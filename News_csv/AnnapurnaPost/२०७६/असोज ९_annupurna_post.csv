शीर्षक,विवरण
जमिनमा जहाज,"जहाजको काम आकाशमा उड्ने हो। विदेशी धेरै एयरलाइन्सले काठमाडौंबाट खचाखच यात्रु ल्याउनेलाने गरेर मस्त कमाएका छन्। वैदेशिक रोजगार र अन्य प्रयोजनमा जाने नेपाली तथा भ्रमणमा आउने विदेशीको संख्या ठूलै छ। विदेशसँगको नेपाली हवाई बजार जति मात्रामा बढ्दो छ, त्यसको व्यावसायिक लाभ लिन भने हामी चुकिरहेका छौं। यसको मूल कारण हो राष्ट्रिय ध्वजावाहक नेपाल वायु सेवा निगमको फितलो व्यवस्थापन। त्यसको उदाहरणमा आराम गराइएका विमान हेरे पुग्छ। निगमसँग १४ जहाज छन्, ८ वटा ग्राउन्डेड छन्। तीमध्ये एउटा ट्विनअटर ६ वर्षदेखि विमानस्थलमा महँगो भाडा तिरेर थन्किएको छ। अन्तर्राष्ट्रिय उडानमा ३० वर्षभन्दा धेरै गुजारेको बोइङ ७५७ एक वर्षदेखि बसेको छ। बेच्ने त भनिएको छ, किन्ने कोही आउँदैनन्। थप ६ वटा पनि चलेका छैनन्। प्रधानमन्त्री केपी शर्मा ओलीले निगम दिवसमा भनेका थिए, हामीसँग जहाज थुप्रै छन्। उड्दैनन्। जमिनमा छन्। आकाशमा छैनन्। व्यवस्थापनलाई चेतावनी दिँदै उनले सोधेका थिए, जहाज किनेर के लडाउन ल्याएको ? ठाउँ ओगट्न ? निगमको वास्तविकता छर्लङ्याउन प्रधानमन्त्रीको यही अभिव्यक्ति काफी छ। ६१ बर्से इतिहास बोकेको निगम प्रकरणै प्रकरणको शृंखला बोकेर गुज्रिरहेको छ। पछिल्लोपटक वाइडबडी विमान खरिदमा ठूलो मात्रामा अनियमितता रहेकोबारे विभिन्न निकायमा छानबिन जारी छ। कर्मचारी सञ्चय कोष र नागरिक लगानी कोषको २४ अर्ब ऋणमा ल्याएका दुई ठूला जहाज गतिला गन्तव्यमा लैजान सकिएको छैन। त्यसमाथि एक वर्ष चानचुनमै एउटाको इन्जिनमा समस्या आएर ग्राउन्डेड भएको छ। त्यो नचलेका कारण बाँकी जहाजको चुस्त व्यवस्थापन नगरिँदा सबै सेक्टरमा केही घण्टा ढिलाइ हुन थालेको छ। यसले विस्तारै कमाएको साख पनि बिग्रिएको छ। समयमा उड्दैन भनेरै धेरैले यसको टिकट काट्न हिचकिचाउनुपर्ने अवस्था छ। त्यसमा कहिल्यै कसैका पालामा सुधार आउन सकेन। स्वदेशी गन्तव्यमा त निगमको उपस्थिति नाम मात्रको हुँदै गएको छ। आन्तरिकतर्फ ९ जहाज रहेकामा ३ वटा मात्रै उडानमा छन्। त्यो पनि थोरै रुटमा, केही घण्टा मात्र। त्यसमाथि विभिन्न स्वार्थ समूहको प्रयोगस्वरूप ल्याएका ६ वटा चिनियाँ जहाज घाँडो बनेर बसेका छन्। बिग्रिएमा पार्टपुर्जा नपाउने, प्राविधिक जनशक्तिको समस्या पर्ने कारण यिनको उपयोगिता नै छैन भन्दा पनि हुन्छ। नयाँ व्यवस्थापन आएसँगै ती जहाज लुक्लासम्म पुर्याएर मिल्छ भन्ने सन्देश दिन खोजिएको थियो। तर, त्यो सस्तो प्रचारबाजी थियो भन्ने पछिल्लो अवस्थाले देखाएको छ। अन्ततः ती जहाज चलाइएनन्। मिल्छ भने चलाउनु पर्यो, मिल्दैन भने नीतिगत निर्णय गरेर बेचिदिनु पर्यो। खर्च बढाएर मात्र जहाज थन्क्याउनुको कुनै तुक छैन। अर्कोतिर, निगम दिवसमै प्रधानमन्त्रीले जापानको ओसाका होइन, नारिता लैजान निर्देशन दिएका थिए। त्यसलाई लत्याउँदै व्यवस्थापनले ओसाका उडान सुरु गरेको छ। नेपालसँग हवाई घनत्वको सम्बन्ध नरहेको ओसाका यात्रा अत्यन्त घाटाको गन्तव्य बनिरहेको छ। सरदर १९ प्रतिशत यात्रु बोकेर वाइडबडी त्यहाँ पुग्छ। कुनै दिन त रित्तैसरह हुन्छ। खासगरी राजनीतिक नियुक्ति यसको क्रोनिक रोग हो। उपहारमा पाउने पद धान्न नसक्दा व्यवस्थापन फितलो हुन्छ। त्यही भएर रणनीतिक साझेदारका प्रसंग उठ्ने गर्छन्। जो आए पनि जहाजबाटै कमाउने हो, त्यो हाम्रो व्यवस्थापनबाट किन सम्भव हुन सकेन ? किन सक्दैन ? कारण प्रस्टै छ लोभलालच र कमिसनको चक्रव्युह। निगम यस्तो अड्डा बनेको छ, जसका काण्डमाथि धेरै आयोग बने। तिनले प्रतिवेदन दिए। लुकाइए। थन्क्याइए। सरकारले तिनलाई पनि खोतल्दै व्यवस्थापनलाई कडा जवाफदेही बनाउन सक्नुपर्छ। सरकारसँग माग्ने होइन, भएका साधन पहिला उपयोग गरेर देखाउनुपर्छ। जहाज जमिनमा थन्क्याएर अर्बौं अनुदान माग्न सुहाउँदैन। किन उडिरहेका छैनन् यत्रा जहाज, जनस्तरबाट पनि अब प्रश्न गर्नैपर्छ।"
"सानैमा बिहे, पछि छोडपत्र","सुर्खेत : कर्णालीमा ५२ प्रतिशत विवाह उमेर नपुग्दै हुने गर्छ। आधा नागरिक गरिबीले थिचिएको कर्णाली प्रदेश बालविवाहका कारण थप आक्रान्त बन्दै गएको छ। कलिलैमा गरिने बिहेका कारण धेरै परिवार टुक्रिएका छन्। सम्बन्धविच्छेद र बहुविवाह गर्ने क्रम बढेको छ। कुरीति, अशिक्षा र आर्थिक अभावकै कारण बालविवाह गर्ने दर बढेको सरकारी तथ्यांकले देखाएको छ। उमेर नपुग्दै गरिने बिहेका कारण आमा र शिशुको मृत्युदर बढेको छ। अधिकांश बालबालिकाले बीचमै विद्यालय छाड्ने गरेका छन्। बालविवाहविरुद्ध सरकारी तथा गैरसरकारी निकायबाट कर्णालीमा बर्सेनि करोडौं रकम खर्च भइरहेको छ। तैपनि, बालविवाह रोकिएको छैन। बालविवाह न्यूनीकरणका लागि थालिएका अभियान प्रभावकारी नहुँदा यहाँका किशोरी बढी पीडित छन्। उमेर नपुग्दै गर्भवती हुने र बच्चा जन्माउन नसक्दा अकालमै ज्यान गुमाउन बाध्य छन्। पढ्ने उमेरमा बिहे गरेका धेरै जोडीले विद्यालय छाडेका छन्। आर्थिक अभाव देखाउँदै कतिपय अभिभावकले नै उमेर नपुग्दै सन्तानको बिहे गरिदिन्छन्। प्रेम सम्बन्धका कारण अधिकांश बालबालिकाले उमेर नपुग्दै हतारमा बिहे गर्ने गरेका छन्। अभिभावकको अनुमतिबिना कलिलैमा बिहे गरेका धेरै जोडी परिवारबाटै तिरस्कृत छन्। सामाजिक विकास मन्त्रालयका अनुसार ग्रामीण क्षेत्रमा बढी बालविवाह हुने गर्छ। जसकारण किशोरी आमाको संख्या बढेको, मातृमृत्युदर बढेको, अधिकांश बालबालिकाले बीचमै पढाइ छाडेको, सम्बन्धविच्छेद र बहुविवाह बढेको तथा किशोरीको स्वास्थ्यमा गम्भीर समस्या देखिएको बाल अधिकारकर्मीको भनाइ छ। हतारमा बिहे गर्ने र आर्थिक व्ययभार थेग्न नसकेर धेरै किशोर रोजगारीका लागि बिदेसिन बाध्य छन्। कतिपय जिल्लामा बालविवाहविरुद्ध अभियानको नेतृत्व गर्ने बालबालिकाले नै बालविवाह गरेका छन्। यसले बालविवाह न्यूनीकरणमा थप चुनौती देखा परेको छ। किशोरी आमाको मृत्युदर बढ्यो जुम्लाको तातोपानी गाउँपालिका७ ताम्तीकी १८ वर्षीया संगीता रावतको सुत्केरी हुन नसकेर ज्यान गयो। यो घटनामा संगीताले बच्चालाई जन्म दिन सकिनन्। चन्दननाथ नगरपालिका७ की किशोरी विष्णुमाया महतको पनि सुत्केरी हुन नसकेरै मृत्यु भयो। सानै उमेरमा बिहे गरेका कारण सुत्केरी हुने क्रममा मृत्यु हुने किशोरीको संख्या कर्णालीमा बढ्दो छ। सुत्केरी हुँदा उच्च रक्तस्रावका कारण जुम्लाकै तातोपानी गाउँपालिका४ जयतपुरकी किशोरी लक्ष्मी कामीको घरमै ज्यान गयो। कलिलै उमेरमा गर्भवती हुने र स्वास्थ्य संस्थामा नियमित गर्भ चेकजाँच नगर्दा अधिकांश किशोरीको अकालमै मृत्यु हुने गरेको स्वास्थ्य कार्यालय जुम्लाका निमित्त प्रमुख लक्ष्मण चौलागार्इंले बताए। अधिकांश किशोरी पाठेघरमा समस्या देखिएका कारण पीडित छन्। बिहेसँगै छुट्छ पढाइ जाजरकोटको त्रिभुवन मावि खलंगामा कक्षा ६ मा पढ्दै गर्दा सविता खत्रीले १२ वर्षको उमेरमै बिहे गरिन्। पुल निर्माण गर्न जाजरकोट आएका धादिङका १८ वर्षीय दुर्गा तामाङले सवितालाई भगाएका हुन्। बिहेसँगै उनको पढाइ छुटेको छ। सोही विद्यालयकी १३ वर्षीया लक्ष्मी घर्ती, १३ वर्षकै विमला कुँवर र १४ वर्षकी कल्पना विकले पनि विवाह गरिन्। बिहेपछि उनीहरूले बीचमै पढाइ छाडेको शिक्षक तेजबहादुर खत्रीले बताए। विद्यालय तहमा पढ्दा पढ्दै बिहे गर्नेको संख्या जाजरकोटमा मात्र होइन, कर्णालीका सबै जिल्लामा उस्तै छ। मोबाइल र फेसबुकको बढ्दो प्रयोगले पनि विद्यालय उमेरमै विवाह हुने क्रम बढेको छ। उमेर नपुग्दै बिहे गर्दा पढ्न नपाए र बेरोजगार बन्दा घरेलु हिंसा हुने गरेको छ। जिल्ला बालकल्याण समितिका अनुसार जाजरकोटमा मात्रै ७४ प्रतिशत बालविवाह हुने गरेको छ। बालविवाह गर्नेमा बालिकाको संख्या धेरै रहेको अधिकारकर्मी शोभा सिंहले बताइन्। बढायो बहुविवाह सल्यानको छत्रेश्वरी गाउँपालिका६ की सुशीला सुनारले १७ वर्षमा बिहे गरिन्। ०७२ मा सोही ठाउँका रविन सुनारसँग विवाह गरेकी उनी हाल एक्लै छिन्। उमेर नपुग्दै विवाह गरेका उनीहरू सँगै बस्न सकेनन्। पतिले अर्कैसँग विवाह गरी भारत पसेपछि सुशीला एक छोरीसहित माइतीमा बस्दै आएकी छन्। यस्तै, १८ वर्षमा विवाह गरेकी दार्मा गाउँपालिका६ की केशरी विकका पतिले पनि अर्को विवाह गरी उनलाई छाडे। दुई छोराछोरी हुँदाहुँदै पति ज्ञानबहादुर नेपालीले बहुविवाह गरेको भन्दै उनले प्रहरीमा मुद्दा दायर गरेकी छन्। ज्ञानबहादुरले सोही ठाउँकी मीना विकसँग दोस्रो बिहे गरेका हुन्। यी प्रतिनिधिमूलक घटना हुन्। पछिल्लो समय कर्णालीमा बालविवाहले गर्दा सम्बन्धविच्छेद र बहुविवाह बढेको छ। अदालत र प्रहरीमा आएका मुद्दाको संख्याले पनि बालविवाहका कारण सम्बन्धविच्छेद र बहुविवाहका घटना बढेको देखाएको छ। सानैमा बिहे गर्ने र परिपक्व भएपछि एकले अर्कोलाई मन नपराउने समस्याका कारण बहुविवाह र सम्बन्धविच्छेदका घटना बढेको जिल्ला प्रहरी कार्यालय सल्यानले जनाएको छ। हतारमा गरिएको बिहेका कारण अधिकांश बालविवाह सफल नभएको बालअधिकारकर्मीको दाबी छ। धामीले भनेपछि कलिलैमा बिहे अशिक्षा र कुसंस्कारका कारण कर्णालीमा कतिपय अभिभावकले बालविवाह गरिदिन्छन्। डोल्पामा देउता अर्थात् गाउँका धामीले भनेको मान्नुपर्ने मान्यता छ। धामीले भनेकै उमेरमा डोल्पालीले सन्तानको बिहे गरिदिन्छन्। अभिभावकको दबाबमा उमेर नपुग्दै बिहे गरेकी स्थानीय जुनकिरी रोकायाले भनिन्, म कक्षा ९ मा पढ्दै थिएँ, धेरै पढ्ने रहर थियो। तर, गाउँका धामीले देउता चढेका बेला त्यहीबेलामै बिहे गरिदेऊ भने, धामीले भनेपछि मेरो घरकाले पनि हतारमा बिहे गरिदिए। धामीकै कारण जबर्जस्ती बिहे भएको उनको दुखेसो छ। स्थानीय सुमन बुढाले अभिभावकले सानैमा बिहे गरिदिने गरेको सुनाए। उनले भने, मेरो प्रेम अर्कैसँग थियो, धामीले भनेपछि घरबाट हतारमा बिहे गरिदिए। देउता रिसाउलान् भन्ने त्रासले बिहे गर्न राजी भएँ। डोल्पामा अभिभावकलाई मन परेको खण्डमा धामी बसालेर बालिकालाई तानेर लैजाने प्रचलन छ। यही कारण पनि यहाँ बालविवाह बढ्दो छ। केटाको मन केटीसँग मिलेको हुँदैन, देवताको डरले नै विवाह गर्नुपर्ने बाध्यता छ, स्थानीय रमेश कार्कीले भने। गाउँमै दबाइन्छन् बालविवाह दैलेखको लाँकुरीमा दर्जनभन्दा बढी बालविवाह भए। एक वर्षको अवधिमा भएका ती विवाह रोक्ने प्रयास भने कसैले गरेनन्। घटना ढाकछोप गरियो। बालविवाहलाई दण्डनीय मानिन्छ। तर, बालविवाहका अधिकांश घटना गाउँमै लुकाउने गरिन्छ। दैलेखको नारायण नगरपालिका१ का १९ वर्षीय सन्दीप खड्की र डुंगेश्वर गाउँपालिका२ की १७ वर्षीया चमेली गाहाले उमेर नपुग्दै विवाह गरे। नौमूले गाउँपालिका१ तोलीका अमित राना र सल्लेरीका सुमित्रा रानाले पनि उमेर नपुगी विवाह गरे। तर, उनीहरूको विवाह रोक्नुको साटो अभिभावकले नै सहमति गरेर विवाहलाई मान्यता दिए। जाजरकोटमा १५ वर्षको उमेरमै बिहे गरेका बारेकोट गाउँपालिका२ का किशोरी आमा । स्कुले उमेरमा बिहे गरेका उनीहरूको पढाइसमेत छुुुुटेको छ । तस्बिर : राजेन्द्र कार्की गाउँलेले समेत प्रहरीमा उजुरी दिने आँट गरेनन्। कर्णालीमा हुने अधिकांश बालविवाहका घटना समुदायमै लुकाउने गरिएको छ। कानुनी कारबाही नहुँदा पनि बालविवाहलाई प्रोत्साहन गरेको अधिकारकर्मीको भनाइ छ। आर्थिक रूपमा बलियो भएका परिवारभित्र बालविवाह भएमा गाउँमै दबाइन्छ तर आर्थिक हैसियत र जात नमिल्दा मात्र बालविवाह भन्दै घटना बाहिर आउँछन्, बालअधिकारकर्मी प्रभा विकले भनिन्। बालविवाह रोक्न जनप्रतिनिधिले पनि चासो दिएका छैनन्। मतदाता भाँडिने डरले उनीहरू पनि मौन बस्ने गरेका हुन्। दाताकै भरमा अभियान कर्णालीमा विभिन्न गैरसरकारी तथा सरकारी निकायको समन्वयमा बालविवाहविरुद्धको अभियान गरियो। धेरै गाविस बालविवाहमुक्त घोषणा भए। उमेर नपुग्दै विवाह गर्ने कलिला जोडी धमाधम जग्गेबाटै खोसिए। जिल्लालाई बालविवाहमुक्त घोषणा गर्ने उद्देश्यसहित सुरु भएको उक्त अभियान हराएको छ। सुर्खेतमा पनि पाँच वर्षसम्म अभियान सञ्चालन भयो। धेरै गाविस बालविवाहमुक्त घोषणा गरिए। तर, पछिल्ला केही वर्षदेखि यो अभियान अलपत्र छ। आर्थिक सहयोग गर्दै आएको दातृ निकाय सेभ द चिल्ड्रेनलगायत आईएनजीओले हात झिकेपछि यो अभियान हराएको छ। सुर्खेतमा बालविवाहविरुद्ध अभियान सञ्चालन गरेका संस्थामध्येको स्याक नेपालका कार्यकारी निर्देशक टीकाराम आचार्य भन्छन्, दाताको सहयोगमा त्यसबेला हामीले अभियान चलाएका थियौं, अहिले आर्थिक कारणले अभियान सुस्ताएको छ। दाताले सहयोग नगरे पनि अभियान जारी छ। दाताको सहयोगमा सञ्चालन भएको बालविवाहविरुद्धको अभियान दाताले हात झिकेपछि हाल सुस्ताएको छ। (सुर्खेतबाट ललितबहादुर बुढा र नन्दराम जैसी, जाजरकोटबाट राजेन्द्र कार्की, दैलेखबाट हिक्मतबहादुर नेपाली, सल्यानबाट मीना बुढाथोकी र डोल्पाबाट टेकबहादुर शाही)"
९२ रोपनी सरकारी जग्गा हाउजिङलाई,"काठमाडौं : किर्ते कागजात बनाएर ९२ रोपनी सरकारी जग्गा हाउजिङ कम्पनीका नाममा करार गरी बिक्री गरेको अभियोगमा मालपोत अधिकृत र तीनजना कानुन व्यवसायीसहित ६ जनाविरुद्ध मुद्दा दायर गरिएको छ। प्रहरीको केन्द्रीय अनुसन्धान ब्युरोको अनुसन्धानपछि काठमाडौं जिल्ला अदालतमा मुद्दा दायर गरिएको हो। फर्जी कागजात खडा गरी जग्गा बिक्रीमा संलग्नताको अभियोगमा मालपोत कार्यालय कलंकीका अधिकृत शिवप्रसाद रिमाल, अधिवक्ता रामबहादुर शाह, योगेन्द्र पोखरेल, अभिकर्ता बाबुराम शर्मा रेग्मी, धादिङ त्रिपुरासुन्दरी घर भइ काठमाडौं बस्ने मीनाकुमारी थापा र धादिङ गंगाजमुना घर भइ काठमाडौं बस्ने रामकुमार सुयाल थापाविरुद्ध मुद्दा चलाइएको हो। उक्त जग्गाको सरकारी न्युन दररेट अनुरूप पनि पाँच करोड ८९ लाख ६० हजार बिगो मूल्यांकन गरिएको छ। उनीहरूविरुद्ध लिखत सम्बन्धी कसुर तथा संगठित अपराधमा मुद्दा चलाएको छ। गिरोहले मीनाकुमारीलाई जग्गाधनी बनाएर किर्ते कागजात खडा गरेको अनुसन्धानबाट खुलेको छ। रामकुमारलाई सुयल हाउजिङको सञ्चालक बनाइएको छ। अधिवक्ता शाहले किर्ते कागजात बनाउने कार्यमा संलग्न रहेको अभियोग लगाइएको छ। मालपोत अधिकृत रिमालले सुयल हाउजिङ प्रालिको नाममा स्रेस्ता खडा गरी जग्गा धनी प्रमाण पुर्जा दिएको भन्दै सजाय माग गरिएको छ। पोखरेल र रेग्मीमाथि जग्गा धनी र हाउजिङ कम्पनी प्रालिसम्बन्धी स्रेस्ता खडा गर्न सहयोग पुर्याएको अभियोग छ। उनीहरूलाई पक्राउ गरी थुनामा राखेर प्रहरी अनुसन्धान भइरहेको थियो। आपसी गठजोडमा उनीहरूले चन्द्रागिरि नगरपालिका२ को कित्ता नम्बर १०१ को ९२ रोपनी २ आना सरकारी जग्गा हाउजिङ कम्पनीको नाममा बनाएको दाबी प्रहरीको छ। अनुसन्धानबाट उक्त जग्गा सामुदायिक वन रहेको सार्वजनिक जग्गा रहेको भेटिएको छ। अधिवक्ता शाहको योजनामा मीनाकुमारीको नाममा नक्कली जग्गा धनी प्रमाण पुर्जा बनाइएको छ। उक्त गिरोहले दुई रोपनी जग्गा गोविन्दबहादुर भट्टराईलाई बिक्री गरिसकेका छन्। सबै अभियुक्तलाई जेल सजाय र जरिबानाको माग गर्दै सरकारी किर्ते कागजात र संगठित अपराधमा मुद्दा दर्ता भएको छ, काठमाडौं जिल्ला अदालतका मुद्दा फाँटका अधिकृत टीकासिंह खत्रीले भने, प्रहरी प्रतिवेदनका आधारमा काठमाडौं जिल्ला सरकारी वकीलको कार्यालयबाट मुद्दा दर्ता गरिएको छ। बिहीबारै सुनुवाइका लागि पेशी तय भएको छ। वनको उक्त जग्गा रामकुमार सुयाल थापालाई सञ्चालक देखाएर सुयाल हाउजिङ कम्पनीको नाममा बिक्री वितरणका कागाजात बनाइएको छ। चलखेलमा संलग्न भनिएका रामकुमार र मीनाकुमारी दिदी भाइ हुन्। दिदीभाइबीच लेनदेनको किर्ते कागज खडा गरिएको छ। यो जग्गालाई अदालतबाट कानुनी वैधता दिलाउन ललितपुर जिल्ला अदालतमा भाइ रामकुमारले दिदी मीनाविरुद्ध मुद्दा हाल्ने प्रपञ्च गरेकोसमेत तथ्य फेला परेको छ। ललितपुर अदालतले पनि दुई पक्षबीच मिलापत्र गरिदिएको छ। अदालती मिलापत्रको कागजात देखाएर उनीहरूले कलंकी मालपोत कार्यालयबाट जग्गा हाउजिङ कम्पनीको नाममा पार्न सफल भएका छन्। सुयल हाउजिङमा रामबहादुर थापाको ७५ प्रतिशत शेयर रहेको व्युरोको भनाइ छ। न्यायाधीश कोइरालामाथि छानबिन चन्द्रगिरि नगरपालिकाको सार्वजनिक जग्गा लिनेदिने मिलापत्रसम्बन्धी मुद्दाको फैसला विवादमा मुछिएका काठमाडौं जिल्ला अदालतका न्यायाधीश अर्जुन कोइरालामाथि छानबिन सुरु भएको छ। कोइरालामाथि छानबिनका लागि सर्वोच्चकै न्यायाधीश तेजबहादुर कार्कीको संयोजकत्वमा समिति गठन गरेको थियो। ललितपुरको न्यायाधीश छँदा कोइरालाले गरेको मिलापत्रसम्बन्धी निर्णय विवादमा परेको थियो। छानबिनमा संलग्न एक सदस्यले राजपत्रमा सूचना प्रकाशित गरी छानबिन प्रक्रिया अघि बढेको अन्नपूर्णलाई बताए। राजपत्रमा सूचना निकालेर जाँचबुझ सुरु भएको छ। ४५ दिनभित्र प्रतिवेदन बुझाउने म्याण्डेड छ। सबै सत्यतथ्य केलाएर यथार्थ बाहिर ल्याउँछौं, ति सदस्यले भने।"
बाँडीचुँडी खाने बजेट,"संघीय सांसद ६ करोड, प्रदेश सांसद ६० लाख र वडाध्यक्षलाई झन्डै एक करोड बजेट भागवण्डा र तीन तहकै सरकारका जनप्रतिनिधिद्वारा मनमौजी योजना निर्माण नेपालगन्ज : दाङको घोराही उपमहानगरपालिकाले सबै वडा (१९ वटा) लाई यो वर्षको बजेटमा दामासाही एकएक करोड रुपैयाँ विनियोजन गरेको छ। दाङकै अर्को तुलसीपुर उपमहानगरपालिकाको भने पनि सबै वडा (१९ वटा) लाई ६३६३ लाख रुपैयाँ दामासाही बाँडेको छ। स्थानीय तहको वार्षिक योजना तथा बजेट तर्जुमा दिग्दर्शन २०७४ मा वडामा दामासाहीले बजेट विनियोजन गर्न नपाइने स्पष्ट व्यवस्था छ। जहाँ जनसंख्या, मानव विकासको अवस्था, पूर्वाधार विकासको अवस्था, विकास लागत र राजस्व परिचालनको अवस्थालाई आधार बनाउन भनिएको छ। स्थानीय तह विज्ञ कृष्णप्रसाद सापकोटा दामासाही रुपमा बजेट बाँड्दा समानुपातिका विकास नहुने बताउँछन्। बुटवल उपमहानगरपालिकाको वडा नम्बर ६ र १९ मा लक्षित वर्गका लागि कुनै बजेट नै विनियोजन गरिएको छैन। वडा नम्बर ६ मा १ करोड ११ लाख ९७ हजार बजेटबाट ५ लाख ४० हजार कार्यालय प्रयोजनलाई छुट्टाएर बाँकी सबै पूर्वाधार विकासका योजना बनाइएको छ। वडा नम्बर १९ मा ८२ लाख ८५ हजार बजेट छ। ५ लाख १९ हजार कार्यालय प्रयोजनलाई विनियोजन गरी सबै पूर्वाधार निर्माणमा राखिएको छ। स्थानीय सरकार सन्चालन ऐन २०७४ ले स्थानीय तहमा योजना बनाउँदा प्राथमिकता दिनुपर्ने ९ आधारलाई वडाले ठाडै चुनौती दिएको छ। ऐनले गरीबी निवारणमा योगदान दिने, उत्पादनमूलक तथा छिटो प्रतिफल दिने, जनताको जीवनस्तर बढाउने, स्थानीय सहभागिता जुट्ने, स्थानीय साधन, स्रोत र सीपको प्रयोग हुने, महिला, बालबालिका तथा पिछडिएको वर्ग क्षेत्र र समुदायलाई प्रत्यक्ष लाभ पुग्ने, लैङ्गिक समानता र सामाजिक समावेशीकरण अभिवृद्धि हुने, दिगो विकास, वातावरणीय संरक्षण गर्ने, भाषिक तथा सांस्कृतिक पक्षको जर्गेना गर्ने र सामाजिक सद्भाव कायम गर्ने तथा एकता अभिवृद्धिमा सघाउने योजनालाई प्राथमिकता दिन भनिएको छ। प्रदेश ५ सरकारले यो वर्षदेखि स्थानीय तहमा पठाउने ससर्तको बजेटबाट हरेक सांसदलाई जनही १०१० लाख रुपैयाँका ६ वटा योजना छनोट गर्न दियो। पालिकालाई सात चरणमा योजना छनोट गर्न नीति बनाउने माननीयले नै गोजीबाट योजना बनाए। बाँकेका प्रदेशसभा सदस्य मोहम्मद याकुब अन्सारीले त आफू अध्यक्ष रहेको जडिबुटी व्यवसायी संघको कार्यालयमा एसी जडान गर्ने योजना छनोट गरेका छन्। सहरी विकास मन्त्री रहेका बाँके क्षेत्र नं २ का प्रतिनिधिसभा सदस्य मोहम्मद इस्तियाक राईले गत वर्षको स्थानीय पूर्वाधार साझेदारी कार्यक्रममा डुडुवा गाउँपालिकाका लागि विनियोजन गरेको झन्डै एक करोड रुपैयाँ फ्रिज (फिर्ता) भयो। योजना कार्यान्वयन नहुनुको एउटै कारण हो, फरकफरक पार्टीको जनप्रतिनिधि हुनु। राईका स्वकीय सचिव समसुल हक राई राजनीतिक पूवाग्रहका कारण स्थानीय तहले काम नगर्दा रकम फ्रिज भएको बताउँछन्। ००० प्रदेश ५ मा संघीय, प्रदेश र स्थानीय तहका सांसददेखि वडाध्यक्ष रिझाउन बजेट भागवण्डा र जनप्रतिनिधिले मनमौजी योजना छनोट गरेका यी दृष्टान्त हुन्। प्रदेश ५ का नेपालगन्ज, तुलसीपुर, घोराही र बुटवल चार उपमहानगरपालिकालाई आधार मानेर अन्नपूर्ण पोस्ट्ले तीन तहकै सरकारको बजेटबारे गरेको खोजमा प्रतिनिधिसभा सदस्यसँग ६ करोड, प्रदेश सांसदको भागमा ६० लाखका योजना र वडाध्यक्षकै पोल्टामा झन्डै एक करोड बजेट छ। यी चार वटा उपमहानगरपालिकाको कूल बजेट ७ अर्ब ७३ करोड छ। प्रदेश सांसदले छनोट गर्ने योजनामा चार करोड ३० लाख र प्रतिनिधिसभा सदस्यको स्थानीय पूर्वाधार विकास साझोदारी कार्यक्रमको २७ करोड गरी ८ अर्ब ५४ करोड बजेट छ। जुन एउटा उपमहानगरमा सवा दुई अर्बको बजेट हुन आउँछ। यति ठूलो बजेट विनियोजन हुँदा पनि पालिकाको गौरव गर्ने आयोजना बनेका छैनन्। नेपालगन्ज उपमहानगरपालिका प्रमुख प्रशासकीय अधिकृत हरि प्याकुरेल सेनिटरी ल्याण्डफिल्ड साइट, पक्की सडक, नाला र बसपार्कलाई गौरवको आयोजना मान्छन्। जुन दातृ निकायको पैसाबाट बनेका हुन्। उनले दाबी गरे, ५ वर्षभित्र बाटो नभएको टोलै हुँदैन। तुलसीपुर उपमहानगरपालिका प्रमुख प्रशासकीय अधिकृत आनन्द सारु बसपार्क, अटो भिलेज र तरकारी फूलफुल बजारलाई गौरवका आयोजना मान्छन्। घोराही उपमहानगरपालिका प्रमुख प्रशासकीय अधिकृत ऋषिराम केसी एलपी ग्यास उत्पादन गर्ने लक्ष्य लिएको ल्याण्डफिल्ड साइट, पक्की सडकलाई गौरवको योजना भन्छन्। जनप्रतिनिधि आएर तीन वटा बजेट ल्याइसक्दा पनि स्थानीय तहले ठोस विकासका योजना ल्याउन सकेर रुमलिएका छन्। आवधिक योजना र दीर्घकालीन योजना बुटवलवाहेक कुनै उपमहानगरमा भेटिएन। बुटवलका नगर प्रमुख शिवराज सुवेदी भन्छन् हामीसँग तत्काल सम्पन्न गर्ने (एक वर्षे), आवधिक योजना (पाँच वर्षे) र बहुवर्षीय योजना (१५ वर्षे) योजना छन्। विकास भनेको पूर्वाधार निर्माण अन्नपूर्णले चार उपमहानगरका हरेक वडाका सबै योजना केलाएर पूर्वाधार विकास, कार्यक्रम र कार्यालय प्रयोजन तीन वर्गमा बजेट विश्लेषण गर्दा विकास भनेकै पूर्वाधार निर्माण जस्तो देखिन्छ। स्थानीय तहको वार्षिक योजना तथा बजेट तर्जुमा दिग्दर्शन अनुसार बजेट विनियोजनका लागि ८ वटा आधारलाई कुनै वडाले पनि पालना गरेको भेटिएन। पूर्वाधारमा प्राथमिकता सबैभन्दा बढी बुटवलले दिएको छ। जहाँ पूर्वाधारमा ८६ प्रतिशत, कार्यक्रममा ८ प्रतिशत र कार्यालय प्रयोजनमा ६ प्रतिशत विनियोजन भएको छ। उपमहानगरले कार्यालय प्रयोजनका लागि एकरुपता गर्न हरेक वडालाई सवा पाँच लाखको हाराहारीमा सिलिङ तोकेको देखिन्छ। घोराही उपमहानगरले १० प्रतिशत कार्यालय प्रयोजन २० प्रतिशत कार्यक्रम र ७० प्रतिशत पूर्वाधार विकासका लागि विनियोजनको नीति बनाएको छ । ७ नम्बरका वडाध्यक्ष खोपीराम चौधरीले भने, १० लाख कार्यालय सन्चालन खर्च छ। यसबाट पुर्याउनु पर्छ। अभ्यासमा भने पूर्वाधारमा ५२ प्रतिशत, कार्यक्रममा ३० प्रतिशत र कार्यालय प्रयोजनमा १८ प्रतिशत विनियोजन भएको भेटियो। तुलसीपुरले कूल बजेटमा पूर्वाधारलाई ६३ प्रतिशत, कार्यक्रमलाई २३ प्रतिशत र कार्यालय प्रयोजनका लागि १४ प्रतिशत रकम विनियोजन गरेको छ। नेपालगन्जमा ७४ प्रतिशत पूर्वाधार, १७ प्रतिशत कार्यक्रम र ९ प्रतिशत कार्यालय प्रयोजनमा छ। चार वटै उपमहानगरमा पूर्वाधार विकासमा ७० प्रतिशत, कार्यक्रममा २० प्रतिशत र कार्यालय प्रयोजनमा १० प्रतिशत हुँदा सन्तुलित विनियोजन भएको देखिन्छ तर पूर्वाधार निर्माणको ठूलो हिस्सा सडकलाई हेरिएको छ। पूर्वाधारको बजेट जति सडकमा चार उपमहानगरमा संघीय सांसद, प्रदेश सांसदका आयोजनादेखि गाउँनगर कार्यपालिका र वडाको बजेट प्राथमिकतामा सडक छ। संघीय, प्रदेश र स्थानीय तहका योजनामा गरी घोराहीमा तीन सय १८, बुटवलमा दुई १०, नेपालगन्जमा एक सय ९० र तुलसीपुरमा सडकका मात्र एक सय नौ वटा योजना छन्। जसको बजेट नै ९२ करोड ९१ लाख, ३५ हजार रुपैयाँ छ। सडकको बजेटबाट विकास भनेकै पूर्वाधार निर्माण र पूर्वाधार निर्माण भनेकै सडक भन्ने भान हुन्छ। प्रदेशसभा सदस्य र प्रतिनिधिसभा सदस्यले पनि सडकका योजना बनाएका छन्। बाँके क्षेत्र नं २ ख का सांसद सुरेन्द्र्र हमालले १५ लाख रुपैयाँमा सडक कालोपत्रे गर्ने योजना सुनाए। त्यसैगरी गत वर्ष स्थानीय विकास साझेदारी कार्यक्रममा यी चार उपमहानगरमा ९ वटा सडक बने। कम्तीमा १० लाखदेखि ५० लाख रुपैयाँ सडक कालोपत्रे गर्न खर्च भयो। बुटवलमा विष्णु पौडेल र घनश्याम भुसालले, तुलसीपुरमा हिराचन्द्र केसी र घोराहीमा कृष्णबहादुर महराले सडक बनाए। चार वटा उपमहानगरका वडाले एक तिहाइ रकम सडकमा राखेका छन्, कालोपत्रे, पीसीसी, ग्राभेल, इँटा सोलिङ र माटो पटानका नाममा। वडाका ३ हजार दुई सय ४९ वटा योजनामध्ये एक चौथाइ आठ सय २७ वटा सडकका मात्रै छन्। अर्थात २४ करोड ९२ लाख ४८ हजार चार सय ७१ रुपैयाँ अर्थात ३५ प्रतिशत रकम सडकमा खन्याइँदैछ। यो वर्षको बजेटमा सबैभन्दा बढी घोराहीले तीन सय १८ वटा सडक योजना बनाएको छ। त्यहाँका वडाले ग्राभेल सडकका लागि धेरै रकम छुट्टाएका छन्। वडाको कूल बजेट १९ करोड रहेको घोराहीमा सवा पाँच करोड त सडकमै विनियोजन भएको छ। नेपालगन्ज उपमहानगरमा पनि कूल बजेटको एक तिहाइभन्दा बढी सडक योजनामा छ। वडाका लागि २९ करोड २२ लाख विनियोजन भएकोमा १० करोड ११ लाख रुपैयाँ सडकका लागि छ। यहाँ पीपीसी गर्ने लहर छ। बुटवल उपमहानगरमा त वडाको कूल बजेटको झन्डै आधा जसो सडकका लागि छ। वडाका लागि १८ करोड २९ लाख रुपैयाँको बजेट छ। ७ करोड ४९ लाख त सडकमै विनियोजन गरिएको छ। बुटवलमा अधिकांश पक्की सडकका लागि बजेट छ। तुलसीपुरमा पनि १२ करोड ८४ लाख रुपैयाँ वडाको बजेटमा २ करोड १८ लाख रुपैयाँ मात्र सडकमा विनियोजन भएको छ। उपमहानगरले तुलसीपुर विकास प्राधिकरणमार्फत यो वर्ष हरेक वडामा तीन किलोमिटरका दरले ६० किलोमिटर पक्की सडक निर्माण गर्ने लक्ष्य लिएको छ। जसमा १९ करोड विनियोजन गरिएको छ। स्थानीय तह विज्ञ सापकोटा टिप्पणी गर्छन्, बाटो मात्र बनाएर विकास हुँदैन। त्यो बाटोले के समृद्धि ल्यायो भन्ने महत्वपूर्ण कुरा हुन्छ। यहाँ त गाउँमा समृद्धि होइन बाटो बनेपछि घरघरमा अनावश्यक रुपमा मोटर साइकल भित्रिएको छ। तहका टुक्रे योजना स्थानीय तहमा योजना छनोटका सात चरणमा छन्। अधिकांश उपमहानगरले आधा चरण पनि पालना नगरेको स्वीकारेका छन्। योजना छनोटका चरण पूरा नहुँदा वडाले नगरसभाले पहिले सिलिङ तोक्छ अनि मात्र बजेट बन्छ। त्यही कारण टुक्रे योजना बन्छ। चार वटा उपमहानगरमा वडा, नगर स्तरीय, प्रदेश सरकार र संघीय सरकारबाट हस्तान्तरित गरी पाँच हजार ३९ वटा योजना छन्। यहाँको ८० वडामा अहिले ३ हजार दुई सय ४९ वटा टुक्रे योजना छन्। यहाँका वडाले कम्तीमा ११ देखि बढीमा ९२ वटा योजना बनाएका छन्। सबैभन्दा बढी योजना घोराहीमा एक हजार सात सय ६६ वटा छन्। यहाँका वडाका मात्र एक हजार एक सय योजना छन्। त्यसपछि नेपालगन्जमा एक हजार तीन सय ८७ वटा योजना छन्। जहाँ वडामा मात्र एक हजार ५१ योजना बनाइएको छ। तुलसीपुरमा ६ सय २७ वडाको गरी आठ सय ७६ वटा र बुटवलमा चार सय ७१ वटा वडाका गरी एक हजार १० वटा टुक्रे योजना छन्। नेपालगन्ज उपमहानगरपालिका प्रवक्ता तथा १ नं का वडाध्यक्ष प्रमोद रिजाल यर्थाथ बताउँछन्, नगरसभाले वडाको सिलिङ तोक्छ। उद्घाटनपछि केही दिनका लागि नगरसभा स्थगित हुन्छ। अनि मात्र ब्रेक डाउनसहित नगरसभामा पेश हुन्छ। नेपालगन्ज उपमहानगरपालिका प्रमुख डा धवल शम्शेर राणा टुक्रे योजना घटाउनेभन्दा वडालाई बढी बजेट विनियोजन गरेकोमा दङ्ग छन्। घोराहीका प्रमुख प्रशासकीय अधिकृत केसी टुक्रे योजनाले लक्षित वर्गलाई फाइदा नपुग्ने बताउँछन्। वडा तहमै भ्रमण मोह स्थानीय जनप्रतिनिधिको भ्रमण आलोचनाको विषय बने पनि नेपालगन्ज, घोराही र तुलसीपुर उपमहानगरमा वडाका जनप्रतिनिधि र कर्मचारीले भ्रमणमा बजेट छ्ट्टाएका छन्। बुटवलका वडामा भने भ्रमणको कुनै शीर्षक छैन। सबैभन्दा बढी भ्रमण मोह नेपालगन्जका जनप्रतिनिधिमा छ। उपमहानगरले पदाधिकारी, कर्मचारी, नगरस्तरीय कार्यक्रम र अनुगमन अवलोकन भ्रमणका लागि २५ लाख बजेट विनियोजन गरेको छ। वडा पनि के कम यहाँका २३ वडामध्ये १३ वडाले जनप्रतिनिधि, कर्मचारी, किसान र बालबालिकाको नाममा १५ वटा भ्रमणलाई बजेट राखेका छन्। त्यो पनि कम्तीमा १ लाखदेखि ५ लाख रुपैयाँसम्म। वडा नम्बर १५ मा जनप्रतिनिधि र किसानको दुई वटा भ्रमणका लागि ५ लाख ५० हजार बजेट छ। दाङको घोराहीमा यस्तो भ्रमण सात वटा हुँदैछ। यहाँको वडा नम्बर १० ले त जेष्ठ नागरिकलाई तीर्थाटनका लागि एक लाख ५० हजार बजेट राखेको छ। तुलसीपुर उपमहानगरको वडा नं २ र १३ मा पनि भ्रमण वापतको ५० हजारदेखि चार लाख रुपैयाँसम्म रकम छ। प्रदेशमा सांसदको गोजीबाट योजना संघीय सरकारले सांसदलाई ६ करोड दिए जस्तै प्रदेश ५ सरकारले चोर बाटोबाट प्रदेश सांसदलाई बजेट दिएको छ। प्रदेश सरकारले स्थानीय तहलाई विगतदेखि दिँदै आएको ससर्तको अनुदान वापतको रकम यसपटकदेखि सम्बन्धित पालिकामा रहेका सांसदले चयन गरेका योजनालाई दिएको हो। प्रदेशका एक सय नौ वटा स्थानीय छन्। गाउँपालिकालाई ८० लाख, नगरपालिकालाई एक करोड १० लाख र उपमहानगरपालिकामा १ करोड ६० लाखको सिलिङ तोकिएको छ। स्थानीय तहले सात चरणमा छनोट गर्ने योजना सांंसदको पकेटबाट आएका छन्। प्रदेशसभा सदस्यले १०१० लाखका दरले ६ वटा योजना छानेका छन्। बाँके, दाङ र रुपन्देहीका ८ जना सांसदले यो वर्ष चार वटा उपमहानगरका लागि ६४ करोड रुपैयाँका ३२ वटा योजना छानेर दिएका छन्। जसमा सबैभन्दा बढी खानेपानीका १४ वटा छन्। विद्यालय पूर्वाधारका ८, धार्मिक संस्थाका पूर्वाधारमा ४, भवन निर्माण ३ र एक एक सडक, स्वास्थ्य संस्था र जडिबुटी संघमा एसी जडानका लागि रहेको प्रदेश ५ को आर्थिक मामिला तथा योजना मन्त्रालयको रेकर्डमा छ। सांसदसँग राम्रा योजना र सुझाव मागिएको हो। योजना सांसदका हुँदैनन्। सरकारका हुन्छन् मन्त्रालयका प्रवक्ता उपसचिव जनार्दन पौडेलले दाबी गरे। उनले दाबी गरिरहँदा पनि सांसदले आफ्नो तजबिजमा योजना बनाएको स्वीकारेका छन्। दाङ क्षेत्र नं २ ख प्रदेशसभा सदस्य अमरबहादुर डाँगीले मुख्य सचेतकबाट जानकारी पाएको दुई घण्टाभित्रै तुलसीपुर उपमहानगरपालिका१९ को कुटेश्वर माविलाई भवन र फर्निचरका लागि ५० लाख र घोराही उपमहानगरपालिका१२ रानी जरुवा खानेपानी आयोजनाको मूल संरक्षणका लागि १० लाखको योजना बुझाएको अन्नपूर्णलाई बताए। बाँके क्षेत्र नं २ क प्रदेशसभा सदस्य विजय यादवले एकल निर्णयबाट मदरसा र सामुदायिक विद्यालयका लागि योजना छनोट गरेको स्वीकारे। भोटर खुसी पार्ने योजना प्रतिनिधिसभा सदस्यले आफ्नो निर्वाचन क्षेत्रमा स्थानीय पूर्वाधार विकास साझेदारी कार्यक्रम अन्तर्गत यो वर्षदेखि ६ करोड रूपैयाँ खर्च गर्न पाउँछन्। गत वर्ष प्रतिनिधिसभाका यस क्षेत्रका सांसदले झन्डै १५ करोड रुपैयाँका चार दर्जनभन्दा बढी आयोजना बनाए। योजना भोटर खुसी हुने गरी छनोट भएका छन्। सबैभन्दा बढी ११११ वटा धार्मिक संस्था र विद्यालयका पूर्वाधार विकासमा खर्चिएको छ। त्यसपछि ९ वटा सडकका छन्। सिँचाइ, संघसंस्थाका भवन, पुल, नाला, नहर, पार्क, भ्यूटावर, तटबन्धलगायतका योजनामा रकम खर्चेका छन्। गत वर्ष बाँके, दाङलगायतका जिल्लामा स्थानीय पूर्वाधार विकास साझेदारी कार्यक्रमको रकम फ्रिज भएको छ। जिसस बाँकेका पूर्वयोजना शाखा प्रमुख मीनबहादुर मल्लले अनुभव सुनाए, एउटा पार्टीको सांसद र अर्को पार्टीको पालिका प्रमुख हुँदा बजेट कार्यान्वयनमा समस्या देखिएको छ। यसरी एकीकृत विकास संघीयतामा सांसदलाई विकासका लागि बजेट दिने भन्ने कुनै कानुनमा उल्लेख छैन तर सांसदले विकासमा हिस्सेदारी खोजेकाले संघीय र प्रदेश सांसदका बजेट र योजना दिन थालिएको हो। वितरणमुखी बजेटबाट विकास नहुँदा जनता निराश छन्। स्थलगत समाचार संकलनका क्रममा तुलसीपुर उपमहानगरपालिका ५ मा फेन्सी पसलका सन्चालक उत्तम भट्टराई र बुटवल ६ अस्पताल लाइनमा सिजन किरानाका पसलका हरि अर्यालले विकास भएको परिवर्तन आफूले महसुस नगरेको टिप्पणी गरेका थिए। हेर्नुस् त बाटो जताततै भत्केको छ। धुलो नै धुलो उड्छ। बाटो कहिले पक्की हुने हो कहिले ? भट्टराईले जनप्रतिनिधिसँग जिज्ञासा गरे। सुशासन विज्ञ डा खिमलाल देवकोटा हरेक पालिकामा र हरेक वडामा गौरवका योजना र रणनीतिक महत्वको योजना बनाउनु पर्नेमा जोड दिन्छन्। उनको सुझाव छ, सांसदलाई पैसा दिनु नै हुदैन म भन्दैन। करोड करोडको मात्र होइन अर्बौका आयोजना बनाउन सकिन्छ। सहभागितामूलक छलफलबाट तय गर्नुपर्छ। यस्तो बजेटलाई उत्पादन र रोजगारीसँग पनि जोड्नु पर्यो। तुलसीपुर उपमहानगरपालिका प्रमुख प्रशासकीय अधिकृत आनन्द सारु कानुन बनाउने व्यक्तिलाई बजेट दिनु सिद्धान्तः गलत मान्छन्। नेपालगन्जका प्रमुख प्रशासकीय अधिकृत प्याकुरेल प्रदेश र संघीय सरकारले बजेट छनोटको सात चरण पार गरेर आउँदा प्रभावकारी हुने ठान्दै पालिकालाई अपुग भएका वा गौरवका योजनालाई यस्तो रकम दिनुपर्ने सुझाव दिन्छन्। बुटवलका नगर प्रमुख सुवेदी सांसदलाई पैसा बाँड्ने राम्रो काम नभएको बताउँछन्। ठूला आयोजना संघीय सरकारले बनाउने हो। मझौला प्रदेश र साना आयोजना स्थानीय तहबाट बन्नुपर्छ। संघीय सरकारले राष्ट्रिय नीति बनाउने, प्रदेश सरकारले संघ र प्रदेशबीच पुलको काम गर्ने र स्थानीय तहले बजेट कार्यान्वयन गरे मात्र संघीयता बलियो हुन्छ, उनले तर्क गरे। स्थानीय तह विज्ञ सापकोटा भन्छन्, संघमा सांसद, प्रदेशमा पनि सांसद र स्थानीय तहमा वडावडामा पैसा बाँड्ने गलत अभ्यास भएको छ। जसका कारण विकासको प्राथमिकता नै भएन।"
मंसिरदेखि रेल चल्छ,"जनकपुरधाम : नेपाललाई भारतको राजधानी नयाँदिल्ली, कोलकत्तालगायत प्रमुख शहरसँग जोड्ने लक्ष्य लिएको रेल सेवा अझै सुचारु हुन सकेको छैन। गतवर्षको असोजदेखि जनकपुरधामजयनगर रेल सेवा सुरु हुने चर्चा थियो तर चलेन। रेल चल्ने भनेर धेरै पटक मिति तोकिए पनि त्यो केवल चर्चामै सिमित रहयो। रेल विभागका महानिर्देशक बलराम मिश्रले मंसिरदेखि रेल चल्ने बताएका छन्। रेल सेवा सुचारु गर्न कम्तिमा २ सय कर्मचारी चाहिन्छ, तर कर्मचारी छैन, महानिर्देशक मि श्रले भने, कर्मचारी भर्ना प्रक्रिया र रेल ईन्जिन नेपाल ल्याउन केहि महिना लाग्छ, तर अब ढिलो हुँदैन। मंसिरको मध्यसम्ममा रेल चल्छ। नेपाल सरकारले रेल ईन्जिन खरिद प्रक्रिया, आवश्यक जनशक्ति जोरजाम गर्न नसकेकाले रेल सञ्चालनमा ढिलाइ भएको विभागका कर्मचारीको भनाइ छ। सुरुमा भारतसँग रेलको ईन्जिन भाडामा लिएर सेवा सञ्चालन गर्ने सम्झौता भएको थियो। पछि नेपालले रेल खरिद गरेर सञ्चालन गर्ने पक्रिया अघि बढयो, महानिर्देशक मित्रले भने, नेपालले दुई वटा रेल किन्न भारतको सरकारी कम्पनी कोकण रेलवेज कर्पोरेसन लिमिटेडसँग सम्झौता गरेकाले रेल निर्माण अन्तिम चरणमा पुगेको छ। महानिर्देशक मि श्रका अनुसार नेपालले खरिद गर्न लागेका दुई रेल निर्माण सम्पन्न भइ रङ रोगनमात्र बाँकी रहेकाले केहि दिनभित्रै तयार हुनेछ। मंसिरदेखि रेल सेवा सञ्चालन हुने भनिए पनि धेरैले आशंका व्यक्त गरेका छन्। डेढ वर्षदेखि रेल आउने चर्चा सुनेर वाक्क लागिसक्यो तर अझै आएको छैन, जनकपुरधाम उपमहानगर१६ कपिलेश्वरका जुगेश्वर साहले भने। रेल्वे स्टेशनका बुधेश्वर मण्डलले नेपालको एकमात्र जनकपुरजयनगर ब्रोडगेज रेल चल्ने धेरै चर्चा भए पनि सेवा सुरु नभएको बताए। रेल चल्ने चर्चा मात्र भयो। जनताले कति आशा गरेका थिए तर अब त आशा पनि निराशामा परिणत हुन थालेको छ, उनले भने, कसैले चल्छ भन्छ, कसैले चल्दैन भन्छ। कस्को कुरा पत्याउनु ? मण्डलका अनुसार २०७५ मंसिरदेखि नै रेल चल्ने चर्चा चलेको थियो। स्थानीय उत्साहित थिए तर रेल चलेन। पहिलो चरणमा भारत विहारको जयनगरदेखि जनकपुरधामको कुर्थासम्म ३५ किलोमिटरमा रेल सञ्चालन गर्न भौतिक संरचना, रेल्वे लिकलगायत आवश्यक पूर्वाधार पूर्ण रुपमा तयार भएको महानिर्देशक मि श्रले बताए। जयनगरदेखि बर्दिवाससम्म ६९ किलोमिटर रेल्वे मार्ग तीन चरणमा निर्माण भइरहेको छ। जयनगरकुर्था ३५ किमी पहिलो, कुर्थादेखि महोत्तरीको भंगहासम्म १७ किमी दो श्रो र महोत्तरीको भंगहादेखि बर्दिवाससम्म १७ किमी ते श्रो चरणमा निर्माण सम्पन्न गरी रेल सञ्चालन हुनेछ। जसअन्तर्गत जयनगरजनकपुरकुर्था ३५ किमी रेल्वे सञ्चालन आवश्यक पूर्वाधार तयार भइसकेको छ। कुर्थादेखि महोत्तरीको भंगहासम्म १७ किमीमा लिक निर्माण चलिरहेको छ भने कुर्थादेखि बर्दिबाससम्म पुल निर्माण र माटो भर्ने काम भइरहेको छ। भारतको जयनगरबाट जनकपुरहुँदै महोत्तरीको बिजुलपुरा, बर्दिवासम्म ६९ किमी पर्छ। जयनगरदेखि नेपाली सीमा इनरुवासम्म ३ किलोमिटर पर्छ। भारत सरकारको सहयोगमा भौतिक पूर्वाधार तथा रेल्वे लिक निर्माणको ठेक्का भारतीय इर्कन इन्टरनेसनल कम्पनीले पाएको छ। रेलले आर्थिक समृद्धि पछिल्लो मधेश आन्दोलन, बन्द हडताल, जनकपुर पुनःनिर्माणमा यहाँका उद्योगी व्यवसायीले व्यहोरेको घाटा जनकपुरधामजयनगर रेल सञ्चालपछि उठ्ने जनकपुर उद्योग वाणिज्य संघका वरिष्ठ उपाध्यक्ष जितेन्द्र महासेठको भनाइ छ। रेल सेवा सञ्चालनपछि विगतमा चौपट भएको व्यापार व्यवसायको क्षतिपुर्ती हुने विश्वास लिएका छौं, उनले भने। प्राध्यापक तथा अर्थशास्त्री डा बरुणलाल कर्णले रेलसेवा सञ्चालनपछि विकास हुने दुई वटा आधार रहेको बताए। एक त पर्यटन उद्योगको विकास हुन्छ र अर्को व्यापार व्यवसाय फस्टाउँछ, व्यवसाय फस्टाएपछि रोजगारीका अवसरसमेत सिर्जना हुन्छ, डा कर्णले भने।"
गोरखामा भूकम्प,गोरखा : बिहीबार गोरखामा भूकम्प गएको छ। अजीरकोट गाउँपालिका २ खरिबोट आसपास केन्द्र बनाएर बिहीबार साँझ भूकम्प गएको हो। राष्ट्रिय भूकम्प मापन केन्द्रका अनुसार साँझ ६ : ४९ बजे ४७ म्याग्निच्यूडको भूकम्प गएको हो। भूकम्पबाट गोरखा र लम्जुङमा धक्का महशुस गरिएको छ। २०७२ वैशाख १२ को शक्तिशाली भूकम्पको केन्द्र गोरखाको बारपाक थियो।
बैंकको सिस्टम ह्याक प्रकरण : लुटिएको रकम खातामा भेटिएपछि थप एकजना पक्राउ,"काठमाडौं : कृषि विकास बैंकको सिस्टम ह्याक प्रकरणमा थप एक जनालाई प्रहरीले पक्राउ गरेको छ। पक्राउ पर्नेमा स्याङ्जा वालिङका रामकृष्ण भुसाल रहेको महानगरिय प्रहरी अपराध महाशाखाका प्रमुख एसएसपी शहकुल थापाले जानकारी दिए। भुसालको खातामा बैंकको ६५ लाख रुपैयाँ जम्मा भएको देखिएपछि महाशाखाले भुसाललाई पक्राउ गरेको हो। उनी प्रतिक्षा निर्माण सेवाको प्रोपाइटर समेत हुन्। भुसालसहित यो प्रकरणमा महाशाखाले १३ जनालाई नियन्त्रणमा लिइसकेको छ। पक्राउ परेका सबैलाई संगठित अपराधमा मुद्दा चलाइने महाशाखा प्रमुख थापाले जानकारी दिए। गिरोहले बैंकको लाहान शाखाको सिष्टम ह्याक गरेर ४ करोड ७३ लाख रुपैयाँ निकालेको भेटिएको छ। बैंक लुट तथा अपचलन प्रकरणमा पिटर उर्फ कालेको गिरोह संलग्न रहेको प्रहरी अनुसन्धानबाट खुलेको छ। उनी मुम्बईमा बसेर नेपाली युवा परिचालन गरी हुन्डीमार्फत पैसा पठाउन लगाउँथे। महाशाखाले यसअघि रसुवाका लवाङ तामाङ, लक्ष्मी तामाङ, काभ्रेका सञ्जय घले, निर्मला तामाङ, निमा तामाङ, सार्लाहीका पुष्पराज खड्का, लमजुङका विद्यासागर लामिछाने, तनहुँका श्रमणकुमार श्रेष्ठ, सुनिता श्रेष्ठ, भारत कोलकताका सुवम्कर पञ्जा, कैलालीका विजय साह र चन्द्रबहादुर बुढालाई नियन्त्रणमा लिएको थियो। समुहले विगत डेढ महिनादेखि नै बैंकबाट रकम ट्रान्सफर गर्न थालेको थियो। महाशाखाले पिटर नाम गरेका व्यक्तिको खोजीका लागि ईन्टरपोलमार्फत् सहयोग माग्नेसमेत निर्णय गरेको छ। हामी पिटरको खोजीमा लागेका छौं, भेटिएन भने ईन्टरपालेको सहयोग माग्छौं, एसएसपी थापाले भने।"
छाडा चौपाय व्यवस्थापनमा नगरपालिकाको बेवास्ता,"परासी : बजार क्षेत्रमा रहेका छाडा चौपाय व्यवस्थापन गर्न नगरपालिकाले बेवास्ता गर्दा समस्या उत्पन्न भएको छ । छाडा चौपायाका कारण सवारी दुर्घटनाको संभावना बढ्दै गएको छ भने पैदलयात्रीहरुलाई समेत आवतजावतमा समस्या उत्पन्न भएको छ । महिना दिनअघिदेखि सदरमुकाम परासी र वरपरका क्षेत्रमा छाडा चौपायको संख्या बढ्दै गए पनि रामग्राम नगरपालिकाले त्यसको व्यवस्थापन गर्न कुनै चासो नदेखाएको स्थानीयको गुनासो छ । छाडा चौपायले बालीनालीमा नोक्सानी पुर्याउन थालेपछि किसानहरु चिन्तित हुन थालेका छन् । खेतमा बालीनाली खाने चौपायलाई धपाए पनि पुनः फर्केर नोक्सानी पुर्याउने गरेको रामग्राम नगरपालिकाका किसान रामकिसुन गुप्ताले बताए । छाडा चौपाय व्यवस्थापन गर्ने जिम्मा स्थानीय तहको भए पनि बेवास्ता गर्दा चौपायको संख्या दिनप्रतिदिन बढ्दो छ । सीमावर्ती भारतीय क्षेत्रबाट लखेटिएका र केही नेपाली किसानहरुले छाडेका चौपायहरु त्यसरी आउने गरेको स्थानीयको भनाइ छ । एक स्थानमा रहेका ठूलो संख्याका चौपायहरुलाई केही व्यक्तिले एकीकृत गरी बजार क्षेत्रको जंगलमा छाडिदिने र ती चौपायहरु बजार क्षेत्रमा आउने गरेको रामग्राम नगरपालिकाका प्रमुख नरेन्द्रकुमार गुप्ताले बताए । नगर क्षेत्रमा अहिले २ सय बढी छाडा चौपाय रहेको नगरपालिकाको अनुमान छ । यी चौपायहरु सडकको बीचमै बस्ने गरेका कारण सवारी आगमनमा समेत अवरोध हुने गरेको छ । केही दुर्घटना छाडा चौपायकै कारण हुने गरेको पाइएको छ । नगरपालिका र प्रशासनको समन्वयमा छाडा चौपाय व्यवस्थापन गर्नका लागि पहल भइरहेको नगर प्रमुख गुप्ताले बताए । बजारमा देखिएका छाडा चौपायले समस्या पारेको छ । त्यसको व्यवस्थापनका लागि गौशाला र चरन क्षेत्रको खोजी गरिरहेका छौं, गुप्ताले भने । दुध दिने बेलासम्म गाई पाल्ने र त्यसपछि छाड्ने प्रवृत्ति र काम गर्न नसक्ने भएपछि गोरुहरुलाई बेवारिसे गरेर छाड्ने प्रवृत्तिले सडकमा त्यसको संख्या बढ्दै गएको नगरपालिकाले जनाएको छ ।"
धान खेतमा गाई काट्ने ३ जना पक्राउ,"नेपालगन्ज : बाँकेको खजुरा गाउँपालिका ७ बठुवामा गाई काटिरहेको अवस्थामा तीन जना पक्राउ परेका छन् । इलाका प्रहरी कार्यालय धनौली इन्चार्ज पोषणराज थपलियाको नेतृत्वको प्रहरी टोलीले बुधबार राति ११ बजेतिर धान खेतमा गाई काटेर मासु तौल गरिररहेको अवस्थामा तीन जनालाई पक्राउ गरिएको बाँके प्रहरी प्रमुख प्रहरी उपरीक्षक वीरबहादुर ओलीले जानकारी दिए । पक्राउ पर्नेमा खजुरा७ का ५० वर्षीय सरिफ खाँ, ४८ वर्षका वर्षीय खाँ र २६ वर्षीय सलमान खाँ रहेका छन् । उनीहरुलाई ५० किलो गाईको मासु, एउटा बन्चरो, २ वटा छुरी, हँसिया, तराजु र विभिन्न किसिमका ४ वटा ढक सहित नियन्त्रणमा लिइएको थियो । गाईको मासु काटेर नेपालगन्जमा मःम पसलमा बिक्री भइरहेको सूचनाका आधारमा रंगेहात पक्राउ गर्न प्रहरी सफल भएको छ, प्रहरी प्रमुख ओलीले भने, गौबध गर्नेलाई छोडिन्नँ । कडा कानुनी कारबाही हुन्छ । प्रहरीले बिहीबार जिल्ला अदालत बाँकेबाट गौबध मुद्दामा अनुसन्धान गर्न तीन जनालाई हिरासतमा राख्ने म्याद लिएको छ । घटनामा संलग्न अर्का एक जना भने फरार छन् । उनको खोजी जारी रहेको प्रहरीले जनाएको छ ।"
अफिमसहित दुई पक्राउ,"रुकुम : लागुऔषध अफिमसहित रुकुमपूर्वमा प्रहरीले दुई जनालाई पक्राउ गरेको छ। जिल्लाको भूमे गाउँपालिका ५ बालुवाबाट आठ किलो दुई सय ग्राम अफिमसहित दुई जनालाई पक्राउ गरिएको प्रहरीले जनाएको छ । जिल्लाको पुथा उत्तरगंगा गाउँपालिका८ का २६ वर्षीय जीवन भन्ने सुशन बोहरा र सिस्ने गाउँपालिका ५ घर भई हाल भूमे ५ बस्दै आएका ४८ वर्षीय यज्ञबहादुर खत्रीलाई पक्राउ गरिएको जिल्ला प्रहरी कार्यालय रुकुमपूर्वका प्रमुख, प्रहरी नायव उपरीक्षक योगेन्द्र खड्काले जानकारी दिए । उनका अनुसार खत्रीको घरमा बोराभित्र राखेर डेक्चेमा लुकाई राखेको विशेष सूचनाको आधारमा उनीहरूलाई जिल्ला प्रहरी कार्यालयबाट खटिएको विशेष टोलीले पक्राउ गरिएको हो । पक्राउ परेका दुवै जनालाई लागुऔषध सम्बन्धी मुद्दा दर्ता गरेर आवश्यक अनुसन्धान भइरहेको डीएसपी खड्काले जानकारी दिए । बुधबार राति पक्राउ परेकाहरूलाई बिहीबार सार्वजानिक गरिएको छ ।"
भावी प्रधानसेनापतिको रोलक्रममा प्रभुराम,काठमाडौं : सरकारले नेपाली सेनाका उपरथी प्रभुराम शर्माको पदावधि एक वर्ष दुई महिना १५ दिन म्याद थप गर्ने निर्णय गरेको छ। उनको म्याद थपसँगै नेपाली सेनाको भावी सेनापति रोलक्रम निश्चित भएको छ। उपरथी शर्मालाई कुनै बाधा अड्चन नआएको खण्डमा प्रधानसेनापति बन्ने बाटो खुलेको छ। युद्धकार्य महानिर्देशक समेत रहेका शर्माको पदावधी थप भएपछि भावी सेनापतिको रोलक्रमबारेको अन्योल सकिएको छ। भावी सेनापति रोलक्रमलाई लिएर अन्योल र चलखेल नहोस् भनेर प्रधानसेनापति पूर्णचन्द्र थापाले अहिले नै शर्माको बाटोलाई सुरक्षित गरिदिएका छन्। शर्माको उपरथीको तीन वर्षे नियमित पदावधी आगामी कात्तिकमा समाप्त हुँदैछ। सेनापतिको सिफारिसबमोजिम मन्त्रिपरिषदले म्याद थपको निर्णय गरेको हो। बलाध्यक्षरथी गौरव तण्डुलले वैशाख १९ मा अवकास पाएपछि शर्मा रथीमा बढुवा हुनेछन्। अर्का रथी शरद गिरीले समेत असार ६ गते अनिवार्य अवकास पाउनेछन्। गिरी र तण्डुलको अवकासपछि शर्मा सेनापतिको स्वभाविक रोलक्रममा बस्नेछन्। हालका प्रधानसेनापति पूर्णचन्द्र थापाले २०७८ भदौ २४ मा अनिवार्य अवकास पाएसंगै शर्मा उनको ठाउंमा नेपाली सेनाको प्रधानसेनापति बन्नेछन्।
गढीमाईको पशुबली निरुत्साहन गर्न सरकारी तहबाटै पहल,"वीरगन्ज : बाराको गढीमाई मेलामा दिइने पशुबली प्रथालाई निरुत्साहन गर्नका लागि बिहीबार वीरगन्जमा सर्वोच्च अदालतले सरकोरवालाहरुसंग छलफल तथा अन्तरकृया गरेको छ। अन्तरकृयामा सहभागीहरुले यसपालीको गढीमाई मेलामा पशुबली प्रथालाई निरुत्साहित गर्न सरकारले थालेको पहलमा सहयोग गर्ने प्रतिबद्धता जनाएका छन्। उनीहरुले पशुबली दिए मात्रै पुण्य प्राप्ति र मनोकांक्षा पुरा हुन्छ भनेर कुनै पनि धर्म शास्त्रमा उल्लेख नभएको बताए। निरिह पशुको हत्या गरेर बली दिनुको सट्टा पशुबलीको विकल्प अपनाउनु पर्ने सुझाव पनि उनीहरुले दिए। गढीमाई मेलामा दिइने पशुबली रोक्ने माग गर्दै २०७१ सालमा परेको रिटमा सुनुवाइ गर्दै सर्वोच्च अदालतले २०७३ साल साउन २० मा पशु् बली प्रथालाई निरुत्साहित गर्न परमादेश जारी गरेको थियो। अदालतको उक्त फैसला कार्यान्वयन गर्नका लागि यसपालिको गढीमाई मेलामा पशुबली दिने प्रथालाई निरुत्साहित गर्न सबै पक्ष लाग्नु पर्नेमा कार्यक्रममा सहभागीहरुले जोड दिए। अन्तरकृयामा बोल्दै जनकपुर उच्च अदालत अस्थायी इजलाश वीरगन्जका मुख्य न्यायधीश डिल्लीराम आचार्यले गढीमाई मेलामा पुश बलीलाई निरुत्साहित गर्ने सर्वोच्चको फैसला, कार्यान्वयनका लागि स्थानीय तह, मेला समिति र सरकारी निकाय सबै पक्षलाई आग्रह गरे। तर सर्वोच्च अदालतको आदेशले मात्रै गढीमाई मेलामा पशुबलीको प्रथा रोकिने अवस्था नरहेको भन्दै उनले भने, यसमा सबैभन्दा बढी भूमिका स्थानीय जनताको हुन्छ, बली प्रथालाई निरुत्साहित गर्न हरेकले पशुको मारकाट रोक्न घरबाटै सुरुवात गर्नु पर्छ।' वीरगन्ज महानगरपालिकाका नगर प्रमुख विजय सरावगीले गढीमाई मेलामा दिइने पशुबलीको प्रथालाई निरत्साहित गर्न वीरगन्ज महानगरपालिकाले पनि भरमग्दुर प्रयास गर्ने प्रतिबद्धता जनाए। धार्मिक शक्तिपिठहरूमा मानिसले आफ्नो स्वार्थका लागि निरिह पशुको बली दिने गरेको भए पनि पशुको बली दिएर पुण्य प्राप्ति वा मनोकांक्षा पुरा नहुने उनको जिकिर थियो। 'म आफैँ पनि पशुबली प्रथाको घोर विरोधी हुँ', नगर प्रमुख सरावगीले भने, यदि बली दिनै नै हो भने पशुको बदलामा आफूभित्र रहेका दुर्गुणहरुको बली दिनु पर्छ।' गढीमाई मेलामा दिइने पशुबलीलाई निरुत्साहित गर्न सर्वोच्चले गरेको फैसला स्वागत योग्य रहेको उनले बताए। सरावगीले भने, गढीमाई मेलामा पशुबली रोक्न गाँउ गाँउमा जनचेतनामुलक अभियान चलाउनु पर्छ, त्यति गर्दा पनि पुश बली रोकिने अवस्था भएन भने सरकारले कानुनी डण्डा लगाएर भए पनि पशुबली रोक्नु पर्छ।' बाराका प्रमुख जिल्ला अधिकारी फणिन्द्रमणि पोखरेलले सर्वोच्चले पशुबलीलाई पूर्ण रुपमा रोक्न नभइ निरुत्साहित गर्न मात्रै आदेश दिएको स्पष्ट पारे। सर्वोच्चको फैसला कार्यान्वयनका लागि स्थानीय प्रशासनले सम्भव भएसम्मको प्रयास गर्ने उनले बताए। केहि वर्षदेखि शक्तिपिठमा नरिवल, कुभिण्डो, घिरौँला आदिको सात्विक बली दिने प्रचलन पनि चलिरहेको भन्दै उनले भने, यसपालीको गढीमाई मेलामा निरिह पशुको बली दिनुभन्दा सात्विक बली दिने प्रथालाई जोड दिनुपर्छ।' पशुबली रोक्न माग गर्दै सर्वोच्च अदालतमा रिट निवेदन गरेका दि जेन् गुडअइल इन्स्टिच्युटका कार्यकारी निर्देशक मनोज गौतमले पशुबली रोक्न आफूहरुले ११ वर्षदेखि संघर्ष गर्दै आइरहेको जानकारी गराए। ढिलै भए पनि सर्वोच्च अदालतले गरेको फैसला स्वागतयोग्य रहेको उनले बताए । अबको गढीमाई मेलामा पशुबली प्रथालाई कसरी सकेसम्म कम गर्न सकिन्छ भन्ने अभियान लिएर गाउँगाउँमा अहिले पनि आफूहरु पुगिरहेको उनले बताए। बुद्ध र शान्तिको देश भनेर विश्वमा चिनिएको नेपालको छवि माथि गढीमाईमा दिने पशुबलीका कारण उल्टो असर परेको गौतमको तर्क थियो। यसपालीको गढीमाई मेला, पशुको काटमार र रक्तपातबिना सम्पन्न गरेर शान्ति र बुद्धको जन्मभूमि नेपालमा दया र करुणाको भाव छ भन्ने सन्देश विश्वमा प्रवाह गर्न आफूहरु सफल हुने विश्वास लिइएको पनि उनले बताए। सर्वोच्च अदालतको फैसला कार्यान्वयन निर्देशनालयका महानिर्देशक गोविन्दबहादुर सिंहको अध्यक्षतामा भएको कार्यक्रममा निर्देशनालयका निर्देशक शीवकुमार पोखरेल, पुर्वमन्त्री कलावती पासवान, जिल्ला अदालत पर्साका न्यायधीश प्रकाश खरेल, पर्साका प्रमुख जिल्ला अधिकारी नारायणप्रसाद भटटराई, बाराका प्रहरी नायव उपरीक्षक रन्जित सिंह राठौर, बाराका सशस्त्र प्रहरी नायव उपरीक्षक न्युटन पुरी, बाराका दलित अधिकारकर्मी सिकेन्द्र पासवानका साथै पर्सा र बाराका सरकारी कार्यालयका प्रमुख र प्रतिनिधि, पशु संरक्षण अभियन्तता, युवा, विधार्थी, सञ्चारकर्मी लगायतको पनि सहभागिता रहेको थियो। तर गढीमाई मेलासँग सम्बन्धित अन्तरकृया कार्यक्रममा गढीमाई मेला ट्रष्ट सेवा, मेला सन्चालक समिति र स्थानीय पालिकाका जनप्रतिनिहरुको सहभागिता नभएको भन्दै कार्यक्रमको प्रभावकारिता माथि केहि सहभागीले गुनासो गरेका थिए। गढीमाई ट्रष्ट सेवाका अध्यक्ष रामचन्द्र साह तेलीले भने कार्यक्रमका बारेमा आफूलाई ढिलो खबर आएकाले सहभागी हुन नसकेको अन्नपुर्ण पोष्टकर्मीलाई बताए। बारा जिल्लाको गढीमाई मेला विश्वमै सबैभन्दा बढी पशुबली दिइने मेला हो। महागढीमाई नगरपालिकाको बरियारपुरमा रहेको गढीमाई मन्दिरमा हरेक पाँच वर्षको अन्तरालमा मेला लाग्छ। यो पालीको मेला मंसिर १७ गतेदेखि सुरु हुँदैछ। ३ दिन चल्ने मेलामा मंसिर १९ गते बली दिने दिन परेको छ। गढीमाईको मेलामा एकैदिन राँगा र पाडा गरी करिब २५ हजार पशुको बली दिने गरिन्छ।"
अवैधरूपमा सीमापार गरी चीन जाँदै गरेको पर्यटक पक्राउ,जोमसोम : मुस्ताङको छिमेकी जिल्ला डोल्पा हुँदै मुस्ताङको उत्तरी कोरलानाका स्थित नजिकको बोर्डर पार गर्न खोज्ने एक विदेशी पर्यटक सहित नेपाली पथप्रर्दशक सोमबार पक्राउ परेका छन्। चाईना बोर्डर पार गर्न खोज्दा ६४ वर्षीय जापानिज पर्यटक योसिदा योस्की र ३४ वर्षीय पंक तामाङ पक्राउ परेका हुन्। कोरलानाका स्थित चिनियाँ सुरक्षाकर्मीहरुले अवैध रुपमा सीमापार गर्दै गरेको देखेपछि उनीहरुलाई पक्राउ गरेको हो। पक्राउ परेका जापानिज पर्यटक योस्की र पथप्रर्दशक तामाङलाई मंगलबार नै चिनियाँ सुरक्षाकर्मीले ईलाका प्रशासन कार्यालय लोमान्थाङलाई बुझाएको मुस्ताङका सहायक प्रमुख जिल्ला अधिकारी घनश्याम गौतमले जानकारी दिए। उनकाम अनुसार मुस्ताङ र डोल्पाको सीमाक्षेत्र शान्ता बस्ती हुँदै मुस्ताङको कागबेनी आइपुग्नुपर्नेमा डोल्पाको अर्को नाका हुँदै उत्तरी चाइना बोर्डर पुगेका थिए। ईलाका प्रशासन कार्यालय लोमान्थाङ र अन्नपूर्ण संरक्षण क्षेत्र आयोजना एक्याप लोमान्थाङको पहलमा पक्राउ परेका जापानिज पर्यटक योस्की र प्रथपर्दशक तामाङलाई जिल्ला प्रशासन कार्यालय जोमसोममा ल्याइएको सहायक प्रमुख जिल्ला अधिकारी गौतमले बताए। उनका अनुसार पक्राउ परेका उनीहरुलाई उपल्लोम मुस्ताङमा लाग्ने पर्यटन शुल्क ५ सय अमेरिकी डलर र नेपाली रुपैयाँ २ हजार जरिवाना असुल्ने गरी छोडिने छ। मुस्ताङको वारागुङमुक्तिक्षेत्रभन्दा माथि उपल्लो मुस्ताङ जान विदेशी पर्यटकलाई ५ सय डलर शुल्कसहित रुट परमिटको आवश्यकता पर्दछ।एक्यापको निशेधित तथा नियन्त्रित क्षेत्र उपल्लो मुस्ताङमा जान सरकारले पर्यटकले विशेष परमिट शुल्क लिने गरेको एक्याप जोमसोमका कार्यालय प्रमुख तुलसी दाहालले जानकारी दिए। परमिट बिना उपल्लो मुस्ताङ गएको र चाइना बोर्डर पार गर्न खोज्दा जापानिज पर्यटक पक्राउ परेको उनको भनाइ छ।
सेल्फी खिच्दा युवक बेपत्ता,"सिरहा : सेल्फी फोटो खिच्न पुगेका एक युवक सिरहा नगरपालिका ६ बसपिटास्थित कमला नदीमा बेपत्ता भएका छन् । उनको खोजी कार्य प्रहरी प्रशासनले तीव्र पारेको छ। खोजी कार्यका लागि सशस्त्र प्रहरी रबर बोट प्रयोग गरिएको छ । बुधबार साँझ साथीसँगै सेल्फी लिन कमला नदीको किनारमा सोही नगरपालिका ८ महिसोथाका १५ वर्षीय टुकराजमणि यादव पुगेका थिए । उनी फोटो खिच्दाखिच्दै किनारबाट नदीमा खसेका हुन् । उनी अहिलेसम्म नदीमै बेपत्ता भएका छन् । सूचना पाउनासथा खोजी कार्यका लागि प्रहरी परिचालन गरिएको छ, सिरहाका एसपी उमाप्रसाद चतुर्वेदीले भने, अहिलेसम्म उनी भेटिएका छैनन् । नेपाल प्रहरी, सशस्त्र प्रहरी र रेडक्रसका टोली खोजी कार्यमा लागेको उनले बताए ।"
पूर्वराष्ट्रपतिलाई उपचार खर्च सरकारले दिने,"काठमाडौं : पूर्वराष्ट्रपति डा रामवरण यादवको उपचार खर्च सरकारले ब्यहोर्ने भएको छ। मन्त्रिपरिषद्को बैठकले भारतको चण्डिगढीस्थित अस्पतालमा उपचार गराउँदा लागेको खर्च उपलब्ध गराउने निर्णय गरेको हो। बिहीबार आयाजित पत्रकार सम्मेलनमा सरकारका प्रवक्ता एवम् सञ्चार तथा सूचना प्रविधिमन्त्री गोकुल बाँस्कोटाले यस्तो जानकारी गराएका हुन्। उपचारसँग सम्बन्धित बिलको आधारमा भारतस्थित नेपाली दूतावासमाफर्त सम्पूर्ण खर्च तिर्ने निर्णय भएको मन्त्री बाँस्कोटाले बताए। यस्तै, मन्पिरिषद्को बैठकले जिल्ला प्रशासन कार्यालय मोरङबाट जारी भएको शम्भूप्रसाद मण्डलको नेपाली नागरिकता खारेज गर्ने निर्णयसमेत गरेको छ। सरकारले तीन जना एआईजी सरुवा गर्ने निर्णयसमेत गरेको छ। एआईजी ठूले राई पुष्कर कार्की र धीरु बस्न्यातको सरुवा गरिएको हो। सरकारले नेपाली सेनाका उपरथी प्रभुराम शर्माको पदावधि एक वर्ष दुई महिना १५ थप गर्ने निर्णयसमेत गरेको छ। एसिड आक्रमणकी पीडितलाई राहत सरकारले एसडि आक्रमणबाट घाइते दुई युवतीको उपचारका लागि खर्च उपलब्ध गराउने निर्णय गरेको छ। मन्त्रिपरिषद्को बैकठले एसिड आक्रमणमा परेकी काठमाडौंकी जेनी खड्का र वीरगञ्जकी मुस्कान खातुनलाई उपचार र जीवन यापनका लागि जनही ३३ लाख रुपैयाँ सहयोग गर्ने निर्णय गरेको मन्त्री बाँस्कोटोले जानकारी दिए। आक्रमणमा परेका खड्का र खातुन कीर्तिपुर अस्पतालमा उपचार गराइरहेका छन्।"
अभियुक्त पक्राउको माग गर्दै अदालत अगाडि प्रदर्शन,"विराटनगर : कुटपिटबाट मृत्यु भएको घटनामा फरार अभियुक्तलाई कानुनी दायरमा ल्याउनुपर्ने माग गर्दै मोरङ जिल्ला अदालत अगाडी प्रर्दशन भएको छ । जनप्रतिनिधिको रहोवरमा भएको कुटपिटबाट विराटनगर १४ का सेमानन्द यादवको मृत्यु भएको थियो। यादवको मृत्यु भएपछि हत्या आरोपमा फरार रहेका तीनजना वडाध्यक्षसहित १० जना अभियुक्त पक्राउको माग गर्दै पीडितले जिल्ला अदालत मोरङ अगाडि प्रर्दशन गरेका हुन् । पीडितले जनप्रतिनिधि गुण्डागर्दी अन्त्य गर , दोषीलाई कारवाही गर लगायतका नारा लगाएर दिनभर प्रदर्शन गरे।प्ले कार्डसहित बोकेका उनीहरुले नाराबाजी गर्दै प्रदर्शन गरेका हुन्। विवाहको विषयमा भएको कुटपिटमा घाइते भएका व्यक्तिको मृत्यु भएपछि फारार भएका विराटनगर महानगरपालिकाका २ जना र जहदा गाउँपालिकाका १ जना वडाअध्यक्षसहित १० जना फरार अभियुक्तमध्ये भदौ १८ गते एकजनाले प्रहरीसमक्ष आत्मसम्र्पण गरेका थिए। जोगीलाल यादवका २७ वर्षीय छोरा दीपेश कुमार यादवले जिल्ला प्रहरी कार्यालय मोरङमा आत्मसम्र्पण गरेका हुन्। दिपेशले आत्मसम्र्पण गरेपछि मोरङ प्रहरीले आवश्यक अनुसन्धान गरेर बिहीबार सरकारी वकिलको कार्यालयमा मिसिल बुझाएको छ । प्रहरीले मिसिल बुझाउने वित्तिकै आत्मसम्पर्ण गरेका यादव छुट्ने आशंकामा पीडितपक्षले प्रदर्शन गरेको बताए। मृतका छोरा राजेश यादवले गाउँभरी बिहीबार छुट्दैछ भनेर हाल्ला फैलाएपछि आफूहरु न्यायका लागि प्रदर्शन गरेको बताए। विवाहको विषयलाई लिएर गत जेठ ३२ गते भएको छलफलका क्रममा कुटपिट हुँदा घाइते भएका विराटनगर१४ का ५५ वर्षीय सेमानन्द यादवको उपचारका क्रममा २७ असार बिहान विराटनगरस्थित कोशी अस्पतालमा मृत्यु भएको थियो । यादवको मृत्युपछि विराटनगर महानगरपालिका १४ का वडाध्यक्ष बलदेव यादव, १८ का अध्यक्ष सञ्जय शाह र जहदा गाउँपालिका१ का वडाध्यक्ष प्रदीपचन्द यादवसहित १० जना आरोपीविरुद्ध मोरङ प्रहरीले कर्तव्य ज्यान अपराधमा मुद्दा दर्ता गराएको छ। मुद्दा दर्ता भएलगत्तै फरार रहेका उनीहरू अझै फेला परेका छैनन् ।फरार रहनेमा अध्यक्ष बलदेवका छोरा रवीन, भतिज दीपेश, विराटनगर१८ का भोला यादव, विन्धेश्वर यादव, विरेशकुमार यादव, भोलु यादव, प्रदीप यादव, विराटनगर १४ का विजय भनिने शम्भु , विरेश कुमार यादव, दिनेशप्रसाद साहलगायत छन् ।"
हाईअल्टिच्युडले फ्रान्सेली पर्यटकको निधन,जोमसोम : हिमालपारीको जिल्ला मुस्ताङको लोमान्थाङतर्फ जाँदै गरेका एक फ्रान्सेली पर्यटकको हाईअल्टिच्युडका कारण मृत्यु भएको जिल्ला प्रशासन कार्यालय मुस्ताङले जनाएको छ । बुधबार जोमसोमबाट लोमान्थाङ पैदलयात्रा गर्ने क्रममा ४५ वर्षीय फ्रान्सेली नागरिक जेनमार्ट डेलीचार्डको मृत्यु भएको सहायक प्रमुख जिल्ला अधिकार घनश्याम गौतमले जानकारी दिए । हाईअल्टिच्यडका कारण मृत्यु भएका जेनमार्टको शव जोमसोम अस्पतालमा ल्याई बुधबार बिहानै सिम्रिक एयर हेलीकोप्टर मार्फत काठमाडौं लगिएको सहायक प्रमुख जिल्ला अधिकारी गौतमले जानकारी दिए ।
"मकवानपुरमा सवारी दुर्घटना, तीन जनाको मृत्यु","हेटौंडा : सवारी दुर्घटनाका कारण मकवानपुरमा ३ जनाको मृत्यु भएको छ। छुट्टाछुट्टै सवारी दुर्घटनामा परी बिहीबार ३ जनाको मृत्यु भएको प्रहरीले जनाएको हो। भीमफेदी गाउँपालिकाको माण्डुस्थितभित्री सडकमा ट्रयाक्टर दुर्घटना हुँदा स्थानीय १७ वर्षे उमेश बस्नेतको मृत्यु भएको मकवानपुर प्रहरीले जानकारी दिएको छ। ना ६ त ६०३५ नम्बरको खाली ट्रयाक्टर पल्टिदा चालक चालक राजिव पोखरेल, स्थानीय दुर्गा कार्की र राजु बस्नेत घाइते भएका छन्। घाइते सबैको हेटौंडा अस्पतालमा उपचार भइरहेको मकवानपुर प्रहरी प्रमुख एसपी मुकेश सिहले बताए। पूर्वपश्चिम राजमार्ग अन्तरगत हेटौंडा११ थानाभयाङमा यात्रुबहाक बसले ठक्कर दिँदा पैदलयात्रीको मृत्यु भएको छ। चितवनबाट हेटौंडातर्फ आउँदै गरेको ना ३ ख ३५५६ नम्बरको बसले ठक्कर दिँदा सर्लाही घरभई हाल हेटौंडा ११ सिमलटार बस्ने ७० वर्षे कृष्ण बहादुर स्याङ्तानको मृत्यु भएको एसपी सिंहले जानकारी दिए। ठक्कर दिने बस नियन्त्रणमा र चालक फरार रहेको प्रहरीले जनाएको छ। आज बिहानै पूर्वपश्चिम राजमार्ग अन्तरगत हेटौँडा११ राप्ती पुल नजिक यात्रुबहाक बसले ठक्कर दिँदा सिन्धुपाल्चोक ४५ वर्षे चिष्मभक्त श्रेष्ठको पनि मृत्यु भएको छ। सिलगुडीबाट काठमाडौंको जाँदै गरेको ना ५ ख ७९४२ नम्बरको यात्रु बसले ठक्कर दिदा उनको घटनास्थलमा नै मृत्यु भएको मकवानपुर प्रहरीले जनाएको छ। प्रहरीले बस र चालकलाई नियन्त्रणमा लिएको छ।"
एक महिनामै भत्कियो कालोपत्रे,"ताप्लेजुङ : फुङलिङ बजारको तोक्मेडाँडा हटियादेखि बुद्धचोक घुम्तीसडकको कालोपत्रे निर्माणको एक महिना नपुग्दै भत्किएको छ । ठेकेदारको लापरवाहीका कारण आठ सय मिटर सडकमध्ये अधिकांश भागको कालोपत्रे भत्किएको हो । ठेकेदारले कार्य सम्पन्न गरेको भन्दै भुक्तानी लगिसकेका छन् । भत्किएको देख्दा देख्दै सघन सहरी तथा भवन निर्माण आयोजना झापाले अनुगमन गरेर पास गरेको स्थानीयको गुनासो छ । मैनाचुली निर्माण कम्पनीले गत असारमा पिच र ढलान गरेको थियो । असारे झरीमा रातदिन नभनी कालोपत्रे गरे । उतिबेलै भत्कन थालेको हो, सडक छेउमा घर भएका मदन गौतमले भने । २ वटा सोला बत्ति समेत बल्न छाडेको उनले बताए । निर्माण कम्पनीले मात्रा नमिलाइकन काम गरेकाले भत्किएको सडक रहेको वडा फुङलिङ नगरपालिका ४ का वडाध्यक्ष जितेन चेम्जोङले बताए । पिच धेरै कमसल छ । २० सेन्टिमिटर गिटीको वेश नै छैन, त्यसैले भत्किएको हो, चेम्जोङले भने । निर्माण व्यावसायीले स्थानीय तहसँग समन्वय नै नगरी काम गरेको चेम्जोङको गुनासो छ । सडकमा सिधै भलको पानी पस्छ र जम्छ, त्यहामाथि गाडी कुदेपछि भत्कन थाल्छ, स्थानीय विवेक राई भन्छन् । १५ महिनामा सक्नेगरी २०७४ असारमा सहरी विकास तथा भवन निर्माण विभाग डिभिजन कार्यालय, इलाम ठेक्का लगाएको थियो । कार्यालयहरुको पुर्नसंरचनापछि केन्द्रले सघन शहरी तथा भवन निर्माण आयोजना झापालाई जिम्मा दियो । सम्झौतामा निर्माण कम्पनीले ३ करोड ७ लाखमा पिच गर्ने, केही स्थानमा ढलान गर्ने र ३५ वटा सोलार बत्ति जडान गर्नुपर्ने उल्लेख रहेको सघन शहरी तथा भवन निर्माण आयोजना झापाले जनाएको छ । ठेकेदारले काम गुणस्तरहिन गरेको भन्ने आफूले जानकारी पाएको आयोजनाका इञ्जिनियर विनोद सिंह पनि बताउँछन् । उनले भने, त्यो सडकको विषयमा यहाँ चिठी आएको छ । भदौ १३ गते निर्माण व्यावसायीलाई यथार्थ जानकारी दिन पत्र कटिसकेका छौँ ।"
द्वन्द्वले समाजलाई जीवन्त तुल्याउँछ',"काठमाडौं : प्रधानन्यायाधीश चोलेन्द्र शम्शेर जबराले द्वन्द्वले समाजलाई जीवन्त बनाइराख्ने बताएका छन्। सोसल इन्जिनियरिङ स्कुल नेपालका प्रतिनिधिले बिहीबार प्रधानन्यायाधीशकै कार्यकक्षमा गई धन्यवाद तथा शुभकामना व्यक्त गर्ने क्रममा प्रधानन्यायाधीश जबराले उक्त कुरा बताएका हुन्। द्वन्द्वबिनाको समाज मृततुल्य हुने उनको भनाइ थियो। एक अर्को प्रसँगमा प्रधानन्यायाधीश जबराले न्यायमूर्तिहरू प्रशंसाले रमाउने र ओलोचनाले बिच्किने नभई समभावमा रहेर न्याय सम्पादन गर्ने गरेको उल्लेख गरे। समाज विकासको क्रमसँगै न्यायको प्रसँग जोडिएको बताउँदै उनले समय र परिस्थितिअनुसार यसको क्षेत्र विस्तारित हुँदै गएको बताए। उनले भने, न्यायमूर्तिहरूले दुवै पक्षको कुरा सुनेर निर्णय सुनाउने हो। त्यसमा निश्चित विधि र प्रक्रिया हुन्छ। तर, कुनै एक पक्ष उक्त निर्णयबाट असन्तुष्ट हुने सम्भावना रहन्छ। कानुन व्यवसायीले न्याय सम्पादनलाई सक्रिय बनाउन महत्वपूर्ण भूमिका खेल्न सक्ने उनको अपेक्षा थियो। सोसल इन्जिनियरिङ स्कुल नेपालका अध्यक्ष अधिवक्ता आरसी गौतमले प्रधानन्यायाधीश जबराको कार्यकालको सफलताको कामना गरेका थिए। जबराको कार्यकाल यसअघिका प्रधानन्याधीशको भन्दा लामो रहेकाले न्याय क्षेत्रमा देखिएका विकृतिहरू हटाइ न्यायपालिकाको गिरेको साखलाई उचो पार्न जबरा सफल हुने अपेक्षा गौतमको थियो। प्रधानन्यायाधीश जबराले युवा कानुन व्यवसायीलाई न्याय क्षेत्रमा प्रवेश गरी देशको आवश्यकता अनुसार सेवा गर्न आग्रह गरेका थिए। त्यस क्रममा सोसल इन्जिनियरिङ नेपालका उपाध्यक्ष प्रमोद कुमार थापा, महासचिव कृष्ण बहादुर खनाल र सचिव दीपकराज जोशीले आफ्नो धारणा व्यक्त गरेका थिए।"
स्याउ बेच्न जुम्लादेखि धादिङसम्म,"धादिङ : जुम्ला जिल्लाको सिंजा गाउँपालिका२ की निर्मला आचार्य स्याउ बिक्री गर्न यतिबेला धादिङवेशी आइपुगेकी छिन् । जुम्लाको अर्गानिक स्याउ लिएर अघिल्ला वर्षमा फरकफरक जिल्ला जाने गरेकी आचार्य यसवर्ष धादिङवेशी आइपुगेकी हुन् । निर्मलालगायत ७ जना स्याउ कृषकको टोली यतिबेला धादिङवेशी बजारका टोल टोलमा स्याउ बेचिरहेका छन् । जुम्लादेखि नेपालगन्जसम्म एउटा गाडीमा, त्यसपछि मलेखुसम्म अर्को गाडीमा र मलेखुदेखि धादिङवेशीसम्म अर्को गाडी गर्दै उनीहरु धादिङ आइपुगेका हुन्। ७ दिन लगाएर १० भन्दा बढी जिल्ला पार गर्दै धादिङवेशी आइपुगेका उनीहरुले प्रतिकिलो १ सय ५० का दरले स्याउ बिक्री गरिरहेका छन् । करिब ५० कुइन्टल स्याउ लिएर धादिङ आएको उनीहरुको टोलीले यतिबेला आधाजसो स्याउ बेचिसकेका छन् । स्याउ बेच्नको लागि जिल्ला सदरमुकाम धादिङवेशीको एउटा सटर नै भाडामा लिएका छन्।घरदैलो गर्दै धादिङ पुगेका उनीहरु नुवाकोट जाने तरखरमा छन्। चीन तथा भारतबाट भित्र्याइएका स्याउको बजार मुल्य अहिले २ सय ५० देखि ३ सयसम्म छ। उनीसँगै आएकी तारा जिसीले भनिन्, 'जुम्लाको हाम्रो स्याउ हेर्दा आकर्षक नदेखिए पनि स्वाद र गुणस्तरमा कुनै कमी छैन।तर पनि खरिद गर्नेहरु १ सय ५० महंगो भयो भन्दै घटाउन दवाव दिन्छन्। 'विदेशी स्याउ ३ सय रुपैयाँ तिर्नेहरु जुम्ली स्याउ १ सय ५० रुपैयाँमा पाउँदा पनि महंगो भयो भन्दा चित्त दुखेको उनले बताइन्। जुम्लाका बगैचामा स्याउ टिपेको ३५ दिनपछि धादिङमा ल्याइएको अर्का कृषक प्रकाश आचार्यले बताए । उनले भने, हामीले विषादी हालेका छैनौं, मौरी मर्छन भनेर हामीलाइ विषादी हाल्नै दिइदैन पनि। चिसो हावापानीमा फलेको स्याउ विदेशी स्याउको तुलनामा धेरै फाइदाजनक छ । र पनि यहाँका स्थानीय जुम्लाका स्याउ हेला गर्छन् ।' शीत भण्डार अभाव स्याउ बेच्न आएकी कृषक निर्मलाको ५ सय वटा स्याउका बोट छन् । त्यस्तै तारा जिसीका बगैचामा पनि दुई हजार बोट स्याउ छन्। त्यस्तै विजकन्या जीसीको बगैचामा पनि १५ सय बोट छन् । उनले आफ्नो बगैचमा फलेका बाहेक अरुको बगैचाबाट खरिद गरेर स्याउ ल्याएको बताइन। जुम्लामै प्रतिकेजी ८० रुपैयाँको दरले स्याउ खरिद गरेर ल्याएको विजकन्याले बताइन्।धेरै समय राख्न नसकिने भएपछि स्याउ बेच्न हिँडेको तारा जिसीले दुखेसो पोखिइन।' गाउँमा भण्डार गर्ने ठाउँ छैन । दुई तीन महिनापछि कुहिन थाल्छ, 'ताराले भनिन्, ' शीतभण्डारण नभएकाले यसरी घर घर चहारेर बेच्नु परिरहेको छ ।' गाउँपालिकाले जिल्लाबाट बाहिर बेच्न लैजाँदा सिफारिस बनाउन र प्रतिकिलो ११ रुपैयाँ कर उठाउने गरेको कृषक प्रकाश आचार्यले बताए । उनीहरुले स्याउका साथसाथै जुम्लाको सिमी पनि बिक्री गरिरहेका छन् । जिल्लाका किसानसँग कर उठाउने तर भण्डारणको व्यवस्था नगरिदिने स्थानीय सरकारसँग उनको दुखेसो छ।"
नौबिसेनागढुङगा सडकलाई लाग्यो दसैं : राजधानी छिर्न ३५ किलोमिटर जाम !,"धादिङ : दसैं तिहार नजिकिएका बेला राजधानीलाई चाहिने आवश्यक उपभोग्य सामान भित्रिने क्रम बढ्दो छ। अर्कोतर्फ, चाडपर्व मान्नको लागि लाखाैँ मानिस घर फर्किरहेका छन्। यही कारण सडकमा मालवहाक र यात्रुबाहक गाडीको चाप बढिरहेको छ। तर, यही बेला सडक विभागले भने त्रिभुवन राजपथको नागढुङ्गानौबिसे सडकखण्डमा मर्मतकार्य सुरु गरेको छ। यही कारणले गर्दा राजधानी भित्रिने नाका नागढुङ्गा क्षेत्रमा एक सातादेखि बाक्लो सवारी जाम देखिन थालेको छ। यो प्रवृति अपवाद भने होइन, प्रत्यक वर्ष जब नौबिसेनागढुङगा क्षेत्रमा सवारी चाप बढ्न थाल्छ त्यसै बेला टालटुले मर्मतको काम सुरु हुन्छ। मंगलबार र बुधबार मात्रै बाटो मर्मतका कारण सवारी चाप बढ्दा राजधानी छिर्ने सवारी साधनहरु करिब ३० किलोमिटर लामो जाममा परे। साँघुरो बाटो भएकाले एम्बुलेन्ससमेत जाममा पर्ने गरेका छन्। नौबिसै भएर काठमाडौं पस्ने देब्रे लेन ठाउँठाउँमा खाडल पर्दा निकै जीर्ण छ। मालवाहक हेभी गाडी यही लेन भएर काठमाडौं छिर्छन्। हेभी गाडीको चाप थेग्न नसकेपछि सडकको यो लेन ठाउँ ठाउँमा धसिएको छ। मर्मत गरेपनि धेरै समय नटिक्ने यो सडकखण्डलाई अन्य समयमा बेवास्ता गरे पनि दसैंतिहारका बेला भने हतारहतार टालटुल गर्ने काम सुरु हुन्छ। यो वर्षपनि गत असारभित्र सक्नुपर्ने नौबिसेनागढुंगा सडक मर्मतको काम अझैंसम्म नसकिँदा दसैं तिहारमा राजधानी भित्रिने र बाहिरिने यात्रुलाई सास्ती थपिने भएको छ। चाडपर्वका बेला यातायात सहज बनाइने दाबी सरकारले गरेपनि मुख्य राजमार्गमा रहेका खाल्डाखुल्डीका कारण यात्रुलाई हरेक वर्ष सास्ती थपिन्छ। उकालो र साँघुरो बाटो, घुमाउरा मोड, अत्याधिक भार बोेकेका गाडी र लेन अनुशासन मिच्ने प्रवृत्तिले पनि सडक जाम हुने गरेको धादिङका प्रहरी प्रमुख राजकुमार बैदरवार बताउँछन्। उनका अनुसार सडकमा सवारी जाम गराउने ठूला र लामा ढुवानीका साधन हुन्। व्यापारिक सामग्री बोकेर आउने १२ देखि २२ चक्के मल्टिएक्सल कन्टेनर र लरीहरू खानीखोलाबाट उकालो लाग्न थालेपछि सवारी जाम सुरु हुने गर्दछ। जाम हटाउन र सवारी आवागमन सुचारु गराउनको लागि प्रहरीले विशेष टोली खटाएर काम पनि गरिरहेको छ। तर, अत्याधिक भार बोकेका सवारीसाधनहरु बिग्रिने र लामा सवारी साधनहरुलाई मोड नपुग्ने भएपछि बाटो त्यसै जाम हुने गरेको छ। विहान ६ बजे धादिङवेशीबाट हिडेको ८ बजे धार्के आइपुगिइएको थियो तर १ बज्दासमेत नागढुङगा पुग्न सकिएन, धादिङबाट काठमाडौं जाँदै गरेकी ऋतु लंसाल भन्छिन्। पृथ्वीराजमार्गको अधिकतम भार १५ टन भए पनि ४२ टनसम्म सामान बोकेका साधन हरेक दिन राजधानी भित्रिने गरेका छन्। नागढुङ्गा क्षेत्रमा बढी जाम हुने समस्या देखिन थालेपछि जाम भएको बेला नो ओभरटेक जोन घोषणा गरेका छौँ, प्रहरी प्रमुख बैदरवार भन्छन्,बढी भार बोकेका र मल्टी एक्सल सवारी साधनलाई दिउँसोको समयमा धार्के भन्दामाथि जान निषेध गरेका छौँ। दसैं तिहार लक्षित गरी दैनिक १२ हजार सवारीसाधन र मालवाहक साधन राजधानी भित्रिने गर्छन्। १८ हजार बढी सानाठूला सवारीसाधन राजधानीबाट बाहिरिने गर्छन्। ती मध्ये ७ सय बढी १८ चक्केदेखि २२ चक्के भारतीय मालवाहक साधन आउन थालेका छन्। राजधानीमा राति मात्रै गुड्ने अनुमति पाएका टिपर पनि साँझ एकै पटक धेरै जाने भएपछि राजमार्ग झनै व्यस्त हुने गरेको छ। बढी बार बोकेका लामा सवारी साधनहरुलाई जरिवानाकारवाही फितलो हुँदा जामको बेला सवारी आवागमन सहज बनाउन प्रहरीलाइ पनि हम्मेहम्मे पर्छ। जिल्ला ट्राफिक प्रहरी कार्यलय धादिङका प्रमुख प्रहरी निरीक्षक नेत्र प्रसाद भट्ट भन्छन्,बढी भार बोक्नेलाइ हामीले जरिवाना गराउने हो, रोक्ने अधिकार हुन्न, उनीहरु जरिवाना तिर्छन सवारी गुडाइरहन्छन्। नौबिसेनागढुंगा खण्डको १५ किलोमिटर मर्मतको जिम्मा चितवनस्थित जीएमआर कन्स्ट्रक्सनले पाएको थियो। चाडपर्वमा नागरिकका गुनासो बढ्न थालेपछि बाध्य भएर खाल्डाखुल्डीमा कालोपत्रे हाल्न थालिएको हो। अत्याधिक सडक विग्रेका ठाउँहरुमा मर्मत सकिने र सवारी आवागमन केही सहज हुने ठेकेदार कम्पनीले जनाएको छ।"
यातायात कार्यालयले सुरु गर्यो सवारी चेकजाँच,"उदयपुर : चाडपर्वमा हुनसक्ने दुर्घटना र यात्रु ठगिनबाट जोगिन यातायात व्यवस्था सेवा कार्यालय गाईघाटले सवारी चेक जाँचलाई तीब्रता दिएको छ। कार्यालयले सदरमुकाम गाईघाटलगायतका आसपासका क्षेत्रमा दैनिक चेकजाँच गर्दै आएको छ।चाड पर्वको समयमा बढी सवारी साधन संचालन हुने, निर्धारित भाँडाभन्दा बढी शुल्क लिने, सवारी साधनको पार्टपुर्जाको मर्मतसम्भार नगर्ने, भाँडादर देखिने गरी नटास्ने, सिट क्षमताभन्दा बढी यात्रु बोक्ने गरेका कारण चेकजाँचलाई कडाइ गरिएको यातायात सेवा कार्यालयका प्रमुख सुवास कार्कीले जानकारी दिए। जिल्ला ट्राफिक प्रहरी कार्यालयसँग समन्वय गरी सवारी चालक अनुमति पत्र, बुलबुक, जाचँपास र रूट परमिटलगायत चेक गरिएको उनले बताए । त्यसक्रममा सवारी चालक अनुमतिपत्र नभएकाको सवारी साधनमा रोक, कागजपत्र नभएकालाई बनाउने गरी तत्काल जरिवाना गरी छाडिएको उनको भनाई छ।"
बल्वको होल्डर फेर्न जाँदा करेन्ट लागेर मृत्यु,बेनी : म्याग्दीको धवलागिरी गाउँपालिका५ मल्कवाङका ५१ वर्षीय पदमबहादुर छन्त्यालको बुधबार दिउँसो करेन्ट लागेर मृत्यु भएको छ । बिजुलीको पोलमा चढेको बेला आकस्मिक रुपमा विद्युत आपूर्ति हुँदा करेन्ट लागेर छन्त्यालको मृत्यु भएको बालकुमार सुनारले जानकारी दिए । बल्वको होल्डर फेर्नका लागि छन्त्यालको पोलमा चढ्ने क्रममा करेन्ट लागेर मृत्यु भएको हो। नन्दीवाङखोला लघुजलविद्युत परियोजनाको विद्युतगृहबाट भेडिखाल्टामा लागेको मेलाका लागि विद्युत छोड्ने क्रममा मल्कवाङमा समन्वय नहुँदा दुर्घटना भएको स्थानीयले बताएका छन् । इलाका प्रहरी कार्यालय दरवाङबाट साँझ मल्कवाङ पुगेको प्रहरी टोलीले पोलमै झुण्डिएको अवस्थामा रहेको छन्त्यालको शव निकालेर परीक्षणका लागि दरवाङ लगेको छ।
हेडमास्टरसहित ३ जनाविरुद्ध भ्रष्टाचार मुद्दा,"काठमाडौं : पशुपति मित्र माध्यमिक विद्यालय, चावहिलका प्रधानाध्यापक घनश्यामराज काफ्लेसहित ३ जनाविरुद्ध भ्रष्टाचार मुद्दा दायर गरिएको छ । विद्यालयका लेखापाल (मावि तृतीय श्रेणी) बद्रीप्रसाद पराजुली र सहायक प्रधानाध्यापक भरत बिक्रम बिसीले विद्यालयमा क्यान्टिन बनाउने कार्य सम्पन्न गरी मूल्याङ्कन समेत भइ रकम निकासा गर्ने क्रममा सेवाग्राहीसँग डेढ लाख घुस लिँदालिँदै पक्राउ परेका थिए । अनुसन्धानको क्रममा प्रधानाध्यापक काफ्ले, लेखापाल पराजुली र सहायक प्रधानाध्यापक बिसीले विद्यालयको क्यान्टिन निर्माण सम्पन्न पश्चात मूल्याङ्कन गरी रकम निकासा गर्ने प्रयोजनको लागि सेवाग्राहीसँग घुस लिएको पुष्टि भएपछि उनीहरुविरुद्ध मुद्दा दायर गरिएको अख्तियारले जनाएको छ । उनीहरु विरुद्ध भ्रष्टाचार निवारण ऐन जरिवाना तथा कैद सजाय हुन मागदावीसहित विशेष अदालत आरोपपत्र दायर गरिएको छ ।"
लागूऔषधको ट्रान्जिट बन्दै दाङ,"दाङ : रोल्पा गंगादेव गाउँपालिका४ का २१ वर्षीय गणेश वली असोज १ गते साढे ८ केजी चरेससहित घोराहीबाट पक्राउ परे। उनीसँगै २७ वर्षीय भूपेन्द्र थापा, ४० वर्षीय अमृत थापा पनि चरेससहित समातिए। तीनै जनालाई दाङ प्रहरीले घोराही उपमहानगरपालिका १९ बाट पक्राउ गरेको हो। उनीहरूले लागूऔषध ओसारपसारका लागि प्रयोग गर्दै आएको रा३प ४५५९ नम्बरको मोटसाइकल पनि प्रहरीले नियन्त्रणमा लियो। प्रहरीले भदौ २२ मा तुलसीपुर उपमहागरपालिका१८ मज्गैंको पत्रेखोलाबाट बाँकेको नेपालगञ्ज उपमहानगरपालिका९ का २६ वर्षीय तसौवर खानलाई १० ग्राम २१० मिलिग्राम ब्राउनसुगरसहित पक्राउ गर्यो। भदौ २४ गते तुलसीपुर उपमहानगरपालिका८ बाट १ ग्राम ५ सय मिलिग्राम ब्राउनसुगरसहित तुलसीपुर५ की माइली भनिने विमला नेपाली, २४० मिलिग्राम ब्राउनसुगरसहित तुलसीपुरकै मानबहादुर बिक र २२० मिलिग्राम ब्राउनसुगरसहित २८ वर्षीय दिपककुमार वली पक्राउ परे। भदौ २६ मा प्रहरीले लागूऔषध कारोबारमा संलग्न रहेको आरोपमा तुलसीपुर६ का २३ वर्षीय विपिन भनिने विक्रमजंग मल्ललाई पक्राउ गर्यो। पक्राउ परेका मल्लको साथबाट ४ ग्राम १० मिलिग्राम ब्राउनसुगर भेटियो। भदौ २८ मा घोराही१४ मा बस्दै आएकी बिरामाया पुनले लुकाइराखेको ३ केजी ३ सय ग्राम सेतो अफिमसहित २२ वर्षीया नवीना रोका पनि पक्राउ परिन्। यी त लागूऔषध कारोबार र ओसारपसारका केही उदाहरण मात्रै हुन्। दाङमा दैनिकजसो लागूऔषध कारोवारी पक्रिने क्रम भइरहेको छ। १० वर्षको अवधिमा दाङका ४ सय ५ केजी लागूऔषध बरामद भएको छ। जसमा सबैभन्दा बढी चरेस र गाँजा रहेको छ। ब्राउनसुगर पनि धेरै बरामद भएको छ। यी घटना र तथ्यांकलाई हेर्दा दाङ लागू औषधको ट्रान्जिट भएको देखिन्छ। प्रहरी प्रवक्ता विनोदविक्रम शाहले जिल्लामा लागूऔषधको उत्पादन नभए पनि केन्द्र बनेको बताए। उनले पछिल्लो १० दिनमा मात्रै ११ जनालाई प्रहरीले पक्राउ गरेको छ। पछिल्लो समय दाङ लागूऔषध कारोबारीहरूको अखडा बन्दै गएको उदाहरणहरूले पुष्टि गरेका छन्। पहाडी जिल्ला सल्यान, रुकुम, रोल्पा, प्यूठानबाट सहज रूपमा लागूऔषध दाङ भित्र्याउन सकिने र यहाँबाट यसको कारोबार गर्न सहज हुने भएकाले कारोबारीले ट्रान्जिटकै रूपमा उपयोग गरेको प्रहरीको अनुसन्धानले देखाएको छ। लागूऔषध ओसारपसारमा ट्रान्जिट प्वाइन्टको रूपमा लिएको दाङमा ठूलो मात्रामा अफिम, ब्राउन सुगर, चरेस गाँजालगायत बरामद गर्ने गरेको प्रहरीले जनाएको छ। विशेषगरी रुकुम, रोल्पाहुँदै दाङ भित्रिएको लागूऔषध नेपालगञ्ज हुँदै भारतसम्म कारोबार हुने गरेको प्रहरी प्रवक्ता शाह बताउँछन्। झुक्याउँदै भारतसम्म ओसारपसार हुने गरेको हामीले पाएका छौं, दाङका डीएसपी शाहले भने, लागूऔषधको अवस्था डरलाग्दो छ। उनका अनुसार लागूऔषध कारोवारीका रूपमा समातिएकाहरू विपन्न र श्रमिक छन्। जिल्ला प्रहरी कार्यालय दाङमा राखिएको लागूऔषध बरामदसम्बन्धी अभिलेखमा १० वर्षमा २८० लागूऔषध कारोबारीलाई प्रहरीले नियन्त्रणमा लिएको छ। यसमा प्रयोगकर्ताहरू ३४ छन् भने १० वर्षको अवधिमा ४ सय ५ केजी लागूऔषध बरामद गरिएको छ। १ सय ४५ जनाविरुद्ध मुद्दा दर्ता भएका छन्।"
पूर्वी पहाडमा किन घट्यो चौरी पालनमा आकर्षण?,"फिदिम : एउटा चौरी गोठबाट वार्षिकरुपमा कति आम्दानी होला ? अधिकांशको जवाफ हुन्छ, गोठबाट पनि के फाइदा होला र ? चौरी गोठसम्बन्धी अलि ज्ञान भएकाहरु भन्लान्, यस्तै ५० हजारदेखि एक लाखसम्म। तर, चौरीपालक किसान भने आश्चर्य लाग्दो जवाफ दिन्छन्।वार्षिक रुपमा ५ लाखदेखि १५ लाखसम्म बचत हुने उनीहरु दावी गर्छन्। पाँचथरको उच्च पहाडमा चौरी पालन व्यवसाय गर्ने किसानको आम्दानी निकै लोभलाग्दो छ । तर, राम्रो आम्दानी भएर पनि चौरी पालनमा पछिल्लो पुस्ताको आकर्षण शून्यजस्तै भएको छ । युवा पुस्ता चौरी पालनप्रति आकर्षित नहुँदा गोठ नै लोप हुने चिन्तामा छन्, चौरी पालक। याङवरक गाउँपालिका१ पानीभित्ताका पेम्बा शेर्पाको गोठमा ४५ चौरी छन् । जसमध्ये १४ वटा चौरी दुहुना छन् । 'एउटा दुहुना चौरीबाट एक सिजनमा ५० हजारसम्म आम्दानी भइरहेको छ, 'शेर्पाले भने, 'घिउ, छुर्पी बिक्री गरेर राम्रो आम्दानी हुन्छ । चीज र चौरी बिक्री गरेर पनि आम्दानीलाई बढाउन सकिन्छ ।' पेम्वाले वार्षिकरुपमा ८ देखि १० लाखसम्म बचत गरेको बताए । तर, आफ्नो शेषपछि चौरी गोठ सम्हाल्ने पछिल्लो पुस्ता तयार नभएकोमा भने उनीहरु चिन्तित छन्। शेर्पाका सन्तान छैनन् । उनका दाइका दुई छोरा छन् । उनीहरु कहिल्यै चौरी गोठमा देखा पर्दैनन् । भाइ र भतिजले चौरी गोठ नपाल्ने अड्डी लिएपछि बाजेको पालादेखि अंगाल्दै आएको पेशा नै मास्नुपर्ने बाध्यतामा छन् शेर्पा। याङवरक १ पानिभिक्तमा रहेको गोठमा चौरी दुहुदै पेम्बा शेर्पा।तस्बिर : भीमकुमार बाँस्कोटा 'भाइ भतिजले कुनै हालमा चौरी गोठ नपाल्ने अठोट लिएका छन्,' शेर्पाले भने, 'हाम्रो पुस्ताको शेषपछि चौरी गोठ पनि लोप हुने स्थितिमा छ।' तोरिफुलेका सूर्यमान गुरुङले गोठ सञ्चालन गरेको ४० वर्ष पुग्यो । उनको आम्दानीको स्रोत नै चौरी गोठ हो । चौरीकै आम्दानीबाट वार्षिक रुपमा ५ लाख बचत समेत गरेको उनले सुनाए । 'चौरी पालनबाट राम्रो आम्दानी छ,' गुरुङले भने ,'तर, छोरा नातिको आकर्षण भने पटक्कै छैन ।' गुरुङका दुई छोरामध्ये माहिलो छोरा मौसमले बुवालाई गोठमा काम सघाइरहेको छन् । तर, उनले पनि गोठमा बस्ने रुचि नदेखाउँदा गुरुङ चिन्तामा छन् । 'माहिला छोराको मन फर्कियो भने गोठले निरन्तरता पाउँला, 'उनले भने, 'नत्र भने गोठ मास्नुपर्ने स्थिति छ ।' गोठमा रहेको चौरीको संख्याको आधारमा आम्दानी निर्धारण हुने गरेका छ । चौरीको घिउ, छुर्पी, चिज बिक्रीबाट राम्रो आम्दानी लिने गरेका हुन् किसानले। चौरीको पुच्छर (चँवर) र चौरी नै बिक्रीबाट पनि राम्रो आम्दानी हुने गर्छ। 'एउटा राम्रो याक २ लाखसम्मा बिक्री हुन्छ, ' फालेलुङ ४ नेपालीटारका थर्कप्रसाद गुरुङले भने, 'परिश्रमबाट नडराउने हो भने चौरी गोठबाट राम्रो कमाई हुन्छ ।' गोठाला चौरीको घिउ प्रतिकिलो ५ सय र छुर्पी ८ सय रुपैयाँमा बिक्री हुन्छ। चौरी गोठमा खटाई धेरै हुने भएकाले पछिल्लो पुस्ताको आकर्षण नभएको गोठालाहरु बताउँछन् ।प्रविधि र परिवर्तित जीवनशैलीका कारण पछिल्लो पुस्ताले चौरी गोठप्रति आकर्षित नभएको स्थानीय बताउँछन्।"
जलवायु परिवर्तनसँग जुध्न साझा पहल जरुरी : मन्त्री बस्नेत,"न्यूयोर्क : वन तथा वातावरणमन्त्री शक्तिबहादुर बस्नेतले जलवायु परिवर्तनका कारण सिर्जित विश्वव्यापी संकट समाधानका लागि गम्भीर बन्न विश्व नेताहरूलाई अपील गरेका छन्। न्यूयोर्कमा जारी संयुक्त राष्ट्रसंघको जलवायु कार्यशिखर सम्मेलनको अ कल फर एक्सनः रेजिङ एम्बीसन फर क्लाइमेट एडप्टेसन एन्ड रेजिलियन्स र कम्युनिटी रेजिलियन्स पार्टनरसिप प्रोगाम मा सम्बोधन गर्दै मन्त्री बस्नेतले जलवायु परिवर्तनबाट निम्तिएका संकट समाधानका लागि ध्यानाकर्षण गराएका हुन्। समयमै उचित कदम नचालिए पृथ्वी र मानव अस्तित्व नै संकटमा पर्ने खतरा बढेको उनले बताए। जलवायु परिवर्तनले आज सांसारभर अकल्पनीय अवस्थाको सिर्जना हुन लागिसकेको छ, जलवायु परिवर्तनका कारण नेपालजस्ता हिमाली मुलुक बढी प्रभावित भएको चर्चा गर्दै उनले भने, यसले पृथ्वीको स्थिरता र मानवजातिकै भविष्यमाथि नै खतरा निम्त्याउन सक्छ। जलवायु परिवर्तनको असरबाट साना र गरिब मुलुक बढी प्रभावित रहेको तथ्यमाथि विचार गर्न उनले आग्रह गरे। 'जलवायु परिवर्तनको नकारात्मक प्रभावले आज विश्व नै भयाबह संकटमा छ। त्यसमा पनि गरिब र साना मुलुकहरु बढी प्रभावित छन्', बस्नेतले भने, त्यसका लागि हामीले गर्दै आएका प्रयास मात्र पर्याप्त हुँदैनन्। साझा प्रयासका लागि एकताबद्ध हुन अपिल गर्दछु। मन्त्री बस्नेतले जलजवायु परिवर्तनमा कम भूमिका भएर पनि त्यसबाट अतिप्रभावित नेपालजस्ता मुलुकको अनुकूलन क्षमता बढाउन आवश्यक श्रोतको व्यवस्था गर्न पनि सम्मेलनमा प्रस्ताव गरे। नेपालले प्रकृतिमा आधारित समाधानको प्रयासलाई जारी राखेको बताउँदै २०७६ साललाई राष्ट्रिय वृक्षारोपण वर्षमा रुपमा मनाइरहेको जानकारी गराए। नेपालले संरक्षणका क्षेत्रमा सामुदायिक वनमार्फत गरेको नमूना कामबाट विश्वले नै सिक्न सक्ने उनको भनाइ थियो। एसियाली विकास बैंकको आयोजनामा भएको अर्को कार्यक्रममा मन्त्री बस्नेतले नेपालले जलवायु अनुकूलन क्षमताको विकास र अनुसन्धानको कामलाई महत्वका साथ अघि बढाएको बताए।"
"सानैमा बिहे, पछि छोडपत्र","सुर्खेत : कर्णालीमा ५२ प्रतिशत विवाह उमेर नपुग्दै हुने गर्छ। आधा नागरिक गरिबीले थिचिएको कर्णाली प्रदेश बालविवाहका कारण थप आक्रान्त बन्दै गएको छ। कलिलैमा गरिने बिहेका कारण धेरै परिवार टुक्रिएका छन्। सम्बन्धविच्छेद र बहुविवाह गर्ने क्रम बढेको छ। कुरीति, अशिक्षा र आर्थिक अभावकै कारण बालविवाह गर्ने दर बढेको सरकारी तथ्यांकले देखाएको छ। उमेर नपुग्दै गरिने बिहेका कारण आमा र शिशुको मृत्युदर बढेको छ। अधिकांश बालबालिकाले बीचमै विद्यालय छाड्ने गरेका छन्। बालविवाहविरुद्ध सरकारी तथा गैरसरकारी निकायबाट कर्णालीमा बर्सेनि करोडौं रकम खर्च भइरहेको छ। तैपनि, बालविवाह रोकिएको छैन। बालविवाह न्यूनीकरणका लागि थालिएका अभियान प्रभावकारी नहुँदा यहाँका किशोरी बढी पीडित छन्। उमेर नपुग्दै गर्भवती हुने र बच्चा जन्माउन नसक्दा अकालमै ज्यान गुमाउन बाध्य छन्। पढ्ने उमेरमा बिहे गरेका धेरै जोडीले विद्यालय छाडेका छन्। आर्थिक अभाव देखाउँदै कतिपय अभिभावकले नै उमेर नपुग्दै सन्तानको बिहे गरिदिन्छन्। प्रेम सम्बन्धका कारण अधिकांश बालबालिकाले उमेर नपुग्दै हतारमा बिहे गर्ने गरेका छन्। अभिभावकको अनुमतिबिना कलिलैमा बिहे गरेका धेरै जोडी परिवारबाटै तिरस्कृत छन्। सामाजिक विकास मन्त्रालयका अनुसार ग्रामीण क्षेत्रमा बढी बालविवाह हुने गर्छ। जसकारण किशोरी आमाको संख्या बढेको, मातृमृत्युदर बढेको, अधिकांश बालबालिकाले बीचमै पढाइ छाडेको, सम्बन्धविच्छेद र बहुविवाह बढेको तथा किशोरीको स्वास्थ्यमा गम्भीर समस्या देखिएको बाल अधिकारकर्मीको भनाइ छ। हतारमा बिहे गर्ने र आर्थिक व्ययभार थेग्न नसकेर धेरै किशोर रोजगारीका लागि बिदेसिन बाध्य छन्। कतिपय जिल्लामा बालविवाहविरुद्ध अभियानको नेतृत्व गर्ने बालबालिकाले नै बालविवाह गरेका छन्। यसले बालविवाह न्यूनीकरणमा थप चुनौती देखा परेको छ। किशोरी आमाको मृत्युदर बढ्यो जुम्लाको तातोपानी गाउँपालिका७ ताम्तीकी १८ वर्षीया संगीता रावतको सुत्केरी हुन नसकेर ज्यान गयो। यो घटनामा संगीताले बच्चालाई जन्म दिन सकिनन्। चन्दननाथ नगरपालिका७ की किशोरी विष्णुमाया महतको पनि सुत्केरी हुन नसकेरै मृत्यु भयो। सानै उमेरमा बिहे गरेका कारण सुत्केरी हुने क्रममा मृत्यु हुने किशोरीको संख्या कर्णालीमा बढ्दो छ। सुत्केरी हुँदा उच्च रक्तस्रावका कारण जुम्लाकै तातोपानी गाउँपालिका४ जयतपुरकी किशोरी लक्ष्मी कामीको घरमै ज्यान गयो। कलिलै उमेरमा गर्भवती हुने र स्वास्थ्य संस्थामा नियमित गर्भ चेकजाँच नगर्दा अधिकांश किशोरीको अकालमै मृत्यु हुने गरेको स्वास्थ्य कार्यालय जुम्लाका निमित्त प्रमुख लक्ष्मण चौलागार्इंले बताए। अधिकांश किशोरी पाठेघरमा समस्या देखिएका कारण पीडित छन्। बिहेसँगै छुट्छ पढाइ जाजरकोटको त्रिभुवन मावि खलंगामा कक्षा ६ मा पढ्दै गर्दा सविता खत्रीले १२ वर्षको उमेरमै बिहे गरिन्। पुल निर्माण गर्न जाजरकोट आएका धादिङका १८ वर्षीय दुर्गा तामाङले सवितालाई भगाएका हुन्। बिहेसँगै उनको पढाइ छुटेको छ। सोही विद्यालयकी १३ वर्षीया लक्ष्मी घर्ती, १३ वर्षकै विमला कुँवर र १४ वर्षकी कल्पना विकले पनि विवाह गरिन्। बिहेपछि उनीहरूले बीचमै पढाइ छाडेको शिक्षक तेजबहादुर खत्रीले बताए। विद्यालय तहमा पढ्दा पढ्दै बिहे गर्नेको संख्या जाजरकोटमा मात्र होइन, कर्णालीका सबै जिल्लामा उस्तै छ। मोबाइल र फेसबुकको बढ्दो प्रयोगले पनि विद्यालय उमेरमै विवाह हुने क्रम बढेको छ। उमेर नपुग्दै बिहे गर्दा पढ्न नपाए र बेरोजगार बन्दा घरेलु हिंसा हुने गरेको छ। जिल्ला बालकल्याण समितिका अनुसार जाजरकोटमा मात्रै ७४ प्रतिशत बालविवाह हुने गरेको छ। बालविवाह गर्नेमा बालिकाको संख्या धेरै रहेको अधिकारकर्मी शोभा सिंहले बताइन्। बढायो बहुविवाह सल्यानको छत्रेश्वरी गाउँपालिका६ की सुशीला सुनारले १७ वर्षमा बिहे गरिन्। ०७२ मा सोही ठाउँका रविन सुनारसँग विवाह गरेकी उनी हाल एक्लै छिन्। उमेर नपुग्दै विवाह गरेका उनीहरू सँगै बस्न सकेनन्। पतिले अर्कैसँग विवाह गरी भारत पसेपछि सुशीला एक छोरीसहित माइतीमा बस्दै आएकी छन्। यस्तै, १८ वर्षमा विवाह गरेकी दार्मा गाउँपालिका६ की केशरी विकका पतिले पनि अर्को विवाह गरी उनलाई छाडे। दुई छोराछोरी हुँदाहुँदै पति ज्ञानबहादुर नेपालीले बहुविवाह गरेको भन्दै उनले प्रहरीमा मुद्दा दायर गरेकी छन्। ज्ञानबहादुरले सोही ठाउँकी मीना विकसँग दोस्रो बिहे गरेका हुन्। यी प्रतिनिधिमूलक घटना हुन्। पछिल्लो समय कर्णालीमा बालविवाहले गर्दा सम्बन्धविच्छेद र बहुविवाह बढेको छ। अदालत र प्रहरीमा आएका मुद्दाको संख्याले पनि बालविवाहका कारण सम्बन्धविच्छेद र बहुविवाहका घटना बढेको देखाएको छ। सानैमा बिहे गर्ने र परिपक्व भएपछि एकले अर्कोलाई मन नपराउने समस्याका कारण बहुविवाह र सम्बन्धविच्छेदका घटना बढेको जिल्ला प्रहरी कार्यालय सल्यानले जनाएको छ। हतारमा गरिएको बिहेका कारण अधिकांश बालविवाह सफल नभएको बालअधिकारकर्मीको दाबी छ। धामीले भनेपछि कलिलैमा बिहे अशिक्षा र कुसंस्कारका कारण कर्णालीमा कतिपय अभिभावकले बालविवाह गरिदिन्छन्। डोल्पामा देउता अर्थात् गाउँका धामीले भनेको मान्नुपर्ने मान्यता छ। धामीले भनेकै उमेरमा डोल्पालीले सन्तानको बिहे गरिदिन्छन्। अभिभावकको दबाबमा उमेर नपुग्दै बिहे गरेकी स्थानीय जुनकिरी रोकायाले भनिन्, म कक्षा ९ मा पढ्दै थिएँ, धेरै पढ्ने रहर थियो। तर, गाउँका धामीले देउता चढेका बेला त्यहीबेलामै बिहे गरिदेऊ भने, धामीले भनेपछि मेरो घरकाले पनि हतारमा बिहे गरिदिए। जुम्लामा ६९ प्रतिशत बालविवाह बालविवाह गर्ने दुलाहादुलहीसहित चार पक्राउ बालविवाह गर्नेलाई विद्यालयमा प्रतिबन्ध अनवरत बालविवाह बालविवाहमा संलग्नलाई दुई महिना कैद र दुई हजार जरिवाना बालविवाहको भयानक रुप : बालिका गर्भवतीदेखि सम्बन्ध विच्छेदसम्म धामीकै कारण जबर्जस्ती बिहे भएको उनको दुखेसो छ। स्थानीय सुमन बुढाले अभिभावकले सानैमा बिहे गरिदिने गरेको सुनाए। उनले भने, मेरो प्रेम अर्कैसँग थियो, धामीले भनेपछि घरबाट हतारमा बिहे गरिदिए। देउता रिसाउलान् भन्ने त्रासले बिहे गर्न राजी भएँ। डोल्पामा अभिभावकलाई मन परेको खण्डमा धामी बसालेर बालिकालाई तानेर लैजाने प्रचलन छ। यही कारण पनि यहाँ बालविवाह बढ्दो छ। केटाको मन केटीसँग मिलेको हुँदैन, देवताको डरले नै विवाह गर्नुपर्ने बाध्यता छ, स्थानीय रमेश कार्कीले भने। गाउँमै दबाइन्छन् बालविवाह दैलेखको लाँकुरीमा दर्जनभन्दा बढी बालविवाह भए। एक वर्षको अवधिमा भएका ती विवाह रोक्ने प्रयास भने कसैले गरेनन्। घटना ढाकछोप गरियो। बालविवाहलाई दण्डनीय मानिन्छ। तर, बालविवाहका अधिकांश घटना गाउँमै लुकाउने गरिन्छ। दैलेखको नारायण नगरपालिका१ का १९ वर्षीय सन्दीप खड्की र डुंगेश्वर गाउँपालिका२ की १७ वर्षीया चमेली गाहाले उमेर नपुग्दै विवाह गरे। नौमूले गाउँपालिका१ तोलीका अमित राना र सल्लेरीका सुमित्रा रानाले पनि उमेर नपुगी विवाह गरे। तर, उनीहरूको विवाह रोक्नुको साटो अभिभावकले नै सहमति गरेर विवाहलाई मान्यता दिए। जाजरकोटमा १५ वर्षको उमेरमै बिहे गरेका बारेकोट गाउँपालिका२ का किशोरी आमा । स्कुले उमेरमा बिहे गरेका उनीहरूको पढाइसमेत छुुुुटेको छ । तस्बिर : राजेन्द्र कार्की गाउँलेले समेत प्रहरीमा उजुरी दिने आँट गरेनन्। कर्णालीमा हुने अधिकांश बालविवाहका घटना समुदायमै लुकाउने गरिएको छ। कानुनी कारबाही नहुँदा पनि बालविवाहलाई प्रोत्साहन गरेको अधिकारकर्मीको भनाइ छ। आर्थिक रूपमा बलियो भएका परिवारभित्र बालविवाह भएमा गाउँमै दबाइन्छ तर आर्थिक हैसियत र जात नमिल्दा मात्र बालविवाह भन्दै घटना बाहिर आउँछन्, बालअधिकारकर्मी प्रभा विकले भनिन्। बालविवाह रोक्न जनप्रतिनिधिले पनि चासो दिएका छैनन्। मतदाता भाँडिने डरले उनीहरू पनि मौन बस्ने गरेका हुन्। दाताकै भरमा अभियान कर्णालीमा विभिन्न गैरसरकारी तथा सरकारी निकायको समन्वयमा बालविवाहविरुद्धको अभियान गरियो। धेरै गाविस बालविवाहमुक्त घोषणा भए। उमेर नपुग्दै विवाह गर्ने कलिला जोडी धमाधम जग्गेबाटै खोसिए। जिल्लालाई बालविवाहमुक्त घोषणा गर्ने उद्देश्यसहित सुरु भएको उक्त अभियान हराएको छ। सुर्खेतमा पनि पाँच वर्षसम्म अभियान सञ्चालन भयो। धेरै गाविस बालविवाहमुक्त घोषणा गरिए। तर, पछिल्ला केही वर्षदेखि यो अभियान अलपत्र छ। आर्थिक सहयोग गर्दै आएको दातृ निकाय सेभ द चिल्ड्रेनलगायत आईएनजीओले हात झिकेपछि यो अभियान हराएको छ। सुर्खेतमा बालविवाहविरुद्ध अभियान सञ्चालन गरेका संस्थामध्येको स्याक नेपालका कार्यकारी निर्देशक टीकाराम आचार्य भन्छन्, दाताको सहयोगमा त्यसबेला हामीले अभियान चलाएका थियौं, अहिले आर्थिक कारणले अभियान सुस्ताएको छ। दाताले सहयोग नगरे पनि अभियान जारी छ। दाताको सहयोगमा सञ्चालन भएको बालविवाहविरुद्धको अभियान दाताले हात झिकेपछि हाल सुस्ताएको छ। (सुर्खेतबाट ललितबहादुर बुढा र नन्दराम जैसी, जाजरकोटबाट राजेन्द्र कार्की, दैलेखबाट हिक्मतबहादुर नेपाली, सल्यानबाट मीना बुढाथोकी र डोल्पाबाट टेकबहादुर शाही)"
"सुन तोलामा १ हजारले घट्यो, यस्तो छ बजार मूल्य ?",काठमाडौं : नेपाली बजारमा सुन तोलामा १ हजारले घटेको छ।बुधबार ७२ हजार रुपैयाँमा कारोबार भएको सुन बिहीबार १ हजारले घटेर ७१ हजार रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ। बुधबार सुन तोलामा ६ सय रुपैयाँले बढेको थियो। यस्तै चाँदीको मूल्य पनि सामान्य गिरावट आएको छ। आज चाँदी तोलाको ८६५ रुपैयाँमा कारोबार भइरहेको छ।बुधबार चाँदी तोलाको ८९० रुपैयाँमा कारोबार भएको थियो।
विद्यार्थीलाई वन र वन्यजन्तु पढाउँदै सेनाका शिक्षक (फोटो),"रंगपुर टाडी (पर्सा) : विद्यालय र विद्यार्थी उही। तर शिक्षक र पाठ्यक्रम भने फरक। बुधवार न त विद्यार्थीका हातमा किताबकपी थियो न त उनीहरू सामु ब्ल्याकबोर्ड नै। उनीहरू सेतो बोर्ड नियाल्दै थिए। अर्थात् प्रोजेक्टर। पर्साको रंगपुर टाडीस्थित नेपाल राष्ट्रिय लक्ष्मण साह चन्द्र ज्योती माध्यमिक विद्यालयमा बुधवार देखिएको यो दृश्यले सबैको ध्यान खिचिरहेको थियो। विद्यालयको प्रांगणमा करिब ३०० छात्रछात्रा एकै ठाउँमा भेला भएका थिए। प्रांगणमै उनीहरूको कक्षा चलिरहेको थियो। तर उनीहरूको पाठ्य विषयवस्तु र शिक्षक फरक थिए। छात्रछात्रालाई नेपाली सेनाले पढाइरहेका थिए भने पाठ्यक्रमको विषयवस्तु वन र वन्यजन्तु संरक्षण केन्द्रित थियो। पर्सा राष्ट्रिय निकुञ्जको सुरक्षार्थ खटिएको सिद्धिबक्स गणका नेपाली सेनाले चेतनामुलक कार्यक्रम अन्तर्गत विद्यालयमै पुगेर विद्यार्थीसँग साक्षात्कार गरेको हो। प्रोजेक्टरमा वन र वन्यजन्तुको महत्त्वका बारेमा विद्यार्थीलाई प्रष्ट्याउँदै सेनाले यसको संरक्षणको अभियानमा जुट्न आग्रह गरे। विद्यार्थीसँगै स्थानीय जनप्रतिनिधि, शिक्षक र अभिभावक सहभागी थिए। सेनाको आग्रहमा सबैले सहमत हुँदै ताली बजाए। निकुञ्ज वरपरका वस्तीमा बसोबास गर्ने स्थानियको भूमिका वन र वन्यजन्तुको संरक्षणमा अझ बढी हुने सेनाको भनाई थियो। गणका प्रमुख सेनानी प्रकाश थापाले निकुञ्ज सुरक्षार्थ खटिएको सेनालाई स्थानीयबासिन्दाको सहयोग अपरिहार्य रहेको बताए। वन र वन्यजन्तुको संरक्षणमा हाम्रो भन्दा बढी भूमिका स्थानियबासीकै हुन्छ। उहाँहरूलाई वन र वन्यजन्तुको महत्वका बारेमा थाहा नहुन सक्छ प्रमुख सेनानी थापाले भने, त्यसैले पनि हामीले चेतनामुलक अभियान थालेका हौँ। यस्तो अभियानले उहाँहरूलाई सचेत र जिम्मेवार बनाउँछ। गणका सेनानी योगेश महतले झण्डै एक घण्टा वन र वन्यजन्तुको महत्व तथा संरक्षणका विषयमा विद्यार्थीसँग साक्षात्कार गरे। अन्य मुलुक र नेपालमा वन तथा वन्यजन्तु संरक्षणका लागि अपनाइएका रणनीति, वन्यजन्तुको अवस्था, चोरीशिकारी र वन्यजन्तुको आवश्यकताका विषयमा महतले प्रष्ट्याएका थिए। सेनानी महतले निकुञ्ज वरपरको बस्तीमा वन्यजन्तुका कारण हुने मानवीय क्षति रोक्ने विषयमा समेत विद्यार्थीलाई जानकारी गराए। निकुञ्ज वरपरको क्षेत्रमा वन्यजन्तुको उपस्थिति बढ्दो हुन्छ। स्थानीय त्रसित हुनु स्वभाविक हो। त्यसैले पनि वन्यजन्तु संरक्षणमा उहाहरूको चासो नहुन सक्छ, सेनानी महतले भने, तर हामीले पहिला संरक्षण र त्यसपछि सचेत हुनुपर्छ भन्दै सिकाइरहेका छौँ। वन्यजन्तुले यतिकै आक्रमण गर्दैन। यदि वन्यजन्तु बस्ती पसेमा सुरक्षित हुने विषयमा समेत जानकारी गराएका छौँ। विद्यार्थीसँगको साक्षात्कार फलदायी हुनेमा गणका प्रमुख सेनानी थापा आशावादी छन्। समाजमा चेतना अभिबृद्धि गर्नका लागि विद्यार्थीको भूमिका निकै महत्वपूर्ण रहने हुँदा आफूहरू विद्यालयमा आएर अभियान थालेको थापाको भनाई छ। निकुञ्जका प्रमुख संरक्षण अधिकृत अमिर महर्जनले विद्यार्थी केन्द्रित सेनाको अभियान निकै उपलब्धीमूलक हुनेमा आफू विश्वस्त रहेको बताए। वन र वन्यजन्तुको संरक्षणका निम्ति स्थानीयको भूमिका अहम हुने भन्दै महर्जनले साना बालबालिकामै चेतना अभिबृद्धि गर्न सकिए यसको परिणाम सकारात्मक आउने बताए। छात्र सुनिलकुमार गिरिले विद्यालयमै पहिलो पटक यस्तो कार्यक्रम गरिएको भन्दै खुसी ब्यक्त गरे। सेनाको कक्षाबाट आफूले पनि वन र वन्यजन्तुको संरक्षणको विषयमा धेरै कुरा सिकेको भन्दै गिरिले यस्तो अभियानलाई प्रत्येक विद्यालयमा लैजानुपर्ने बताए। कक्षामै पढाए जसरी पढाउनुभयो। हामीले धेरै कुरा सिक्यौ। यस्तो कार्यक्रमलाई धेरै भन्दा धेरै विद्यालयमा लग्न सकियो भने धेरै उलपब्धि हुन्छ, गिरिले भने अनि सिकेका कुरालाई विद्यार्थीले पनि समाजसम्म पुर्याउनुपर्छ। अनि मात्र वन र वन्यजन्तुको संरक्षणमा समाज गम्भीर हुन्छ। सेनाले वन र वन्यजन्तुसँगै पछिल्लो समय समस्याको रुपमा देखिएको डेंगु रोगबाट बच्ने तरिकाको विषयमा विद्यार्थीलाई जानकारी गराएको थियो। उपसेनानी डा रक्षा भण्डारी राणाले डेंगु रोग र यसबाट बच्ने तरिकाको विषयमा जानकारी गराएकी थिइन्। नेपाली सोही अवसरमा विद्यार्थीलाई खेलकुद र शैक्षिक सामग्री समेत वितरण गरेको थियो।"
अरिंगाल पोल्न जाँदा खोलामा खसेर बेपत्ता,बेनी : म्याग्दीको अन्नपूर्ण गाउँपालिका४ मिस्त्रीखोलामा बुधबार साँझ एकजना वेपत्ता भएका छन् ।निलगिरि र रेले खोलाको दोभानको जंगलमा अरिंगाल पोल्न जाने क्रममा पर्वतको जलजला गाउँपालिका५ शालीजाका भविन्द्र गर्बुजा मिस्त्रीखोलामा वेपत्ता भएका हुन् । जिसस सदस्य मेखबहादुर गर्बुजाका अनुसार मिस्त्रीखोलामा काठको फड्के पार गर्ने क्रममा खोलामा खसेका थिए । खोलामा राखिएको फड्के बगाएपछि फसेका तीनजनालाई नेपाली सेनाको श्रीबक्स गुल्मको नारच्याङ बेसक्याम्पका सैनिक र मिस्त्रीखोला जलविद्युत आयोजनाको सहयोगमा राति उद्दार गरिएको जिसस सदस्य गर्बुजाले बताए । वेपत्ता गर्बुजा निर्माणाधिन ४२ मेगावाट क्षमताको मिस्त्रीखोला जलविद्युत आयोजनाको ठेकेदार कम्पनी हाइ हिमाल कन्ट्रक्सनका मजदुर हुन् । उनको खोजी जारी रहेको प्रहरीले जनाएको छ।
९२ रोपनी सरकारी जग्गा हाउजिङलाई,"काठमाडौं : किर्ते कागजात बनाएर ९२ रोपनी सरकारी जग्गा हाउजिङ कम्पनीका नाममा करार गरी बिक्री गरेको अभियोगमा मालपोत अधिकृत र तीनजना कानुन व्यवसायीसहित ६ जनाविरुद्ध मुद्दा दायर गरिएको छ। प्रहरीको केन्द्रीय अनुसन्धान ब्युरोको अनुसन्धानपछि काठमाडौं जिल्ला अदालतमा मुद्दा दायर गरिएको हो। फर्जी कागजात खडा गरी जग्गा बिक्रीमा संलग्नताको अभियोगमा मालपोत कार्यालय कलंकीका अधिकृत शिवप्रसाद रिमाल, अधिवक्ता रामबहादुर शाह, योगेन्द्र पोखरेल, अभिकर्ता बाबुराम शर्मा रेग्मी, धादिङ त्रिपुरासुन्दरी घर भइ काठमाडौं बस्ने मीनाकुमारी थापा र धादिङ गंगाजमुना घर भइ काठमाडौं बस्ने रामकुमार सुयाल थापाविरुद्ध मुद्दा चलाइएको हो। उक्त जग्गाको सरकारी न्युन दररेट अनुरूप पनि पाँच करोड ८९ लाख ६० हजार बिगो मूल्यांकन गरिएको छ। उनीहरूविरुद्ध लिखत सम्बन्धी कसुर तथा संगठित अपराधमा मुद्दा चलाएको छ। गिरोहले मीनाकुमारीलाई जग्गाधनी बनाएर किर्ते कागजात खडा गरेको अनुसन्धानबाट खुलेको छ। रामकुमारलाई सुयल हाउजिङको सञ्चालक बनाइएको छ। अधिवक्ता शाहले किर्ते कागजात बनाउने कार्यमा संलग्न रहेको अभियोग लगाइएको छ। मालपोत अधिकृत रिमालले सुयल हाउजिङ प्रालिको नाममा स्रेस्ता खडा गरी जग्गा धनी प्रमाण पुर्जा दिएको भन्दै सजाय माग गरिएको छ। पोखरेल र रेग्मीमाथि जग्गा धनी र हाउजिङ कम्पनी प्रालिसम्बन्धी स्रेस्ता खडा गर्न सहयोग पुर्याएको अभियोग छ। उनीहरूलाई पक्राउ गरी थुनामा राखेर प्रहरी अनुसन्धान भइरहेको थियो। आपसी गठजोडमा उनीहरूले चन्द्रागिरि नगरपालिका२ को कित्ता नम्बर १०१ को ९२ रोपनी २ आना सरकारी जग्गा हाउजिङ कम्पनीको नाममा बनाएको दाबी प्रहरीको छ। अनुसन्धानबाट उक्त जग्गा सामुदायिक वन रहेको सार्वजनिक जग्गा रहेको भेटिएको छ। अधिवक्ता शाहको योजनामा मीनाकुमारीको नाममा नक्कली जग्गा धनी प्रमाण पुर्जा बनाइएको छ। उक्त गिरोहले दुई रोपनी जग्गा गोविन्दबहादुर भट्टराईलाई बिक्री गरिसकेका छन्। सबै अभियुक्तलाई जेल सजाय र जरिबानाको माग गर्दै सरकारी किर्ते कागजात र संगठित अपराधमा मुद्दा दर्ता भएको छ, काठमाडौं जिल्ला अदालतका मुद्दा फाँटका अधिकृत टीकासिंह खत्रीले भने, प्रहरी प्रतिवेदनका आधारमा काठमाडौं जिल्ला सरकारी वकीलको कार्यालयबाट मुद्दा दर्ता गरिएको छ। बिहीबारै सुनुवाइका लागि पेशी तय भएको छ। वनको उक्त जग्गा रामकुमार सुयाल थापालाई सञ्चालक देखाएर सुयाल हाउजिङ कम्पनीको नाममा बिक्री वितरणका कागाजात बनाइएको छ। चलखेलमा संलग्न भनिएका रामकुमार र मीनाकुमारी दिदी भाइ हुन्। दिदीभाइबीच लेनदेनको किर्ते कागज खडा गरिएको छ। यो जग्गालाई अदालतबाट कानुनी वैधता दिलाउन ललितपुर जिल्ला अदालतमा भाइ रामकुमारले दिदी मीनाविरुद्ध मुद्दा हाल्ने प्रपञ्च गरेकोसमेत तथ्य फेला परेको छ। ललितपुर अदालतले पनि दुई पक्षबीच मिलापत्र गरिदिएको छ। अदालती मिलापत्रको कागजात देखाएर उनीहरूले कलंकी मालपोत कार्यालयबाट जग्गा हाउजिङ कम्पनीको नाममा पार्न सफल भएका छन्। सुयल हाउजिङमा रामबहादुर थापाको ७५ प्रतिशत शेयर रहेको व्युरोको भनाइ छ। न्यायाधीश कोइरालामाथि छानबिन चन्द्रगिरि नगरपालिकाको सार्वजनिक जग्गा लिनेदिने मिलापत्रसम्बन्धी मुद्दाको फैसला विवादमा मुछिएका काठमाडौं जिल्ला अदालतका न्यायाधीश अर्जुन कोइरालामाथि छानबिन सुरु भएको छ। कोइरालामाथि छानबिनका लागि सर्वोच्चकै न्यायाधीश तेजबहादुर कार्कीको संयोजकत्वमा समिति गठन गरेको थियो। ललितपुरको न्यायाधीश छँदा कोइरालाले गरेको मिलापत्रसम्बन्धी निर्णय विवादमा परेको थियो। छानबिनमा संलग्न एक सदस्यले राजपत्रमा सूचना प्रकाशित गरी छानबिन प्रक्रिया अघि बढेको अन्नपूर्णलाई बताए। राजपत्रमा सूचना निकालेर जाँचबुझ सुरु भएको छ। ४५ दिनभित्र प्रतिवेदन बुझाउने म्याण्डेड छ। सबै सत्यतथ्य केलाएर यथार्थ बाहिर ल्याउँछौं, ति सदस्यले भने।"
छेकम्पारको नाकासम्म सडक बनाउन तिब्बत तयार,"गोरखा : गोरखाको चुमनुब्री गाउँपालिका ७ साबिक छेकम्पार गाविसको मुलाढाजेनसम्म सडक निर्माण गर्न तिब्बतका अधिकारी सहमत भएका छन्। चुमनुब्री गाउँपालिका ६ र ७ का जनप्रतिनिधि र तिब्बतको जिलोङ अधिकारीबीच सम्पन्न बैठकमा एकदेखि डेढवर्षभित्र मुलाढाजेन सिमानासम्म सडक निर्माण गर्ने सहमति भएको हो। बैठक तिब्बतको जोङ्गा सहरमा भएको थियो। हामीले धेरै पहिलेदेखि सीमानासम्म सडक निर्माण गर्न माग गर्दै आएका थियौं, वडा नं ७ का अध्यक्ष पासाङफुञ्जो लामाले भने, अहिलेको बैठकमा उनीहरुले सहमति जनाएका छन्। अबको दुई वर्षभित्र सिमानासम्म सडक निर्माण गरिसक्ने भनेका छन्। सीमानासम्म सडक बनेपछि छेकम्पार र चुम्चेतबासीलाई तिब्बत आवतजावत गर्न, दैनिक उपभोग्य सामान ल्याउन सहज हुने भयो। तिब्बत सरकारले गोरखाको सिमाना भन्दा उता करिब १३ किलोमिटरसम्म कालोपत्रे सडक निर्माण गरिसकेको छ। गोरखा र तिब्बतको अर्को रुइला नाकासम्म भने यसअघि नै कालोपत्रे सडक निर्माण गरिसकेको छ। त्यस्तै वडा कार्यालयको सिफारिसको आधारमा चुम्चेत र छेकम्पारका बिरामीलाई तिब्बतको अस्पतालमा उपचार सेवा दिने बारे तिब्बती अधिकारी सहमत भएको उनले बताए। यसअघि जिल्ला प्रशासन कार्यालयको सिफारिसमा मात्र तिब्बत जान पाउने व्यवस्था थियो। तर बुढाबुढी सदरमुकाम गएर सिफारिस लिन पनि सक्दैनथे। बालबालिकासँग नागरिकता नभएकाले सिफारिस लिन पाउँदैनथे। अब बुढाबुढी र बालबालिकाका लागि वडा कार्यालयको सिफारिसको आधारमा जोङ्गा जान पाउने र उपचार गर्न पाउने बारेमा सहमति भएको छ। बैठकमा आउँदो अक्टोबर १० सम्म तिब्बत प्रवेश नगर्न छेकम्पारबासीलाई आग्रह गरिएको छ। तिब्बतमा हुने विशेष महोत्सवको सुरक्षाका लागि यसअघि नै तिब्बत रहेका छेकम्पारबासीलाई फिर्ता पठाएको उनले बताए। बैठकमा वडा नं ६ का अध्यक्ष लोप्साङफुञ्जो लामा, वडा नं ७ का अध्यक्ष पासाङफुञ्जो लामा, चार जना वडा सदस्यहरू, वडाका कर्मचारी सहभागी थिए। तिब्बती अधिकारीको तर्फबाट १८ वटा सिमाना हेर्ने अधिकारी, जिल्लास्तरका प्रहरी प्रमुख, सेना प्रमुखको उपस्थिति रहेको वडाध्यक्ष लामाले बताए।"
रुपन्देहीमा रिलायन्स सिमेन्टको पैसा लुटियो,भैरहवा : रुपन्देही मायादेवी गाउपालिका३स्थित रिलायन्स सिमेन्ट उद्याेगको रकम लुटपाट गरिएको छ। कर्मचारी अभनिस त्रिपाठीले भैरहवाबाट पैसा लिएर उद्याेग फर्कने क्रममा अपरिचित दुई जनाले कुटपिट गरी लुटपाट गरेको रुपन्देहीका एसपी हेम थापाले जानकारी दिए। लुटपाट भएको रकम ५६ लाख रुपैयाँ रहेको बताइएको प्रहरीले जनाएको छ। भारतीय नम्बर प्लेटको मोटरसाइकलमा आएका यवाहरुले त्रिपाठीलाई घाइते बनाएर रकम लुटपाट गरेको स्थानीयले बताएका छन्। घाइते त्रिपाठीको उपचार भइरहेको छ। घटनाको अनुसन्धान र फरार व्यक्तिहरु खोजी भइरहेको प्रहरीले जनाएको छ।
"दसैंको मुखमा चार हजार शिक्षक, कर्मचारीको तलब रोकियो","दमौली : कोष तथा लेखा नियन्त्रक कार्यालय प्रमुख नभएका कारण तनहुँका झण्डै चार हजार शिक्षक तथा कर्मचारीको तलब रोकिएको छ। जिल्लामा झण्डै ३३ सयको हाराहारीमा शिक्षक र ६ सय बढी विद्यालय कर्मचारी छन्। संघ सरकारले अर्थ मन्त्रालयमार्फत पठाउने रकम जिल्लामा आए पनि निकासाका लागि चेकमा हस्ताक्षर गर्ने कार्यालय प्रमुख नहुँदा रकम रोकिएको छ। कार्यालयका निमित्त प्रमुख कोष नियन्त्रक धर्म बस्यालले रकम खातामा आएको भए पनि निकासा दिनका लागि कार्यालय प्रमुख नभएकाले कठिनाई परेको बताए। कार्यालय प्रमुख र कोष नियन्त्रकको संयुक्त दस्तखतमा खाता सञ्चालन हुन्छ, उनले भने,तर कार्यालय प्रमुख नआउनुभएकाले समस्या परेको हो। कार्यालयका प्रमुख विष्णुप्रसाद वाग्ले गत भाद्र २७ गते सरुवा भएर गएका छन्। उनको ठाउँ लमजुङका प्रमुख कोष नियन्त्रक किशोरकुमार श्रेष्ठले लिनुपर्ने हो। तर उनी हालसम्म हाजिर हुन आएका छैनन्। निमित्त प्रमुख बस्यालले नयाँ प्रमुख पारिवारिक कारणले आउन नसकेको बताए। भाईको मुटुको अपरेशन परेकाले उहाँ आउन सक्नुभएको छैन, उनले भने, 'यो साताको अन्तिममा आउने भन्नुभएको छ। उनले आफू निमित्त र कोष नियन्त्रक दुवै भएका कारण दुवै दस्तखत गर्न नमिल्ने अवस्थामा रहेकाले केही दिन कुर्नेपर्ने बताए। शिक्षकहरूले भने चाडबाडको समयमा तलब नपाइएको भन्दै असन्तुष्टि पोखेका छन्। नेपाल शिक्षक महासंघ तनहुँका अध्यक्ष रामचन्द्र पोख्रेल आरसीले छिमेकका जिल्लाका तहहरूले तलब वितरण गरेको भए पनि आफूहरूले नपाएको भन्दै सामाजिक सञ्जाल फेसबुकमा असन्तुष्टि पोखेका छन्। उनले तलब पाएका छिमेकका जिल्लाका तहहरूको नाम पनि उल्लेख गरेका छन्। नेपाल शिक्षक संघ तनहुँका अध्यक्ष कमलभक्त पोख्रेलले विगतमा दसैं शुरु हुनुभन्दा दुई हप्ता अघि नै तलब दिने गरिए पनि यसपाली चाड शुरु हुनै लाग्दासमेत नपाइनु दुःखद् भएको बताए। पहिल्यै सोचेर व्यवस्थापन गर्नुपर्ने हो, उनले भने,बेलैमा तयारी नहुँदा समस्या देखियो। सबैभन्दा धेरै शिक्षक र तलब भुक्तान गर्नुपर्ने दायित्व बोकेको व्यास नगरपालिकाको शिक्षा शाखाका प्रमुख नगेन्द्रप्रसाद रेग्मीले करिब १३ करोड रुपैयाँ भुक्तानी गर्नुपर्ने दायित्व रहेको बताए। कोलेनिकाबाट निकासा नभएसम्म स्थानीय तहले दिनसक्ने अवस्था रहन्न, उनले भने। उनले कोलेनिकाबाट निकासा नआउँदासम्म कुर्नुको विकल्प नरहेको बताए। सानो रकम भएको भए तहबाट पनि केही हुन्थ्यो होला, उनले भने,तर त्यति ठूलो रकम जोहो गर्न सकिन्न। तहले विवरण नपठाउँदा पनि ढिलाई कतिपय तहले आफ्नो आम्दानी, सम्पत्ति, यथार्थ खर्चजस्ता तथ्यांक महालेखा नियन्त्रकको कार्यालयमा नपठाउँदा पनि निकासामा ढिलाई भएको जानकारहरू बताउँछन्। कोष तथा लेखा नियन्त्रक कार्यालय लमजुङका कोष नियन्त्रक अमृत बगाले केन्द्रबाट विवरण नपठाउनेका हकमा केही ढिलाई भएको बताउँछन्। तर चाडकै मुखमा त्यत्तिले मात्र त रोकिएको छैन, उनले भने।"
मनसुन अझै सक्रिय,"काठमाडौं : सामान्यतया मनसुन सकिने बेला भइसके पनि अझै केही समय सक्रिय हुने सम्भावना देखिएको जल तथा मौसम विज्ञान विभागको मौसम पूर्वानुमान महाशाखाले जनाएको छ। महाशाखाका अनुसार सेप्टेम्बर २३ देखि अक्टोबरसम्म बाहिरिनु पर्ने मनसुन अझै पूर्ण सक्रिय देखिएको छ। मनसुनी न्यूनचापीय रेखा औसत स्थानभन्दा दक्षिणतर्फ रहेको मौसम पूर्वानुमान महाशाखाले मौसमविद् विभूति पोखरेलले जानकारी दिइन्। मनसुन बाहिरिने अझै कुनै संकेत देखिएको छैन, मौसमविद् पोखरेलले भनिन्, यसले गर्दा केही समय मनसुन अझै सक्रिय रहन्छ। यतिबेला देशभरि आंशिकदेखि सामान्य बदली रही केही स्थानमा मेघ गर्जन र चट्याङसहित वर्षा भइरहेको महाशाखाले जनाएको छ। अझै ३४ दिन सचेत रहनुपर्ने अवस्था समेत देखिएको पोखरेलले बताइन्। केही दिन हलुकादेखि मध्यम वर्षाको सम्भावना रहेकोले पहाडी भूभागमा पहिरो जान सक्ने हुनाले सतर्कता अपनाउनसमेत महाशाखाले अनुरोध गरेको छ। केही दिनयता बंगालको खाडीबाट निरन्तर जलवाष्पयुक्त हावा आइरहेकाले केही समय मनसुन सक्रिय हुने सम्भावना रहेको महाशाखाले जनाएको छ। पश्चिमबाट पूर्वी नेपालतर्फ जलवाष्पयुक्त हावा सर्दै जानुलाई मनसुन सकिने संकेतका रुपमा लिने गरिन्छ। केही दिनअघिदेखि अरेबियाली तथा बंगालको खाडीबाट जलवाष्पयुक्त हावा निरन्तर आइरहेकाले मनसुनको समय लम्बिने सम्भावना रहेको महाशाखाको अनुमान छ।"
बाँडीचुँडी खाने बजेट,"संघीय सांसद ६ करोड, प्रदेश सांसद ६० लाख र वडाध्यक्षलाई झन्डै एक करोड बजेट भागवण्डा र तीन तहकै सरकारका जनप्रतिनिधिद्वारा मनमौजी योजना निर्माण नेपालगन्ज : दाङको घोराही उपमहानगरपालिकाले सबै वडा (१९ वटा) लाई यो वर्षको बजेटमा दामासाही एकएक करोड रुपैयाँ विनियोजन गरेको छ। दाङकै अर्को तुलसीपुर उपमहानगरपालिकाको भने पनि सबै वडा (१९ वटा) लाई ६३६३ लाख रुपैयाँ दामासाही बाँडेको छ। स्थानीय तहको वार्षिक योजना तथा बजेट तर्जुमा दिग्दर्शन २०७४ मा वडामा दामासाहीले बजेट विनियोजन गर्न नपाइने स्पष्ट व्यवस्था छ। जहाँ जनसंख्या, मानव विकासको अवस्था, पूर्वाधार विकासको अवस्था, विकास लागत र राजस्व परिचालनको अवस्थालाई आधार बनाउन भनिएको छ। स्थानीय तह विज्ञ कृष्णप्रसाद सापकोटा दामासाही रुपमा बजेट बाँड्दा समानुपातिका विकास नहुने बताउँछन्। बुटवल उपमहानगरपालिकाको वडा नम्बर ६ र १९ मा लक्षित वर्गका लागि कुनै बजेट नै विनियोजन गरिएको छैन। वडा नम्बर ६ मा १ करोड ११ लाख ९७ हजार बजेटबाट ५ लाख ४० हजार कार्यालय प्रयोजनलाई छुट्टाएर बाँकी सबै पूर्वाधार विकासका योजना बनाइएको छ। वडा नम्बर १९ मा ८२ लाख ८५ हजार बजेट छ। ५ लाख १९ हजार कार्यालय प्रयोजनलाई विनियोजन गरी सबै पूर्वाधार निर्माणमा राखिएको छ। स्थानीय सरकार सन्चालन ऐन २०७४ ले स्थानीय तहमा योजना बनाउँदा प्राथमिकता दिनुपर्ने ९ आधारलाई वडाले ठाडै चुनौती दिएको छ। ऐनले गरीबी निवारणमा योगदान दिने, उत्पादनमूलक तथा छिटो प्रतिफल दिने, जनताको जीवनस्तर बढाउने, स्थानीय सहभागिता जुट्ने, स्थानीय साधन, स्रोत र सीपको प्रयोग हुने, महिला, बालबालिका तथा पिछडिएको वर्ग क्षेत्र र समुदायलाई प्रत्यक्ष लाभ पुग्ने, लैङ्गिक समानता र सामाजिक समावेशीकरण अभिवृद्धि हुने, दिगो विकास, वातावरणीय संरक्षण गर्ने, भाषिक तथा सांस्कृतिक पक्षको जर्गेना गर्ने र सामाजिक सद्भाव कायम गर्ने तथा एकता अभिवृद्धिमा सघाउने योजनालाई प्राथमिकता दिन भनिएको छ। प्रदेश ५ सरकारले यो वर्षदेखि स्थानीय तहमा पठाउने ससर्तको बजेटबाट हरेक सांसदलाई जनही १०१० लाख रुपैयाँका ६ वटा योजना छनोट गर्न दियो। पालिकालाई सात चरणमा योजना छनोट गर्न नीति बनाउने माननीयले नै गोजीबाट योजना बनाए। बाँकेका प्रदेशसभा सदस्य मोहम्मद याकुब अन्सारीले त आफू अध्यक्ष रहेको जडिबुटी व्यवसायी संघको कार्यालयमा एसी जडान गर्ने योजना छनोट गरेका छन्। सहरी विकास मन्त्री रहेका बाँके क्षेत्र नं २ का प्रतिनिधिसभा सदस्य मोहम्मद इस्तियाक राईले गत वर्षको स्थानीय पूर्वाधार साझेदारी कार्यक्रममा डुडुवा गाउँपालिकाका लागि विनियोजन गरेको झन्डै एक करोड रुपैयाँ फ्रिज (फिर्ता) भयो। योजना कार्यान्वयन नहुनुको एउटै कारण हो, फरकफरक पार्टीको जनप्रतिनिधि हुनु। राईका स्वकीय सचिव समसुल हक राई राजनीतिक पूवाग्रहका कारण स्थानीय तहले काम नगर्दा रकम फ्रिज भएको बताउँछन्। ००० प्रदेश ५ मा संघीय, प्रदेश र स्थानीय तहका सांसददेखि वडाध्यक्ष रिझाउन बजेट भागवण्डा र जनप्रतिनिधिले मनमौजी योजना छनोट गरेका यी दृष्टान्त हुन्। प्रदेश ५ का नेपालगन्ज, तुलसीपुर, घोराही र बुटवल चार उपमहानगरपालिकालाई आधार मानेर अन्नपूर्ण पोस्ट्ले तीन तहकै सरकारको बजेटबारे गरेको खोजमा प्रतिनिधिसभा सदस्यसँग ६ करोड, प्रदेश सांसदको भागमा ६० लाखका योजना र वडाध्यक्षकै पोल्टामा झन्डै एक करोड बजेट छ। यी चार वटा उपमहानगरपालिकाको कूल बजेट ७ अर्ब ७३ करोड छ। प्रदेश सांसदले छनोट गर्ने योजनामा चार करोड ३० लाख र प्रतिनिधिसभा सदस्यको स्थानीय पूर्वाधार विकास साझोदारी कार्यक्रमको २७ करोड गरी ८ अर्ब ५४ करोड बजेट छ। जुन एउटा उपमहानगरमा सवा दुई अर्बको बजेट हुन आउँछ। यति ठूलो बजेट विनियोजन हुँदा पनि पालिकाको गौरव गर्ने आयोजना बनेका छैनन्। नेपालगन्ज उपमहानगरपालिका प्रमुख प्रशासकीय अधिकृत हरि प्याकुरेल सेनिटरी ल्याण्डफिल्ड साइट, पक्की सडक, नाला र बसपार्कलाई गौरवको आयोजना मान्छन्। जुन दातृ निकायको पैसाबाट बनेका हुन्। उनले दाबी गरे, ५ वर्षभित्र बाटो नभएको टोलै हुँदैन। तुलसीपुर उपमहानगरपालिका प्रमुख प्रशासकीय अधिकृत आनन्द सारु बसपार्क, अटो भिलेज र तरकारी फूलफुल बजारलाई गौरवका आयोजना मान्छन्। घोराही उपमहानगरपालिका प्रमुख प्रशासकीय अधिकृत ऋषिराम केसी एलपी ग्यास उत्पादन गर्ने लक्ष्य लिएको ल्याण्डफिल्ड साइट, पक्की सडकलाई गौरवको योजना भन्छन्। जनप्रतिनिधि आएर तीन वटा बजेट ल्याइसक्दा पनि स्थानीय तहले ठोस विकासका योजना ल्याउन सकेर रुमलिएका छन्। आवधिक योजना र दीर्घकालीन योजना बुटवलवाहेक कुनै उपमहानगरमा भेटिएन। बुटवलका नगर प्रमुख शिवराज सुवेदी भन्छन् हामीसँग तत्काल सम्पन्न गर्ने (एक वर्षे), आवधिक योजना (पाँच वर्षे) र बहुवर्षीय योजना (१५ वर्षे) योजना छन्। विकास भनेको पूर्वाधार निर्माण अन्नपूर्णले चार उपमहानगरका हरेक वडाका सबै योजना केलाएर पूर्वाधार विकास, कार्यक्रम र कार्यालय प्रयोजन तीन वर्गमा बजेट विश्लेषण गर्दा विकास भनेकै पूर्वाधार निर्माण जस्तो देखिन्छ। स्थानीय तहको वार्षिक योजना तथा बजेट तर्जुमा दिग्दर्शन अनुसार बजेट विनियोजनका लागि ८ वटा आधारलाई कुनै वडाले पनि पालना गरेको भेटिएन। पूर्वाधारमा प्राथमिकता सबैभन्दा बढी बुटवलले दिएको छ। जहाँ पूर्वाधारमा ८६ प्रतिशत, कार्यक्रममा ८ प्रतिशत र कार्यालय प्रयोजनमा ६ प्रतिशत विनियोजन भएको छ। उपमहानगरले कार्यालय प्रयोजनका लागि एकरुपता गर्न हरेक वडालाई सवा पाँच लाखको हाराहारीमा सिलिङ तोकेको देखिन्छ। घोराही उपमहानगरले १० प्रतिशत कार्यालय प्रयोजन २० प्रतिशत कार्यक्रम र ७० प्रतिशत पूर्वाधार विकासका लागि विनियोजनको नीति बनाएको छ । ७ नम्बरका वडाध्यक्ष खोपीराम चौधरीले भने, १० लाख कार्यालय सन्चालन खर्च छ। यसबाट पुर्याउनु पर्छ। अभ्यासमा भने पूर्वाधारमा ५२ प्रतिशत, कार्यक्रममा ३० प्रतिशत र कार्यालय प्रयोजनमा १८ प्रतिशत विनियोजन भएको भेटियो। तुलसीपुरले कूल बजेटमा पूर्वाधारलाई ६३ प्रतिशत, कार्यक्रमलाई २३ प्रतिशत र कार्यालय प्रयोजनका लागि १४ प्रतिशत रकम विनियोजन गरेको छ। नेपालगन्जमा ७४ प्रतिशत पूर्वाधार, १७ प्रतिशत कार्यक्रम र ९ प्रतिशत कार्यालय प्रयोजनमा छ। चार वटै उपमहानगरमा पूर्वाधार विकासमा ७० प्रतिशत, कार्यक्रममा २० प्रतिशत र कार्यालय प्रयोजनमा १० प्रतिशत हुँदा सन्तुलित विनियोजन भएको देखिन्छ तर पूर्वाधार निर्माणको ठूलो हिस्सा सडकलाई हेरिएको छ। पूर्वाधारको बजेट जति सडकमा चार उपमहानगरमा संघीय सांसद, प्रदेश सांसदका आयोजनादेखि गाउँनगर कार्यपालिका र वडाको बजेट प्राथमिकतामा सडक छ। संघीय, प्रदेश र स्थानीय तहका योजनामा गरी घोराहीमा तीन सय १८, बुटवलमा दुई १०, नेपालगन्जमा एक सय ९० र तुलसीपुरमा सडकका मात्र एक सय नौ वटा योजना छन्। जसको बजेट नै ९२ करोड ९१ लाख, ३५ हजार रुपैयाँ छ। सडकको बजेटबाट विकास भनेकै पूर्वाधार निर्माण र पूर्वाधार निर्माण भनेकै सडक भन्ने भान हुन्छ। प्रदेशसभा सदस्य र प्रतिनिधिसभा सदस्यले पनि सडकका योजना बनाएका छन्। बाँके क्षेत्र नं २ ख का सांसद सुरेन्द्र्र हमालले १५ लाख रुपैयाँमा सडक कालोपत्रे गर्ने योजना सुनाए। त्यसैगरी गत वर्ष स्थानीय विकास साझेदारी कार्यक्रममा यी चार उपमहानगरमा ९ वटा सडक बने। कम्तीमा १० लाखदेखि ५० लाख रुपैयाँ सडक कालोपत्रे गर्न खर्च भयो। बुटवलमा विष्णु पौडेल र घनश्याम भुसालले, तुलसीपुरमा हिराचन्द्र केसी र घोराहीमा कृष्णबहादुर महराले सडक बनाए। चार वटा उपमहानगरका वडाले एक तिहाइ रकम सडकमा राखेका छन्, कालोपत्रे, पीसीसी, ग्राभेल, इँटा सोलिङ र माटो पटानका नाममा। वडाका ३ हजार दुई सय ४९ वटा योजनामध्ये एक चौथाइ आठ सय २७ वटा सडकका मात्रै छन्। अर्थात २४ करोड ९२ लाख ४८ हजार चार सय ७१ रुपैयाँ अर्थात ३५ प्रतिशत रकम सडकमा खन्याइँदैछ। यो वर्षको बजेटमा सबैभन्दा बढी घोराहीले तीन सय १८ वटा सडक योजना बनाएको छ। त्यहाँका वडाले ग्राभेल सडकका लागि धेरै रकम छुट्टाएका छन्। वडाको कूल बजेट १९ करोड रहेको घोराहीमा सवा पाँच करोड त सडकमै विनियोजन भएको छ। नेपालगन्ज उपमहानगरमा पनि कूल बजेटको एक तिहाइभन्दा बढी सडक योजनामा छ। वडाका लागि २९ करोड २२ लाख विनियोजन भएकोमा १० करोड ११ लाख रुपैयाँ सडकका लागि छ। यहाँ पीपीसी गर्ने लहर छ। बुटवल उपमहानगरमा त वडाको कूल बजेटको झन्डै आधा जसो सडकका लागि छ। वडाका लागि १८ करोड २९ लाख रुपैयाँको बजेट छ। ७ करोड ४९ लाख त सडकमै विनियोजन गरिएको छ। बुटवलमा अधिकांश पक्की सडकका लागि बजेट छ। तुलसीपुरमा पनि १२ करोड ८४ लाख रुपैयाँ वडाको बजेटमा २ करोड १८ लाख रुपैयाँ मात्र सडकमा विनियोजन भएको छ। उपमहानगरले तुलसीपुर विकास प्राधिकरणमार्फत यो वर्ष हरेक वडामा तीन किलोमिटरका दरले ६० किलोमिटर पक्की सडक निर्माण गर्ने लक्ष्य लिएको छ। जसमा १९ करोड विनियोजन गरिएको छ। स्थानीय तह विज्ञ सापकोटा टिप्पणी गर्छन्, बाटो मात्र बनाएर विकास हुँदैन। त्यो बाटोले के समृद्धि ल्यायो भन्ने महत्वपूर्ण कुरा हुन्छ। यहाँ त गाउँमा समृद्धि होइन बाटो बनेपछि घरघरमा अनावश्यक रुपमा मोटर साइकल भित्रिएको छ। तहका टुक्रे योजना स्थानीय तहमा योजना छनोटका सात चरणमा छन्। अधिकांश उपमहानगरले आधा चरण पनि पालना नगरेको स्वीकारेका छन्। योजना छनोटका चरण पूरा नहुँदा वडाले नगरसभाले पहिले सिलिङ तोक्छ अनि मात्र बजेट बन्छ। त्यही कारण टुक्रे योजना बन्छ। चार वटा उपमहानगरमा वडा, नगर स्तरीय, प्रदेश सरकार र संघीय सरकारबाट हस्तान्तरित गरी पाँच हजार ३९ वटा योजना छन्। यहाँको ८० वडामा अहिले ३ हजार दुई सय ४९ वटा टुक्रे योजना छन्। यहाँका वडाले कम्तीमा ११ देखि बढीमा ९२ वटा योजना बनाएका छन्। सबैभन्दा बढी योजना घोराहीमा एक हजार सात सय ६६ वटा छन्। यहाँका वडाका मात्र एक हजार एक सय योजना छन्। त्यसपछि नेपालगन्जमा एक हजार तीन सय ८७ वटा योजना छन्। जहाँ वडामा मात्र एक हजार ५१ योजना बनाइएको छ। तुलसीपुरमा ६ सय २७ वडाको गरी आठ सय ७६ वटा र बुटवलमा चार सय ७१ वटा वडाका गरी एक हजार १० वटा टुक्रे योजना छन्। नेपालगन्ज उपमहानगरपालिका प्रवक्ता तथा १ नं का वडाध्यक्ष प्रमोद रिजाल यर्थाथ बताउँछन्, नगरसभाले वडाको सिलिङ तोक्छ। उद्घाटनपछि केही दिनका लागि नगरसभा स्थगित हुन्छ। अनि मात्र ब्रेक डाउनसहित नगरसभामा पेश हुन्छ। नेपालगन्ज उपमहानगरपालिका प्रमुख डा धवल शम्शेर राणा टुक्रे योजना घटाउनेभन्दा वडालाई बढी बजेट विनियोजन गरेकोमा दङ्ग छन्। घोराहीका प्रमुख प्रशासकीय अधिकृत केसी टुक्रे योजनाले लक्षित वर्गलाई फाइदा नपुग्ने बताउँछन्। वडा तहमै भ्रमण मोह स्थानीय जनप्रतिनिधिको भ्रमण आलोचनाको विषय बने पनि नेपालगन्ज, घोराही र तुलसीपुर उपमहानगरमा वडाका जनप्रतिनिधि र कर्मचारीले भ्रमणमा बजेट छ्ट्टाएका छन्। बुटवलका वडामा भने भ्रमणको कुनै शीर्षक छैन। सबैभन्दा बढी भ्रमण मोह नेपालगन्जका जनप्रतिनिधिमा छ। उपमहानगरले पदाधिकारी, कर्मचारी, नगरस्तरीय कार्यक्रम र अनुगमन अवलोकन भ्रमणका लागि २५ लाख बजेट विनियोजन गरेको छ। वडा पनि के कम यहाँका २३ वडामध्ये १३ वडाले जनप्रतिनिधि, कर्मचारी, किसान र बालबालिकाको नाममा १५ वटा भ्रमणलाई बजेट राखेका छन्। त्यो पनि कम्तीमा १ लाखदेखि ५ लाख रुपैयाँसम्म। वडा नम्बर १५ मा जनप्रतिनिधि र किसानको दुई वटा भ्रमणका लागि ५ लाख ५० हजार बजेट छ। दाङको घोराहीमा यस्तो भ्रमण सात वटा हुँदैछ। यहाँको वडा नम्बर १० ले त जेष्ठ नागरिकलाई तीर्थाटनका लागि एक लाख ५० हजार बजेट राखेको छ। तुलसीपुर उपमहानगरको वडा नं २ र १३ मा पनि भ्रमण वापतको ५० हजारदेखि चार लाख रुपैयाँसम्म रकम छ। प्रदेशमा सांसदको गोजीबाट योजना संघीय सरकारले सांसदलाई ६ करोड दिए जस्तै प्रदेश ५ सरकारले चोर बाटोबाट प्रदेश सांसदलाई बजेट दिएको छ। प्रदेश सरकारले स्थानीय तहलाई विगतदेखि दिँदै आएको ससर्तको अनुदान वापतको रकम यसपटकदेखि सम्बन्धित पालिकामा रहेका सांसदले चयन गरेका योजनालाई दिएको हो। प्रदेशका एक सय नौ वटा स्थानीय छन्। गाउँपालिकालाई ८० लाख, नगरपालिकालाई एक करोड १० लाख र उपमहानगरपालिकामा १ करोड ६० लाखको सिलिङ तोकिएको छ। स्थानीय तहले सात चरणमा छनोट गर्ने योजना सांंसदको पकेटबाट आएका छन्। प्रदेशसभा सदस्यले १०१० लाखका दरले ६ वटा योजना छानेका छन्। बाँके, दाङ र रुपन्देहीका ८ जना सांसदले यो वर्ष चार वटा उपमहानगरका लागि ६४ करोड रुपैयाँका ३२ वटा योजना छानेर दिएका छन्। जसमा सबैभन्दा बढी खानेपानीका १४ वटा छन्। विद्यालय पूर्वाधारका ८, धार्मिक संस्थाका पूर्वाधारमा ४, भवन निर्माण ३ र एक एक सडक, स्वास्थ्य संस्था र जडिबुटी संघमा एसी जडानका लागि रहेको प्रदेश ५ को आर्थिक मामिला तथा योजना मन्त्रालयको रेकर्डमा छ। सांसदसँग राम्रा योजना र सुझाव मागिएको हो। योजना सांसदका हुँदैनन्। सरकारका हुन्छन् मन्त्रालयका प्रवक्ता उपसचिव जनार्दन पौडेलले दाबी गरे। उनले दाबी गरिरहँदा पनि सांसदले आफ्नो तजबिजमा योजना बनाएको स्वीकारेका छन्। दाङ क्षेत्र नं २ ख प्रदेशसभा सदस्य अमरबहादुर डाँगीले मुख्य सचेतकबाट जानकारी पाएको दुई घण्टाभित्रै तुलसीपुर उपमहानगरपालिका१९ को कुटेश्वर माविलाई भवन र फर्निचरका लागि ५० लाख र घोराही उपमहानगरपालिका१२ रानी जरुवा खानेपानी आयोजनाको मूल संरक्षणका लागि १० लाखको योजना बुझाएको अन्नपूर्णलाई बताए। बाँके क्षेत्र नं २ क प्रदेशसभा सदस्य विजय यादवले एकल निर्णयबाट मदरसा र सामुदायिक विद्यालयका लागि योजना छनोट गरेको स्वीकारे। भोटर खुसी पार्ने योजना प्रतिनिधिसभा सदस्यले आफ्नो निर्वाचन क्षेत्रमा स्थानीय पूर्वाधार विकास साझेदारी कार्यक्रम अन्तर्गत यो वर्षदेखि ६ करोड रूपैयाँ खर्च गर्न पाउँछन्। गत वर्ष प्रतिनिधिसभाका यस क्षेत्रका सांसदले झन्डै १५ करोड रुपैयाँका चार दर्जनभन्दा बढी आयोजना बनाए। योजना भोटर खुसी हुने गरी छनोट भएका छन्। सबैभन्दा बढी ११११ वटा धार्मिक संस्था र विद्यालयका पूर्वाधार विकासमा खर्चिएको छ। त्यसपछि ९ वटा सडकका छन्। सिँचाइ, संघसंस्थाका भवन, पुल, नाला, नहर, पार्क, भ्यूटावर, तटबन्धलगायतका योजनामा रकम खर्चेका छन्। गत वर्ष बाँके, दाङलगायतका जिल्लामा स्थानीय पूर्वाधार विकास साझेदारी कार्यक्रमको रकम फ्रिज भएको छ। जिसस बाँकेका पूर्वयोजना शाखा प्रमुख मीनबहादुर मल्लले अनुभव सुनाए, एउटा पार्टीको सांसद र अर्को पार्टीको पालिका प्रमुख हुँदा बजेट कार्यान्वयनमा समस्या देखिएको छ। यसरी एकीकृत विकास संघीयतामा सांसदलाई विकासका लागि बजेट दिने भन्ने कुनै कानुनमा उल्लेख छैन तर सांसदले विकासमा हिस्सेदारी खोजेकाले संघीय र प्रदेश सांसदका बजेट र योजना दिन थालिएको हो। वितरणमुखी बजेटबाट विकास नहुँदा जनता निराश छन्। स्थलगत समाचार संकलनका क्रममा तुलसीपुर उपमहानगरपालिका ५ मा फेन्सी पसलका सन्चालक उत्तम भट्टराई र बुटवल ६ अस्पताल लाइनमा सिजन किरानाका पसलका हरि अर्यालले विकास भएको परिवर्तन आफूले महसुस नगरेको टिप्पणी गरेका थिए। हेर्नुस् त बाटो जताततै भत्केको छ। धुलो नै धुलो उड्छ। बाटो कहिले पक्की हुने हो कहिले ? भट्टराईले जनप्रतिनिधिसँग जिज्ञासा गरे। सुशासन विज्ञ डा खिमलाल देवकोटा हरेक पालिकामा र हरेक वडामा गौरवका योजना र रणनीतिक महत्वको योजना बनाउनु पर्नेमा जोड दिन्छन्। उनको सुझाव छ, सांसदलाई पैसा दिनु नै हुदैन म भन्दैन। करोड करोडको मात्र होइन अर्बौका आयोजना बनाउन सकिन्छ। सहभागितामूलक छलफलबाट तय गर्नुपर्छ। यस्तो बजेटलाई उत्पादन र रोजगारीसँग पनि जोड्नु पर्यो। तुलसीपुर उपमहानगरपालिका प्रमुख प्रशासकीय अधिकृत आनन्द सारु कानुन बनाउने व्यक्तिलाई बजेट दिनु सिद्धान्तः गलत मान्छन्। नेपालगन्जका प्रमुख प्रशासकीय अधिकृत प्याकुरेल प्रदेश र संघीय सरकारले बजेट छनोटको सात चरण पार गरेर आउँदा प्रभावकारी हुने ठान्दै पालिकालाई अपुग भएका वा गौरवका योजनालाई यस्तो रकम दिनुपर्ने सुझाव दिन्छन्। बुटवलका नगर प्रमुख सुवेदी सांसदलाई पैसा बाँड्ने राम्रो काम नभएको बताउँछन्। ठूला आयोजना संघीय सरकारले बनाउने हो। मझौला प्रदेश र साना आयोजना स्थानीय तहबाट बन्नुपर्छ। संघीय सरकारले राष्ट्रिय नीति बनाउने, प्रदेश सरकारले संघ र प्रदेशबीच पुलको काम गर्ने र स्थानीय तहले बजेट कार्यान्वयन गरे मात्र संघीयता बलियो हुन्छ, उनले तर्क गरे। स्थानीय तह विज्ञ सापकोटा भन्छन्, संघमा सांसद, प्रदेशमा पनि सांसद र स्थानीय तहमा वडावडामा पैसा बाँड्ने गलत अभ्यास भएको छ। जसका कारण विकासको प्राथमिकता नै भएन।"
