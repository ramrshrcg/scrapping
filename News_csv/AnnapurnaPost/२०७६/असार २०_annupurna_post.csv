शीर्षक,विवरण
मेलम्चीमा कारबाही गर,"मेलम्ची खानेपानी आयोजनामा काम गरिरहेको ठेकेदारलाई नियतवश भगाइनु का कारण क्रमशः उद्घाटित हुँदै गइरहेका छन्। डेढ अर्ब रुपैयाँ भुक्तानी दिएमा आयोजनाको पहिलो प्याकेज पूर्ण हुनेथियो। डेढ अर्बमा सकिने कामलाई अढाई अर्बको ठेक्का किन दिलाउन मेलम्चीका अधिकारी ज्यान फालेर लागिपरे भन्ने खुलेको छ। त्यो ठेक्का खारेज गरी नौटंकीरूपी नयाँ ठेक्काका प्याकेज अघि बढाइयो, त्यो पनि मन्त्रिपरिषद्बाट नीतिगत निर्णय गरिकन। ठेकेदारलाई बिना प्रतिस्पर्धा सेटिङका भरमा ठेक्का दिलाउन मन्त्रिपरिषद्बाट निर्णय गराउनुको मूलभूत कारण हो अख्तियार दुरुपयोग अनुसन्धान आयोगबाट हुन नदिनु। अब मेलम्चीको यही प्रकृतिको रोग मुलुकका ठूला ठेक्कामा हाबी भयो भने त्यसले अराजकता मात्र निम्त्याउँदैन, दण्डहीनता र चरम विंशृखलताले पराकाष्ठा नाघ्ने छ। विशेष परिस्थिति भन्दै मन्त्रिपरिषद्बाट फाइल सदर गराउनु आपैंमा बेइमानी हो। पहिला मेलम्चीको प्रवेश मार्गको नयाँ ठेक्का (९६ करोड रुपैयाँको) पनि मन्त्रिपरिषद्बाटै निर्णय गराइएको थियो। त्यसैको सिको डेढ दशकपछि आएर गरिँदैछ। सार्वजनिक खरिद ऐनले विशेष परिस्थितिमा ठेक्का दिनुपर्दा केही व्यवस्थापनजन्य प्रक्रिया बन्दोबस्त गरेको छ। छोटो समयमा नगरेमा त्यसबाट ठूलो हानिनोक्सानी हुने अवस्था उत्पन्न भएमा मात्र विशेष परिस्थिति आकर्षित हुन्छ। यस्तो अवस्थामा आयोजना प्रमुखले आफूभन्दा एक तह माथि लगेर निर्णय गराउन सक्छ। मेलम्चीको सन्दर्भमा आयोजना प्रमुखभन्दा एक तहमाथि सचिवबाट निर्णय गराइएन। सचिव अध्यक्ष हुने बोर्डबाट पनि गराइएन। बोर्ड छल्ने पद्धति र प्रक्रियालाई छल्नु आफैंमा खोटपूर्ण छ। मेलम्चीका अलगअलग ठेक्काका प्याकेजमा तर मार्न पाइने खराब नियत प्रवृत्त भएको छ। प्रधानमन्त्रीलाई सचिवले ढाँटेको र भ्रममा राखेको तथ्य स्वयं उनले योजना आयोगको बैठकमा स्वीकार गरे। यति हुँदा पनि त्यसरी भ्रमित तुल्याउन र ढँटुवा सचिवलाई प्रधानमन्त्रीले कारबाही गर्न सकेनन्। अघिल्ला सचिवले काम गरेनन् र कमिसन नपाएकै कारण ठेक्का रद्द गराई ठेकेदार भगाएको तथ्य स्थापित हुँदा पनि कारबाही गरिएन, जसले दण्डहीनताको संस्कृति मौलायो। यसैबाट उक्सेर हालका आयोजना प्रमुखले एक अर्ब रुपैयाँ हिनामिना हुने गरी ठेक्काका प्याकेज तयार पारे। यसमा सचिव, प्रधानमन्त्रीका पूर्वाधार विज्ञ सल्लाहका सबैको मिलिभगत रह्यो। यो तथ्यमा पनि प्रधानमन्त्री चुके। आफ्ना सल्लाहकार र विज्ञका नियत खराब रहेको थाहा पाउँदापाउँदै उनलाई निरन्तरता दिनु पनि प्रधानमन्त्रीको कमजोरी देखियो। यस्ता खराब नियत र विगतमा विवादास्पद छवि भएका सल्लाहकारका भरमा गरिने निर्णय मुलुकको भविष्य र हितका लागि कति घातक हुँदो रहेछ भन्ने मेलम्चीको एक अर्ब घोटाला प्रकरणले उजागर गरेको छ। मेलम्चीमा ब्रम्हलुटको शृंखला यत्तिकैमा सकिँदैन। संस्थापन पक्षले मन्त्रिपरिषद्बाट ठेक्का गराउने निर्णयको औचित्य स्थापित गर्न कुनै हालतमा पनि सक्दैनन्। किनभने स्थापित नै हुँदैन, त्यो खराब नियतसँग जोडिएको छ। मेलम्ची छिटो ल्याउने बहानामा मच्चाउन लागिएको लुटको असर अब उपत्यकामा खानेपानी ल्याउनेमा रहेन, भएका संरचना अबको वर्षाको बाढीबाट कसरी जोगाउने भन्ने हो। बर्खायामको भेलबाट संरचनाहरूमा क्षति नपुगोस् र थप रकम खर्चिनु नपरोस् भन्ने कारण देखाउँदै चोरबाटो त अपनाइयो, तर देखाइएको बहानाले पनि काम नगर्ने भयो। अर्थात् अब संरचना जोगाउनै मुस्किल पर्ने भयो। यसबाट हुने आर्थिक क्षतिको उत्तरदायी कसलाई बनाउने ? यिनलाई कानुनको कठघरामा उभ्याउन मन्त्रिपरिषद् निर्णय ढाल भएर सुरक्षा कवच दिलाएको छ। मनसुन सक्रिय नभएर पानी परेको छैन र अस्तव्यस्त छाडिएका मेलम्चीका संरचना अहिलेसम्म भगवान् भरोसेमा जोगिएको छ। केही दिनपछि पानी अवश्य पर्नेछ। त्यसपछि सुरुङ कसरी जोगाउने ? साइटमा यत्रतत्र छरिएका करोडौं रुपैयाँका सामान जोगाड कसरी गर्ने भन्ने पिरलो आइपरेको छ। तर खानेपानी मन्त्री, सचिव, आयोजना प्रमुख र प्रधानमन्त्रीका पूर्वाधार विज्ञ सल्लाहकारलाई कुनै चासो छैन। मेलम्ची प्रवृत्ति अरू ठेक्कामा दोहोरिन नदिन, देशको कार्यकारी प्रमुखलाई ढाँटेर आफ्ना दुनो सोझ्याउनेहरूलाई प्रधानमन्त्रीले तत्काल कारबाही गरी मेलम्चीमा योग्य, इमानदार र सक्षम पदाधिकारीहरू तत्काल नियुक्तिसरुवा गर्न ढिलाइ भइसकेको छ।"
फेरि आमाको हत्या ! मर्नुअघि आमाले छाेरालाई खुवाएकी थिइन् भालेको मासु र साग,राजविराज : भक्तपुरमा एक महिलाले पैसा दिएर आमाको हत्या गरेको साता दिन नपुग्दै सप्तरीमा पनि यस्तै घटना दोहोरिएको छ । बिहीबार साँझ एक महिलाको हत्या आफ्नै छोराले गरेको घटना सार्वजनिक भएको छ । सप्तरीको सुरुङ्गा नगरपालिका१ चहकास्थित ६४ वर्षीया धनमाया पुलामी मगरको आफ्नै छोराले हत्या गरेको भन्दै सप्तरी प्रहरीले शुक्रबार अभियुक्तलाई सार्वजनिक गरेको छ । हत्या गरेको अभियोगमा पक्राउ परेका मृतककै छोरा ३४ वर्षीय रिठ्ठे भनिने जंगबहादुर पुलामी मगरलाई शुक्रबार जिल्ला प्रहरी कार्यालय सप्तरीमा आयोजित पत्रकार सम्मेलनमार्फत सार्वजनिक गरेको हो । पत्रकार सम्मेलनमा जिल्ला प्रहरी कार्यालय सप्तरीका डिएसपी भावेश रिमालले हत्या आरोपमा बिहीबार साँझ खुकुरीसहित उनकै छोरा जंगबहादुरलाई पक्राउ गरिएको जानकारी दिए । दुबै हातमा खुकुरी लिएर धम्क्याइरहेको अवस्थामा इलाका प्रहरी कार्यालय भेडियाको टोलीले उनलाई पक्राउ गरेको प्रहरी निरीक्षक प्रकाश बस्नेतले जानकारी दिए । प्रहरी निरीक्षक बस्नेतका अनुसार छोराले इच्छा गरेपछि बिहान घरमा पालेको कुखुराको भाले काटेर आमाले नै पकाएर खुवाएकी थिइन् । छोराले साग पनि खाने भनेपछि आमाले सकिनसकी साग टिपेर ल्याइ पकाएर खुवाएको मृतकका श्रीमान ६५ वर्षीय लोकबहादुर पुलामीले बताए । धनमायाले घरमा खैनी र मोबाइलमा रिचार्ज सकिएको भनेपछि लोकबहादुर बजार निक्लिएका बेला हत्याको घटना भएको उनी बताउँछन् । आरोपितलाई शुक्रबार सप्तरी जिल्ला अदालतबाट म्याद थप गरी इलाका प्रहरी कार्यालय कडरबोनाको थुनमा हिरासतमा राखिएको छ । खुकुरी प्रहारले गर्धनसहित टाउको पछाडी तीन ठाउँमा र अनुहारमा दुई ठाउँमा काटिएको रक्ताम्य अवस्थामा धनमायाको शव घरमै फेला परेको थियो । शवको पोष्टमार्टम रामप्रसाद शारदा उमाप्रसाद मुरारका अस्पताल लहानमा भएको छ । जंगबहादुर मनोरोगी भएको र नियमित मादक पदार्थ सेवनको अम्मली रहेको बताएका गाउँलेहरुले घटनाका बेला पनि उनले मादक पदार्थ सेवन गरेको बताए । मनोरोगी भएकै कारण आठ वर्ष अघि जंगबहादुरकी श्रीमति १३ वर्षीय एक छोरा र १० वर्षीय छोरासहित घर छाडेर उदयपुरको बतासेस्थित माइत बसेको छिमेकीहरु बताउँछन् ।
मजदुर आन्दोलनले जोगवनी नाकाबाट इन्धन ढुवानी ठप्प,"विराटनगर : मजदुर आन्दोलनले जोगवनी नाका हुँदै भारतबाट आयात हुने पेट्रोलियम पदार्थ शुक्रबार आउन सकेन। पूर्वाञ्चल पेट्रोलियम ढुवानी व्यवसायी संघ र पेट्रोलिय ट्यांकर चालक संघको आह्वानमा ढुवानी मजदुरले आन्दोलन सुरु गरेपछि इन्धन आयात ठप्प भएको हो। छ सय बढी मजदुरले भारतको बरौनी डिपोबाट हुँदै आएको ढुवानी ठप्प पारेपछि शुक्रबार पेट्रोल र डिजेल बोकेका ट्यांकर नेपाल प्रवेश गर्न पाएनन्। भारतीय पक्षले दुःख दिने र ट्यांकर चालकमाथि अभद्र व्यवहार गर्ने क्रम बढेपछि ढुवानी रोक्नु पर्ने अवस्था आएको नेपाल पेट्रोलियम ट्यांकर चालक संघका अध्यक्ष केशव अचार्यले जानकारी दिए। मजदुरमाथिको गलत हर्कत र दुव्र्यवहार रोकिनु पर्छ भन्ने हाम्रो माग हो, उनले भने। भारतीय भूमीबाट सहज रुपमा ट्यांकर ल्याउने वातावरण नबनेसम्म इन्धन लोड अनलोड नगर्ने आचार्यको भनाइ छ। भारतको मिरगञ्जदेखि जोगवनीसम्मको ४ किलोमिटर सडक भत्किएर दोहोरो सवारी साधन आवतजावतमा समस्या भएको छ। लोड भएर आएका सवारी साधनलाई नेपाल प्रवेश गर्नका लागि मात्रै जोगवनी नाका प्रयोग गर्न दिने नेपाल र भारतका अधिकारीबीच सहमति भएको थियो। खाली गाडीलाई भने भारत फर्काउन निर्माणाधिन आईसीपीको बाटो प्रयोग गर्ने र जोगवनीको प्रयोग गर्न नदिने सहमतिमा उल्लेख थियो। तर, खाली ट्यांकर जोगवनी हुँदै भारततर्फ फर्काउँदै गर्दा असार १४ गते चारजना चालक जोगवनीमा पक्राउ परे। पक्राउ पर्नेमा को १ ख ३९२२ नम्बरको ट्यांकारका चालक मोहम्मद खुर्सीद, ना ४ ख ५६२ का महेश उराव, ना ४ ख ६१३२ का सञ्जय मण्डल र ना ७ ख ५८५४ नम्बरका चालक दुर्गा बास्तोला थिए। उनीहरुलाई दुई दिन हिरासतमा राखेर दुईदुई हजार जरिवाना तिरेपछि छोडिएको थियो। नेपाल आयल निगमले मजदुर आन्दोलनले भारतीय भूमीमा इन्धन लोड गरिएका एक सय १० वटा ट्यांकर रोकिएको बताएको छ। रोकिएका मध्ये ३८ ट्यांकरको भारतीय भन्सारले जाँचपास नै गरिसकेको छ। निगमका प्रदेश १ प्रमुख दिनेश यादवले भारतीय पक्षले जरिवाना लिने, कुट्ने, थुन्ने र दुव्र्यवहार गर्ने गरेको भन्दै मजदुर विरोधमा उत्रिएको बताए। उनले समस्या समाधानका लागि भारतीय पक्षसँग पहल भइरहेको जानकारी दिए। विराटनगर भन्सार कार्यालयका सूचना अधिकारी मनिराम पौडेलले पेट्रोलियम पदार्थ लोड भएका ट्यांकर भारतीय आईसीपीबाटै अगाडि नबढेको बताए। हामी जाँचपास गर्न तयार छौं र भारतीय भन्सार इन्धनका ट्यांकर पठाउन तयार छ, पौडेलले भने, तर मजदुरकै समस्याका कारण ढुवानी हुन नसकेको हो। मोरङका प्रमुख जिल्ला अधिकारी रमेशकुमार केसीले मजदुरले आईसीपीको बाटो हुँदै इन्धन ढुवानी गर्न पाउनु पर्ने माग गरे पनि भारतीय पक्षले आईसीपी खोल्न परराष्ट्र मन्त्रालयको अनुमति चाहिन्छ भनेर रोक लगाएको बताए।"
"नुवाकोटको सूर्यगढीमा कुकुर आतंक, साइत घाइते","नुवाकोट : नुवाकोटको उत्तरी भेगमा रहेको सूर्यगढीमा दुई सातादेखि भुस्याहा कुकुरको आतंकले स्थानीयवासी त्रसित भएका छन्। भुस्याहा कुकुरले स्थानीय तथा पशुचौपायालाई टोक्न थालेपछि सर्वसाधारण आतंकित भएका छन्। कुकुरको टोकाइबाट स्थानीय सातजना घाइते भएको स्थानीय युवा सामाजिक कार्यकर्ता तथा भैरवी एकेडेमीका प्रिन्सिपल राममणी अधिकारीले जानकारी दिए। कुकुरले सर्वसाधारण तथा स्थानीयका पशुचौपायालाई टोकेपछि सुरक्षाका लागि प्रहरीलाई गुहारिएको अधिकारीले बताए। उनका अनुसार भुस्याहा कुकुरले शुक्रबारसम्म स्थानीय ५० वर्षीया गोमा विक, ४० वर्षीय कृष्णमान तामाङ, दिलबहादुर तामाङकी १२ वर्षीया छोरीसहित सातजनालाई टोकेर गम्भीर बनाएको छ। घाइतेको नुवाकोट जिल्ला अस्पताल त्रिशूलीमा उपचार गरिएको छ। पाँच कक्षामा पढ्दै गरेकी दिलबहादुर तामाङकी छोरीको भने नुवाकोटमा उपचार नभएपछि थप उपचारका लागि काठमाडौं लगिएको स्थानीय होमप्रसाद अधिकारीले जानकारी दिए। मानिस तथा पशुचौपायालाई आक्रमण गरेर टोक्ने एउटा कुकुरलाई स्थानीयवासीको सहयोगमा प्रहरीले शुक्रबार अपरान्ह मारेको छ। अन्य भुस्याहा कुकुर पनि खोजेर मार्नुपर्ने पीडित घाइते गोमा विकलगायतले माग गरेका छन्। खेतबारी तथा बजार जाँदासमेत कुकुरले आक्रमण गर्न थालेपछि स्थानीयले कुकुर नियन्त्रण अभियान सुरु गरेका छन्।"
कार्यालय समयमै मापसे गर्ने गोरखाका प्रहरी प्रमुखको सरुवा,"गोरखा : कार्यालय समयमै मदिरा सेवन गरेको आरोप लागेका गोरखाका प्रहरी प्रमुख एसपी भोला रावललाई प्रहरी प्रधान कार्यालयले सुर्खेत सरुवा गरेको छ । शुक्रबार पत्राचार गरी एसपी रावललाई प्रदेश प्रहरी कार्यालय सुर्खेत सरुवा गरेको गण्डकी प्रदेश प्रहरी कार्यालयका डिआइजी विनोद शर्मा घिमिरेले जानकारी दिए । हेडक्वार्टले उहाँको सरुवा गर्दिसक्यो । त्यो जानकारी उहाँलाई भैसक्यो, डीआइजी घिमिरेले भने, अब गोरखामा अपराध महाशाखाबाट ओमप्रसाद अधिकारी आउँदै हुनुहुन्छ । प्रदेश प्रहरी कार्यालयले छड्के चेकजाँच गर्दा एसपी रावलको कार्यालय समयभित्रै मादक पदार्थ सेवन गरी काममा लापरवाही गरेको प्रमाणित भएको डीआइजी घिमिरेले जानकारी दिए ।"
"सिक्ने क्रममा स्कुटर दुर्घटना, दुई घाइते","दोलखा : दोलखा बजारको नयाँ कालोपत्रे गरिएको सडकमा स्कुटर सिक्ने क्रममा दुर्घटनामा २ जना घाइते भएका छन्। शुक्रबार दिउँसो भीमेश्वर नगरपालिका२ चारथली भन्ने स्थानमा स्कुटर सिकाउने क्रममा दुर्घटना हुँदा स्कुटर धनी कालिन्चोक गाउँपालिका५ का ३२ वर्षीय सहदेव खड्का गम्भीर घाइते भएको दोलखा प्रहरीले जनाएको छ। नयाँ कालोपत्रे गरिएको सडकमा प्रदेश नं३०२००१प ५४५९ नम्बरको स्कुटर सिक्ने क्रममा अनियन्त्रित भई सडकबाट तल खसेर रुखमा अड्किएको थियो। गम्भीर घाइते भएका खड्काको उपचारका लागि हेलिकप्टरमार्फत काठमाडौं पठाइएको दोलखा प्रहरी प्रवक्ता प्रहरी निरीक्षक रेशम बोहराले जानकारी दिए। स्कुटर सिक्ने जिरी नगरपालिका१ श्यामाकी १८ वर्षीया सुष्मा बुढाथोकीको अनुहार, दाहिने घुँडा, दुबै हातमा चोट लागेको छ। उनको प्राथमिक स्वास्थ्य केन्द्र चरिकोटमा उपचार भइरहेको प्रहरीले जनाएको छ।"
दुई यार्सा संकलकको लडेर मृत्यु,दार्चुला : अपी हिमाल गाउँपालिकामा भीरबाट लडेर दुईजना यार्सागुम्बा संकलकको मृत्यु भएको छ। भीरबाट लडेर नौगाड गाउँपालिका २ पन्खायाका अन्दाजी ३७ वर्षीय शेरसिंह ठगुन्ना र सोही गाउँपालिका ३ का ४३ वर्षीय दमनसिंह कार्कीको बुधबार मृत्यु भएको हो। स्थानीय गोविन्दसिंह ठगुन्नाका अनुसार उनीहरु दुवैजनाको यार्सा संकलनको क्रममा भिरबाट लडेर मृत्यु भएको हो। मृतक ठगुन्नाको अपीहिमाल गाउँपालिका ३ क्षत्तिको धरमघर लेकमा र दमनसिंहको सोही गाउँपालिका १ को सिमार लेकमा यार्सा संकलनका क्रममा लडेर मृत्यु भएको स्थानीय शोभानसिंह लोथ्यालले जानकारी दिए।
कनकाई पुलमा बम राख्ने पक्राउ,"भद्रपुर : झापाको कनकाई पुल नजिकै डेढ महिना अघि प्रेसर कुकर बम राखेर आतंक मच्चाएको आरोपमा प्रहरीले ५ जनालाई प्रहरीले शुक्रबार सार्वजनिक गरेको छ। जिल्ला प्रहरी कार्यालय झापाले विर्तामोडस्थित इलाका प्रहरी कार्यालयमा पत्रकार सम्मेलन गर्दै गोर्खा नेपाल जनमुक्ति मोर्चाको नाममा पर्चासहित प्रेसर कुकर बम राखेको अभियोगमा पाँच जनालाई पक्राउ गरेको थियो। शिवसताक्षी नगरपालिका १० बस्ने ६४ वर्षीय रामचन्द्र चौहान र मोरङका १९ वर्षीय मनिष माझी, झापा गोलधाप बस्ने २७ वर्षीय दिपेश न्यौपाने, दमक नगरपालिका १ का ४२ वर्षीय सञ्जय खरेल, संखुवासभा ८ हिंगुवाका २१ वर्षीय कमल कोइराला रहेको जिल्ला प्रहरी कार्यालयका प्रहरी नायव उपरीक्षक महेन्द्र श्रेष्ठले जानकारी दिए। वैशाख २९ गते बिहान कनकाई नगरपालिका ४ स्थित कनकाई नदीको पुल नजिकैको डिभाइडरमा प्रेसर कुकर बम फेला परेको थियो। मोर्चाले २०४६ देखि अहिलेसम्मको विदेशीलाई दिएको अंगिकृत नागरिकता फिर्ता, सुगौली सन्धिमार्पत् नेपालले गुमाएको भूमि फिर्ता, संघीयता खारेज, भ्रष्टचारीलाई कारबाही निशुल्क शिक्षा र उपचारसहितको माग राख्दै झापामा पर्चासहित बम राखेको श्रेष्ठले बताए। सबैलाई बिस्फोटक पदार्थ तथा संगठित अपराधसम्बन्धी मुद्दा दर्ता गराई कारबाही प्रक्रिया अघि बढाइसकेको छ।"
मर्स्याङ्दीले बहिनीको चप्पल बगाएपछि टिप्न गएकी दिदी बेपत्ता,"बेंसीसहर : लमजुङको सुन्दरबजार नगरपालिका९ बेलघारीमा मर्स्याङ्दी नदीले बगाएको चप्पल टिप्पन गएकी एक बालिका बेपत्ता भएकी छन्। शुक्रबार बिहान स्थानीय ७ वर्षीया रितु गुरुङ मर्स्याङ्दीमा बेपत्ता भएकी हुन्। बिहान ११ बजे नदी किनारमा साथीसँग खेल्ने क्रममा बहिनीको चप्पल खोलाले बगाएपछि टिप्न गएकी रितुलाई नदीले बगाएको हो। रितु दोर्दी गाउँपालिका१ रत्न प्राविको कक्षा तीनमा पढ्थिन्। साथीसँग नदी किनारामा खेल्दै गर्दा बहिनीको चप्पल बगाएछ। चप्पल टिप्पन जाँदा उनलाई बगाएपछि बेपत्ता भएकी छन्, जिल्ला प्रहरी कार्यालय लमजुङका प्रहरी निरीक्षक वसन्त पाण्डेले भने। नदीमा बेपत्ता बालिकाको खोजी भइरहेको उनको भनाइ छ।"
१३ वर्षीय बालक १४ दिनदेखि बेपत्ता,बागलुङ : जिल्लाको ताराखोला गाउँपालिका४ हिलका एक बालक १४ दिनदेखि बेपत्ता भएका छन्। हाल बागलुङ सदरमुकामस्थित धौलागिरी चोकमा बस्दै आएका १३ वर्षीय अनिल राई गत असार ६ गतेदेखि सम्पर्कबिहीन भएको परिवारले जनाएको छ। राई बागलुङस्थित विद्यामन्दिर माध्यामिक विद्यालयमा कक्षा ८ का विद्यार्थी हुन्।आकाशे रंगको सर्ट र जिन्स पाइन्ट लगाएर धौलागिरी चोकस्थित कोठाबाट बाहिरिएका उनी सम्पर्कमा नरहेको अनिलका आमा मनकुमारी राइले बताइन्। बालकको खोजी कार्य जारी रहेको प्रहरीले जनाएको छ।
पत्रकारविरुद्ध भ्रष्टाचार मुद्दा,काठमाडौं : अख्तियार दुरुपयोग अनुसन्धान आयोगले घुस लिएको आरोपमा पत्रकारविरुद्ध भ्रष्टाचार मुद्दा दायर गरेका छ। दाङका पत्रकार सुनिल न्यौपानेसहित दुई जनाविरुद्ध विशेष अदालतमा मुद्दा दयार गरिएको छ। अख्तियारले सवारी साधान चेकजाँचमा खटिएका प्रहरी हवल्दार पूर्ण आकाशदिप सिंहलाई पनि प्रतिवादी बनाएको छ। सवारी साधनको चेकिङमा रहेका प्रहरी हवल्दार सिंहको घुस लिएको भिडियो बनाई बार्गेनिङ गरेको आरोपामा पत्रकार न्यौपाने र सिंहविरुद्ध मुद्दा दायर गरिएको अख्तियार प्रवक्ता एवं सहसचिव प्रदीपकुमार कोइरालाले जानकारी दिए। उनीहरुविरुद्ध १ लाख ५ हजार २ सय रुपैयाँ बिगो मागदाबी छ। घोराही उपमहानगरपालिका उखुवारी सडकखण्डमा चेकिङ ड्युउटीमा खटिएका प्रहरी हवल्दार सिंहले चेकजाँच गर्ने क्रममा पत्रकार न्यौपाने परे। उनीसँग कागजात थिएन। न्यौपानले दुई सय घुस दिए। त्यो घुस दिएपछि आफू पत्रकार भन्दै न्यौपाने प्रहरी हवल्दारसँग १ लाख घुस मागेर बार्गेनिङ गरे। घुस नदिए पत्रपत्रिका समाचार छापिदिने धम्की दिए। न्यौपानेको धम्कीपछि हवाल्दार सिंहले तत्कालनै ५ हजार रुपैयाँ दिए। अख्तियारका अनुसार न्यौपानेले ५० हजारको चेक र ५० हजारको नगद लिए। २ सय घुसलिने हवाल्दार र एक लाख ५ हजार पैसा लिने पत्रकारलाई पक्राउ गरेर अख्तियार अुनसन्धान गरेको जनाएको छ। उनीहरुविरुद्ध भ्रष्टाचार निवारण ऐन बमोजिम कैद तथा जरिवानाको मागदाबी गरिएको छ।
टीकापुर नगरपालिकाले एनआइसीयु सञ्चालन गर्ने,"टीकापुर : टीकापुर नगरपालिकाले आगामी आर्थिक वर्ष २०७६०७७का लागि ७४ करोड, २९ लाख ६ सय ९३ रुपैयाँको बजेट ल्याएको छ। शुक्रबार भएको पाँचौं नगरसभामा उपप्रमुख केशरी रावल विष्टले आगामी आर्थिक वर्षको बजेट प्रस्तुत गरेकी हुन्। उनले आगामी कुल बजेटमध्ये चालूतर्फ ४२ करोड ६९ लाख ३८ हजार २ सय ६८ र पूँजीगततर्फ ३१ करोड ५९ लाख ६२ हजार ४ सय २४ रुपैयाँ विनियोजन गरेको जानकारी दिइन्। बजेटमा टीकापुर अस्पतालमा विशेषज्ञ डाक्टरसहितको एनआईसीयु सञ्चालन गर्ने कार्यक्रम समावेश गरिएको छ। कोरियाली सहयोगी संस्था कोइकाको सहयोगमा टीकापुर अस्पतालमा निर्मित एनआईसीयु सेवा जनशक्ति अभावका कारण सञ्चालन हुन सकेको थिएन। सेवा सञ्चालनका लागि नगरपालिकाले ३८ लाख रुपैयाँ बजेट विनियोजन गरेको छ। गत वर्ष समेत नगरपालिकाले मासिक २ लाख रुपैयाँ सेवा सुविधा दिएर अस्पतालमा बालरोग विशेषज्ञ डाक्टरबाट सेवा दिँदै आएको थियो। कार्यक्रममा आधारभूत पूर्वाधारयुक्त नगरको विकास गर्ने, कृषि तथा पशुपालनमा नगरलाई आत्मनिर्भर बनाउने, पर्यटकीय नगरीको रुपमा विकास गर्ने, एक वडा एक गौरबको सडक योजना, एक वडा एक नमूना सामुदायिक विद्यालय, मेयर प्राविधिक शिक्षा छात्रवृत्ति कार्यक्रमलाई जोड दिइएको छ। त्यस्तै, कार्यक्रममा उपमेयर अनाथ, असहाय छात्रवृत्ति कार्यक्रम, बालविकास शिक्षिकाका लागि मासिक थप दुई हजार प्रोत्साहन भत्ता र आमासँग उमपेयर कार्यक्रमलाई जोड दिइएको छ। बालविवाह न्यूनिकरणका लागि हाम्री छोरीः प्यारी छोरी कार्यक्रम, छाउपडीमुक्त नगरपालिका, एक वडा एक बगैंचाजस्ता कार्यक्रम ल्याएको छ। सभाले आउँदो वर्ष एक वडा एक कालोपत्रे सडकका लागि ९ करोड २७ लाख बजेट छुट्टयाएको छ। नगरभित्रका सडकको स्त्तरोन्नतिका लागि ८० लाख, कार्यालय परिसर स्त्तरोन्नति र व्यवस्थापनका लागि ७५ लाख सपिङ्ग कम्पलेक्स निमार्णका लागि ६५ लाख सडक बत्तीका लागि ५० लाख बजेट विनियोजन गरेको छ। शिक्षा विकासका लागि २० करोड ४६ लाख ५० हजार बजेट छुट्टयाएको छ। एक वडा एक नमूना विद्यालय, मेयर प्राविधिक छात्रवृत्रि, उपमेयरअनाथ, असहाय छात्रवृति, मेयर उपमेयर कप, राष्टपति रनिङ्ग शिल्डका लागि बजेट विनियोजन गरेको छ। कृषि क्षेत्रको विकास, विस्तारका लागि १ करोड ५९ लाख ४७ हजार ९ सय ४६ रुपैयाँ छुट्टयाएको छ।बजेटको आम्दानी तर्फ संघीय सरकारको सशर्त अनुदान २३ करोड ६२ लाख, वित्तीय समानिकरण अनुदान १९ करोड २१ लाख, राजश्व बाँडफाड १४ करोड ११ लाख, प्रदेश सरकारबाट वित्तीय समानिकरण अनुदान ७९ लाख ९७ हजार, राजश्व बाँडफाड १ करोड १० लाख, ४७ हजार घरजग्गा रजिष्ट्रेशन राजश्व बाँडफाड ४ करोड ३३ लाख रहेको छ। स्थानीय तहले अवलम्वन गर्ने सबै प्रक्रिया पुरा गरेर, नगरवासीका मागलाई श्रोत साधनले भ्याएसम्म समेट्ने प्रयत्न गरिएको नगर प्रमुख तपेन्द्रबहादुर रावलले बताए।"
अस्पतालले तिरेन महसुल,"विराटनगर : प्रदेश १ को सबैभन्दा ठूलो सरकारी स्वास्थ्य संस्थाको रुपमा रहेको विराटनगरको कोशी अस्पतालले महसुल नै नबुझाई विद्युत उपभोग गरेको पाइएको छ। अस्पतालले प्राधिकरणलाई जरिवानासहितको विद्युत महसुलवापत जेठ मसान्तसम्म बुझाउन एक करोड ४१ लाख ९ हजार ७६ रुपैयाँ बाँकी रहेको प्राधिकरणले जनाएको छ। तोकिएको समयमा महसुल नबुझाए प्राधिकरणले जरिवाना पनि तिराउने गरेको छ। प्राधिकरणले जेठ मसान्तसम्मको बक्यौता रकम एक साताभित्र बुझाउन भन्दै अस्पतालको नाममा बिहीबार पत्र पठाए पनि हालसम्म महसुल नबुझाएको प्राधिकरण विराटनगर केन्द्रका प्रमुख राजीवकुमार सिंहले बताए। तत्काल जेठ मसान्तसम्मको बक्यौता रकम बुझाउन आग्रह गरेर पत्र पठाइसकेका छौं उनले भने, नबुझाएमा जुनसुकै बेला लाइन काटिनेछ। अस्पताल स्वास्थ्य सेवा प्रदान गर्ने संवेदनशील क्षेत्र भएकाले लाइन काटिहाल्नुको साटो पत्रमार्फत सुरुवातमा बक्यौता रकम तिर्न आग्रह गरिएको सिंहको भनाइ छ। ठूलो रकम बक्यौता रहेको र तिर्न वेवास्था गरेपछि केन्द्रले अस्पतालको विद्युत काट्ने तयारी थालेको सिंहले बताए। अस्पतालमा विभिन्न पाँचवटा मिटर जडान गरेर विद्युत सेवा सञ्चालन गरिएको छ। एउटा मिटरको एक लाख ७५ हजारदेखि एक करोड ३१ लाख रुपैयाँसम्म बक्यौता छ। अस्पतालका सूचना अधिकारी विष्णुबहादुर बुढाथोकीले बीचबीचमा विद्युत महसुल तिरिरहेको बताए। पछिल्लो समय अस्पतालले प्राधिकरणलाई ठूलै रकम तिर्न बाँकी देखियो उनले भने। यदि अस्पतालले पैसा तिर्न नसकेर प्राधिकरणले विद्युत लाइन काट्यो भने सबै सेवा ठप्प हुने उनले बताए। बुढाथोकीले भने, अस्पतालमा बिजुली भएन भने ल्याव, शल्यक्रिया, आईसीयू, एनआईसीयू, ओपीडी र आकस्मिक सबै सेवा ठप्प हुन्छ। अस्पतालमा दैनिक एक हजार दुई सय बढीको उपचार र स्वास्थ्य परीक्षण हुने गरेको छ। सरकारले विद्युत महसुल वापत अस्पताललाई वार्षिक ५० लाख रुपैयाँ उपलब्ध गराउने गरेको छ। तर ९६ लाख रुपैयाँभन्दा बढी महसुल उठ्ने गरेको बुढाथोकीको भनाइ छ। मासिक ८ लाख बढि महसुल बुझाउनुपर्छ, तर सरकारले भने वर्षमा ५० लाख मात्रै छुट्याउने गरेको छ उनले भने। अस्पतालमा चिकित्सकसहित दुई सय ६७ जनाको आन्तरिक दरबन्दी छ। सबै जनालाई अस्पताल विकास समितिले आफ्नै स्रोतबाटै तलव उपलब्ध गराउँछ। अस्पतालमा सरकारी दरबन्दी भने विशेषज्ञ चिकित्सकसहित दुई सय ४९ जनाको छ।"
भारतर्फ चाँदी तस्करी बढ्यो,"विराटनगर : विभिन्न मुलुकबाट अवैध बाटो हुँदै नेपाल भित्रने चाँदी खुला सीमानाको फाइदा उठाउँदै भारत तस्करी हुने गरेको अनुसन्धानले देखाएको छ। नेपालमा भन्दा मूल्य बढी भएका कारण चाँदीको भारततर्फ तस्करी भइरहेको पाइएको हो। तस्करीमा संलग्नले पछिल्लो समय पूर्वी नाकाको प्रयोग गर्न थालेको पनि पुष्टि भएको छ। विराटनगरको जोगवनी नाका हुँदै भारत कटाउन लागिएको अवस्थामा ठूलो परिणामको चाँदी प्रहरीले गत सोमबार साँझ बरामद गरेको थियो। विराटनगर महानगरपालिका१२ रोडशेष चोकबाट करिब ६० किलो चाँदी बरामद गरिएको मोरङ प्रहरीका प्रवक्ता डीएसपी घनश्याम श्रेष्ठले बताए। चाँदी बरामद गरिएको स्थानबाट जोगवनी नाका लगभग ५ किलोमिटर मात्रै दक्षिणमा छ। श्रेष्ठका अनुसार बीआर ११ एके १७९१ नम्बरको भारतीय कारमा हालेर लैजाँदै गर्दा चाँदीसहित भारतको बिहार राज्यस्थित अररिया जिल्ला जोगवनी१६ का २४ वर्षीय गौरवकुमार साह पक्राउ परेका हुन्। कार चालक साह गाडीमा एक्लै थिए। प्रहरीले चाँदीको मालिक पनि साह आफैं भएको बताए। मोरङ प्रहरी प्रमुख एसपी विश्व अधिकारीका अनुसार प्रहरी कन्ट्रोल रुममा निलो रङको कारमा चाँदी तस्करी गरेर भारत लगिँदै गरेको सूचना आएपछि चेकजाँच कडा बनाएर कारलाई 'फलो' गर्न थालिएको थियो। त्यस क्रममा कार रोकेर चेकजाँच गर्दा चालक बस्ने सिटमुनी लुकाईछिपाई राखेको प्लाष्टिक र कार्टुनमा पोकापोका पारेर टेपले बाँधेको अवस्थामा ५९ किलो ९ सय ३४ ग्राम चाँदी बरामद भएको उनले बताए। १९ किलो भन्दामाथिका तीनवटा अलगअलग पोका फेला परेको उनको भनाइ छ। एसपी अधिकारीले नेपाली बजार मूल्य अनुसार ३६ लाख ९९ हजार रुपैयाँ भन्दा बढीको चाँदी बरामद भएको जानकारी दिए। चाँदीसहित पक्राउ परेका भारतीय नागरिकलाई भने प्रहरीले मंगलबार नै आवश्यक अनुसन्धान गरेर कारबाही अघि बढाउनका लागि राजश्व अनुसन्धान कार्यालय इटहरीमा बुझाएको छ। 'नेपालबाट भारततर्फ चाँदी लैजान पाइँदैन। प्रतिबन्धित वस्तु लुकाइछिपाइ लगेको पाइयो,' एसपी अधिकारीले भने, 'पक्राउ परेका व्यक्ति आफै चाँदी तस्करीमा संलग्न रहेको पाइयो।अनुसन्धाबाट उनलाई भरियाका रुपमा मात्रै लिन सकिने अवस्था रहेन र उनी नै चाँदीमा मालिक हुन् भन्ने निस्कर्ष निकालिएको छ।' उनले बहुमूल्य धातु तस्करीमा संलग्न गिरोहको खोजीका लागि चाँदी तस्करी गर्दै गर्दा पक्राउ परेका साहको अरु 'कनेक्सन' पनि खोतल्न थालिएको जानकारी दिए। प्राप्त प्रमाण र केही सुराकका आधारमा सुन चाँदी तस्करीमा संलग्न अन्यको खोजी थालिएको प्रहरीको भनाइ छ। एसपी अधिकारीले बरामद चाँदी कुन मुलुकबाट नेपाल भित्रिएको हो भन्ने बारेमा भने खुल्न बाँकी रहेको जनाए। प्रहरीका अनुसार प्रारम्भिक अनुसन्धानबाट नाका कटाएर चाँदी भारत पुर्याउँदा प्रति तोला एक सय रुपैयाँ भन्दा बढी नाफा हुने देखियो। एक किलो चाँदीमा ८६ तोला हुन्छ। विराटनगरमा अहिले चाँदी प्रति तोला ७ सय ४५ रुपैयाँ छ। 'भारत पुर्याउँदा प्रति तोला सय रुपैयाँभन्दा बढी नाफा हुने भएकाले चाँदी तस्करी गरेको प्रारम्भिक अनुसन्धानबाट देखियो,' एक अनुसन्धान अधिकृतले भने। भारतमा गरगहनाको धेरै खपत हुने हुँदा मूल्य पनि बढी पर्ने भएकाले सुन, चाँदीलगायत बहुमूल्य धातु विभिन्न मुलुकबाट अवैध रुपमा नेपाल भित्राएर भारततर्फ तस्करी हुने गरेको प्रहरीको निस्कर्ष छ।'बहुमूल्य धातु नेपाल हुँदै भारततर्फ हुने गरेको तस्करीका बारेमा धेरै लामो अनुसन्धान आवश्यक देखियो,' एसपी अधिकारीले भने, 'यसको तस्करी रोक्न विशेष सक्रियता बढाउँदै प्रहरीले विशेष र मिहीन ढंगबाट अनुसन्धान गरेर केही समय भित्रमा सबै वास्तविकता बाहिर ल्याउने छ।'"
१६ महिनामा एउटा खाल्डो !,"ताप्लेजुङ : तमोर करिडोरअन्तर्गत लिम्बुनी पुल निर्माण जिम्मा पाएको ठेकेदार कम्पनिले १६ महिनामा एउटा खाल्डो मात्रै खनेको छ। चीन र भारत जोड्ने अन्तर्राष्ट्रिय महत्वको पुल भए पनि सपना याक्थुङहाङ जेभी निर्माण कम्पनीले निर्माणमा ढिलाई गरेको छ। २०७७ भदौमा सक्ने गरी २०७४ फागुन ६ गते सम्झौता भएको थियो। कम्पनीले एकतर्फको वेस राख्ने खाल्डो खन्नमै यत्तिका समय बिताएको छ। त्यो पनि पुरा भएको छैन। अहिले निर्माणको काम नै ठप्प छ। पुलको ठेक्का लगाएको उत्तरदक्षिण ओलाङचुङगोला लोकमार्ग आयोजनाका प्रमुख रामबहादुर गुरुङका अनुसार यो ५ प्रतिशत मात्रै प्रगति हो। ताप्लेजुङको आठराई त्रीवेणी र पाँचथरको हिलिहाङ गाउँपालिका बीचमा तमोर नदीमाथि पुल निर्माण हुन लागेको हो। यसको लागत भ्याटसहित २२ करोड छ। ठेकेदारले काममा लापरबाही गरेको स्थानीयको गुनासो छ । हालसम्म आधा मात्रै काम भइसक्नुपर्ने भए पनि लापरबाही हुँदा ढिलाइ भएको निर्माण व्यावसायीसमेत रहेका स्थानीय दिपेन पोमु बताउँछन्। हामीले पटकपटक निर्माणस्थलमा भेला भएर छिटो गर्न अनुरोध गरिरहेका छौं उनले भने, गौरवको आयोजना भएकाले राज्यले नै ताकेदा गर्न जरुरी छ। निर्माण स्थलमा योजनाको लागत सम्झौता मिति, सक्नुपर्ने अवधि लगायतका सूचना समेटिएको होर्डिङबोर्डसमेत राखिएको छैन । आफूहरुलाई पुलको बारेमा ठेकेदारले केहि जानकारी नगराएको निर्माण क्षेत्रका वडाध्यक्ष पूर्ण सिटौला बताउँछन्। बाटो हिँड्दा केहि निर्माण सामग्री र एउटा मेसिनले खनिरहेको देख्छु, प्रगति भएको देखिँदैन उनले भने। हिउँदभर खोलामा पानी घटेका बेला पनि ठेकेदारले काम नगर्दा स्थानीय र जनप्रतिनिधि आक्रोशित बनेका छन्। एकातर्फको फउण्डेसको काम सक्नै लाग्दा नदीमा बाढी आएर पुरेको याक्थुङहाङ जेभी कम्पनीका प्रबन्धक तेज कुरुङवाङले बताए। निर्माणस्थलमा सडक थिएन, स्थानीयले सहयोग गरेनन्। त्यहि भएर काममा केहि ढिला भएको हो, कुरुङवाङले भने। सम्झौताअनुसार पाउनुपर्ने पेश्की रकमसमेत नपाएको उनको भनाइ छ। लोकमार्ग आयोजना प्रमुख गुरुङ ठेकेदारले कुनै पनि हालतका निर्धारित समयमा पुल सम्पन्न गर्नुपर्ने बताउँछन्। कुनै पनि बहानामा ढिलो गर्न पाउँदैनन् गुरुङले भने, नसके कानुनी प्रक्रिया अघि बढाउँछौं। मोरङको जोगबनी नाकादेखि ताप्लेजुङको दोभानसम्म सडक जोडिएको र उक्त पुल नबन्दा सवारी सञ्चालन हुन नसकेको गुरुङले बताए। दोभानबाट फुङलिङ बजार हुँदै लेलेपसम्म सडकको ट्रयाक खुलिसकेको छ। तिब्बत जोडिन अब २८ किलोमिटर मात्रै बाँकी छ।"
नगरको गाउँ नेटवर्कविहिन,"जुम्रिकाँढा : प्यूठान नगरपालिका वडा५ जुम्रिकाँढा मोबाइलको नेटवर्क विहिन छ। जुम्रिकाँढाको मुख्य बजार ढुंगेठाटीसहित वडाका धेरै गाउँमा मोबाइल नेटवर्क टिप्दैन। प्रभावकारी सञ्चार सेवा नहुँदा स्थानीयको दिनचर्या प्रभावित भएको छ। ढुंगेठाटीमा लामो समयदेखि व्यवसाय सञ्चालन गर्दै आएका रोल्पा सुलिचौरका परमेश्वर गुप्ताले घरपरिवारलाइ फोन सम्पर्क गर्न नपाएको हप्तौं भएको गुनासो गरे। फोन सम्पर्क गर्दा उनी आकाशमा मोबाइल देखाएर नेटवर्क खोजिरहन्छन्। तर, नेटवर्क टिप्दैन। नेपाल टेलिकमको नेटवर्क नहुँदा यस क्षत्रेका हजारौं नागरिक हैरान छन्। ५ नम्बर वडा सचिव ज्ञानेन्द्र पुनको स्थायी बसोवास नौवहिनी गाउँपालिका६ लुङ पूर्णागाउँमा छ। उनी विगत १२ वर्षदेखि जुम्रिकाँढामा कार्यरत छन्। साविक गाविस हुँदै उनी हाल वडा कार्यालयमा सचिव पदमा कार्यरत छन्। घरपरिवारलाई टेलिफोन गर्दा उनी सीडीएमए (स्काइ) नम्बर प्रयोग गर्छन्। दिनहुँ घर जान सम्भव हुँदैन्,उनी भन्छन्,कोठा लिएर बसेको छु। नेटवर्क नहुँदा राम्रोसँग टेलिफोन गर्नै समस्या छ। सुरुमा हेलो कम्पनीले सेवा विस्तार गरे पनि सेवा नभएको उनले बताए। यस क्षेत्रका अधिकांश नागरिकले एडीएसएल नम्बर प्रयोग गर्ने गरेको छन्। त्यसले समेत राम्रोसँग काम नगर्ने स्थानीयको गुनासो छ। जुम्रिकाँढाको ढाडछाप, ओदार्ने, ठूलोगाउँ, पूर्णागाउँ, ओवाङ, झाक्रीगाउँ, सिम, ढुंगेठाटी, माझकोटको टुनिखर्क, काफलबुटा, बासपानी, पैयापानी, आरुडाँडा, करङे, खल्लेखर्क र विजयनगरको चिसापानी क्षेत्रका स्थानीय टेलिफोन सेवाबाट बञ्चित भएका छन्। यस क्षेत्रमा ईमेल, इन्टरनेट चलाउनु धेरै सपनाजस्तै बनेको छ। नगरपालिकाकै बासिन्दा भएर पनि दुर्गमका नागरिकको जस्तो दैनिकी बिताउनुपरेको उनीहरू गुनासो गर्छन्। गाउँलाई समेट्ने गरी नेपाल टेलिकमको टावर सञ्चालन गर्न पटकपटक माग गरे पनि कुनै सुनुवाइ नभएको वडा अध्यक्ष लछुमन भण्डारीले गुनासो पोखे। जिल्लामा धेरैपटक माग राख्यौं,उनले भने,बेवास्ता भयो। अरु विकास भएपनि फोन नहुँदा सबै अधूरोजस्तै बनेको छ। पूर्वाधार विकासको क्षेत्रमा बजेट छुट्टयाए पनि नागरिकको दैनिक जीवनसँग जोडिएको सञ्चारसेवा सहज नहुँदा धेरै स्थानीयको जनजीवन कष्टपूर्ण बनेको उनी अनुभव सनाउँछन्। कहिलेकाही आफन्तलाई खबर पुर्याउन पनि सकस पर्छ, उनले भने, जनप्रतिनिधिको हिसाबले सबैलाई पहल गरिदिन आग्रह गरेका छौं। सवै क्षेत्रका गरी करिब ७ हजार सर्वसाधरण नेपाल टेलिकमको सेवा पाउनबाट बञ्चित हुनुपरेको उनले जानकारी गराए। विकासका अन्य क्षेत्रलाई कम प्राथमिकतामा राखेर भए पनि टेलिफोन सेवालाई सहज बनाउनतर्फ पहल गर्न स्थानीयले जनप्रतिनिधिलाई आग्रह गरेका छन्। जिल्लाको प्रमुख बजारकेन्द्र बिजुवार, जुम्रिदेखि करिब आधा घण्टाको दूरीमा पुग्न सकिने ढुंगेठाटीमा फोन सम्पर्कभन्दा गाडीकै यात्रामा छिटो पुग्न सकिने स्थानीयले सुनाए। दाखाक्वाडीको सेपुङमा निर्मार्णाधीन नेपाल टेलिकमको जीएसएम मोबाइल बीटीएस टावरले जुम्रिकाँढा क्षेत्रमा समेत काम गर्ने दूरसञ्चार कार्यालय प्यूठानका प्रमुख कृष्णकुमार श्रेष्ठले जानकारी दिए। उनका अनुसार सहज मोबाइल नेटवर्कको पहुँच नभएका जिल्लाका चुँजास्थित सिदुरे, नारीकोट, सरंगकोट, उदयपुरकोटको धोवाघाट, स्र्वद्वारीको खोलाखर्कमा टावर निर्मार्णाधीन अवस्थामा छन्। सम्भवतः चालु आर्थिक वर्षभित्र काम पूरा हुने उनको भनाइ छ।"
"५ वर्ष बित्यो, बनेन पुल","धनगढी : कैलाली र कञ्चनपुर जोड्ने मोहनाराजघाट नदीमा ५ वर्षअघि पक्की पुलको योजना सुरु भयो । तर अहिलेसम्म पनि पुल निर्माण हुन सकेको छैन। पुल निर्माण गर्न दोस्रो पटक थपिएको समय असार मसान्तमा सकिदैँ छ। तीन वर्षमा पुल निर्माण सम्पन्न गर्न एलाइड एडभेञ्चरसँग २०७१ असारमा पहिलो सम्झौता भएको थियो। ३ वर्षको अवधिमा २० प्रतिशत मात्रै काम भयो। त्यसपछि २ वर्ष समय थपिए पनि काम पुरा भएन। सडक डिभिजन कार्यालयले अन्तिम मौका दिएर २०७६ असार मसान्तसम्मको समय दिएको हो। अन्तिम मौकासम्म निर्माण कम्पनीले ५५ प्रतिशत मात्रै पुलको काम सम्पन्न गरेको छ। दुई पटक म्याद थप गरिसक्दा पनि पुल निर्माण सम्पन्न भएको छैन, सडक डिभिजन कार्यालय कञ्चनपुर सवडिभिजन कार्यालय धनगढीका इन्जिनियर महेन्द्र पन्तले भने, निर्माण कम्पनीलाई पटकपटक समय दिए पनि भएन, मुख्यमन्त्रीलेसमेत चाँडो निर्माण गर्न निर्देशन दिएका हुन। गत वर्ष सुदूरपश्चिम प्रदेशका मुख्यमन्त्री त्रिलोचन भट्ट र भौतिक पूर्वाधार विकासमन्त्री पठानसिंह बोहराले पुल निर्माण स्थलमै गएर निर्माण व्यवसायीलाई १ वर्षमा पुल निर्माण सम्पन्न गर्न निर्देशन दिएका थिए। तीन वर्ष भित्र पिल्लर बनाउने काम मात्रै सकेको छ। पुल निर्माणको कार्यले गति नलिदा प्राविधिक रुपमा खतरा भएको सडक डिभिजन कार्यालयको ठहर छ। कार्यालयका अनुसार प्रि स्टेज ब्रिज मा केबुल हालेरमात्रै ढलान गर्नुपर्ने र २८ दिनपछि केबुल तान्नुपर्छ। केबुल तान्न सकिएन भने संरचना नै भत्किने सम्भावना धेरै हुन्छ। एलाइड एडभेन्चर प्रालिका इन्जिनियर दिनेश बटालाले पुलको ६५ प्रतिशत काम सम्पन्न भएको बताए। अहिले पुल निर्माण कार्य तिब्र रुपमा भइरहेको छ, उनले भने, एक वर्ष म्याद थपिए पुल निर्माण सम्पन्न हुनेछ। ८ करोडको लागतमा पुल निर्माणको सम्झौता भएको थियो। ५ वर्षसम्म पनि पुल निर्माण नहुँदा स्थानीयले आवतजावत गर्न सास्ती खेपिरहेका छन्। यो पुल बन्न थालेपछि निधै खुसी थियौं, राजघाटका स्थानीय कालीदास चौधरीले भने, ठेकेदार र सरकारी निकायको लापरवाहीले हामीले दुःख पाइरहेका छौं। पुलले कञ्चनपुरको कृष्णपुर नगरपालिकाको राजघाट, पिपरिया र बिचवा गाउँलाइ प्रदेश राजधानी धनगढीसँग जोड्ने छ। वर्खामा स्थानीयलाइ छोराछोरी विद्यालय पठाउन पनि समस्या हुने गरेको जीवन चौधरीले बताए । राजघाटबाट धनगढी पुग्न साइकलमा १५ मिनेटको बाटो छ । तर बर्खा सुरु भएपछि धनगढीमै डेरा गरेर छोराछोरी पढाउनुपर्छ, स्थानीय दिपेन जोशीले भने । दैनिक झन्डै दुई सयको हाराहारीमा विद्यार्थी अध्ययनका लागि धनगढी आउने गर्छन । त्यहाँका स्थानीय दैनिक उपभोग्य वस्तु खरिद गर्न पनि धनगढी जानुपर्ने वाध्यता छ।"
उपत्यकाका जेलमा ७ भीआईपी,"काठमाडौ : काठमाडौं उपत्यकाका ३ कारागारमा ७ जना भीआईपी कैदी रहेका छन्। कारागार व्यवस्थापन विभागकाअनुसार काठमाडौंका २ र ललितपुरको कारागारमा गरी ७ जना भीआईपी थुनामा छन्। काठमाडौंको डिल्लीबजार स्थित कारागारमा ३ जना, केन्द्रीय कारागार सुन्धारामा ३ जना र नख्खु कारागारमा एक जना भीआईपी रहेका रहेका छन्। डिल्ली बजार कारागारमा नेपाल प्रहरीका पूर्व आईजीपी रमेश चन्द ठकुरी, सशस्त्रका पूर्व डीआईजी रञ्जन कोइराला रहेका छन्। चन्द भ्रष्टाचार र खनाल कर्तव्य ज्यान मुद्दामा कारागार चलान भएका हुन्। कैलाली क्षेत्र नं १ बाट प्रतिनिधिसभा सांसदमा निर्वाचित रेशम चौधरी पनि कर्तव्य ज्यान मुद्दामा दोषी ठहर भई डिल्ली बजार कारागार मै छन्। तत्कालीन एमालेकातर्फ पूर्व सभासद् रामचन्द्र प्यासी कुशवाह( कर्तव्य ज्यान मुद्दा), नेपाली सेनाका कर्नेल केशबराज कार्की(आर्थिक हिनामिना) र नेपाली सेनाका जर्नेल आदित्य बहादुर भनिने मदनजंग शाह(ठगी) केन्दीय कारागार सुन्धारामा थुनिएका छन्। ललितपुरस्थित नख्खु कारागारमा फोरमका नेता तथा पूर्व राज्यमन्त्री संजयकुमार साह छन्। साहलाई कर्तव्य ज्यान मुद्दामा सर्वश्वसहित जन्म कैदको सजायँ तोकिएको छ।"
"चितवनमा ट्रक दुर्घटना : दुईको मृत्यु, एक घाइते",चितवन : चितवनमा ट्रक दुर्घटना हुँदा दुई जनाको मृत्यु भएको छ। शुक्रबार बिहान ५ : ४५ बजे मुग्लिनबाट काठमाडौं जाँदै गरेको ना ७ ख ६७६५ नम्बरको इँटा बोकेको ट्रक पृथ्वीराजमार्गअन्तर्गत चितवनको इच्छाकामना३ चुम्लिङटार नजिकैबाट त्रिशूली नदीमा खसेर दुर्घटना हुँदा दुई जनाको घटनास्थलमै मृत्यु भएको हो। दुर्घटनामा एक जना घाइते भएका छन्। घाइतेको उद्धार गरी उपचारका लागि भरतपुर पठाइएको इलाका प्रहरी कार्यालय मुग्लिनले जनाएको छ। प्रहरीका अनुसार घाइते र मृतक दुवैको परिचय खुलेको छैन। अहिले नदी किनारबाट मृतकको शवलाई बाहिर निकाल्ने प्रयास भइरहेको छ। थप विवरण आउन बाँकी छ। रामेछापमा ट्रकले किचेर एकको मृत्यु
बेनीमा खानेपानीको हाहाकार,"बेनी : सडक विस्तारका क्रममा पाइपलाइनमा क्षति पुगेपछि बेनी बजारमा खानेपानीको हाहाकार भएको छ।बेनीजोमसोम सडकको गलेश्वरदेखि राहुपारे खण्डको सडक विस्तारका क्रममा डोजरले पाइपलाइन फुटाइदिएपछि दैनिकजसो खानेपानी आपूर्ति अवरुद्ध भएको हो। निर्माण कम्पनीले समन्वय नगरी जथाभावी डोजर चलाउँदा पाइप भाँचिने र फुटेर पानी आपूर्ती अवरुद्ध भएको बेनी खानेपानी उपभोक्ता संस्थाका अध्यक्ष सुवासकुमार श्रेष्ठले बताए। एक महिनायता बेनीमा नियमित खानेपानी आपूर्ति हुन सकेको छैन् । 'डोजरले पाइप फुटाएर हैरान भएको छ,' उनले भने, 'समन्वय र बैकल्पिक व्यवस्था नगरी सडक विस्तार गर्दा बेनीमा खानेपानीको हाहाकार भएको हो।'खानेपानी आपूर्ति अवरुद्ध हुँदा बेनीका सर्वसाधारण र होटल व्यवसाय समस्यामा परेका छन्।ट्याङ्करबाट खानेपानी ल्याएर उपभोग गर्नुपर्ने अवस्था आएको स्थानीय कुलदिप जुग्जालीले बताए। खाना पकाउन र शौचालय जानका लागि समेत जार र बोत्तलको पानी किन्नु परेको होटल व्यवसायी शिशिर शाहीले बताए। एक हजारभन्दा धेरै घरधुरी रहेको बेनी बजारमा प्रतिसेकेण्ड २५ लिटर खानेपानी आवश्यक पर्ने संस्थाका प्रबन्धक चन्द्रबहादुर थापाले बताए।संस्थाले पुम्दीखोला र दुधेखोलाको मुहानबाट पानी ल्याएर बेनीमा वितरण गर्दै आएको छ । 'पहिरोले पाँच सय मिटर पाइप बगाएपछि एक वर्षयता दूधेखोलाको मुहानबाट खानेपानी आपूर्ति हुनसकेको छैन्,' थापाले भने । पुम्दीको बैकल्पिक स्रोत दूधेखोलाबाट प्रति सेकेण्ड तीन लिटरका दरले पानी आपूर्ति हुने गरेको थियो। बेनीजोमसोमकोरला सडक आयोजनाअन्तरगत गलेश्वरदेखि राहुपारे खण्डको चार किलोमिटर दूरीमा शर्मायुनाइटेड जेभीले विस्तारको काम गरिरहेको छ। सडक छेउमा पाइपलाइन राखेर बेनीमा पानी आपूर्ति गरिँदै आएको छ। हाल ६ मिटर चौडाइ भएको सडकलाई विस्तार गरेर ११ मिटर फराकिलो बनाउन लागिएको हो। खानेपानी आपूर्तिलाई सहज र सडक निर्माणलाई व्यवस्थित बनाउन बिहीबार जिल्ला प्रशासन कार्यालयमा आयोजना, निर्माण कम्पनी, संस्था र प्रशासनबीच छलफल भएको थियो । खानेपानी आपूर्तिलाई असर नपुग्ने गरेर सडक विस्तारको कामलाई अघि बढाउने समझदारी भएको बेनी खानेपानी उपभोक्ता संस्थाका उपाध्यक्ष माधवप्रसाद रेग्मीले बताए । शर्मायुनाइटेड जेभीका आयोजना व्यवस्थापक बलराम अर्यालले सम्झौता र डिपिआरमा पाइपलाइन व्यवस्थापन गर्ने गर्ने विषय उल्लेख नभएकाले कार्यान्वयनमा समस्या भएको बताए। पाइपलाइन व्यवस्थापनलाई अतिरित्त काममा समावेश गराउन आयोजना र निर्माण कम्पनीलाई अनुरोध गरिएको छ।"
बोक्सीको आरोप लगाउने २ महिला पक्राउ,स्याङ्जा : बोक्सी आरोपसहित गालीगलौज गरेको भन्दै स्याङजामा २ महिला पक्राउ परेका छन्।चापाकोट नगरपालिका २ का २५ वर्षीया चन्द्रकला थापा र तनहुँ बन्दिपुर घरभइ हाल पोखरा महानगरपालिका १६ बस्ने ३३ वर्षीया सोममायाँ गुरुङलाई प्रहरीले पक्राउ गरेको हो। उनीहरुले ३८ वर्षीया एक महिलालाई बोक्सी भन्नुका साथै गालीगलौज गरेको भन्ने उजुरीका आधारमा बिहीबार पक्राउ गरिएको प्रहरी नायब उपरीक्षक नविनकृष्ण भण्डारीले जानकारी दिए । पक्राउ परेका दुबै महिलालाई जिल्ला अदालतबाट म्याद थप गरी भेदभाव अपमान जनक व्यवहारसम्बन्धी कसुरमा मुद्धा दर्ता भएको छ। असार १७ गते आफूलाई बोक्सी आरोप लगाउनुका साथै गालीगलौज गरेको भन्दै पीडित महिलाले वडा प्रहरी कार्यालय वालिङमा दिएको जाहेरीका आधारमा दुबैजना महिलालाई पक्राउ गरेको प्रहरीले जनाएको छ।
प्रधानमन्त्री रोजगार कार्यक्रम : गोरेटो बाटोदेखि बर्थिङ सेन्टर निर्माणसम्म,"बैतडी : प्रधानमन्त्री रोजगार कार्यक्रमअन्तर्गत विभिन्न ठाउँमा झारो टार्ने काम भइरहेका बेला बैतडीको पुर्चौडी नगरपालिकामा भने गतिलो काम भइरहेको रोजगार केन्द्र पुर्चौंडीले जनाएको छ। प्रत्येक वडामा नयाँ काम भएको रोजगार संयोजक मीनबहादुर महराले जानकारी दिए। उनले भने, 'हामीले प्रधानमन्त्री रोजगारका कार्यक्रमअन्तर्गत हरेक ठाउँमा नयाँ काम गरेका छौं। कामदारलाई नयाँ काममा लगाएर अनुगमन पछि मात्रै भुक्तानी दिने गरेका छौं।'वडा नं १ मा त्रिवेणीधाम जोगाउनका लागि तटबन्ध निर्माण गरिएको छ भने वडा नं २ मा ७ सय मिटरको गोरेटो बाटो निर्माण गरिएको छ। गोरेटो बाटो निर्माण गर्दा ढुंगा प्रयोग गरेर पटट्याइएको समेत रोजगार संयोजक महराले बताए। यस्तै वडा नं ३ मा बाटो निर्माण भइरहेको उनले बताए । वडा नं ४ भटनामा पनि गोरेटो बाटो निर्माण भएको छ। वडा नम्बर ६ मा बाटो नहुँदा स्थानीयलाई वडा कार्यालयसम्म पुग्न अप्ठेरो थियो। प्रधानमन्त्री रोजगार कार्यक्रमअन्तर्गत देउरीगाडदेखि वडा कार्यालयसम्मको ६ सय मिटर र मसानीमाण्डौंदेखि गौरीशंकर आधारभूत विद्यालयसम्मको ६ सय मिटर गोरेटो बाटो निर्माण गरिएको छ। 'वडा कार्यालयसम्म पुग्न निकै अप्ठ्यारो थियो।बाटो निर्माण भएपछि स्थानीयलाई सजिलो भएको छ, 'स्थानीय धनसिंह साउँदले भने, 'प्रधानमन्त्री रोजगार कार्यक्रमले हाम्रो गाउँका स्थानीयलाई रोजगारी दिएको छ।काम पनि राम्रो भएको छ।' पुर्चौंडी नगरपालिका ७ मा सार्वजनिक शौचालय थिएन।अहिले त्यहाँ शौचालय निर्माण गरिएको छ भने वडा नं २ मा दुईवटा गोरेटे बाटो निर्माण गरिएको रोजगार संयोजक महराले बताए। यस्तै, वडा नं ८ मा गोरेटेबाटो निर्माण भएको छ भने वडा नं ९ मा एकहजार ५ सय मिटर गोरेटो बाटो निर्माण गरिएको छ। यसैगरी नगरपालिकाको १० मा वडा कार्यालयको पर्खाल निर्माण, बर्थिङ सेन्टर निर्माण र फिल्ड निर्माणको काम भएको छ । 'वडा नम्बर १० मा बर्थिङ सेन्टर नहुँदा प्रसूति सेवामा असहज भइरहेको थियो। कार्यक्रमअन्तर्गत बर्थिङ सेन्टर निर्माणको काम सम्पन्न भएको छ। पुरचौंडीमा प्रधानमन्त्री रोजगार कार्यक्रमअन्तर्गत २४८ जनाले रोजगारी पाएका छन्। यसका लागि ५५ लाख बजेट रहेको बताइएको छ। पुर्चौडी गत जेठ २४ बाट प्रधानमन्त्री रोजगार कार्यक्रमअन्तर्गत काम सुरु भएको थियो।"
"स्वर्गजस्तो कैसाङ खर्क, जहाँ खम्पा बस्थे","मुस्ताङ : स्वर्गजस्तो अत्भुत गराउने ठाउँ कैसाङ खर्क। जहाँ ३० को दशकअघि तिब्बतीयन खम्पाको बसोबास थियो। कैसाङ खर्क जोमसोमदेखि पश्चिमपट्टी निलगिरीको फेदैमा पर्छ। निकै प्राकृतिक सौन्दर्यताले भरिएको कैसाङ खर्क आकर्षक गन्तव्य भएपछि प्रचारप्रसारको अभावमा ओझेलमा छ। खर्ककै शिरमा ठिङ्ग उभिएको निलगिरी हिमाल बिराजमान छ। चारैतिर हरिया खर्कले कस्को मनलाई लोभ्याउदैन होला र। कैसाङ खर्ककै दैलोबाट देखिने नमखुलेक वरपर याकचौरीको बथान सलबलाउँदै गरेको र सल्ला र धुपीको सुन्दर बुट्यान देख्दा लाग्छ साँच्चै यहाँ स्वर्गको एक टुक्रा केही चिज छ। जोमसोमदेखि १० किलोमिटर दूरी छ कैसाङ खर्क। यही प्राकृतिक बरदान पाएको यो क्षेत्रमा कस्को आँखा नलाग्ला र। कैसाङ हुँदै संसारकै अग्लो उचाईमा अवस्थित तिलिचो लेक पुग्न सकिन्छ। ठिनी हुँदै तिलिचो जाने केही पदमार्ग भएपनि यही खर्कबाट पनि पर्यटक तिलिचो उक्लन्छन्। खकै हुँदै नमखु लेकबाट मेशोकोन्दोपास पुग्न सकिन्छ। हिमचितुवा , कस्तुरी र नाउरको मुख्य बासस्थान रहेको यस खर्क एक्यापको संरक्षितक्षेत्र पनि हो। कसरी पुगे खम्पा कैसाङ खर्क ? स्वशासित तिब्बत राज्यमाथि चीनले जब अधिनमा लियो तब त्यहाँका केही तिब्बती चीनको उपनिवेस ग्रहण गर्न नसकी उत्तरतर्फबाट नेपाल पसे। यसरी नेपाल पसेका खम्पाले मुस्ताङलाई समय आधार इलाका बनाएको भन्ने मुस्ताङीको सम्झना छ। तिब्बतबाट पलायन भएका उनीहरु मुस्ताङका विभिन्न स्थानमा छरिएर रहे। तर , छरिएका उनीहरुको एकिकृत राजधानी केन्द्र बनाए कैसाङ खर्कलाई। यो खर्क मुस्ताङको घरपझोङ ५ ठिनी पारी पर्छ। २०३२ साल अघि यहाँ खम्पाले अघोषित अखडा जमाएर बसे। यहाँ उनीहरुले सुरक्षित स्थानको अनुभुति गर्ने र अघोषित तथा सैन्य अभ्यास गर्दथे भन्ने पनि भनाई छ। सरकारले खम्पा बिद्रोही विस्थापित गरेपछि यहाँ नेपाली सेनाको सैन्य तालिमकेन्द्र बनायो। जहाँ नेपाली सेनालाई निरन्तर सैन्य अभ्यासको तालिम गराइन्छ। करिब ०१७ सालको सेरोफेरोमा तिब्बती खम्पा मुस्ताङ प्रवेश गरेको भन्ने मुस्ताङी बताउँछन्। सरकारबाट विस्थापित खम्पा केही भागे भने केही मुस्ताङको छैरो , पोखराको हेमजा, पृथ्वीचोक र छोरेपाटनलगायतका स्थानमा शरणार्थीका रुपमा बसेका छन्। सुन्दर हिमाल , सन्तुलित हावापानी, सबै किसिमको पूर्वाधार रहेकाले कैसाङ खर्क उनीहरुको रोजाइमा परेको हो।"
अमेरिकाको क्यालिफोर्नियामा शक्तिशाली भूकम्प,"संयुक्त राज्य अमेरिका : अमेरिकाको क्यालिफोर्निया राज्यमा शक्तिशाली भूकम्प गएको छ।क्यालिफोर्नियाको रिजक्रेस्टमा भूकम्पको केन्दबिन्दु रहेको प्राप्त समाचारमा जनाइएको छ। उक्त स्थान यस राज्यको लस एन्जलसबाट उत्तरपूर्वमा रहेको छ । अधिकारीले रिजक्रेस्ट सहरमा केन्द्रविन्दु रहेको भूकम्प ६४ रेक्टर स्केलको मापन गरिएको बताएका छन्।अमेरिकाको पश्चिमी राज्य क्यालिफोर्नियाको यस भूकम्पबाट भौतिक क्षति पुगेको अनुमान गरिएको छ। गएको करिब दुई दशकयताकै शक्तिशाली मानिएको यस भूकम्पबाट भएको हुनसक्ने भौतिक तथा मानवीय क्षतिको कुनै विवरण भने प्राप्त भएको छैन। अमेरिकी सञ्चारमाध्यमले नै भौतिक या मानवीय क्षतिको बारेमा कुनै जानकारी प्राप्त नभएको जनाएका छन्।क्यालिफोर्नियामा सन् १९९९ पछि यो पहिलो पटक यति शक्तिशाली भूकम्प आएको अधिकारीले जनाएका छन्। भूकम्पको केन्द्रविन्दु रहेको रिजक्रेस्ट क्यालिफोर्निया राज्यको दक्षिणी भूभागमा पर्दछ। करिब ६६८ किलोमीटरको गहिराईमा भूकम्पको केन्द्रविन्दु रहेको पत्ता लागेको अमेरिकी भौगर्भिक संस्थाले जनाएको छ। क्यालिफोर्नियाको छिमेकी राज्य नेभादाको लस भेगासमा पनि भूकम्पको धक्का महसुश गरिएको बताइएको छ। तर पनि क्षति भने दक्षिणी क्यालिफोर्नियामा बढी भएको अनुमान गरिएको छ। भूकम्पपछि केही स्थानमा आगलागी भएको पनि अधिकारीले जनाएका छन्। तर ठूलो सङ्ख्यामा उद्वारकर्मी खटिसकेको बताइएको छ। प्रारम्भिक सूचनामा केही नागरिक घाइते भएका र उनीहरुलाई उद्धार गरेर अस्पतालसम्म पुर्याइएको जनाइएको छ। भूकम्पको केन्द्रविन्दु रहेको रिजक्रेस्ट यहाँको बाक्लो आवादी रहेको क्षेत्रभन्दा धेरै नै पर रहेकोले क्षति कम भएको अनुमान गरिएको केही अधिकारीको भनाई छ। क्यालिफोर्नियाको आपतकालीन कार्यालयले भूकम्प र आगलागीपछि खोज तथा उद्धारको कार्य जारी रहेको बताएको छ। उता अमेरिकी राष्ट्रपति डोनाल्ड ट्रम्पले स्थिति खराब नरहेको, नियन्त्रणमा रहेको जानकारी दिएका छन्।भूकम्पलगत्तै उनले गरेको ट्वीटमा यस्तो बताएका हुन्। यहाँका भौगर्भिक अधिकारीले भूकम्पपछि निरन्तर परकम्प गइरहेको जनाएका छन्।अमेरिकी भौगर्भिक सर्वेक्षण संस्था (युएसजिएस) ले पराकम्प गइरहेको भन्दै अरु पनि कैयौँ परकम्प जानसक्ने बताएको छ।रासस"
उद्योगको लापरबाहीले ज्यान गयो,"दमौली : मंगलबार म्याग्दे२ जामुनेका दुई बालकको पोखरीमा डुबेर ज्यान गयो। स्थानीय इंटा उद्योग माछापुछ्रे ब्रिक फ्याक्ट्रीले माटो निकाल्दा बनेको खाडलमा पौडी खेल्न गएका चार वर्षका किस्मत र सात वर्षीय सुन्दर शाहीको डुबेर ज्यान गएको हो। आमा टिकामायाले इंटा उद्योगको लापरबाहीले आफ्ना दुई छोराको ज्यान गएको बताइन्। उद्योगको परिसरभित्रबाट मात्र जान मिल्ने पोखरीमा लामो समयदेखि पानी जमेको थियो। तर आफ्नै क्षेत्रभित्र पर्ने पोखरीलाई घेरबा गर्ने वा बालबालिका जान रोक्ने काम उद्योगले गरेन। छोटो पर्ने भएकाले उद्योग परिसर नजिकैबाट हिँडडुल गर्छन्। विद्यालयबाट फर्किँदा बालबालिका गर्मीको समयमा त्यही पोखरीमा पौडी खेल्न जाने गरेको स्थानीयको भनाइ छ। केही समयअघि त्यही उद्योगेको ट्यांकीमा डुबेर एक बालकको ज्यान गएको थियो। पहिल्यै एउटाको ज्यान गइसकेको उद्योगले लापरबाही गर्दा घटना भएको स्थानीयको आरोप छ। ठूलो खाडलमा पानी जमेपछि उद्योगले समयमै पुर्नुपथ्र्याे, स्थानीय सुरज घिमिरेले भने, उद्योगले लापरबाही गर्दा दुर्घटना हुन पुग्यो। आफ्नो जिम्मेवारीबाट पन्छिन उद्योगले माटो निकाल्दा बनेको पोखरी घटना घटेकै भोलिपल्ट पुरेको छ। घटनास्थलको अनुगमन गर्न गएका जिल्ला समन्वय समिति तनहुँका प्रमुख शान्तिरमण वाग्ले तथा प्रमुख जिल्ला अधिकारी रुद्रप्रसाद पण्डित घटनास्थल पुग्दा खाडल पुरिएको थियो। फ्याक्ट्रीका सञ्चालक कालु गुरुङका भाई हर्कबहादुर गुरुङले घटना हुनुमा आफूहरुको लापरबाही नभएको दाबी गरे। स्थानीयको दवावपछि उद्योगले मृतकका परिवारलाई डेढ लाख रुपैयाँ क्षतिपूर्ति दिने प्रतिवद्धता गरेको छ। पीडितका आफन्तले भने कम्पनीले गल्ती स्वीकार नगरेरै उम्कन खोजेको आरोप लगाए। पहुँच भए आन्दोलन गरेर क्षतिपूर्ति लिन्थे होलान् मृतकका घर पुग्दा भेटिएका एक आफन्तले भने। प्रमुख जिल्ला अधिकारी पण्डितले पीडितका आफन्तलाई भेटेर सरकारकातर्फबाट जनही एक लाख रुपैयाँका दरले राहत दिने बताए। तर कम्पनीको लापरबाहीको विषयमा केही बोलेनन्। यता गण्डकी प्रदेश सभा सदस्य आशा कोईरालाले भनिन्, यो गम्भीर लापरबाही हो। यसरी खुला रुपमा खाडल राख्न पाइँदैन। यसबारेमा हामी आवाज उठाउँछौं। जिल्ला समन्वय समिति प्रमुख वाग्लेले यसअघि पनि मानिसको ज्यान गैसकेका कारण कम्पनीको लापरबाही देखिएको बताए। घर नजिकैको प्राथमिक विद्यालयमा विद्यार्थी नपुगेर मर्ज भएपछि टिकायाया शाही दम्पत्तीका दुई छोरा घरबाट झण्डै एक घण्टा पैदल दुरीको राधा माविमा पढ्न जान्थे। घरबाट माछापुछ्रे ब्रिक फ्याक्ट्रीसम्म हिँडेर जाने उनीहरु त्यसपछि भने विद्यालयको बसमा जान्थे। सधैं आमासँग बससम्म जाने र फर्कने गरेका उनीहरु घटना भएको दिन भने सँगै थिएनन्। आमा मेला गएकाले उनकी काकी सुन्दर र किस्मतलाई लिन इंट्टा उद्योगसम्म पुगेकी थिइन्। त्यसदिन परीक्षा भएकाले छिट्टै फर्केका उनीहरु गर्मी छल्न पोखरीमा पौडी खेल्न गए। सुरुमा पौडी खेल्न गएका किस्मत डुबेपछि दाजु सुन्दर उद्धार गर्न गए। तर उनी पनि चिप्लेर लडेपछि सँगै गएका अरु बालबालिकाले गुहार मागेका थिए। कम्पनीका कर्मचारी पुग्दा बालक बेहोस भइसकेका थिए। अस्पताल ल्याउने क्रममै दुवैको ज्यान गयो। सञ्चालक हर्कबहादुर गुरुङले उद्योग परिसरभित्रबाट बाटो छोटो पर्ने हुँदा प्रयोग गर्न दिँदा गल्ती भएको बताए। हाम्रो त उद्योग हो यहाँभित्र काम भैरहन्छ उनले भने, सजिलोका लागि बाटो दिए पनि हिँड्ने अभिभावकले ख्याल नपुयाउँदा घटना भयो।"
चोरीको रकमसहित एक सातापछि पक्राउ,"विराटनगर : चोरी गरेको रकमसहित मोरङको पथरीशनिश्चरे नगरपालिका१ बाट प्रहरीले एक सातापछि चोरीमा संलग्नलाई पक्राउ गरेको छ। पूर्वपश्चिम राजमार्गमा शंकास्पद तरिकाले हिंडिरहेको अवस्थामा उर्लाबारी नगरपालिका३ मंगलबारेका २० वर्षीय सुनील विक पक्राउ परेका हुन्। मोरङ प्रहरीका प्रवक्ता डीएसपी घनश्याम श्रेष्ठले चोरीको घटना भएको एक सातापछि चोरी गरेर लगेको केही रकमसहित विकलाई पक्राउ गरिएको जनाए। उनका अनुसार यही असार १३ गते पथरीशनिश्चरे नगरपालिका२ त्रिभुज चोककी ३१ वर्षीया सरिता लिम्बूले घरमा राखेको नगद १ लाख ७२ हजार, दुईबाट मोबाइल, एउटा घडी र एनएमबी बैंकको चेक चोरी भएको थियो। लिम्बूले घटनामा संलग्नको पहिचान र कारबाहीको माग गर्दै प्रहरीमा निवेदन दिएकी थिइन्। प्रहरीले खोजी गर्ने क्रममा पथरीशनिश्चरे१ स्थित पूर्वपश्चिम राजमार्गबाट विकलाई पक्राउ गरिएको जनाएको छ। पक्राउ गरेर चेकजाँच गर्ने क्रममा विकको साथबाट लिम्बूको नाममा रहेको एनएमबी बैंकको चेक, ८७ हजार सात सय ४० रुपैयाँ पैसा र मोबाइल फेला परेको डीएसपी श्रेष्ठको भनाइ छ। उनले चोरी भएको पूरै रकम फेला नपरे पनि केही रकम भने विकको साथमै भेटिएको बताए। उनका अनुसार पक्राउ परेका विरुद्ध मुलुकी फौजदारी अपराध ऐन २०७४ अन्तर्गत चोरी तथा डाँकासम्बन्धी कसुरमा मुद्दा चलाउन अदालतबाट म्याद थप गरेर अनुसन्धान अघि बढाइएको छ।"
पर्यटकीय क्षेत्र चिनाउन डोल्पामा साइकल यात्रा,"दुनै डोल्पा : प्रचुर पर्यटनको सम्भावना रहेको डोल्पा जिल्ला पर्यटकले अझै चिन्न नसकेको भन्दै साइकल यात्रा गर्न थालिएको छ। डोल्पा जिल्लाकै स्थानीय भाष्कर बस्नेतले पहिलो पटक डोल्पामा साइकल यात्रा गरिरहेका छन् ।डोल्पा सबै हिसाबले पर्यटकीय सम्भावना रहेको जिल्ला हो भन्दै डोल्पालाई पर्यटकीय क्षेत्रका रुपमा चिनाउन साइकल यात्राको थालनी गरेका हुन् । नेपालकै गहिरो ताल फोक्सुण्डोसम्म र फोक्सुण्डो तालको बाटोमा एड्भान्चर साइकल यात्रा गरेर डोल्पालाई चिनाउने आफनो सपना रहेको बताउँदै साइकल यात्रा थालेको भाष्कर बस्नेत बताउँछन्। रुकुमको द्धारी भञ्जयाङबाट डोल्पाको रुपपाटनहुँदै उनी नयाँ साइकल यात्राको पदमार्ग खोजी गर्दै डोल्पा पुगेका थिए। द्धारी भञ्जयाङहुँदै आउनुको मुख्य उद्देश्य भनेको साइकिलिङ, ट्रेकिङ र म्याराथुनको सम्भावनाबारे अध्ययन गर्न आफू हिँडेको र क्याराभान फिल्मका नायक थिल्ने लुन्डुप लामाको देहान्त भएको क्षेत्रको समेत अध्ययन गरेर प्रचारप्रसार गर्ने लक्ष्य रहेको साइकल यात्री भाष्कर बस्नेतले बताए। करिब ४६ सय ४४ मिटरको उचाइमा रुकुम र डोल्पाको बीचमा रहेको द्धारी भञ्जयाङ साइकलमा नै यात्रा गरेर दुईजना डोल्पा पुगेको बताए। पर्यटकका लागि बाटो राम्रो छ। साइकल यात्रीका लागि त झनै राम्रो भर्जिन मार्ग भएपनि प्रचारप्रसारको अभाव रहेको पोखराका साइकल यात्री ओम अधिकारीले बताए। द्धारी भञ्जयाङ निकै मनोरम रहेको र यसलाई यार्सा ट्रेलका रुपमा जोड्न सके झनै प्रभावकारी हुने र आफ्नो ट्रेकिङ तथा साइकल यात्राको दोडानमा डोल्पा जति सुन्दर कहि नदेखेको उनले खुसी व्यक्त गरे। राष्ट्रिय राजमार्गले डोल्पा जोडिएसँगै आन्तरिक पर्यटक हरेक वर्ष बढिरहेका छन्। फोक्सुण्डो घुम्न आउने र साइकलमा यात्रा गर्न चाहनेहरुको संख्या बढ्दो छ। जुफालहुँदै फोक्सुण्डो,जुम्ला कागमारा फोक्सुण्डो, रुकुम द्धारी भञ्जायङहुँदै फोक्सुण्डो र दुनै धो भएर माथिल्लो डोल्पाबाट फोक्सुण्डो आउन साइकल यात्रीका लागि निकै लामो र महत्वपूर्ण पदमार्ग हुने भाष्कर बस्नेतले बताए।उनले भने २०२० लाई लक्षित गरी डोल्पामा हाइअल्टीच्यूट म्याराथुन र साइकल प्रतियोगिता गराउने लक्ष्य रहेको बताए।"
बाढीले बगाएर नुवाकोटका दुई युवा वेपत्ता,नुवाकोट : नुवाकोटको पूर्वी भेगमा रहेको तादी गाउँपालिका२ स्थित घट्टेखोलाको बाढीले बगाएर स्थानीय दुई युवक वेपत्ता भएका छन्। बिहीबार बेलुकी वेपत्ता भएका दुवै युवकको खोजी भइरहेको प्रहरीले जनाएको छ। तादी गाउँपालिका२ चिलाउने गाउँका १७ वर्षीय बिनोद तामाङ र १८ वर्षीय देवकृष्ण तामाङ सातबिसेबाट घर फर्किने क्रममा घट्टेखोलाको बाढीमा परेर बेपत्ता भएको जिल्ला प्रहरी कार्यालय नुवाकोटले जनाएको छ। सातविसे बजारबाट घर फर्कने क्रममा घट्टेखोला तर्दै गर्दा बेलुकी बाढीले बगाएको हो।जिल्ला प्रहरी कार्यालय नुवाकोटका प्रमुख तथा प्रहरी उपरिक्षक कृष्णबहादुर पल्लिमगरका अनुसार उनीहरुको खोजि भइरहेको छ। खोला तर्दै गर्दा एक्कासी खोलामा पानीको बहाव बढ्दै गएको र वारपार गर्न नसक्दा दुवैजालाई खोलाले बगाएर वेपत्ता बनाएको प्रत्यक्षदर्शीले बताएका छन्।
बिमा रकमको लोभमा बावुद्वारा चार वर्षीया छोरीको हत्या,रौतहट : बिमा वापत पाउने रकमको लोभमा रौतहटका एक बावुले आफ्नी चार वर्षीया छोरीको हत्या गरेको रहस्या खुलेको छ। २५ लाख बिमा रकमको लोभमा चार वर्षीया छोरीको हत्या गरी गाउँ नजिकैको पोखरीमा शव फ्यालेको प्रहरी अनुशन्धान बाट खुलेको छ। रौतहटको मौलापुर नगरपालिका ६ पथराबुधरामका ३९ वर्षीय रामकिशोर यादवले चार वर्षीया छोरी लक्ष्मी राय यादवको हत्या गरेको जिल्ला प्रहरी कार्यालय रौतहटले जनाएको छ।असार १६ गते राति लक्ष्मीको घाँटी थिचेर हत्या गरेको र पोखरीमा फ्याकेको अवस्थामा १७ गते शव फेला परेको थियो । पक्राउ परेका यादवले गरुडाको प्रभु लाइफ इन्सुरेन्स कम्पनीमा १९ जेठमा छोरीको नाममा २५ लाखको जीवन बिमा गराएका थिए। हत्या गरी बीमाको रकम निकाल्ने योजनाअनुरुप नै यादवले छोरीको बिमा गराएको र बिमाको २९ औं दिनमा छोरीको हत्या गरेको प्रहरी अनुसन्धानमा खुलेको हो। राति आमासँगै घरमा सुतिरहेकी छोरीलाई बोकेर पोखरीको डिलमा लगेर नाक मुख थुनी हत्या गरी पोखरीमा फालेको आरोपी यादवले स्वीकार गरेका छन्। बिमा गरेको एक महिना भित्रमा बिमित व्यक्तिको मृत्यु भएमा दोब्बर रकम भुक्तानी पाउने कुरा सुनेकाले उनले बिमा गराएको एक महिना नपुग्दै छोरीको हत्या गरेको हुनसक्ने डीएसपी कार्कीले बताए। शुक्रबार जिल्ला प्रहरी कार्यालय रौतहटले पत्रकार सम्मेलन गरी छोरीको हत्या गरी पोखरीमा शव फ्यालेको आरोपमा बाबु रामकिशोरलाई पक्राउ गरी सार्वजनिक गरेको छ। विमा रकम लिनका लागि छोरीको हत्या गरेको अनुशन्धानबाट खुलेको रौतहटका डीएसपी नविन कार्कीले जानकारी दिए। आफ्नै कान्छी छोरीको निर्ममतापूर्वक हत्या गरी पोखरीमा फ्यालेको खुलेपछि बाबुलाई नियन्त्रणमा लिएको डीएसपी कार्कीले बताए। आर्थिक अवस्था कमजोर भएको र धेरै पैसा एकै पटक कमाउने योजनामा छोरीको बिमा गरी पछि हत्या गरेको समेत प्रहरीले जनाएको छ। बिमा वापतको प्रथम किस्ता करिब पौने २ लाख यादवले बैंकमा जम्मा गरेका थिए। उनले राति छोरीको हत्या गरी शव पोखरीमा फालेर छोरी हराएको भन्दै प्रहरीमा खबर गरेका थिए।बालिकाको शव पोखरीमा फेला परेपछि घटना शंकास्पद रहेको भन्दै प्रहरीले अनुशन्धान थालेको थियो।
'वर्थ डे' खर्चबाट विपन्नलाई घर,"ओखलढुंगा : जन्मदिन मनाउने चलन नेपालीमा अनिवार्य जस्तै बनेको छ। मनाउने तरिका पनि फरक फरक छन्। धेरैले आफन्त र साथीभाइ बोलाएर पार्टी दिन्छन् भने कतिपयले त होटलमा नै पार्टी दिएर जन्म दिन मनाउने गर्छन्।पछिल्लो समय जन्मदिन खर्चालु पनि बन्दै गइरहेको छ। बालबालिकामा त वर्थ डे मनाउने होडबाजी नै चल्छ। सानादेखि ठूलासम्म सबैले खर्च गरेर जन्मदिन मनाउने गर्छन्। तर, चम्पादेवी गाउँपालिका १० का वडाअध्यक्ष उज्जन बुढाथोकीले आफ्नो वडाका एक विपन्नलाई जन्मदिन मनाउने खर्चबाट आवाश निर्माण गरिदिएका छन्।उनले बस्ने बास बनाई दिएर जन्मदिन मनाएका हुन्। बुढाथोकीले चम्पादेवी गाउँपालिका १० रानीवनका ८० वर्षीय गम्वसिं खड्काका लागि आवाश निर्माण गरिदिएका हुन्। घर परिवार र आवाश समेत नभएका जेष्ठ नागरिकलाई माटो, बाँस तथा जस्ता प्रयोग गरेर आवाश निर्माण गरिदिएको वडा अध्यक्ष खड्काले बताए। आवाश पाएपछि खड्का समेत दंग परेका छन्। आफूलाई आवाश बनाइ दिएर ठूलो गुन लगाएको खड्काले प्रतिक्रिया दिए । घर परिवारका सदस्य कोही नभएकाले खान लाउन समेत खड्कालाई समस्या रहेको छ। उनले आफूलाई खानेबस्ने व्यवस्था समेत गरिदिन माग गरे। उनी अशक्त समेत छन्। जन्मदिन मनाउन फजुल खर्च गर्ने युवा पुस्तामाझ बुढाथोकी उदाहरणीय बनेका छन्। फजुल तथा देखावटी खर्च गर्ने प्रवृतिलाई समाज सेवामा लगाउँदा राम्रो हुन्छ भन्ने सन्देश दिन आफूले जन्मदिन मनाउने खर्चबाट विपन्नलाई आवाश निर्माण गरेको उनले बताए। बुढाथोकीले गर्त वर्ष २५ औं जन्म दिनमा पनि आफ्नो वडामा बेसाहरा बनेकी फिन्चेमाया सार्कीलाई खाद्यन्न सहयोग गरेका थिए भने बैठक भत्ता जोगाएर स्थानीय विद्यालयलाई एक सेट कम्प्युटरसहित कपी, कलम, सामान्यज्ञानसम्बन्धी पुस्तक उपलब्ध गराएका थिए।"
रामेछापमा ट्रकले किचेर एकको मृत्यु,काठमाडौं : रामेछापको लिखु तामाकोशी गाउँपालिका बिजुलीकोटमा ट्रकले किच्दा एक जनाको मृत्यु भएको छ। शुक्रबार बिहान ७ बजेतिर मन्थलीबाट सैपुतर्फ जाँदै गरेको बा ५ ख ४५९१ नं को ट्रकले ठक्कर दिँदा सडकमा काम गर्ने दाङको तुल्सिपुर उपमहानगरपालिका३ का अन्दाजी ५० वर्षीय अमृतबहादुर सुनुवारको मृत्यु भएको इलाका प्रहरी कार्यालय धोबीले जनाएको छ। लिखु ३ हाइड्रोपावरको सामान लिएर गएको ट्रकले किच्दा उनको घटनास्थलमै मृत्यु भएको हो। प्रहरीले चालकलाई नियन्त्रणमा लिएको छ। धोबीसैपु सडक विस्तारको काम धमाधम हुँदै आएको छ ।
छातीमा समस्या भएपछि काठमाडौं महानगरकी उपमेयर अस्पताल भर्ना,"काठमाडौं : छातीमा समस्या भएपछि काठमाडौं महानगरपालिकाकी उपमेयर हरिप्रभा खड्गी (श्रेष्ठ) बिहीबार राति अस्पताल भर्ना भएकी छन्। राति ९:३० बजे उपमेयर खड्गी नर्भिक अस्पताल भर्ना भएको र स्वास्थ्यमा सुधार भइरहेको महानगरपालिकाका प्रवक्ता ईश्वरमान डंगोलले जानकारी दिए। छातीमा समस्या भएपछि बिहीबार राति ९ ३० बजे अस्पताल भर्ना हुनुभएको हो। स्वास्थ्य सामान्य छ, प्रवक्ता डंगोलले भने, चिकित्सकले चेकजाँच भइसकेको तर रिपोर्ट आउन बाँकी नै भएको बताएका छन्।"
पाँचखालमा लिच्छविकालीन भग्नावशेष भेटियो,"काठमाडौं : काभ्रेपलाञ्चोकको पाँचखाल७ मा लिच्छविकालीन भग्नावशेष भेटिएका छन्। पुरातत्त्व विभागको टोलीले हालै करिब दुई साता यसको उत्खनन् गरेको थियो। त्यस क्रममा खानेपानीका पाइपलाइन, दरबारका भग्नावशेषदेखि मानदेवले चलाएको मुद्रा मानांकलगायत भेटिएको हो। पाइपलाइन इँटा र माटोले बनाएको पाइएको छ। रानीपोखरी दरबारसमेत फेला परेको उत्खनन्मा खटिएका पुरातत्त्वविद् उद्धवराज आचार्यले बताए। उनका अनुसार उत्खनन्का क्रममा पुरातात्त्विक अभिलेख फेला परेको छ। ती अभिलेख १२१३औं शताब्दीको भएको अनुमान छ। हामीले १२१३ दिन उत्खनन् गरेका थियौं, उनले भने, त्यहाँ खानेपानीका तीनवटा पुराना पाइपलाइन भेटिए। एउटा भवनको जग भेटियो। उनका अनुसार पुरानो कुवाबाट श्रीरामपाटी बजार हुँदै किटनीको चौर रानीपोखरीसम्म (डेढ किलोमिटर)को पाइपलाइन छ। अर्को काँगियोको कुवाबाट किटनी चौर हुँदै रानीपोखरीमा खसाइएको सवा किलोमिटरको पाइपलाइन छ। यस्तै, झिकु खोला बाँध बाँधेर घट्टेकुलो, श्रीरामपाटी ढापखोला हुँदै रानीपोखरीमा झारिएको अर्को पाइपलाइन पनि छ। १२१३ औं शताब्दीका इँटा, सिलौटा, माटाका भाँडा पनि पाइएको छ। नारायणको मूर्तिसमेत फेला परेको छ। तत्कालीन नेपाल र चिनियाँ पक्षबीच उपहार अदानप्रदान गरेको अभिलेख पनि भेटिएको छ। त्यस सम्बन्धमा अध्ययन भइरहेको उनले बताए। प्रारम्भिक उत्खनन्मा ऐतिहासिक प्रमाण भेटिएका छन्, उनले भने, ती लिच्छविकालीन हुन्। मानदेवको पालाको मुद्रा मानांक, अंशु बर्माको पालाका सिक्कासमेत पाइएको छ। सिक्काको एक पाटोमा भोगिनी लेखिएको छ। अर्को पाटामा सिंहको चित्र छ। आचार्यका अनुसार भोगिनी पाली भाषा हो। यसबारे स्थानीयले जानकारी दिएपछि विभागबाट ६ जनाको टोली खटिएको थियो। विभागका पुरातत्त्व अधिकृत विष्णुप्रसाद पाठक नेतृत्वको टोलीमा विज्ञ आचार्यसहित इन्जिनियर सहभागी थिए। आचार्यले पाँचखालमा रहेको ऐतिहासिक र पुरातात्त्विक वस्तुको अध्ययन, अनुसन्धान र उत्खनन् गरिनुपर्ने बताए। स्थानीयका अनुसार पलाञ्चोक उपत्यकामा विसं १४६२ तिर शक्ति सिंहले स्वतन्त्र किसिमले राज्य सञ्चालन गरेको कथन पाइन्छ। उनले पटकपटक काठमाडौंमाथि आक्रमण गर्दै आधिपत्यसमेत हासिल गरेका थिए। पाँचखाल नगरपालिकाले पलाञ्चोक उपत्यका पुरातात्त्विक खोज तथा संरक्षण समिति बनाएर अध्ययन थालेको छ। मेयर महेश खरेल पदेन अध्यक्ष छन्। समितिका सदस्यसचिव श्रीकृष्ण धिमालले खेतबारी खनजोत गर्ने क्रममा सयौं वर्ष पुराना इँटा, सिक्का (मानांक), घरको जग, भाँडाका टुक्रा फेला परेको जानकारी दिए। उनका अनुसार पाँचखालमा तत्कालीन राजा मानदेव र अंशु बर्माको दरबार तथा रानीपोखरीलगायत संरचना थिए। मानदेवको दरबार, रानीपोखरी, रानीपानीको कुवा, ढुंगेधारा रहेका र रानीपोखरी क्षेत्र करिब १२ रोपनीमा फैलिएको थियो। खेतका गरा खन्ने क्रममा २६ इन्चको पुरानो गारोसमेत भेटिएको छ। रानीपोखरी रहेको भाग पुरिएपछि सोही थानमा स्थानीयले खेतीपाती गर्दै आएका छन्। विभागका प्रवक्ता रामबहादुर कुँवरले पाँचखालको प्राचीन, ऐतिहासिक अभिलेख र भग्नावशेष पाइएको बताए। यसको प्रतिवेदन तयार गर्ने काम भइरहेको उनले बताए। त्यसपछि मात्रै यथार्थ कुरा बाहिर आउने उनको भनाइ छ।"
साँघुरो पुलले सास्ती,"चितवन : नारायणगढमुग्लिन सडक स्तरोन्नति भए पनि पुल निर्माण भएको छैन। सडक पुनर्निर्माणलगत्तै बनाउने भनिएको १५ वटा पुल कहिले बन्ने भन्ने टुंगो लागेको छैन। पुल निर्माणका लागि अझै टेन्डर निकालिएको छैन। सुरुमा १४ वटा पुलको कुरा भए पनि पछि एउटा थपिएको हो। बाटो निर्माण एक वर्षअघि सम्पन्न भएको हो। तर, पुरानो साँघुरो पुलका कारण दुर्घटनाको जोखिम बढेको छ। तीव्र गतिमा आउने सवारीसाधनको गति नियन्त्रण गर्न पुल प्रवेशमा रम्बल स्ट्रिप बनाइएको छ। फराकिलो बाटोबाट तीव्र गतिमा आएको सवारीसाधन साँघुरो पुलमा दुर्घटना हुने सम्भावना बढी हुन्छ। राति अझ बढी खतरा हुन्छ, आयोजनाका सूचना अधिकारी इन्जिनियर शिव खनालले भने, पुल बलियो भए पनि साँघुरो भएकाले दुईतर्फी सवारीसाधन चल्न गाह्रो छ। प्राविधिकको भाषामा इन्टरमिडियट लेनका पुल साढे पाँच मिटरको मात्रै छ। पुलको बार सारेर ६ मिटरको बनाइएको छ। तर, त्यसले मात्रै फराकिलो सडकलाई धान्न सक्दैन। नयाँ पुल ११ मिटरको बनाउने तयारी छ। सडक विभागले डिजाइन एन्ड विल्ड को अवधारणाअनुसार पुल बनाउन लागेको जनाएको छ। यो मोडेलमा पुलको डिजाइनसहित लागत प्रस्ताव ठेकेदारले नै गर्छ। प्रारम्भिक वातावरणीय अध्ययनको कामले पुल निर्माणमा ढिलाइ भएको सडक विभागअन्तर्गत पुल महाशाखाले जनाएको छ। महाशाखाका प्रमुख दीपक भट्टराईले मन्त्रिपरिषद्को निर्णयपछि टेन्डर खोलिने जानकारी दिए। वातावरणीय अध्ययन र डिजाइनसहित पुल बनाउन एउटै प्याकेज बनाएर मन्त्रालयमा पठाएका छौं, प्रमुख भट्टराईले भने, मन्त्रालयले स्वीकृत गरेपछि हामी टेन्डरमा जान्छौ। नारायणगढ मुग्लिन सडकअन्तर्गत चिसेन्जी पुल। एसियन हाइवेको मापदण्डअनुसार बाटो बनेको हो। भौगोलिक अवस्थाअनुसार ९ देखि ११ मिटर चौडाइको बाटो निर्माण भएको छ। पुल भने ६ मिटरभन्दा बढीको छैन। पुरानो पुलको सट्टा नयाँ पुल निर्माण गर्ने सडक विभागको योजना छ। पुल निर्माण गर्न दातृ निकायसँग छलफल र तयारी भइरहेको आयोजना प्रमुख रोहितकुमार विशुरालले जानकारी दिए। विभागले टेन्डर खोलेपछि मात्रै कार्यान्वयन हुने भएकाले यही बेला काम हुन्छ भन्न नसकेका हौं, उनले भने, ठूलो आयोजना भएकाले तयारी चरणमा समय लागेको हो। जुगेडी, खहरे, खोर, लामबालुवा, भोर्ले, डुमे्र, सिमलताल, रिग्दी, नाम्सी, टोपे, कालीखोला, तुइन खोला, चिसेम्जी र खहरे १ मा पुल बनाउने विभागको योजना छ। तुइन खोला, चिस्यानजी खोला र खहरे खोलामा भौगोलिक जटिलताका कारण पुल बनाउन कठिन देखिएको छ। माथि भीर तल खोला भएकाले वैकल्पिक बाटो नहुँदा समस्या देखिएको हो। दासढुंगा, खानीखोला, मौरी पुल र जलवीरेमा पुल निर्माण भइरहेको छ। जलवीरेको पुल बनेपछि उक्त सडकखण्डको ३ सय १३ मिटर दूरी कम हुनेछ। ०३६ सालमा चीन सरकारले सडकसँगै पुल बनाएको हो। त्यसबेला दैनिक पाँच सय सवारी चल्ने उक्त सडकमा पछिल्लो समय झन्डै ९ हजार सवारीसाधन दैनिक गुड्ने गर्छन्। चाडपर्वका बेला दैनिक १५ हजारसम्म सवारी चल्ने गरेका छन्।"
बन्चरेडाँडामा ल्यान्डफिल साइट निर्माण तीव्र,"काठमाडौं : नुवाकोट र धादिङ जिल्लामा पर्ने बन्चरे डाँडामा बनिरहेको ल्यान्डफिल साइट निर्माणले गति लिएको छ। बिनाअवरोध धमाधम काम भए एक वर्षमा निर्माण सकिनेछ। समयमै काम सक्न तीव्र गतिमा काम भइरहेको निर्माण कम्पनी लुम्बिनीकोसी एन्ड न्यौपाने ज्वाइन्ट भेन्चरले जनाएको छ। फोहर व्यवस्थापनमा बारम्बार दोहोरिने समस्या छिट्टै अन्त्य हुने सहरी विकास तथा भवन निर्माण विभागका उपमहानिर्देशक पद्यकुमार मैनालीले जानकारी दिए। कोल्पु खोलालाई बन्चरे डाँडा नघुमाइ सीधै बग्ने गरी डाइभर्ट गरेर साइट निर्माण सुरु गरिएको उनले बताए। डाँडाको बीचमा रहेको खाडलमा फोहोर व्यवस्थापन गरिने उनको भनाइ छ। यसबाट प्राकृतिक संरचनासमेत नबिग्रने उनले बताए। बन्चरेडाँडा फोहोर व्यवस्थापन गरिँदै आएको सिसडोलभन्दा २ किलोमिटर पर छ। सरकारले यसका लागि सार्वजनिक र निजी गरी १७ सय रोपनी जग्गा अधिग्रहण गरिसकेको छ। फोहर फाल्ने क्षेत्र करिब ३५ हजार वर्गमिटरमा फैलिएको छ। सरकारसँग सम्झौता गरेको ४ महिनामै सबै प्रक्रिया पुर्याएर काम भैरहेको ठेकेदार कम्पनीका प्रबन्ध निर्देशक तुलबहादुर लामाले जानकारी दिए। जापानी प्रविधिबाट निर्माण हुने साइट वातावरणमैत्री समेत हुने उनको भनाइ छ। डाँडाको दुवैतर्फ उचाइ बराबरको रिटेनिङ स्ट्रक्चर बनाइनेछ। फोहोरबाट निस्कने दूषित पानी ट्रिटमेन्टसमेत गरिनेछ। दूषित पानी जमिनमुनि र खोलामा जान नदिने संरचना बनाइनेछ। ट्रिटमेन्टपछि पानीलाई पोखरीमा पठाइनेछ। दुई चरण गरेर साइट निर्माण हुने ठेकेदारका प्रतिनिधि निरञ्जन खनालले बताए। निर्माण सँगसँगै फोहोर पनि फाल्न मिल्ने गरी संरचना बनाउन थालिएको उनको भनाइ छ। साइटमा एकतले दुई वटा पक्की भवन बन्नेछ। कार्यालय र पनि ग्यारेज बनाइने छ। सार्वजनिक शौचालय, जेनेरेटर हाउस, गार्ड बस्ने घरसमेत बनाइनेछ। निर्माण गर्न लागिएको साइटमा धादिङको धुनीबेंसी१ का केही भाग र नुवाकोटको ककनी गाउँपालिका वडा नम्बर २ र ३ का केही भूभाग पर्छ। धादिङको भूभागमा भौतिक संरचना बनाइनेछ। बन्चरेडाँडामा कहिले बन्ला कम्पोस्ट मल प्लान्ट ? (भिडियो रिपोर्ट) १५ वर्षपछि ल्यान्डफिल साइटको टुंगो ३३ टोलीबाट ल्यान्डफिल अवलोकन बन्चरेडाँडामा स्यानेटरी ल्यान्डफिल साइटको जमिनमाथि मेम्बे्रन बिछ्याइनेछ। त्यसमा दूषित पानी संकलन गर्ने पाइप राखिनेछ। त्यसमाथि टेक्टाइलले छोपेर बालुवा राखिनेछ। बालुवामाथि ढुंगा बिछ्याइनेछ। ढुंगामाथि जियो टेक्टाइल राखिनेछ र त्यसमा फोहोर राखिनेछ। यसो गर्दा दूषित पानी प्रशोधन हुनेछ। प्रशोधित पानी पोखरीमा जम्मा हुनेछ। सिसडोलमा ०६२ सालदेखि फोहोर व्यवस्थापन गरिँदै आएको छ। त्यस क्षेत्रमा २ वर्षमात्र फोहोर व्यवस्थापन गर्ने भने पनि अझै त्यहीं फालिँदै आएको छ। काठमाडौं उपत्यकाबाट दैनिक एक हजार मेट्रिक टन फोहोर संकलन हुन्छ। काठमाडौं महानगरबाट दैनिक ५ सय मेट्रिक टन फोहोर निस्कन्छ। संकलित फोहोरमध्ये करिब ७५ प्रतिशत फोहोर सिसडोलमा व्यवस्थापन गरिँदै आएको महानगरले जनाएको छ।"
किष्टमा उत्कृष्ट प्रयोगशाला,"काठमाडौं : लामो समयदेखि कक्षा एघार, बाह्र तथा उच्च तहको शिक्षा प्रदान गरिरहेको किष्ट कलेज राजधानीमा नाम चलेको शैक्षिक संस्थाको रुपमा परिचित छ। २४ वर्षको लामो इतिहास बोकेको किस्ट कलेजले परिवर्तित विश्व परिवेश र विद्यार्थीको आवश्यकता अनुसार आफ्नो भौतिक संरचनाको स्तरोन्नति गर्नुका साथै अध्ययनअध्यापनका क्षेत्रमा उल्लेखनीय प्रगति गरेको छ। किष्टको सुविधा सम्पन्न पुस्तकालय र विज्ञान प्रयोगशाला काठमाडौं उपत्यकामै उत्कृष्ट मानिन्छन्। यो कलेजमा अध्ययनअध्यापनका लागि अत्यन्तै उपयोगी वातावरण छ। कलेजले व्यवहारिक, व्यवसायिक तथा सिपमूलक शिक्षण पद्धतिमा आधारित रही नियमित अध्ययनअध्यापन गराउँदै आएको छ। यसका अतिरिक्त विद्यार्थीहरूको सर्वाङ्गीण विकासमा पनि उत्कृष्ट नतिजाका लागि कलेजले विद्यार्थी केन्द्रित शिक्षण सिकाइमा जोड दिएको छ। आजका विद्यार्थीहरू नै भोलिको समाजका उदीयमान नक्षत्र हुन्। तसर्थ विभिन्न क्षेत्रमा दक्ष जनशक्ति उत्पादन गर्ने उद्देश्यले कक्षा १२ का विद्यार्थीलाई कलेजले मेडिकल, इन्जिनियरिङ तथा व्यवस्थापनमा उच्च शिक्षा अध्ययनार्थ सहयोग पुर्याउने उद्देश्यले निःशल्क तयारी कक्षासमेत सञ्चालन गरेको छ। विद्यार्थीको भविष्य उज्ज्वल पार्न तथा आफ्नो स्वर्णिम भविष्यको निर्माण गर्न सघाउ पुर्याउने उद्देश्यले करिअर प्लानिङ सम्बन्धी कार्यक्रमहरू पनि कलेजले सञ्चालन गर्दै आएको छ। एनआइसीमा स्तरिय शिक्षा, अनुशासित वातावरण विद्यार्थीमा अन्तर्निहित तार्किक, बौद्धिक एवम् चिन्तनशिल क्षमताको विकास, आत्मनिर्भरता, सीप अभिवृद्घिलाई मूल उद्देश्य बनाएर २०५९ सालमा स्थापना भइ नेशनल इन्टिग्रेटेड कलेज आफ्नो विशिष्ट पहिचानका साथ अगाडि बढिरहेको छ। निजी क्षेत्रका महंगा विद्यालय तथा महाविद्यालयमा सर्वसाधारणका छोराछोरी पुग्न नसक्ने यथार्थलाई मध्यनजर गर्दै मध्यम शुल्कमा स्तरीय शिक्षा प्रदान गर्दै गौरवशाली उन्नाइसौं वर्षमा प्रवेश गरेकोे जानकारी गराउन पाउँदा हामीलाई गर्व लागेको छ। छोटो समयमै देशभर परिचित भएको एनआइसी प्रभातीय र दिवा कक्षामा राष्ट्रिय परीक्षा बोर्डअन्र्तगत विज्ञान, व्यवस्थापन र मानविकी संकायमा ११ र १२ कक्षा तथा त्रिभुवन विश्वविद्यालयअन्तर्गत स्नातक तहमा बीबीएस, बीएसडब्लु, र बीसीए कार्यक्रम सञ्चालनमा छन्। अनुशासित पारिवारिक वातावरणमा स्तरीय शिक्षा दिने अनुभवी एवम् दक्ष प्राध्यापक रहेको यस कलेजमा व्यवस्थित विज्ञान, कम्युटर तथा होटल म्यानेजमेन्ट प्रयोगशाला, खेलकुद कार्यक्रम र राम्रो यातायात सुविधा छ। यसैगरी सुविधा सम्पन्न पुस्तकालय, कक्षाकोठा र शान्त वातावरण भएको छात्रावास पनि एनआइसीको विषेशता हो।"
मालपोतको अनलाइन सेवा सुस्त,"जाजरकोट : सेवाग्राहीको काम छिटोछरितो गर्न मालपोत कार्यालय जाजरकोटले अनलाइन पद्धतिबाट लालपुर्जा दिन थालेको छ। असार ३ गतेदेखि अनलाइन सिस्टमबाट लालपुर्जा दिन सुरु गरिए पनि सेवा सुस्त गतिमा सञ्चालन भएपछि सेवाग्राहीले पहिलेभन्दा झन् सास्ती भोग्नुपरेको छ। हरेक दिन ४० भन्दा बढी हस्तलिखित लालपुर्जा बन्ने गर्थे। तर, अनलाइन पद्धतिबाट प्रतिदिन पाँच वटा मात्रै लालपुर्जा तयार हुँदा सेवा लिन सास्ती भएको नलगाड६ थाप्लाका गणेशवहादुर रावलले बताए। एउटा जग्गाको नामसारी गर्न ६ दिन लाग्यो, उनले भने, अनलाइनबाट काम छिटो हुन्छ भन्थे तर झन् ढिलो हुने रहेछ। बरु मालपोत कार्यालयका कर्मचारीले हातले लेखेर लालपुर्जा दिँदा छिटो हुने गरेको स्थानीय तेबहादुर खत्रीको अनुभव छ। मालपोतमा जग्गा दर्ता, नामसारी तथा कित्ताकाट गर्न ढिलाइ हुने गरेको उनले सुनाए। दुर्गम गाउँबाट आएका नागरिकको काम ढिलो हुँदा सदरमुकाममै बास बस्न बाध्य भएको खरिदार होमप्रकाश मल्लले बताए। उनले भने, पहिले हातले एकै दिनमा ४० वटा लालपुर्जा लेखिन्थ्यो, अहिले काममा ढिलाइ हुँदा सेवाग्राहीको गाली खानुपरेको छ। नियमित बिजुली अभाव, इन्टरनेटको समस्या र अन्य प्राविधिक कारणले मालपोत कार्यालयमा सेवाग्राहीको काम ढिलो हुने गरेको उनले बताए। काठमाडौंको सुपिसयु नामक संस्थाले जडान गरेको इन्टरनेट निकै ढिलो चल्ने भएकाले सेवा प्रवाहमा समस्या आएको मालपोतका कर्मचारी बताउँछन्। अनलाइनबाट मालपोतको सेवा प्रदान गर्ने व्यवस्था मिलाउन कर्मचारीलाई सात दिनको तालिम दिइएको थियो। कार्यालयमा चार वटा कम्प्युटरबाट सेवा दिने व्यवस्था मिलाएको छ। मालपोत कार्यालयका निमित्त प्रमुख अभिबहादुर गिरीले विद्युत् र इटरनेटको समस्याका कारण सेवाग्राहीले चाहेअनुसार सेवा दिन नसकेको स्विकारे। उनका अनुसार कार्यालयमा सोलार, ब्याकअपको पनि व्यवस्था छैन। अनलाइन सेवा प्रभावकारी बनाइने उनको भनाइ छ।"
