शीर्षक,विवरण
संदिग्ध मस्यौदा,"मौलिक हकका सन्दर्भमा विश्वमै उदाहरणीय हुने गरी हाम्रो संविधानमा धाराहरू सजिएका छन्। जनप्रतिनिधिनिर्मित संविधानमा धारा १६ देखि ४६ सम्म मौलिक हक शृंखलाबद्ध छन्। अर्थात् संविधानमा ३० धारा त नागरिककै हकका लागि खर्चिएको छ। संविधानमै यसरी यति धेरै मौलिक हकमा राख्ने नेपाल अग्रणी मुलुकभित्रै पर्छ। जनप्रतिनिधिले नागरिकलाई मौलिक हकबाट मालिक बनाए भन्दा हुन्छ। फेरि यतिखेर गुप्तचर एजेन्सी बलियो तुल्याउने उद्देश्य अघि सार्दै नागरिकका गोपनियता मा खेलबाड गर्न खोजिँदैछ। सरकारले नेपाल विशेष सेवाको गठन र सञ्चालनसम्बन्धी कानुनलाई संशोधन तथा एकीकरण गर्न बनेको विधेयक दर्ता गराएको छ। यसले राष्ट्रिय अनुसन्धान विभागलाई फोन तथा इमेल ट्यापिङ गर्न सक्ने अधिकार दिनेछ। गोप्य अभियान या सत्र परिचालन गर्ने कारणसहित मस्यौदा प्रस्ताव गरिएको छ। त्यसको कार्यान्वयन चाहिँ कार्यविधिका आधारमा हुने उल्लेख छ। प्रस्तावित मस्यौदामा सूचना तथा संकलन तथा प्रतिगुप्तचरी क्रियाकलापका सम्बन्धमा विभागले निगरानीमा रहेका व्यक्ति, संघ, संस्थाबाट सार्वजनिक सञ्चारमाध्यम वा अन्य माध्यमबाट भएका कुराकानी, श्रव्य, दृश्य वा विद्युतीय संकेत वा विवरणलाई निगरानी, अनुमगन र इन्टरसेप्सन गर्न वा अभिलेख गर्न सक्नेछ। अपराध अनुसन्धानका क्रममा गुप्तचर निकाय बलियो र सक्षम हुनुपर्छ। त्यो निकाय कसैको इमेल पत्राचारमा निगरानी गरेर बलियो हुने होइन। पहिला त, विभागमा कार्यकर्ता भर्ती केन्द्र बन्द गरी त्यहाँ सक्षम पात्र नियुक्त गरिनुपर्छ। सत्तारुढ दल र अझ गृहमन्त्री भएकाहरूले आफ्ना मानिस घुसाएपछि त्यो निकाय कमजोर बनेको हो। अझ कुनै बेला त गुप्तचर बनाउँदै कुनै नेपाल प्रहरीमै तिनलाई समावेश गर्ने खेलसमेत यो मुलुकले खेप्नुपर्यो। व्यावसायिक र सक्षम व्यक्तिभन्दा कार्यकर्ताले भरिएका निकायलाई यसरी तजबिजी अधिकार दिइनु भनेको सरासर दुरुपयोगलाई आमन्त्रण गर्नु हो। निश्चित छ, यो प्रावधानको दुरुपयोग हुनेछ। बिना रोकतोक गुप्तचरीका नाममा कुनै व्यक्तिको निजी गोप्य सूचनामा हस्तक्षेप हुनेछ। संविधान र कानुनको खुल्लमखुला दुरुपयोग हुने देश हो हाम्रो। २०४७ को संविधानको एउटै प्रावधान दुरुपयोग गर्दै तत्कालीन राजा ज्ञानेन्द्रले शाही शासन भित्र्याएको दृश्य निर्वाचित शासकले यति चाँडै बिर्सनु नपर्ने हो, धारा १२७। बाधा अड्काऊ फुकाऊ बाट शासन हड्पिने देश हो। त्यसकारण संविधान र कानुनमा तजविज उत्पन्न हुन सक्ने सम्भावित सम्पूर्ण छिद्रहरू टाल्नुपथ्र्याे, इमेल पत्राचार निगरानीका नाममा नागरिकका हकमा खेलबाड हुने प्रशस्त सम्भावना छ। किनभने विगतमा मोबाइल फोनको कल डिटेल लिने बहानामा दुरुपयोग भएका प्रशस्त उदाहरण छन्। जसमा सर्वोच्व अदालतले समेत अनतिक्रम्य विषय मा सजग हुन सरकारलाई निर्देशन दिइसकेको छ। दुर्भाग्यतः, शासन वृत्तमा पुगेकाहरूमा सधैंभरि आफैं शासक भइरहिन्छ भन्ने मानसिकता हाबी हुँदा स्वेच्छाचारीशैलीमा अनुकूल को कानुन बनाउन पुग्छन्। त्यो कानुन कुनै बेला भ्रष्मासुरहरूको हातमा पुग्छ भन्ने ख्याल राख्दैनन्। शासकहरूले बुझ्नुपर्छ कि तजविजका प्रावधानले आफ्नै लागि पनि संकट निम्याउँछ। गोपनियताको हक संविधानमा सजाउन मात्र राखिएको होइन। संविधान निर्माता, अर्थात् तिनीहरू यही शासनमा बाहुल छन्। तिनको मनसाय नियन्त्रण गर्ने थियो त ? यस्ता प्रावधानले विधेयकका मस्यौदाकार पञ्चायतकालीन भर्ती पात्र हुन् कि भन्ने आभास दिलाउँछ, मस्यौदाका प्रावधान हेर्ने हो भने। नत्र लोकतन्त्रमा नागरिकलाई नियन्त्रण गर्ने स्वेच्छाचारी र तजविज प्रावधान घुसाउँदै मस्यौदा प्रस्तावित हुने नै थिएन। प्रस्तावना पूर्ण प्रेस स्वतन्त्रता का प्रावधान हुँदाहुँदै नियन्त्रित सोच हावी भएपछि मिडिया विधेयक विवादको भूमरीमा पर्यो। विधेयकका मस्यौदा कोर्नुअघि यस्ता विषयमा संविधानको मनसाय र सर्वोच्व अदालतबाट प्रतिपादित सिद्धान्त र नजिरको अध्ययन गर्नु जरुरी छ। सर्वोच्व अदालतले २०७२ माघ ५ मै टेलिफोन कल डिटेल्स दुरुपयोग रोक्न आदेश दिँदै भनेको छ, गैरकानुनी तरिकाले सूचना प्रवाहित गर्नेलाई सजायँ गर्नुगराउनु, गैरकानुनी हस्तक्षेप वा पहुँच माग्ने वा सो गर्न वाध्य गर्ने जोसुकै पदाधिकारीविरुद्ध आवश्यक कारबाही गराउनु, गैरकानुनी तवरले सूचना उपलब्ध नगराउनु र रोक्नु। अर्थात्, त्यो फैसलामा अनुसन्धानको सिलसिलामा जिल्ला अदालतबाट अनुमति मिलेको खण्डमा मात्रै सूचनामा पहुँच स्थापित गर्न आदेश दिइसकेको पृष्ठभूमि छ। अब कार्यकारिणी वा गुप्तचर निकायले अदालतको आदेशमा मात्र सूचनामा पहुँच हुने व्यवस्था गर्नु जरुरी छ, नत्र व्यक्तिको गोपनियतासम्बन्धी संविधानप्रदत्त नैसर्गिक अधिकार कुण्ठित हुनेछ। यस्ता स्वेच्छाचारी विधेयकको साक्षी किनारामा हस्ताक्षर गर्नुअघि जनप्रतिनिधिले सम्भावित दुरुपयोग र परिणामको पनि ख्याल गरुन्।"
खोपमा दाताकै भर,"काठमाडौं : पाँच वर्षमुनिका बालबालिकाको खोपमा दातृनिकायको भर पर्नुपर्ने अवस्था देखिएको छ। राष्ट्रिय खोप कार्यक्रमका लागि डेढ अर्बभन्दा बढी बजेट खर्च हुने गरेको छ। अन्तर्राष्ट्रिय दातृ निकाय ग्लोबल एलायन्स फर भ्याक्सिन एन्ड इम्युनाइजेसन (गाभी)ले नेपालमा खोपका लागि आर्थिक सहयोग गरिरहेको छ। त्यसमा कुल बजेटको ७० प्रतिशत गाभीले व्यहोर्ने गरेको छ। नेपाल सरकारले ३० प्रतिशत खर्च व्यहोर्ने गरेको स्वास्थ्य सेवा विभागले जनाएको छ। नेपालमा बर्सेनि ६ लाख २० हजार बालबालिकालाई खोप दिइने गरिएको बाल स्वास्थ्य तथा खोप सेवा शाखा प्रमुख डा झलक गौतमले बताए। अस्पताल, स्वास्थ्य संस्था, खोप केन्द्र र घुम्ती खोप क्लिनिकबाट खोप सेवा उपलब्ध गराइन्छ। उनका अनुसार खोप कार्यक्रममा १ अर्ब ६५ करोड बजेट खर्च हुन्छ। जसमध्ये गाभीले १ अर्बभन्दा बढी सहयोग गर्छ। बाँकी रकम नेपालले व्यवस्थापन गर्दै आएको छ। गाभीले सर्तका साथ आर्थिक सहयोग गर्ने गरेको उनले बताए। विश्व स्वास्थ्य संगठन (डब्लूएचओ)बाट गुणस्तरयुक्त प्रमाणित भएको खोप दिने गरिएको छ। यसलाई खर्च नभई राज्यले जनतामा गरेको लगानीका रूपमा लिनुपर्ने उनले बताए। विकसित मुलुकमा २५ भन्दा बढी खोप उपलब्ध भए पनि नेपालमा नियमित रूपमा ११ रोगविरुद्ध मात्र उपलब्ध छ। खोप सेवा विस्तार गर्दै जाने सरकारी नीति रहेको जनाइएको छ। तत्कालीन प्रधानमन्त्री जंगबहादुर राणाले आधुनिक खोप भिœयाएका थिए। व्यवस्थित रूपमा भने २०३५ सालमा तीन जिल्लाबाट खोप सेवा सुरु गरिएको थियो। १० हजार स्वास्थ्यकर्मी परिचालन फागुनमा सुरु हुने दादुरा र रुबेला खोप अभियानमा सरकारले १० हजार स्वास्थ्यकर्मीलाई परिचालन गर्ने भएको छ। ४५ हजारभन्दा बढी खोप केन्द्रको व्यवस्था गरिने जनाइएको छ।नौ महिनादेखि पाँच वर्षमुनिका ३० लाख जनालाई दादुरा रुबेलाको खोप लगाउन १ लाख स्वयंसेवक परिचालन गर्न लागिएको हो। पहिलो चरणअन्तर्गत प्रदेश १, २ र ५ का ३४ जिल्लामा खोप दिइनेछ। फागुन १ देखि ३० गतेसम्म खोप अभियान सञ्चालन हुने डा गौतमले बताए। प्रदेश ३, गण्डकी, कर्णाली र सुदूरपश्चिम प्रदेशका ४३ जिल्लामा चैत १ गतेदेखि ३० सम्म अभियान चलाइनेछ। सोही समय तराईका १९ जिल्लामा जन्मेदेखि पाँच वर्षमुनिका १५ लाख जनालाई खोप सेवा दिइने शाखाले जनाएको छ।"
बिहेको प्रलोभन देखाएर बलात्कार गर्ने पक्राउ,"राजविराज : विवाह गर्ने झुठो आश्वासन दिएर १७ वर्षीया किशोरीमाथि बलात्कार गर्ने एक युवकलाई सप्तरी प्रहरीले मङ्गलबार पक्राउ गरेको छ । किशोरीमाथि बलात्कार गरेको आरोपमा सप्तरीको डाकनेश्वरी नगरपालिका५ का २० वर्षीय सियाराम मण्डल खत्वेलाई पक्राउ गरेको प्रहरीले जनाएको छ । प्रेमको नाटक गर्दै घरमा कोही नभएका बेला खत्वेले किशोरीलाई बलात्कार गर्ने गरेको इलाका प्रहरी कार्यालय कडरबोनाका इन्स्पेक्टर रामराजा केशरीले बताए । प्रेमको प्रपञ्च रच्दै आमाबुवा नभएका बेला बालिकालाई बिहे गर्छु भन्दै बलात्कार गरेको पाइयो, केशरीले भने, प्रारम्भिक अनुसन्धानबाट बालिका पीडित देखिएकोले उजुरी लगत्तै स्वास्थ्य परीक्षण गरी आरोपितलाई पक्राउ गरियो । पीडितकी आमाका अनुसार अन्तिम पटक खत्वेले मङ्सिर १५ गते किशोरीलाई बलात्कार गरेको खुलेको छ । आमासँगै प्रहरी कार्यालय पुगेकी किशोरीले बिहेको झुटो आश्वासन दिइ बलात्कार गर्ने गरेको बताइन् ।"
गाँजाखेतमा प्रहरी पुग्दा भागाभाग,"मलंगवा : मंगलबार बिहानै ठूलो संख्यामा प्रहरीको टोली सर्लाहीको हरिवन नगरपालिकाको बेल डाँडामा पुग्यो। प्रहरी पुगनेबित्तिकै गाउँका महिला, पुरुष र युवा सबै घरमा ताला ठोकेर भागे। घरमा साना बालबालिकामात्रै थिए। ती पनि प्रहरी देखेपछि कम्बलको सहारामा लुक्न खोजे। प्रहरी देख्नेबित्तिकै स्थानीय यसरी भागे कि मानौं संकटकालमा विद्रोही लेखेट्न नै प्रहरी गाउँ पसेको होस्। स्थानीय भागेको देख्दा कुनै युद्ध होलाझैं लागे पनि तर गाउँमा कुनै त्यस्तो तनावको स्थिति भने थिए। कारण हो ठूलै क्षेत्रफलमा लगाएको गाँजा खेती। व्यवसायीक रूपमा गाँजाखेती भएको छ भन्ने खबर पाएपछि मंगलबार बिहानै प्रहरी बेलडाँडा पुगेको थियो। गाउँलेले आफूहरू सबैलाई प्रहरीले समातेर लैजान्छ भन्ने सोँचले घरमा ताला लगाएर भागेका थिए। गाउँलेलाई सचेत गराएर गाँजा खेती नष्ट गर्न गएको प्रहरीले माइकिङमार्फत गाँजा खेतीका बेफाइदाबारे जानकारी दिँदै गाँजा फाँडेर फर्कियो। करिब साढे २३ बिघा क्षेत्रफलमा लगाइएको व्यवसायीक गाँजाखेती प्रहरीले नष्ट गर्यो। पूर्वपश्चिम राजमार्गबाट ११ किलोमिटर उत्तरी क्षेत्र सिन्धुलीको सीमासँग जोडिएको गाउाँमा गाँजा नष्ट गर्न मंगलबार बिहानै जिल्ला प्रहरी र इलाका प्रहरी कार्यालय हरिवनबाट प्रहरी खटिएको थियो। माइकिङमार्फत प्रहरीले गाँजा लागूऔषध भएको र यसको कारोबार गर्ने जो कोहीलाई कारबाही हुने भन्दै सचेत गराएको छ। काटिएको हरियो बोटलाई सोही ठाउँमा लागो लगाई नष्ट गरिएको प्रहरीले जनाएको छ। बिक्री गर्ने उद्देश्यले डाँडाभरि रोपिएको करिब दस हजार बोट गाजा फँडानी गरिएको सर्लाहीका प्रहरी उपरीक्षक विश्वमणि पोखरेलले बताए। व्यवसायीक रूपमा नै गाँजा खेती भइरहेको छ भन्ने सूचना पाएपछि हामी गएका थियौं, उनले भने, हामी आएको खबर पाउनेबित्तिकै स्थानीय सबै घरमा ताला लगाएर भागिसकेछन्। बालबालिकामात्रै घरमा थिए। उनीहरूलाई केही भन्ने कुरा भएन। माइकिङ गर्दै सचेत गराएर गाँजा नष्ट गर्यौं। प्रहरीको खासै उपस्थिति नरहने हुँदा यस क्षेत्रमा लामो समयदेखि व्यवसायीक रुपमै गाँजाखेती हुँदै आएको बताइएको छ। यसअघि जिल्लामा छिटफुट रूपमा गाँजा लगाइएको पाइए पनि बिक्री नै उद्देश्यले यति धेरै परिमाणमा लगाइएको पाइएको पहिलोपटक भएको प्रहरी उपरीक्षक पोखरेलले बताए। चुरे क्षेत्रमा प्रहरीको उपस्थिति नहुने हुँदा चरेस कारोबारीहरू स्थानीयलाई प्रयोग गरी गाँजा खेती गराइरहेको प्रहरीले जनाएको छ।"
संस्कृत विश्वविद्यालय : ४ वर्षमा पनि भएन पुनर्निर्माण,"काठमाडौं : बसन्तपुर दरबार क्षेत्रमा रहेको नेपाल संस्कृत विश्वविद्यालयको भवन भूकम्पले चारैतिर चिरिएर जीर्ण अवस्थामा छ। चार वर्षयता पुनर्निर्माण भएको छैन। टेकोको भरमा भवन अडिएको छ। वसन्तपुर क्षेत्रमा रहेका अन्य सम्पदाको भने यतिबेला धमाधम पुनर्निर्माण चलिरहेको छ। बाहिरबाट हेर्दा भवनको अवस्था अत्यन्त कमजोर देखिन्छ। कोठा, भित्ता, पर्खालदेखि जगसम्म सबैभाग चर्किएको छ। कतिपय ठाउँमा भत्किएर आधा भाग बाहिर निक्लिएला जस्तै देखिन्छ। भित्रि संरचना पनि पूरै मक्किएर चिराचिरा छ। यता भवनको पछाडिपट्टी थुप्रै पसलहरू छन्। अगाडिपट्टी पनि उत्तिकै पसल छन्। विश्वसम्पदा सूचीमा सूचीकृत भएको यस क्षेत्रमा दरबार क्षेत्र घुम्न आउनेको दिनहुँ घुइँचो लाग्छ। तर यतिका वर्षसम्म पुर्नर्निर्माण गर्न सम्बन्धित निकायको चिन्ता र चासो भने देखिएको छैन। जसका कारण कुनै पनि बेला भवन भग्नावशेषमा परिणत हुने जोखिम छ। जीर्ण संरचनाका कारण ठूलो मानवीय क्षतिसमेत निम्तिने खतरा छ। पर्यटक, पैदल यात्रु, पसले एवम् स्थानीय सबै सन्त्रासमा छन्। भूकम्पले भत्केका धेरै संरचना अहिले पुर्नर्निर्माण प्राधिकरण र पुरातत्व विभागले गरिरहेको छ। तर संस्कृत विश्वविद्यालयको उक्त भवन निर्माण गर्न कुनै निकायको ध्यान गएको छैन। पुरातत्व विभागका प्रवक्ता रामबहादुर कुँवरले अहिले विश्वविद्यालयको भवनको पुर्नर्निर्माण पुरातत्वको योजनामा नभएको बताए। हाम्रो योजनामा यसको पुर्नर्निर्माणको परेको छैन, उनले भने, यसका लागि प्रस्ताव आउनुपर्छ। हामीलाई प्राधिकरणले पनि बनाउन भनेको छैन। सायद हनुमानढोका दरबार संरक्षण क्षेत्रले केही गर्दै होला। तर प्राधिकरणले पनि यसमा खासै चासो दिएको छैन। प्राधिकरण अन्तर्गत कार्य गर्ने शिक्षा एकाइको योजनामासमेत यसको पुर्नर्निर्माण परेको छैन। भवन अत्यन्तै जीर्ण भएकाले यसलाई भत्काएर नयाँ संरचना बनाउने भन्ने छलफल चलिरहेको काठमाडौं महानगरपालिका सहरी सूव्यवस्था विभागका निर्देशक हरिबहादुर कुँवरले बताए। संस्कृत विश्वविद्यालयको उक्त भवन अत्यन्तै जीर्ण भएकाले भत्काएर नयाँ संरचना बनाउने कि भन्ने छलफल भइरहेको छ, उनले भने, सायद भत्काउनुपर्छ होला। तर राणाकालमा बनेको उक्त भवन पुरानो मौलिक किसिमको भएकाले यसलाई पुरानै स्वरूपमा निर्माण गरिने हनुमानढोका दरबार अड्डा कार्यालय प्रमुख अरुणा नकर्मी बताउँछिन्। यसको पुर्नर्निर्माण हनुमानढोका दरबार संरक्षण क्षेत्रको योजनामा परेको उनले जानकारी दिइन्। यो बनाउने योजनामा परेको छ, उनले भनिन्, यसलाई पुरानै मौलिक स्वरूमा बनाइन्छ। भूकम्पले धेरै ठाउँका सम्पदा क्षेत्र पुनर्निर्माण गर्दा केही ढिला भएको उनको भनाइ छ।"
पर्यटक बढाउन 'भक्तपुर बाई नाइट',"भक्तपुर : २०७२ सालको भूकम्पपछि ओरालो लागेको भक्तपुरको पर्यटन अझै उक्सिन सकेको छैन। भूकम्पअघि यहाँका पर्यटकीय पसल, रेस्टुराँ तथा होटल साँझ अबेरसम्म खुल्थे। भक्तपुर नगरका पर्यटकीय एवं सम्पदा क्षेत्रमा बाह्य पर्यटकको मात्रै होइन सर्वसाधारणको चहलपहल बाक्लै हुन्थ्यो। सर्वसाधारण र पर्यटकको आगमनले गर्दा पर्यटन व्यवसायीलाई पनि आफ्नो पसल व्यवसाय अबेरसम्म खुला गर्न कर लाग्थ्यो। व्यस्तता बढ्थ्यो। केही बढी व्यापार हुन्थ्यो। त्यसमाथि प्रत्येक महिनाको पूर्णिमा तथा एकादशीजस्ता तिथिमा हुने जात्रापर्व र भजनकीर्तनले सम्पदा क्षेत्रको वातावरण उल्लासमय हुन्थ्यो। सर्वसाधारणमात्रै होइन पर्यटकसमेत त्यसमा झुम्मिन्थे। तर, २०७२ सालको भूकम्प र त्यसपछिका परकम्पले यी सबै चहलपहल, व्यस्तता, रमझममा ब्रेक लाग्यो। भूकम्पले सयौं घर भत्किए। दर्जनौं सम्पदा माटोमा मिले। पर्यटक आवागमन निरन्तर ओरालो लाग्यो। सर्वसाधारणको चहलपहल ठप्पै भयो। सर्वसाधारणको चहलपहल र पर्यटकको आवागमन कम हुँदै गएपछि पर्यटन व्यवसायीले आफ्नो पसल, रेस्टुराँ र होटल बन्द गर्न थाले। जसले पर्यटन उद्योग निरन्तर ओरालो लागेको लागेयै भयो। भूकम्पले ध्वस्त बनाएका धेरैजसो सम्पदा पुनः ठडिएका छन्। केही अझै ठडिने क्रममा छन्। सर्वसाधारणको चहलपहल निरन्तर बढिरहेको छ। बाह्य पर्यटकको आवागमन पनि बर्सेनि वृद्धि भएको छ। तर पर्यटनसम्बन्धी पसल भने साँझ अबेरसम्म खुल्न सकेका छैनन्। जसले गर्दा भक्तपुरमा बसेका पर्यटक सन्ध्याकालीन पर्यटनको मज्जा लिन पाएका छैनन्। भूकम्पले भत्काएका सम्पदा क्षेत्रका अधिकांश घरमा अहिले रेस्टुराँ तथा होटल खोल्ने क्रम बढेको छ। तर, उनीहरूको गुनासो हुने गर्छ, भक्तपुरमा सन्ध्याकालीन पर्यटकीय गतिविधि छैन। क्युरियो पसल तथा रेस्टुराँ साँझ अबेरसम्म खुल्दैनन्। प्रकाश तथा उज्यालोको व्यवस्था नहुँदा सम्पदा क्षेत्रमा साँझ दृश्यावलोकन गर्न सम्भव छैन। शान्ति सुरक्षाको दृष्टिले भक्तपुरमा सन्ध्याकालीन पर्यटनका लागि कुनै समस्या नभएको उनीहरूको भनाइ छ। भक्तपुरमा सन्ध्याकालीन पर्यटन प्रवद्र्धन भक्तपुर बाई नाइट्स भन्ने सोच आएको भक्तपुर पर्यटन विकास समितिका अध्यक्ष रामसुन्दर भेले बताउँछन्। पर्यटकलाई भक्तपुरमै बसाउन पहिले स्थानीय तह, पर्यटन उद्योगी व्यवसायी एवं सर्वसाधारण सक्षम हुनुपर्ने उनको भनाइ थियो। राम्रा होटलमात्रै भएर भक्तपुरमा पर्यटक बस्दैनन्, उनी भन्छन्, उनीहरूलाई भक्तपुरमा बस्ने वातावरण बनाउनुपर्छ। यसका लागि यहाँका पर्यटन उद्योगी तथा व्यवसायी उत्तरदायी हुनुपर्ने उनको भनाइ छ। त्यस्तै पर्यटन व्यवसायीको क्षमता बढ्नुपर्नेमा उनी जोड दिन्छन्। पर्यटन व्यवसायीले यहाँका मौलिक वस्तु उत्पादन गर्ने घरेलु तथा साना उद्योग संरक्षण र सम्बद्र्धनमा टेवा दिनुपर्छ, समितिका महासचिव दीपेशराज शर्माले भने, मौलिक एवं पराम्परागत नाचगान, साँस्कृतिक समूह, भजनभण्डली प्रवद्र्धन गर्नुपर्छ। सन्ध्याको समयमा भक्तपुरका हरेकजसो मठमन्दिरमा भजनकीर्तनको व्यवस्था गरेर पर्यटकलाई सम्पदा क्षेत्रमा पदयात्रा गराउन सकिने महासचिव शर्मा स्पष्ट पार्छन्। यसले यहाँका युवा पुस्ताले समेत भक्तपुरको जीवनशैली, रहनसहन, कलासंस्कृति, मौलिक उत्पादन र सम्पदाबारे प्रत्यक्ष अन्तक्र्रिया गर्न पाउँछन्, उनले थपे, त्यस्तै सर्वसाधारणले पनि पर्यटनको महत्त्व र आवश्यकता बुझ्नेछन्। पर्यटनमा सर्वसाधारणलाई प्रत्यक्ष सहभागी गराएर उनीहरूलाई पर्यटनबाट हुने फाइदा अनुभूति गराउन भक्तपुर बाई नाइट्स अघि बढाइएको समितिका अध्यक्ष भेले बताउँछन्। सम्पदा पदयात्रा सुरु उनले भक्तपुर बाई नाइट्सअन्तर्गत पहिलो चरणमा भक्तपुरका सम्पदामा पदयात्रा (हेरिटेज वाल्क) गराइएको जानकारी दिए। जुन सम्पदा पदयात्राको उद्घाटन नेपाल पर्यटन बोर्डका कार्यकारी निर्देशक दीपकराज जोशी र भक्तपुर नपाका प्रमुख सुनिल प्रजापतिले गरे। भक्तपुर नपा २ व्यासीस्थित पर्यटक बसपार्कबाट सुरु भएको सम्पदा पदयात्रा इन्द्रायणी पीठ, खौमा गेट हुँदै भक्तपुर दरबार क्षेत्रमा पुगेको थियो। त्यहाँ सम्पदा पदयात्राका सहभागीलाई स्वागत गर्दै भक्तपुरको परम्परागत देवीनाच देखाइएको थियो। त्यस्तै दरबार क्षेत्रका सम्पदाको अवलोकनपछि टौमढी पुगेको टोलीलाई भक्तपुरको मौलिक उत्पादन जुजु धौबाट स्वागत गरिएको थियो। त्यहाँ पनि भक्तपुरकै परम्परागत माक प्याखँ (बाँदर नाच) प्रदर्शन गरिएको थियो। सम्पदा पदयात्रा पुनः टौमढीबाट सुकुलढोका, गोल्मढी, इनाचो हुँदै दत्तात्रय क्षेत्र पुगेको थियो। त्यहाँ टोलीलाई नेपालभाषीको मौलिक उत्पादन योमरी खुवाइएको थियो। त्यस्तै लाखे नाचसमेत प्रदर्शन गरिएको थियो। भक्तपुर बस्ने पर्यटकलाई सन्ध्याको समयमा सम्पदा पदयात्रामार्फत नेपाल भ्रमण वर्ष २०२० मनाउन सकिन्छ भन्ने देखाउन उक्त भक्तपुर बाई नाइट्स कार्यक्रम गरिएको भक्तपुर पर्यटन विकास समितिले जनाएको छ। कार्यक्रमले भक्तपुर पुग्ने पर्यटक संख्या बढ्ने नेपाल पर्यटन बोर्डका कार्यकारी निर्देशक जोशीले दाबी गरे। भक्तपुर नपाका प्रमुख प्रजापतिले पर्यटकलाई भक्तपुर बसाउन भक्तपुर दरबार क्षेत्रमा प्रशस्त उज्यालोको लागि बत्तीको व्यवस्था गरिसकेको जानकारी दिए। उनले भक्तपुर पुग्ने पर्यटक संख्या बढाउन आउँदो चैत ४ देखि ८ गतेसम्म भक्तपुर महोत्सव गर्न लागिएकोसमेत बताए। प्रमुख प्रजापतिले पर्यटन प्रवद्र्धन गर्न सम्पदा संरक्षणमा समेत जोड दिँदै आएको बताए।"
२५ ठाउँमा सभा गर्दै जनमत,"काठमाडौं : सीके राउत नेतृत्वको जनमत पार्टीले तराईमधेसका सबै जिल्लामा आमसभा गर्ने भएको छ। पर्सामा भएको केन्द्रीय समिति बैठकले पुस पहिलो सातादेखि फागुनभित्र आमसभा गर्ने कार्यतालिका तय गरेको छ। पूर्वको झापाबाट पश्चिमको कञ्चनपुरसम्म आमसभा गर्ने गरी ७ पुसदेखि १७ फागुनसम्मको कार्यतालिका सार्वजनिक पार्टी अध्यक्ष राउतद्वारा जारी विज्ञप्तिमा उल्लेख छ। तराईका स्थानीय तहको उपनिर्वाचनमा भाग लिएको उक्त पार्टीले संगगठन विस्तारलाई तीव्रता दिँदै आएको छ। आगामी निर्वाचनमा देशभर उम्मेदवारी दिने उक्त पार्टीले जनाएको छ। जनमतले ७ मंसिरमा काठमाडौंमा आमसभा गरेको थियो। राउत गत फागुनमा शान्तिपूर्ण राजनीतिमा आएका थिए। उनले वैशाखमा विगतका संगठन विघटन गरी जनमत पार्टी निर्वाचन आयोगमा दर्ता गराएका थिए। हामी पूर्णरूपमा संगठन विस्तारमै छौ, जनमतका नेता चन्दन सिंहले अन्नपूर्णसँग भने। राम्रो मत नल्याए पनि उपनिर्वाचन सही प्रयोग भएको निष्कर्ष बैठकले निकालेको छ। मधेसकेन्द्रित अन्य दलका नेता तथा कार्यकर्तालाई पार्टीमा भित्र्याउने रणनीति जनमतले लिएको छ। बैठकले मधेस नेतृत्व पुञ्ज गठन गर्ने निर्णयसमेत गरेको छ। पुञ्जको संयोजकमा केन्द्रीय सदस्य ललित मल्लिक सानु छन्। समाजवादी र राजपामा असन्तुष्ट बनेका छुट्टै मञ्च उपलब्ध गराउन यो गठन गरिएको एक नेताले बताए। विदेशमा रहेका मधेसीमा जोड स्वतन्त्र मधेस अभियान चलाउँदा राउतलाई गैरआवासीय मधेसी संघले सघाएको आरोप चौतर्फी थियो। राउत आफैं संस्थापक रहेको यो संस्थाको सञ्जाल ४७ देशमा छ। संघका अध्यक्ष वसन्त कुशवाहालाई राउतले पार्टीको विदेश विभाग प्रमुख बनाएका छन्। १९ सदस्यीय विभागमा अमेरिका, कुवेत, मलेसिया, अस्ट्रेलिया, भारतलगायत देशमा सक्रिय संघका प्रतिनिधि सदस्य छन्। मूलधारको राजनीतिमा आउने घोषणा गरेलगत्तै राउतले यी संस्था रहेको देश भ्रमण गरी कार्यक्रम गरेका थिए। त्यसपछि उनले पार्टी दर्ता गरेका थिए।"
कांग्रेस विवाद सहमति नजिक,"काठमाडौं : कांग्रेसभित्रको जारी आन्तरिक विवाद मिलाउन भइरहेका छलफल सहमति नजिक पुगेको छ। १४ औं महाधिवेशन कार्यतालिका, विभाग गठन, नेविसंघ महाधिवेशन आयोजक समिति गठन र तरुण दलको समयावधि थपसँगै समितिलाई पूर्णता दिन छलफल सकारात्मक बन्दै गएको नेताहरूले बताए। सहमति निर्माणका लागि संस्थापन र वरिष्ठ नेता रामचन्द्र पौडेल समूहले गठन गरेको कार्यदल बैठक दिनहँु बसे पनि टुंगोमा पुग्न सकेको छैन। मंगलबार साँझ बसेको कार्यदल बैठक सकारात्मक भएको दाबी नेताहरूले गरेका छन्। बुधबार बोलाइएको केन्द्रीय समिति बैठकअघि ठोस सहमतिमा पुग्न सकिने विश्वास उनीहरूको छ। चारवटै विषयमा छलफल भएको छ। छलफल सकारात्मक छ, पौडेल समूहबाट कार्यदल सदस्य हृदयराम थानीले भने, कुरा बिग्रेन भने बुधबारसम्म सहमतिमा पुगिन्छ। कार्यदलबीच नेता प्रकाशमान सिंहको निवास चाक्सीबारीमा करिब डेढ घण्टा छलफल चलेको थियो। महाधिवेशन कार्यतालिकाबारे दुवै पक्षबीच विवाद छैन। संस्थापन समूह अर्काे वर्ष फागुनसम्म महाधिवेशन गर्ने अडानमा छ भने पौडेल समूहले मंसिरभित्र महाधिवेशन गर्नुपर्ने प्रस्ताव गरेको छ। यसअघि संस्थापन समूहले पार्टीको सांगठनिक संरचनालाई पूर्णता दिएपछि मात्र महाधिवेशन कार्यतालिका सार्वजनिक गर्ने अडान राख्दै आएको थियो। असन्तुष्ट समूहले महाधिवेशन कार्यतालिका नल्याए केन्द्रीय समिति बैठकमा सहभागी नहुने भन्दै बहिष्कार गर्दै आएको छ। बिहीबारदेखि जारी केन्द्रीय समिति बैठकमा पौडेल समूह अनुपस्थित हुँदै आएको छ। सोमबारको बैठकमा पनि पौडेल समूह नआएपछि सभापति देउवाले सहमतिका लागि भन्दै दुई दिन बैठक स्थगित गरेका थिए। आन्तरिक विवाद सहमतिपूर्वक टुंगिने वातावरण निर्माण भएको छ। केन्द्रीय कार्यसमितिको बैठक बस्नुअघि सानेपामै थप छलफल गर्ने समझदारी छ, कांग्रेस प्रवक्ता विश्वप्रकाश शर्माले भने, छलफल सकारात्मक रूपमा अगाडि बढेको छ। सबै विषयमा आज टुंगो लाग्छ। महाधिवेशन कार्यतालिकामा सहमति नजिक भए पनि तरुण दल र नेविसंघ गठनमा भने दुवै समूह आआफ्नै अडानमा छ। संस्थापन समूह नेविसंघमा चार महामन्त्रीसहित विधानअनुसार केन्द्रीय समिति गठन गर्नुपर्ने पक्षमा छ भने पौडेल समूहले अध्यक्ष, उपाध्यक्ष, महामन्त्री र कोषाध्यक्षसहितको पूरा कमिटी ल्याउनुपर्नेमा जोड दिएको छ। नेविसंघमा पूरा कमिटी ल्याउनुपर्छ भन्ने हाम्रो भनाइ हो। निर्वाचन समिति गठन गरेर सानो कमिटी ल्याउने कि विधानअनुसार पदाधिकारीसहितको कमिटी ल्याउने भन्नेमा छलफल जारी छ, कार्यदल सदस्य थानीले अन्नपूर्णसँग भने, अध्यक्ष, उपाध्यक्ष, महासचिव र कोषाध्यक्ष तत्काल घोषणा गरेर जानुपर्छ भन्ने हाम्रो धारणा हो। तर उहाँहरु चारवटा महामन्त्री बनाउने अडानमा हुनुहुन्छ। त्यसमा हामीले कति पाउने भन्नेमा पनि कुरा मिलेको छैन। चार महामन्त्रीमा उपसभापति विजयकुमार गच्छदारलाई पनि समेट्नुपर्ने दबाबमा सभापति देउवा छन्। पौडेल समूहले नेविसंघको पछिल्लो महाधिवेशन मतपरिणामअनुसार आफूले भाग पाउनुपर्ने माग गरेको छ। तरुण दलको समयावधि थप गर्नेमा विवाद नभए पनि महासचिवमाथिको कारबाहीका विषयमा भने कार्यदलमा कुरा मिल्न सकेको छैन। विभाग भने पौडेल समूहले आफूले पनि पाउनुपर्ने माग गरेको छ। पार्टीभित्रको आन्तरिक विवाद मिलाउन नेता कृष्णप्रसाद सिटौला सक्रिय छन्। मंगलबार बिहान पौडेललाई भेटेका सिटौलाले दिउँसो नेता सिंहसँग छलफल गरेका थिए। सोमबारको केन्द्रीय समिति बैठक सिटौलाको आग्रहपछि स्थगित भएको थियो। पार्टी कार्यालय पुगेर सिटौलाले सभापति देउवालाई बहुमतबाट जाँदा पार्टी थप विवाद चर्कनेतर्फ सचेत गराउँदै सहमतिका लागि केही दिन बैठक स्थगन गर्न आग्रह गरेका थिए। सिटौलाको आग्रहपछि सोमबार कांग्रेस केन्द्रीय समिति बैठक बस्दै नबसी स्थगित भएको थियो। बुधबार भने बैठक स्थगित नहुने संस्थापन पक्षको दाबी छ। तरुण दल र नेविसंघको गुट भेला मंगलबार पौडेल समूहको तरुण दल र नेविसंघको छुट्टाछुट्टै गुट भेला भएको छ। गुट भेलामा नेताहरूले सहमतिको प्रयास भइरहेकाले सबैलाई एक ढिक्का हुन आग्रह गरेका थिए। नेविसंघ र तरुण दलभित्र आफ्नो समूहका नेताकार्यकर्तालाई विभाजित नहुन नेताहरूले आग्रह गरेको नेविसंघका पूर्व केन्द्रीय सदस्य रघुवीर कार्कीले बताए। प्याकेजमा सहमतिको प्रयास भइरहेको छ, नेविसंघ र तरुण दलमा हाम्रो समूहबाट बढीभन्दा बढी संख्या पार्ने हाम्रो प्रयास छ। यो समूह एक ढिक्का भएर पार्टीको १४ औं महाधिवेशनसम्म जानुपर्छ, उनले भने।"
अझै टुंगिएन शपथ विवाद,"सुर्खेत : हुम्लाको खार्पुनाथ गाउँपालिकामा पद तथा गोपनियताको शपथ ग्रहणमा विवाद कायमैछ। मंसिर १४ गते उपाध्यक्ष पदका लागि भएको उपनिर्वाचनमा नेकपाबाट विजयी भएकी रूपा शाहीको शपथ विवादका कारण अँझै टुंगिएको छैन। रूपा उपाध्यक्षमा विजयी भएपछि घोषणापत्र दिँदै मुख्य निर्वाचन अधिकृत चन्द्रकान्त पौडेलले पद तथा गोपनियताको शपथ खुवाएका थिए। तर गाउँपालिका अध्यक्ष कर्णबहादुर रावलले उपाध्यक्षलाई आफूले शपथ खुवाउन पाउनुपर्ने दाबी गरेपछि विवाद उत्पन्न भएको हो। उपाध्यक्षको शपथ ग्रहण विवादित बनेपछि गाउँपालिका अध्यक्ष रावल र मुख्य निर्वाचन अधिकृत पौडेलबीच मनमुटाव बढेको छ। कानुन मिचेर शपथ खुवाएको भन्दै जिल्ला न्यायाधीश तथा निर्वाचन अधिकृतले सार्वजनिक रूपमा माफी माग्नुपर्ने अध्यक्ष रावलको अडान छ। यस बिषयमा न्याय परिषद्मा छलफल गरी आवश्यक कारबाही गरी पाउँ भन्ने निवेदन पेस गरेको उनले बताए। तर आफूले कानुन अनुसार काम गरेकोले चित्त नबुझे फेरी शपथ खुवाउन निर्वाचन अधिकृतले सुझाव दिएका छन्। स्थानीय सरकार सञ्चालन ऐन २०७४ को दफा १०९ को उपदफा २ ले सपथ ग्रहण गराउने अधिकार प्रष्ट रूपमा सम्बन्धित गाउँपालिका अध्यक्षलाई नै दिएको छ। उक्त कानुनी व्यवस्थानुसार आफूलाई दिएको अधिकार निर्वाचन अधिकृत पौडेलले मिचेको खार्पुनाथ गाउँपालिका अध्यक्ष कर्णबहादुर रावलको भनाइ छ। कानुन अनुसार मैले उपाध्यक्षको पद तथा गोपनियताको शपथ खुवाउनुपर्ने हो, तर मेरैअघि कानुन मिचेर निर्वाचन अधिकृतले शपथ खुवाएका छन्, उनले भने, निर्वाचन अधिकृतले सार्वजनिक रूपमा माफी मागनुपर्छ। तबसम्म म उपाध्यक्षलाई शपथ खुवाउँदैन। कानुनको संरक्षण गर्ने न्यायमूर्तिले नै जनप्रतिनिधिलाई दिएको कानुन मिचेका गाउँपालका अध्यक्षको आरोप छ। गाउँपालिका अध्यक्ष, उपाध्यक्ष र वडाध्यक्षलाई शपथ खुवाउने कानुन संसोधन भएपछि आफुलाई अप्ठ्यारो परेको मुख्य निर्वाचन अधिकृत पौडेलले स्विकारे। घोषणा गरुन्जेलसम्म निर्वाचन अधिकृतलाई उपाध्यक्षको शपथ ग्रहण गराउने अधिकार थियो, उनले भने, सोही दिन निर्वाचन आयोगले पुरानो दफा खारेज गर्दै स्थानीय सरकार सञ्चालन ऐन अनुसार शपथ ग्रहण गराउन परिपत्र गरेपछि समस्या भएको हो। पौडेलले कानुन बमोजिम केही कमजोरी भएपनि यसलाई ठूलै विवादका रूपमा नउठाउन आग्रह गरेका छन्। नवनिर्वाचित उपाध्यक्षको सपथ फेरी गराउन सकिने उनको सुझाब छ। उपाध्यक्ष आफैं पुगिन् कार्यकक्षमा लामो समयसम्म शपथ विवाद कायमै रहेपछि नवनिर्वाचित उपाध्यक्ष रूपा शाही आफैं कार्यकक्षमा गएर काम गर्न सुरु गरेकी छन्। जनताको सेवा गर्न आएकी हुँ, शपथ ग्रहण विवादले कति दिन घर बस्नु, उनले भनिन्, मंसिर २२ गतेबाट कार्यकक्षमा जान थालेकी छुँ, कार्यपालिकाको एउटा बैठकमासमेत जबरजस्ती उपस्थित भएँ। सपथ ग्रहणको विवादबारे आफ्नो केही लिनुदिनु नभएको उनको जिकिर छ। मेरो भन्नु केही छैन, आवश्यक परेमा फेरी पद तथा गोपनीयताको शपथ लिन पनि सकिन्छ उनले थपिन्, होईन भने विवाद अन्त्य गरी मलाई सहज रूपमा काम गर्ने वातावरण सिर्जना गरीयोस्। यता गाउँपालिकाका अध्यक्ष रावल भने मुख्य निर्वाचन अधिकृत पौडेलले क्षेत्रधिकार मिचेको भन्दै माफी नमागेसम्म उपाध्यक्षलाई औपचारीक रूपमा पदबहाली नगराउने अडानमा छन्।"
बैंक र बिमाको एउटै नियामक !,"काठमाडौं : बैंकिङ र बिमासम्बन्धी कानुनको संशोधन अघि बढेका बेला केही विज्ञले यी दुवै क्षेत्रको नियमन गर्ने एउटै संस्था खडा गर्न सकिने बताएका छन्। अर्थ मन्त्रालयले संसद्मा प्रस्तुत गरेका राष्ट्र बैंक ऐन, बैंक तथा वित्तीय संस्थासम्बन्धी ऐन र बिमा ऐनका संशोधन विधेयक विचाराधिन छन्। बिमासम्बन्धी कानुन संशोधन र एकीकरण गर्न बनेको विधेयक अहिले संसदीय समितिमा दफावार छलफको क्रममा छ। राष्ट्र बैंक ऐनको संशोधन विधेयक संसदीय प्रक्रियाको सुरुआति चरणमै छन्। दुवै छाता ऐन संशोधनका क्रममा नियामक निकायका लागि बेग्लै अड्डा खडा गर्न सजिलो पर्ने जानकार बताउँछन्। पूर्वअर्थसचिव रामेश्वर खनाल केन्द्रीय बैंकबाट नियमन र सुपरीवेक्षणको कार्यक्षेत्र झिकेर बिमा समितिसँग मर्ज गर्न सकिने बताउँछन्। उनले अर्थमन्त्री डायुवराज खतिवडा राष्ट्र बैंकको गभर्नर भएकै बेला वित्तीय क्षेत्र नियमनका लागि बेग्लै संस्था स्थापना गर्न राष्ट्र बैंक सञ्चालक समितिमा अनौपचारिक प्रस्ताव राखेको बताए। अर्थ मन्त्रालयको सचिव राष्ट्र बैंकको सञ्चालक हुन्छ। त्यसैबेला उनले प्रस्ताव राखे पनि औपचारिक नीतिगत बहस अघि बढ्न नसकेको उनी सुनाउँछन्। सन् २००७ को अन्त्यबाट सुरु भएको वित्तीय संकटपछि अमेरिका र बेलायतलगायत युरोपेली मुलुकले वित्तीय क्षेत्र नियमान गर्न गर्न अलग्गै संस्था जन्माउन सुरु गरे। त्यसबेला सबैखाले वित्तीय क्षेत्रको नियमन गर्न एउटै शक्तिशाली नियामक गठन गर्नेबारे धेरै मुलुकमा छलफल भएको थियो, नेपाल राष्ट्र बैंकका कार्यकारी निर्देशक डा गुणाकर भट्ट भन्छन्, त्यस्तो सुपर रेगुलेटरबारे नेपालमा पनि छलफल गर्न सकिन्छ। सन् २०१२ पछि अमेरिका, बेलायत, इजिप्ट, क्यानडा, मौरिससजस्ता मुलुकमा बैंक र बिमासम्बन्धी नियमन र सुपरीवेक्षण गर्ने एउटै संस्था जन्माइएको छ। चीनले पनि २० महिना अघिमात्र्र बैंक र बिमालाई नियमन गर्ने बेग्लाबेग्लै संस्थालाई जोडेर चाइना बैंकिङ एन्ड इन्स्योरेन्स रेगुलेटरी कमिसन स्थापना गरेको छ। पोल्याण्डमा बैंक, बिमामात्र होइन, पुँजीबजार, पेन्सन फन्ड र विद्युतीय मुद्रासम्मको नियमन गर्न पोलिस फाइनान्सियल सुपरभिजन अथोरिटी नामक उच्चस्तरीय नियामकको व्यवस्था छ। नेपालमा पनि वित्तीय क्षेत्रलाई एकीकृत रूपमा नियमन र सुपरीवेक्षण गर्ने निकाय स्थापना गर्न सकिने जानकार बताउँछन्। बिमा समितिका अध्यक्ष चिरञ्जीवी चापागाईंले पनि बिमा क्षेत्रलाई बैंकसँगै एउटै नियामकको क्षेत्राधिकारमा समेट्न सकिने बताए। बिमा र बैंकलाई नियमन गर्ने गरी संसारमा अलग्गै वा एक्लो नियमक संस्था राख्ने दुवै खालका अभ्यास देखिन्छन्, उनले भने, नेपालमा पनि दुवै विकल्पमा छलफल गर्न सकिन्छ। पूर्वसचिव खनाल राष्ट्र बैंकलाई पनि विभाजन गर्नुपर्ने आवश्यक देख्छन्। विदेशी विनिमयमा दक्षता हासिल गरेको व्यक्तिलाई बैंकको सुपरीवेक्षणमा खटाउने अहिलेको राष्ट्र बैंकको संरचनाले जोखिम बढ्नसक्छ, उनी भन्छन्। तर अहिलेको संरचनामा भने बिमा समितिलाई राष्ट्र बैंकमा गाभ्न नसकिने उनी बताउँछन्। मुद्रा निस्काशन गर्ने, वित्तीय क्षेत्रको स्थायित्व कायम गर्ने, विदेशी विनिमय व्यवस्थापन गर्ने र सरकारको आर्थिक सल्लाहकारको भूमिका निर्वाह गर्नेजस्ता केन्द्रीय बैंकका दायित्वमा राष्ट्र बैंकलाई समेट्न सकिन्छ, उनी भन्छन्, बजारको नियमन र सुपरीवेक्षणमा भने अलग्गै संस्था स्थापना गर्नु आवस्यक छ। एउटै कम्पनीले बेग्लाबेग्लै काम गर्ने अवस्थामा कम्पनी टुक्राउनुपर्ने कानुनी व्यवस्था सम्झाउँदै उनले भने, खानेपानीको इन्जिनियरले जलविद्युत्को वास्ता नगर्ने अवस्था आएपछि जलस्रोत मन्त्रालयलाई ऊर्जा, सिँचाइ र खानेपानीमा विभाजन गरिएको हो। पछिल्लो समय बैंकले बिमा पोलिसी बेच्न थालेपछि बिमा समितिले त्यसमा कडाइ गर्न सुरु गरेको छ। बिमा समितिको अनुसन्धान र तथ्यांक व्यवस्थापनदेखि नियमन क्षमता कमजोर भएको जानकार बताउँदै आएका छन्। बिमामार्फत सम्पत्ति शुद्धीकरण गर्नेदेखि संस्थागत सुशासनमा ज्यादै कमजोरी भएको आरोप पनि लाग्ने गरेको छ। बिमा समितिका एक महिला अधिकृतले क्षमता वृद्धिभन्दा पनि नियामक निकायमा राजनीति बढी भएको बताउँछिन्। यस्ता समस्या सुल्झाउन पनि बलियो र एकीकृत नियामक आवश्यक परेको उनका बुझाइ छ।"
आयात गर्दा पूर्वअनुमति चाहिने,"काठमाडौं : नेपालमा वस्तु आयात गर्दा त्यस्ता वस्तुको वर्गीकरण र उत्पतिको निर्धारणका सम्बन्धमा पूर्वअनुमति लिनुपर्ने भएको छ। भन्सार विभागले कार्यविधि बनाएर पूर्वादेश लिनुपर्ने व्यवस्था अनिवार्य गर्न लागेको हो। विभागले कार्यविधिको मस्यौदा बनाएर स्वीकृतिका लागि अर्थ मन्त्रालय पठाएको छ। क्योटो महासन्धि र विश्व व्यापार संगठन अन्तर्गत व्यापार सहजीकरण सम्झौतामा मालवस्तुको वर्गीकरण, उत्पत्तिको निर्धारणलगायत विषयमा सम्बन्धित पक्ष राष्ट्रले पूर्वादेश दिनुपर्ने प्रावधान छ। नेपाल उल्लिखित महासन्धि एवं सम्झौताको पक्ष राष्ट्र भएकाले पूर्वादेशसम्बन्धी व्यवस्था गर्नुपर्ने हुन्छ। यद्यपि अन्तर्राष्ट्रिय रूपमा गरेको प्रतिबद्धता पालना गर्न सकेको छैन। यो व्यवस्था कार्यान्वयनमा आएसँगै मुलुकमा आयात गर्ने वस्तुका सम्बन्धमा ६० दिन अगाडि नै आयातकर्ताले निवेदन दिनुपर्नेछ। उपमहानिर्देशक मनमाया पंगेनी भट्टराईले भनिन्, भन्सार ऐनमा यो व्यवस्था छ। तर कार्यान्वयन गर्न आवश्यक कार्यविधि छैन। भन्सार ऐनमै नयाँ व्यवस्था गर्ने तयारी भइरहेको छ। त्यसअघि कार्यविधि बनाएर कार्यान्वयन गर्दै जाने योजना छ। भन्सार ऐन, २०६४ बमोजिम सरकारले मालवस्तुको वर्गीकरण सम्बन्धमा पूर्वादेश जारी गर्न सक्ने गरी राजपत्रमा सूचना प्रकाशित गरी समिति गठन गर्न सक्ने व्यवस्था छ। यद्यपि, सोही ऐनमा गठित समिति सम्बन्धमा अन्य व्यवस्था सोही सूचनामा तोकिएबमोजिम हुने उल्लेख गरिएकाले विभागले कार्यविधि बनाउनुपरेको भट्टराईले जानकारी दिइन्। उनका अनुसार यो व्यवस्थाले वैदेशिक व्यापारलाई सहज र अनुमानयोग्य बनाउनेछ। सामान आयात गर्ने व्यक्तिले वस्तुको आयात गर्नुपूर्व वर्गीकरण र उत्पतिको जानकारी दिन्छ। यसका आधारमा विभागका महानिर्देशकले पूर्वादेश दिन्छन्, उनले भनिन्, यसले वस्तु आयातमा आउनसक्ने कठिनाइ कम गर्न मद्दत पुर्याउछ। पूर्वादेश लिन के गर्नुपर्छ ? भन्सार विभागले पूर्वादेश जारी गर्न सक्ने अधिकारसम्पन्न महानिर्देशकको अध्यक्षतामा गठन हुने तीन सदस्यीय समितिको प्रस्ताव गरेको छ। आयात गर्ने व्यक्तिले सामान भन्सार कार्यालयमा आइपुग्नुभन्दा कम्तीमा ६० दिन अगाडि समितिलाई निवेदन दिनु पर्नेछ। एउटा सामानका लागि एउटा निवदेन बुझाउनुपर्ने हुन्छ। मिल्दोजल्दो वस्तुको वर्गीकरणसम्बन्धी निवेदनको हकमा, निवेदनमा समावेश भएका मालवस्त एक आपसमा मिल्दोजुल्दो भएका कारण, एक मालवस्तुको वर्गीकरणको निर्णय अर्को मालवस्तुको वर्गीकरणमा पनि लागू हुन सक्ने देखिएमा, निवेदनमा समावेश मालवस्तुमा रङ, आकार जस्ता सामान्य भिन्नता मात्र भएकाले वर्गीकरणमा असर नहुने, त्यस्तो निवेदनमा समितिले विचार गर्न सक्नेछ। वस्तुको विवरण अपूर्ण वा अपर्याप्त लागेमा समितिले निवेदकसँग थप विवरण माग गर्न सक्नेछ। त्यस्तो विवरण सूचना प्राप्त भएको मितिले १५ दिनभित्र उपलब्ध गराउनु पर्नेहुन्छ। पूर्वादेश समितिबाट खारेज वा परिमार्जन भएको अवस्थामा बाहेक दुई वर्षसम्म मान्य हुनेछ। समितिले कुनै पूर्वादेश निवेदनमा उल्लिखित मालवस्तुको प्रकृति हेरी निश्चित समयका लागि मात्र लागू हुन गरी तोक्न सक्नछ। यस्तो समयावधि पूर्वादेशमा उल्लेख गर्नुपर्ने हुन्छ। पूर्वादेश जारी गरिएको मालवस्तुको उपशीर्षक विश्व भन्सार संगठनद्वारा भन्सार संकेतीकरण (हार्मोनाइज्ड कोड) प्रणालीमा संशोधन गर्दा परिर्वतन भएमा वा विश्व भन्सार संगठनले त्यस्तो वस्तुको उपशीर्षक समाधन हुने गरी व्याख्या गरेमा संशोधन एंव व्याख्या गरेको मितिदेखि पूर्वादेशमा तोकिएको उपशीर्षक लागू नहुने उल्लेख छ।"
नेपाल विशेष सेवा विधेयक : व्यक्तिगत फोन ट्यापिङ,"काठमाडौं : राष्ट्रिय अनुसन्धान विभागलाई प्रभावकारी बनाउन भन्दै सरकारले विशेष सेवा गठनसम्बन्धी ऐन संशोधन प्रस्ताव गरेको छ। प्रधानमन्त्री तथा मन्त्रिपरिषद् कार्यालयमातहत रहेको विभागलाई विशेष सेवाअन्तर्गत राख्ने प्रस्ताव विधेयकमा छ। कांग्रेसले भने विधेयकप्रति विरोध जनाएको छ। नेपाल विशेष सेवाको गठन र सञ्चालनसम्बन्धी कानुनलाई संशोधन र एकीकरण गर्न बनेको विधेयक राष्ट्रियसभामा दर्ता भएको छ। यसमा गुप्तचर विभागले गोप्य अभियान तथा सत्र परिचालन गर्न सक्ने उल्लेख छ। त्यस क्रममा अनुसन्धानका नाममा व्यक्तिगत र संस्थागत फोन र मोबाइल फोन ट्यापिङ गर्ने अधिकार दिन लागिएको हो। सूचना संकलन तथा प्रतिगुप्तचरी क्रियाकलापका सिलसिलामा विभागले सन्दिग्ध वा निगरानीमा रहेका व्यक्ति, संघसंस्थाबाट सार्वजनिक सञ्चारमाध्यम वा अन्य माध्यमबाट भएका कुराकानी, श्रव्यदृश्य सामग्रीको अभिलेख राख्न सक्नेछ। प्रधानमन्त्रीको अध्यक्षतामा केन्द्रीय निर्देशन समिति र मुख्य सचिवको अध्यक्षतामा केन्द्रीय इन्टेलिजेन्स समन्वय समिति गठन हुने प्रस्ताव गरिएको छ। कांग्रेसले भने विधेयक फिर्ता लिन माग गरेको छ। कांग्रेसका प्रमुख सचेतक बालकृष्ण खाँणले नागरिकको स्वतन्त्रताको हकलाई कुण्ठित गर्ने, नागरिकका हरेक सूचना चुहावट हुने, गोपनीयता भंग हुने र स्वतन्त्रतालाई समाप्त गर्ने प्रावधान राखी विधेयक ल्याइएको आरोप लगाएका छन्। सूचना संकलन तथा प्रतिगुप्तचरी क्रियाकलापका सिलसिलामा विभागले सन्दिग्ध वा निगरानीमा रहेका व्यक्ति, संघसंस्थाबाट सार्वजनिक सञ्चारमाध्यम वा अन्य माध्यमबाट भएका कुराकानी, श्रव्यदृश्य वा विद्युतीय संकेत वा विवरणलाई निगरानी, अनुगमन वा इन्टरसेप्सन गर्न वा अभिलेख गर्न सक्नेछ, विधेयकमा प्रस्ताव छ। विभागले राष्ट्रिय हित तथा सुरक्षाका विषयमा प्रतिगुप्तचरीसम्बन्धी कामकारबाही गर्दा रक्षात्मक, प्रतिरक्षात्मक र प्रतिकारात्मक कार्य सञ्चालन गर्न सक्ने विधेयकमा उल्लेख छ। कुनै संस्था, समूह वा व्यक्तिले नेपाल राज्यविरुद्ध वा राष्ट्रिय सुरक्षा, सरोकार वा चासोसँग सम्बन्धित विषयमा जासुसी गतिविधि गरे वा गराउन सक्ने सम्भावनाको विषयमा सूचना संकलन गर्नगराउन सक्ने भएको छ। राज्यविरुद्ध हुन सक्ने जासुसी, भड्काउपूर्ण गतिविधिका विषयमा विभागले सूचना संकलन र विश्लेषण गर्नेछ। विभागका कर्मचारीलाई दान, दातव्य, उपहार लिन रोक लगाइएको छ। ड्युटीको समयमा मादक पदार्थ सेवन गरे, बारम्बार अनुशासहीन काम गरे, नागरिकतामा उमेर वा योग्यता ढाँटे सेवाका कर्मचारीलाई हटाउने र बर्खास्त गरिने विधेयकमै उल्लेख छ। २०७५ चैतपछि नियुक्त कर्मचारीले योगदानमा आधारित निवृत्तभरण पाउने विधेयकमा उल्लेख छ।"
नयाँ सभामुख चयन : दाहालमाथि नैतिक दबाब,"काठमाडौं : संसद् सभामुखविहीन भएको ७९ दिन पुगेको छ। नेकपाले नयाँ सभामुखबारे निर्णय नगर्दा नेताहरू अलमलमा छन्। पूर्वमाओवादी पक्षका नेताले भने पार्टी एकतापूर्वको भागबन्डाअनुसार सभामुख पद नछाड्न अध्यक्ष पुष्पकमल दाहाललाई दबाब दिएका छन्। नेताहरू नारायणकाजी श्रेष्ठ, रामबहादुर थापा, देव गुरुङ, वर्षमान पुन, अग्नि सापकोटा, जनार्दन शर्मा, पम्फा भुसाल, मात्रिका यादवलगायतले यसबारे सोमबार बिहान दाहालसँग जिज्ञासा राखेका थिए। सभामुख चयनबारे अनेक अडकलबाजी छन्। अबको सभामुख को हो ? हामीले पूर्वएमालेतिर दिने गरी यो पद छाडिसकेको हो र ? , उनीहरूले दाहालसँग जिज्ञासा राखे। स्थायी समिति बैठकमा पेस भएको राजनीतिक प्रतिवेदन र विधान संशोधन प्रस्तावमा समान धारणा बनाउन दाहालले खुमलटारमा उनीहरूलाई बोलाएका थिए। उनीहरूले सुरुमा दाहालको ब्रिफिङ सुनेका थिए। त्यसपछि भने सभामुख चयनका विषयमा जिज्ञासा उठाएको एक नेताले बताए। पार्टी एकतापूर्वको भागबन्डामा सभामुख माओवादी भागमा परेको, पार्टी एकता भए पनि अझै संगठनात्मक एकताको काम संक्रमणकै अवस्थामा रहेको, एकता महाधिवेशनसम्म तत्कालीन पार्टीको भागबन्डा यथावत् राख्नुपर्ने भएकाले सभामुख छाड्न नसकिने धारणा उनीहरूले सुनाएका थिए। संवैधानिक पदमा भएको भागबन्डा छाड्न नहुने भन्दै केही नेताले दबाब दिएका थिए। एकएक गरी नेताहरूको कुरा सुनेपछि दाहालले सभामुख चयनका विषयमा निर्णय नभएको जवाफ दिएका थिए। प्रधानमन्त्रीसँग अब सभामुख चयन प्रक्रिया लम्बाउनु हुँदैन, छिटो टुंग्याउनुपर्छ। स्थायी समिति बैठक सकेर दुई अध्यक्षले यस विषयमा छलफल गरौं र एउटा निर्णयमा पुगौंला भन्ने कुरा मात्र भएको छ, दाहाललाई उधृत गर्दै एक स्थायी समिति सदस्यले अन्नपूर्णसँग भने, अहिले यही पात्र र यही पूर्ववत् पार्टीलाई सभामुख भन्ने ढंगले छलफल चलेकै छैन। प्रधानमन्त्रीले पनि न सभामुखमा यो व्यक्तिलाई अगाडि सार्यौं भन्नुभएको छ न मैले पनि यो व्यक्ति भनेर नाम प्रस्ताव गरेको छु। विगतको भागबन्डा बदल्नेनबदल्ने कुनै छलफल छैन। दाहालले नेताहरूलाई आश्वस्त पार्न खोजेका थिए। सभामुखको नाम टुंगियो, सहमति भयो, ग्रिन सिग्नल प्राप्त भयो भन्नेजस्ता कुराहरू आइरहेका छन्, उनले भने, पार्टीमा यो क्षणसम्म सभामुखका विषयमा कुनै प्रकारको छलफल भएकै छैन। सभामुखका लागि पूर्वमाओवादीबाट देव गुरुङ, पम्फा भुसाल र अग्नि सापकोटाको दाबी छ। पूर्वएमालेबाट सुवासचन्द्र नेम्बाङको नाम चर्चामा छ। नेम्बाङले भने यसबारे केही बोलेका छैनन्। उपसभामुख शिवमाया तुम्बाहाङफेले पनि दाबी गरेकी छन्। पूर्वमाओवादी पक्षधर नेताले सभामुख चयन गर्दा तीनवटा मापदण्ड अपनाउन दाहाललाई सझुाएका छन्। एकतापूर्वको संवैधानिक अंगका बीचमा भएको भागबन्डामा सभामुख पद पनि भएकाले पूर्ववत् समूहबाट छाड्न नहुने, स्थायी समिति सदस्यभन्दा तलका नेतालाई सभामुखमा पठाउन नहुने र प्रत्यक्ष निर्वाचित नेतालाई मात्र सभामुखमा लैजानुपर्ने प्रस्ताव उनीहरूले गरेको स्रोतले जनाएको छ। दाहालले पनि नेताहरूका सुझावअनुसारकै निर्णय लिइने भन्दै विश्वस्त पार्ने प्रयास गरेका थिए। संसद्को हिउँदे अधिवेशन पुस ४ लागि आह्वान भएको छ। अधिवेशनको पहिलो प्राथमिक कार्यसूचीमा सभामुख चयन प्रक्रिया छ। अबको एक साताभित्र संसद्ले सभामुख पाउनेछ। संसद्मा बहुमत रहेकै कारण उपसभामुखलाई राजीनामाका लागि नेकपाले सन्देश छाडिसकेको छ। स्थायी समिति बैठकमा सोमबार राजनीतिक प्रतिवेदनमा टिप्पणी राख्ने क्रममा संसदीय दलका प्रमुख सचेतकसमेत रहेका नेता देव गुरुङले सभामुख चयनका विषयमा पार्टीले आफ्नो दृष्टिकोण तय गर्नुपर्ने माग गरेका थिए। संविधानले सभामुख रिक्त रहने परिकल्पना गरेको छैन। लामो समय भयो, संसद्मा सभामुख पद रिक्त छ, उनले भनेका थिए, संसद्को अबको पहिलो एजेन्डा सभामुख चयनकै छ। यसमा पार्टीको यो बैठकले एउटा दृष्टिकोण बनाओस्। सोमबार र मंगलबार बोलेका २५ जना स्थायी समिति सदस्यमध्ये अन्यले यस विषयमा खासै टिप्पणी गरेका छैनन्। स्थायी समिति बैठक यसमा चुपचाप देखिएको छ। दिनभर पार्टी बैठकको अध्यक्षता गरेका दाहाल र बालुवाटारमै रहेका प्रधानमन्त्री केपी ओलीबीच पनि यो विषयमा थप छलफल भएको छैन।"
पदमार्ग मासिएपछि पर्यटक चिन्तित,"जोमसोम : २५ दिन अघि राउन्ड अन्नपूर्ण सर्किट हुँदै मुस्ताङ आइपुगेका विदेशी पर्यटक घरपझोङमा विस्तार भइरहेको रिङरोड सडकले पदमार्ग मासिएको देखेपछि चिन्तित बनेका छन्। निकै रमाइलो अनुभूति र प्राकृतिक रमणीय दृश्य अवलोकन गर्दै आईरहेका बेल्जियमका पर्यटक सिल तिमरमेन्सले पदमार्गमा डोजर चलेको देखेपछि असहज महशुस गरे। गण्डकी प्रदेश सरकारले घरपझोङ गाउँपालिकाका ५ वटै वडा जोड्ने गरी रिङरोड विस्तार गरिरहेको छ। मुस्ताङको ढुम्बातालदेखि छैरो रिङरोड जोड्ने क्रममा केही रूख मासिएका छन् भने पदमार्ग बाटोमा सडक खनिएको हो। आफ्नै एकल पदयात्रा गरिरहेका उनले प्राकृतिक सुन्दरता नष्ट गर्ने प्रकारले पर्यटक पदमार्ग मासिएको देखेपछि संस्कृति पर्यटन तथा नागरिक उड्ड्यन मन्त्रालय ,नेपाल पर्यटन बोर्ड ,टान र अन्नपूर्ण संरक्षण क्षेत्र आयोजना एक्याप जोमसोमलाई ईमेल पठाएर ध्यानआर्कषण गराएका छन्। उनले उक्त ईमेल बेल्जियम पुगेर नेपाल पक्षलाई जानकारी गराएका हुन्। उनले ईमेलमा भनेका छन् वातावरण बिग्रिने गरी सडक केका लागि भनी प्रश्नसमेत गरेको एक्याप जोमसोमका कार्यालय प्रमुख तुलसी दाहालले जानकारी दिए। उनले डिसेम्बर १ तारिखमा ईमेल पठाएका थिए। उनका अनुसार पदमार्ग गरिरहेका पर्यटक राउन्ड अन्नपूर्ण सर्किटको यात्रा यसअघि पनि पटकपटक गरेको जनाइएको छ। चालु वर्ष गण्डकी प्रदेश सरकारले रिङरोडका लागि बजेट विनियोजन गरेको थियो। करिब ५ किमि साविक सडकमा थप ६ किमि नयाँ ट्र्याक खोलेर सडक विस्तार गरिन लागिएको हो। रिङरोडको ३ देखि ५ किमि कालोपत्रे सडक हुने सवइन्जिनियर प्रकाश खड्काले जानकारी दिए। चालु आर्थिक वर्षको सुरुदेखि सुरु भएको रिङरोड ०७८ साल असारमा सक्ने योजना रहेको छ। बन्दना भगवती ,जलजला जेभीले लिएको रिङरोडको लागत २१ करोड ४३ लाख १३ हजार छ। रिङरोडको भीर कटिङ ,ब्याग कटिङ र माटो फिलिङको काम भईरहेको उनले जानकारी दिए। रिङरोडको १० प्रतिशत काम सम्पन्न भएको छ। यस्तै ,घरपझोङमा रिङरोडको विस्तारका क्रममा मार्फामाथिको पूर्वतर्फ रक कटिङ गर्ने क्रममा ढुंगा ,माटो खसेपछि मार्फा गाउँका बासिन्दाले विरोध जनाएका छन्। सडक खन्दा खसेको माटो र ढुंगाले नदी डाइभर्सन भइ खेतीयोग्य जमिन डुबानमा पर्नसक्ने भन्दै स्थानीयले खसेको माटो व्यवस्थापन गर्न स्थानीय प्रशासनमा समेत जानकारी गराएको प्रमुख जिल्ला अधिकारी गंगाबहादुर क्षेत्रीले जानकारी दिए। उनले निर्माण व्यवसायीले खसेको माटो व्यवस्थापन गर्ने सहमति भएको र सडकको काम सुरु गर्ने सहमति भएको बताए।"
"नेकपा स्थायी समिति बैठक : ओलीदाहाल नरम, नेपाल कडा","काठमाडौं : नेकपा स्थायी समितिमा अध्यक्षद्वय केपी ओली र पुष्पकमल दाहालबीचको गुटको छाया देखिएको छ। ओली र अर्का अध्यक्ष दाहाल पक्षधर नेताहरू राजनीतिक प्रतिवेदन र सरकारप्रति लचिलो देखिएका छन् भने वरिष्ठ नेता माधव नेपाल पक्षधर नेताहरू विरोधमा उत्रिएका छन्। सोमबार र मंगलबारको बैठकमा २५ जना नेताले धारणा राखेका थिए। नेपाल पक्षधर भीम रावल, सुरेन्द्र पाण्डे, अमृत बोहरा, अष्टलक्ष्मी शाक्य, युवराज ज्ञवालीलगायतले सरकार र पार्टी नेतृत्वको कार्यशैलीको खुलेर विरोध जनाए। ओली पक्षधर शंकर पोखरेल, छविलाल विश्वकर्मा, केशव बडाल र रघुवीर महासेठले मात्र बोलेका छन्। उनीहरूले सरकार र पार्टी नेतृत्वको बचाउ गरेका छन्। अध्यक्ष दाहाल निकट अग्नि सापकोटा, शक्ति बस्नेत, जनार्दन शर्मा, देवेन्द्र पौडेल, पम्फा भुसाललगायत लचिलो देखिएका छन्। ओली पक्षका नेताहरूले भने बैठकमा अन्य नेताहरूले बोलेपछि मात्र आफूहरूले बोल्ने रणनीति लिएका छन्। सरकारमा सहभागी भएका कारण अघिल्लो पटकको स्थायी समिति बैठकमा सरकार र नेतृत्वको कार्यशैलीमा चर्काे आलोचना गरेका नेताहरू घनश्याम भुसाल र योगेश भट्टराईले भने नेतृत्वलाई उत्तेजित नभई पार्टी र विचार निर्माणमा लाग्न सुझाव दिएका छन्। सरकारका विषयमा उनीहरुले खास टिप्पणी गरेका छैनन्। भट्टराईले तीनतीन महिनामा सरकारका कामको रिपोर्ट नै पार्टीमा बुझाउने व्यवस्था गरेर समीक्षामा जान सकिने बताएका थिए। कार्यशाला चलाऔं कृषिमन्त्रीसमेत रहेका नेता घनश्याम भुसालले पार्टी स्थायी समितिमै कार्यशाला चलाउन माग गरेका छन्। भुसालले आगामी बैठकअघि स्थायी कमिटीका सबै पदाधिकारी र सदस्यबीच आजको पार्टी वा कम्युनिस्ट पार्टीको आजको कार्यभार जस्ता विषयमा कार्यशाला आयोजना गर्न माग गरेका हुन्। ५७ दिनको कार्यशाला आयोजना गरौं, भुसालले भने, कार्यशालामा पार्टीका सैद्धान्तिक, राजनीतिक र सांगठनिक क्षेत्रका सबै विषयमा छलफल गरेर निष्कर्ष निकालियोस् र केन्द्रीय कमिटीमा ती निष्कर्ष पेस गरियोस्। केन्द्रीय कमिटीमा पनि त्यसैगरी विस्तारपूर्वक छलफल गर्ने व्यवस्था गरियोस। उनले पार्टीका हरेक सदस्यलाई आफैं श्रम गरेर बाँच्नुपर्ने जस्ता प्रवाधानसहितको व्यवस्था विधानमै उल्लेख गर्न पनि माग गरे। पार्टीका हरेक सदस्य नकमाएको सम्पत्तिमा बाँच्दैनन् वा आफ्नै कमाइमा बाँच्छन्। राज्यले तोकेको कर तिर्छन् र नागरिकले तिरेको राजस्व राज्यले दुरुपयोग नगरोस् भन्ने कुरामा हरबखत सचेत रहन्छन् जस्ता प्रावधान विधानमै समेट्नुपर्छ, भुसालले भने। अर्का स्थायी समिति सदस्य वेदुराम भुसालले नेताहरुको व्यवहार र विचार मिल्न नसक्दा पार्टीमा भद्रगोल भएको जिकिर गरे। उनले भने, नेताहरुले कागजमा गर्ने गरेका प्रतिबद्धता व्यवहारमा उतार्न नसक्दा समस्या आएको छ। सरकारको बचाउ प्रदेश ५ का मुख्यमन्त्रीसमेत रहेका नेता शंकर पोखरेलले अध्यक्षद्वयको दस्तावेजले देखाएको बाटोबाटै पार्टी र सरकार अगाडि बढ्नुपर्ने बताए। नेता रघुवीर महासेठले आफ्नै पार्टी नेताहरु नेतृत्वको आलोचनामा पूर्वाग्रही भएर लाग्न खोजेको आरोप पनि लगाए। उनले भने, सरकारले राम्रो काम गरेको छ। तर जुन ढंगले गलत देखाउने काम पार्टीभित्रैबाट भएको छ, यो राम्रो छैन। नेता जनार्दन शर्माले सरकारले रोजगारी सिर्जनामा ध्यान दिन नसकेको बताएका थिए। आलोचना निषेध नगरौं अनुशासन आयोगका अध्यक्षसमेत रहेका नेता अमृत बोहोराले पार्टीमा आलोचनाको संस्कार हराउन थालेको भन्दै चिन्ता व्यक्त गरे। कम्युनिस्ट पार्टीमा निरन्तर आलोचना हुनुपर्ने भए पनि उनले पछिल्लो समय आलोचना गर्नेलाई नेतृत्वले पूर्वाग्रह राख्ने गरेको बताएका थिए। उनले भने, आलोचना गर्नेहरूलाई निषेध गरेर जाने प्रवृत्ति बढेको छ, यो गलत छ।"
सकियो धावनमार्ग जीर्णोद्वार,"काठमाडौं : त्रिभुवन अन्तर्राष्ट्रिय विमानस्थलको धावनमार्ग जीर्णोद्वार गर्ने काम तोकिएको समयावधिभन्दा ३ महिना अगाडि नै सम्पन्न भएको छ। धावनमार्गको कालोपत्र उक्काएर सबै नयाँ बनाउने काम अर्थात् रनवे जीर्णोद्वार भएको छ। नेपाल नागरिक उड्डयन प्राधिकरणले यो विमानस्थलको धावनमार्गको पिच उप्काएर २६ सेन्टिमिटरसम्मको मोटाइमा कालोपत्रे गरेको छ। ३ हजार मिटरको धावनमार्ग र विमानस्थलको ट्याक्सी वेको जीर्णोद्वार सम्पन्न भएको नेपाल नागरिक उड्डयन प्राधिकरण अन्तर्गतको त्रिभुवन अन्तर्राष्ट्रिय विमानस्थल सुधार आयोजना निर्देशक मुरारी भण्डारीले जानकारी दिए। पहिलोपटक भएको पूर्णजीर्णोद्वारले धावनमार्गको मर्मत अब कम्तीमा २० वर्षलाई ढुक्क भएको प्राधिकरणको भनाइ छ। यस अघि वर्षात्को मौसम लागेपछि धावनमार्गको पिच उप्कने र बेलाबेलामा मर्मतका लागि विमानस्थल बन्द गर्नुपर्ने समस्या थियो। अब भने यो विमानस्थल २४सै घण्टा सञ्चालन गर्न सकिएको अवस्थामा पनि धावनमार्ग मर्मतमा भने १० वर्ष गर्नु नपर्ने प्राधिकरणले जानकारी दिएको छ। सन् १९७५ मा यो धावनमार्गलाई स्तरीकरण गरेर ३ हजार मिटर लम्बाई र ४५ मिटर चौडाइको बनाइएको थियो। यो विमानस्थलमा बोइङको बी ७७७ र एयरबसको ए ३३० क्षमतासम्मका जहाज उडान तथा अवतरण गर्न सक्छन्। हाल दैनिक १७ घण्टामात्रै सञ्चालनमा रहेको यो विमानस्थलको मर्मतपछि अब आगामी १ जनावरी २०२० देखि २१ घण्टा सञ्चालन गरिने पनि प्राधिकरणका उपनिर्देशक इन्जिनियर दिपेन्द्र श्रेष्ठले जानकारी दिए। यस अघि प्राधिकरणले सन् २००९ देखि सन् २०११ सम्ममा धावनमार्गमा कालोपत्रे थप गर्ने काम भएको थियो। सन् २०१३ देखि थपिएको कालापत्रे बेला बेलामा उप्कने समस्या आउन थालेको थियो भूकम्पले धावनमार्गको भित्री भाग पनि कमजोर बनाएकाले पहिलोपटक पूर्णरूपमा धावनमार्ग मर्मत गरेको उल्लेख छ। प्राधिकरणको निर्देशक भण्डारीका अनुसार यो विमानस्थको धावनमार्ग तथा ट्याक्सी वे मर्मत गर्ने जिम्मा प्राधिकरणले चिनियाँ कम्पनी चाइना नेसनल एरो टेक्नोलोजि इन्टरनेसनल कर्पोरेसन (एभिक)लाई दिएको थियो। ठेकेदार कम्पनी एभिकले तोकिएको समयभन्दा ३ महिना अगाडि नै धावनमार्ग निर्माणको काम सकेर मंगलबार प्राधिरकणलाई हस्तान्तरण गरेको छ। यो कम्पनीले पहिलो चरणमा सन् २०१९ को १ अप्रिलदेखि ३० जुनसम्मको ३ महिनामा राति १० बजेदेखि बिहान ८ बजेसम्म धावनमार्ग जीर्णोद्वारको काम गरेको थियो। दोस्रो चरणमा १ सेप्टेम्बर देखि १६ डिसेम्बरसम्मको साढे ३ महिना राति साढे ११ बजेदेखि बिहान साढे ६ बजेसम्म ट्याक्सी वे जीर्णोद्वारको काम गरेको जानकारी भण्डारीले दिए। यो विमानस्थलको धावनमार्ग तथा ट्याक्सी वे जीर्णोद्वारको सबै काम सकिएको र अबको एक सातामा लाइटिङ तथा फिनिसिङको थप काम पनि सक्ने भएको छ। धावनमार्ग, ट्याक्सी वे, लाइटिङसहितको सबै काम गर्ने जिम्मा भने एभिकले ५ मे २०२० सम्मलाई पाएको भए पनि समग्रमा सबै काम भने ५ महिना अगाडि नै सकेर हस्तान्तरण गरेको जानकारी श्रेष्ठले दिए। यो कम्पनीको १८ महिनासम्म भने मर्मत दायित्व अवधि रहेको प्राधिकरणको भनाइ छ। मंगलबार एभिकले समयमा नै काम सम्पन्न गरेर यो आयोजना प्राधिकरणलाई हस्तान्तरण गरेको पनि छ। प्राधिकरणले एभिकलाई धावनमार्ग जीर्णोद्वार गर्न करसहित ४ अर्ब २७ करोड रुपैयाँ खर्चेको छ। धावनमार्ग जीर्णोद्वारको काम गर्नुपर्ने भएकाले यसअघि ६ महिनासम्म रातको समयमा पूर्ण रूपमा वायुसेवाको उडान तथा अवरण बन्द गरिएको थियो। यो काममा सबै आन्तरिक र विदेशी वायुसेवाले गरेको सहयोगका कारण समयमा नै विमानस्थलको स्तरोन्नति गर्न सम्भव भएको प्राधिकरणका महानिर्देशक राजन पोखरेलले बताए। प्राधिकरणले अझै अन्तर्राष्ट्रिय उडानका विभिन्न २२ वटा जहाज एकैपटक पार्किङ गर्न सक्ने गरी पार्किङ क्षेत्र विस्तारसहितको काम गर्दै छ। विमानस्थलको सुधार तथा मर्मतमा भएको अहिलको कामले भ्रमण वर्ष २०२० लाई सहयोग पुग्नेछ। भ्रमण वर्षलाई लक्षित गरेर २०२० को मा विमानस्थल २१ घण्टासम्म खुला गरिने प्राधिकरणको भनाइ छ।"
नीति अनुसन्धान प्रतिष्ठानलाई स्वशासित बनाइँदै,"काठमाडौं : सार्वजनिक नीतिका विषयमा अध्ययन र अनुसन्धान गरि सरकारलाई सुझाव दिन गठन गरिएको नीति अनुसन्धान प्रतिष्ठान (थिंक ट्यांक) स्वशासित संस्थाका रुपमा रहने निश्चित भएको छ। सरकारले प्रतिष्ठान गठनसम्बन्धी विधेयक संसद्मा दर्ता गरेको छ। मुलुकको आर्थिक, सामाजिक, राजनीतिक तथा सांस्कृतिक क्षेत्रका विभिन्न पक्षमा अध्ययन, अनुसन्धान गरि त्यसका उपलब्धि र निष्कर्षको विश्लेषण गर्ने संस्थागत व्यवस्थाका लागि गठित प्रतिष्ठानलाई स्वशासित गर्न लागिएको सरकारले जनाएको छ। यसअघि विकास समिति गठन आदेशद्वारा डेढ वर्षअघि गठन भई सञ्चालनमा आएको प्रतिष्ठानलाई थप प्रभावकारी र स्वायत्त बनाउन ऐनमै व्यवस्था गर्न लागिएको सरकारले जनाएको छ। थिंक ट्यांकका रुपमा प्रतिष्ठानले सामरिक मामिला, अन्तर्राष्ट्रिय सम्बन्ध, कूटनीतिक तथा परराष्ट्र नीतिको पनि अध्ययन र अनुसन्धान गर्नेछ। प्रधानमन्त्री केपी ओलीले संसद्मा दर्ता गराएको विधेयकको प्रस्तावनामा भनिएको छ, सार्वजनिक नीतिका विषयमा अध्ययन, अनुसन्धान गरि त्यसमा देखिएका कमी, कमजोरी पहिचान गरि सुधारका विषयमा सुझाव पेस गर्न, शासकीय सुधार गर्दै सुशासन प्रवद्र्धन गर्ने कार्यमा सहयोग गर्न नीति अनुसन्धान प्रतिष्ठानको स्थापना र सञ्चालन गर्ने सम्बन्धमा ऐनद्वारा व्यवस्था गर्न वाञ्छनीय भएकाले यो विधेयक पेस गरिएको छ। ख्यातिप्राप्त अध्येता वा अनुसन्धानकर्तामध्येबाट एक अध्यक्षसहित ४ जना सदस्य रहेको प्रतिष्ठान गठन गर्ने सरकारको प्रस्ताव छ। प्रतिष्ठान स्वशासित संस्था हुने प्रस्ताव छ। विभिन्न विधा वा विषयमा अध्ययन, अनुसन्धान वा विश्लेषण गर्ने अनुसन्धानकर्ता करारमा नियुक्ति गर्न सकिने अधिकार प्रतिष्ठानलाई दिइनेछ। प्रतिष्ठानले मुलुकले अपनाउनुपर्ने खास विषयमा तत्कालीन, अल्पकालीन वा दीर्घकालीन नीति, सञ्चालन गर्नुपर्ने कार्यक्रम र रणनीतिका सम्बन्धमा अध्ययन तथा अनुसन्धान गर्ने विधेयकमा उल्लेख छ। सामरिक मामिला, अन्तर्राष्ट्रिय सम्बन्ध, कूटनीति तथा परराष्ट्र नीतिको अध्ययन तथा अनुसन्धान गरि त्यसमा अपनाउनुपर्ने उपायका बारेमा सरकारलाई नीतिगत सुझाव दिने, प्रतिष्ठानको काम, कर्तव्य र अधिकारमा उल्लेख छ। विभिन्न क्षेत्रका विशेषज्ञ, दक्ष व्यक्ति वा संस्थाको सूची बनाएर प्रतिष्ठानले कुनै खास विषयको अध्ययन, अनुसन्धान वा विश्लेषण गराउन सक्नेछ। स्नातकोत्तर तहमा अध्ययन गरिरहेका वा गरिसकेका मेधावी विद्यार्थीका लागि समय समयमा इन्टर्नसिप कार्यक्रम सञ्चालन गरि अध्ययन र अनुसन्धानका कार्यक्रम प्रतिष्ठानले सञ्चालन गर्ने प्रस्ताव विधेयकमा गरिएको छ। प्रतिष्ठानले वार्षिक प्रतिवेदन सरकारसमक्ष पेस गर्नुपर्नेछ।"
मासुको भाउ बढाउन ३० लाख चल्ला नष्ट,"काठमाडौं : नेपाल ह्याचरी उद्योग संघले कुखुराका ३० लाख जिउँदो चल्ला खाल्डोमा गाडेको छ। बजारमा ब्रोइलर र कोइलरको मासुको मूल्य बढाउन संघले निर्मम तरिकाले चल्ला मारेको हो। ती चल्लाको मूल्य १५ करोड रुपैयाँ पर्छ। संघले बजार सुधार गर्ने नाममा एकलौटी निर्णय गरी साना किसानदेखि व्यावसायिक ह्याचरीको ब्रोइलर र कोइलर जातको जिउँदो चल्ला नष्ट गरेको छ। संघका पदाधिकारीले फार्ममा जबरजस्ती प्रवेश गरी चल्ला मार्न थालेको गुनासो साना किसानहरूको छ। व्यावसायिक लाभ लिन जिउँदो चल्ला मारेको भन्दै किसानहरूले खेद व्यक्त गरेका छन्। संघले मंसिर २९ गतेदेखि पुस ८ गतेसम्म देशभरका ह्याचरीबाट चल्ला उत्पादन गर्न नदिने नीति लिएको छ। यसै क्रममा काठमाडौं, चितवन, पोखरा, बुटवल, धनगढीलगायत सहरमा एक दिनमै ३० लाख चल्ला मारिएको हो। संघका पदाधिकारीले चल्ला राखिएको क्रेटमा चिसो र तातो पानी खन्याइदिएका छन्। यस्तै कतिपय ठाउँमा जिउँदै पुरिदिएका छन्। संघले ४५ करोड मूल्यको चल्ला निस्कने अण्डासमेत नियन्त्रणमा लिएर गाडेको छ। मागभन्दा बढी उत्पादन हुँदा मूल्य नपाएको भन्दै जिउँदो चल्ला नष्ट गरेको संघले जनाएको छ। संघका केन्द्रीय अध्यक्ष टीकाराम पोखरेलले कुखुरा व्यवसाय व्यवस्थित गर्न तथा किसानलाई लागत मूल्य उपलब्ध गराउन चल्ला र अण्डा नष्ट गरिएको बताए। उनका अनुसार चल्ला नष्ट गर्ने अभियान एक सातासम्म जारी रहनेछ। मागभन्दा बढी कुखुरा उत्पादन भएका कारण किसान र ह्याचरी व्यवसायीले मूल्य नपाएकाले लागत मूल्य उपलब्ध गराउन चल्ला र अण्डा नष्ट गरेका छौं, पोखरेलले अन्नपूर्णसँग भने, बजार व्यवस्थित गर्न चल्ला उत्पादनमा रोक लगाएका छौं। संघले आफ्नो निर्णय मान्न ह्याचरी उद्योगलाई पनि बाध्य पारेको छ। निर्णय नमान्ने उद्योगमा संघका पदाधिकारी नै पुगेर चल्ला र अण्डा नष्ट गर्दै आएका छन्। अध्यक्ष पोखरेलका अनुसार बजारमा एक सातामा ३० लाख चल्ला माग हुन्छ। तर ४५ लाख चल्ला उत्पादन भइरहेको छ। १० दिनमा ६० लाख चल्ला उत्पादन हुन्छ। ६० लाख चल्ला कमी भएपछि बजारमा कुखुराको मासुको अभाव हुन्छ। मासु अभाव गराएर मूल्य बढाउने तयारी ह्याचरी संघको छ। लेयर्स, ब्रोइलर र कोइलर जातका चल्ला उत्पादन गर्ने ह्याचरी देशभर तीन सय छन्। भरतपुरको फूर्तिचोकस्थित बूढानीलकण्ठ ब्रिडर्स फार्म प्राइभेट लिमिटेडका अध्यक्ष देवेन्द्र श्रेष्ठले संघका पदाधिकारीले जबरजस्ती फार्ममा पसेर पाँच हजार चल्ला नष्ट गरिदिएको बताए। संघले आफ्नो निर्णय मान्न दबाब दिएको छ, श्रेष्ठले भने, चल्ला उत्पादनमा ह्याचरी संघले दादागिरी देखायो। पशु कल्याण संघका अध्यक्ष स्नेहा श्रेष्ठले मुलुकी ऐनमा कुनै पनि पशुपन्छीलाई यातना दिएर मार्न नपाइने व्यवस्था रहेको बताइन्। पशुपन्छीलाई यातना दिएर मारेमा तीन महिना कैद वा ५० हजारसम्म जरिबाना गराउने व्यवस्था छ। श्रेष्ठले भनिन्, व्यावसायिक लाभ लिनकै लागि जिउँदो चल्ला मार्नु जघन्य अपराध हो। जुन चल्लाबाट पैसा कमाउने हो, त्यसैलाई यातना दिएर मार्नेलाई कारबाही गर्नुपर्छ। उपभोक्तावादी माधव तिमल्सिनाले उपभोक्ता संरक्षण ऐनविपरीत ह्याचरी संघले एकलौटी रूपमा चल्ला उत्पादन क्षेत्रमा सिन्डिकेट कायम हुने गरी कार्टेलिङ गरेको बताए। संघले चल्ला उत्पादन बन्द गरेर मासु उत्पादनमा कमी ल्याउन खोजेको छ, तिमल्सिनाले भने, कुखुराको मासुको कृत्रिम अभाव सिर्जना गरी आफूखुसी मूल्य तोक्न खोजिएको छ। नेपाल कुखुरापालक किसान संघका केन्द्रीय अध्यक्ष झनक पौडेलले ह्याचरी संघले किसानसँग सल्लाह नगरी चल्ला नष्ट गरिरहेको बताए। उनले ह्याचरी संघ, दाना उत्पादक संघ र कुखुरा व्यवसायी संघ मिलेर मूल्य निर्धारण गरी किसानलाई लागत मूल्यभन्दा कम मूल्य उपलब्ध गराएको बताए। संघले गरेको यो निर्णय अत्यन्त निन्दनीय र त्रूर छ। व्यावसायिक लाभ लिनका लागि जिउँदो चल्ला मार्नु खेदजनक छ, पौडेलले भने।"
काठमाडौंको चिसो छल्न पूर्वराजा ज्ञानेन्द्र झापामा,"झापा : पूर्वराजा ज्ञानेन्द्र शाह पत्नी कोमलका साथ काठमाडौंको हिउँदे चिसो छल्न बुधबार झापा आइपुगेका छन्। परापूर्व कालदेखि नै वर्षैपिच्छे हिउँदको समयमा पूर्वराज परिवार आफ्नै स्वामित्वमा रहेको प्रधानमन्त्रीको गृहनगर दमकस्थित हिमालयन चिया बगानमा अवस्थित घरमा आउने गरेका छन्। बुधबार झापाको चन्द्रगढी विमानस्थलमा सयौँको संख्यामा रहेका शुभचिन्तकहरुले पूर्वराजा ज्ञानेन्द्रलाई स्वागत सम्मान गरेका थिए। ज्ञानेन्द्रले झापा मात्र नभइ मोरङ, इलाम, पाँचथर, ताप्लेजुङ्गलगायतका जिल्लादेखि आएका कार्यकर्ता तथा शुभेच्छुकहरुका हातबाट फूलका गुच्छा लिन र खबर सोध्नसमेत भ्याएका थिए। २ महिने बसाइका लागि झापा आएका ज्ञानेन्द्रले पूर्वी नेपालमा रहेका धार्मिक क्षेत्रहरुमा पुगेर पुजाअर्चना गर्ने र राजसंस्थासँग आस्था भएका आफ्ना कार्यकर्तालाई पनि भेट्ने कार्यक्रम रहेको झापाका राजा समर्थक चेतनाथ थापाले बताए। थापाका अनुसार २ महिने बसाइमा पूर्व राजपरिवारको स्वामित्वमा रहेका व्यवसायहरुमा पनि ज्ञानेन्द्रले रेखदेख गर्नेछन्।"
प्रहरी र सरकारी वकिलको संयुक्त राष्ट्रिय सम्मेलन,"काठमाडौं : प्रहरी र सरकारी वकिलको संयुक्त राष्ट्रिय सम्मेलन तय भएको छ। पुस ४, ५ र ६ गते काठमाडौंमा सम्मेलन हुने भएको हो। सम्मेलनले फौजदारी अपराध संहिताको कार्यान्वयनमा देखिएका चुनौती, अनुसन्धान पद्धति एवम् अभियोजनका कमजोरीमा बृहत् छलफल भइ समाधान खोजी हुने जनाइएको छ। अनुसन्धानकर्ता रहेका प्रहरी र अभियोजनकर्ता रहेका सरकारी वकीलको राष्ट्रिय सम्मेलन उद्घाटन प्रधानमन्त्री केपी शर्मा ओलीले गर्ने जानकारी बुधबार आयोजित पत्रकार सम्मेलनमा दिइयो। सम्मेलनमा मुलुकभरबाट ६ सय २५ जनाको सहभागीता रहने भएको छ। जसमध्ये प्रहरी अधिकृत तीन सय सय २०, सरकारी वकिल दुई सय ७० र पर्यवेक्षक ३५ जनाको सहभागीता रहने छ। सम्मेलनमा दुबै तर्फबाट विज्ञले १४ विषयमा कार्यपत्र प्रस्तुत गर्नेछन्। प्रहरी प्रमुख सर्वेन्द्र खनालसमेत सहभागी रहेको पत्रकार सम्मेलनमा महान्यायाधीवक्ता अग्नी खरेलले आरोपीलाई थुनामा राख्दैमा न्याय प्रणालीमा सुधार नहुने बताए। आरोपी भागेर जाने अवस्था छैन भन्ने विश्वस्त आधार भएमा थुना बाहिरै राखेर पनि अनुसन्धान गर्न सकिने खरेलको भनाइ छ। सम्मेलनले अपराध अनुसन्धानमा सरकारी वकिल र प्रहरीबीच समन्वय तथा सहकार्यमा बल पुर्याउने अपेक्षा गरिएको छ। घोषणापत्र जारी गर्दै सम्मेलन पुस ६ गते समाप्त हुने छ।"
"हुर्कियो गर्भको नासो, फर्किएनन् श्रीमान्","डोटी : शिखर नगरपालिका१ कपल्लेकीकी ४१ वर्षीया महिसरा दडिमाना आफ्नो गर्भमा भएको श्रीमानको नासो हुर्किए पनि सिउँदोमा सिन्दूर हाल्ने व्यक्ति अझै नफर्किंदा निकै चिन्तित बनेकी छिन्। उनका श्रीमान् टेकबहादुर दडिमाना रोजगारीका लागि भारतको जोधपुर गएपछि उहाँ नितान्त एक्ली भएकी हुन्। करिब १५ वर्षको उमेरमा वैवाहिक जीवनमा बाँधिएकी महिसराले श्रीमानको सुख त परै जावास् अनुहारसम्म हेर्न नपाएको करिब पनि २० वर्ष भयो। 'म तीन महिनाकी गर्भवती थिए, त्यतिबेला उहाँ (श्रीमान्) घरबाट जानुभएको हो', महिसराले भनिन्। साथीसँगीका बुबा भारतबाट फर्कंदा आफ्ना बुबा नफर्केपछि महिसराका छोरा गोपाल बाबा किन आएनन् भनेर सोध्ने गर्छन्। महिसरा छोरालाई फेरि कुनै बहाना बनाएर चुप लाउने गरे पनि तर जब गोपाल अली ठूला भए उनले भन्नै पर्यो सत्य कुरा। 'यो २० वर्षसम्म न म बिधवा जस्ती भए न सधवा जस्ती' मलिन अनुहार बनाउँदै महिसराले थप भनिन्, 'श्रीमान् छन् भन्ने कि छैनन् भन्ने द्विविधा भएको छ।' सिउँदोमा सिन्दूर त छ महिसराको तर त्यो सिन्दूर हाल्ने व्यक्ति कहाँ छ भन्ने अहिलेसम्म अत्तोपत्तो छैन उनलाई। विवाहलगत्तै महिसराका श्रीमान् टेकबहादुर घर छोडेर गएका परदेश जागएका थिए। चार वर्षसम्म कुनै पत्तो थिएन। पछि आफैँ घर आएको महिसराले बताइन। 'त्यतिबेलै मेरा सुसुराले अर्को बिहे गर्न भन्नुभएको थियो,' उहिलेको कुरा सम्झँदै उनले गहभरि आँसु निकाल्दै भनिन्, 'म कहीँ गएन श्रीमानको बाटो कुरेरै बसे तर उहाँ आउनुभएन।' चार वर्षपछि टेकबहादुर आए। सानै उमेरदेखि रक्सीको नशामा रमाउने बानी परेका टेकबहादुर धेरै दिन घरमा बसेनन्। फेरि कमाउने भन्दै घरबाट गए तर कहाँ गए भन्ने उनकी श्रीमती तथा अन्य गाउँलेलाई अहिलेसम्मले अत्तोपत्तो पाएनन्। बाख्रा पालेर, अर्काको मेलापात गरेर साँझबिहानको छाक टार्छिन, महिसारले हिजोआज। माइती, देवर, जेठाजुको सहयोगमा महिसराले छोरालाई हुर्काइन, छोरालाई दुःख कष्ट गरेर भए पनि कक्षा १२ सम्म पढाइन। 'स्कुलमा कक्षा १२ को एक विषय लागेको थियो, चान्स (ग्रेड वृद्धि) दिन पाउने भन्नुभाथ्यो सरले, तर छोरो गोपाल पनि रोजगारीका लागि भारत गयो', उनले भनिन्, 'मैले दुःख गरेर हुर्काए, पढाए पनि, पढाइमा राम्रै थियो तर बीचमै पढाइ छाडेर छोरा भारत गयो, मेरा फेरि दुःख शुरु भए।' उनी छोराको खुशीमा आफ्नो दुःख बिर्सन खोज्थिन त्यो खुशी पनि मिल्न नसकेकामा उनी अहिले झन् दुःखी भएकी छिन्। श्रीमान् भारतमै हराएको घटनाले पनि छोरा भारत नपसोस् भन्ने चाहना थियो महिसराको। पेट पाल्नकै लागि मुग्लान पस्नु पर्ने लाखौं युवाको पीडाले गोपाललाई पनि छोयो। महिसराको जस्तै अवस्था छ कृष्णा गिरीको पनि। करिब १६ वर्षको उमेरमा वैवाहिक जीवनमा बाँधिएकी कृष्णा पनि विगत १६ वर्षदेखि श्रीमानको पर्खाइमा घरमा बसेकी छिन्। द्वन्द्वकालमा कृष्णाका श्रीमान् दीपक गिरी घरबाट केही नबोली निस्किए। गाउँतिरै डुल्दै होलान् भन्ने सोचेकी कृष्णाले श्रीमान् कहाँ गए अहिलेसम्म खबर पाएकी छैनन्। दिन, महिना, वर्ष बित्दै जाँदा १६ वर्ष पूरा भएछ, तर दीपक घर फर्केर आएनन्। दीपक घरबाट जाँदा गर्भमा रहेकी छोरी लक्ष्मीलाई पनि अहिले १५ वर्ष पूरा भइसकेको छ। महिसरा र कृष्णा मात्रै हैनन् गाउँमा थुप्रै महिलाले यस्तो पीडा खेपिरहनु परेको बताउछिन् कपल्लेकी स्थानीयवासी चम्पा पार्की। तीन वर्षपहिले महिसरा र कृष्णाले श्रीमान्को खोजीका लागि जिल्ला प्रहरी कार्यालयमा निवेदनसमेत दिएका थिए। प्रहरी कार्यालयबाट पनि कुनै जानकारी नआएपछि उनीहरुले अहिले श्रीमान् आउने आशा मारिसकेका छन्। जिल्ला प्रहरी कार्यालयका प्रमुख दिलीपसिंह देउवाले श्रीमान् तथा घरका परिवार हराएका विषयमा निवेदन पर्ने गरे पनि कुन ठाउँ र कहिले हराएका हुन् भन्ने यकिन जानकारी नआएका कारण खोजतलास गर्नमा समस्या भएको बताए। उनले भने, 'घरका सदस्य हराएको भन्ने निवेदन (खबर) आउँछ तर कहिले कहाँबाट भन्ने जानकारी आउँदैन तैपनि हामी हाम्रो क्षेत्रबाट खोजतलासका लागि पहल भइरहेका छ।"
प्रहरीलाई घुस दिने पक्राउ,"काठमाडौं : गोरु व्यापार गर्न सहयोग गरिदिन आग्रह गर्दै प्रहरीलाई घुस दिने व्यक्तिलाई अख्तियार दुरुपयोग अनुसन्धान आयोगले नियन्त्रणमा लिएको छ। रुपन्देही वसन्तपुर गाउँपालिका४ का जहरुद्दीन तेलीले वडा प्रहरी कार्यालय वालिङ, स्याङ्जाका प्रमुख प्रहरी निरीक्षकलाई आफ्नै कार्यकक्षमा काम गरिरहेको अवस्थामा रु १५ हजार घुस दिँदै गरेको अवस्थामा आयोगको टोलीले नियन्त्रणमा लिएको हो। यस्तै आयोगले घरेलु मदिरा बिक्री वितरणमा सहजीकरण गरिदिने भन्दै सेवाग्राहीसँग रु १५ हजार घुस लिएको अवस्थामा जिल्ला प्रहरी कार्यालय बारामा कार्यरत प्रहरी जवान सरोजकुमार यादवलाई नियन्त्रणमा लिएको छ।"
डाक्टर र नर्स चुनावी मैदानमा,"काठमाडौं : मुलुकभरका चिकित्सक र नर्सलाई चुनाव लागेको छ। डाक्टरको छाता संगठन नेपाल चिकित्सक संघ र नर्सको संगठन नेपाल नर्सिङ संघको निर्वाचन नजिकिंदै गर्दा उम्मेदवार प्रचारप्रसारको दौडधुपमा व्यस्त देखिएका छन्। चुनावी माहौल तातिंदै गर्दा निर्वाचनका लागि चिकित्सक र नर्सले सत्तारुढ नेकपा र प्रमुख प्रतिपक्षी नेपाली कांग्रेस निकट दुई प्यानल खडा गरि चुनावी मैदानमा उत्रिएका हुन्। स्वतन्त्र उम्मेदवारी परेपनि प्रतिस्पर्धा भने दुई प्यानलबीच नै हुने देखिएको छ। तीन वर्षे कार्यकालका लागि चिकित्सक संघको अध्यक्षमा लोकतान्त्रिक समूहबाट डा लोचन कार्कीले उम्मेदवारी दिएका छन्। डा कार्की यस अघि संघका महासचिवमा थिए। प्रगतिशिल पेसागत समूहबाट डा पुष्पमणि खरालले प्यानलसहित उम्मेदवारी दर्ता गराएका छन्। सँघको महासचिवमा चारजनाले उम्मेदवारी दिएका छन्। लोकतान्त्रिक समूहबाट डा बद्री रिजाल र प्रगतिशिल समूहबाट डामधुर बस्नेत चुनावी मैदानमा उत्रिएका छन्। महासचिवमा डा दिपेन्द्र पाण्डेले स्वतन्त्र उम्मेदवारी दर्ता गराएका छन्। डा पाण्डे सरकारी चिकित्सक संघका अध्यक्ष हुन्। यसैगरी महासचिवमा डा अजयकुमार मिश्रले पनि स्वतन्त्र तर्फबाट उम्मेदवारी दिएका छन्। लोकतान्त्रिक प्यानलबाट वरिष्ठ उपाध्यक्ष शिवप्रसाद श्रेष्ठ,उपाध्यक्ष अनिल विक्रम कार्की र कोषाध्यक्षमा डा प्रकाश बुढाथोकीले उम्मेदवारी दिएका छन्। प्रगतिशीलबाट वरिष्ठ उपाध्यक्षमा डा रक्षा श्रेष्ठ र उपाध्यक्षमा रन्जितकुमार झा र कोषाध्यक्षमा सन्जितकुमार शाहले उम्मेदवारी दर्ता गराएका छन्। संघमा हाल ९ हजार ८ सय ८४ मतदाता रहेका छन। चिकित्सक संघको निर्वाचन माघमा हुँदैछ। नर्सिङमा दुई प्यानल त्यस्तै पुस ९ गते हुन लागेको नर्सिङ संघमा पनि दुई प्यानल खडा भएको छ। प्राध्यापक मनकुमारी राईको नेतृत्वमा वरिष्ठ उपाध्यक्ष रमेश सुब्बा, उपाध्यक्ष मीना बानियाँ, महासचिवमा नर्वदा थापा र कोषाध्यक्षमा कल्पना श्रेष्ठले उम्मेदवारी दिएका छन्। प्राध्यापक राई नेतृत्वको प्यानलले नेकपा निकट रहेको छ। संयुक्त पेशागत प्यानलको नाममा प्राध्यापक मुना राना थापा नेतृत्वको प्यानल पनि चुनावी मैदानमा उत्रिएको छ। यो प्यानल प्रतिपक्षी कांग्रेस निकट रहेको छ। प्राध्यापक थापाको प्यानलमा वरिष्ठ उपाध्यक्षमा उर्मिला श्रेष्ठ, उपाध्यक्षमा विमला कुमारी शाह, महासचिवमा यशोदा बराल, सचिवमा जया मिश्र र कोषध्यक्षमा कविता आचार्यले उम्मेदवारी दर्ता गराएका छन्। नर्सिङ संघको १९ औं कार्यसमितिमा स्वतन्त्रबाट खुला सदस्यमा अस्मिता ढकाल उम्मेदवार बनेकी छिन्।"
एकै दिन २ डिग्री तापक्रम घट्यो,नेपालगञ्ज : केही दिन अघिदेखि बढेको नेपालगञ्जको तापक्रम अहिले घट्दो क्रममा छ। यहाँ दुई दिन यता घाम पनि लागेको छैन्। जल तथा मौसम विज्ञान विभागको राँझास्थित हावापानी फिल्ड कार्यालयका प्रमुख पलबहादुर विश्वकर्माका अनुसार मंगलबार अधिकतम् तापक्रम १५ डिग्री सेल्सियस थियो भने बुधबार घटेर १३ दशमलव दुई डिग्री सेल्सियसमा झरेको छ। एकैदिन अधिकतम् तापक्रम दुई डिग्री सेल्सियस घटेको छ। अधिकतम् तापक्रम भने यो वर्षकै सबैभन्दा न्यून हो। जबकी २७ मंसिरमा दिनभर पानी परेको बेलामा पनि अधिकतम् तापक्रम सबैभन्दा कम १६ दशमलव ५ डिग्री सेल्सियस मापन भएको छ। न्यूनतम् तापक्रम पनि घटिरहेको छ। अघिल्लो दिन १२ दशमलव २ डिग्री सेल्सियस रहेकोमा बुधबार ११ दशमलव पाँच डिग्री सेल्सियस रहेको छ। १७ मंसिरमा न्यूनतम् तापक्रम सबैभन्दा कम आठ दशमलव दुई डिग्री सेल्सियस मापन गरिएको थियो। दुई दिनदेखि शितलहर चले पनि विमान उडान भने प्रभावित भएको छैन्। नेपालगन्जबाट बुधबार नौ वटा उडान रहेकोमा सबै उडाइएको थियो।
साल्ट ट्रेडिङको जग्गामा औद्योगिक ग्राम बनाउन माग,"विराटनगर : प्रदेश १ का उद्योगी व्यवसायीले सुनसरीको अमडुवास्थित साल्ट ट्रेडिङको स्वामित्वमा रहेको जग्गामा औद्योगिक ग्राम बनाउन माग गरेका छन्। कोशी करिडोरका जिल्ला र नगर उद्योग वाणिज्य संघमा आवद्ध व्यवसायीले माग गरेका हुन्। बुधबार विराटनगरमा पत्रकार सम्मेलन गर्दै साल्ट ट्रेडिङको स्वामित्वमा रहेको ६ सय ५० बिघा जग्गालाई औद्योगिक ग्राम बनाउँदै औद्योगिक उत्पादन र कृषि उपजको प्रदर्शनीका लागि अन्तराष्ट्रिय स्तरको प्रदर्शनी केन्द्र निर्माण गर्न माग गरेका हुन्। सरकारले यस वर्षदेखि लागू गरेको प्रावधानहरु पूर्वाधार अभाव र व्यवसायीलाई जानकारी नहुँदा कार्यान्वयनमा कठिन भएको छ, सूसुचित गरेर मात्र सरकारले कार्यान्वयन गर्नुपर्छ, हामीले राखेको मागमा सरकार गम्भिर बनोस, उद्योग संगठन मोरङका अध्यक्ष भीम घिमिरेले भने। उनले साना उद्योगहरुलाई करका सम्बन्धमा दिइएको हालको २० लाखको थ्रेसहोल्डलाई बढाएर कम्तीमा ५० लाखसम्म पुयाउन पनि आग्रह गरे। बैंक तथा वित्तिय संस्थाहरुको चर्को ब्याजले उद्योगीमा समस्या परेको बताउँदै उद्योगीले बैंक र बिमा कम्पनीहरुको अघोषित सिण्डीकेट तोडेर उद्योगमा बढिमा ७ प्रतिशत र वाणिज्य व्यापारमा ९ प्रतिशतमा ब्याजमा नबढाई सरलिकृत कर्जा उपलब्ध गराउन मागसमेत गरेका छन्। प्रदेश १ मा उद्योगको विकास गर्न सकिने आधार तय गर्दै १३ बुँदे घोषणापत्र समेत सार्वजनिक गरेका छन्। घोषणापत्रमा सरकारले उद्योगीलाई कर संकलन गर्ने स्रोतका रुपमा मात्रै लिएको र दण्डको बढी व्यवस्था गरेकोमा आपक्ती जनाएका छन्। यस्तै उद्योग वाणिज्य क्षेत्र मुलुकको आर्थिक विकासको सहयात्रीसमेत रहेको भन्दै उद्योगी व्यवसायीहरुलाई राज्यले निर्दिष्ट गरेको नीति नियम र प्रावधानहरु सिक्दै पालना गर्न आव्हान गरेको छ। यस्तै उद्योग संगठन मोरङ र मोरङ व्यापार संघको संंयुक्त पहलमा गठन भएको कार्यदलले प्रधानमन्त्री र अर्थमन्त्रीलाई पेश गरेको प्रतिवेदन अविलम्ब कार्यान्वयनमा ल्याउन माग गरेको छ।"
कालापानी विवाद : प्रधानमन्त्री ओलीले सर्वोच्चलाई पठाए यस्तो जवाफ,"काठमाडौं : प्रधानमन्त्री केपी ओलीले सीमा विवाद सम्बन्धमा सर्वोच्च अदालतमा दायर रिट खारेजीको माग गरेका छन् । सीमा सुरक्षाको माग गर्दै सार्वोच्च अदालतमा दायर रिटको जवाफ दिँदै प्रधानमन्त्री ओलीले कूटनीतिक माध्यमबाट समाधान हुने विषयमा अदालतबाट आदेश जारी गर्नु नपर्ने भन्दै रिट खारेजीको माग गरेका हुन्। कालापानी, लिपुलेक, लिम्पियाधुरा, सुस्तासहितका स्थानका सीमाना सम्बन्धी समस्या समाधानका लागि सरकारकार क्रियाशिल रहेको भन्दै प्रधानमन्त्री ओलीले मंसिर २९ गते पठाएको जवाफ बुधबार (पुस २) गते सर्वोच्चमा पुगेको हो। अधिवक्ता कञ्चनकृष्ण न्यौपानेले सीमा सुरक्षाको माग गर्दै दायर गरेको रिटको जवाफ मागेको सर्वोच्चलाई प्रधानमन्त्री तथा मन्त्रिपरिषद् कार्यालयसँगै भूमि व्यवस्था मन्त्रालयलेसमेत समान ब्यहोराको लिखित जवाफ सर्वोच्चमा पठाएको छ। ऐतिहासिक दस्तावेज तथ्य प्रमाणासमेतका आधारमा कालापानी, लिपुलेक, लिम्पियाधुरा, सुस्तासहितका स्थानका सीमाना सम्बन्धी समस्या समाधानका लागि सरकारकार क्रियाशिल छ। परराष्ट्र मन्त्रालयमार्फत् भारत सरकारलाई नक्सा तुरुन्त सच्याउन गत मंसिर ४ गते कूटनीतिक माध्यमबाट अनुरोधसमेत गरिसकिएको छ, जवाफमा भनिएको छ। जवाफमा अन्तराष्ट्रिय सीमा निरीक्षण समिति गठन भएको उल्लेखसमेत प्रधानमन्त्री ओलीले गरेका छन्। सीमा निरीक्षण समितीलाई तीन महिनाको समय दिइएको प्रधानमन्त्रीको जवाफमा उल्लेख छ। समितीलाई सीमा दुरुस्त रहे नरहेको जाँच गर्ने, अतिक्रमण भए नभएको एकिन गर्ने, सीमा स्तम्भ हराए नहराएको एकिन गर्नेलगायतका कार्य सम्पन्न गरी तीन महिनाभित्र परराष्ट्रमन्त्रालयमा प्रतिवेदन पेश गर्ने कार्यदेश तोकिएको छ, प्रधानमन्त्रीको जवाफमा थप भनिएको छ, प्रतिवेदन पेश भएपछि आवश्यक कार्ययोजनासहित मन्त्रिपरिषद्मा पेश गर्ने भनिएको छ। राज्य सीमा सुरक्षा सशस्त्र प्रहरीको एकाइलाई सीमामा परिचालन गरिएको छ। प्रधानमन्त्री ओलीको जवाफमा कूटनीतिक माध्यमबाट सीमा समस्या समाधान हुने भन्दै रिट खारेजीको माग गरिएको छ। कूटनीतिक माध्यमबाट समाधान हुने विषयमा अदालतबाट आदेश जारी गरिरहनुपर्ने आवश्यकता नभएकाले रिट खारेजीको माग गर्दछौँ, प्रधानमन्त्रीको जवाफमा भनिएको छ।"
शीतले भिज्यो बुटवल (फोटोभिडियो),"बुटवल : पुस महिनासंगै पश्चिम तराईमा शितलहर शुरु भएको छ । बाक्लो हुस्सुसँगै झरेको शीतले वर्षाकै झल्को दिन्छ । सडकमा हिढ्नेहरु छाता ओडेका छन् । मोटरसाइकलमा रेनकोट लगाउनुपर्ने बाध्यता छ। मंगलबारदेखि निरन्तर झरेको शीतले बुटवलको सडक हिलाम्य, जलाम्य भएको छ । शीतलहरले मजदुरहरुको दैनिकी कष्टकर बनेको छ । रिक्सा चालकहरु यात्रुको खोजीमा दिनभर चिसो शहरमा डुलिरहेका छन् । चिसो भएपछि मान्छे नै पाइदैनन्, बुटवलको चौराहामा भेटिएका रिक्सा चालक रामनरेश कुर्मीले भने,यात्रु नपाए घर खर्च चलाउनै मुस्किल पर्छ । दैनिक मजदुरी गर्नेहरु कष्टकर रुपमा काम गरिरहेका छन् । विपन्न समुदायलाई शीतलहरले नराम्रो प्रभाव पारेको छ । विद्यालयहरु समेत प्रभावित बनेका छन् । सडकमा पैदल हिड्नै सक्ने अवस्था छैन । बुटवल क्षेत्रमा पछिल्ला केही वर्ष शीतलहर चलेको थिएन । मंसिरको अन्तिम साता परेको सामान्य वर्षापछि शीतलहर शुरु भएको छ । रुपन्देहीका बुटवल, भैरहवा, लुम्बिनी क्षेत्र प्रभावित छन् । पश्चिम नेपालको बाके, बर्दिया, दाङ, कपिलवस्तु, नवलपरासीमा शीतलहर चलेको छ । बाक्लो हुस्सु छ । गाडीहरुले लाइट बालेर ओहोरदोहोर गरेका छन् । भैरहवा र नेपालगञ्जको तापक्रम यो वर्षकै सबैभन्दा न्युन मापन गरिएको छ । न्युनतम तापक्रम १२ डिग्री सेन्टिग्रेडभन्दा तल छ । चिसो छल्न आगो ताप्ने, तातो झोलिलो पदार्थ सेवन बढेको छ । तर स्थानीय सरकारहरुले चिसोबाट बच्नका लागि कुनै उपाय अपनाएका छैनन् । विगतका वर्षहरुमा बुटवलका चोकचोकमा दाउरा बाल्ने गरिएको थियो ।"
न्यायाधीशका सुरक्षागार्डको पेस्तोल लुटियो,"काठमाडौं : न्यायाधीशका बडिगार्डको रुपमा खटिएका प्रहरी जवनाको पेस्तोल लुटिएको छ। जनकपुर उच्च अदालतका न्यायाधीश शकुन्ताला घिमिरेका अंगरक्षक रंजिता केवटका प्रेमी सिवेन्द्र यादव हतियार लुटेर फरार भएका छन्। प्रहरी जवानलाई नियन्त्रणमा लिएर जिल्ला प्रहरी कार्यालय धनुषाले अनुसन्धान थालेको छ। उनलाई धनुषा प्रहरीले न्ययाधीशको अंगरक्षको रुपमा खटाएको थियो। पेस्तोलमा सात राउण्ड गोली लोड गरिएको थियो । प्रहरी जवान केवट र उनका प्रेमी केवटको घर नवलपरासीको रामग्राम नगरपालिकास्थित परासी बजारमा छ । जनकपुरधाम उपमहानगरपालिका ४ मा रंजिता बस्दै आएकी थिइन्। प्रहरीको उच्च स्रोतका अनुसार, प्रहरी जवान केवटका प्रेमी सोमबार उनको कोठामा आएका थिए । सोमबार साँझ प्रेमीसँग उनको विवाद भएको थियो । त्यसपछि साँझ करिब ८ बजेतिर रंजिताका प्रेमी पेस्तोल लिएर भागेका थिए । हतियार लिएर फरार भएको घटना तीन घण्टापछि मात्रै जिल्ला प्रहरीका पुगेको थियो । प्रहरीले एकजना सईको कमाण्डमा अनुसन्धान टोली गठन गरेर प्रहरी जवानका प्रेमी यादवको खोजीमा खटाएको छ।"
क्षतिपूर्ति र कारबाहीको माग गर्दै पूर्व पश्चिम राजमार्ग अवरुद्ध,महेन्द्रनगर : पूर्वपश्चिम राजमार्गअन्तर्गत महेन्द्रनगरको भाषीमा राजमार्ग अवरुद्ध गरिएको छ ।सवारी दुर्घटनामा परी ज्यान गुमाएका परिवारलाई क्षतिपूर्ति र सवारी चालकलाई कारबाहीको माग गर्दै बुधबार कञ्चनपुरको भीमदत्तनगरस्थित पूर्वपश्चिम राजमार्गको भाषी खण्डमा अवरुद्ध गरिएको हो । मंगलबार भीमदत्त नगरपालिकाको सुकासालमा गड्डाचौकीतर्फ गइरहेको डिएल १ आरटी ८९४२ नम्बरको जीपले विपरित दिशाबाट आइरहेको म २ प ९४९५ नम्बरको मोटरसाइकललाई ठक्कर दिँदा मोटरसाइकल चालक भीमदत्त नगरपालिका ४ भगतपुरका ४९ वर्षीय चन्द्रबहादुर तामाङको मृत्यु भएको थियो । सोही विषयलाई लिएर मृतका परिवार र आफन्तले भाषीमा टायर बालेर राजमार्ग अवरुद्ध पारेको जिल्ला प्रहरी कार्यालय कञ्चनपुरका प्रवक्ता प्रहरी नायव उपरीक्षक नरेन्द्र चन्दले बताए । प्रहरीले जीप चालक भीमदत्तनगरपालिका १० जिमुवाका ३० वर्षीय राकेश बम घाइते भएको जनाएको छ । मृतकको शव महाकाली अस्पतालमा परीक्षण भइहेको छ । प्रहरीले राजमार्ग खुलाउने प्रयास भइरहेको जनाएको छ । राजमार्ग अवरुद्ध हुँदा छोटो तथा लामो दूरीका सवारी साधन चल्न सकेका छैनन्।
अमेरिकाले दिएका दुवै जहाज सेनालाई हस्तानान्तरण,"काठमाडौं : अमेरिकाले नेपाली सेनाका लागि सहायता स्वरुप उपलब्ध गराएका दुईवटा स्काइ ट्रक बुधबार नेपाली सेनालाई औपचारिक रुपमा हस्तानान्तरण गरिएको छ। दुवै जहाज मंसिर २२ मा काठमाडौंमा अवतरण गरेका थिए। अमेरिकाले वैदेशिक सैन्य सहायता कार्यक्रम (एफएमएफपी) अन्तर्गत आपतकालीन उद्धारमा सघाउन नेपाली सेनालाई दुईवटा जहाज उपलब्ध गराइएको हो। विपद् व्यवस्थापन, आपतकालीन उद्धार तथा राहत सामग्रीको ओसारपसारका लागि यी जहाजको प्रयोग हुनेछ। समान ढुवानी र सुरक्षाकर्मीको खटनका लागि प्रयोग हुने दुवै जहाज १८ यात्रु वा २३ सय किलो समान बोक्ने क्षमताका छन्। पहिले बेलायतले दिएका दुईवटा स्काइ ट्रकमध्ये एउटा अप्रेशनमा छ भने अर्को बिग्रिसकेको छ। स्काइ ट्रक नहुँदा आपतकालीन उद्धार तथा राहत सामग्रीको ओसारपसारमा समस्या हुँदै आएको छ। नेपाली सेनासँग रहेका जहाज हेलिकोप्टरमध्ये १० वटा चालु हालतमा छन् भने सातवटा मर्मतका लागि ग्राउन्डेड छन्। एउटा एभ्रो जहाज र स्काइ ट्रक लिलामीको प्रक्रियामा छन्। केही समयअघि मात्र सेनाले भीभीआइपी उडानका लागि विशेष हेलिकोप्टर ल्याए पनि त्यो संचालनमा आएको छैन। सेनाले हालै ल्याएको अर्को कार्गो जहाज पनि व्यवसायिक संचालनमा आएको छैन। २०७४ पुस ६ गते सरकारले नेपाली सेनाका लागि यी दुई जहाज लिने निर्णय गरेको थियो। यी दुई जहाजको मूल्य २ करोड १८ लाख रहेको छ। नेपाली सेनाले खरिद गरेको कार्गो जहाज गत कात्तिक १६ गते काठमाडौं आइपुगेको थियो। इन्डोनेसियामा निर्माण गरिएको सैन्य ट्रान्सपोर्ट एयरक्राफ्ट सीएन २३५(२२० विमानको मूल्य ३० मिलियन अमेरिकी डलर रहेको छ। त्यसैगरी भीभीआईपीका लागि खरिद गरिएको महंगो र अत्याधुनिक नयाँ हेलिकप्टर असोज २ गते काठमाडौं आइपुगेको थियो। सरकारले नेपाली सेनामार्फत झिकाएको उक्त हेलिकप्टर करिब डेढ अर्ब रहेको छ। राष्ट्रपति, प्रधानमन्त्रीलगायत अति विशिष्ट व्यक्तित्वको विशेष सवारीका लागि प्रयोग गरिने उक्त हेलिकोप्टर सेनामार्फत संचालन हुनेछ।"
'दुई महिलाले अस्वीकार गरेपछि तेस्रो घरमा गएर बलात्कार गरेँ',"रुकुम पश्चिम : एकै दिन तीन महिलालाई जवरजस्ती करणी गरेको भन्दै एक व्यक्तिलाई पक्राउ गरेको छ। जिल्लाको आठविसको नगरपालिका८ डाँफेका २२ वर्षीय केशव आरसीले पुरुष नभएको घरमा गएर जवरजस्ती करणी गरेको भन्दै प्रहरीले पक्राउ गरेको हो। जिल्ला प्रहरी कार्यालय रुकुम प्रमुख प्रहरी नायव उपरीक्षक सुमित खड्काका अनुसार पक्राउ परेका केशवले मंसिर २७ गते राति करिब १ बजे श्रीमान घरमा नभएकी स्थानीय ४० वर्षीया महिला, करिब साढे १ बजे अर्की ४५ वर्षीया एकल महिलालाई जवरजस्ती करणीको प्रयास गरेका थिए। दुई महिलामाथिको प्रयास असफल भएपछि उनले राति करिब २ बजे घरमा सुतिरहेकी अर्की ४० वर्षीया महिलालाई जवरजस्ती करणी गरेको अनुसन्धानबाट खुलेको डिएसपी खड्काले बताए। दुई महिलालाई बलात्कारको प्रयासमा प्रतिकार भएपछि तेस्रो घरमा गएर जवरजस्ती करणी गरेको स्वीकार गरेको प्रहरीको भनाइ छ। ढोकाको खापबाट हात छिराई काठको खुटी (चुक्कुल) निकालेर उनी भित्र प्रवेश गरी प्रतिकार गर्दा पनि जवरजस्ती करणी गरेको पीडित महिलाले प्रहरीमा दिएको उजुरीमा उल्लेख छ। पीडित तीनै जनाले प्रहरी कार्यालयमा उजुरी दर्ता गराएका छन्। पीडितको निवेदनको आधारमा केशवलाई मंसिर ३० गते बेलुका नगरपालिका९ राडी बजारमा लुकिरहेको अवस्थामा पक्राउ गरिएको डिएसपी खड्काले बताए। केशवविरुद्ध जवरजस्ती करणी सम्बन्धि मुद्दा दर्ता भएको छ। जिल्ला अदालतबाट म्याद थप गरेर प्रहरी हिरासतमा राखेर घटनाको थप अनुसन्धान भइरहेको डिएसपी खड्काले बताए।"
"सुनको मूल्य बढ्यो, चाँदी स्थिर",काठमाडौं : नेपाली बजारमा सुनको मूल्य वृद्धि भएको छ। बुधबार तोलामा १ सयले वृद्धि भएर ७१ हजार ६ सय रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ ।मंगलबार सुन तोलामा ७१ हजार ५ सय रुपैयाँमा कारोबार भएको थियो। महासंघका अनुसार तेजावी सुनको मूल्य तोलामा १ सयले वृद्धि भएर ७१ हजार ३ सयमा कारोबार भइरहेको छ। चाँदीको मूल्य भने स्थिर छ। मंगलबार तोलाको ८ सय ५० रुपैयाँमा कारोबार भएको चाँदी बुधबार पनि सोही मूल्यमा कारोबार भइरहेको छ ।
वडाध्यक्ष छुटाउन नगरपालिका बन्द,"राजविराज : बलात्कार प्रयासको आरोपमा पक्राउ परेका वडा अध्यक्षलाई छुटाउन बुधबारबाट शम्भुनाथ नगरपालिकाको सम्पूर्ण कामकाज ठप्प पारिएको छ। पक्राउ परेका शम्भुनाथ नगरपालिका १२ का वडा अध्यक्ष लक्ष्मी साहको रिहाईको एक सुत्रीय माग राखी नगरपालिका कार्यालय, मातहत वडा कार्यालय र विषयगत कार्यालय अनिश्चितकालका लागि बन्द गरिएको नगर प्रमुख योगेन्द्रप्रसाद चौधरीले बताए । नगर प्रमुख चौधरीले भने, 'झुठा मुद्दा लगाई प्रहरीले कारवाही अगाडि बढाएको विरोधमा निर्दोष वडा अध्यक्ष साह रिहा नभएसम्म नगरपालिका र मातहतका सबै कार्यालयहरु बन्द गरेका हौं।' गैरकानुनी कार्यमा सहयोग नगर्दा व्यक्तिगत रिसइबीका कारण महिलाले वडा अध्यक्षविरुद्ध झुठो उजुरी दर्ता गराई चरित्र हत्या गरेको वडा नम्बर ८ का अध्यक्ष लक्ष्मीकान्त चौधरीले बताए । यौन दुव्र्यवहारको उजुरी दर्ता गरी सप्तरी प्रहरीले वडा अध्यक्ष साहसहित सोही ठाउँका अनीलकुमार राय अमात र नसिम मियाँलाई आठ दिन अघि (गएको मङ्गलबार) पक्राउ गरी कारवाही अघि बढाएको छ । गाउँमा उत्पन्न विवाद पञ्चेती (छलफल) गरी मिलाइ दिने प्रलोभन दिइ गत मङ्सिर १२ गते ३४ वर्षीया महिलालाई बलात्कार प्रयास गरेको आरोपमा वडा अध्यक्ष साहसहित तीनजनालाई पक्राउ गरी अनुसन्धान भइरहेको जिल्ला प्रहरी कार्यालय सप्तरीका एसपी कृष्ण प्रसाईले बताए । उजुरीकर्ता महिलाको १६ वर्षीय छोरा र २३ वर्षीया विवाहिता महिलाको विवाह गर्नुपर्ने गाउँलेको दबाब अस्विकार गर्दै आएकोमा आरोपितले छलफलका लागि भनेर बोलाएर बलात्कार गर्न खोजेको पीडितको आरोप छ । नसिमले स१०प २५८३ नम्बरको मोटरसाइकलमा चढाई घर नलगी एकान्त चौरमा लगेको, अनीलले वडा अध्यक्षले भनेको मान्नु भनी सल्लाह दिएको र वडा अध्यक्षले बलात्कार प्रयास गरेको पीडितको उजुरीमा उल्लेख छ । छोराको विवाह गर्नुपर्ने दबाब र सो समस्या मिलाइ दिने भन्दै त्यसवापत जबरजस्ती सम्बन्ध राख्न खोजेपछि प्रतिकार गर्दा वडा अध्यक्षले ज्यान मार्ने धम्की दिएको महिलाले बताएकी छिन् । राजनैतिक प्रतिशोधको भावनाले नियोजित तरिकाले महिला परिचालन गरी फसाँइएको दावी नेपाली कांग्रेस सप्तरीका सभापति दिनेश यादवको छ । सभापति यादवले झुठो उजुरीकै आधारमा सत्यतथ्य छानबिन नगरी मुद्दा दर्ता गर्नुलाई प्रहरीको गैरजिम्मेवारपूर्ण कार्य भनेका छन् । नेपाली कांग्रेसले वडा अध्यक्ष साहसहित तीनजना निर्दोष रहेको भन्दै गत शुक्रबार राजविराजमा जुलुस प्रदर्शन गरेर जिल्ला प्रशासन कार्यालय र जिल्ला प्रहरी कार्यालयमा ज्ञापन पत्र बुझाएको थियो । यसैगरी सप्तरीको विभिन्न स्थानीय तहका प्रमुख तथा नेकपा, कांग्रेस, समाजवादी पार्टी र राजपा नेपालले झुठा मुद्दा फिर्ता गरी थुनामा राखिएका निर्वाचित जनप्रतिनिधिलाई ससम्मान रिहा गर्न माग गर्दै विज्ञप्ति जारी गरेका छन् । उनीहरुले जिल्ला प्रशासन कार्यालय र जिल्ला न्यायाधिवक्ताको कार्यालयमा ज्ञापनपत्र बुझाउँदै उजुरी फिर्ता लिई अविलम्ब रिहा गर्न माग गरेका छन् । नगरपालिकाको बन्द घोषणाले कर्मचारी हाजिर गरेर घर फर्किएका छन् । शम्भुनाथ नगरपालिकाको सम्पूर्ण कामकाज अनिश्चितकालिन बन्द गरिएको छ। सेवाहरु ठप्प हुँदा सेवाग्राही मर्कामा परेका छन् ।"
जेभिएर स्कुललाई 'एक्सलेन्स टिचिङ अवार्ड',"काठमाडौं : काठमाडौंस्थित जेभियर इन्टरनेशनल स्कुल तथा कलेजलाई एक्सलेन्स टिचिङ अवार्ड प्रदान गरिएको छ । हालै दुवईमा आयोजित एक कार्यक्रममा स्कुललाई उक्त अवार्ड वितरण गरिएको हो । दुवईको अमिटी विश्वविद्यालयमा आयोजित समारोहमा शिक्षा क्षेत्रमा प्रशंसनीय काम गरेको भन्दै जेभियरलाई एक्सलेन्स टिचिङ अवार्ड प्रदान गरिएको हो । कुनै पनि मुलुकको शिक्षा क्षेत्रमा गुणस्तरीय शिक्षण सेवा दिने संस्थालाई यो अवार्ड दिने गरिन्छ । भारतीय प्रधानमन्त्री नरेन्द्र मोदीका विशेष सल्लाहकार डा दीपक बोहरा र अफगानिस्तानका शिक्षा मन्त्रालयका वरिष्ठ शिक्षा सल्लाहकार अताउल्लाह वाहिधारले संयुक्त रुपमा अवार्ड हस्तान्तरण गरे । अवार्ड ग्रहण गरेपछि जेभियरका कार्यकारी निर्देशक लोक वहादुर भण्डारीले भने, 'नेपालका शैक्षिक संस्थाहरु पनि अन्तर्राष्ट्रिय अवार्डका लागि योग्य छन् । यहाँका स्कुल कलेजले पनि अन्तर्राष्ट्रिय स्तरको पढाई दिइरहेका छन् भन्ने प्रमाण यो अवार्डले दिलाएको छ ।' शिक्षा क्षेत्रमा लामो समयदेखि आवद्ध व्यक्तिबाट सञ्चालित जेभिएरले विद्यालयदेखि विश्वविद्यालय तहसम्मको शिक्षा प्रदान गरिरहेको छ ।"
बीपी प्रतिष्ठान : चार वर्षदेखि दिक्षान्त रोकियो,"धरान : बीपी कोइराला स्वास्थ्य विज्ञान प्रतिस्ठान धरानमा चारवर्षदेखि दिक्षान्त रोकिएको छ। प्रतिस्ठानका पदाधिकारीहरूको आन्तरिक द्वन्द्वका कारण धरासायी बनेको प्रतिस्ठानले समयमा दिक्षान्त कार्यक्रम नगर्दा यसको असर चिकित्सा शिक्षामासमेत देखा परेको छ। बीपी प्रतिस्ठानमा एमडी, एमडीएस, एमबीबीएस, बीडीएस, बीएससी नर्सिङ अध्ययन गरिसकेका डाक्टर र नर्स गरि ५ सयभन्दा बढि विद्यार्थीहरू दिक्षित हुनबाट वञ्चित भएको प्रतिस्ठानका जुनियर रेसिडेण्ट वेलफेयर सोसाइटीका अध्यक्ष कविराज पौडेलले बताएका छन्। प्रतिस्ठानमा अध्ययन गरिसकेका चिकित्सक र नर्सहरूले दिक्षान्त नहँुदा शैक्षिक प्रमाणपत्रसमेत पाउन सकेका छैनन् शैक्षिक प्रमाणपत्र नपाउँदा अन्य मेडिकल कलेज र विदेशमा गएर अध्ययन गर्नबाठ वञ्चित भएको उनीहरूको गुनासो छ। चार वर्षदेखि प्रतिस्ठानले अध्ययन पूरा गरेका चिकित्सक र नर्सहरूलाई शैक्षिक प्रमाणपत्र नदिपछि पटकपटक प्रतिस्ठानका पदाधिकारीहरूलाई अनुरोध गर्दासमेत सुनुवाइ नभएकाले अब आन्दोलन गर्नुको विकल्प नरहेको अध्यक्ष पौडेलले बताए। केपी ओली पहिलोपकट प्रधानमन्त्री हुँदा भएको दिक्षान्त कार्यक्रम प्रतिस्ठानका पदाधिकारीहरूको विवादका कारण रोकिएको हो। प्रतिस्ठानका निलम्बित उपकुलपति डा राजकुमार रौनियार, शिक्षाध्यक्ष गुरु खनाल, निर्देशक अरविन्द सिन्हा र रजिष्ट्रार तुलबहादुर श्रेष्ठबीचको आपसी विवादका कारण दिक्षान्त रोकिएको प्रतिस्ठानका कर्मचारी बताउँछन्। रौनियार सेवाग्राहीसँग घुस लिएको अभियोगमा निलम्बनमा परेका छन्। श्रेष्ठको कार्यकाल सकिएको छ, भने शिक्षाध्यक्ष खनाललाई कार्यबाहक उपकुलपतिको जिम्मेवारी दिइएको छ। अध्ययन सकेका विद्यार्थीहरूको प्रमाणपत्रमा शिक्षाध्यक्ष र उपकुलपतिले हस्ताक्षर गर्नुपर्ने हुन्छ। तर दुबै पदमा डा खनाल रहेका कारण पनि दिक्षान्त कार्यक्रम हुन नसकेको प्रतिस्ठानका चिकित्सकको भनाइ छ। एउटै व्यक्तिलाई दुईवटा पदको जिम्मेवारी दिएपछि दिक्षान्त कार्यक्रम गर्न झन समस्या भएको हो। खनालले भने सिनेट बैठक बोलाएर दिक्षान्त समारोह आयोजना गर्ने प्रतिवद्धता जनाएका छन्।"
चिसोले जमे मनाङका हिमताल,"बेसीशहर : अत्यधिक चिसो बढेपछि मनाङमा रहेका हिमताल र झरना जमेका छन्। माथिल्लो मनाङमा रहेको गंगापूर्णसँगै आधादर्जन हिमताल जमेर चट्टानजस्तै बनेका छन्। मनाङको तापक्रम दिउँसो पनि माइनसमा छ। साँझ बिहान त माइनस ६ डिग्री सेल्सियससम्म पुग्ने गरेको छ। चिसो नघट्दा जनजीवन प्रभावित बनेको छ। खानेपानी र ठाडो खोलासमेत जमेका छन्। तालमा मिसिने ससाना हिमनदीसमेत जमेका छन्। फाट्टफुट्ट पुगेका पर्यटक भने जमेको तालमाथि हिँडेर नौलो अनुभव लिइरहेका छन्। जिल्ला प्रहरी कार्यालय मनाङका डिएसपी टिकाबहादुर कार्कीले खोलानाला, खानेपानी जमेको बताए । उनका अनुसार आगो बालेर पाइप तताएपछि मात्र पानी झर्ने गरेको छ । माथिल्लो मनाङका छिरिङ लोप्साङ गुरुङले गंगापूर्ण ताल हिउँदमा बर्सेनि जम्ने गरेको बताए। उक्त ताल समुद्र सतहबाट ३ हजार ५ सय ४० मिटर उचाइमा छ। गुरुङकाअनुसार दिनभर घाम लाग्दा पनि तालको पानी पग्लिएको छैन। पर्यटन व्यवसायी समिति मनाङका अध्यक्ष विनोद गुरुङका अनुसार यहाँका ताल सफा भएका बेला नीलो, वर्षायाममा सेतो र हिउँदमा जम्ने विशेषताका छन्। 'मनाङमा विचित्रको सौन्दर्य छ । यही सौन्दर्य हेर्न पर्यटक आउँछन्, गुरुङले भने, 'चिसो समयमा समेत अलिअलि पर्यटक आइरहेका छन्।' स्थानीयका अनुसार ४ हजार ९ सय १९ मिटरमा रहेको तिलिचो, भ्राकामा पर्ने केंचो ताल, धारापानीको नाचैमा पर्ने डोना अर्थात् ठूलागी र थोंचेमा पर्ने पोंकरलगायतका ताल पनि यतिबेला जमेका छन्। यी विश्व चर्चित ताल हुन्। निस्याङ गाउँपालिका १ ढिकुरपोखरीका पर्यटन व्यवसायी समीरबाबु घलेले चिसो मौसममा पनि पर्यटक आइरहेको बताए । 'धेरैजसो चिसो छल्न बेसी झरिसके। हामी फाट्टफुट्ट आउने पर्यटक कुरेर जसोतसो बसिरहेका छौँ, घलेले भने, 'चिसो भएपनि यो मौसममा हिउँ पर्ने हुँदा मनाङ निकै राम्रो देखिन्छ ।' अन्नपूर्ण संरक्षण क्षेत्र आयोजना (एक्याप) का संरक्षण अधिकृत बाबुलाल तिरुवाकाअनुसार मनाङका ताल हेर्न बर्सेनि हजारौं पर्यटक आउँछन्। हिमताल भएकाले पनि बाह्य तथा आन्तरिक पर्यटकको केन्द्र बन्ने गरेका हुन्। चिसो समयमा जम्ने, हिउँ परेपछि त्यसैले ढाकिने र गर्मीयाममा पग्लिएपछि हिमाली छाया देखिने दृश्यले पर्यटक लोभिने गरेको तिरुवा बताउँछन्। उनकाअनुसार मंसिरपुसदेखि फागुनसम्म हिमताल प्रायः जमिरहेका हुन्छन्। फागुनसम्म हिउँ परिरहने भएकाले तापक्रम बढदै गएपनि जमिसकेको पानी पग्लिन गाह्रो हुन्छ। फागुन अन्तिम सातादेखि भने पग्लिन थाल्छ। चिसोले जमेको माथिल्लो मनाङमा रहेको गंगापूर्ण हिमताल । तस्बिर : अन्नपूर्ण"
हराएको सात वर्षपछि भेटिइन् कल्पना,"जाजरकोट : बारेकोट गाउँपालिका ५ करुकाकी एक युवती सात वर्षपछि भेटिएकी छिन्। हराएका महिलाको संरक्षण घर नामक एक सामाजिक संस्थाको पहलमा भारतको नयाँ दिल्लीबाट २७ वर्षीया कल्पना थापाको उद्धार गरेर जाजरकोट पुर्याइएको हो। तमाना शिष्टर अफ च्यारेटी (हराएका महिलाको संरक्षण घर) मा कार्यरत मन्जुसाको टीमले कल्पनालाई भारतको नयाँ दिल्लीबाट जाजरकोट सदरमुकाम खलंगा पुर्याएर बुधबार कल्पनाका दाइ महेन्द्र थापाको जिम्मा लगाइएको हो। बारेकोट गाउँपालिकाका उपाध्यक्ष ओमाकुमारी शाही, स्थानीय प्रशासन, पत्रकार र अधिकारकर्मीको रोहवरमा उनलाई आफन्तको जिम्मा लगाइएको हो। तीन वर्ष पहिला (सन् २०१७ मे १५ तारिखमा) नयाँ दिल्लीको गुरागाउँस्थित एक अस्पतालमा भारतको प्रहरीले कल्पनालाई फेला पारेको मन्जुसाले बताइन् । भारतीय प्रहरीले कल्पनालाई ताउड देविल वृद्धाश्रमलाई बुझाएको जानकारी दिँदै मन्जुसाले कल्पना फेला परेको एक वर्षपछि आफू कार्यरत संरक्षण घरमा कानुनी हिसाबले आइ पुगेको बताइन् । मानसिक समस्या देखिएपछि कल्पनालाई एक वर्षसम्म उपचार गराएको र अहिले उनी सामान्य अवस्थामा रहेको मन्जुसाको भनाई छ । कल्पनाले घरमा रहेकी आमालाई भेट्ने इच्छा गरेपछि उनलाई नेपाल फर्काउन कारितास नेपाल क्षेत्रीय कार्यालय नेपालगञ्जका व्यवस्थापक जनक शर्मामार्फत यहाँसम्म आइ पुगेका मन्जुसाले जानकारी दिइन्। हराएकी कल्पनालाई खोजी गर्दा फेला नपारेको दाइ महेन्द्रले बताए ।मानसिकरुपमा अस्वस्थ भएकी कल्पनालाई कसैले फकाएर भारत लगेको हुनसक्ने उनको भनाई छ। कल्पनाको थप उपचारका लागि चाहिने रकमको व्यवस्था गाउँपालिकाले गर्ने उपाध्यक्ष शाहीले बताइन् । सात वर्षदेखि हराएकी कल्पनालाई आफ्नै गाउँघरमा पुर्नस्थापना गर्न सहयोग गर्ने सबैलाई उपाध्यक्ष शाहीले धन्यवाद दिइन् ।"
बाल विवाह गर्ने जेल चलान,"राजविराज : बालविवाह गर्ने एक भारतीय नागरिकलाई सप्तरी जिल्ला अदालतले एक महिना कैद र १० हजार जरिवानाको सजाय तोकेको छ। सप्तरी जिल्ला अदालतका न्यायाधीश सुदर्शन लामिछानेको इजलाशले भारत बिहार कर्जाइन ग्रामपञ्चायत कर्जाइन ७ वाइसीका १८ वर्षीय रामकुमार मुखियालाई कैद र जरिवानाको फैसला गरेको हो। जबरजस्ती बाल विवाह गराएको भन्दै जिल्ला अदालतले बालिकाका बुवा ३६ वर्षीय बिजयकुमार मुखिया र आमा ३४ वर्षीया ललीतादेवी मुखियालाई समेत जनही पाँच हजार जरिवाना तोकेको जनाएको छ । इच्छाविपरित ०७५ जेठ ६ गते बालविवाह गराई दिएको भन्दै १४ वर्षीया बालिकाले उजुर गरेपछि सुनसरीको भण्टाबारीबाट आरोपित रामकुमार पक्राउ परेका थिए । ससुराली घरबाट रामकुमारसँगै माइत फर्किरहेका बेला पीडितले प्रहरीलाई उजुर गरेपछि सुनसरी प्रहरीले रामकुमारलाई पक्राउ गरी ०७५ असार १ गते सप्तरी प्रहरीलाई बुझाएको थियो । सप्तरी जिल्ला अदालतले दाहिने हातखुट्टा शारीरिकरूपले अपांगता भएका आरोपित रामकुमारलाई ०७५ असार २७ गते १५ हजार धरौटी लिई तारेखमा रिहा गरेको थियो। बालिकाले बालविवाहमा संलग्न आफ्ना आमाबुवाविरुद्ध समेत इलाका प्रहरी कार्यालय कञ्चनरूप, सप्तरीमा ०७५ असार १ गते उजुरी दर्ता गराएकी थिइन् । मुलुकी अपराध संहिता २०७४ को परिच्छेद ११ को दफा १७३ को उपदफा १ मा विवाह गर्ने व्यक्तिको उमेर बीस वर्ष नपुगी कसैले विवाह गर्न वा गराउन नहुने व्यवस्था छ । उपदफा २ मा त्यस्तो विवाह स्वतः बदर हुने र उपदफा ३ मा बालविवाहको कसूर गर्ने व्यक्तिलाई तीन वर्षसम्म कैद र तीस हजार रुपैयाँसम्म जरिबाना हुने उल्लेख छ ।"
जिप दुर्घटनामा एक प्रहरीको मृत्यु,"बैतडी : बैतडीमा जिप दुर्घटना हुँदा एक प्रहरी जवानको मृत्यु भएको छ। दुर्घटनामा कैलालीको धनगढी उपमहानगरपालिका १ भएर हाल पुरघाट प्रहरीचौकी हाटमा कार्यरत २४ वर्षीय सुदिप श्रेष्ठको मृत्यु भएको हो। बुधबार बिहान खोड्पेबाट हाटका लागि छुटेको म १ ज ३२९ नम्बरको जिप पुर्चौंडी नगरपालिका ६ सनगाउँमा सडकमै पल्टिएको हो। दुर्घटनाका गम्भीर घाइते श्रेष्ठको उपचारको क्रममा डडेलधुरा अस्पतालमा मृत्यु भएको जिल्ला प्रहरी कार्यालयका प्रवक्ता किसन चन्दले जानकारी दिए। चिप्लो सडकमा जिप अनियन्त्रित हुँदा दुर्घटना भएको हो, उनले भने, जिपमा सवार अन्य सातजना समान्य घाइते छन्। जिप र जिप चालक पूर्णानन्द बडुलाई प्रहरीले नियन्त्रणमा लिएको छ। घटनाको थप अनुसन्धान भइरहेको प्रवक्ता चन्दले बताए।"
पर्वत अस्पतालमा एनआईसीयु सेवा,"कुश्मा : नवजात शिशुको उपचारका लागि पर्वत जिल्ला अस्पतामा एनआईसीयु सेवा सुरु भएको छ। लामो समयदेखि सुरक्षित प्रसूति गृह सञ्चालनमा आए पनि शिशुको सामान्य स्वास्थ्य परीक्षणबाहेक जटिल खालका बिरामीको उपचार हुन सकेको थिएन। यससँगै धौ।ागिरीमै पहिलोपटक एनआईसीयु सेवा सञ्चालनमा आएको हो। स्वास्थ्य सेवामा सक्रिय लायन्स क्लबको सहयोगमा एनआईसीयु सेवा सुरु गर्न आवश्यक मेसिन तथा उपकरणहरू सहयोग भएपछि जिल्लाको एक मात्र अस्पतालमा नवजात शिशु उपचार कक्ष (एनआईसीयु) सञ्चालन भएको हो। विभिन्न विदेशी दाताको सहयोगमा लायन्स क्लब अफ सामाखुसी काठमाडांैको संयोजन तथा पर्वत जिल्लाका ८ वटा लान्यस क्लबहरूको पहलमा आवश्क उपकरणहरू अनुदानको रूपमा प्राप्त भएपछि एनआईसीयु सेवासमेत थप गरिएको अस्पताल विकास समितिका अध्यक्ष गोविन्द पहाडीले बताए। उनका अनुसार अब मेसिन जडान गरेर तत्काल केही दिनमै सेवा सञ्चालन गर्ने तयारी छ। ५० शैड्ढया क्षमताको बन्न लागेको पर्वत अस्पतालको सेवालाई प्रभावकारी, विपन्नमैत्री बनाउन र असहायका बालबच्चाले स्थानीय स्तरमै गुणस्तरीय स्वास्थ्य सेवा पाउन् भन्ने उद्देश्यले सहयोग गरिएको लायन्स क्लब अफ डिस्ट्रिक्टको चिफ एड्भाइजर वसन्तकुमार कर्माचार्यले बताए। पर्वत जिल्ला अस्पतालमा जन्मिएका बच्चाहरूमा कुनै संक्रमण वा समस्या देखिएमा पोखरा तथा काठमाडांै पुयाउनुपर्ने बाध्यता थियो। एनआईसीयु सञ्चालनमा आएपछि जटिल समस्या भएका नवजात शिशुहरूको ज्यान बचाउन सकिने कर्माचार्यको भनाइ छ। लायन्स क्लबले मेडिकल डिभाइस, दुईवटा वेड लगायत गरी झण्डै १८ लाख रुपैयाँका सामग्री सहयोग गरेको छ। पर्वतमा वार्षिक झण्डै एक हजार महिला अस्पतालमा सुत्केरी हुने गरेका छन्। जसमध्ये झण्डै पाँच प्रतिशत शिशुहरू तत्काल उपचार गर्नुपर्ने समस्याका हुन्छन्। अब तिनीहरूलाई पोखरा तथा काठमाडांै रेफर गर्नुपर्ने अवस्था नआउने जिल्ला अस्पतालका डाक्टर दिपक भण्डारीले बताए। पर्याप्त उपकरण उपलब्ध भएकाले अब उपचारमा सहज हुनेछ, उनले भने।"
चिसोले कठ्याङ्ग्रिएर इटहरीमा एकको मृत्यु,इटहरी : चिसोले कठ्याङ्ग्रिएर इटहरीमा एक जनाको ज्यान गएको छ। हलगडा नजिकै एक जना नाम नखुलेको व्यक्तिको शव बुधबार फेला परेको हो। सडकमा मागेर हिँड्ने ती व्यक्तिको मृत्यु अत्याधिक चिसोका कारण भएको इलाका प्रहरी कार्यालय इटहरीले जनाएको छ। इटहरीमा बुधबार चिसो निकै बढेको छ। चिसोले गर्दा जनजीवन प्रभावित बनेको छ।
विदेशी बालिकालाई दुर्व्यवहार गर्ने पक्राउ,नुवाकोट : रसुवा घुम्न आएकी विदेशी बालिकामाथि यौन दुर्व्यवहार गरेको अभियोगमा रसुवा कालिकास्थानका एक युवकलाई प्रहरीले पक्राउ गरेको छ । अभिभावकसँग घुम्न आएकी १२ वर्षीया बालिकामाथि यौन दुर्व्यवहार गरेको आरोपमा २९ वर्षीय सुनील पौडेललाई पक्राउ गरेको रसुवा प्रहरी प्रमुख तथा प्रहरी नायव उपरीक्षक भाग्येन्द्रपुरुष ढकालले जानकारी दिए । उनका अनुसार रसुवाको लाङटाङ घुम्न आएकी १२ वर्षीया बालिकालाई गत मंसिर २८ गते शनिबार यौन दुव्र्यवहार गरेको बालिकाकी आमाले रसुवा प्रहरीमा उजुरी गरेपछि युवकलाई पक्राउ गरेको प्रहरीले जनाएको छ।पीडित बालिका अष्ट्रेलियन नागरिक हुन्।
बालिकालाई जबरजस्ती करणी गरेर फरार,विराटनगर : बालिकालाई जबरजस्ती करणी गरेको आरोप लागेका विराटनगर १४ का सतीश यादव फरार भएका छन् । घरमा कोही नभएको बेला स्थानीय १५ वर्षीया यादव थर भएकी नाबालिकालाई घरमा गएर जबरदस्ती करणी गरेको आरोप लागेका यादव आइतबारदेखि फरार भएका हुन्। आइतबार दिउँसो २१ वर्षीय यादवले बालिकाको घरमा गएर जबरदस्ती करणीको प्रयास गरेका थिए । घटनापछि बालिकाका आफन्त र छिमेकी घरमा जम्मा भएको थाहा पाएपछि यादव फरार भएको स्थानीयले बताएका छन् । बालिकाले आइतबार इलाका प्रहरी कार्यालय रानीमा जबरदस्ती करणी गरेको भन्दै उजुरी दर्ता गराएकी छिन्। उजुरी दिए पछि इप्रका रानीले मुचुल्का समेत उठाएको छ । प्रहरीले पीडित युवतीको स्वास्थ्य परीक्षण र बयान समेत लिएर जबरदस्ती करणीको मुद्दा दर्ता गरी अनुसन्धान अघि बढाएको इप्रका रानीका प्रहरी निरीक्षक दिपक थापाले जानकारी दिए।प्रहरीले यादवलाई पक्राउ गर्न विशेष टोली परिचालन गरेको छ।
संस्कृत विश्वविद्यालय : ४ वर्षमा पनि भएन पुनर्निर्माण,"काठमाडौं : बसन्तपुर दरबार क्षेत्रमा रहेको नेपाल संस्कृत विश्वविद्यालयको भवन भूकम्पले चारैतिर चिरिएर जीर्ण अवस्थामा छ। चार वर्षयता पुनर्निर्माण भएको छैन। टेकोको भरमा भवन अडिएको छ। वसन्तपुर क्षेत्रमा रहेका अन्य सम्पदाको भने यतिबेला धमाधम पुनर्निर्माण चलिरहेको छ। बाहिरबाट हेर्दा भवनको अवस्था अत्यन्त कमजोर देखिन्छ। कोठा, भित्ता, पर्खालदेखि जगसम्म सबैभाग चर्किएको छ। कतिपय ठाउँमा भत्किएर आधा भाग बाहिर निक्लिएला जस्तै देखिन्छ। भित्रि संरचना पनि पूरै मक्किएर चिराचिरा छ। यता भवनको पछाडिपट्टी थुप्रै पसलहरू छन्। अगाडिपट्टी पनि उत्तिकै पसल छन्। विश्वसम्पदा सूचीमा सूचीकृत भएको यस क्षेत्रमा दरबार क्षेत्र घुम्न आउनेको दिनहुँ घुइँचो लाग्छ। तर यतिका वर्षसम्म पुर्नर्निर्माण गर्न सम्बन्धित निकायको चिन्ता र चासो भने देखिएको छैन। जसका कारण कुनै पनि बेला भवन भग्नावशेषमा परिणत हुने जोखिम छ। जीर्ण संरचनाका कारण ठूलो मानवीय क्षतिसमेत निम्तिने खतरा छ। पर्यटक, पैदल यात्रु, पसले एवम् स्थानीय सबै सन्त्रासमा छन्। भूकम्पले भत्केका धेरै संरचना अहिले पुर्नर्निर्माण प्राधिकरण र पुरातत्व विभागले गरिरहेको छ। तर संस्कृत विश्वविद्यालयको उक्त भवन निर्माण गर्न कुनै निकायको ध्यान गएको छैन। पुरातत्व विभागका प्रवक्ता रामबहादुर कुँवरले अहिले विश्वविद्यालयको भवनको पुर्नर्निर्माण पुरातत्वको योजनामा नभएको बताए। हाम्रो योजनामा यसको पुर्नर्निर्माणको परेको छैन, उनले भने, यसका लागि प्रस्ताव आउनुपर्छ। हामीलाई प्राधिकरणले पनि बनाउन भनेको छैन। सायद हनुमानढोका दरबार संरक्षण क्षेत्रले केही गर्दै होला। तर प्राधिकरणले पनि यसमा खासै चासो दिएको छैन। प्राधिकरण अन्तर्गत कार्य गर्ने शिक्षा एकाइको योजनामासमेत यसको पुर्नर्निर्माण परेको छैन। भवन अत्यन्तै जीर्ण भएकाले यसलाई भत्काएर नयाँ संरचना बनाउने भन्ने छलफल चलिरहेको काठमाडौं महानगरपालिका सहरी सूव्यवस्था विभागका निर्देशक हरिबहादुर कुँवरले बताए। संस्कृत विश्वविद्यालयको उक्त भवन अत्यन्तै जीर्ण भएकाले भत्काएर नयाँ संरचना बनाउने कि भन्ने छलफल भइरहेको छ, उनले भने, सायद भत्काउनुपर्छ होला। तर राणाकालमा बनेको उक्त भवन पुरानो मौलिक किसिमको भएकाले यसलाई पुरानै स्वरूपमा निर्माण गरिने हनुमानढोका दरबार अड्डा कार्यालय प्रमुख अरुणा नकर्मी बताउँछिन्। यसको पुर्नर्निर्माण हनुमानढोका दरबार संरक्षण क्षेत्रको योजनामा परेको उनले जानकारी दिइन्। यो बनाउने योजनामा परेको छ, उनले भनिन्, यसलाई पुरानै मौलिक स्वरूमा बनाइन्छ। भूकम्पले धेरै ठाउँका सम्पदा क्षेत्र पुनर्निर्माण गर्दा केही ढिला भएको उनको भनाइ छ।"
काठमाडौं महानगर र नेपाली सेनाबीच स्वास्थ्य सेवा प्रवाह सम्बन्धी सम्झौता,"काठमाडौं : काठमाडौं महानगरपालिका र नेपाली सेनाबीच स्वास्थ्य सेवा प्रवाह गर्ने सम्बन्धको सम्झौतापत्रमा हस्ताक्षर भएको छ। काठमाडौँ महानगरपालिकाका तर्फबाट मेयर विद्यासुन्दर शाक्य र नेपाली सेनाको तर्फबाट प्रधान सेनापति पूर्णचन्द्र थापाले बुधबार सम्झौतापत्रमा हस्ताक्षर गरेका हुन्। सैनिक मुख्यालयमा आयोजित सम्झौतापत्र हस्तान्तरण कार्यक्रममा बोल्दै मेयर शाक्यले नागरिकलाई सेवा प्रवाह गर्न महानगर प्रयासरत रहको बताए। उनले बुधबारको सम्झौतापत्र त्यसको एक कदम भएको उनको भनाइ छ। काठमाडौँ महानगरपालिका आफैं अस्पताल सञ्चालन गर्ने योजनामा थियो। तत्कालका लागि त्यो सम्भव नभएपछि हामीले जोसँग विशेषज्ञ सेवा छ, उसैसँग सहकार्य गरेर नगरवासीलाई सेवा दिने प्रयास गरेका छौँ, मेयर शाक्यले भने, केही पहिला मात्रै हामीले कान्तिबाल अस्पताललाई अक्सिजन प्लान्ट राख्ने सन्दर्भमा सम्झौता गरेका थियौँ। त्यो खरिद प्रक्रियाका लागि अघि बढिसकेको छ। मेयर शाक्यले महानगरको सहयोगपछि सहज र स्तरीय सेवामा सेनाले थप सफलता प्राप्त गर्ने अपेक्षा गरेको बताए। हामीले यस अघि पनि सेनासँग सहकार्य अघि बढाएका छौँ, मेयर शाक्यले भने, सहकार्य अझै अघि बढ्नेमा हामी आशावादी छौँ। नेपाली सेनाका प्रमुख थापाले महानगरपालिकासँग सहकार्य गर्न पाउँदा थप उत्साहित भएको बताए। हामीले यस अघि पनि महानगरपालिकासँग केही सहकार्य गरेका छौँ, प्रधान सेनपति थापाले भने, विगतदेखि नै नागरिकसैनिक सम्बन्धलाई थप उचो बनाउने गरी सेना अघि बढिरहेको छ। महानगरपालिकाको हरियाली प्रद्र्धन गर्ने, धुलो नियन्त्रण गर्ने, वातावरण स्वच्छ राख्ने योजनामा नेपाली सेनाको पनि सहयोग निरन्तर रहने छ। सम्झौतापत्रमा नागरिकसेना सम्बन्ध विस्तार गर्ने उद्देश्यले नेपाली सेनाको वीरेन्द्र सैनिक अस्पतालमार्फत् विभिन्न किसिमका रोगको उपचारका लागि आवश्यक स्वास्थ्य सेवा तथा नियमित स्वास्थ्य परीक्षण जस्ता कार्य गरिने पनि उल्लेख छ। जेष्ठ नागरिकको लागि ओपीडी सेवा, आपतकालीन स्वास्थ्य सेवा, मिर्गौला बिरामीका लागि हेमोडायलासिस सेवा आदि सञ्चालन गरी स्वास्थ्य सेवालाई थप प्रभावकारी बनाउने कुरालाई पनि सम्झौतापत्रमा उल्लेख गरिएको छ।"
गाँजाखेतमा प्रहरी पुग्दा भागाभाग,"मलंगवा : मंगलबार बिहानै ठूलो संख्यामा प्रहरीको टोली सर्लाहीको हरिवन नगरपालिकाको बेल डाँडामा पुग्यो। प्रहरी पुगनेबित्तिकै गाउँका महिला, पुरुष र युवा सबै घरमा ताला ठोकेर भागे। घरमा साना बालबालिकामात्रै थिए। ती पनि प्रहरी देखेपछि कम्बलको सहारामा लुक्न खोजे। प्रहरी देख्नेबित्तिकै स्थानीय यसरी भागे कि मानौं संकटकालमा विद्रोही लेखेट्न नै प्रहरी गाउँ पसेको होस्। स्थानीय भागेको देख्दा कुनै युद्ध होलाझैं लागे पनि तर गाउँमा कुनै त्यस्तो तनावको स्थिति भने थिए। कारण हो ठूलै क्षेत्रफलमा लगाएको गाँजा खेती। व्यवसायीक रूपमा गाँजाखेती भएको छ भन्ने खबर पाएपछि मंगलबार बिहानै प्रहरी बेलडाँडा पुगेको थियो। गाउँलेले आफूहरू सबैलाई प्रहरीले समातेर लैजान्छ भन्ने सोँचले घरमा ताला लगाएर भागेका थिए। गाउँलेलाई सचेत गराएर गाँजा खेती नष्ट गर्न गएको प्रहरीले माइकिङमार्फत गाँजा खेतीका बेफाइदाबारे जानकारी दिँदै गाँजा फाँडेर फर्कियो। करिब साढे २३ बिघा क्षेत्रफलमा लगाइएको व्यवसायीक गाँजाखेती प्रहरीले नष्ट गर्यो। पूर्वपश्चिम राजमार्गबाट ११ किलोमिटर उत्तरी क्षेत्र सिन्धुलीको सीमासँग जोडिएको गाउाँमा गाँजा नष्ट गर्न मंगलबार बिहानै जिल्ला प्रहरी र इलाका प्रहरी कार्यालय हरिवनबाट प्रहरी खटिएको थियो। माइकिङमार्फत प्रहरीले गाँजा लागूऔषध भएको र यसको कारोबार गर्ने जो कोहीलाई कारबाही हुने भन्दै सचेत गराएको छ। काटिएको हरियो बोटलाई सोही ठाउँमा लागो लगाई नष्ट गरिएको प्रहरीले जनाएको छ। बिक्री गर्ने उद्देश्यले डाँडाभरि रोपिएको करिब दस हजार बोट गाजा फँडानी गरिएको सर्लाहीका प्रहरी उपरीक्षक विश्वमणि पोखरेलले बताए। व्यवसायीक रूपमा नै गाँजा खेती भइरहेको छ भन्ने सूचना पाएपछि हामी गएका थियौं, उनले भने, हामी आएको खबर पाउनेबित्तिकै स्थानीय सबै घरमा ताला लगाएर भागिसकेछन्। बालबालिकामात्रै घरमा थिए। उनीहरूलाई केही भन्ने कुरा भएन। माइकिङ गर्दै सचेत गराएर गाँजा नष्ट गर्यौं। प्रहरीको खासै उपस्थिति नरहने हुँदा यस क्षेत्रमा लामो समयदेखि व्यवसायीक रुपमै गाँजाखेती हुँदै आएको बताइएको छ। यसअघि जिल्लामा छिटफुट रूपमा गाँजा लगाइएको पाइए पनि बिक्री नै उद्देश्यले यति धेरै परिमाणमा लगाइएको पाइएको पहिलोपटक भएको प्रहरी उपरीक्षक पोखरेलले बताए। चुरे क्षेत्रमा प्रहरीको उपस्थिति नहुने हुँदा चरेस कारोबारीहरू स्थानीयलाई प्रयोग गरी गाँजा खेती गराइरहेको प्रहरीले जनाएको छ।"
नेपाल विशेष सेवा विधेयक : व्यक्तिगत फोन ट्यापिङ,"काठमाडौं : राष्ट्रिय अनुसन्धान विभागलाई प्रभावकारी बनाउन भन्दै सरकारले विशेष सेवा गठनसम्बन्धी ऐन संशोधन प्रस्ताव गरेको छ। प्रधानमन्त्री तथा मन्त्रिपरिषद् कार्यालयमातहत रहेको विभागलाई विशेष सेवाअन्तर्गत राख्ने प्रस्ताव विधेयकमा छ। कांग्रेसले भने विधेयकप्रति विरोध जनाएको छ। नेपाल विशेष सेवाको गठन र सञ्चालनसम्बन्धी कानुनलाई संशोधन र एकीकरण गर्न बनेको विधेयक राष्ट्रियसभामा दर्ता भएको छ। यसमा गुप्तचर विभागले गोप्य अभियान तथा सत्र परिचालन गर्न सक्ने उल्लेख छ। त्यस क्रममा अनुसन्धानका नाममा व्यक्तिगत र संस्थागत फोन र मोबाइल फोन ट्यापिङ गर्ने अधिकार दिन लागिएको हो। सूचना संकलन तथा प्रतिगुप्तचरी क्रियाकलापका सिलसिलामा विभागले सन्दिग्ध वा निगरानीमा रहेका व्यक्ति, संघसंस्थाबाट सार्वजनिक सञ्चारमाध्यम वा अन्य माध्यमबाट भएका कुराकानी, श्रव्यदृश्य सामग्रीको अभिलेख राख्न सक्नेछ। प्रधानमन्त्रीको अध्यक्षतामा केन्द्रीय निर्देशन समिति र मुख्य सचिवको अध्यक्षतामा केन्द्रीय इन्टेलिजेन्स समन्वय समिति गठन हुने प्रस्ताव गरिएको छ। कांग्रेसले भने विधेयक फिर्ता लिन माग गरेको छ। कांग्रेसका प्रमुख सचेतक बालकृष्ण खाँणले नागरिकको स्वतन्त्रताको हकलाई कुण्ठित गर्ने, नागरिकका हरेक सूचना चुहावट हुने, गोपनीयता भंग हुने र स्वतन्त्रतालाई समाप्त गर्ने प्रावधान राखी विधेयक ल्याइएको आरोप लगाएका छन्। सूचना संकलन तथा प्रतिगुप्तचरी क्रियाकलापका सिलसिलामा विभागले सन्दिग्ध वा निगरानीमा रहेका व्यक्ति, संघसंस्थाबाट सार्वजनिक सञ्चारमाध्यम वा अन्य माध्यमबाट भएका कुराकानी, श्रव्यदृश्य वा विद्युतीय संकेत वा विवरणलाई निगरानी, अनुगमन वा इन्टरसेप्सन गर्न वा अभिलेख गर्न सक्नेछ, विधेयकमा प्रस्ताव छ। विभागले राष्ट्रिय हित तथा सुरक्षाका विषयमा प्रतिगुप्तचरीसम्बन्धी कामकारबाही गर्दा रक्षात्मक, प्रतिरक्षात्मक र प्रतिकारात्मक कार्य सञ्चालन गर्न सक्ने विधेयकमा उल्लेख छ। कुनै संस्था, समूह वा व्यक्तिले नेपाल राज्यविरुद्ध वा राष्ट्रिय सुरक्षा, सरोकार वा चासोसँग सम्बन्धित विषयमा जासुसी गतिविधि गरे वा गराउन सक्ने सम्भावनाको विषयमा सूचना संकलन गर्नगराउन सक्ने भएको छ। राज्यविरुद्ध हुन सक्ने जासुसी, भड्काउपूर्ण गतिविधिका विषयमा विभागले सूचना संकलन र विश्लेषण गर्नेछ। विभागका कर्मचारीलाई दान, दातव्य, उपहार लिन रोक लगाइएको छ। ड्युटीको समयमा मादक पदार्थ सेवन गरे, बारम्बार अनुशासहीन काम गरे, नागरिकतामा उमेर वा योग्यता ढाँटे सेवाका कर्मचारीलाई हटाउने र बर्खास्त गरिने विधेयकमै उल्लेख छ। २०७५ चैतपछि नियुक्त कर्मचारीले योगदानमा आधारित निवृत्तभरण पाउने विधेयकमा उल्लेख छ।"
बिहेको प्रलोभन देखाएर बलात्कार गर्ने पक्राउ,"राजविराज : विवाह गर्ने झुठो आश्वासन दिएर १७ वर्षीया किशोरीमाथि बलात्कार गर्ने एक युवकलाई सप्तरी प्रहरीले मङ्गलबार पक्राउ गरेको छ । किशोरीमाथि बलात्कार गरेको आरोपमा सप्तरीको डाकनेश्वरी नगरपालिका५ का २० वर्षीय सियाराम मण्डल खत्वेलाई पक्राउ गरेको प्रहरीले जनाएको छ । प्रेमको नाटक गर्दै घरमा कोही नभएका बेला खत्वेले किशोरीलाई बलात्कार गर्ने गरेको इलाका प्रहरी कार्यालय कडरबोनाका इन्स्पेक्टर रामराजा केशरीले बताए । प्रेमको प्रपञ्च रच्दै आमाबुवा नभएका बेला बालिकालाई बिहे गर्छु भन्दै बलात्कार गरेको पाइयो, केशरीले भने, प्रारम्भिक अनुसन्धानबाट बालिका पीडित देखिएकोले उजुरी लगत्तै स्वास्थ्य परीक्षण गरी आरोपितलाई पक्राउ गरियो । पीडितकी आमाका अनुसार अन्तिम पटक खत्वेले मङ्सिर १५ गते किशोरीलाई बलात्कार गरेको खुलेको छ । आमासँगै प्रहरी कार्यालय पुगेकी किशोरीले बिहेको झुटो आश्वासन दिइ बलात्कार गर्ने गरेको बताइन् ।"
