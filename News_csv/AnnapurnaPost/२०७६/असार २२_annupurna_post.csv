शीर्षक,विवरण
उपभोक्तामाथि खेलवाड नगर,"खेलाँचीको भरमा ल्याइने नीति अदृश्य शक्तिको इशारामा फिर्ता लिने प्रवृत्तिले सरकारको हैसियत उदांगो पारेको छ। तरकारी र फलफूलमा विषादी परीक्षण स्थगित गर्ने पछिल्लो सरकारी निर्णयले यसको पुष्टि गरेको छ। असार ३ देखि भन्सार बिन्दुमा सुरुआत भएको भारतसहित तेस्रो मुलुकबाट आयात हुने तरकारी र फलफूलको विषादी अवशेष परीक्षण कार्य फिर्ता लिइएको छ। यो निर्णयले उपभोक्ताको स्वास्थ्य र किसानको भावनासँग खेलवाड गरेको छ। यसको चौतर्फी विरोध भइरहेको छ। यो नीति लागू भएको केही दिनमै भारतीय पक्षबाट सरकारलाई दबाब आउन थालेको थियो। नेपाल सरकारको नीतिका कारण आफ्ना किसानले उत्पादन गरेका तरकारी र फलफूल निर्बाध र बिनारोकटोक निर्यात गर्न नपाएको भन्दै भारतीय उच्च अधिकारीले सरोकारवाला मन्त्रीलाई भेटेरै उक्त नीति फिर्ता लिन दबाब दिँदै आएका थिए। स्मरणीय छ, नेपाली किसानले गत वर्षसम्म क्वारेन्टाइन र स्वास्थ्य स्वच्छता प्रमाणपत्रका आधारमा पनि अदुवा, अलैंची, गोलभेडा, तरकारी, चियाजस्ता कृषिजन्य वस्तु भारत निर्यात गर्न खोज्दा सास्ती व्यहोर्नु परेको थियो। भारतीय पक्षले नेपाली किसानलाई यस्ता कृषिजन्य वस्तुको निकासीका लागि कोलकाता, पटना, लखनउ र दिल्लीको प्रयोगशालाबाट पुनः परीक्षण गराउनुपर्ने भन्दै महिनौंसम्म कष्ट दिएको थियो। भारतीय पक्षको यो प्रवृत्तिका कारण लाखौं मूल्यका यस्ता कृषिजन्य उत्पादन नाकामै सडेर नष्ट भएको तीतो यथार्थ नेपालीको मानसपटलमा ताजै छ। नेपालमा आयात हुने तरकारी र फलफूलमध्ये झन्डै तीन चौथाइ भारतबाटै आयात हुने गर्छ। केही वर्षअघि युरोपेली संघसहित खाडी मुलुकले भारतमा उत्पादन हुने तरकारी र फलफूलमा उच्च परिमाणमा आर्सेनिक र विषादी पाइएको भन्दै आयातमा प्रतिबन्ध लगाएको समाचारले स्थान नपाएको पनि होइन। युरोपेली संघले निर्धारण गरेको मापदण्डभन्दा सात सय ५० गुणा बढी विषादी भारतीय तरकारी तथा फलफूलमा भेटिएको थियो। सरकारले पनि विषादी परीक्षण गर्ने भरपर्दो प्रयोगशाला र दक्ष जनशक्ति नभएको बहाना बनाएर भारतकै इशारामा विषादी परीक्षण गर्ने कार्य तत्कालका लागि फिर्ता लियो। विषादी परीक्षण गर्ने संयन्त्र र जनशक्ति नै नभएको होइन, झापाको बिर्तामोड, मोरङको विराटनगर, सर्लाहीको नवलपुर, रुपन्देहीको बुटबल, कास्कीको पोखरा, बाँकेको नेपालगन्ज, कैलालीको अत्तरिया र काठमाडौंको कालीमाटीमा आठवटा द्रुत विषादी अवशेष विश्लेषण एकाइ छन्। यसका साथै खाद्य प्रविधि तथा गुण नियन्त्रण विभागसँग अन्तर्राष्ट्रिय मान्यता प्राप्त केन्द्रीय प्रयोगशाला पनि छन्। केन्द्रीय प्रयोगशालाबाहेक आठ स्थानमा भएका प्रयोगशालाको सहयोगमा अहिले पनि तरकारी खानलायक छछैन भनी परीक्षण गर्न सक्ने क्षमता छ। यसबाहेक कृषि तथा पशुपन्छी विकास मन्त्रालयले यसै साता भारतसँग जोडिएका ६ र चीनतर्फ जोडिएका दुई भन्सार बिन्दुमा अन्तर्राष्ट्रियस्तरको प्रयोगशाला निर्माण गर्ने निर्णय गरेको छ। विषादीयुक्त तरकारी, खाद्यान्न, दलहन र फलफूलको उपभोगले सर्वसाधारणमा बाँझोपन, क्यान्सर, ट्युमर, मिर्गौलाले काम नगर्ने, आँखाको ज्योति गुम्ने, हृदयाघात हुने, नसा, पार्किन्सन, श्वासप्रश्वासजस्ता रोगका साथै अपांग बच्चा जन्मिने र प्यारालाइसिस हुनेजस्ता गम्भीर तथा जटिल प्रकारका रोग लाग्न सक्छ। यस्तो जान्दाजान्दै सरकारले गरेको यो निर्णयले आमउपभोक्तालाई अन्यायमा पारेको छ। आमसरोकारको विषयमा सरकारले खेलाँची गर्न पाउँदैन। आमसरोकारको विषय मात्रै नभएर स्वदेशी किसान र आमउपभोक्ताको स्वास्थ्यसँग जोडिएका विषयमा सरकारले गरेको यो निर्णय घातक छ। सार्वजनिक चासो र जनहितका विषयमा अदृश्य शक्तिको दबाबमा परेर नीति सच्याउनु लज्जास्पद छ। दुई तिहाइ बहुमतको सरकार अदृश्य शक्तिको इशारामा नाच्ने होइन, नेपालीको हितमा निर्णय गर्ने हो। सरकारले गरेको अलोकप्रिय निर्णय तत्कालै सच्याएर भन्सार बिन्दुमा तत्कालै विषादी परीक्षण गर्ने कार्यलाई निरन्तरता दिनुपर्छ।"
साढे चार महिनापछि दुनैमा विजुली बल्यो,"दुनै : डोल्पाको सदरमुकाम दुनैमा साढे चार महिनापछि विद्युत् सेवा सुचारु भएको छ । फागुन ४ गते नहरमा पहिरो गएर अवरुद्ध भएको विद्युत १४८ दिनपछि सञ्चालनमा आएको हो। जैरीगार विद्युत गृहबाट उत्पादन हुने २ सय किलोवाट क्षमताको विद्युतको नहरमा करिब ६० मिटर सुख्खा पहिरो गएपछि विद्ययुत अवरुद्ध भएको थियो । सदरमुकामसहित आसपासका १२ सय ५० घरधुरी चार महिनादेखि अँध्यारोमा बस्न बाध्य भए । डिभिजन वन कार्यालयका इन्जिनियरको प्राविधिक सहयोग तथा नेपाल विद्युत प्राधिकरणको ५५ लाख लागतमा साढे चार महिनामा नहर मर्मत गरी विद्युत सुचारु गरिएको हो । नहर प्रभावकारीरुपमा मर्मत गरिएकाले अब प्राकृतिक विपत्तीे नआएमा र मेसिनमा समस्य देखिए निरन्तर विद्युत आउने भन्दै डिभिजन वन कार्यालयका इन्जिनियर बादल बुढा मगरले आश्वस्त पारे। लामो सकयपछि आइतबार बेलुकी साढे ५ बजेतिर वत्ति बेलेपछि स्थानीय हर्षित भएका छन् । काम राम्रो भएको र हाल मेसिनमा कुनै समस्या नभएको तर विद्युत खपत बढ्ने भएकाले लोडसेडिङ भने हुने नेपाल विद्युत प्राधिकरण डोल्पा वितरण केन्द्रका प्रमुख शंकरसिंह ठकुरीले जानकारी दिए। विद्युत सुचारु भएसँगै उद्योग, सरकारी कार्यालय, निजी क्षेत्रका व्यावसायिक काम निमत हुने भएका छन्। विद्युत अभावका कारण जिल्लाका सामुदायिक रेडियोसमेत थिए।"
हेल्मेट प्रहार गर्नेलाई वडाध्यक्ष आफैंले छुटाए,"विराटनगर : आफूमाथि हेल्मेट प्रहार गर्ने दुई युवालाई विराटनगर महानगरपालिका१५ का वडाध्यक्ष असलाम आलम आफैँले छुटाएका छन्। प्रजातन्त्र मार्गको भित्री सडक विस्तार र नाला निर्माणका क्रममा विवाद भएपछि शनिबार उनीमाथि स्थानीय सन्तोष र विजय साहले हेल्मेट प्रहार गरेका थिए। प्रहरीले लगत्तै एकै घरका दाजु भाइ उनीहरुलाई प्रहरीले पक्राउ गरेको थियो। अरुको भन्दा आफूहरुको जग्गा सडकमा धेरै पारिदिएको भन्दै साह दाजुभाइ वडा अध्यक्ष आलमप्रति रुष्ट बनेका थिए। वडा अध्यक्ष आलममाथि विवाद पनि भएको थियो। सडक विस्तारमा विवाद भएपछि छलफलका लागि पुगेका बेला आलमलाई उनीहरुले हेल्मेट प्रहार गरेको प्रहरीले जनाएको छ। प्रहरीले पक्राउ गर्नासाथ आलम आफैँ दुवै युवालाई छुटाइदिन आग्रह गर्दै प्रहरी कार्यालय पुगेका थिए। छाडिदिन आग्रह गर्दै आलमले कुनै उजुरी नदिएपछि दुवै जनालाई प्रहरीले शनिबार साँझ छाडिदिएको छ। हेल्मेट प्रहार गर्ने दुवै जनालाई वडा अध्यक्षकै आग्रहमा आगामी दिनमा कुनै पनि घटना नगर्ने सर्तमा छाडिएको इलाका प्रहरी कार्यालय रानीका इन्सपेक्टर इन्द्रबहादुर रानाले जानकारी दिए। वडा अध्यक्षमाथि कुटपिट भए पनि कुटपिट गर्नेविरुद्ध जाहेरी नपरेपछि कारवाही अघि बढाउन सकिएन, उनले भने, सामान्य विवाद रहेको भन्दै दुई पक्षबीच मिलापत्र भएका कारण कुटपिटमा संलग्नलाई छाडिएको हो।"
टिपरको ठक्करले बालकको ज्यान गयो,मलंगवा : सर्लाहीको बागमती नगरपालिका १२ बथनियामा टिपरको ठक्करबाट एक बालकको मृत्यु भएको छ। ख्यालसाङ थिङका ५ वर्षीय छोरा आयुष थिङ रहेको जिल्ला प्रहरी कार्यालय सर्लाहीले जनाएको छ। आइतबार साँझ ना ४ ख २३०५ नम्बरको टिपरको ठक्करबाट आयुषको घटनास्थलमै मृत्यु भएको प्रहरीले जनाएको छ। आफ्नै घर अगाडीको कर्मैयाहथियौल क्षेत्रीय सडकखण्डमा जोडिएको भित्री सडकमा खेल्दै गरेको अवस्थामा दुर्घटना भएको प्रहरीले जनाएको छ। टिपरको ठक्करबाट बालकको ज्यान गएपछि स्थानिय आक्रोशित बनेका छन्। आक्रोशित स्थानीयले अहिलेसम्म बालकको शव उठ्न दिएको छैन्। ठक्कर दिने टिपर र चालक प्रहरीको नियन्त्रणमा रहेको प्रहरी उपरीक्षक गोपालचन्द्र भट्टराईले जानकारी दिए।
"डाेल्पामा टाइफाइडका बिरामी बढे, रोकथामका लागि आपतकालिन बैठक","डोल्पा : जिल्ला अस्पताल डोल्पामा टाइफाइडका बिरामी बढेपछि जिल्ला प्रशासनमा आपतकालिन बैठक बसेको छ। एक्कासी टाइफाइडका बिरामीले अस्पतालका बेड भरिभराउ भएर भुईँमै राखेर उपचार गर्नुपर्ने भएपछि जिल्ला प्रशासनमा दोस्रो पटक आपतकालिन बैठक बसेको हो। एक महिनामा मात्रै टाइफाइडका तीस जनाभन्दा धेरै बिरामीहरु भर्ना भएका छन् । पन्ध्र सैयाको अस्पतालमा थप आवश्यक सामाग्री नभएको अवस्थामा बिरामी बढेपछि व्यवस्थापन गर्न जिल्ला प्रशासनलाई आग्रह गरेको निमित्त जिल्ला अस्पताल प्रमुख सिजन रावलले जानकारी दिए। जिल्ला प्रशासनमा आपतकालिन बैठक बसेर बिरामीको चापलाई मध्यजनर गर्दै ठूलीभेरी नगरपालिकाले तत्काल १० वटा बिरामी राख्ने म्याट्रिस, सिरानी र बल्याङकेट खरिद गरिदिने निर्णय भएको प्रमुख जिल्ला अधिकारी मुकेशकुमार केशरीले जानकारी दिए। उनकाअनुसार दुनै खानेपानी उपभोक्ता समितिले पानीको मुहानमा पोटास राख्ने, उद्योग वाणिज्य संघले ५ सय थान पियुस किनिदिने र स्वास्थ्य कार्यालयले घरदैलो कार्यक्रम गरेर स्थानीयलाई निशुल्क वितरण गरिनेछ। त्यसैगरी प्रदेश सरकारलाई आवश्यक औषधिसहित दक्ष चिकित्सक जिल्ला अस्पतालमा खटाइदिन अनुरोध गर्ने निर्णयहरु भएको छ। अस्पतालमा बिरामी दैनिक बढिरहेकाले उपचार गर्न भुइँमा राखेर उपचार गराउन थालिएकाले सबै निकायमा सहयोग मागेको निमित्त जिल्ला अस्पताल प्रमुख रावलले बताए । पन्ध्र शैय्याको क्षमता भएको अस्पतालमा २१ जनाभन्दा धेरै बिरामी भर्ना भएपछि भुइँमा राखेरै उपचार गर्नुपर्ने बाध्यता रहेको उनले जानकारी दिए। असारको तेस्रो सातासम्ममा टाइफाइडका २५ जना बिरामी अस्पताल आएको रावलले जानकारी दिए। दरबन्दी अनुसार कर्मचारी नहुँदा जनशक्ति अभाव भएकाले स्थानीयतहबाट भएपनि काजमा पठाइदिन आग्रह गरेको डाक्टर रावलले जानकारी दिए । जिल्ला अस्पतालमा टाइफाइडका बिरामी बढेपछि जिल्लामा महामारी फैलन सक्ने खतरा बढ्न लागेको भन्दै प्रमुख जिल्ला अधिकारीले बैठक राखेर रोग नियन्त्रणमा लाग्न सबैलाइ निर्देशन दिएका हुन्। टाइफाइड भएमा के गर्ने ? डाेल्पामा टाइफाइडका बिरामी ह्वात्तै बढे, रोकथामका लागि आपतकालिन बैठक"
जनप्रतिनिधिकै संलग्नतामा खोला दोहन,"वीरगन्ज : सरकारले हरेक वर्षझैं यस वर्ष पनि असार १ देखि भदौ १५ सम्म साढे दुई महिनाका लागि खोला वा नदीबाट ढुङगा , गिटटी ,बालुवालगायतका नदीजन्य पदार्थको उत्खनन् र निकासीमा प्रतिबन्ध लगाएको छ। तर पर्सामा भने स्थानीय तहका जनप्रतिनिधिले नै सरकारको निर्णयलाई लत्याएर अवैधरुपमा खोलाको दोहन गरेको घटना बाहिर आएको छ। पर्साको पर्सागढी नगरपालिका१ मा पर्ने कर्जनीया कोइलाभार खोलाबाट अवैधरुपमा गिट्टी बालुवा उत्खनन् गरी चोरी निकासी गर्दै गरेको अवस्थामा प्रहरीले ९ वटा टयाक्टर र एउटा जेसीबी नियन्त्रणमा लिएपछि यो तथ्य बाहिर आएको हो। प्रहरीले ना ४ त ५७२५ , ना ३ त ४६९३ , ना ५ त ३५६८ , ना २ त ३८४४ , ना ३ त ४४७ , ना ६ त ४४१२ , ना २ त ८८५४ , ना ६ त २६९९ र ना ४ त ३४९७ नम्बरको टयाक्टरका साथै अनटेष्ट नम्बर प्लेट भएको एउटा जेसीबी नियन्त्रणमा लिएको हो। प्रहरीले टयाक्टर र जेसीबीका चालकलाई पनि नियन्त्रणमा लिएको छ।रातिको समयमा खोलाबाट गिटटी बालुवाको चोरी निकासी भइरहेको सूचनाका आधारमा इलाका प्रहरी कार्यालय पेटर्वा सुगौली, इलाका प्रहरी कार्यालय एकटाँगा , प्रहरी चौकी मनवा र रंगपुरटाँडीको संयुक्त प्रहरी टोलीले ती १० वटा सवारी साधन नियन्त्रणमा लिएको प्रहरी निरीक्षक आशीष अधिकारीले जानकारी दिए। राति ९ बजेको समयमा खोलामा प्रहरीको टोली पुग्दा १५१६ वटा टयाक्टर र एउटा जेसीबीले गिटटी बालुवा उत्खनन् गरिरहेका थिए, प्रहरी निरीक्षक अधिकारीले भने, 'प्रहरी पगे लगत्तै केही चालक टयाक्टर लिएर भाग्न सफल भए। ९ वटा टयाक्टर र एउटा जेसीबी मात्रै नियन्त्रणमा लिन सक्यौं।' खोलाबाट नियन्त्रणमा लिइएका टयाक्टर र जेसीबी आइतबार डिभिजन वन कार्यालय पर्सामा बुझाइएको पर्साका प्रमुख जिल्ला अधिकारी नारायणप्रसाद भट्टराइले जानकारी दिए। वडा नम्बर १ का वडाध्यक्ष तुलाराम महत्तोले आफूहरुको सहमतिमा खोलामा टयाक्टर र जेसीबी पठाइएको बताएका छन् । उनका अनुसार प्रदेश सांसद राजेश्व साह तेलीको संसदीय कोषको २० लाख रुपैयाँ बजेटबाट पर्सागढी नगरपालिका वडा नम्बर १ मा पर्ने कोइलाभारदेखि भटनीसम्मको सडकमा माटो पुरेर ग्राभेल हाल्ने काम चलिरहेको छ। त्यहि योजनाका लागि उपभोक्ता समितिले गिट्टी बालुवा उत्खनन्का लागि शनिबार राति कर्जनीया कोइलाभार खोलामा टयाक्टर र जेसीबी पठाएको वडाध्यक्ष महत्तोले बताए। सरकारले साढे २ महिनाका लागि गिट्टी बालुवाको उत्खनन्मा प्रतिबन्ध लगाएको भएपनि असार मसान्त सकिन लागिरहेका बेला योजनाको काम सक्नुपर्ने बाध्यता रहेकाले गाउँसमाजकै सहमतिमा खोलामा टयाक्टर र जेसीबी पठाइएको उनले बताए । वडाध्यक्ष महत्तोले भने, 'हुन त असारदेखि भदौ मसान्तसम्म खोलामा उत्खनन् गर्न पाइदैन, तर गाउँको विकासको काम भएको र अन्तिम स्थिति भएकाले गाउँसमाज सबैको सल्लाहमै खोलामा टयाक्टर र जेसीबी पठाएका हौं। उपभोक्ता समितिका अध्यक्ष किसन पटवारी भने सम्पर्कविहीन छन्।"
पुनर्निर्माण प्राधिकरणविरुद्ध १ हजार १ मुद्धा,"धादिङ : २०७२ सालको भूकम्पमा परेर आफ्नो घर क्षति भएपनि सरकारले आफूलाई घर बनाउने अनुदान नदिएको भन्दै धादिङ जिल्लाका १ हजार १ घरधुरीले राष्ट्रिय पुननिर्माण प्राधिकरणविरुद्ध मुद्धा दर्ता गराएका छन्। पटक पटक गुनासोमा निवेदन दिएपनि भूकम्पपछिको आवास पुनर्निर्माणमा अनुदान पाउन योग्य नभएको भन्दै १ हजार १ घरधुरीले राष्ट्रिय पुनः निर्माण प्राधिकरणविरुद्ध उजुरी हालेका हुन्।'त्रिपुरासुन्दरी गाउँपालिकाका गोपीबहादुर पाण्डेले भने, 'मेरो घर पनि भूकम्पमा परेर भत्किएको हो, मेरो भन्दा क्षति कम भएको घरले अनुदान लिएर पनि नयाँ घर बनाइसके, तर मैले अनुदान पाउन ३ पटकसम्म गुनासो फारम भरे तर पनि अनुदान पाउन सकेन, त्यसैले राष्ट्रिय पुननिर्माण प्राधिकरणविरुद्ध उजुरी हालेको हुँ।' पटक पटक गुनासो दर्ता गराएपनि अनुदानमा चित्त नबुझेको खण्डमा प्राधिकरणविरुद्ध नै मुद्धा दर्ता गर्न पाउने व्यवस्था राष्ट्रिय पुननिर्माण प्राधिकरणले नै गरेको छ।जसका लागि जिल्ला आयोजना कार्यन्वयन इकाइअन्तर्गत अनुदान व्यवस्थापन तथा स्थानीय पूर्वाधार कार्यालयमा १ सय को राजश्व रसिद काटी लिखितरुपमा नै मुद्धा दायर गर्न पाउने व्यवस्था मिलाइएको छ। उक्त व्यवस्थाअनुसार गुनासो दर्ताबाट माग सम्बोधन नभएका धादिङका १ हजार १ घरधुरीले आफूले किन अनुदान नपाउने ? भन्दै मुद्धा दर्ता गराएको अनुदान व्यवस्थापन तथा स्थानीय पूर्वाधार कार्यालय धादिङका कर्मचारी बैद्यनाथ कोइरालाले बताए। कोइरालाले भने, 'हामीले यहाँ दर्ता भएका ९ सय ६९ जनाको मुद्धाहरु राष्ट्रिय पुनर्निर्माण प्राधिकरणमा पठाइसकेका छौँ। अहिलेसम्म अनुदान पाउन योग्य एकजना पनि निक्लेका छैनन्।' भूकम्प पछिको आवास पुननिर्माणका लागि धादिङ जिल्लामा हाल ८३ हजार १३ जना नेपाल सरकारले दिने ३ लाख अनुदान पाउनेहरुको सूचीमा रहेका छन्। भूकम्पलगत्तै तत्कालिन जिल्ला विकास समितिले निकालेको विपत पछिको आवश्यकता मुल्याङ्कन (पिडिएनए) रिपोर्ट अनुसार धादिङ जिल्लाभर ८८ हजार ५ सय ४१ घरधुरी रहेको र ८१ हजार ३ सय १३ घरधुरीमा भुकम्पले क्षति पुर्याएको उल्लेख गरेको थियो। पछि राष्ट्रिय पुनर्निर्माण प्राधिकरण गठनपश्चात नेपाल सरकारले घर बनाउने अनुदान दिनका लागि केन्द्रीय तथ्याङ्क विभागको सहयोगमा गरिएको सर्वेक्षणले ७० हजार ५ सय ४१ जनाको घर पुर्ण क्षति भएकाले अनुदान दिन सिफारिस गरेको थियो। अनुदान दिनको लागि सम्झौता सुरु भएपछि अनुदान पाउन छुटेका घरहरुले सम्झौता शिविरमै गुनासो दर्ता गराउन पाउने व्यवस्था गरेअनुरुप पहिलो चरणमै १४ हजार ५ सय ५६ घरधुरीले गुनासो दर्ता गराएका थिए। त्यसपछि वडा कार्यालयको सहयोगमा पुनः गुनासो संकलन गरिएको थियो। पटक पटक गुनासो संकलन गरेपछि गुनासो सुनुवाइ गर्ने क्रममा १२ हजार ४ सय ७२ जनाको गुनासो सम्वोधन भइ अनुदान पाउन योग्य भएका थिए। २०६८ सालमा गरिएको जनगणना अनुसार धादिङ जिल्लामा ७३ हजार ८ सय ४५ घरधुरी रहेका थिए। जनगणना गरिएको ४ वर्षपछि भुकम्प गएकाले सरदर ५ प्रतिशत घरधुरी बढ्ने अनुमान भएपनि सरकारले दिने राहत लिनको लागि धादिङ जिल्लामा अस्वभाविक रुपमा घरधुरी बढेको थियो। अस्वभाविक रुपमा घरधुरी बढेपनि कुनै छानविन नै नगरी पुननिर्माण प्राधिकरणले ८३ हजार १३ जनालाइ अनुदान पाउन योग्य बनाइदिएको छ । असार २१ गतेसम्म अनुदान सम्झौता नगर्ने लाभग्राहीहरुको नाम अनुदान पाउनेहरुको सुचीबाट हटाउने भनिएकाले पछिल्लो साता धेरै जनाको सम्झौता भएको कारण यकिन तथ्याङ्क नआएपनि ८ हजार जनाको हाराहारीका लाभग्राहीले हालसम्म अनुदान सम्झौता नै नगरेको अनुदान ब्यवस्थापन तथा स्थानीय पुर्वाधार कार्यलयको तथ्याङ्क रहेको छ । १२ जनाले गरे अनुदान फिर्ता धादिङ जिल्लाका १२ जना लाभग्राहीले घर नबनाउने भन्दै नेपाल सरकारलाई नै अनुदान बापत पाएको पहिलो किस्ताको रकम फिर्ता गरेका छन्।अनुदान व्यवस्थापन तथा स्थानीय पूर्वाधार कार्यालय धादिङको लेखापाल डिल्लीराम खतिवडाका अनुसार यस चालु आर्थिक वर्षमा ९ जनाले र अघिल्लो आर्थिक वर्षमा ३ जनाले पहिलो किस्ता बापत पाएको ५० हजार रुपैयाँ फिर्ता गरेका हुन्।"
पहिरोले ह्युमपाइप बगाउँदा त्रिदेशीय मार्ग अवरुद्ध,"मैलुङ, नुवाकोट: त्रिदेशीय छोटो मार्गको रुपमा रहेको गल्छीत्रिशूलीमैलुङस्याफ्रुवेशीरसुवागढी सडक अवरुद्ध भएको छ। बाढीले सडकमार्गको ह्युमपाइप बगाएपछि त्रिदेशीय मार्ग आइतबारदेखि अवरुद्ध भएको हो। नुवाकोटको सदरमुकाम विदुरदेखि २५ किलोमिटर उत्तरमा रहेको त्रिशूली नदीको पूर्वी किनारामा रहेको सो त्रिदेशीय सडकमार्ग शुक्रबारदेखि परेको अविरल वर्षाका कारण सडक खण्डको त्रिशूली खोलाको हिमपाइप बगाएपछि अवरुद्ध भएको गल्छीत्रिशूलीमैलुङस्याफ्रुबेँसीरसुवागढी सडक योजनाको कार्यालय विदुरले जनाएको छ। बाढीले सडकमा राखिएको ह्युमपाएप बगाएपछि बन्द भएको सो सडक आयोजना प्रमुख नारायणदत्त भण्डारीले जानकारी दिए। उनका अनुसार हेभिइक्युपमेण्ट मगाएर सो सडक मर्मत गर्ने प्रयास भइरहेको छ। यद्यपि, वर्षातको समयमा दुर्घटनाको जोखिम उच्च भएका कारण सो सडकमा दुई महिना साना, ठूला तथा जुनुसुकै यातायात संचालन नगर्नु नै उचित भएको भण्डारीले बताए। गत वर्षमात्र निर्मित सो सडकखण्डमा साना यातायातका साधन मात्र संचालन गर्ने लिखित निर्णय भएपनि वाध्यता र छोटो दूरीका कारण ठूला हेभी गाडीसमेत संचालन हुँदै आएका छन्। वर्षाको समयमा पहिरो जाने भएकाले आउँदो दसैं अगाडिसम्म सवारी सञ्चालन गर्न नसकिने गल्छीत्रिशूलीमैलुङस्याफ्रुबेँसीरसुवागढी सडक योजनाले जनाएको छ।"
साधुको भेषमा बालिकामाथि यौन दुर्व्यवहार,"जनकपुरधाम : साधु सन्तलाई सबैले सम्मानको दृष्टिले हेर्ने गर्छन्। उनीहरुले समाजलाई असल संस्कार सिकाउन भूमिका खेल्छन् भन्ने मान्यता छ । तर, जनकपुरमा एक साधु भेषधारीले निन्दनीय कुकर्म गरेका छन् । जनकपुरधाम उपमहानगरपालिका८ स्थित तुलसी स्मारकका पुजारी शिवशंकर दासले साना बालिकामाथि यौन दुव्र्यवहार गर्दै आएको घटना सार्वजनिक भएको छ । मन्दिरमा पुजापाठ गर्ने नाममा दासले बालबालिकालाई निःशुल्क ट्युशनसमेत पढाउने गरेका थिए। ट्युशन पढ्न जाने साना बालिकामाथि उनले दुष्कर्म गरेको आरोप लागेको छ। रामानन्दीय बैष्णव संघका तत्कालीन अध्यक्ष तथा रत्नसागर मठका महन्थ वैकुण्ठ दास वैष्णवल भारत घर भएका शिवशंकरलाई ५ वर्ष अगाडी तुलसी स्मारकमा पुजाआजा गर्ने जिम्मेवारी दिएका थिए । साधुको भेष धारण गरेका शिवशंकरले पछिल्लो दुई वर्षदेखि बालबालिकाहरुलाई पढाउने नाममा यौन दुर्व्यवहार गर्ने गरेको अभिभावकले भएका बताएका छन् । मेरी ८ वर्षीया छोरीले बाबासँग पढ्न नजाने भनेर जिद्दी कारण बुझ्दा बाबाको कुकर्मका बारे थाहा पायांै, पीडित बालिकाका अभिभावकले भने, बाबाको कर्तुतका बारेमा आवाज उठाएका थियौं तर, रामानन्दीय वैष्णव संघका तत्कालीन अध्यक्ष वैकुण्ठले उनको बचाउ गरे। वैकुण्ठकै डरका कारण कसैले पनि ती बाबाको खुलेर विरोध गर्न नसकेको अभिभावकले गुनासो गरे । हत्याकाण्डमा वैकुण्ठलाई १२ वर्षको जेल सजाय सुनाइएपछि उनका सहयोगी दुष्कर्मी बाबाको विरोधमा सर्वसाधारणले बोल्न सकेका हुन् । वैकुण्ठ हाल फरार छन् । दासले पढाउने बहानामा अन्य दुईजना बालिकाहरुसँग पनि दुष्कर्मको प्रयास गरेकाअभिभावकहरुले दाबी छ । शनिबार जानकी मन्दिरका उत्तराधिकारी महन्थ रामरोशन दास वैष्णवको अध्यक्षमा विभिन्न संघसंस्था र साधुसन्तसहितको बैठकले साधुको भेषमा दुष्कर्म गर्ने दासलाई कारवाहीका लागि प्रहरी प्रशासनमा जाने निर्णय गरेको छ । आइतबार धनुषाका प्रहरी उपरीक्षक शेखर खनाललाई साधुसन्त र संघसंस्थाका प्रतिनिधिले ज्ञापन पत्र बुझाएका हुन् । उपरीक्षक खनालले पीडित बालिकाहरुको बयानपछि मात्रै ती साधुमाथि अनुसन्धान सुरु हुने भन्दै अभिभावकलाई निवेदन दिन आग्रह गरेका छन्। आफ्नो दुष्कर्म सार्वजनिक भएको थाहा पाएपछि शिवशंकर दास फरार भएका छन् । उनी आइतबार बिहानैदेखि मन्दिरमा नरहेको स्थानीयले जानकारी दिएका छन् ।"
"पहिरोले टिपर पुरियो, त्रिशूलीछहरेटोखा सडक अवरुद्ध","नुवाकोट : पहिरोले हुँदा त्रिशूलीछहरेटोखा सडक अवरुद्ध भएको छ। पहिरोले गुडिरहेको एउटा टिपर पुरेको छ। शनिबार रातिदेखि परेको अविरल वर्षाका कारण नुवाकोटको पूर्वी भेगमा रहेको शिवपुरी गाउँपालिका ६ र ७ स्थित त्रिशूली छहरेटोखा सडक खण्डको ६ भन्दा बढी स्थानमा पहिरो जाँदा यातायात अवरुद्ध भएको जिल्ला प्रहरी कार्यालय नुवाकोटले जनाएको छ। पर्यटकीय मार्गको रुपमा रहेको सो सडकखण्डको गुर्जेभन्ज्याङमा ६ ठाउँमा पहरो खसेर बाटो पूर्णरुपमा अवरोध भएको जिल्ला प्रहरी प्रमुख तथा प्रहरी उपरीक्षक कृष्णबहादुर पल्लिमगरले जानकारी दिए। उनका अनुसार उक्त पहिरोको कारण काठमाडौबाट नुवाकोटको छहरेतर्फ आइरहेको बा२ख १६७० नम्बरको टिपर पहिरोले पुरिएको छ। साथै एउटा टाटासुमो गाडी बीच बाटोमा फसेको छ। पहिरोले बाटो अवरुद्ध हुनुका साथै गाडी पुरेपनि मानवीय क्षती नभएको पल्लिमगरले बताए।स्थानीयवासी, सुरक्षाकर्मी तथा सडक कार्यालयका प्राविधिक पहिरो पन्छाउने कार्यमा क्रियाशील रहेका छन्। पहिरोले काठमाडौ जाने सयौं यातायातका साधन तथा हजारौं यात्रुलाई गुरुङ गाउँमा राखिएको छ।काठमाडौबाट नुवाकोट जाने सवारीसाधन र यात्रुहरु गुर्जेभन्याङ चेक पोष्टमा रोकिएका छन्।"
"फेसबुकमा साथी बनाएर बलात्कार, घाइते अवस्थामा उद्धार","विराटनगर : मोरङको उर्लाबारी नगरपालिका१ मेचेडाँडामा एक दलित युवतीमाथि बलात्कार भएको छ।फेसबुकमा साथी बनाएको आधारमा चिनजान गर्दै केही समयदेखि संगत बढाएका २१ वर्षीय संगम राईले बलात्कार गरेको मोरङ प्रहरीका प्रवक्ता डीएसपी घनश्याम श्रेष्ठले बताए। 'फेसबुकका साथी रहेका दुवै जनाबीच सामान्य कुराकानी पनि हुँदो रहेछ,' उनले भने, 'फेसबुकमार्फत नै मोबाइल नम्बर समेत आदानप्रदान गरेको पाइयो।' मोबाइल नम्बरकै आधारमा पिछा गर्दै गएका राईले खेतिको काम गरेर घर फर्कदै गरेको अवस्थामा २१ वर्षीय युवतीमाथि बलात्कार गरेको श्रेष्ठले बताए। प्रहरीका अनुसार इलामको चुलाचुली६ घर भएका राई मोरङको उर्लाबारीमै आफन्तको घरमा बस्दै आएका थिए। युवतीमाथि शुक्रबार राति ९ बजे बलात्कार भएको श्रेष्ठले बताए। उनका अनुसार बलात्कार गरेर घाइते बनाएर छाडेको अवस्थामा युवतीलाई इलाका प्रहरी कार्यालय उर्लाबारीबाट इन्सपेक्टर रामप्रसाद तिमल्सिनाको नेत्रृत्वमा खटिएको प्रहरी टोली र स्थानीय बासिन्दाले उद्धार गरेका थिए। टाउको र शरीरका विभिन्न भागमा चोट रहेको अवस्थामा उद्धार गरिएकी युवतीको उर्लाबारीमै उपचार भइरहेको छ । घटनास्थलको प्रकृति हेर्दा ठूलै संघर्ष र प्रतिवाद गरेको देखिन्छ,' एक प्रहरीले भने, 'ललाईफकाई विभिन्न प्रलोभनमा पारेर राति एक्लै भएको मौका छोप्दै एकान्त ठाउँको झाडीमा लगेर बलात्कार गरेको प्रारम्भिक अनुसन्धानबाट खुल्यो।' बल प्रयोग गरेर बलात्कार गरिरहेको स्थानीय बासिन्दाले थाहा पाएर प्रहरीलाई खबर गरेका थिए। एक युवाले युवतीमाथि बलपूर्वक रुपमा जबरजस्ती गरिरहेको र युवतीले सकिनसकी प्रतिवाद गरिरहेको देखेर प्रहरीलाई खबर गर्दै आफूहरु पनि उद्धारमा खटिएको एक स्थानीयले बताए। घटनास्थलबाट फरार रहेका राईलाई पक्राउ गरेर आइतबार जबरजस्ती करणी ऐनअन्तर्गतको मुद्दा चलाउन म्याद थप गरेर अनुसन्धान सुरु गरिएको प्रहरीले जनाएको छ। प्रहरीले घटनास्थलबाट दुवैजनाले प्रयोग गर्ने मोबाइल, चप्पल र केही कपडा बरामद गरेको छ। डीएसपी श्रेष्ठका अनुसार बलात्कारबाट पीडित भएकी युवती मानसिक रुपमा विक्षिप्त छिन्।"
ग्यास सिलिन्डर पड्केर आगो लाग्दा तीन घाइते,"वीरगन्ज : पर्साको पकहामैनपुर गाउँपालिका ५ सबैठवामा आइतबार दिउँसो ट्रकको इन्धन ट्याङकी बेल्डिङ गर्ने क्रममा ग्यास सिलिन्डर पडकेर आगो लाग्दा तीनजना घाइते भएका छन्। दिउँसो १ बजेको समयमा ना ३ ख ७४२२ नम्बरको ट्रकको इन्धन ट्याङकी बेल्डिङ गर्ने क्रममा ग्यास सिलिन्डर पड्किदा आगोले जलेर बेल्डिङ गर्ने पसलका साहु र दुईजना मजदुर गरी ३ जना घाइते भएका हुन्। घाइते हुनेहरुमा सबैठवामै घर भएका बेल्डिङ गर्ने पसलका साहु जितेन्द्र कुशवाहा, बेल्डिङ गर्ने मजदुर स्थानीय १७ वर्षीय मन्तोष कुशवाहा र १६ वर्षीय निपु चौरसीया रहेका छन्।घाइतेमध्ये मन्तोष र निपुको अवस्था गम्भीर रहेको छ।घाइते तीनैजनाको नारायणी अस्पताल वीरगन्जमा उपचार भइरहेको पर्साका प्रहरी नायव उपरीक्षक अनन्तराम शर्माले जानकारी दिए। सिलिण्डर पड्किएर लागेको आगोले ट्रक जलेको प्रहरी चौकी खेस्राहाका प्रहरी सहायक निरीक्षक यादवले जानकारी दिए। घाइते कुशवाहाले ना ३ ख ७४२२ नम्बरको ट्रकको फुटेको इन्धन ट्याङकी बेल्डिङ गर्नु पूर्व ट्याङकीमा रहेको डिजेल खाली गर्न आफूले आग्रह गर्दा पनि ट्रकका चालकले नमानेपछि बेल्डिङ गर्ने क्रममा ग्याँस सिलिण्डरमा आगो लागेर दुर्घटना भएको बताए।"
एसईई पुरक परीक्षा सर्यो,काठमाडौं : माध्यमिक शिक्षा परीक्षा (एसईई) को ग्रेड वृद्धि परीक्षा सरेको छ। कक्षा १० मा नियमित समूहबाट सहभागी भइ सी वा सी भन्दा तल्लो ग्रेड ल्याएका परीक्षार्थीले पुन: परीक्षा दिन पाउनेछन्। राष्ट्रिय परीक्षा बोर्डका अनुसार अब परीक्षा आगामी भदौ एक गतेबाट सञ्चालन हुने परीक्षा भदौ ११ गतेसम्म सञ्चालन हुने जनाएको छ। उक्त परीक्षा यसअघि साउन २७ गतेदेखि सञ्चालन गर्ने तालिका बोर्डले सार्वजनिक गरेको थियो । परीक्षामा सहभागी हुन चाहने परीक्षार्थीले साउन १० गतेभित्रमा सम्बन्धित जिल्लाको शिक्षा विकास तथा समन्वय इकाइमा आवेदन दिनसक्ने बोर्डले जनाएको छ। अधिकतम दुई विषयमा सी वा सो भन्दा तल्लो ग्रेड ल्याएका र ग्रेड समेत उल्लेख नभएका परीक्षार्थीले यो परीक्षामा सहभागी हुन पाउनेछन्। दुई भन्दा बढी विषयमा अनुपस्थित भएका वा कम ग्रेड ल्याएका परीक्षार्थीले अर्को वार्षिक परीक्षामा सहभागी हुन पाउनेछन् । एसईई नतिजा असार १२ गते सार्वजनिक भएको थियो।
पूर्वाञ्चल विश्वविद्यालयमा तोडफोडपछि तालाबन्दी,"विराटनगर : लामो समयदेखि राजनीतिक खिचातानी र विवादको सिकार भएर अस्तव्यस्त बन्दै गएको पूर्वाञ्चल विश्वविद्यालयमा आइतबार तोडफोड र तालाबन्दी गरिएको छ। विराटनगर महानगरपालिका१ पुष्पलाल चोकस्थित विश्व विद्यालयको केन्द्रीय कार्यालय र विराटनगर३ बरगाछीस्थित सेवा आयोगको कार्यालयमा तोडफोड गरेर विध्वंश मच्चाइयो। विश्वविद्यालय विरुद्ध आन्दोलनको घोषणा नै गरेर पाँच विद्यार्थी संगठन तोडफोड र तालाबन्दीमा उत्रिएका हुन्। सरकारले विज्ञापन सम्बन्धी काम रोके पनि निश्चित व्यक्तिलाई सेवा प्रवेश गराउने उदेश्य राखेर पुनः विज्ञापन गरिएको भन्दै अनेरास्ववियु, अखिल क्रान्तिकारी, संघीय विद्यार्थी फोरम नेपाल, राष्ट्रिय विद्यार्थी संघ र नयाँ शक्ति विद्यार्थी युनियनले संयुक्त रुपमा आन्दोलन थालेका हुन्। त्यसको विरोधमा विभिन्न संगठन आवद्ध विद्यार्थीहरुले आइतबार विश्वविद्यालयको विराटनगरस्थित केन्द्रीय कार्यालय र सेवा आयोगको कार्यालयमा तोडफोड र तालाबन्दी गरेका छन्। विद्यार्थीले विश्वविद्यालयको उपकुलपति र रजिष्ट्रारको कार्यकक्षमा तालाबन्दी गरे। तालाबन्दीका समयमा उपकुलपति घनश्याम लाल दास भारत र रजिष्ट्रार प्रमिला थापा काठमाडौंमा रहेको विश्व विद्यालयका मुख्य अधिकृत फणिन्द्रराज गौतमले बताए। उनका अनुसार विश्वविद्यालय सेवा आयोगको कार्यालयमा पनि तालाबन्दी गरिएको छ। विद्यार्थीले कार्यरत सबै कर्मचारीलाई बाहिर निकालेर अनिश्चितकालिन तालाबन्दी गरेको गौतमले बताए। तालाबन्दी अघि विद्यार्थीहरु तोडफोडमा उत्रिएका थिए। दुवै ठाउँमा गरिएको तोडफोडबाट कार्यालयको कम्प्युटर, ल्यापटप, प्रिन्टर, झ्यालका सिसा, टेबुल, गमला, दराज, कुर्सी, नेम प्लेट समेतमा क्षति पुगेको अधिकृत गौतमको भनाइ छ। विश्व विद्यालयको सेवा आयोगले सहायक प्राध्यापक, उपप्राध्यापक, सहप्राध्यापक र प्राध्यापक गरेर ७२ जनाका लागि आवेदन खुला गरेको थियो। विद्यार्थी नभएको र कक्षा नै नभएको संकायमा आवेदन मागिएको भन्दै विद्यार्थी संगठन पहिलेदेखि नै यसको विरोधमा थिए। विश्व विद्यालयको सेवा आयोगले गरेको विज्ञापन तथा परीक्षा सम्बन्धी सम्पूर्ण कामहरु बद्नियतपूर्ण रहेको भन्दै स्थगन गर्न निर्देशन दिएर छानबिन गर्न शिक्षा, विज्ञान तथा प्रविधि मन्त्रालयले २०७५ चैत ५ गते राष्ट्रिय योजना आयोगका सदस्य डा उषा झाको नेतृत्वमा समिति गठन गरेको थियो। छानबिन समितिले प्रतिवेदन बुझाएर विभिन्न सुझावहरु दिएको थियो। सुझाव कार्यान्वयन गर्नुको साटो आयोगका पदाधिकारीले आफ्नो पदावधी सकिंदै गर्दा असार २० गते शुक्रबार परीक्षा सम्बन्धी कार्यक्रम पुनः प्रकासित गरेपछि विद्यार्थी आन्दोलित बनेको अनेरास्ववियुका मोरङ अध्यक्ष गोकर्ण घिमिरेले बताए। आयोगका पदाधिकारीको पदावधी भदौ ६ गते सकिंदैछ। समितिले विश्व विद्यालयको कार्यकारी परिषद्ले सम्पूर्ण पदहरुको पदपूर्तिको प्रक्रिया स्थगित गर्नु पर्ने सुझाव दिएको थियो। जनशक्ति, योजना, संगठन तथा व्यवस्थापन सर्वेक्षण गराई आवश्यकता अनुसार पदपूर्ति प्रक्रिया अघि बढाउन समितिको सिफारिस छ। विश्व विद्यालय कार्यकारी परिषद्को यही असार १३ गते यसका लागि ५ वर्षे गुरु योजना तयार गर्न प्राध्यापक सञ्जेशप्रसाद कोइरालाको संयोजकत्वमा ७ सदस्यीय गुरु योजना तयारी समिति गठन गरेको थियो। तर समितिले प्रतिवेदन बुझाउनु अघि नै सेवा आयोगले साउन ५ गते अन्तरवार्ताको समय तोकेर परीक्षा तालिका सार्वजनिक गरेको र विश्व विद्यालयको कार्यकारी परिषद्ले स्वीकृति प्रदान गरेको घिमिरेको भनाइ छ। अनेरास्ववियुका नेता भास्कर खनालले निश्चित व्यक्तिलाई सेवा प्रवेश गराउँदै आर्थिक चलखेल र जागिर खाने एवं खुवाउने धन्दा सुरु भएका कारण हाल प्रक्रियामा रहेका सबै विज्ञापन खारेज हुनु पर्ने आफूहरुको माग रहेको बताए। लामो समयदेखि विद्यार्थीले उठाएका मागको ख्याल नगरिकन आफ्ना मान्छेलाई मात्रै जागिर खुवाएर विश्व विद्यालयलाई खण्डहर बनाउने योजना बनाइएका कारण आन्दोलन गर्नु परेको उनको भनाइ छ। विश्व विद्यालय दक्ष जनशक्ति उत्पादन गर्ने थलो बन्नु पर्ने, पैसाको चलखेल बन्द हुनु पर्ने, आफ्ना र निश्चित मान्छे भर्ती गराउने कार्य बन्द गर्नु पर्ने लगायत आफूहरुको माग रहेको खनालको भनाइ छ। हाल विवादमा रहेको र नियतपूर्व अघि बढाइएको प्रक्रिया खारेज नभएसम्म आन्दोलन जारी रहने र तालाबन्दी नखुल्ने खनालले बताए। यस विषयमा विद्यार्थी संगठनले गत शुक्रबार ध्यानआकर्षण पनि गराएका थिए। विश्व विद्यालयको बेथिती अन्त्य हुनु पर्ने माग गर्दै विद्यार्थी संगठनले प्रदेश १ का कार्यवहाक मुख्यमन्त्री तथा आन्तरिक मामिला तथा कानुनमन्त्री हिक्मत कार्कीले ज्ञापन पत्र पनि बुझाएका छन्। विश्व विद्यालय सेवा आयोगका अध्यक्ष बद्रनाथ श्रेष्ठले सरकारले गठन गरेको समितिले सकारात्मक लिएपछि र अदालतले समेत बाटो खुला गरिएपछि विज्ञापन प्रक्रिया अघि बढाइएको बताए। 'आयोगले सबै विधी र प्रक्रिया पूरा गरेर कानुन संवत हिसावमै अन्तरवार्ताको सूचना सार्वजनिक गरेको हो,' उनले भने, 'कहीं पनि विवाद नरहेको अवस्थामा विद्यार्थी संगठनका नाममा अराजकता मच्चाउने काम भयो।'"
"स्कुल बस नहरमा खस्यो, दुई शिक्षिका र एक विद्यार्थी घाइते","विराटनगर : मोरङको बुढीगंगा गाउँपालिका३ स्थित गोकुवा चोकनजिकै नहरमा जेभियर्स बोर्डिङ स्कुलको बस आइतबार खस्दा दुई शिक्षिका र १ विद्यार्थी घाइते भएका छन्। दुर्घटनामा को १ ख १९८२ नम्बरको बसमा सवार दुई शिक्षिका र एक विद्यार्थी घाइते भएका छन्। उत्तरबाट दक्षिणतर्फ जाँदै गरेको बस विपरित दिशाबाट आउँदै गरेको मोटरसाइकललाई साइड दिने क्रममा चिप्लिएर नहरमा खसेको मोरङ प्रहरीका प्रवक्ता डीएसपी घनश्याम श्रेष्ठले बताए। उनका अनुसार दुर्घटनामा सोही विद्यालयकी शिक्षिका बुढीगंगा३ की २२ वर्षीया सम्झना अधिकारी, २४ वर्षीया रिविसा घिमिरे र कक्षा ३ की ८ वर्षीया बालिका सुरक्षा पौडेल घाइते भएका छन्। घाइते सबैको विराट टिचिङ अस्तालमा उपचार भइरहेको छ। बसमा एक चालक, दुई शिक्षिका र १६ जना विद्यार्थी गरेर १९ जना सवार रहेको डीएसपी श्रेष्ठले बताए। बस पल्टिएर नहरमा खसेपछि बसमा सवार सबैलाई पानीमा भिजेको अवस्थामा उद्धार गरिएको थियो। पानी बगिरहेको नहरमा बस खसे पनि तत्काल सबैको उद्धार गर्न सकिएका कारण ठूलो क्षति हुनबाट जोगिएको प्रहरीले जनाएको छ। बसलाई क्रेनको सहायताबाट बाहिर निकालिएको थियो। बस र चालक बुढीगंगा१ का ५२ वर्षीय बलराम खतिवडालाई नियन्त्रणमा लिएर घटनाको अनुसन्धान सुरु गरिएको प्रहरीको भनाइ छ। घटनापछि आइतबार विद्यालय पनि विदा दिइएको छ।"
अनैतिक सम्बन्ध थाहा पाएपछि सासूको हत्या प्रयास,"वीरगन्ज : पर्सामा एक महिलाले आफ्नो अनैतिक सम्बन्ध ढाकछोप गर्न सासूको हत्या गर्ने असफल प्रयास गरेकी छिन्।कालीकामाइ गाँउपालिका२ भेडिहारीका ३० वर्षीया इन्दुदेवी महराले आफ्नै सासू ५५ वर्षीया राजपतिदेवी महराको हत्याको प्रयास गरेकी हुन्। शनिबार बिहान साढे ३ बजे घरमै इन्दुदेवीले धारिलो हतियारले सासू राजपतिदेवीको टाउकोमा प्रहार गरी मार्न खोजेकी थिइन्। गम्भीर घाइते राजपति देवीको वीरगन्जस्थित न्युरो अस्पतालमा उपचार भइरहेको छ। शनिबार बिहान साढे दुइ बजेतिर एक पुरुष, इन्दुदेवी सुतिरहेको कोठामा छिरेको सासू राजपतिदेवीले देखेकी थिइन्। त्यसबारे सोधीखोजी गर्दा आक्रोशमा आएकी इन्दुदेवीले सासूलाई मार्ने नियतले धारिलो हतियार प्रहार गरेको पर्साका प्रहरी नायब उपरीक्षक अनन्तराम शर्माले बताए। इन्दुदेवीका श्रीमान् कमलेश भने ज्याला मजदुरीका लागि हेटांैडामा बस्दै आएका छन्। परपुरुषसँगको सम्बन्ध लुकाउनकै लागि सासूलाइ धारिलो हतियार प्रहार गरेको देखिएको प्रहरी नायब उपरीक्षक शर्माको भनाई छ। गर्ने इन्दुलेवीलाई पक्राउ गरी अनुसन्धान भइरहेको उनले जानकारी दिए। इन्दुदेवीका ससुरा भोजराम महराले बुहारी इन्दु देवी र उनीसँग अवैध सम्बन्ध रहेका धोबीनी५ का सुनर पासवान मिलेर श्रीमती राजपतिको हत्या प्रयास गरेको भन्दै आइतबार प्रहरीमा उजुरी दिएका छन्। आफू बुहारी इन्दुदेवीका भाइको साथी भएको बहाना बनाएर सुनर पासवान पटकपटक आई बुहारीसँग भेट्ने बस्ने गरेको भन्दै ससुरा भोजरामको दाबी छ। भोजरामको उजुरीका आधारमा प्रहरीले सुनर पासवानलाई पनि आइतबार पक्राउ गरेको छ।"
बुद्धवीर लामा साँझ सम्पन्न,"काठमाडौं : वृद्धाश्रम, खेलकुद र शैक्षिक संस्थाको सहयोगार्थ राजधानीमा बुद्धवीर लामा नवौं गीतिमय साँझ आयोजना भएको छ। साँझको अवसरमा विभिन्न विधाका व्यक्तित्वलाई सम्मान गरिएको छ। गीतकार बुद्धवीर लामाले हरेक वर्ष गर्दै आएको सांगीतिक साँझमा कुन्ती मोक्तान, शम्भु राई, चन्द्रकुमार दोङले प्रस्तुति पस्किएका थिए। अमेरिकाबाट आएका मनोज राईले भुटानी पोसाकमा सजिएर गीतकार लामाद्वारा रचित गीत गाएर सुनाएका थिए भने गणेश इशाराले व्यङ्ग्य प्रस्तुत गरेका थिए। युवा गायक रमेश राईले माया जिन्दावाद गीत सुनाए। भुवन लामाले नृत्य प्रस्तुत गरे। कार्यक्रममा पूर्वप्रधानमन्त्री झलनाथ खनालले राष्ट्रिय भावना जागृत गराउन संगीतको सम्बद्र्धन गर्नुपर्ने बताए। कार्यक्रममा पूर्वप्रधानमन्त्री खनाल, गीतकार बुद्धवीर लामालगायतलले विभिन्न व्यक्तित्वलाई सम्मान गरे। नेपाली संगीत विशिष्ट सम्मान२०७६ मनोजकुमार राईलाई प्रदान गरियो। त्यस्तै विशिष्ठ राष्ट्रिय सम्मानबाट ललितपुर महानगरपालिकाका मेयर चिरिबाबु महर्जनलाई सम्मानित गरियो। समारोहमा अन्तराष्ट्रिय संगीत साधना सम्मान संगीत साधक मधुकर लोहनी, गायक तथा संगीतकार किरण मोक्तानलाई दिइयो। समारोहमा इन्दिरा याक्थुम्बा, शिवराज पन्त, उमिल शेर्पा, रमेश साही, शाकिर उद्धिनलगायतलाई शिक्षा सेवा सम्मान प्रदान गरियो। निजामती सेवा सम्मान शिवप्रसाद चापागाईं, चेतकुमार पोखरेल, लक्ष्मण आचार्य, भीमबहादुर केसी, मुरलीप्रसाद बाँस्कोटालगायतलाई प्रदान गरियो। अग्रणी समाजसेवी दीपक गौतम र डम्बर खड्कालाई राष्ट्रिय सम्मान प्रदान गरियो। इलाममा जन्मेका कर्मयोद्धा सम्मानबाट कुनाल राई, सिद्धी गिरी, इन्द्र गुरुङलाई पनि विशेष सम्मान प्रदान गरिएको छ। खेलकुदका क्षेत्रमा योगदान पुर्याएवापत मधु शमसेर जबरालाई एथलेटिक्स सम्मान प्रदान गरियो। यज्ञलाल श्रेष्ठ, त्रिरत्न मानन्धर, सुनिलकाजी बज्राचार्य, लीला कुमार श्रेष्ठ, याङ्दी लामा शेर्पालाई खेलकुद क्षेत्रमा योगदान पुर्याए वापत सम्मान गरियो। उत्कृष्ट समाजसेवी नागरिक सम्मान डा खगेन्द्र बहादुर श्रेष्ठ, शम्भु प्रसाद दाहाल, बासु केसी, डिके लामालगायतलाई प्रदान गरिएको छ।"
ऋण दिने लोभ देखाएर बलात्कार गर्ने बैंक मेनेजर पक्राउ,विराटनगर : मोरङको धनपालथान गाउँपालिका४ कर्सीयास्थित नेपालबंगलादेश बैंक शाखा कार्यालयका प्रमुख अमित बास्तोलालाई बलात्कार आरोपमा प्रहरीले पक्राउ गरेको छ । बैंक मेनेजरलाई ५ दिन अगाडी नै पक्राउ गरिएको भएपनि प्रहरीले भन गुपचुप राखेको थियो । २०७५ चैत २२ गते कर्जा माग्न गएकी एक सेवाग्राहीलाई होटलमा लगेर बलात्कार गरेको आरोप बास्तोलामाथि छ । घटना बाहिरिएपछि उनी फरार थिए । प्रहरीकाअनुसार विराटनगर महानगरपालिका४ घर भएकी महिला कर्जा माग्न बैंक पुगेकी थिइन । सेक्स गर्न दिनेभए मात्रै कर्जा उपलब्धगराउने भनेर बास्तोलाले भनेपछि प्रतिवाद गरेको तर आफूमाथि जवरजस्ती गरेको भनी महिलाले किटानी जाहेरी दिएको प्रहरीको भनाइ छ । पीडित महिलाले चार लाख कर्जा मागेको खुलेको मोरङ प्रहरीका प्रवक्ता डीएसपी घनश्याम श्रेष्ठले बताए । झापाको बुधबारे घर भएका बैंक मेनेजर बास्तोलालाई पक्राउ गरी जवरजस्ती करणी ऐन अन्तर्गतको मुद्दा चलाउन म्याद थप गरी अनुसन्धान अघि बढाइएको डीएसपी श्रेष्ठले जानकारी दिए।
करेन्ट लागेर दुई बालक घाइते,नुवाकोट : नुवाकोटको सदरमुकाम विदुरमा आइतबार हाई भोल्टेज करेन्ट लागेर दुई बालक गम्भीर घाइते भएका छन् । साथीसँग खेल्नेक्रममा विदुर नगरपालिका वडा नं १ स्थित ढुंगेमा ११ हजार भोल्टेजको करेन्ट लागेर स्थानीय दुई बालक गम्भीर घाइते भएको जिल्ला प्रहरी कार्यालय नुवाकोटका प्रहरी प्रमुख कृष्णबहादुर पलिमगरले जानकारी दिए । नुवाकोट बागवानी केन्द्र जाने भित्रि बाटोमा रहेको किरियापुत्री बस्ने भवनको छतमा खेल्ने क्रममा अचानक छतमाथि टाँगेको हाई भोल्टेजको तारमा छुँदा ७ वर्षका सुजन नगरकोटी र ५ वर्षका दमै नगरकोटी घाइते भएको नुवाकोट प्रहरी प्रमुख पलिमगरले बताए । घाइते दुबैको नुवाकोट जिल्ला अस्पताल त्रिशूलीमा प्रारम्भिक उपचार गरि काठमाडौं पठाइएको छ । नेपाल विद्युत प्राधिकरणले समयमै विद्युतको पोल नझिक्दा दुर्घटना हुन पुगेको स्थानीयवासी तथा किरियापुत्री भवन निर्माण समितिकी अध्यक्ष भगवति राजभण्डारीले बताइन् । वडा कार्यालय र विद्युत प्राधिकरणलाई विद्युतको जोखिम रहेको जानकारी दिए पोल र तार हटाउन पटकपटक अनुरोध गर्दासमेत अटेर गरेका कारण अनाहकमा बालकहरु घाइते हुन पुगेको स्थानीयले बताएका छन् । बालकको सम्पुर्ण उपचार र पठनपाठनको व्यवस्था विद्युत प्राधिकरणले गर्नुपर्ने घाइतेका आफन्त र स्थानीयवासीले माग गरेका छन्।
तस्करकाे नयाँ उपाय : बच्चाको डाइपरमा लुकाएर सुन तस्करी,"काठमाडौं : त्रिभुवन अन्तराष्ट्रिय विमानस्थलमा प्रहरी र भन्सार कार्यालयले निगरानी बढाएपछि सुन तस्करले नयाँ उपाय खोज्न थालेका छन्। आइतबार प्रहरी र भन्सार कार्यालयको छुट्टाछुट्टै दुई अपरेसनपछि नयाँ तथ्य बाहिर आएको हो। महानगरीय प्रहरी परिसर टेकुको विशेष टोलीले कतारबाट हिमालयन एयरलाईन्स चढेर आएका मोरङका लीलाबहादुर बस्नेतलाई पक्राउ गरेको छ। उनले सुन ल्याएको सूचना प्रहरीलाई आएपनि कसरी ल्याउँदै थिए भन्ने जानकारी थिएन। विमानस्थलबाट उनी बाहिरिए लगत्तै प्रहरीले पक्राउ गर्यो। बस्नेतले ल्याएको पार्सल खोतल्दा प्रहरी चकित पर्यो। बस्नेतले ल्याएको पार्सल भित्र स्याम्पु र बच्चाले प्रयोग गर्ने डाइपर थिए। सुराकीले गलत सूचना दिएको सोझै आंकलन प्रहरीको थियो। तर, प्रहरीले उनलाई छोडेन। पटकपटक पार्सल पल्टाउँदै डाइपर खोतलेर हेर्दा केही नयाँ कुरा देखियो। टाँक भित्र रिङ आकारका सुन राखेर ल्याएको भेटिएपछि प्रहरी चकित परेको थियो। २२ वटा डाइपर भित्र लुकाएर ल्याइएको एक सय ७५ वटा टाँक भित्र रिङ आकारका सुन जोख्दा चार सय ग्राम रहेको परिसरका प्रवक्ता डीएसपी होबिन्द्र बोगटीले जानकारी दिए। प्रहरी बयानमा बस्नेतले कतारमै कोही एक जनाले सामान काठमाडौं लगिदिन आग्रह गरेपछि आफूले बोकेर मात्रै ल्याएको खुलाएका छन्। तीन वर्ष कतारमा बसेर फर्किएका बस्नेत बाबुको किरिया गर्न नेपाल आएका थिए। बोगटीले भने, बस्नेतले बयानमा जे भनेपनि हामीले सबै पाटाबाट अनुसन्धान गर्छौं, नेपालमा सुन रिसिभ गर्ने व्यक्तिको खोजी गरिरहेका छौं। बस्नेतलाई काठमाडौंकै टोली आएर पक्राउ गर्दा विमानस्थलका प्रहरी र भन्सारको टोलीमाथि थप दबाब बढेको थियो। खोजीकै क्रममा नवलपरासीका वीरबहादुर थारु पक्राउ परे। थारुले पनि बस्नेतकै शैलीमा सुन ल्याएका थिए। थारुको साथबाट भन्सारले एक सय ९० ग्राम सुन बरामद गरेको छ।"
सर्लाहीमा बन्चरो प्रहार गरी श्रीमानको हत्या,"मलंगवा : नगरपालिका१२ कालिन्जोर लामीदमारमा श्रीमतीले श्रीमानको हत्या गरेकी छन् । स्थानीय ५४ वर्षीय अम्बरबहादुर परियारलाई श्रीमती सोनामाया नेपालीले बन्चरो प्रहार गरी हत्या गरेको जिल्ला प्रहरी कार्यालय सर्लाहीले जनाएको छ। टाउको र ढाडमा बन्चरो प्रहार गरी श्रीमतीले श्रीमानको हत्या गरेको प्रहरी उपरीक्षक गोपाल चन्द्र भट्टराईले जानकारी दिए। मदिरा सेवन गरि सधैं घर आएर झगडा गर्ने गरेकोले श्रीमानको हत्या गरेको नेपालीले स्वीकार गरेकी छिन्। घरमा श्रीमान् श्रीमती मात्रै बस्दै आएका थिए। हत्या भएको दिनपनि श्रीमान रक्सी सेवन गरी आएको र आफुसँग झगडा गर्न थालेपछि बन्चरो प्रहार गरी हत्या गरेको नेपालीले प्रहरीलाई बयान दिएकी छिन्। छोराहरु कामको सिलसिलामा बाहिर बस्दै आएको मौका छोपी श्रीमतीले श्रीमानको हत्या गरेको प्रहरीले जनाएको छ। प्रहरीले घटनास्थलबाट एकथान बन्चरो बरामद गरेको छ। घटना शनिबार भएपनि लामीदमार विकट ठाउँ भएकोले आइतबार प्रहरीले जानकारी पाएका थिए। स्थानीयले वडाध्यक्ष नागेन्द्र पाख्रिनलाई जानकारी गराएपछि घटना सार्वजनिक भएको हो। वडाध्यक्षले प्रहरीलाई खबर गरेको ६ घण्टा यात्रापछि प्रहरी पुगेको थियो। शवलाई जिल्लामा राखिएको छ। चिर्पट प्रहार गरेर श्रीमतीको हत्या कैंची प्रहार गरी श्रीमतीको हत्या रक्सीले मातिएर आफ्नै घरमा आगो लगाउँदा श्रीमतीको मृत्यु श्रीमानकै सहकर्मीबाट हत्या ! बर्दियामा आफ्नै श्रीमानको कुटाईबाट महिलाको मृत्यु खुर्पा प्रहार गरी जेठाजुको हत्या सप्तरीमा ६ महिनाको अवधिमा २३ बलात्कृत, ७ को हत्या खुकुरी प्रहार गरी आमाको हत्या बादशाहका हत्या शृंखला"
किसान ठगेर फरार अभियुक्तले पत्रकारलाई धम्क्याए,"ओखलढुंगा : ठगी मुद्दामा फरार रहेका एक निजी कम्पनीका सञ्चालकले पत्रकारलाई ज्यान मार्ने धम्की दिएका छन् । सिड्स ब्यांक नामक बीउविजन कम्पनीका सञ्चालक सुवास कार्कीले आफूविरुद्ध समाचार लेखेको भन्दै फेसबुकमार्फत पत्रकार मनोज भट्टराईलाई ज्यान मार्ने धम्की दिएका हुन् । ठगीको अभियोग लागेका कार्की तीन महिनादेखि प्रहरीको फरार सूचीमा छन्। उनीविरुद्ध पक्राउ पुर्जी जारी गरेर खोजीभइरहे पनि प्रहरीले पक्राउ परेका छैनन्। कार्कीले नेता, सांसद र प्रहरीसँग सम्बन्ध रहेको भन्दै किसान र समाचार लेख्ने पत्रकारलाई धम्की दिँदै आएका छन् । गोरखापत्र दैनिकका समाचारदाताका भट्टराईलाई कार्कीले शनिबार साँझ फेसबुक मेसेन्जरमार्फत ज्यान मार्ने धम्की दिएका थिए । उनले गोरखापत्र दैनिक र थाहा सञ्चार अनलाइनमा फरार अभियुक्त प्रहरीले नसमातेको विषयमा समाचार लेखेका थिए । कृषकलाई बीउ, मल उपलब्ध गराउने र उनीहरुका उत्पादन बजारीकरण गर्ने भन्दै कार्कीले सिड्स ब्यांक नामक कम्पनी खोलेर किसानसँग रकम लिएपछि कार्की भागेका थिए । उनी भोगपछि पीडितको उजुरीका आधारमा उक्त कम्पनीका दुई जना कर्मचारीप्लाई पक्राउ गरेर गठी मुद्दा चलाए उनी अझै फरार छन् । फरार अभियुक्त कार्कीका विषयमा जिल्ला प्रहरी कार्यालयका प्रमुख पुष्पराज मल्लले ठगीमा मुद्दा चलेकाले जहाँ गए पनि एकदिन प्रहरीले समात्ने दाबी गरे। समाजिक सञ्जालमा सक्रिय रहने अभियुक्त कार्कीलाई केही नेता तथा सांसदको समेत दवावमा पक्राउ नगरिएको ठगिएका किसानको गुनासो छ । कार्की लगायत अन्य तीनले किसानहरुलाई कुखुराका चल्ला, दाना उपलब्ध गराउने तरकारीको बीउसमेत दिने भन्दै लाखौं रकम असुलेर भागेका थिए । ७० भन्दा बढी किसानले कार्की विरुद्ध ठगी मुद्दा दर्ता गराएका थिए ।"
"सीसी क्यामेरा जोडेपछि चोरी घट्यो, रक्सीले मातेर हल्ला गर्न छाडे","पोखरा : कास्कीको माछापुच्छ्रे गाउँपालिका२ सार्दिखोलामा ६ महिनाअघि एकै दिनमा ११ घर फोरिए । सार्दिखोला बचत तथा ऋण सहकारी फोरेर १ लाख रुपौयाँ चोरी भयो । गाउँमा चोरीका घट्ना निकै बढ्यो । अन्नपूर्ण संरक्षण क्षेत्र आयोजना (एक्याप) क्षेत्रभित्र पर्ने यस गाउँको माथिल्लो क्षेत्रमा वन्यजन्तुको चोरी शिकारी र जडीबुटीसमेत गैह्कानुनी रुपमा बाहिरिने गरेको थियो । गाउँमा चोरी बढेपछि सीसी क्यामेरा जडान गर्ने उपाय खोजिएको वडा अध्यक्ष बिक्रम गुरुङले बताए । गत फागुन महिनामा गाउँका ११ ठाउँमा सीसी क्यामेरा जडान भएपछि भने चोरीका घट्ना रोकिएको वडाअध्यक्ष गुरुङले जानकारी दिए । दिनमा हुने मात्र होइन राति हुने गतिबिधिसमेत अहिले सीसी क्यामेराबाट निगरानी हुँदैआएको छ । सीसी क्योमेरा जडापछि चोरीका घट्ना मात्र होइन राति रक्सी खाएर होहल्ला गर्ने कार्य पनि नियन्त्रण भएको भुजुङखोला टोल विकास संस्थाका अध्यक्ष सुमन श्रेष्ठले बताए। वडा अध्यक्ष गुरुङकाअनुसार माछापुच्छ्रे गाउँपालिकाको ५ लाख र अन्नपूर्ण संरक्षण क्षेत्रको २ लाख ७५ हजार लगानीमा सीसी क्यामेरा जडान गरिएको हो । गाउँमा चोरीका घट्ना बढेपछि वडाको मागअनुसार सीसी क्यामेराका लागि बजेटको व्यवस्था गरेको माछापुच्छ्रे गाउँपालिकाका अध्यक्ष कर्णबहादुर गुरुङले जानकारी दिए । गाउँमा चोरीका घट्ना घटेपछि गाउँलेलाई ढुक्क भएको छ । वन्यजन्तुको अबैध चोरी शिकारीको पनि नियन्त्रण हुने वडा अध्यक्ष बिक्रमले विश्वास गरे । संरक्षण क्षेत्रको सम्भावित चोरी शिकार हुने क्षेत्रमा पनि क्यामेरा जडा गर्न सके नियन्त्रण हुने अन्नपूर्ण संरक्षण व्यवस्थापन समिति सार्दीखोलाका पूर्व अध्यक्षसमेत रहेका वडा अध्यक्ष गुरुङले बताए । माछापुच्छ्रे गाउँपालिकाको पिपर, खुमाई क्षेत्रमा कालीज प्रजातीका चरा चोरी शिकारी हुने गरेको संरक्षणकर्मीको भनाइ छ । यस क्षेत्रमा डाँफे, मुनाल, फोक्रास, लगायतका ५ कालिज प्रजातीका चराको वासस्थान हो । पछिल्लो समय चोरी शिकारका कारण यस क्षत्रेका कालिज प्रजातीका चरा संकटमा पर्दै गएको चरा गाईड शेषकान्त शर्मा बताउछन् ।"
छाउ बार्दैनन् जनजाति महिला,"सुर्खेत : कर्णालीमा अहिले पनि रजश्वला अथात् छाउ बार्ने कुप्रथा कायम छ। रजश्वला भएका महिला र किशोरीलाई घरदेखि टाढाको गोठमा राख्ने गरिन्छ। छाउगोठमा सुताएकै कारण धेरै महिलाले ज्यान नै गुमाएका छन्। धार्मिक अन्धविश्वासका कारण छाउपडी प्रथा निर्मुल गर्न हम्मेहम्मे छ। तर यहाँका जनजाति समुदायले भने छाउ बार्दैनन्। एउटै टोल र गाउँमा रहेका अन्य समुदायले छाउ बार्ने गरे पनि जनजाति समुदायले भने महिनावारीको समयमा महिलालाई सहज रुपमा घरभित्रै राख्दै आएका छन्। पातारासी गाउँपालिका३ जुम्लाकी टोमा लामा महिनावारी (छाउ) हुँदा घरभित्रै बस्छिन्। तर उनको घर नजिकै रहेका छिमेकी महिला भने छाउ हुँदा गोठमा बस्छन्। म छाउ हुँदा घरमै बस्छु, हाम्रो संस्कारमा गोठमा बस्नुपर्छ भन्ने छैन, लामाले भनिन्, छाउ हुँदा मेरो हातले बनाएको खानेकुरा पनि चल्छ, तर छिमेकीलाई चल्दैन। उनी जस्तै कर्णालीका जु्म्ला, मुगु, डोल्पा र हुम्लालगायत जिल्लाका जनजाति महिलाले कहिल्यै छाउ बारेका छैनन्। तर खष आर्य ब्राहमण, क्षेत्री र दलित समुदायमा भने अँझै छाउ बार्ने चलन कायमै छ। छाउपडी कुप्रथाले अन्य जातिका महिलामा शाररीक तथा मानसिक समस्या निम्त्याई रहेको हो। तर भोटे, लामा, तामाङ, गुरुङ र मगर लगायत कर्णालीका जनजाति समुदाय छाउ हुँदा छोइछिटो हुँदैन्। छाउ बार्ने र नबार्ने एउटै समाजका फरक जातिबिच आर्थिक लेनदेनदेखि खानपानसम्मको सम्बन्ध छ। तर गलत संस्कारका कारण छाउ हुँदा पानी चल्दैन। जनजाति महिला छाउ हुँदा आफ्नो स्वास्थ्यलाई ख्याल गर्छन्, सोही अनुसारको खानपान तथा सरसफाइमा पनि ध्यान दिन्छन् महिला अधिकारकर्मी लक्ष्मीकन्या बुढाले भनिन्, तर हिन्दु धर्म मान्ने अन्य समुदायका महिला छाउ हुँदा कम्तिमा पाँच दिन गोठमै बस्ने गर्छन। देउता रिसाउँछन् भन्ने त्रासका कारण अधिकांश महिला महिनावारीको बेलामा घरमा बस्न मान्दैनन्। हामी छाउ भएकै दिन सरसफाइ गरेर देउता पुज्छौ, हामीलाई पुण्य भएकै छ चन्दननाथ नगरपालिकाकी कुन्जाङपुटिक तामाङले भनिन्, छाउ हुँदा यो गर्ने, उ नगर्ने भन्ने मनको डर मात्रै हो। छाउ नबार्ने र छाउ भएको बेला पोषिलो खाना खाने गर्दा अन्य जातिको तुलनामा जनजाति महिला स्वस्थ देखिन्छन्। छाउ गोठमा बसेकी महिला बलात्कृतदेखि जनावरको आक्रमणमा परेको सुन्दासुन्दै छाउ गोठमा बस्नु र बसाल्नु अमानविय ब्यवहार हो उनले भनिन्। छाउलाई गलत धारणासँग जोडेर समाजले महिलाको मानसिकता नै कमजोर बनाएको छ। यो कुप्रथा अन्त्यका लागि विभिन्न संघसंस्थाले सचेतनाका कार्यक्रम चलाइरहेका छन्। तर छाउ सम्बन्धि सामाजिक सोचमा परिवर्तन भएको छैन। सामाजिक अभियन्ता धनबहादुर गौतम भन्छन्,पछिल्लो पुस्तामा छाउ बार्नुपर्छ भन्ने सोचाइ पटक्कै छैन, तर अघिल्लो पुस्ता पनि अब ब्यवहारिक बन्नुपर्छ।"
बेड नहुँदा भुइँम उपचार,"डोल्पा : जिल्ला अस्पताल डोल्पामा बेड अभाव हुँदा बिरामीलाई भुइँमै राखेर उपचार गर्नुपरेको छ। केही दिनयता अस्पतालमा ह्वात्तै बिरामी बढेपछि भुइँमै राखेर उपचार गर्नुपरेको हो। जिल्ला अस्पतालमा १५ बेड छन्। तर अस्पतालमा २१ जना बिरामी एकैपटक भर्ना भएपछि अन्य बिरामीलाई भुइँमै राखेर उपचार गर्नुपरेको अस्पतालका निमित्त प्रमुख डा सिजन रावलले बताए। उनका अनुसार अहिले अस्पतालमा टाइफाइडका बिरामी बढेका छन्। २५ जनाभन्दा धेरै टाइफाइडका बिरामी भर्ना भएका हुन्। १५ वटा बेडमा २१ बिरामी राखेका छौं। अन्य बिरामी आए भुइँमै राखेर उपचार गर्छौं, उनले भने, अस्पतालमा दक्ष जनशक्ति, औषधि र सामग्री अभाव छ। यस्तो अवस्थामा बिरामीलाई महँगोमा रिफर गर्नुपर्ने बाध्यता हुन सक्छ। असार लागेसँगै यार्सा पाटनबाट फर्किएपछि टाइफाइडका बिरामी ह्वात्तै बढेकाले उपचारमा समस्या भएको हो। अस्पतालमा कार्यरत स्वास्थ्यकर्मीसमेत बिरामी पर्न थालेको स्टाफ नर्स तारा बोहोराले बताइन्। टाइफाइडकी बिरामी रेशिका बुढाले भुँइमा उपचार गराउन असहज भएको बताइन्। अस्पतालको स्तर वृद्धिका लागि ठूलीभेरी नगरपालिकाले बजेट नदिएको अस्पतालको गुनासो छ। प्रदेश सरकारले स्तर वृद्धिका लागि करिब एक करोड बजेट विनियोजन गरे पनि समयमै अख्तियारी नआउँदा व्यवस्थापनमा समस्या भएको अस्पताल विकास समितिका अध्यक्ष तेजेन्द्र रोकायाले बताए। ठूलीभेरी नगरप्रमुख गणेशबहादुर शाहीले अस्पताल नगरपालिका मातहत नभएकाले स्थानीय सरकारले बजेट व्यवस्थापन नगर्ने तर्क गरे। जिल्ला अस्पतालमा टाइफाइडका बिरामी बढेपछि जिल्ला प्रशासन कार्यालयले आपत्कालीन बैठक बोलाएर सम्बन्धित निकायलाई टाइफाइड नियन्त्रण तथा उद्धारमा लाग्न निर्देशन दिएको छ।"
श्रीलंकामा कर्णालीको कटानः सिंगो बस्ती नै जोखिममा,"टीकापुर : कैलालीको टीकापुर नगरपालिका ८ श्रीलंका भनिने तोलीगाउँमा कर्णाली नदीले कटान गरेको छ। पहाडी क्षेत्रमा भइरहेको वर्षाका कारण कर्णाली नदीमा पानीको सतह बढेपछि नदी कटान तीब्र भएको हो। कर्णाली नदीको कटानबाट किसानले लगाएको ऊुखु, तिल, मासलगायतका बालीमा क्षति पुगेको छ।वर्षेनी कर्णाली नदीले कटान गर्दै गएपछि त्यहाँका स्थानीय भने त्रसित भएका छन्। वर्षायाम सकिएर नदीमा पानीको सतह घट्ने बेला कटान हुने गरेको भए पनि यस वर्ष वर्षायामको सुरुवातबाटै कटान भएपछि स्थानीय त्रसित भएका छन्। स्थानीय दीपेन्द्र भण्डारीले वर्षाको सुरुवातमै नदीले कटान सुरु गरेपछि आफूहरु त्रसित भएको बताए।'यस वर्ष त हामीले खेति पनि गर्न पाएका छैनौं, वर्षाको सुरुवातमै नदीले कटान सुरु गरेको छ,' उनले भने, 'दुई विघाभन्दा बढी कटान गरिसकेको छ, यही गतिमा काट्दै गए श्रीलंका सबै नदीमा परिणत हुनेछ।' भण्डारीका अनुसार श्रीलंकाका दीपेन्द्र भण्डारी, गोपाल साउँद, तुलीराम चौधरी, धर्म चौधरीलगायत किसानको जमिन कटान भएको हो। नदीले दिनरात लगातार कटान गरिरहेको छ। नदी कटानबाट उर्बर भूमि बालुवामा परिणत हुँदै गएको स्थानीय धर्मलाल चौधरीले बताए। 'राम्रो खेती हुने ठाउँ भएपनि नदी कटानले सखाप हुने देखिन्छ, 'चौधरीले भने, 'हाम्रो उठिबास हुन बेर छैन।' कैलाली र बर्दियाको सीमाना पर्ने श्रीलंका बाढी प्रभावित क्षेत्र हो। बर्दियाले आफ्नो क्षेत्रमा कर्णाली नदीबाट दक्षिणतर्फ गत वर्षदेखि तटबन्ध बनाएपछि नदीको कटान झन तीब्र भएको हो। तटबन्ध सकिएको ठाउँबाटै नदीले यस वर्ष समेत कटान सुरु गरेको हो। बर्दिया र कैलालीको सीमानामा पर्ने क्षेत्रमा कैलालीको क्षेत्रमा भने तटबन्ध हुन सकेको छैन। कर्णाली नदीले श्रीलंकामा कटान सुरु गरेको टीकापुर नगरपालिका ८ का वडाध्यक्ष दीर्घ ठकुल्लाले बताए। दुई दिन अघिदेखि नै नदीले यस वर्ष पनि कटान थालेको बताउँदै अध्यक्ष ठकुल्लाले भने,' कटान नियन्त्रणका लागि पहल गरेको भएपनि केही गर्न सकिएन।' 'बर्दियातिरबाट भएको तटबन्धभन्दा तलबाट कटान सुरु छ, 'ठकुल्लाले भने, 'कटानले श्रीलंकाको उर्बरभूमि सखाप हुने अवस्थामा पुगेको हो।' नदी कटानका कारण किसानले लगाएको बाली समेत नष्ट भइरहेको अध्यक्ष ठकुल्लाले बताए। नदीको कटान नियन्त्रण नभए श्रीलंकाको बस्ती नै जोमिखमा पर्नेछ। श्रीलंकामा झण्डै ३ सय स्थानीयहरु बसोबास गर्दै आएका छन्।"
रेडक्रसमा अनियमितता भएकाे सरकारी समितिकाे निचाेड,"काठमाडौं : नेपाल रेडक्रसमाथि छानबिन गर्न समाजकल्याण परिषद्ले बनाएको समितिले व्यापक अनियमितता भएको निचोड निकालेको छ। उसले वर्तमान कार्यसमिति विघटन गर्न सिफारिससमेत गरेको छ। भूकम्पपछि आएको सहायता र अन्य स्रोतको व्यापक हिनामिना भएकोबारे धेरै उजुरी परेको थियो। त्यसपछि परिषद्ले सदस्य लक्ष्मीकुमारी कोइरालाको संयोजकत्वमा छानबिन समिति बनाएको थियो। त्यसले केही दिनअघि बुझाएको प्रतिवेदन अन्नपूर्ण पोस्ट्ले पाएको छ। त्यसमा रेडक्रसमा अनियन्त्रित अनियमितता भएको फेहरिस्त देखाइएको छ। ्रसंस्थाका पदाधिकारीहरूले भूकम्पपश्चात् लामो समयसम्म पनि कार्यसमितिको बैठक नबसी गैरजिम्मेवार तवरले वैदेशिक सहयोग परिचालन गरेको, परिषद्बाट विभिन्न समयमा दिइएका सुझाव कार्यान्वयन नगरेको, प्रचलित कानुनविपरीत सेवासुविधा लिएकाजस्ता कार्य गरेको देखिएकाले समाज कल्याण ऐन, २०४९ को दफा २० बमोजिम विद्यमान कार्यसमिति विघटन गर्न सिफारिस गरिन्छ, समितिको सुझाव छ। उसले कार्यसमितिका पदाधिकारीलाई निश्चित समयका लागि प्रतिबन्ध लगाउन पनि सिफारिस गरेको छ। प्रतिवेदनमा भनिएको छ, गैरकानुनी कार्य गर्दै आएका पदाधिकारीलाई निश्चित समयसम्मका लागि कार्यसमितिमा अयोग्य घोषणा गरी नयाँ साधारण सदस्यलाई मौका दिने व्यवस्था गर्ने। भूकम्पपीडितका लागि दाताले दिएको सहयोगबाट पदाधिकारीले आफूखुसी ठूलो मात्रामा तलब लिएको, ४ करोड ९१ लाखका गाडी, ६ करोड १२ लाखका मोटरसाइकल, २ करोड ५८ लाखका विद्युतीय सामग्री किनेको पाइएको छ। सर्वसारधारणका लागि आएको सहयोगबाट ११ करोड ५१ लाखमा आफ्नै भवनहरू बनाएको छ। जिल्ला शाखाका पूर्ण आर्थिक क्रियाकलापहरू जिल्ला प्रशासन, आन्तरिक राजश्व, समाज कल्याण वा कुनै कानुनी निकायमा पेस हुने गरेको देखिएन, प्रतिवेदनमा लेखिएको छ, रेडक्रस न कुनै कानुनमा बाँधिएको छ, न कुनै सरकारी निकायप्रति जवाफदेही छ। परोपकारी संस्था रेडक्रसमा अनियमितता चुलिएपछि हालै जिल्ला प्रशासन कार्यालयले कार्यसमिति विघटन गरेको थियो। एक वर्षभित्र चुनाव गराउने गरी डा विश्वकेशर मास्केको अध्यक्षतामा तदर्थ समिति बनाइएको थियो। त्यसविरुद्ध अध्यक्ष सञ्जीव थापा सर्वोच्च गएका थिए। सर्वोच्चले उनको पुनर्बहाली गरेको छ। त्यसविरुद्ध जिल्ला प्रशासन पुनरवलोकनका लागि सर्वोच्च पुगेको छ।"
"डडेल्धुराका स्थानीय तहका ६ वडामा तालाबन्दी, दुईमा शंकास्पद वस्तु फेला","डडेल्धुरा : डडेल्धुराका विभिन्न स्थानीय तहका वडामा तालाबन्दी गरिएको छ। जिल्लाको भित्रि मधेशअन्तर्गत आलिताल गाउँपालिका ३ र ८ र परशुराम नगरपालिकाको ७, ८, ९ र १० मा अज्ञात समूहले तालाबन्दी गरेको इलाका प्रहरी कार्यालय जोगबुढाले जनाएको छ। परशुरामनगरपालिका ९ र १० मा लगाइएको ठूलो तालामाथि शंकास्पद वस्तु अड्काएर राखिएको सम्बन्धित वडा कार्यालयले जनाएका छन्। प्लाष्टिकमा बेरेर बम आकारको शंकास्पद वस्तु राखिएको परशुरामनगरपालिका९ का वडाध्यक्ष रमेश बोहराले जानकारी दिए । शंकास्पद वस्तु भेटिएपछि प्रहरी परिचालन गरेको डडेल्धुराका प्रमुख जिल्ला अधिकारी राजुप्रसाद पौडेलले जानकारी दिए । भेटिएको वस्तु बम नै भएको भने पुष्टि हुन सकेको छैन। तालाबन्दी र शंकास्पद वस्तु प्रतिबन्धित नेकपा 'विप्लव' समूहले राखेको हुनसक्ने प्रहरीको अनुमान छ।"
जनप्रतिनिधिले मदिरा सेवन गरे २० हजार जरिवाना,"मुगु : खत्याड गाउँपालिकाले मदिरा नियन्त्रण अभियानलाई कडाइ गर्ने भएको छ। अघिल्लो वर्ष मदिरा निषेधित क्षेत्र घोषणा गरेको गाउँपालिकाले जनप्रतिनिधिमाथि निगरानी गर्न थालेको हो। उनीहरुले मदिरा सेवन गरे कारबाही स्वरुप २० हजार जरिवाना अशुल गरिने भएको हो। गाउँपालिकाको हालै सम्पन्न गाउँ सभाले यस्तो निर्णय गरेको हो। जनप्रतिनिधि, सरकारी तथा गैरसरकारी संस्थाका कर्मचारी र सर्वसाधरणले मदिरा सेवन गरेमा आर्थिक जरिवान तिराउने निर्णय गरिएको छ। गाउँपालिकालाई मदिरा रहित बनाउन मदिरा सेवन गरेमा जनप्रतिनिधिलाई २० हजार, कर्मचारीलाई १५ हजार र सर्वसाधरणलाई ६ हजार रुपैयाँ जरिवाना तोकिएको छ। यस्तै अब गाउँपालिकाको क्षेत्रभित्र मदिरा र बिक्रि र बितरण गर्नेलाई १२ हजार नगद जरिवाना तोकिएको छ। शुक्रवारबाटै यो नियम लागू भइसकेको गाउँपालिकाका उपाध्यक्ष जयनन्दा रावलले जानकारी दिइन्। गएको वर्ष बैशाखमा मदिरा निषेधित क्षेत्र घोषण गर्न गाउँपालिकाले मदिरा नियन्त्रण नियमन निर्देशक समिति गठन गरेको थियो। सोही समितिले मदिरा निषेधित क्षेत्र घोषण गरे पनि लुकिछिपि सेवन तथा बिक्रि बितरण भइरहेको बताएपछि आर्थिक जरिवाना तोकिएको हो। जनप्रतिनिधिले पहिलो पटक मदिरा सेवन गरेमा २० हजार र दोस्रो पटक भेटिएमा ४० हजार रुपैयाँ जरिवाना तिराइने छ। यस्तै गाउँपालिकामा कार्यरत सरकारी तथा गैरसरकारी संस्थाका कर्मचारीले मदिरा सेवन गरेको पाइएमा पहिलो पटक भए १५ हजार र दोस्रो पटक पनि मदिरा सेवन गरे भविस्यमा स्थानीय सेवाबाट अयोग्य ठहर्ने गरी वर्खास्त गर्ने निर्णय गाउँपालिकाले गरेको छ। सर्वसाधारणले सेवन गरेमा पहिलो पटक ६ हजार र पुनः भेटिएमा दोब्बर जरिवाना र त्यसपछि पनि भेटिएमा गाउँपालिका तथा वडाका कुनै पनि समितिमा नराख्ने र सबैखाले सेवा कटौती गरिने मदिरा नियन्त्रण नियमन निर्देशक समितिका संयोजक तथा वडा अध्यक्ष भरत शाहीले बताए। मदिरा नियन्त्रणका लागि गाउँपालिकामा नेपाल प्रहरी र आमा समूहसहित मदिरा नियन्त्रण समितिमा ११ जनाको कार्यदल सक्रिय छ। मदिरा सेवन गर्ने र बिक्रि बितरण रोक्न गाउँपालिकामा प्रवेश गर्ने नाकामा चेकजाँच समेत कार्यदलका सदस्यले गर्ने गरेका छन्। संकलन भएको जरिवानाको रकममध्ये ४० प्रतिशत गाउँपालिकाभित्र रहेका प्रहरीलाई, १५ प्रतिशत सुराकी दिनेलाई र ४५ प्रतिशत कार्यदलको खातमा जम्मा हुने गाउँपालिकाले जनाएको छ। मदिरा सेवनका कारण घरेलुहिंसा बढेको, युवाहरु कुलतमा फसेको र सामाजिक सुरक्षामा नै समस्या देखिएपछि गाउँपालिकाले मदिरा नियन्त्रण अभियान थालेको हो।"
"पहिरोमा दुई गम्भीर, हेलिकप्टरबाट काठमाडौं लगियो","दोलखा : उत्तरी दोलखाको गौरीशंकर गाउँपालिकाको पहिरोमा परि घाँस काट्न गएका दम्पत्ति गम्भीर घाइते भएका छन्। करिब ५० मिटर माथिबाट खसेको पहिरोबाट उछिट्टिएको ढुंगाले लागि शनिबार घाँस काट्न गएका गौरीशंकर गाउँपालिका८, छेसाखारेका करिब ५५ वर्षीय धनबहादुर मगर र उनकी श्रीमती करिब ५० वर्षीया गोरीमाया मगर गम्भीर घाइते भएको दोलखा प्रहरीका प्रवक्ता प्रहरी निरीक्षक रेशम बोहराले जानकारी दिए। घाइते भएका उनीहरूको सदरमुकाम चरिकोटस्थित प्राथमिक स्वास्थ्य केन्द्रमा उपचार हुन नसकेर हेलिकप्टरमार्फत काठमाडौं रेफर गरिएको प्रहरीले जनाएको छ। धनबहादुरको टाउकोमा र गोरीमायाको शरीरभर चोट लागि अचेत रहेको स्वास्थ्यकर्मीले बताएका छन्। घटनास्थल सदरमुकाम चरिकोटबाट करिब ६२ किलोमिटर उत्तरमा पर्छ।"
भिडियो नखिच्नु भन्दा प्रहरीबाटै कुटिए सिन्धुलीका पत्रकार,"सिन्धुली : नेपाल पत्रकार महासंघ सिन्धुलीका अध्यक्ष होमकुमार कार्की (राजन) र पूर्व अध्यक्ष मिनकुमार दाहालमाथि निर्घात कुटपिट भएको छ। सिन्धुलीको कमलामाई नगरपालिका ६ शिवनगरचोकमा शनिबार राति करिब ९ बजे जिल्ला प्रहरी कार्यालय सिन्धुलीमा कार्यरत दुई प्रहरीले निर्घात कुटपिट गर्दा कार्की र दाहाल गम्भीर घाइते भएका छन्। शिवनगरको शिवनगर खाजा घरमा खाना खान गएका कार्की र दाहालमाथि काभ्रे जिल्ला खावा गाउँपालिका ६ घर भई जिल्ला प्रहरी कार्यालय सिन्धुलीमा कार्यरत प्रहरी हवल्दार सलामसिंह लामा र प्रहरी जवान विकास स्याङ्तानले कुटपीट गरेका हुन्। गम्भीर घाइते कार्कीको सिन्धुली अस्पतालमा उपचार सम्भव नभएपछि काठमाडौंस्थित अन्नपूर्ण न्युरो अस्पतालमा उपचार भई रहेको छ भने दाहालको सिन्धुली अस्पतालमा उपचार गरिएको छ। कार्की र दाहाल खाना खाइरहेको अवस्थामा लागुपदार्थ र मादक पदार्थ सेवन गरी होटलमा प्रवेश गरेका प्रहरी हवल्दार लामा र प्रहरी जवान स्याङ्तानले एक्कासी भिडियो खिच्न थालेपछि अनावश्यक भिडियो नखिच्न आग्रह गर्दा एक्कासी वियरको बोतलले टाउकोमा हानी आक्रमण गरेको घाइते दाहालले बताए। 'हामी पनि कर्मचारी हौं तपाईहरु पनि कर्मचारी हो भन्दै प्रहरीको हवल्दार लामाले भिडियो खिच्दा के हुन्छ भन्दै जबरजस्त भिडियो खिचेपछि आफूहरुले विनाजानकारी अनावश्यक भिडियो नखिच्न भन्दा भकाभक कुटपिट गरे,' दाहालले भने। प्रहरी दुबैलाई आफूले चिन्दै नचिनेको दाहालको भनाई छ। उनीहरु साधा पोशाकमा भएकाले ज्यान बचाउन प्रहरी प्रमुख चक्रबहादुर सिंहलाई फोन गरेपछि आएको प्रहरीले आफ्नै युनिटमा कार्यरत प्रहरी भनेपछि थाहा पाएको उनको भनाई छ। होटल भित्रबाट कुटपिट गर्दै बाहिर ल्याएर इट्टा, ढुंगा, हेलमेट र वियरको बोटतले हानेको उनको भनाई छ। कार्की र दाहालको शरिर भरी चोटपटक छ। घट्नापछि बिहोस भएका कार्कीलाई शनिबार राति नै काठमाडौं लगिएको हो।उता पत्रकार महासंघ सिन्धुलीका अध्यक्ष र पूर्व अध्यक्षमाथि भएको निर्घात कुटपिटको विषयलाई लियर सिन्धुलीका पत्रकार आन्दोलित भएका छन्। उनीहरुले आइतबार बिहान एक विज्ञप्ति जारी गर्दै दोसीमाथि कडा कारबाहीको माग गर्दै पत्रकारको पूर्ण सुरक्षाको ग्यारेन्टी गर्न माग गरेका छन् । पत्रकारले जिल्ला प्रसाशन कार्यालय सिन्धुलीमा धर्ना दिने कार्यक्रम पनि तय गरेका छन्। उता घटनापछि कुटपिटमा संलग्न दुबै प्रहरीलाई जिल्ला प्रहरी कार्यालय सिन्धुलीले नियन्त्रणमा लिएर हिरासतमा राखेको छ । घटनाबारे अनुसनधान भइरहेको भन्दै दोसीलाई हदैसम्मको कारबाही गरिने प्रहरी प्रमुख चक्रबहादुर सिंघले जानकारी दिएका छन्।कुटपिटबाट सख्त घाइते कार्की रेडियो सहाराका प्रबन्ध निर्देशक तथा दाहाल नेपाल टेलिभिनमा समेत कार्यरत छन्।"
ठेकेदारलाई धम्क्याएर रकम माग गरेको आरोपमा पक्राउ,"गुलरिया : प्रहरीले डर, त्रास देखाई धम्क्याएर रकम माग गरेको आरोपमा एकजनालाई पक्राउ गरेको छ। बर्दियाको गेरुवा गाउँपालिका वडा नम्बर ५ निवासी २६ वर्षीय संगम शाहलाई पक्राउ गरेको हो। गेरुवा गाउँपालिकास्थित वडा नम्वर ६ सोनाहाफाँटको सडक ग्राभेल गर्ने ठेकेदारलाई डर, धम्की दिई ३ लाख रुपैयाँ माग गरेको भन्दै नरेश सिंहले दिएको जाहेरीको आधारमा शाहलाई प्रहरीले पक्राउ गरेको जिल्ला प्रहरी कार्यालय बर्दियाका प्रहरी नायव उपरिक्षक मदनजीत महराले बताए। सिंहले आफूलाई गाली, गलौज तथा अश्लिल शब्द प्रयोग गरी रकम माग गरेकाले हदैसम्मको सजाय दिलाउन माग गरेका छन्। शाह उपर अपराधिक लाभ (एक्सटर्सन) सम्बन्धी कसुरमा मुद्दा दर्ता गरी थप अनुसन्धान अघि बढाइएको डीएसपी महराले जानकारी दिए।"
न्याय खोज्दै भूकम्पपीडित,"गोरखा : लाप्राकको गुप्सीपाखामा एनआरएनले पाँचसय ७३ परिवारका लागि घर निर्माण गरीरहेको छ। तर लाभग्राही सूचीमा नाम छुटेका ४९ परिबारले न सरकारबाट तीनलाख अनुदान पाए, न एनआरएनबाट राहत पाए। सबैबाट छुटेपछि अन्यायमा परेको भन्दै पीडित सदरमुकाम आइपुगेका छन्। जिल्ला प्रशासन कार्यालय गोरखा र राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाई अनुदान व्यवस्थापन तथा स्थानीय पुर्वाधार (जिमाली)मा निवदेन दिँदै उनीहरुले घर बनाउन जग्गा र तीनलाख रुपैंया अनुदानको बन्दोबस्त गरिदिन माग गरेका छन्। बाँकी ४९ घरलाई पुरानै पहिरोको जोखिम बस्तीमा बस्नु परेकोे र अन्यत्र घर बनाउन सुरक्षित जग्गा नभएको वडाध्यक्ष राज गुरुङले जानकारी दिए। एनआरएनले पूरै गाउँलेका लागि गुप्सीमा घर बनाउने कुरा थियो, उनले भने, बाँकी ४९ घर भूकम्पपिडीत भए पनि उनीहरुको नाम लाभग्राहीमा परेको छैन। त्यसैले उनीहरुले ५७३ घर मात्र बनाए। छुटमा निवेदन दिँदा २९ जनाको नाम लाभग्राहीमा परेको छ। बाँकी २० घरको फेरि सर्वेक्षण भएको छ। भूकम्प अघिदेखि नै पहिरोको जोखिममा रहेको लाप्राक गाउँ भूकम्पपछि झनै जोखिमपूर्ण बनेको वडाध्यक्ष गुरुङको भनाइ छ। भूगर्भविद्ले पनि त्यहाँ रेड जोन भनिसकेको छ, उनले भने, त्यसैले भूकम्पपीडितको समस्या सम्बोधन गरिदिन जिल्लामा निवेदन दिएका हौं। पूरानो बस्तीमा बाध्य भएर बस्नुपरेको सुनबहादुर गुरुङले गुनासो गरे। जेतनेत भत्केको घर मर्मत गरेर बसेका हौं, उनले भने, गुप्सीमा घर हुनेहरु उता गएपछि ४९ घरमात्र कहाँ बस्ने त ? त्यहाँ घर बनाए जोखिम ठाउँ भनेर सरकारले तीनलाख अनुदान दिँदैन। कहाँ जाने कहाँ कसरी घर बनाउने ? अन्यौल छ। आफ्ना छरछिमेक गुप्सीमा स्थानान्तरण हुने भएकाले आफुहरुलाई पनि सोही ठाउँमा जग्गा व्यवस्थापन गरिदिन स्थानीय धनमायाँ गुरुङले माग गरिन्। आफन्त छरछिमेक गुप्सीमा हुन्छन्, उनले भनिन्, समाज उतै भएपछि हामीलाई पनि उतै बस्न पाए सजिलो हुन्थ्यो। तर त्यहाँ हाम्रो लागि जग्गा छैन। प्राधिकरणले असार तेस्रो सातासम्म पहिलो किस्ताका लागि सम्झौता गरिसक्न सुचना जारी गरेको छ। जग्गा नहुँदा अनुदान गुम्ने होकी भन्ने स्थानीयलाई चिन्ता रहेको वडाध्यक्ष गुरुङले बताए। गुप्सीपाखा आसपासको जग्गा व्यवस्थापन गरिदिन बुझाएको निवेदन जिल्ला पुनर्निर्माण सहजिकरण समितिमा छलफल गरेर राष्ट्रिय पुनर्निर्माण प्राधिकरणमा पठाउने जिमालीका प्रमुख रामशरण आचार्यले जानकारी दिए।"
बाढीमा जलविद्युत आयोजनाका दुई कामदार बेपत्ता,"बाह्रबिसे (सिन्धुपाल्चोक) : शनिबार रातिको अविरल वर्षाका कारण चाकुखोलामा आएको बाढीले जलविद्युत आयोजनाका दुई कामदार बेपत्ता भएका छन्। बाढीले अरनिको राजमार्गको चाकुस्थित शिवश्री हाइड्रेपावरमा कार्यरत दुई कामदार बेपत्ता भएका हुन्। जिल्ला प्रहरी कार्यालय सिन्धुपाल्चोकका अनुसार आयोजनामा कार्यरत बाराका रामऔतार चौधरी र सुनसरीका यादव काफ्ले बेपत्ता छन्। बाढीले बगाएर चौधरी र काफ्ले बेपत्ता भएको हुनसक्ने प्रहरीको अनुमान छ। बेपत्ताको खोजी भइरहेको जिल्ला प्रहरी कार्यालयका प्रहरी नायव उपरीक्षक माधवराज काफ्लेले जानकारी दिए। नेपाल प्रहरी, सशस्त्र प्रहरी र स्थानीयवासीले बेपत्ताको खोजी गरिरहेका छन्। काफ्लेका अनुसार बाढीमा घाइते भएका पेम्बा थोकेल शेर्पा र कामी तामाङलाई उपचारका लागि हेलिकोप्टरबाट काठमाडौं पठाइएको छ। बाढीले निर्माणाधीन १०२ मेगावाटको मध्यभोटेकोसी, ४५ मेगावाटको माथिल्लो भोटेकोसी, लाफिङबुद्ध र शिवश्री हाइड्रो पावरमा क्षति पुर्याएको छ। क्षतिको पूरा विवरण आउन बाँकी रहेको प्रहरीले जनाएको छ। बाढीपछि स्थानीयको भागदौड मच्चिएको थियो।"
कैलाली र कञ्चनपुरमा पनि विप्लवको तालाबन्दी,"धनगढी : नेत्रविक्रम चन्द विप्लव समूहले सुदूरपश्चिमका अधिकांश स्थानीय तहका वडा कार्यालयमा तालाबन्दी गरेको छ। कैलालीको लम्कीचुहा नगरपालिका, धनगढी उपमहानगरपालिका सहितका १७ वटा वडामा तालाबन्दी गरिएको जिल्ला प्रहरी कार्यालय कैलालीले जनाएको छ। जिल्ला प्रहरी कार्यालय कैलालीका प्रवक्ता डीएसपी दक्षकुमार बस्नेतले, कैलालीका १३ वटै स्थानीय तहका १७ वटामा तालाबन्दी गरिएको खबर आएको बताए। उनले शनिबार राति लगाइएका ताला प्रहरीले तोडेर कार्यालय सञ्चालनमा आएको जानकारी दिएका छन्। कैलालीको लम्कीचुहा नगरपालिकामा शनिबार राति कार्यालयमै भेटिएका कर्मचारी र जनप्रतिनिधिलाई विप्लवका कार्यकर्ताले थुनेका थिए। शनिबारको दिन राति साढे आठ बजेको समयमा कार्यालयमै काम गरिरहेको अवस्थामा भेटिएका दुईजना कर्मचारी र जनप्रतिनिधि बाहिरबाट ताला लगाए दिएपछि थुनिएका हुन्। कार्यालय समय बिहान १० देखि साँझ ५ बजे सम्म भएपनि लम्कीचुहा नगरपालिकामा भने विप्लव समूहका कार्यकर्ताले मध्यरातमा शंकास्पद काम गरिरहेकाले ताला लगाएको बताएका छन्। धनगढी धनगढी उपमहानगरपालिका क्षेत्रमा पनि १४ वटा वडा कार्यालयमा तालाबन्दी गरिएको विप्लव समूहका एक नेताले बताए। तालाबन्दी गर्दै वडा कार्यालयमा नेपाल कम्युनिष्ट पार्टी सेतीमहाकाली व्युरोको पर्चा समेत राखिएको छ। वर्तमान सरकारले राष्ट्रघाती, जनविरोधी र भ्रष्टाचार बढाउने कामहरु गरिरहेकाले त्यसविरुद्ध पार्टीले आइतबार स्थानीय तह बन्द गराउने कार्यक्रम गरेको पर्चाहरुमा उल्लेख छ। पर्चामा आफ्नो पार्टीलाई वर्तमान सरकारले लगाएको प्रतिवन्धका विरुद्ध पनि चरणवद्ध आन्दोलन जारी रहेको उल्लेख छ। कञ्चनपुरमा पनि ९ वटै स्थानीय तहमा तालाबन्दी गरिएको छ। पार्टीको सेती महाकाली व्यूरोको नामबाट तालाबन्दी गरिएका कार्यालय अगाडी संसदीय व्यवस्था अन्त्य र सरकार खारेजीको माग गरिएका पर्चा समेत भेटिएका छन्। स्थानीय तहमा व्याप्त भ्रष्ट्राचार र पार्टीका कार्यकर्ताको धरपकडसँगै झुटो मुठभेडका नाममा हत्या गर्ने श्रृङखला बढाउँदै लगेकाले त्यसको विरोधस्वरुप प्रथम चरणको घोषित कार्यक्रमअन्र्तगत तालाबन्दी गरिएको विप्लवका नेताले बताएका छन्।"
धुर्कोटका वृद्धवृद्धालाई लौरो र रेडियो,गुल्मी : धुर्कोट गाउँपालिकाले पालिकाभित्र रहेका वृद्धवृद्धाहरूलाइ लौरो र रेडियो वितरण गरेको छ। बुढेसकालमा घरमा बसेर समाचार सुनेर दिन भुलाउन सजिलो होस् भन्नका लागि रेडियो र हिँड्डुल गर्न सजिलोका लागि लठ्ठी वितरण गरिएको गाउँपालिकाले जनाएको छ। सात वटै वडामा छनौट गरी ७० वर्ष नाघेका २०० जना वृद्धवृद्धाहरूलाई उक्त सामग्री वितरण गरिएको गाउँपालिका अध्यक्ष भुपाल पोखरेलले जानकारी दिए। गाउँपालिकाले जिल्लामा पहिलोपटक यस्तो कार्यक्रमको थालनी गरेको हो। लठ्ठी र रेडियो पाएपछि वृद्धवृद्धाले खुसी व्यक्त गरेका छन्। वृद्धवृद्धाको सम्मान स्वरुप बुढेसकालको सहारा वितरण गरिएको प्रमुख प्रशासकीय अधिकृत काशीराम पन्थीले प्रतिक्रिया दिए। जिल्लाका अन्य गाउँपालिकाहरूले समेत वृद्धवृद्धा र बालवालिकाहरूको क्षेत्रमा विभिन्न रचनात्मक कार्यहरू गरिरहेका छन्। उनीहरूको सम्मानका लागि स्थानीय सरकारले विशेष योजना बनाएर काम गर्ने जनप्रतिनिधीहरूले बताएका छन्
रोपाईंको पैसाले घर खर्च,"अछाम : असार महिना रोपाईको चटारो सबैतिर छ। अहिले कृषहरुलाई मानो रोपेर मुरी उब्जाउन भ्याईनभ्याई छ। सिँचाई सुविधा पुगेका खेतमा जेठ महिनामै रोपाई सकिएको छ भने असारे खेतहरु आकासे पानीलाई कुरीरहेका छन्। यति बेला रोपाई गरेर कतिपय महिलाहरुलाई आम्दानी गर्ने स्रोत बनेको छ। साँफेबगर नगरपालिका३ की पबि कोलीलाई अहिले रोपाईबाट फुर्सद नै छैन। उनले अरुको खेत रोपे वापत एक दिनको ३ देखि साढे ३ सय सम्म लिने गरेकी छन्। आयआर्जनको कुनै बाटो नभएकाले पबिलाई रोपाईको सिजनबाट कमाई हुने र घर खर्च चलाउन केहि सहज भएको छ। उनले भनिन घरमा कमाउने कोही छैन , श्रीमान्लाई रक्सी खानबाट धान रोप्ने सिजन भएकाले घर खर्च चलाउन सजिलो भएको छ। बिहान रोपाई गर्न गए भने ३ सय र दिउँसो साढे ३ सय रुपैयाँ लिने गरेको उनले सुनाइन्। अर्कि महिला धरु बिकको पनि यति बेला आम्दानीको स्रोत रोपाई बनेको छ। जेठ महिना भित्र उनले ५ हजारसम्म आम्दानी गरेको बताईन्। असारको अन्तिमसम्म पानी खाने फुर्सद नै हुदैन। पबि र धरु मात्र होईनन् उनी जस्ता आयस्रोत नभएका धेरै महिलाहरु रोपाई गरेर खर्च जुटाउने गर्दछन्। जिल्लामा असारको मध्य भईसक्दा पनि अछाममा ७५ प्रतिशत खेतमा रोपाई हुन बाँकी रहेको जिल्ला कृषि ज्ञान केन्द्रले जनाएको छ।"
वडा केन्द्रमा विद्युत विस्तार,"बैतडी : जिल्लाको पाटन नगरपालिका९ को केन्द्र टकरेमा विद्युत विस्तार भएको छ। वडा कार्यालयको समन्वय तथा नेपाल विद्युत प्राधिकरण बैतडी वितरण केन्द्रको सहयोगमा वडा केन्द्र टकरेमा विद्युत विस्तार भएको वडाध्यक्ष लोकबहादुर भण्डारीले जानकारी दिए। दुई वर्षअघि वडा समितिको पहिलो बैठकले वडालाई अध्याँरोमुक्त वडा बनाउने घोषणा गरेअनुसार वडाका प्रत्येक टोलमा विद्युत विस्तारको काम भइरहेको उनले बताए। उनले भने, 'वडा केन्द्रमा विद्युत नहुँदा कार्यालय सञ्चालनमा समस्या थियो। वडा कार्यालयको भवन निर्माण कार्य पनि सम्पन्न भएको छ। अब विद्युत सेवा पनि विस्तार भएपछि वडाकेन्द्रबाटै सेवा दिने तयारी गरेका छौं।' वडा केन्द्रमा भवन र विद्युत नहुँदा पाटन नगरपालिका ८ मा पर्ने खोड्पे बजारमा भवन भाडामा लिएर कार्यालय सञ्चालन गर्नु परेको छ। अब भवन निर्माण र विद्युत विस्तार भएपछि केही दिनभित्रै वडा केन्द्रबाट सेवा प्रदान गरिने वडाध्यक्ष भण्डारीले बताए। उनले भने, 'हामीले दुई वर्षअघि वडा समितिको पहिलो बैठकबाट उज्यालो वडा बनाउने प्रतिबद्धता गरेका थियौं । सोही अनुरुप वडाका टोल टोलमा विद्युत विस्तार गरेका हौं।' पाटन नगरपालिका ९ को किचार, कोटीगडा, ककस्याली, तल्लोककस्याली र दबडानी टोलमा गत वर्ष नै विद्युत विस्तार भएको थियो भने कर्तेकोट, धारापानी र टकरेमा यो वर्ष विद्युत सेवा विस्तार भएको हो। २५ केभीको ट्रान्सफर्मर राखेर वडामा विद्युत विस्तार गरिएको छ।वडा नम्बर ९ मा स्वास्थ्य संस्था स्थापना गरी सेवा पनि सुरु भएको छ।"
बर्खामासमा खडेरी : मकैका बोट सुक्न थालेपछि किसान चिन्तित,"फिदिमभोजपुर : पानी नपर्दा पाँचथरका किसान चिन्तित बनेका छन्। उनीहरूले अझै असारे गीत घन्काउन पाएका छैनन्। खेत बाँझै छन्। बारीमा लगाइएका बाली घामले सुक्न थालेका छन्। डाँडापाखा उराठलाग्दा बनेका छन्। खडेरीले सखाप पारिसक्यो, तुम्बेवा३ मौवाका रविन थापाले भने, धान रोपाइँको त कल्पनै नगरौं। बारीमा लगाएको बाली पनि सुकेर सोत्तर भएको छ। वैशाखयता पानी नपरेपछि किसानले खेती गर्न पाएका छैनन्। अलैंची बगान सुकेर सोत्तर भएको छ। मकैका बोट मर्न थालेका छन्। कोदो र धानको बीउ सुकेर कामै नलाग्ने भएको छ। मुहान सुकेर पानीको हाहाकार भएको छ। सुक्खाग्रस्त क्षेत्रमा पिउने पानीको हाहाकार भएको छ। चौपाया बचाउनै गाह्रो भएको छ, तुम्बेवा गाउँपालिका अध्यक्ष होमनाथ थापाले भने, बारीका कान्लामा हरियो देखिँदैन। घाँसका रूख सुकेर गइसके। तुम्बेवा र कुम्मायक गाउँपालिका सुक्खाग्रत क्षेत्रमा पर्छन्। फिदिम नगरपालिका, मिक्लाजुङ, फाल्गुनन्द, हिलीहाङ, फालेलुङ र याङवरक गाउँपालिकाका तल्लो क्षेत्रमा खडेरीले बाली सुकाएको छ। यस्तो ठूलो खडेरीको मलाइ याद छैन, तुम्बेवाकी ९१ वर्षीया तिलरुपा थापाले भनिन्, असारमा पनि चैतवैशाखमा जस्तो टन्टलापुर घाम लागेको थाहा छैन। सरकारले सुक्खाग्रस्त क्षेत्र घोषणा गरे पनि त्यसका लागि छुट्टै कार्यक्रम नल्याएको स्थानीयको आरोप छ। सुक्खा क्षेत्रका लागि सरकारले तत्कालीन र दीर्घकालीन कुनै योजना ल्याएन, थापाले भने, खडेरीको सामना गर्न सक्ने योजना नहुँदा यस क्षेत्रका बासिन्दा काकाकुलजस्तै भएका छन्। बाली खडेरीले खाएको र थप बाली लगाउन नपाएपछि स्थानीय भोकमरीको सामना गर्नुपर्ने चिन्तामा छन्। विगतमा पाँचथरमा यो समयमा ५० प्रतिशत रोपाइँ सकिन्थ्यो। तर, यसपटक १२ प्रतिशत मात्र रोपाइँ भएको छ। रोपाइँ गरिएका खेत सुकेर धाँजा फाटेका छन्। धानका गाभा सुक्न थालेका छन्। जिल्लाको माथिल्लो क्षेत्रका केही खेतमा धान रोपिएको छ, कृषि ज्ञान केन्द्र पाँचथरका सूचना अधिकारी नरहरि निरौलाले भने, धान खेत पनि खडेरीले टाँट पल्टेको छ। पानी नपरेकाले जिल्लाका अधिकांश क्षेत्रमा धान रोपिने सम्भावना छैन। खडेरीका कारण तुम्बेवा र कुम्मायकमा खानेपानीकै चरम अभाव हुन थालेको छ। अन्य क्षेत्रमा खोलाखोल्सा सुकेका छन्। पानी नभएर किसानले खेती गर्न नपाएका हुन्। भोजपुुरमा पनि पानी नपर्दा जिल्लाका अधिकांश भेगमा मकैका बोट सुक्न थालेका छन्। घोगा लाग्ने बेला खडेरीका कारण मकै काम नलाग्ने अवस्थामा पुगेको किसान बताउँछन्। १६ रोपनीमा रोपेको मकै फल दिने बेला मर्न थालेको अरुण गाउँपालिका ६ जरायोटारका इन्द्रबहादुर राईले सुनाए। यसरी खडेरी लाग्छ भनेर सोचेको थिइनँ। मकैको बोट सुकेर परालजस्तो हुन लाग्यो। पानी पर्ला भन्ने छाँटकाँट छैन, उनले भने, यसपालि बर्खा कसरी धान्ने ? मुस्किल भयो। पूर्वी जरायोटार, च्यांग्रे, बास्तिम, याकु, याङपाङ, सिक्रेटार, सानोदुम्मा, ठूलोदुम्मा, टक्सार, आम्तेक, दलगाउँ, सिन्द्राङ, होम्ताङ, मानेभञ्ज्याङलगायत क्षेत्रलाई मकैको पकेट क्षेत्र मानिन्छ। तर, यो वर्ष यी ठाउँमा पनि खडेरीले मकैको बोट सुक्न थालेपछि किसान निराश बनेका छन्। जिल्लाको ३६ हजार ३ सय ६० हेक्टर क्षेत्रफलमा मकै खेती हुने गरेको कृषि ज्ञान केन्द्र भोजपुरको तथ्यांक छ। यहाँका किसानले मनकामना, अरुण देउती, शीतलालगायत स्थानीय जातका मकै बाली लगाउने गरेका छन्। यसबाहेक बजारमा पाइने उन्नत किसिमका मकैको पनि खेती गर्ने गरिएको छ। यो वर्ष लामो खडेरीका कारण विगतको तुलनामा मकै उत्पादनमा ह्रास आउने प्रारम्भिक अनुमान गरिएको कृषि ज्ञान केन्द्र भोेजपुरका सूचना अधिकारी युकमणि भट्टराईले बताए। उनका अनुसार गवारो, खुम्रे, किब्रो किराको प्रकोपले गर्दा पनि मकै उत्पादनमा कमी आएको छ।"
विषादी परीक्षण रोक्ने सरकारको निर्णयविरुद्ध नेविसंघको विरोध (फोटो फिचर),"काठमाडौं : भारतबाट आयात हुने तरकारी तथा फलफूलमा विषादी परीक्षण रोकेर सरकारले नेपाली जनताको स्वास्थ्यप्रति खेलबाड गरेको भन्दै नेपाल विद्यार्थी संघले विरोध जनाएको छ। विरोधका क्रममा आइतबार बिहान विद्यार्थी संघले विरोधस्वरुप र्याली निकालेको छ। सरकारले नेपाली जनतालाई विषादीयुक्त आयातित तरकारी र फलफूल खुवाउन बाध्य पारेको भन्दै विद्यार्थीले भृकुटीमण्डपस्थित वाल्मिकी क्याम्पसबाट पुतली सडकसम्म विरोधस्वरुप र्याली निकाले। उनीहरुले नाकामा तरकारी र फलफूलमा विषादी परीक्षण किन रोकियो सरकार? राष्ट्रवाद कता हरायो?,ब्यान दिस प्वाइजन भेजिटेबल्सलगायत लेखिएका विभिन्न प्लेकार्ड बोकेर र्यालीमा सहभागी भए। र्यालीमा कतिपय विद्यार्थीले आआफ्ना घाँटीमा टमाटर,लौका र सिमीको माला झुन्ड्याएका थिए भने कतिपयले बोडी र काउली हातमा बोकेर सरकाविरुद्ध नारा लगाए।"
गाउँमाथि पहिरो,"ओखलढुंगा : मोलुङ गाउँपालिका ३ को केराबारी गाउँमाथिबाट ०७२ बैशाख १३ गते दिउँसो डरलाग्दो पहिरो खस्यो। पानी नपर्दै गाउँमाथिको पहाड भत्किनुको कारण थियो, अघिल्लो दिन बैशाख १२ गते गएको भूकम्पको अर्को पराकम्प। यो वस्तीमाथि रहेको पहाड चिरा चिरा परेर अहिले पनि पहिरो खसिरहन्छ। यहाँ सुनुवार र अन्य समुदायका गरि १६ परिवार बस्छन्। उसबेला खसेको पहिरो सम्झदै निर्मला सुनुवारले भनिन्, अघिल्लै दिनको कम्पनले घर चिरा चिरा परिसकेको थियो, बैशाख १३ गते पहिरो समेत घरको आगनमै आएपछि भागेर ज्यान बाँचियो। केही हप्ता बारीमा त्रिपालमुनि रात कटाए पनि वस्तुभाउ, खेति र अन्नपात त्यही ठाउँमा रहेकाले मरिए मरियोस् भनेर जीर्ण फर्किएको उनले बताइन्। अहिले पनि त्यहाँका स्थानीय त्यही जोखिममा बासोबास गर्दै आएका छन्। राष्ट्रिय पुनःनिर्माण प्राधिकरणले उनीहरुलाई स्थानान्तरण गर्न काम थाले पनि पुरा भएको छैन। जोखिममा बस्नुपर्ने बाध्यता सुनाउँदै चिरा चिरा परेको पहाडमुनि बसोबास गर्दै आएका प्राप्चा केउरेनीका विष्णुप्रसाद पोखरेलले भने, अन्यत्र जान जग्गा छैन, किन्न सकिन्न मरे बरु आफ्नै थात थालोमा मरियोस् भन्ने लागेर यही बसियो। केरावारी जस्ता अन्य आठ गाउँका १ सय ९९ परिवार वस्तीमाथि र तलबाट आउने पहिरोको उच्च जोखिममा रहेका छन्। खानी तथा भूगर्भ विभागले त्यस्ता वस्ती पहिरोको जोखिममा रहेको भन्दै तत्काल स्थानान्तरण गर्न सुझाव दिएको १ वर्ष वितिसकेको छ। त्यस्ता जोखिममा रहेका परिवार अन्यत्र जान नसक्नुको कारण उनीहरुको बाँच्ने आधार र सम्पति भनेकै पहाडका बारीजग्गा र वस्तुभाउ हुन्। आफ्नो बाँच्ने आधार छाड्न नसकेर उनीहरु जोखिममा त्राहिमाम जीवन बिताइरहेका छन्। मोलुङ गाउँपालिका वडा नं ८ रागाँदिपमा चार वर्षीय बालकसहित एकै परिवारका चार जना ०७५ भदौ १३ गतेको पहिरोमा पुरिए। राती सुतिरहेको अवस्थामा पहिरोले घर पुरेपछि उनीहरुको सुतेकै ओछ्यानमा जीवनका रंगीन सपना सकिए भए। घटनामा बाँचेका पहिरोमा दिदि, बाबु, आमा र भाइ गुमाएका तीन जना बालिका अहिले परिवारबाटै विस्थापित भएर मावलीको शरणमा छन्। पहाडमूनि वस्ती हुँदाको पीडा अहिले बाँचेका तीन बालबालिकाले खेपिरहेको मोलुङ गाउँपालिका वडा नं ८ का वडा अध्यक्ष हरि राईले बताए। जोखिमयुक्त र पहिरो चल्न थालेका पहानुमनिका सबै वस्ती स्थानान्तरण गर्नु पर्ने राईको भनाइ छ। यस्ता विषयमा गाउँपालिकामा छलफल चलिरहेको उनले बताए। जनप्रतिनिधीले पहाडका जोखिम वस्ती स्थानान्तरण गर्ने योजना निर्माण र कार्यन्वयन गर्न भने चासो नदिएको सामाजिक अभियान्ता लिला सुनुवार बताउँछन्। उनी भन्छन्, स्थानीय सरकारले पहाडका सबै खाले जोखिम वस्ती सुरक्षित स्थानमा स्थानान्तरण गर्ने नीति बनाउनु पर्छ र कार्यन्वयनमा ल्याइहाल्नुपर्छ। अहिले स्थानीय तहले बनाएका विपद् व्यवस्थापन ऐनलाई नै परिर्माजन गरेर एकिकृत वस्तीको विषयलाई काननी रुप लिन सकिने उनको भनाइ छ। पहिरोकै कारण खिजीदेम्वा गाउँपालिका वडा नं ३, खिजीचण्डेश्वरीमा गत भदौमा चार परिवार विस्थाति भए। उनीहरुको घर पहिरोको चपेटामा परेपछि वर्षाद्मा घरको जगैसम्म पहिरो गए पनि बर्षाद् सकिएपछि उनीहरु त्यही जोखिमपूण स्थानमा बसोबास गरिरहेका छन्। उक्त घटनाका पीडित धनबहादुर विक आफ्नो थातथलो छोडेर अन्यत्र जान आधार नभएपछि जोखिममै बसिरहेको बताउँछन्। यी केही प्रतिनिधीमूलक घटना मात्रै हुन्। पहाडी वस्तीका बासिन्दा यस्ता कनेकन चुनौति भोग्न बाध्य छन्। आर्थिक रुपमा केही सक्षम रहेकाहरु क्रमश यस्ता समस्याबाट भाग्न भिरालो जग्गा छाडेर समथर जग्गामा बसोबासका लागि सर्ने क्रम पनि शुरु भएको छ। आर्थिक रुपमा सम्पन्न परिवार पहाड छोडेर विकसित शहर र तराईका फाँटतिर झरेका छन् भने गाउँ छोड्न नसक्ने अवस्थाका परिवार समथर भूगोल खोजेर वस्ती विकास गर्न तिर लागेका छन्। घर घडेरी पनि जोड्न नसक्ने आर्थिक अवस्था नाजुक भएका परिवार बाढी पहिरो, आगालागिको उच्च जोखिममा बसोबास गर्दै आएका छन्, भने यो वर्ष खडेरीले मकैबाली सुकायो भने धान रोप्न पानी नपर्दा अनिकालको चर्को समस्या पनि पहाडकै बासिन्दा भोग्नु पर्ने अवस्था छ। पहाडका वस्तीमा खहरेको अप्रत्यासित कटान, पहिरो र आगलागी जस्ता चुनौति अप्रत्यासित रुपमा आउने आएकाले उच्च जोखिममा रहेको राष्ट्रिय पुनः निर्माण प्राधिकरण स्थित जिल्ला कार्यालयका सामाजिक विकास विज्ञ सुनिता अधिकारीले बताइन्। उनले भूकम्पले पनि भिरालोमा निर्माण भएका घर बढी जोखिममा रहेको बताइन्। अधिकारीले भनिन्, पहाडी वस्ती पहिरो, खहरेको कटान, खानेपानीको समस्या र भूकम्पलगायत सबै जोखिममा छन्। यही कारणले पहाडमा बसाइसराई लगायतका कारण जनसंख्याको असन्तुलन बढ्दै गएको हो।"
६० मुसहर परिवारलाई एउटा चापाकल,"जनकपुरधाम : महोत्तरीको बलवा नगरपालिका१० धमौराको मुसहरी टोल ६० घरपरिवार छन्। बस्तीमा लहरै मुसहर समुदायको बसोबास छ। तर उनीहरुलाई न बस्ने घर छ, न प्यास मेटाउने पर्याप्त चापाकल नै। तीन सय मुसहर एउटै चापाकलमा लाम लागेर पानी भर्न बाध्य छन्। मुसहर बस्तीका ६० वर्षीय मुखिया राजेन्द्र सदाले भने, म जन्मेदेखि हेर्दै आएको छु, गाउँमा पानी पिउने एउटा मात्रै चापाकल छ। त्यही पनि बिग्रीयो भने खोनपानीका लागि अर्को गाउँमा पुग्नुपर्छ। पिउने तथा नुहाउने पानीका लागि घण्टौं कुनुपर्ने समस्या रहेको मुखिया सदाको भनाइ छ। मुसहर बस्तीका स्थानीय कहिल्यै नूनभात त कहिले रोटीसँग चोख्खा बनाएर छाक टार्दै आएका छन्। गरिबीले थलिएको यो बस्तीको विकासका नगरपालिकाले कुनै योजना बनाएको छैन। ६० घरपरिवारमा एउटा चापाकल छ, बिहान तीन बजेदेखि खानेपानी भर्ने, नुहाउने र वस्तुभाउलाई पानी खुवाउन लाइन लाग्छ मोहन सदाले भने, चुनावका बेला खानेपानी पुयाउने आश देखाउँदै भोट लिए, अहिले फर्केर गाउँसम्म पनि आउँदैनन्। कमसेकम पाँचवटासम्म चापाकल बनाए पनि हामीलाई राहत हुन्थ्यो। बस्तीका अधिकांश मुसहर विभिन्न रोगले ग्रसित छन्। खानेपानीकै अभाव छ, सरसफाइका लागि पानी जुटाउन मुस्किलै पर्छ मरनीदेवस्ी सदायले भनिन्, चापाकलमा पुरुषहरु नुहाउन आउँछन्, हामीले त्यहाँ नुहाउन सक्दैनौं। घरैघर खाँदिएका बस्तीभरी अधिकांश बालबालिका कुपोषित छन्। आर्थिक अभावले बालबच्चाले पुरा शरिर ढाक्ने कपडासमेत पाउँदैनन्। कहिले नुनभात त कहिले माछा र आलुको चोख्खासँग छाक टार्छौ अर्की महिला शिवो सदायले भनिन्। जग्गा जमिन नहुँदा दिनभर काम गरी कमाएको रकमले दुईछाक टार्न पनि मुस्किल हुने विष्णु सदाय बताउँछन्। उनी भन्छन्, आर्थिक अभावले साबुनले नुहाएको र कपडा धोएको महिना बितिसक्यो, राम्रो परिकार खाने कुरा त परै जाओस्। महोत्तरीमा करिब एक सय ४४ टोलमा ५० हजार जनसंख्या मुसहरको नेपाल राष्ट्रिय मुसहर संघका केन्द्रिय सदस्य पच्चु माझिले बताए। उनले भने, प्राय सबैको अवस्था उस्तै छ, अरुकै खेतमा काम गरेर गुजारा चलाउँछन्। जिल्लाभरीमा एकदुई जनाले एसएलसीसम्म पढे पनि अरुले पढ्ने अवसर नपाउँदा रोजगारीका लागि विदेशतिर छन्।"
मुआब्जा विवादले वागमती करिडोर निर्माण ठप्प,"काठमाडौं : जग्गा मुआब्जा विवाद चर्किएपछि वागमती नदी सौन्दर्यीकरण र करिडोर निर्माणको काम ठप्प भएको छ। सिनामंगलस्थित भत्केको पुलदेखि वानेश्वरसम्मको करिब २ किमि क्षेत्रमा मुआब्जा विवाद चर्किएको छ। दुई दशकअघिको गोकर्णेश्वरदेखि गुहेश्वरीसम्मको जग्गा मुआब्जा विवाद समाधान हुन नसकिरहेकै अवस्थामा अर्को विवाद थपिएको हो। यो स्थानमा सरकारले मुआब्जा दिने सहमति दिएको छैन। स्थानीयसँग जग्गा सट्टापट्टा गरेर मिलाउनुपर्ने भएपछि विवाद चुलिएको छ। वागमती नदी किनारअन्तर्गतको यो क्षेत्रमा अन्यत्रजस्तै करिडोर र सौन्दर्यीकरणको काम गर्न लागिएको हो। वागमती सभ्यता एकीकृत विकास अन्तर्गत यो करिडोर निर्माण गरिँदै छ। समितिका सदस्यसचिव आशीष घिमिरेका अनुसार यो क्षेत्रमा करिब ९४ रोपनी जग्गाका लागि गत भदौ ५ गते मागेको सहमति अझै स्वीकृत भएको छैन। सिनामंगल भत्केको पुलदेखि बानेश्वरसम्मको २ किमि दूरीमा बाटो बनेको छैन। यो स्थानमा ९४ रोपनी जग्गा आवश्यक छ। यो स्थानमा सरकारी र पर्ती जग्गाबाहेक नै ५७ रोपनीलाई मुआब्जा दिनुपर्ने देखिएको घिमिरेले बताए। उनका अनुसार यस क्षेत्रमा ग्रिनबेल्ट बनाउने र वागमती सौन्दर्यीकरणसहित करिडोरको काम बाँकी छ। यसका लागि सरकारले सहमति नदिएका कारण मुआब्जा विवाद देखिएको हो। यो स्थानमा स्थानीयको जग्गामा पनि वागमती नदी बगिरहेको छ। २०२१ सालको नापीअनुसार व्यक्तिको लालपूर्जा भएको स्थानमा अहिले खोलो छ। खोलाको छेउमा रहेको जग्गा खाली नै रहेकाले स्थानीयसँग सट्टापट्टा गर्ने तथा वास्तविक पीडितलाई मुआब्जा दिनुपर्नेछ। स्थानीयलाई मुआब्जा दिन एकीकृति सम्पदा विकास समितिले एक वर्ष अगाडि नै मन्त्रालयसमक्ष सहमति मागेको थियो। करिब ३ अर्ब रुपैयाँ मुआब्जा वितरणमा खर्च हुने र स्थानीयलाई दिनै पर्ने मुआब्जामा समेत यसको तालुक निकाय सहरी विकास मन्त्रालयले सहमति नदिएको घिमिरेले बताए। वागमतीको यो स्थानमा तटबन्द लगाउने हो भने जग्गा सट्टापट्टा दिनुपर्ने स्थानीयको माग छ। यो क्षेत्रमा स्थानीयको माग जायज भए पनि सरकारले निर्णय गर्न नसक्दा मुआब्जामा विवाद मात्रै देखिएको छ। यो स्थानमा वागमती नदीले वहाव परिवर्तन गरेको भए पनि किनारमा अरू जग्गा स्पष्टै देखिन्छ। खोलाले वहाव परिवर्तन गरेकै स्थानबाट पुल पनि बनिसकेको छ। अब खोलो अर्को साइटमा लैजान नमिल्ने भएको र स्थानीयसँग भएको लालपूर्जाअनुसार भएकै जग्गा मिलाउने र आवश्यकलाई मुआब्जा दिनुपर्ने सभ्यता विकास समितिकै भनाइ छ। गोकर्णेश्वरदेखि गुहेश्वरीसम्मको वागमती नदी बगेको स्थानको मुआब्जा माग गर्दै स्थानीयले २ महिनादेखि वागमती सौन्दर्यकरणको काम ठप्प पारेका छन्। यो समस्या सकारकाले समाधान गर्न सकेको छैन्। स्थानीयले एक सय ८८ रोपनी क्षेत्रफलको मुआब्जा मागेका छन्। करिब ३ सय स्थानीयले वागमतीको वहाव परिवर्तन गराएर आफ्नो जग्गामा खोला ल्याएको भन्दै मुआब्जा दाबी गरेका छन्। ०५८ देखि २०६३ सम्मको संकटकालीन समयमा नेपाली सेना लगाएर राज्यले नदी बग्ने क्षेत्र जबरजस्ती परिवर्तन गरेको र त्यसका कारण आफ्नो जग्गा खोलामा पर्न गएको स्थानीयको दाबी छ। सरकार भने खोलो बगेको स्थानको मुआब्जा दिन नसकिने र कानुनी आधार नभएको भन्दै पन्छिने गरेको छ। यो स्थानमा २०५३ पछि वागमती नदी संरक्षण गर्ने क्रममा दायाँबायाँ तटबन्ध बनाएर नदीको वहाव परिवर्तन गरिएको छ। गोकर्णदेखि जोरपाटीसम्म ३५ मिटर र जोरपाटीदेखि गुहेश्वरीसम्म ४० मिटर नदीको वहाव क्षेत्र कायम गर्ने निर्णयअनुसार काम भएको हो। त्यसअघि वागमतीको वहाव आफ्नो जग्गा नभएको र पछि परिवर्तन गरेर ल्याइएको दाबी स्थानीयको छ। स्थानीयले जग्गाको प्रमाण भएको भन्दै मुआब्जा माग गरेको र मुआब्जा नपाएसम्म एसियाली विकास बैंक (एडीबी)को सहयोगसहितमा निर्माण भइरहेको वागमती सौन्दर्यकरणको काम रोकिएको जानकारी समितिले दिएको छ। मुआब्जा दिनुपर्ने गरी तय भएको ६ सय १४ रोपनी जग्गामध्ये ४ सय २६ रोपनीको मुआब्जा वितरण भइसकेको छ। यस्तो जग्गाको भने सरकारले २०५८ देखि २०६३ सम्ममा मुआब्जा दिइसकेको छ। बाँकी १८८ रोपानी जग्गाको भने मुआब्जा विवाद रहेको पनि घिमिरेले बताए। विवादित जग्गाको मुआब्जा विषयमा २०६४ मा कृष्णप्रसाद लम्साल संयोजकत्वको एक टोलीले मुआब्जा दिनु नपर्ने निष्कर्ष निकालेको थियो। पछिल्लो समय विवाद चर्किएपछि स्थानीयको दबाबमा सहरी विकास सचिव रमेशप्रसाद सिंहले मन्त्रिपरिषद्बाट टुंगो लगाउने भन्दै निर्णयका निम्ति पठाउने आश्वास दिएका थिए। तर, यो विषयमा सरकारले विवाद समाधानको कुनै उपाय निकाल्नै सकेको छैन।"
विषादी परीक्षण नगर्ने निर्णय : किसानको पीडा कसले सुन्छ ?,"काठमाडौं : भारतबाट आयात हुने तरकारी तथा फलफूलको विषादी परीक्षण नगर्ने सरकारी निर्णयको चौतर्फी विरोध भएको छ। नेपाली कृषिजन्य वस्तु निर्यातकर्ता व्यवसायी र उपभोक्ताले सरकारको पछिल्लो निर्णयको विरोध गरेका छन्। नेपाली अदुवा उत्पादक तथा व्यवसायी संघ, अलैंची व्यवसायी महासंघ, जडीबुटी उत्पादक महासंघ, कफी उत्पादक संघ, चिया व्यवसायी संघ र अर्गानिक उत्पादक संघले सरकारको निर्णयप्रति विरोध जनाएका हुन्। ती संस्थाले नेपालबाट भारत निर्यात हुने कृषिजन्य वस्तुको निकासी गर्दा भारतीय पक्षले सास्ती दिने गरेको गुनासो गरेका छन्। अलैंची व्यवसायी महासंघका अध्यक्ष राजकुमार कार्कीले भारतले नेपालको क्वारेन्टाइन कार्यालयले जारी गर्ने प्रमाणपत्रलाई मान्यता नदिँदा आफूहरू ७ दिन लगाएर भारतको पटना र कोलकाताबाट अलैंचीको नमुना परीक्षण गराउनुपर्ने सास्ती व्यहोरिरहेको दुःखेसो पोखे। भारतीय तरकारी र फलफूल परीक्षण गर्दा भारतीय किसानको पीडा हेर्ने सरकारले हाम्रो पीडा कहिले हेर्ने ? पटना र कोलकातामा एउटा नमुना परीक्षण गर्दा डेढ लाख नेपाली रुपैयाँ खर्च हुन्छ, कार्कीले भने, त्यतिले नपुगेर पनि विभिन्न प्रकारका बहाना झिकेर सीमामै एक महिनासम्म अलैंचीसहितको ट्रक थन्काइदिन्छन्। नेपाली अदुवा उत्पादक तथा व्यवसायी संघका सचिव हेमन्त बोहराले भारतीय पक्षको झमेलाका कारण अदुवा निर्यातमा समस्या आइरहेको जानकारी दिए। उनले भारतीय अधिकारीले विभिन्न आरोप लगाएर नेपाली अदुवाको ट्रक महिनौंसम्म सीमा रोकेका कारण किसान र व्यवसायीले करोडौं रुपैयाँको घाटा व्यहोरेको जानकारी दिए। नेपाली आधिकारिक प्रमाणपत्र उपलब्ध गराउँदा पनि कोलकाता, पटना र लखनउबाट पुनः परीक्षण गराएर मात्रै निर्यात गर्न दिएको उनको भनाइ छ। कुनै न कुनै बहाना झिकेर नेपाली उत्पादनको निर्यातलाई निरुत्साहित गर्ने भारतीय पक्षको नियति नै छ, बोहराले भने, उसको पर्याप्त उत्पादन भएका बेला कुनै न कुनै आरोप लगाएर महिनौंसम्म नाकामै अदुवा थन्काइदिन्छन्। इलामस्थित गोर्खा टी इन्डस्ट्रिजका सञ्चालक उदय चापागार्इंले पनि कोलकाता र लखनउको प्रयोगशालामा परीक्षण नगराई भारतीय अधिकारीले निर्यात गर्न नदिएको जानकारी दिए। यस्तै, उपभोक्ताले पनि विषादी परीक्षण नगरेको तरकारी तथा फलफूल आयात गरी सरकारले आमनागरिकको स्वास्थ्यमा खेलबाड गरेको उपभोक्ताको गुनासो छ। नेपाल कृषि सहकारी केन्द्रीय संघले शनिबार विज्ञप्ति जारी गरी सरकारको पछिल्लो निर्णयका कारण नेपाली उपभोक्ता गुणस्तरीय र ताजा कृषि सामग्री उपभोग गर्नबाट वञ्चित भएको जनाएको छ। आयात हुने तरकारी र फलफूलको परीक्षण अनिवार्य रूपमा गर्नुपर्ने माग गर्दै संघले तत्कालका लागि जुन स्थानमा परीक्षण गर्ने सुविधा उपलब्ध छ, त्यस्ता स्थानमा नमुना परीक्षण गर्ने काम तत्काल थाल्न आग्रह गरेको छ। संघले सीमा क्षेत्रमा सुविधासम्पन्न प्रयोगशाला निर्माण पनि तत्कालै सुरु गर्नुपर्ने सुझाव दिएको छ। यस्तै, विवेकशील नेपाली दलले भारतबाट आयात हुने तरकारी र फलफूल प्रयोग नगर्न आग्रह गरेको छ। सत्तारुढ नेकपाको भ्रातृ संगठनले पनि विषादी परीक्षण निर्णय फिर्ताको विरोध गरेको छ। अनेरास्ववियुका अध्यक्ष रञ्जित तामाङले जारी गरेको विज्ञप्तिमा सरकारको निर्णय संविधानको धारा ३६ को खाद्यसम्बन्धी मौलिक हकको मर्मविपरीत रहेको उल्लेख छ। तामाङले विदेशी दबाबमा यस्तो निर्णय आएको हुन सक्ने आशंका पनि विज्ञप्तिमार्फत व्यक्त गरेका छन्। प्रधानमन्त्री केपी ओलीले नेकपा संसदीय दलको बैठकलाई सम्बोधन गर्दै दिएको अभिव्यक्तिसमेत गैरजिम्मेवार रहेको सरोकारवाला निकायले आंैल्याएका छन्। राष्ट्रिय कृषक समूह महासंघका पूर्वअध्यक्ष उद्धव अधिकारीले आमउपभोक्ता र नेपाली किसानको भावनाविपरीत गैरजिम्मेवार अभिव्यक्ति नदिन आग्रह गरे। प्रधानमन्त्रीबाट आएको आएको पछिल्लो अभिव्यक्ति केटाकेटीले गर्ने खेलाँचीजस्तै लाग्यो, अधिकारीले भने, सरोकारवाला मन्त्रालयसँग गम्भीर छलफल र तयारीबिनै कुन आधारमा उहाँले असार २ गते भन्सार विन्दुमा परीक्षण गर्ने निर्णय गर्नुभयो।"
एसईईमा उत्तरपुस्तिका साटेको शंका,"काठमाडौं : गत चैतमा सम्पन्न एसईईमा एक परीक्षार्थीले बाहिरबाट लेखेर ल्याएको उत्तरपुस्तिकासँग मूल उत्तरपुस्तिका साटेको आशंकामा राष्ट्रिय परीक्षा बोर्डले छानबिन थालेको छ। जुम्लाको जनता मावि महतगाउँका विद्यार्थी विमल भण्डारीमाथि छानबिन थालिएको हो। भण्डारीले जुम्लाकै कर्णाली मावि अनामनगर केन्द्रबाट परीक्षा दिएका थिए। स्रोतका अनुसार भण्डारी शिक्षा तथा मानव विकास स्रोत केन्द्रका अधिकृत जीवन भण्डारीका छोरा हुन्। परीक्षा बोर्डले नतिजा सार्वजनिक गर्ने तयारी गरिरहँदा उत्तरपुस्तिका साटेको भनी उजुरी परेको थियो। प्रारम्भिक अध्ययन गर्दा उत्तरपुस्तिका साटेको भन्ने आरोप बलियो देखिएपछि असार १२ गते राष्ट्रिय परीक्षा बोर्डले छानबिन समिति गठन गरेको छ। उत्तरपुस्तिका साट्न शिक्षाकै कर्मचारी संलग्न रहेको आशंका बोर्डको छ। बोर्डकै उपनियन्त्रक चेतनाथ शर्माको संयोजकत्वमा छानबिन समिति गठन गरिएको परीक्षा नियन्त्रण कार्यालय (कक्षा १०) का नियन्त्रक विष्णु अधिकारीले जानकारी दिए। उनका अनुसार अहिले भण्डारीको नतिजा स्थगित छ। बोर्डले छानबिन गरिरहेको छ। प्रतिवेदन आएपछि सबै कुरा थाहा होला, अधिकारीले भने। एकजना परीक्षार्थीको मात्र उत्तरपुस्तिका साटिएको भए पनि यसमा विद्यालय प्रशासनसहित शिक्षाकै कर्मचारीको मिलेमतो रहेको आरोप लागेको छ। छानबिन समितिले भण्डारीले परीक्षा दिएका केन्द्रका अध्यक्ष मीन शर्मा, निरीक्षक देवीचन्द्र उपाध्याय र प्रेम हमाललाई काठमाडौं बोलाएर बयान लिएको छ। बयान दिउर उपाध्याय र हमाल जुम्ला फर्केका छन्। शर्मा भने काठमाडौंमै छन्। शर्माले भने, कसरी उत्तरपुस्तिका साटियो हामीलाई जानकारी छैन। यस घटनामा हाम्रो कुनै पनि संलग्नता नरहेको छानबिन समितिलाई बतायौं। उत्तरपुस्तिका साटिएको प्रमाणित भएमा दोषीलाई कानुनअनुसार कारबाही हुनुपर्ने र यसका लागि आफूले पनि सहयोग गर्ने शर्माले बताए। बोर्डले एईईको नतिजा असार १२ गते सार्वजनिक गरेको थियो। सामान्यतः परीक्षामा अनियमितता गर्ने तथा चिट चोरेको थाहा पाइएमा तत्कालै परीक्षार्थीलाई परीक्षा हलबाट निष्कासन गर्ने चलन रहे पनि भण्डारीको उत्तरपुस्तिका साटिएको विषय भने लामो समयसम्म गोप्य थियो।"
बादशाहका हत्या शृंखला,"काठमाडौं : आठ व्यक्तिको हत्या, अपहरण र डकैतीमा अदालतबाट १ सय १७ वर्षको जेल सजाय पाएर फरार रहँदै आएका कपिलवस्तु मायादेवी गाउँपालिकाका नसिम खाँ मुसलमान शनिबार पक्राउ परेका छन्। नेकपाका संगठित सदस्य जाबेद बादशाह उपनामका मुसलमान राजनीतिकै आडमा जोगिँदै आएका थिए। कपिलवस्तुमा व्यक्ति हत्यासहित लुटपाट र अपहरणका घटनाका अपराधीका रूपमा प्रहरीले उनलाई सर्वाधिक खोजीको सूचीमा राखेको थियो। उनी राजधानीको बानेश्वरबाट पक्राउ परेका हुन्। उनलाई शनिबार नै कपिलवस्तु प्रहरीको जिम्मा लगाइएको छ। मुसलमान नेपालमा अपराध गरी भारतको अलिगढवा बस्दै आएका थिए। उनलाई पक्राउ गर्न भारतका लागि तत्कालीन नेपाली राजदूत दीपकुमार उपाध्यायले पहल गरेका थिए। तर, त्यतिबेला उनी राजनीतिक आवरणमा जोगिएका थिए। उनीमाथि सातवटा कर्तव्य ज्यान, एउटा डाँका र एउटा अपहरणपछि हत्या मुद्दा दर्ता रहेको कपिलवस्तुका प्रहरी प्रमुख एसपी दीपशमशेर जबराले बताए। महिना दिनदेखि खोजी गरिरहेका थियौं, उनले भने, काठमाडौंमा रहेको सूचनाका आधारमा पक्राउ गरिएको हो। प्रहरी अभिलेखमा २०६३ देखि ०७४ को बीचमा उनको संलग्नतामा आठ जनाको हत्या भएको छ। २०६३ जेठ १९ मा कपिलवस्तु फुलिकाका धर्मराज बराईको छोरालाई हतियार प्रहार गरी हत्या गरेको आरोप उनीमाथि छ। प्रहरीले मिसिल तयार गरी ०६३ साउन १४ मा जिल्ला अदालतमा कर्तव्य ज्यान मुद्दा दर्ता गरेको थियो। मुसलमानमाथि ०६४ वैशाख १७ मा कपिलवस्तुमै सन्दीपकुमार गुप्ताको महिन्द्रा जिप रोकेर बन्दुक देखाई २ लाख लुटेको आरोप छ। २०६४ चैत २५ मा जिल्ला अदालतमा पेस भएको मिसिल सर्वोच्चमा पुगेको छ। कपिलवस्तु मोतीपुर बस्ने भुवन भन्ने प्रेम परियारलाई गोली हानी हत्या गरेको आरोप पनि उनीमाथि छ। कपिलवस्तु प्रहरीले ०६५ पुस १ गते कर्तव्य ज्यान मुद्दा अदालतमा पेस गरेको थियो। उक्त मुद्दा उच्च अदालतमा विचाराधीन छ। २०६५ भदौ ३० मा कपिलवस्तुकै नसिबुल्लाह मुसलमानलाई हानेको गोली लागेर अकला कोहारको मृत्यु भएको घटनामा पनि उनको संलग्नता रहेको दाबी प्रहरीको छ। कोहारका पति पारसनाथले उनीविरुद्ध कर्तव्य ज्यान मुद्दामा जाहेरी दिएका थिए। सरकारी वकिल कार्यालयमार्फत प्रहरीले मुद्दा जिल्ला अदालतमा बुझाएको थियो। मुद्दा उच्च अदालतमा विचाराधीन छ। प्रहरीका अनुसार २०६५ कात्तिक ९ गते कपिलवस्तु पिपराका गाविस सचिव राममिलन गुप्तालाई गोली हानी हत्या गरेको घटनामा समेत मुसलमान संलग्न थिए। तत्कालीन समयमा राम मिलनका आफन्त पारसनाथ गुप्ताले मुसलमानविरुद्ध उजुरी गरेका थिए। प्रहरीले घटना अनुसन्धान गरी मुसलमानविरुद्ध कर्तव्य ज्यान मुद्दा चलाएको थियो। २०६७ वैशाख १३ गते कपिलवस्तु पकडीका राजेन्द्रप्रसाद तिवारीको हत्यामा पनि मुसलमान आरोपित छन्। उनीविरुद्धको मुद्दा सोही वर्ष जेठमा कपिलवस्तु जिल्ला अदालतमा चलिरहेको छ। २०६४ चैत ९ मा कपिलवस्तु हथिहवाका रामहर्ष कुर्मीका छोरा शिवपुजनलाई गोली हानी हत्या गरेको घटनामा समेत मुसलमान मुछिएका छन्। रामहर्षले मुसलमानसँगै शुद्धोधन गाउँपालिका कपिलवस्तुका धर्मेन्द्रसिंह क्षेत्रीविरुद्ध उजुरी दिएका थिए। प्रहरीले क्षेत्रीलाई पक्राउ गरे पनि मुसलमान फरार थिए। पछिल्लोपटक २०७४ फागुन ३ गते कपिलवस्तुकै चार वर्षीय बालक मोहम्मद अहेमानको हत्या गरेको घटनामा मुसलमान संलग्न रहेको आरोप प्रहरीको छ। मुसलमान आफैंले बालकका बाबु फत्तेह अहमदलाई फोन गरेर छोरा जिउँदो हेर्न चाहेका छौ भने हामीलाई उपभोक्ता समितिमा राख, नत्र हामीलाई केही रकम दिनू भनेर धम्क्याएका थिए। प्रहरीको केन्द्रीय अनुसन्धान ब्युरो (सीआईबी) का प्रमुख डीआईजी निरज शाहीले मुसलमान पक्राउको पुष्टि गरे। उनले भने, उनी आठवटा हत्या घटनामा फरार रहेकाले खोजी गरिरहेका थियौं। पक्राउ गरेर थप अनुसन्धानका लागि कपिलवस्तु प्रहरीमा बुझाएका छौं। ०६१ सालमा माओवादीविरुद्ध प्रतिकार समितिको नेतृत्व गर्दै ६ जनाको हत्या गरेको अभियोग पनि उनीमाथि छ। तत्कालीन माओवादीका नेता राजेन्द्र तिवारी, ज्ञानबहादुर सुनार, प्रेम परियार, अकाली धोबी, शिवपुजन कुर्मीको हत्या भएको थियो। उनी सरकारी टोलीसँग वार्ता गरी हतियार बुझाएर सार्वजनिक भएका थिए। त्यसयता मुसलमान नेकपाको संगठित सदस्य बनेर राजनीतिमा थिए। केही समयअघि मात्रै कृषि तथा सहकारीमन्त्री चन्द्रप्रकाश खनालसँग एकै मञ्चमा भेटिएका मुसलमानलाई प्रहरीले पक्राउ गरेको थिएन। कपिलवस्तु जिल्ला अदालतले हत्याको ६ वटा मुद्दा र एउटा डाँका मुद्दामा उनको अंश रोक्का गरी मुद्दा मुल्तबी राखेको छ। सबै हत्यामा सहयोग गरेको भन्दै अदालतले ०६९ सालमा १ सय १७ वर्षको जेल सजाय तोकिसकेको छ। त्यस्तै, डाँका चोरी मुद्दामा अदालतले ०७२ फागुन ४ गते १ लाख ९१ हजार आठ सय ५२ रुपैयाँ जरिबाना र ६ महिना जेल सजायसमेत तोकेको थियो। खानकी पत्नी प्रदेश ५ की सांसद छिन्। उनलाई नेकपाले समानुपातिक सांसद बनाएको हो।"
