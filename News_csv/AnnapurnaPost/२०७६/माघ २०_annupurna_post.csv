शीर्षक,विवरण
डिजिटल हुन्डी को जायज नियन्त्रण,"विदेशी डिजिटल प्लेटफर्म र सामाजिक सञ्जालमा दिइने विज्ञापनको भुक्तानीमा राष्ट्र बैंकले कडा नियन्त्रण सुरु गरेको छ। उसले यसलाई बैंकिङ प्रणालीबाट अनिवार्य गर्नुका साथै त्यसभन्दा बाहिर गए कारबाहीको चेतावनी दिएको छ। विदेशमा कार्यालय रहेका फेसबुक, गुगल, ट्विटर, युट्युबजस्ता डिजिटल माध्यममा विज्ञापन दिने क्रम बढेको छ। त्यसबापत पैसा तिर्दा वा लिँदा अनौपचारिक माध्यम प्रयोग गरिन्छ। यसले एकातिर राज्यको रकम अपारदर्शी ढंगले बाहिरिएको छ भने अर्कातिर ठूलो मात्रामा करसमेत छलिँदै आएको छ। विदेशी सामाजिक सञ्जालमा नेपालबाट कति रकमको विज्ञापन जान्छ भन्ने यकिन तथ्यांक छैन। किनकि यसको अभिलेख राख्ने कुनै प्रणाली नै छ। अनौपचारिक अनुमानअनुसार अर्बौंको विज्ञापन हुने गरेको छ, जसलाई व्यवस्थित, मर्यादित, सुरक्षित र नियन्त्रित बनाउन जरुरी थियो। त्यसमा राष्ट्रबैंकले ढिलै भए पनि तदारुकता देखाएको छ, त्यो प्रशंसनीय छ। सरकारले संसद्मा दर्ता गराएको सूचना प्रविधिका सम्बन्धमा व्यवस्था गर्न बनेको विधेयकमा पनि यसलाई नियन्त्रणको प्रावधान राखिएको छ। त्यसको दफा ९१ मा विदेशका सामाजिक सञ्जाललाई दर्ता गर्नुपर्ने व्यवस्था गरिएको छ। पहिलेदेखि सञ्चालनमा रहेका सामाजिक सञ्जाल पनि बिनादर्ता चलाए सरकारले बन्द गर्न सक्ने प्रस्ताव छ। यसलाई पारित गरी कानुन बनाउन जरुरी छ। किनकि, सामाजिक सञ्जालबाट कर छली र अपराध वृद्धि हुने गरेको छ। फेसबुक, ट्वीटर, युटुब, इन्स्टाग्रामजस्ता डिजिटल प्लेटफर्ममार्फत भएका अपराध पहिचान गर्न तिनको मुख्यालयमा गुहार्नुपर्छ। अपराधी कुलेलम ठोकुञ्जेल पनि जानकारी आउँदैन। त्यसैले नेपालमा दर्ता मात्र होइन, यहाँका लागि सर्भर यहीं राख्नु आवश्यक छ ता कि सरकारले हेर्न र आवश्यक सूचना तत्काल खोज्न सकोस्। अर्कातिर सामाजिक सञ्जालमा कतिपयले अज्ञानतावश राख्ने महत्वपूर्ण सूचना बाहिरिन्छन्, जुन यदाकदा राष्ट्रियता र सुरक्षाका हिसाबले घातक हुन सक्छन्। त्यसकारण पनि यसको स्वदेशमा आधिकारिकता जरुरी छ। त्यति भए लेखापरीक्षण यहीं हुन्छ। आर्थिक कारोबार पारदर्शी हुन्छ। देशले गुमाइरहेको राजस्व उठाउन सक्छ। राष्ट्रबैंकको अध्ययनले अवैधानिक भुक्तानी प्रणालीका कारण देशको भुक्तानी सन्तुलनमै प्रभाव परेको छ। त्यही कारण उसले अनौपचारिक माध्यमबाट विदेशमा भुक्तानी पठाउने र विदेशबाट त्यसरी रकम प्राप्त गर्ने कार्यलाई नियन्त्रण गर्न चाहेको हो। त्यस्ता सञ्जालमार्फत गरिने आर्जन नेपाली बैंकमा विदेशी मुद्रा जम्मा हुन सकेको छैन। त्यसबाट देशमा आउनसक्ने विदेशी मुद्रासमेत गुमिरहेको छ। त्यस्तो कमाइको नेपालमा नेपाली मुद्रामा कारोबार हुने, विदेशमा विदेशी मुद्राबाटै हुने गरेको छ। त्यो ल्याउनेलैजाने प्रक्रिया भने हुन्डीजस्तै हुन्छ। वैधानिक स्रोत नभएका कारण उक्त रकम अनौपचारिक बजारमा छिर्छ। त्यसले अपराधसमेत बढाउँछ। त्यसले यसलाई डिजिटल हुन्डी भन्न सकिन्छ, जसको सख्त नियन्त्रणमा राष्ट्रबैंकले जारी गरेको सूचना जायज र सान्दर्भिक छ। त्यसो त सरकारको चालु वर्षको मौद्रिक नीतिमा सामाजिक सञ्जालमा हुने विज्ञापनको भुक्तानीलाई व्यवस्थित गर्ने भनिएको थियो। पुँजी पलायन गर्न, तस्करी बढाउन र रेमिट्यान्स आम्दानी लुकाउन यस्तो अनौपचारिक कारोबारले सहयोग पुर्याउँदै आएको थियो। विदेशी विनिमय नियमित गर्ने ऐनले पनि यस्तोको छाडापनलाई निषेध गरेको छ। कुनै पनि किसिमको विदेशी मुद्रा कारोबार राष्ट्र बैंकबाट इजाजत लिएर मात्र गर्न पाइन्छ। उक्त ऐनअनुसार त्यसलाई उल्लंघन गरे बिगोको तीन गुणासम्म जरिमाना र एक करोड रुपैयाँभन्दा बढी बिगो भए तीन वर्षसम्म कैद सजाय हुन्छ। राजनीतिक नियुक्तिवालाले यस्तो गैरकानुनी कार्य गरे थप दुई वर्ष कैद र दोब्बर सजाय हुन्छ। सूचना प्रविधिका सम्बन्धमा व्यवस्था गर्न बनेको विधेयकमा ढिला भए पनि विदेशी विनिमय नियमित गर्ने यो ऐन प्रावधानलाई टेकेर तत्काल यसलाई नियमन गर्न सरकारलाई वाधा छैन। त्यसमा सुरु गरेको राष्ट्रबैंकको अग्रसरतामा सरकारले समेत तत्काल साथ दिन आवश्यक छ ता कि फेरि आर्थिक कारोबारमा चोर बाटो प्रयोग नहोस्।"
२० किलो चरेससहित पाँच पक्राउ,"धादिङ : २० किलो चरेससहित खरिद विक्री गर्ने समुहलाई प्रहरीले पक्राउ गरेको छ। बेनिघाट रोराङ गाउँपालिका४ मा चरेसको खरिद विक्रीको मोलमोलाई हुँदै गरेको अवस्थामा प्रहरीले पाँच जनालाई पक्राउ गरेको हो। पक्राउ परेकाहरुको साथबाट ४ थान मोवाइल र नगद २ लाख ४० हजार रुपैयाँसमेत बरामद भएको प्रहरीले जनाएको छ। पक्राउ पर्नेहरुमा मकवानपुर जिल्ला राक्सीराङ गाउँपालिका९ स्थायी घर भइ बेनिघाट रोराङ गाउँपालिका२ काफलफेदी बस्ने सुकलाल गोम्वो, भीमलाङ गोम्वो, पासाङ तामाङ, कान्छामान स्याङतान र म्याग्दीको मालिका गाउँपालिका२ दरवाङ बस्ने तिलक विश्वकर्मा रहेका छन्। उनीहरुको साथबाट २० केजी चरेश सहित १ लिटर चरेश बनाउने केमिकलसमेत बरामद गरिएको प्रहरीले जनाएको छ। इलाका प्रहरी कार्यलय गजुरीका प्रहरी उपरीक्षक खगेन्द्र बहादुर खड्काका अनुसार पक्राउ परेकाहरुलाई जिल्ला अदालत धादिङबाट १० दिनको म्याद गरी थप अनुसन्धान भइरहेको छ। बेनिघाट रोराङ गाउँपालिकाको महादेवस्थान र सीमा जोडिएको मकवानपुरको राप्ती नगरपालिका, राक्सीराङ गाउँपालिकालगायतको महाभारत पहाड क्षेत्रमा अवैध गाँजाको खेती हुने गरेको छ।"
उम्लिरहेको दूधले नुहाएर मुसहरले पूजे भुइयाँ महराज (फाेटाे फिचर),"महोत्तरी : भकभक उम्लिरहेको दूधले नुहाएर मुसहर समुदायले भुइयाँ महराजको पूजा गरेका छन्। एकीकृत नमुना मुसहर बस्ती बर्दिबास महोत्तरीका स्थानीय घरघरबाट चन्दा संकलन गरेर उनीहरुले आफ्नो कूलदेवता भुइयाँ महराजको पूजा गरेका हुन्। कुल देवता दिनाभद्रीलाई स्मरण गर्दै उमलिरहेको तातो दूधले स्नान गरेर भुइयाँ महराजको पूजा गरिन्छ। तातो दूधले नुहाउनुलाई जनबोलीमा भुइयाँ महराजलाई अपटनी दिएको भनिन्छ। भुइयाँ महराजको दैवी शक्तिले गर्दा तातो दूधले नहाएर पुजा गर्न सकिएको महोत्तरीको बसविट्टीका ५८ वर्षीय बुधन सादाले बताए। तीस वर्षदेखि म तातो दूधले नुहाएर भुइयाँ महराजको पूजा गराउँदै गाउँगाउँ घुम्दै आएको छु,उनले भने,माटोको भाँडामा भकभक तातो दूध उम्लिरहेको हुन्छ। हामी भक्त(पूजा गराउने व्यक्ति) हातको आञ्जुलीले नुहाउँछौं। बाबाको शक्तिले गर्दा तातो दूधले पोल्दैन। यदि शक्ति नहुँदो हो भने तातो दूधले छाला खुइलिहाल्छ नि। मुसहरले माघ भरिमा आफ्नो कूल देवता भुइयाँ महराजको पूजा गर्ने गर्दछन्। सबैले मिलेर पूजको तयारी गर्छन्। महिना दिन लगाएर मुसहरहरु भव्य रुपमा कूलदेवताको पूजा गर्छन्। बर्दिबासस्थित एकीकृत नमूना मुसहर बस्तीबाट भुइयाँ महराजको पूजा गर्न प्रत्येक घरबाट पाँच सय नगद, चामल, दाउरा संकलन गरिएको थियो। पूजाको तयारी गर्न मुसहर समुदाय महिना दिन अघि देखि तयारीमा जुटेका थिए। आइतबार साँझदेखि झाँकी प्रदर्शन गर्दै भजनकृतनसहित रातभर जाग्राम बसिएको थियो। सोमबार गाउँ नजिकैको अखारा(खाली खेत)मा तिर(चुलो) खनेर दूध तताएर स्नान गरेर भुइयाँ पुजा गरियो, एककिकृत नमुना मुहसर बस्तीका अध्यक्ष विल्टु सादाले भने। पूजा समाग्री चामलको खिर, खिचडी, दूध, मिठाई, मिठ्ठा(सखर)अगरबती, पान, सुपाडी, ल्वाङ्गलगायत अन्य सामग्रीको प्रयोग गरिन्छ। तातो दूधबाट भक्ता(पूजा बसेका)ले नुहाएपछि साँझ गाउँलेहरु सँगै बसेर भोज खाने चलन रहेको बस्तीका अगुवा मञ्जय सादाले बताए।वर्षमा आउने एक दिनको भुइयाँ पूजाले हामी सबैमा खुशीको संचार गराउँछ। सबै मिलेर पूजामा सहभागी हुन्छौं। यसले समाजमा भाइचारा, समाजिक सद्भाव बढाउँछ,उनले भने। भुइँयाले मैथिलीमा तललाई जनाउँछ। तलको अर्थ धर्ती हो। जमिन, माटो वा पृथ्वीलाई भुइँया भन्ने गरिन्छ। भुइँया पूजा प्रकृतिको पूजाको रुपमा पनि लिन सकिन्छ। जनबोली अनुसार, शक्तिको अवतार लिएर भुइँया महाराज जन्मेका थिए। शक्तिशाली महाराजले मारिदिन्छ भन्ने डरले उनलाई जन्मेको ६ दिनमा नै दैत्य दानवले चोरी नवनिभ भन्ने ठाउँमा बाँसको नजिक अस्सी फुटको खाल्डोमा खनेर गाडिदिएको जनविश्वास छ। १२ वर्षसम्म उक्त खाल्डोमा उनी जीवितै हुन्छन्। एक दिन अचानक नवनिभ नजिक रहेको बाँसको छेउमा दूध चढाउनु भन्ने आकासवाणी सुनिन्छ। त्यो कुरा सुन्नेबित्तिकै सबैजनाले आआफ्नो घरबाट दूध ल्याएर त्यहाँ चढाउँछन्। त्यो लगत्तै भुइँया महराजले सपना देख्छ कि आफ्नो जाँघमा ताल ठोक्नु (हातले ठोक्नु) आफैँ जमिन खुल्छ। त्यसैअनुरूप गरी भुइँया महाराज अस्सी फुट गहिरो खाल्डोबाट निस्किएको स्थानीय सुनाउँछन्। उनी बाहिर आउनेबित्तिकै आमासित भेट्छन् तर आमाले चिन्दिनन्। त्यसपछि उनी आमालाई सबै घटना सुनाउँछन्। छोरा चोरिएको शोकबाट व्याकुल भएकी आमाको मनमा खुसी पलाउँछ। उनले छोरालाई आफूसित भएको खाना पकाएर खुवाउँछिन्। छोरा फर्किएको खुसीमा पूजा गर्नका लागि कमलको फूल ल्याउन भन्छिन्। भुइँया महराजले एउटा पोखरीमा धेरै कमलको फूल भेट्छन्। उक्त पोखरीको चारैतिर चौकीदारको बास हुन्छ। जुन कुरा मगही भाषामा लोकगाथामा उल्लेख छ। 'कैइसे लैइबहु हो भुइँया बाबा, कैइसे लैइबहु हो कमलके फुल उतरे द्वारे हो बैठल दैत दानव हो, दक्षिणे द्वारे हो बैठल बाघबघिनिया हो, पुर्वे द्वारे हो बैठल नागनागिन हो, पश्चिमे द्वारे हो बैठल काल भैरव हो। अर्थात् उत्तर दिशाको द्वारमा दैत्य दानव। दक्षिणमा बाघबघिनी। पूर्व दिशामा नागनागिन। पश्चिममा कालभैरव। कसरी ल्याउने कमलको फूल ? तर भुइँया महराज नडराइकन यी सबैबाट यस पोखरीलाई मुक्त गर्ने र सबैका लागि खुला गर्ने मनशायले दैत दानवसित लडाइँ गर्छन् र मारिदिन्छन्। त्यसपछि बाघबघिनीसित लडाइँ गरी त्यसलाई आफ्नो वाहन बनाउँछ। बाघबघिनमा सवार भइ नागनागिनसित लडाइँ गरी नागनागिनलाई नाथ दिन्छ र अन्त्यमा कालभैरवसित लडाइँ गरी हराइदिन्छ र त्यहाँबाट कमलको फूल लिएर जान्छ। भाकल गरेको कुरा पूरा हुनेबित्तिकै भुइँया महराजलाई अपटौनी (तातो दूधले नुहाउने) पूजा गर्ने परम्पर मुसहरहरुको छ। यो पर्व प्रत्येक वर्षको माघ महिनाभरि मनाइन्छ।"
झण्डा बाबाको कर्तुत : पुरी खान गएर बालिकामाथि बलात्कार,"वीरगन्ज : १४ वर्षकी बालिकालाई बलात्कार गरेको आरोपमा प्रहरीले भारतका एक साधुबाबालाइ पक्राउ गरेको छ। बाराको कोल्हबी नगरपालिका११ रामपुर्वामा स्थानीय १४ वर्षीया बालिकालाई बलात्कार गरेको आरोपमा प्रहरीले ५३ वर्षीय भारतीय साधुबाबालाई पक्राउ गरेको हो। पक्राउ पर्नेमा भारतको राजस्थान प्रान्तको बुन्दी जिलाको पाटन चिन्ताग्राम घर भएका साधुबाबा रामेश्वर भनिने हरि नारायण शर्मा रहेका छन्। आफुलाई आशाराम बाबाको शिष्य बताउने गरेका शर्मा केही समयदेखि रामपुर्वामा रहेको जानकी मन्दिरमा बस्दै आएका थिए। झण्डा बाबा उपनामले चिनिएका शर्माले आफुले झारफुक, तन्त्रमन्त्र जानेकाले त्यसबाट विभिन्न रोग ठीक पार्ने दावी गर्दै कोल्हवी क्षेत्रमा झारफुक गर्दै आएका थिए। शर्माले आइतबार राति कोही सदस्य नभएको मौकामा पुरी खान मन लागेको भन्दै बालिकाको घरमा पसेर बलात्कार गरेको प्रहरीको भनाइ छ। घटनाबारे स्थानीयले थाहा पाएपछि शर्मालाई कुटपिट गरि नियन्त्रणमा लिएर प्रहरीको जिम्मा लगाएको बाराका प्रहरी प्रवक्ता प्रहरी नायव उपरीक्षक गौतम मिश्रले जानकारी दिए। बालिकाको बुवा पुरी पकाउन चाहिने घ्यू किन्न पसलमा गएका बेला शर्माले घरमा एक्लै भएको मौका छोपेर झारफुकको तन्त्रमन्त्र सिकाइ दिने बहानामा कोठाभित्र लगेर बलात्कारलाई गरेको प्रहरी नायव उपरिक्षक मिश्रले बताए। पीडित बालिकाको कलैयास्थित जिल्ला अस्पतालमा उपचार भइरहेको प्रहरी नायव उपरिक्षक मिश्रले जानकारी दिए। पक्राउ परेका शर्मालाइ जिल्ला प्रहरी कार्यालय बाराको हिरासतमा राखिएको छ। उनीविरुद्ध मुलुकी अपराध सहिंता २०७४ को करणी सम्बन्धी कसूरमा बारा जिल्ला अदालतबाट पाँच दिनको म्याद थप गराइ अनुसन्धान थालिएको प्रहरी नायव उपरिक्षक मिश्रले जानकारी दिए।"
"ग्यासको मूल्य बढ्यो, पेट्रोलिय पदार्थको घट्यो","काठमाडौं : नेपाल आयल निगमले एलपी ग्यासको मूल्य वृद्धि गरेको छ। अन्तर्राष्ट्रिय बजारमा एलपी ग्यासको मूल्य बढेको भन्दै निगमले सोमबार राति १२ बजेदेखि लागू हुने गरी ग्यासमा प्रतिसिलिन्डर रु २५ ले वृद्धि गरेको हो। यससँगै ग्यासको मूल्य प्रतिसिलिन्डर रु एक हजार ३ सय ७५ पुगेको छ। यसैगरी निगमले पेट्रोल, डिजेल तथा मट्टीतेलको मूल्यमा प्रतिलिटर रु १ घटाएको छ। समायोजनसँगै पेट्रोलको मूल्य प्रतिलिटर रु १०९ तथा डिजेल र मट्टितेलको मूल्य प्रतितलिटर रु ९९ कायम गरिएको निगमले जनाएको छ। निगमले हवाई इन्धनको मूल्य भने यथावत नै राखेको छ। पेट्रोलियम पदार्थको खरिद मूल्य केही घटेर आएकाले मूल्य समायोजन गरिएको निगमका प्रवक्ता वीरेन्द्रकुमार गोइतले जानकारी दिनुभयो। निगमले पेट्रोलियम पदार्थको स्वचालित मूल्य प्रणाली कार्यान्वयन कार्यविधि, २०७१ अनुसार प्रत्येक १५१५ दिनमा पेट्रोलियम पदार्थको मूल्य समायोजन गर्दै आएको छ। भारतीय आयल निगमले प्रत्येक अङ्ग्रेजी महिनाको १ र १६ तारिखमा पेट्रोलियम पदार्थको नयाँ मूल्यसूची पठाउँदै आएको छ। मूल्य समायोजन पश्चात भारतमा भन्दा नेपालमा इन्धन मूल्य सस्तो छ। वीरगन्ज नाकामा इन्धनको मूल्य भारतको रक्सौलमा कायम पेट्रोलको बिक्री मूल्यभन्दा प्रतिलिटर १६ रुपैयाँ ४० पैसा र डिजलको मूल्य प्रतिलिटर १६ रुपैयाँ २७ पैसा सस्तो रहेको निगमले जनाएको छ।"
मध्यरातमा मलेखु खोला उत्खनन : चालक र स्काभेटर स्थानीयको नियन्त्रणमा,"मलेखु : धादिङको बेनिघाट रोराङ गाँउपालिका स्थित ताल्तिमा अबैध रुपमा मलेखु खोला दोहन गरिरहेको अवस्थामा स्थानियबासीले चालक सहितको स्काभेक्टर नियन्त्रणमा लिएका छन् । दिउँसो हुने गरेको अवैध उत्खननको चौतर्फी विरोध आउन थालेपछि क्रसर उद्योगीले राती उत्खनन गर्दै आएका छन् । सोमबार पनि बिहान ३ बजेदेखि नै टिपरहरु लिएर खोलामा पसेको स्काभेटरलाई स्थानीयले नियन्त्रणमा लिएका हुन् । स्थानीयले स्काभेटर चालक जोगिमारा निवासी ३० वर्षीय मोहन घलेलाईसमेत नियन्त्रणमा लिएका थिए । चालकसहित स्काभेटर नियन्त्रणमा लिएपछि स्थानीयले प्रहरीलाई खवर गरेका थिए । मलेखु खोला दोहनको स्थानीय रूपमा व्यापक विरोध सुरु हुन थालेपछि विष्णु थापा, हेमराज भुजेलसहितको टोलीले सोमबार बिहान अवैध उत्खनन गरिरहेको स्काभेटरलाई नियन्त्रणमा लिएको थियो । घटनास्थलमा पुगेका प्रहरीले चालक र स्काभेटरलाई आवश्यक कारवाहीको लागि बेनिघाट रोराङ गाउँपालिकालाई बुझाएको इलाका प्रहरी कार्यलय गजुरीका प्रमुख डिएसपी खगेन्द्रबहादुर खड्काले जानकारी दिए । उक्त स्काभेटर हरेक दिनजसो मध्यरातमा खोलामा पसेर मलेखु खोलामा अन्धाधुन्द दोहन गर्दै आइरहेको स्थानीयले बताएका छन् । अवैधानिक क्रसर र बालुवा तस्करको दबदवाका कारण यतिबेला मलेखुखोला क्रसर उद्योगीले अघोषित रूपमा कब्जा गरेजस्तै हालतमा पुगेको छ । उक्त स्काभेटर निकै विवादित क्रसर उद्योग युनाइटेड क्रसर उद्योगको रहेको स्थानीयले बताएका छन् । उक्त क्रसर उद्योगलाई बेनिघाट रोराङ गाउँपालिकाले आफ्नो क्षेत्राधिकारभन्दा बाहिर गएर गतवर्ष संचालनको अनुमति दिएको थियो । पालिकाले क्रसर संचालनको अनुमति दिएलगत्तै विरोध सुरु भए पनि अहिले क्रसर उद्योगले निर्वाधरुपमा मलेखु खोलाको दोहन गरिरहेको छ । क्रसर उद्योगी र तस्करी गर्नेहरुको अवैध धन्दाका कारण मलेखु खोलाको स्वरुप नै बिग्रिएपछि हिजोआज स्थानीयले समेत अवैध उत्खननको विरोध जनाउन थालेका छन् । खोला छेउछाउमा स्थापना गरिएको क्रसरका कारण नदी र खोलाजन्य वस्तुको उत्खनन् जथाभावी गर्दा खोलाको धार परिवर्तन हुनुका साथै खोला छेवैमा रहेको सडकलाई निकै असर पुग्न थालिसकेको छ । खोलाको दोहन यतिसम्म भएको छ कि खोलामा पाइने जलचरप्राणीको नामोनिशान भेटिँदैन भने सामान्य भन्दा ५ देखि १० मिटरसम्म्मको गहीराइमा खोला भासिइसकेको छ । स्थानीयले खेतमा पानी लगाउन लैजाने बाँध नरहने अवस्थामा पुगिसकेको छ । स्थानीयले नियन्त्रणमा लिएको स्काभेटरको चावी र चालकलाई प्रहरीले गाउँपालिकामा बुझाएपछि स्थानीयहरुले भने विरोध जनाएका छन् । नाम उल्लेख नगर्ने सर्तमा एक स्थानीयले भने, आफैँले अवैध उत्खनन अनुमति दिने अनि त्यही उद्योगले उत्खनन गर्यो भनेर गाउँपालिकाले कसरी कारवाही गर्ने, सबै कारवाहीको नाटक मात्रै हो, पुलिस स्थानीय सरकार सबै मिलेका छन् मलेखु खोला दोहन गर्न ।"
सामाजिक सुरक्षा कोष : सम्भव होला दुई महिनामा ९५ हजार श्रमिक सूचीकृत ?,"काठमाडौं : तीन महिनाभित्र थप एक लाख श्रमिकलाई योगदानमा आधारित सामाजिक सुरक्षा योजनामा आबद्ध गराउने सरकारी लक्ष्य भेट्टयाउन मुस्किल देखिएको छ। पछिल्लो समय सामाजिक सुरक्षा कोषमा सूचीकृत हुने श्रमिक तथा रोजगारदाताको सङ्ख्या हेर्दा उक्त लक्ष्य हासिल गर्नु चुनौतीपूर्ण देखिएको हो। श्रम, रोजगार तथा सामाजिक सुरक्षामन्त्री रामेश्वर राय यादवले गत पुस २२ गते तीन महिनाभित्र थप एक लाख श्रमिक र १५ हजार रोजगारदातालाई योगदानमा आधारित सामाजिक सुरक्षा योजनामा सूचीकृत गराउने योजना सार्वजनिक गरेका थिए। मन्त्रालयले निर्धारित लक्ष्य भेट्टयाउने गरी नै काम गरिरहेको स्पष्ट पारेको छ। मन्त्री यादवले आफ्नो कार्ययोजना सार्वजनिक गरेको झण्डै एक महिनाको अवधिमा जम्मा छ हजार श्रमिकमात्र कोषमा सूचीकृत भएका छन्। गत पुस २१ गतेसम्म एक लाख ३५ हजार ७९३ श्रमिक र ११ हजार ९८० रोजगारदाता योजनामा सामेल भएका थिए। हालसम्म सूचीकृत हुने श्रमिकको सङ्ख्या एक लाख ४१ हजार ५६३ मात्र पुगेको छ। यस्तै १२ हजार ११० रोजगारदाता कोषमा सूचीकृत भएका छन्। केन्द्रीय तथ्याङ्क विभागले गरेको प्रथम राष्ट्रिय आर्थिक गणना २०७५ को प्रारम्भिक नतिजाअनुसार नेपालमा सञ्चालित प्रतिष्ठानको सङ्ख्या नौ लाख २२ हजार ४४५ छ। यस्तै ती प्रतिष्ठानमा ३४ लाख आठ हजार ७४६ जनशक्ति सक्रियरूपमा लागेका छन्। विभागको तथ्याङ्कलाई आधार मान्ने हो भने पनि अझै निकै ठूलो सङ्ख्यामा रोजगारदाता र श्रमिक यो प्रक्रियामा सामेल भएका छैनन्। मन्त्री यादवले बढीभन्दा बढी रोजगारदाता र श्रमिकलाई सामाजिक सुरक्षाको दायरामा ल्याउन रणनीतिक सञ्चारसहित औद्योगिक कोरिडोरमा प्रवद्धनात्मक कार्यक्रम सञ्चालन गर्ने घोषणा गरे पनि त्यसले मूर्तरुप लिन सकेको छैन। श्रममन्त्रीको तीनमहिने कार्ययोजनामा आर्थिक क्षेत्रका आधारमा उद्योग प्रतिष्ठानको वर्गीकरण गरी रोजगारदाता र श्रमिकसमेतको सहभागितामा १२ वटा त्रिपक्षीय अन्तरक्रिया एवं सामाजिक संवादको कार्यक्रम सञ्चालन गरिने उल्लेख छ। श्रम मन्त्रालयका प्रवक्ता सुमन घिमिरेले निर्धारित लक्ष्य भेट्टयाउने गरी नै काम गरिरहेको बताए। सामाजिक सुरक्षा योजना कार्यान्वयनको सन्दर्भमा केही नीतिगत विषय सम्बोधन गर्नुपर्ने भएकाले मन्त्रालयले सरोकारवाला निकायसँग सहजीकरण गरिरहेको उनको भनाइ थियो। 'केही रोजगारदाताले दोहोरो करको विषय उठाउनुभएको छ', उनले भने, 'दोहोरो करको विषय हल गर्न हामीले अर्थ मन्त्रालयसँग कुराकानी गरेका छौँ।' योजनाबारे रोजगारदाता र श्रमिकमा पनि केही अन्योल रहेको उल्लेख गर्दै प्रवक्ता घिमिरेले भने, 'केही विषयमा थप स्पष्ट पार्नुपर्ने देखिएको छ, रोजगारदाता र श्रमिकलाई बुझाउँदै लैजानुपर्ने छ।' उनले सरकार, रोजगारदाता र श्रमिकको त्रिपक्षीय समझदारीका रुपमा सामाजिक सुरक्षा योजना आएको भन्दै कार्यान्वयनमा इमान्दारिता देखाउन आग्रह गरे। सबैभन्दा बढी बागमती प्रदेशबाट, कर्णालीबाट शून्य कोषमा हालसम्म सूचीकृत भएका श्रमिकमध्ये सबैभन्दा बढी बागमती प्रदेशका छन्। सो प्रदेशबाट एक लाख दुई हजार ८०० श्रमिक योजनामा सामेल भएका छन्। यस्तै प्रदेश नं १ बाट २१ हजार ३२१, प्रदेश नं २ बाट आठ हजार २२९, गण्डकी प्रदेशबाट पाँच हजार २२०, प्रदेश नं ५ बाट तीन हजार ३५८, सुदूरपश्चिम प्रदेशबाट ४६६ र कर्णाली प्रदेशबाट १६९ श्रमिक योजनामा सहभागी भएका छन्। एक महिनाको अवधिमा एक श्रमिक पनि कर्णाली प्रदेशबाट कोषमा सूचीकृत भएका छैनन्। यसैगरी बागमती प्रदेशबाट सबैभन्दा बढी रोजगारदाता सामेल भएका छन्। बागमतीका आठ हजार ९५, प्रदेश नं १ का एक हजार ८६०, प्रदेश नं ५ का ८६७, गण्डकी प्रदेशका ५५६, प्रदेश नं २ का ४८२, सुदूरपश्चिम प्रदेशका १२९ र कर्णाली प्रदेशका १२१ रोजगारदाता कोषमा सहभागी भएका छन्। कोषका अनुसार यही माघ १९ गतेसम्म रु ५४ करोड १२ लाख ७७ हजार योगदान रकम सङ्कलन भइसकेको छ। सूचीकरणमा ७४ जिल्ला समेटिएका छन्। चार योगदानकर्ताका परिवारले कोषबाट आर्थिक सहायता पाउन थालेका छन्। सरकारले २०७५ मङ्सिर ११ गते नयाँ युगको शुभारम्भ स्वरुप योगदानमा आधारित सामाजिक सुरक्षा योजना घोषणा गरेको थियो। सो योजना गत साउन १ गतेदेखि पूर्णरुपमा कार्यान्वयनमा आएको छ। कोषले औषधोपचार, स्वास्थ्य तथा मातृत्व सुरक्षा योजना, दुर्घटना तथा अशक्तता सुरक्षा योजनालगायत चार प्रकारको सामाजिक सुरक्षा योजना सञ्चालनमा ल्याएको छ।"
पुनः पूर्वपश्चिम राजमार्ग ठप्प,"टीकापुर : कैलालीको लम्कीचुहा नगरपालिका४ बलियामा पर्ने पूर्वपश्चिम राजमार्ग सोमबार पनि ठप्प छ। सडक दुर्घटनामा परी स्थानीय एक युवकको ज्यान गुमाएपछि पीडितका समर्थकहरुले सोमबार पनि राजमार्ग ठप्प पारेका हुन्। शुक्रवार राति सडक दुर्घटनामा परी लम्कीचुहा नगरपालिका६ लुहारपुरका मायाराम चौधरीको ज्यान गएको थियो। मृतक चौधरीले चलाएको से २ प १८५० नम्वरको मोटरसाईकल दुर्घटना हुँदा चौधरीको घटनास्थलमै मृत्यु भएको थियो। पीडितले न्याय पाउनु पर्ने माग गर्दै प्रदर्शनकारीहरुले सोमबा मध्यान्ह १२ बजेदेखि पुनः पूर्वपश्चिम राजमार्ग अवरुद्ध पारेका हुन्। मृतकका आफन्त, स्थानीय जनप्रतिनिधि र प्रहरी प्रशासनबीच राजमार्ग खुलाउने बारे आज विहानभरि छलफल भए पनि सहमति नजुटेपछि पुनः राजमार्ग अवरुद्ध पारिएको स्थानीय ललित देउवाले बताए। मृतकका समर्थकहरुले अवरुद्ध गरेको राजमार्ग खुलाउने क्रममा आइतवार प्रदर्शनकारीहरु र प्रहरीबीच झडप भएको थियो। राजमार्ग ठप्प हुँदा सयौं सवारी साधन र यात्रीहरु अलपत्र परेका छन्। घटनाबारे इलाका प्रहरी कार्यालयमा छलफल भइरहेको बताउँदै ईलाका प्रहरी कार्यालय टीकापुरका डीएसपी मनोहरप्रसाद भट्टले केही महिलाहरुले राजमार्ग अवरुद्ध पारेको बताए। उनले राजमार्गमा अलपत्र सवारी साधन सञ्चालनका लागि पहल भइरहेको बताए । मृतकको शव पोष्टमार्टमका लागि टीकापुर अस्पतालमा राखिएको छ। पीडित पक्षले भने दोषीलाई कारवाही नगरेसम्म शव नबुझ्ने अडान लिँदै आएका छन्। ठक्कर दिएको हुनसक्ने आशंकामा से १ च १७०० नम्बरको एम्बुलेन्स र चालक कालुसिंह भुललाई नियन्त्रणमा लिएर अनुसंधान गरिरहेको प्रहरीले जनाएको छ ।"
यातायताका अधिकृतसहित दुई पक्राउ,काठमाडौं : अख्तियार दुरुपयोग अनुसन्धान आयोगले काठमाडौंस्थित यातायात व्यवस्था सेवा कार्यालय सानो भर्याङ स्वयम्भूका अधिकृत शिवलाल पौडेल र सेवाग्राही दिपक खतिवडा नियन्त्रणमा लिएको छ। सेवाग्राही खतिवडाले सवारी कर र प्रदूषणबापतको रकम तिर्नका लागि १३ हजार घुस लिइरहेको अवस्थामा पक्राउ गरिएको प्रवक्ता एवं सहसचिव प्रदीपकुमार कोइरालाले जानकारी दिए । घुससहित कार्यालय परिसरबाट पक्राउ परेका उनीहरुमाथि अनुसन्धान भइरहेको अख्तियारले जनाएको छ।
दलित बस्तीमा जमिन्दारको डोजर : १२ मुसहर परिवार घरबारविहीन (भिडियाे),"राजविराज : तीन पुस्तादेखि बसोवास गर्दै आएका सप्तरीको राजगढ गाउँपालिका४ वेल्ही चपेनाका १२ मुसहर परिवारको घर भत्काइ दिएपछि उनीहरु बिच्चलीमा परेका छन् । न्याय माग्दै आइतबार सदरमुकाम राजविराज आएका उनीहरुले जिल्ला प्रशासन कार्यालय सप्तरीमा ज्ञापन पत्र बुझाउँदै पुनरवासको व्यवस्थापनका लागि आग्रह गरेका छन् । संविधानको धारा ४० को उपधारा (५) मा उल्लेख भएअनुसार भूमिसम्बन्धी (सातौं संशोधन) ऐन २०७५ मा भूमिहीन विपन्नलाई एक पटकका लागि तोकिएबमोजिम जमिन उपलब्ध गराउनुपर्ने विषय उल्लेख छ । तर, तीन पुस्तादेखि बसोवास गर्दै आएका राजगढ गाउँपालि४ वेल्ही चपेनाका दलित मुसहर बस्ती हटाइदिएपछि १२ परिवारका एक सयभन्दा बढी मुसहर अलपत्र परेका छन । दुई शताब्दीभन्दा बढी भयो, हामी यहाँ बसावास गरेको, फुदनदेवी सदाले भनिन्,ऐलानी जग्गा नै हो, हाम्रा पूर्वजले सुनाएका थिए । तर, केही वर्षदेखि रामबहादुर मण्डलले बस्ती बसेको जग्गा आफ्नो रहेको भन्दै मुद्दा हालेका र अहिले बस्ती नै भत्काउन लगाएपछि आफूहरु अलपत्र परेको सदाले दुखेसो गरिन् । न्याय गुहार्दै आइतबार बालबालिका तथा भाँडाकुडासहित लिएर सदरमुकाम राजविराज आएका उनीहरुले जिल्ला प्रशासन कार्यालय सप्तरीमा पुर्नरवासको माग गर्दै ज्ञापनपत्र बुझाएका छन् । जग्गा ऐलानी नै थियो, २०२८ सालतिर भएको नापीको क्रममा मण्डलले जालझेल गरेर बस्तीको जग्गा आफ्नो नाममा पारेको हो, सोही ठाउँका वासुदेव सदाले भने, हामी तीन पुस्तादेखि बसोबास गर्दै आएका थियौं, यति वर्षसम्म किन बस्ती खाली गर्न लगाइएन त ? उनले दलितलाई हेप्ने मानसिकताका कारणले आफूहरुले चिसोमा आकाशमुनि बस्नुपर्ने बाध्यता आइलागेको बताए । गाउँपालिकाका जनप्रतिनिधिको दलित मुसहर समूदायलाई हेर्ने मानसिकता ठिक छैन, उनीहरु पनि बस्ती हटाउने पक्षमै छन्, उनले भने,बसोवासको व्यवस्था मिलाउनुपर्ने दायित्व त जनप्रतिनिधिको हो नि । बसोवासको व्यवस्थाविना नै यसरी बस्तीमा डोजर चलाएपछि अहिले छाक टार्नसमेत समस्या भएको उनले बताए । गाउँपालिका अध्यक्ष परमानन्द यादवले दलित बस्तीलाई पुनरवासका लागि व्यवस्थापन मिलाउन प्रयास भइरहेको बताए । अदालतले जारी गरेको आदेशअनुसार जग्गा धनी मण्डलको नाममा सो ठाउँमा रहेको ५ कठ्ठा साढे ७ धुर जग्गा खाली गर्नगराउन भनिएको छ ।"
हिउँको घुम्टोभित्र मुक्तिनाथ (फोटो फिचर),"जोमसोम : हिमालपारीको जिल्लाले परिचित नाम हो मुस्ताङ । मुस्ताङ अरु आफैमा भर्जिन छ । यसको बखान र प्रचारप्रसार जरुरी पर्दैन । मुस्ताङ पछिल्लो समय नामले नै विश्व बजारमा प्रसिद्ध छ । यहाँ पवित्र धार्मिक तीर्थस्थल मुक्तिनाथ र अलौकिन धार्मिक तथा प्राकृतिक सम्पदा छन् । यसैले स्वदेश तथा विदेशी पर्यटकको ध्यान मुस्ताङतर्फ आर्कर्षित गराइदिन्छ । हिन्दु तथा बौद्ध धर्मालम्बीको साझा तीर्थस्थल मानिएको मुक्तिनाथ मन्दिर समुन्द्री सतहदेखि ३८ सय मिटरको उचाइमा अवस्थित छ । बर्खायाममा मुस्ताङ जिल्ला गुल्जार हुन्छ । हवाइ तथा धावनमार्गबाट आएका पर्यटकले मुक्तिनाथ क्षेत्र र यसआसपासका पर्यटकीय व्यवसाय केन्द्र पर्यटकले भरिन्छ । तर , हिउँदयामको डिसेम्बर तारिखदेखि मार्चसम्म पर्यटक तथा तीर्थालुको आउजाउ न्यून हुने गर्छ । हिमाली जिल्ला भएकाले हिउँदमा यहाँ हिमपात र चिसो हुन्छ ।यसैले यहाँ तीर्थालुको चाप कम भएको हो । यस याममा कतिपय पर्यटन व्यवसायी तथा स्थानीय जाडो छल्न बेशी झर्छन् । हिमपात र जाँडोले पर्यटकको उपस्थिती नभएपछि मुक्तिनाथ हिउँदको २ महिना सुनसान हुन्छ । उक्त बेला यहा कार्यरत कर्मचारी, पूजारी र आनी झुमा समेत बस्दैनन् । तर, केही सीमित मन्दिरका जनशक्तिले मुक्तिनाथ धानेका हुन्छन् ।मुस्ताङमा यसपाली लगातार ३ पटक हिउँ पर्यो । तर,वारागुङ मुक्तिक्षेत्रको कागबेनीदेखि तलको क्षेत्रमा धेरै हिउँ परेन । मुक्तिनाथ र उपल्लो मुस्ताङका २ पालिकामा भने बाँक्लो हिउँ परेकाले डाडाँकाँडा सेताम्मे बने । मुक्तिक्षेत्र जाने सडकको खिङ्गादेखि झारकोट ,रानीपौवा र मुक्तिनाथ परिसरको खेत ,पाखो र बाटोमा बाक्लो हिउँ पर्यो । हिउँले मुक्तिक्षेत्रको जनजीवन प्रभावित भएपनि यहाँको सौन्दर्यतालाई भने बढाइदियो । मुक्तिनाथ आसपासको पाखोमा ५ फिट बढी हिउँ छ । मन्दिर परिसर र मन्दिरको भुँइतलादेखि माथिको गजुरसम्म हिउँ टक्क अडिएको देख्दा जो कोही तीर्थालु मोहित हुन बाध्य हुन्छन्। चाँदी झै टलक्क टल्किएको हिउँको घुम्टोभित्र सजिएको मुक्तिनाथको दृष्यले तीर्थालुको दर्शनलाई अझ पवित्र पारिदिन्छ । कैलास पर्वत हिमालको बीचमा छ ,जुन हिन्दु पुराणमा उल्लेख छ । विस्तारै गर्मीयाम छाउने क्रममा मुक्तिनाथलाइ हिउँले ढाकिदिएकाले कतिपयले यसलाई कैलाश पर्वतको संज्ञा दिन्छन् । मुक्तिनाथ परिसरमा बाँक्लो हिउँ जमेको छ । मुक्तिक्षेत्रको शिवजी मन्दिर ,स्वामी नारायण मन्दिर , नरसिह गुम्बा ,ज्वालामाइ र नजिकैको ठूलो बुद्ध स्तुपामा समेत हिउँले घुम्टो ओढाइदिएको छ। पात झरेका नाङ्गा रुखले परिसरको उज्यालोमा हिउँले सहयोग पुर्याउँछ । मुक्तिनाथमा विस्तारै तीर्थालुको रौनक छाउँदैछ । हिउँले मुक्तिनाथ आउजाउको यात्रामा चुनौति थपिए पनि हिउँको वातावरणी रौनकताले सबैको थकानलाई बिर्साउन बाध्य गराइदिन्छ । चारैतर्फ हिउँका दृष्य हेर्दै मुक्तिनाथ पुग्ने तीर्थालुले स्वर्गको अनुभूति गर्न पाउँछन् । अहिले मुक्तिनाथ दर्शन गर्ने र हिउँ खेल्ने पर्यटकको लर्को सुरु भइसकेको छ । सडक छेउको पाखोमा परेको हिउँ खेल्दै मुक्तिनाथ यात्रालाई अविस्मरणीय र जीवन्त तुल्याइदिन्छ । विस्तारै मुक्तिनाथमा बन्द भएका होटल तथा रेष्टुरेन्ट खुल्न थालेका छन् ।मुक्तिनाथ बसपार्कदेखि मन्दिरको दुरी ३ किमी छ,जहाँ सवारी जाँदैन । वृद्धवृद्धा र अशक्त अपांगहरु घोडा वा स्टेचरको सहयोगमा मुक्तिनाथ जान्छन् । मुक्तिनाथको रानीपौवामा पर्यटक लक्षित ५० भन्दा बढी होटल संञ्चालनमा छन्। किन प्रसिद्ध छ मुक्तिनाथ ? मुक्तिक्षेत्रलाई सनातन हिन्दुले भगवान नारायणको शक्तिपीठ मान्दछन् । यहा विष्णु शिला , मोक्ष वृक्ष , ज्वालामाइदेखि नरसिंह र शिव मन्दिर छन् । मुक्तिक्षेत्रमा भगवान विष्णुले तपस्या गर्दा तपतापले उनको गालाबाट चुहिएको पसिनाबाट गण्डकी नदी उत्पती भएको भन्ने धार्मिक ग्रन्थमा उल्लेख छ । कतिपयले यहाँ सतीदेवीको अंग पतन भएको स्थानका रुपमा बुझ्छन् । यसैले यसक्षेत्रमा विष्णु र शिवजीको बासस्थान भएको ठाउँको रुपमा लिएको पाइन्छ । मुक्तिनाथसँग ऐतिहासिक धेरै कथाले जोडिएको छ ,जसले मुक्तिनाथप्रति धेरैको आस्था र विश्वास बढाएको छ । त्यसो त मुक्तिनाथमा १५ औ शताब्दी ताका गुरु पद्यसम्भवले तिब्बत जाने क्रममा मुक्तिनाथमा ध्यान गरेको भन्ने भनाइ छ । पछिल्लो समय मुक्तिनाथमा स्वदेशी तीर्थालुका साथसाथै भारतीय तीर्थालुको आगमन पनि उक्तिकै बढेको पाइएको छ । भारतको ४ धामको दर्शन गरेपनि नेपालको मुक्तिनाथ दर्शन नगरे सबै ठाउँमा गरिएको दर्शन अपुरो हुने विश्वासले भारतीय तीर्थालु ज्यानै फालेर मुक्तिक्षेत्र आइपुग्छन् । त्यसो त तेश्रो मुलुकका पर्यटकले पनि मुक्तिनाथ क्षेत्रको अध्ययन अवलोकन गर्ने गरेको पाइएको छ । गत वर्ष भारतीय प्रधानमन्त्री नरेन्द्र मोदीले मुक्तिनाथ मन्दिर दर्शन गरेपछि यसक्षेत्रको चर्चा विश्व समुदायमा चुलिएको हो।"
कोरोना भाइरस : हिमालय एयरलाइन्सको चीन उडान स्थगित,"काठमाडौं : चीनको वुहान प्रान्तमा फैलिएको कोरोना भाइरसका कारण नेपालबाट अन्तर्राष्ट्रिय उडान गर्ने हिमालय एयरलाइन्सले चीनका विभिन्न गन्तव्यमा उडान स्थगन गरेको छ। एयरलाइन्सले तत्कालका लागि चीनका तीन शहर सेन्जेन, छाङसा र गोया उडान स्थगित गरेको हो। कम्पनीका उपाध्यक्ष विजय श्रेष्ठले कोरोना भाइरसको प्रकोपको सम्भावित जोखिमलाई दृष्टिगत गरी केही समयका लागि उडान स्थगन गरिएको जानकारी दिए। हिमालयले चार्टड उडान गरिरहेका तीन गन्तब्यको उडान स्थगन गरे पनि नियमित उडान भइरहेको बेइजिङ र छोङछिङमा भने यात्रुको अवस्थालाई मध्यनजर गरेर उडान भर्ने जनाएको छ। यो गन्तव्यको उडान आगामी ६ फेब्रुअरी २०२० देखि स्थगन गर्ने योजना बनाएको कम्पनीले बजारको अवस्था अनुरुप सेवा दिनेछ। कम्पनीका सेवा सुधार शाखाका प्रमुख उज्ज्वला दलीले बेइजिङ र छोङछिङको सेडुअल उडान रिरन्तर रहने तर कम्पनी आफैँले बजारको अध्ययन गरी आवश्यकताको आधारमा उडान सञ्चालन गर्ने बताए। हिमालयले चीनका विभिन्न शहरसँगै हाल बङ्गलादेशको ढाका, मलेसियाको क्वालालम्पुर, यूएईको अबुदाबी, दुबई, साउदी अरेबियाको दमाम र कतारको दोहामा सिधा उडान गरिरहेको छ। कोरोना भाइरस पहिलो पटक चीनको वुहान प्रान्तमा ३१ डिसेम्बर २०१९ मा पहिचान भएको थियो।"
नियन्त्रणमा आयो भेडा मर्ने रोग,"दाङ : पूर्वी रुकुमको लुकुमबाट चराउनका लागि दाङ ल्याइएका २५० भेडा जंगलमै मरेका थिए। हाल जिल्ला भेटेनरी अस्पताल दाङको सक्रियतामा रोग नियन्त्रणमा आएको छ। झण्डै दुई सय बढी भेडाको उपचार गरेपछि रोग नियन्त्रणमा आएको भेटेनरी अस्पतालले बताएको छ। शनिबारदेखि भेडाको उपचार थालिएको थियो। सोमबार रोग पूर्ण रुपमा नियन्त्रणमा आएको र अहिले भेडामा भएको समस्या हटेको जिल्ला भेटनरी अस्पतालका प्रमुख डा वेदबहादुर केसीले बताए। निमोनिया र चिसोका कारण भेडामा रोग देखिएको र त्यो जानकारी नहुँदा दुई सय ५० भेडा मरेको जिल्ला भेटनरी अस्पतालका प्रमुख डा केसी बताउँछन्। उनले अस्पतालको प्राविधिक टोलीले सम्बन्धित क्षेत्रमै पुगेर उपचार गर्दा रोग नियन्त्रणमा आएको बताए। 'अब त्यस्तो केही पनि समस्या छैन, दैनिक १२१५ भेडा मरिरहेका थिए उपचारपछि सोमबारबाट यो समस्या पूर्ण रुपमा नियन्त्रणमा आएको छ', डा केसीले भने। नमुना क्षेत्रीय ल्यावमा परीक्षणको लागि पठाइएको भए पनि त्यसको रिपोर्ट भने अझै आइसकेको छैन। डा केसीले किसानको समस्यामा संवेदनशील हुँदै क्षतिपूर्तिका लागि प्रदेश सरकारसमक्ष माग गरेर पठाएको जानकारी दिए। रुकुमको भुमे गाउँपालिका१ लुकुमका ४ भेडालापक किसानले चिसो छल्न दाङ ल्याएका भेडा जंगलमै मरेका हुन्। उनीहरू ५ सय भेडा लिएर दाङ आएका थिए। रोगका कारण जंगलमै चराउँदा चराउँदै २ सय ५० भेडा मरेका थिए। भेडा पालक किसान धर्मकुमारी पुनले आइतबारदेखि भेडा मर्न बन्द भएको बताइन्। '२ सय ५० भेडा मरेपछि जिल्लाबाट आएको टोलीले उपचार गरेको छ', उनले भनिन, 'अहिले केहि भएको छैन।' चिसो समयमा जाडो छल्न रुकुमबाट दाङ ल्याएका भेडाहरु अज्ञात रोगका कारण मर्न थालेपछि किसानहरु चिन्तित भएका छन्। चिसो महिना रुकुममा हिउँ पर्ने हुँदा भेडा पाल्न समस्या हुने गरेपछि भेडा र बाख्रा लिएर रोल्पा हुँदै १६ दिन पहिले घोराही उपमहानगरपालिका वडा नं १९ को पाँचपोखरीमा आइपुगेका किसानका भेडा मर्न थालेपछि समस्यामा परेका थिए। एक महिनामा चार भेडा पालक किसान परिवारका करिव २ सय ५० भेडा मरेको र अब उनीहरूसँग २५० भेडा जीवित छन्। एउटै बगालमा रहेका भेडा मर्न थाले पनि बाख्रामा भने समस्या देखिएको थिएन। एउटै बगालमा रहेका बाख्राहरु मरेका छैनन्, तर भेडाहरु भने मुख पाक्ने, छेर्ने र झुङ्ने गर्दै मर्ने गरेका थिए दुई दिनदेखि मरेका छैनन्', धर्मे बुढाले भने, हिउँबाट बचाउनका लागि ल्याइएका भेडाहरु मर्न थालेपछि हामी समस्यामा परेका छौँ। घरको मुख्य आम्दानीकै श्रोत भेडापालन भएको बताउँछिन धर्मकुमारी पुन। घरखर्चका लागि अन्य कुनै माध्यम छैन, पुनले भनिन ,यही भेडा पाल्ने र बेचेर आएको पैसाले जीवन चलाउने हो। भेडा बेचेर राम्रै आम्दानी हुने गरेको थिायो यो वर्ष मरेर सकियो।"
श्रीमान् बचाइदिन श्रीमतीको अपिल,"भोजपुर : बुढेसकालको सहारा एकमात्र छोरा रोगले थला परेपछि वृद्ध दम्पती विचल्लीमा परेका छन्।चक्रबहादुर राई र टीका राईका छोरा सलबहादुर राई क्षयरोगले थला परेपछि उनीहरुको परिवार विचल्लमा परेको हो। सलबहादुरको कम्मरभन्दा मुनिको भाग चल्दैन।उपचार गर्न पैसा पनि छैन । जायजेथाको नाममा घरमा एक सिन्को छैन। सुन्दरहैँरचा नगरपालिका ६, खार्सिङ्नेचौक मोरङका ३१ वर्षीय सलबहादुरको परिवार यतिबेला विचल्लीमा परेको छ। ३८ वर्षअघिदेखि उनको परिवार अर्काको अधियाँ र मेलापात गरेर गुजारा चलाउँदै आएको छ।घरमा ७४ वर्षीय वृद्ध बावु चक्रबहादुर,आमा टिका राई र साना बहिनीहरु छन्। आमा टिका दिनभरी अर्काको मेलापात गर्छिन् । ऋण लिएर ४ वर्षअघि सलबहादुर मलेसिया पसेका थिए । धन कमाउँला, वृद्ध आमाबावुलाई हेरौंला, श्रीमतीको सपना पूरा गरौँला भनेर विदेशिएका उनले सोचेजस्तो रोजगार पनि पाएनन्। मलेसियामा बंगुर फार्ममा काम गरे । सोचेजति तलब पनि थिएन । ३ वर्षसम्म जेनतेन गर्दै काम गरे । तर एक वर्षअघि सामान्य ज्वरोबाट थलिएका उनलाई क्षयरोगको लक्षण देखियो । कम्पनीले एक वर्षको तलब नै नदिई गत माघ ३ गते घर फर्काइदियो । मिठा सपना बोकेर विदेशिएका उनको रोग र खाली हात फर्कनुबाहेक केही विकल्प रहेन। घर फर्के पनि उपचार गराउने खर्च भने थिएन । रोगले झनझन थलिएपछि उनी विराटनगरस्थित नोबेल हस्पिटल पुगे । भएको जायजेथा बेचेर, आफन्तजन र छिमेकीसँग लिएको ऋणले उपचार गर्न पुगेन। खर्च नपुगेपछि उपचार गराउन सकेनन् । उल्टै समस्या झन गम्भीर हुँदैगयो। उनको कम्मरदेखि मुनिको कुनै अंग प्यारालाइसिस जस्तै भएको छ । खुट्टा, गोडा चल्दैनन्, थाहै नै पाउँदैनन्।खर्च नभएपछि उनलाई घर ल्याइयो । अहिले घरमा बिहान बेलुकीको छाक टार्नै अप्ठ्यारो भएको छ। छोराको उपचारका लागि ऋणको खोजिमा वृद्ध दम्पती लागिपरेको छ। 'खै कस्तो दिन आयो, यो गरिबको घरमा। कमाउला, केही गर्ला, बुढेसकालमा सुखले राख्ला भन्ने आशा गरेको छोरोलाई नै स्याहार्नु परेको छ,' चक्रबहादुरले भने, 'जताततै ऋण छ, कसले पत्याउँछ अब, केही गर्ने आशा छोरोमाथि थियो, अब त कस्ले तिर्छ ऋण देला।' मिठो सपना बोकेर विदेशिएका पतीको बेहालतले टिकालाई झन् पीडा थपिएको छ । एकातिर गरिबी अर्कोतिर घरमुली नै थला परेपछि उनलाई साँझबिहानै एकछिन आराम छैन । 'बिहान हुने वित्तिक्कै छाक टार्नै गाह्रो छ, बिरामी श्रीमान कसरी स्याहार गरुँ।' 'कर्मले ठगेपछि सहनुको विकल्प हुदोरहेनछ, श्रीमानको उपचार खर्च कसरी जुटाउने भन्ने चिन्ताले झनै पिरोरहन्छ,' भावुक मुद्रामा टिकाले भनिन्, ' कसैले सहयोग गरिदिए श्रीमानको ज्यान बाँच्थ्यो कि भन्ने आश छ।सानै सहयोग भएपनि गरिदिनुहोला।'"
"'देउता मान्छौं, छाउपडी प्रथा मान्दैनौँ'","कालिकोट : जिल्लाको खाँडाचक्र नगरपालिकाका स्थानीय मष्टो देवताका धामीले छाउपडी प्रथा नमान्ने प्रतिबद्धता जनाएका छन्। खाँडाचक्र नगरपालिकाले छाउपडी प्रथाविरुद्ध धामिझाँक्रीलाई सचेतना कार्यक्रममा स्थानीय मष्टो देवताका धामीले यस्तो प्रतिबद्धता जनाएका हुन्। छाउपडी प्रथाका मुख्य गडका रुपमा मानिने देउताका धामी र गाउँका ठालुले नै छाउपडी प्रथा नमान्ने सामूहिक प्रतिबद्धता गरेका छन् । उनीहरुको एउटै स्वर छ,' अब हामी छाउपडी प्रथा मान्दैनौं। ' 'देवता मान्छौं, छाउपडी प्रथा मान्दैनौँ। महिनावारी भएकी छोरी, बुहारीलाई घरमै राख्छौँ। पहिले विभेद गरियो । अब गर्दैनौँ। खाँडाचक्र नगरपालिका ७ पिलीका धामी हंसबहादुर मल्लले भने,' छाउपडीविरुद्धको अभियानमा हाम्रो पनि सक्रिय सहभागीता हुन्छ । छाउपडी प्रथा मान्नु हुँदैन भनेर गाउँमा सचेतना जोगाउँछौँ।' यस्तै स्थानीय धामी लिला पाण्डेले छाउ नबार्दैमा कसैलाई केही भए आफूले जिम्मा लिने बताए । उनले भने,'म आफैं देउताको धामी हुँ । तर तपाईँहरु कसैलाई घरमै छाउपडी बसालेकै भरमा देउता लाग्यो भने त्यसको जिम्मेवारी स्वयं म आफैँ लिन्छु । घरभित्र महिनावारी भएकी महिलालाई राखेर देवतालाई घण्ट चढाउनु परे, खसी काट्नु परे पनि म कहाँ आउनु होला । तपाईँहरु ढुक्क भएर छाउगोठ भत्काएर घरमै बस्नुहोस् । यसअघि गाउँमा परम्परागत सोच र पुरानो रितिअनुसार चले पनि हालै आएको कानुनले नमान्ने भएपछि सबैले छाउगोठ हटाइ सफा कोठामा बस्दा देउता पनि नलाग्ने र महिला पनि सुरक्षित हुने भएकाले गाउँका सबै स्थानीयलाई छाउ बार्ने प्रथा नमान्न सल्लाह दिने धामी पाण्डेले बताए। खाँडाचक्र नगरपालिका प्रमुख जसीप्रसाद पाण्डेले छाउपडी प्रथा न्यूनीकरणमा नगरपालिकाले छाउगोठसँगै छाउ सोच पनि भत्काउने अभियान सुरु गरेको बताए । उनले भने, 'गाउँमा प्राय देउताका डरले नै महिला छाउ गोठमा बस्ने गरेका छन् । जसलाई निरुत्साहित गर्ने छाउगोठ र छाउ सोच भत्काउने अभियानमा धामीको साथ खोजेका छौँ।' खाँडाचक्र नगरपालिका उपप्रमुख विजया विष्टले स्थानीय ठालु धामीलगायतका सरोकारवालाको सक्रियतामा खाँडाचक्र नगरपालिकालाई छाउपडी प्रथामुक्त नगरपालिका बनाउने जोड दिइन्। उनले छाउपडी उन्मुलन गर्नका लागि नगरपालिकाले धामी,ज्योतिष र किशोरीलाई सचेतनामुलक तालिम दिने बताइन् । जिल्लामा विशेषगरी बाहुन, क्षेत्री, दलित, ठकुरी परिवारका महिला छाउ बार्ने प्रथाबाट पीडित रहेको उनको भनाइ छ ।"
श्रीमती लिएर बेलायत भासिए वडाध्यक्ष,"बेनी : दुई वर्षअघि बेलायत गएका म्याग्दीका एकजना वडा अध्यक्ष श्रीमती लिएर उतै भाँसिएका छन्। बेनी नगरपालिका १० पात्लेखेतका वडा अध्यक्ष रिम रोका परिवार लिएर बेलायत गएका हुन्। स्थानीय सरकार सञ्चालन ऐन २०७४ मा भएको व्यवस्था पालना नगरी वडा अध्यक्ष रोका करिब दुई वर्षदेखि बेलायतमा बस्दै आएका हुन्। लामो समयदेखि वडा अध्यक्ष नहुँदा विकास योजना तर्जुमा, कार्यान्वयन, सिफारिस र अन्य सेवा प्रवाहमा असर परेको स्थानीयबासीले गुनासो गरेका छन् । रोकाको अनुपस्थितिमा वडा सदस्य लोकबहादुर पुनले कार्यवाहकको रुपमा जिम्मेवारी सम्हालेका छन् । 'उहाँ (रोका)ले चुनाव जितेको ८ महिना मात्रै काम गरेर युके जानुभएको थियो,' पुनले भने, 'अस्ति मंसिरमा १०१२ दिन गाउँ आउनुभएको थियो । परिवार पनि लगेर उतै जानुभयो।' गत वर्ष मंसिरमा आएका रोका हिउँदे नगरसभामा सहभागी भएका थिए । यसपाली भने वडा र नगरपालिकाको कुनै पनि कार्यक्रममा सहभागी नभई फर्किएका हुन्। वडा अध्यक्ष नभएपनि जनताको काम नरोकेको कार्यवाहक वडा अध्यक्ष पुनले बताए । 'महत्वपूर्ण निर्णय लिन अलि अप्ठ्यारो हुन्छ,' उनले भने, 'वडा अध्यक्ष र कार्यवाहकको अधिकारमा फरक भएकाले समस्या पर्छ ।' स्थानीय तह चुनावमा निर्वाचित वडा सदस्यमध्ये धेरै मत पाएको आधारमा वडा समितिले पुनलाई कार्यवाहकको जिम्मेवारी दिने निर्णय गरेको थियो । उनले २०७४ पुष देखि कार्यवाहकको जिम्मेवारी सम्हाल्दै आएका छन् । रोकाका परिवारका सदस्य बेलायतमा बसोबास गर्छन् । उनी स्थानीय तह निर्वाचनमा नेपाली कांग्रेसबाट ४५० मत ल्याएर वडा अध्यक्षमा निर्वाचित भएका थिए। स्थानीय सरकार सञ्चालन ऐनमा सात दिनभन्दा बढी समय वडामा अनुपस्थित हुने भएमा वडाको दैनिक प्रशासनिक तथा सिफारिस सम्बन्धी कार्य गर्न सम्बन्धित वडा समितिले कुनै सदस्यलाई जिम्मेवारी तोकी सोको जानकारी अध्यक्ष वा प्रमुखलाई दिनुपर्ने उल्लेख छ । बेनी नगरपालिकाका प्रमुख हरिकुमार श्रेष्ठले रोका विदेशमा रहेको बारेमा आधिकारिक कुनै जानकारी नभएको बताए । 'रिम जि युके जानुभएको भन्ने लिखित र आधिकारिक जानकारी छैन,' उनले भने, 'उहाँ मात्र नभएर अन्य वडा अध्यक्ष र कार्यपालिका सदस्यले एक हप्ता भन्दा बढी वडा छोड्नुपर्दा जानकारी गराउनुहुन्न।' रोका एक वर्षयताको कार्यपालिका र नगरसभा बैठकमा उपस्थिति नभएको उनले पुष्टि गरे । 'अरु जनप्रतिनिधि पनि महिनौं सम्म विदेश घुम्छन्, काठमाडौं डुल्छन्, जानकारी दिँदैनन्,' उनले भने । यसैबीच रघुगंगा गाउँपालिका ४ दग्नामका वडा सदस्य कृष्ण गर्बुजा पनि विदेसिएका छन्। स्थानीय तह निर्वाचनमा नेपाली कांग्रेसबाट निर्वाचित गर्बुजा एक वर्षअघि बेलायत गएका थिए। भिजिट भिसामा एक वर्षअघि बेलायत गएका गर्बुजा नफर्किएको वडा अध्यक्ष रुकबहादुर गर्बुजाले बताए । सर्वोच्च अदालतको आदेशपछि जनप्रतिनिधिको सेवा सुविधा रोकिएपछि वडा सदस्य निष्क्रिय बनेको उनले बताए। 'सेवा सुबिधा सबै रोकिएपछि हामीलाई गाह्रो परेको छ,' उनले भने, 'वडाका सदस्यलाई काम लगाउन पनि समस्या भयो ।' रोजगारीका लागि खाडी मुलुक गएका रघुगंगा८ का वडा सदस्य रेबहादुर छन्त्याल भने हालै गाउँमा फर्किएका छन् । स्थानीय तह निर्वाचनसम्बन्धी कानुनमा मृत्यु भएमा र राजीनामा दिएमा मात्र जनप्रतिनिधिको पद रिक्त हुने उल्लेख छ ।"
दोलखाका सीडीओविरुद्ध पाँच मुद्दा,"काठमाडौं : प्रशासन कार्यालय दोलखाका तत्कालीन प्रमुख जिल्ला अधिकारी खगेन्द्रप्रसाद रिजालविरुद्ध मुद्दा दायर गरिएको छ । अख्तियार दुरुपयोग अनुसन्धान आयोगले क्षेत्राधिकार भित्रका मुद्दामा अभियुक्तसँग घुस लिएको लगायतका पाँच मुद्दा विशेष अदालतमा दायर गरेको छ । अनुसन्धानको सिलसिलामा रिजालले आफ्नो ओहदाले गर्नुपर्ने कार्य नगरी महिलासम्बन्धी केश लाग्छ, थुनिदिन्छ, जागिर जान्छ, जिल्ला प्रशासन कार्यालयमा हाजिर गराउँछु भनी मोलाहिजा गरी डरत्रास देखाइ गालीगलौज गरी धरौटी भनी झुक्याइ सेवाग्राहीबाट पटकपटक घुस लिएका थिए । घुस लिएको आरोपमा नियन्त्रणमा लिएपछि उनलाई अख्तियारले अनुसन्धान थालेको थियो । अख्तियारकै पूर्व सहप्रवक्ता समेत रहेका रिजालले हालीमुहाली गरेका थिए । उनीविरुद्ध भ्रष्टाचार निवारण ऐन बमोजिम त्यो घुस लिएको रकम जफतसहित कैद सजायको माग गरिएको छ ।"
पाँच दिनअघि वेपत्ता युवक मृत भेटिए,"रौतहट : पाँच दिनदेखि हराइरहेका रौतहटका एक युवक मृत अवस्थामा फेला परेका छन्। रौतहटको इशनाथ नगरपालिका८ मनसरीका २० वर्षीय युवक एतेशामुलहक मृत फेला परेका हुन्। मोतीपुर नरकटीमा रहेको दिदीको घरबाट माघ १५ गते बेलुकी घर फर्किने क्रममा बाटोबाटै उनी सम्पर्कविहीन भएका थिए। उनको शव सोमबार अकोलवा नजिकै नदीमा फेला परेको प्रहरीले जनाएको छ। मोटरसाइकलमा घर फर्कँदै गरेका युवकको मोटरसाइकल भने राजपुर नगरपालिकाको अकोलवा नजिकै खेतमा भेटिएको थियो। उनको हत्या भएको आशंकामा प्रहरीले दुई जना युवती र तीन जना युवकलाई नियन्त्रणमा लिएर अनुसन्धान गरिरहेको छ। युवकको शव मोटरसाइकल फेला परेको स्थान भन्दा करिव एक किलोमिटर दक्षिण नदीमा फेला परेको जिल्ला प्रहरी कार्यालय रौतहटका डिएसपी नविन कार्कीले जानकारी दिए। टाउकोमा चोट देखिएको छ, घटना शंकास्पद रहेकाले अनुशन्धान गरिरहेका छौं डिएसपी कार्कीले भने।"
ट्याक्टरमा वट राख्ने क्रममा सहचालकको मृत्यु,बागलुङ : जिल्लाको बडिगाड गाउँपालिका९ बलघाँसमा ट्याक्टर दुर्घटना हुँदा एक जनाको ज्यान गएको छ। बडिगाड बलघासको बडिगाड खोलाबाट गैरीगाउँतर्फ ढुंगा लिएर गएको ध १ त ३७५ नम्बरको ट्याक्टर दुर्घटना हुँदा सहचालक १८ वर्षीय आश्विन बिकको घटनास्थलमै मृत्यु भएको हो। उकालो सडकमा ट्याक्टर रोकेर वट राख्ने क्रममा ट्याक्टर अचानक गुडेर दुर्घटना भएको प्रारम्भिक अनुसन्धानमा देखिएको इलाका प्रहरी कार्यालय भिमगिठेका प्रहरी सहायक निरीक्षक धर्मराज खनालले जानकारी दिए। दुर्घटनापछि भागेका ट्याक्टर चालक सन्तोष परियारलाई भिमगिठे बजारबाट नियन्त्रणमा लिइएको छ। दुर्घटनाबारे अनुसन्धान जारी रहेको प्रहरी निरीक्षक खनालले बताए।
महेन्द्र विन्देश्वरी बहुमुखी क्याम्पसमा तोडफोड,"राजविराज : पठनपाठन नभएको भन्दै आक्रोशित विद्यार्थीले सोमबार सप्तरीस्थित महेन्द्र विन्देश्वरी बहुमुखी क्याम्पस राजविराजमा तोडफोड गरेका छन्। आंशिक शिक्षकले क्याम्पस प्रमुखको कार्यकक्षमा तालाबन्दी गर्दै कक्षा बहिस्कार गरेका कारण पठनपाठन नभएको भन्दै विद्यार्थीले क्याम्पसमा तोडफोड गरेका हुन्। त्रिभुवन विश्वविद्यालय नेपाल आंशिक प्राध्यापक संघ केन्द्रीय समितिले सम्पूर्ण आंशिक प्राध्यापकलाई करार गरियोस् भन्ने एक सुत्रीय माग राखेर आन्दोलन थालेका छन्। उनीहरूले थालेपछि राजविराजस्थित संघको इकाई आवद्ध आंशिक प्राध्यापकहरुले आइतबार क्याम्पस प्रमुखको कार्यकक्षमा तालाबन्दी गर्दै सोमबारदेखि कक्षा बहिस्कार गरेका थिए। उनीहरुको आन्दोलनमा क्याम्पसमा कार्यरत अन्य प्राध्यापकलेसमेत समर्थन जनाएपछि सोमबार क्याम्पसमा पठनपाठन सञ्चालन हुन सकेको थिएन। प्राध्यापकले आफ्ना लागि गरेको आन्दोलन जायज भए पनि आफुहरुको पठनपाठन बन्द हुन नहुने भन्दै विद्यार्थी आन्दोलित भएका हुन्। आन्दोलित विद्यार्थीले विद्यार्थीको निर्वाध पढ्न पाउने हक खोसिएपछि आन्दोलनमा उत्रिनु परेको बताएका छन्। समाजवादी विद्यार्थी युनियनका क्याम्पस इकाइ अध्यक्ष श्यामकुमार यादवले प्राध्यापकहरुले एक सुत्रीय माग राखेको प्रति आफुहरूको आपती नरहेको तर पठनपाठन रोकिँदा विद्यार्थीको भविष्य नै चौपट हुने अवस्था आएको बताए। यस्तै नेपाल विद्यार्थी संघका दिपक यादवले प्राध्यापकको समस्याका बारेमा सुनुवाई गरी अवस्था समान्य तुल्याउने काम नभएको भन्दै यसरी पढाइ रोकेर आफुहरू बस्न नसक्ने बताए। कक्षा सञ्चालन हुनुपर्ने मागसहित विद्यार्थीले गरेको आन्दोलन प्रति अखिल नेपाल स्वतन्त्र विद्यार्थी युनियन, राष्ट्रिय विद्यार्थी संघ लगायतले पनि ऐक्यवद्धता जनाएका छन्। उता, त्रिभुवन विश्वविद्यालय नेपाल आंशिक प्राध्यापक संघ महेन्द्र विन्देश्वरी बहुमुखी क्याम्पस इकाइ समिति राजविराजका अध्यक्ष रणधिरकुमार कर्णले १५ वर्षदेखि पढाउँदै आएका आंशिक प्राध्यापकको भविष्य अनिश्चित बनाइएको प्रति आक्रोश पोख्दै माग पूरा नभएसम्म आन्दोलनको विकल्प नभएको बताएका छन्। इकाई समितिका सचिव डिल्लीराज खतिवडाले गत माघ ७ गते र १७ गते दुई पटक माग पूरा नगरिए आन्दोलन गर्ने पूर्व जानकारी दिँदा समेत कुनै सुनुवाई नभएका कारण यस्तो अवस्था आएको बताएका छन्। राजविराज क्याम्पसमा ३५ जना आंशिक शिक्षक अनिश्चित भविष्यका साथ पठनपाठन गराउँदै आएका छन् उनले भने,हाम्रो पटकपटकको आग्रहको सुनुवाइ अझै हुन सकेको छैन। क्याम्पसमा १ हजार ६ सय विद्यार्थी अध्ययनरत रहेको अवस्थामा प्राध्यापकको आवश्यकता रहे पनि लामो समयदेखि कार्यरत आंशिक प्राध्यापकलाई करारमा लैजाने विषयमा त्रिविले चासो नदेखाएको उनको गुनासो छ। त्रिविका उपकुलपति समेतलाई बोधार्थ दिएर आंशिक प्राध्यापकले माघ २३ गते क्याम्पसमा धर्ना दिने र अन्य आन्दोलनका कार्यक्रम पछाडि प्रकाशित गर्ने जानकारी दिएका छन्।"
मुसहर बस्तीमा भुइयाँ पूजाको रौनक (तस्बिरसहित),"बर्दिबास : महोत्तरीको बर्दिबासस्थित एकीकृत नमुना मुसहर बस्तीमा भुइयाँ महाराजको पूजाले खुशियाली छाएको छ । मुसहर समुदायले कुल देवता दिनाभद्रीलाई स्मरण गर्दै उम्लिरहेको तातो दूधले स्नान गरेर भुइयाँ महराजको पूजा गर्छन् । यसलाई जनबोलीमा अपटनी पूजा पनि भन्ने गरिन्छ । पूजा गर्न मुसहर बस्तीको प्रत्येक घरबाट चामल, रुपैयाँ, दाउरा संकलन गरिन्छ । चामलको खिर, खिचडी, दूध, मिठाई, अगरबत्ति, पान, सुपाडी, ल्वाङ्गलगायत अन्य सामग्री किनेर भुइँया पूजा गर्न बस्तीवासी जुटेका छन् । आइतबार साँझदेखि झाँकी प्रदर्शन गर्दै भजनकृतनसहित रातभर जाग्राम बसेर सोमबार गाउँ नजिकैको खाली खेतमा तातो दूधले स्नान गरेपछि भुइयाँ पुजाको समाप्न हुने एककीकृत नमुना मुहसर बस्तीका अध्यक्ष विल्टु सादाले बताए । भुइँयाले मैथिली भाषामा तललाई जनाउँछ । तलको अर्थ धर्ती हो । जमिन, माटो वा पृथ्वीलाई भुइँया भन्ने गरिन्छ । भुइँया पूजालाई प्रकृतिको पुजाको रूपमा लिन सकिन्छ । छैठौँ शताब्दीमा वर्तमान नेपालकै सप्तरी जिल्लामा जन्मिएका दीनाभद्री दाजुभाइको पूजा गर्नु नै भुइँया पूजा हो । दीनाभद्री मुसहर समुदायका कुल देवता तथा अन्याय, अत्याचार र शोषणविरुद्धको महावीर योद्धाको रूपमा लिइन्छ । दिनाभद्रीलाई मुसहर समुदायले भुइँया महाराज भनेरसमेत सम्बोधन गर्दै आएका छन् । मुसहर कुलमा जन्मे पनि उनीहरूले सम्पूर्ण समाजको हितको लागि काम गरेको इतिहास भएको स्थानीय बताउँछन् । दिनाभद्री दाजुभाइले श्रम शोषक, अन्यायी, अत्याचारी कनक सिहं धामी तथा नयाँ दुलहीको डोली कब्जा गरी जवरजस्ती एक रात शारीरिक सम्बन्ध राख्ने अत्याचारी, सामन्ती जोरावार सिहंलगायत १५१ जना शोषक, अन्यायी, अच्याचारीसित लडी जीत प्राप्त गरेका थिए भन्ने जनविश्वास छ ।"
बुढीगण्डकी मुआब्जा वितरणमै विभेद !,"धादिङ : जलाशययुक्त बुढीगण्डकी जलविद्युत आयोजनाको डुवानमा पर्ने जग्गाको मुआब्जा वितरणमा विभेद गरेको डुवान पीडितहरुले गुनासो गरेका छन्। बजार क्षेत्रबाहेकको मुआब्जा वितरण गर्दा एउटै निर्णयलाई दुइथरि व्याख्या गरि मुआब्जा वितरण गरिएकाले मुआब्जा वितरणमा भएको विभेद हटाउन उनीहरुले माग गरेका हुन्। मुआब्जा वितरण गर्दा अन्याय भएको भन्दै तत्काल छानविन गरि उचित मुआब्जा दिलाउन माग गर्दै स्थानीयहरुले मुआब्जा निर्धारण समितिका अध्यक्ष एवं प्रमुख जिल्ला अधिकारीको ध्यानाकर्षण गराएका छन्। २०७३ मंसिरमा बुढीगण्डकी जलविद्युत आयोजनाको डुवानमा पर्ने (गोर्खा र धादिङको आरुघाट बजार तथा धादिङको खहरे बजार बाहेक) जग्गाको मुआब्जा निर्धारण गरिएको थियो। तत्कालिन अवस्थामा बसेको मुआब्जा निर्धारण समितिको निर्णय अनुसार निर्णय नम्बर तीनमा अन्य घर बस्ती र सहायक मोटरबाटोले छोएको जग्गाको मुआब्जा प्रतिरोपनी ७ लाख ७३ हजार रुपैयाँ कायम गरिएको थियो। सोही निर्णयलाइ आधार मान्दै धादिङका तत्कालिन गाविस सलाङ, मैदी र खरी तथा गोरखाका घ्याल्चोक, भुम्लीचोक र दर्बुङ गाविसका जग्गाधनीहरुलाई २०७३ पुस देखि २०७५ बैशाखसम्म निर्णय नम्बर ३ अन्तरगत नै मुआब्जा वितरण गरिएको थियो। तर २०७५ बैशाखपछि निर्णय नम्बर ३ लाई फरक व्याख्या गरि कम मुआब्जा वितरण गरिएको बुढीगण्डकी जलविद्युत आयोजना राष्ट्रिय सरोकार समितिका अध्यक्ष हरेराम ढकालले बताए। उनले भने, मुआब्जा निर्धारण समितिको निर्णय अनुसार घर भएको कित्ताको मुआब्जा प्रतिरोपनी ७ लाख ७३ हजार नै हुनुपर्ने हो, पहिले त्यसै निर्णय अनुरुप करिव ६ सय जनलाई मुआब्जा पनि वितरण भएको छ तर २०७५ बैशाखपछि घर भएको कित्ताको मुआब्जा प्रतिरोपनी २ लाख ४८ हजार रुपैयाँ कम वितरण भएको छ। त्यस्तै मुख्य सडकमा पर्ने जग्गाहरुको मुआब्जा पनि व्यक्ति पिच्छे फरक पर्न गएपछि उचित मुआब्जा माग गर्दै आयोजना कार्यालयमा निवेदन दिएको भएपनि निवदनको सुनुवाइ नभएकाले प्रमुख जिल्ला अधिकारीको ध्यानाकर्षण गराइएको धादिङ मैदीका स्थानीय महेन्द्र प्रताप शाहले बताए। डुवान पीडितहरुको गुनासोलाई सम्बोधन गर्दै प्रमुख जिल्ला अधिकारी आस्मान तामाङले तत्कालिन निर्णय र मुआब्जा वितरण प्रक्रिया हेरेर विभेद भएको खण्डमा सच्याइने बताए। बुढीगण्डकी आयोजना अन्तरगत वातावरणीय मुल्याङ्कन्, मुआब्जा वितरण तथा पुनस्थापना इकाइका संयोजक कृष्ण बहादुर कार्कीले भने अहिलेसम्म वितरण गरिएको मुआब्जामा त्यस्तो कुनै विभेद नरहेको दाबी गरे। कार्कीले भने, हामीले कसैलाई पनि विभेद हुने किसिमले मुआब्जा वितरण गर्ने पाउदैनौँ र गरेका पनि छैनांै, प्राविधिक कारण बस कसैलाई घटि बढी पर्न गएको भएमा प्रमाण जुटाएर ल्याउनेहरुलाई हामीले थपघट गरिरहेका छौँ। कसैले मुआब्जा कम भएको भन्ने विषयमा प्रमाणसहित आयोजना कार्यालयमा आएमा थप मुआब्जा पठाउने गरेको र बढी भएको पनि फिर्ता लिने गरेको कार्कीले बताए। ऐलानी र पर्ति जग्गाको मुआब्जा वितरण भएन पुस्तौदेखि ऐलानी र पर्ति जग्गामा बसोबास गरि जिविकोपार्जन गरिरहेकाहरुलाई पनि निश्चित मापदण्ड बनाइ मुआब्जा वितरण गर्ने भनिएकोमा हालसम्म त्यस्ता जग्गाधनी डुवान पीडितहरुलाई मुआब्जा वितरण गरिएको छैन्। २०७४ जेठ ९ गते बसेको मन्त्रिपरिषद बैठकले त्यस्ता जग्गाधनीहरुलाई मुआब्जा निर्धारण समितिले निर्धारण गरेको सबैभन्दा न्युनतम रकमका दरले मुआब्जा दिन सिफारिस गरेको थियो। यता मुआब्जा वितरण समितिले भने त्यस्ता ऐलानी र पर्ति जग्गामा बस्नेहरुको पहिचान नै गर्न सकेको छैन्। धादिङ र गोरखातर्फ यस्ता समस्या भोग्ने जग्गाधनीहरु ५ सयको हारारहारीमा रहेको सरोकार समितिहरु बताउँछन्। त्यस्तै ५ रोपनी भन्दा कम जग्गा हुनेहरुको लागि जम्मा पाउने मुआब्जामा थप १५ प्रतिशत र ५ देखि १० रोपनीसम्म जग्गा हुनेहरुको लागि थप १० प्रतिशत मुआब्जा दिने भनिएको थियो। तर हालसम्म थप मुआब्जा नदिएकाले त्यस्ता पीडितहरुलाई पनि तत्काल थप मुआब्जा उपलब्ध गराउन स्थानीयहरुले माग गरेका छन्।"
"मेमोरी कार्ड विवादमा महिलाको हत्या, श्रीमानसहित चार पक्राउ","जनकपुरधाम : मेमोरी कार्ड विवादमा महिला हत्याका चार अभियुक्तलाई प्रहरीले पक्राउ गरेको छ । धनुषाको औरही गाउँपालिका २ बस्ने २२ वर्षीया चिन्तामणी पासवानको घाँटी थिचेर हत्या आरोपमा श्रीमान्सहित ४ जनालाई पक्राउ गरेको हो। गत माघ १८ गते शनिबार नन्द भाउजुबीच मोबाइलको मेमोरी कार्ड लेनदेन विषयमा विवाद हुँदा घाँटी थिची हत्याको गरेको प्रहरीको आरोप छ । हत्या आरोपमा मृतकका ससूरा ५५ वर्षीय राधाकृष्ण पासवान, सासू ४५ वर्षीया कुमला पासवान, ३० वर्षीय श्रीमान अनिल कुमार पासवान र २० वर्षीय नन्द पुनिता पासवानलाई पक्राउ गरेको छ। धनुषाको औरही गाउँपालिका २ बस्ने अनिल कुमार पासवानको श्रीमति २२ वर्षीया चिन्तामणी पासवान र नन्द पुनिता पासवान बीच मोबाइको मेमोरी कार्ड विषयमा झगडा भएको थियो । सोहि विषयमा चिन्तामणीलाई सासू, ससूरा, श्रीमान् र नन्द मिली कुटपिट गरी घाँटी थिचेर हत्या गरेको प्रहरीको अभियोगपत्रमा उल्लेख छ। प्रहरीले अभियुक्तलाई सार्वजनिक गर्दै भने, 'परिवारका सदस्यले अपराध लुकाउन मृतक झुण्डिएको हो, भनेर हल्लाखल्ला गरी जिउँदै रहेको भन्दै अटो रिक्सामा राखी उपचारका लागि प्रादेशिक अस्पतालमा ल्याइयो । प्रहरी उपरीक्षक रमेश कुमार बस्नेतले भने, 'तर उनलाई अस्पताल ल्याउँदा मृत अवस्थामा भेटिएको थियो, घटनाको सम्बन्धमा प्रहरीलाई जानकारी पछि थप अनुसन्धान थाल्यो ।' सोही क्रममा जिल्ला प्रहरी कार्यालय धनुषाको टोलीले खोजतलास गर्दा कुमला पासवान र पुनिता पासवानलाई जनकपुरधाम उपमहानगरपालिका ४ स्थित पेठिया बजार पक्राउ पर्यो । बाँकी दुईजनालाई राधाकृष्ण पासवान र अनिल कुमार पासवानलाई सोमबार बिहान ६ बजे धनुषाको जनकनन्दनी गाउँपालिका २ स्थित बलहा टोलमा लुकिछिपी बसिरहेको अवस्थामा पक्राउ गरिएको प्रहरी उपरीक्षक बस्नेतले जनाए। घाँटी थिचेर हत्या गरेको आरोपमा कर्तव्य ज्यान मुद्दा दर्ता गरिए कारवाही अगाडिको जिल्ला प्रहरी कार्यालय धनुषाका प्रहरी उपरीक्षक रमेश कुमार बस्नेतले बताए।"
१० वर्ष अभियान चलाउँदा पनि नियन्त्रणमा आएन हात्तीपाइले,"बेंसीशहर : लमजुङमा हात्तीपाइले रोग नियन्त्रण चुनौतीपूर्ण बनेको छ । लगातर ६ वर्षसम्म औषधि सेवन गरेमा रोग नलाग्ने स्वास्थ्यकर्मी बताउँछन् । तर, लमजुङमा १० वर्षसम्म औषधि वितरण गर्दा पनि अधिकांशले औषधि नखाएकोले रोग नियन्त्रण चुनौतीपूर्ण बनेको हो । जिल्लामा रोग नियन्त्रणका लागि सन् २००९ देखि अभियानगत रुपमा औषधि खुवाउँदै आइएको छ । सन् २००९ देखि २०१५ सम्ममा हात्तीपाइले रोग नियन्त्रण कार्यक्रम सञ्चालन गरेतापनि न्यूनिकरण हुन सकेन । सन् २०१६ देखि पुनः अयिभान चलिरहेको छ । स्वास्थ्य कार्यालय लमजुङका स्वास्थ्य अधिकृत अमर दवाडीकाअनुसार लमजुङमा सन् २०१८ मा गरिएको सर्वेक्षणमा हात्तीपाइले रोग प्रकोपदर २ दशमलब ८४ प्रतिशत रहेको छ । २०१६ मा गरिएको सर्वेक्षणमा प्रकोप दर ५ दशमलव ३२ प्रतिशत रहेको थियो भने २०१४ मा प्रकोपदर ५ दशमलव ६६ प्रतिशत थियो । सन् २०१८ सम्ममा रोग प्रकोप दर १ प्रतिशत भन्दा कम ल्याउने सरकारको लक्ष्य थियो । नेपालभरी प्रकोप दर १ दशमलब ४७ प्रतिशत छ । सरकारले सन् २०२० सम्म देशभर हात्तीपाइले रोग निवारण गर्ने लक्ष्य लिएको छ । तर, लमजुङमा अझै ६ वर्ष निवारण नहुने भएको छ । 'सरकारले लिएको लक्ष्यभन्दा हामी पछि पर्ने देखियो,' स्वास्थ्य अधिकृत दवाडीले भने, 'अझै दुई वर्ष अभियान चलाएर औषधि खुवाउँछौँ । सन् २०२२, २४ र २६ मा पुनः परीक्षण गरेपछि फेरी अभियान चलाउने की, के गर्ने थाहा हुन्छ।' नियमित अभियान सकिएर पुनः दोस्रो अभियान चलाउँदा पनि लमजुङमा रोग नियन्त्रण हुन नसकेपछि स्वास्थ्य कार्यालयले अभियान असफल हुनुको कारण खोज्न थालेको छ । यसअघि औषधि वितरण प्रभावकारी बन्न नसकेको भन्ने गुनासो आएपछि गतवर्षदेखि स्वास्थ्यकर्मीकै निगरानीमा औषधि खुवान थालिएको छ । यो वर्ष माघ २५ गतेदेखि औषधि खुवाउने अभियान सञ्चालन हुँदैछ । यसपटक १ लाख ५९ हजार ८ सय ७८ जनालाई औषधि खुवाउने कार्यक्रम छ । 'औषधिका कारण 'साइड इफेक्ट' हुन्छ भन्ने भ्रममा पर्दा धेरैले औषधि सेवन गर्न मान्दैनन्, सीएचडीएचका अध्यक्ष डा डीना श्रेष्ठले भनिन्, 'जान्ने बुझ्नेले पनि औषधि नखाइदिँदा रोगको पूर्ण रोकथाममा समस्या भएको हो ।' ग्रामीण क्षेत्रका बासिन्दाले औषधि खाने दर भने सहरी क्षेत्रको तुलनामा बढी देखिन्छ। दुई वर्ष उमेर माथिका, दीर्घरोगी, गर्भवती, सिकिस्त बिरामी, मुटुकलेजो रोगी, मिर्गौला र छारे रोगी बाहेकका सबैले हात्तीपाइले रोग विरुद्धको औषधि खानुपर्ने भएपनि शिक्षित, सम्पन्न र हुनेखानेले नै औषधि नखाने गरेको स्वास्थ्यकर्मी बताउँछन्। लमजुङमा सन् २०१८ मा गरिएको सर्वेक्षणमा १ सय ३८ जनामा हात्तीपाइले संक्रमण देखिएको छ । तहगत रुपमा सबैभन्दा बढी राइनास नगरपालिकामा यसका रोगी भेटिएका छन् । स्वास्थ्य कार्यालयका अनुसार जिल्लाको राइनस नगरपालिकाको धमिलिकुवा र चक्रतिर्थमा सबैभन्दा बढी हात्तीपाइले रोगको लक्षण देखिएका विरामी छन् । गतवर्ष औषधी खुवाउँदा स्वास्थ्य कार्यालयले स्वास्थ्य स्वयंसेवकमार्फत लिएको तथ्याङ्क अनुसार जिल्लाभर खुट्टा सुनिएका ३०, हाइड्रोसिल भएका ७६ र अन्य अंगमा प्रभावित ९ जना फेला परेका थिए ।"
पानीको पिरलो,"बैतडी : जिल्लाको सुर्नया गाउँपालिका ६ धुलिधारकी हरिना अवस्थीलाई हिउँदेयाम सुरु भएलगत्तै खानेपानीकै चिन्ता हुन्छ । गाउँबाट आधाघण्टा टाढाको दुरीमा रहेको मूहानबाट खानेपानी बोक्नुपर्ने बाध्यता वर्षौंदेखि भएको उनले सुनाइन् । हाम्रो बस्तीमा वर्षा नहुँदासम्म खानेपानीको निकै समस्या हुन्छ । वर्षातमा बलेसीको पानीले जोहो गर्दै आएका छौं । हिउँदमा टाढाको मूहानबाट खानेपानी ल्याउनुपर्ने बाध्यता छ ।उनले भनिन् नजिकको कुवामा सुख्खायाममा पानी सुक्ने गरेको छ । टाढाको मूहानबाट ४० लिटरको ग्यालिनमा पानी बोक्नुपर्ने बाध्यता छ । गाउँमा खानेपानीको सुविधा नहुँदा घरको एकजनाले खानेपानीका लागि खटिनुपर्ने अवस्था रहेको स्थानीय भागरथी अवस्थीले बताइन् । उनले भनिन्, पानीको ग्यालिन बोक्दाबोक्दा टाउको खुइलिसक्यो । तर हाम्रो समस्या कसैले हेरेनन् । हामीले खानेपानीका लागि वर्षेनी भौतारिनुपरिरहेको छ । निर्वाचनका बेला सबै नेताले गाउँमा खानेपानी पुर्याउने आश्वासन दिएका भए पनि पहल कतैबाट नभएको स्थानीय यज्ञराज अवस्थीले बताए ।निर्वाचनका बेला नेता चिल्ला भाषण दिन्छन् । सोझासाझा नागरिकबाट फाइदा निकाल्छन् ।उनले थपे, खानेपानी जस्तो आधारभूत कुरामा पहुँच पुर्याउन आग्रह गरे पनि कसैले सहयोग गर्दैनन् । नेताहरु जितेपछि गाउँमै आउँदैनन् । सुर्नया ६ धुलिधारका ७० बढी घरपरिवार प्रत्येक वर्ष हिउँद र सुख्खायाममा खानेपानीको चरम समस्या झेल्दै आएका छन् ।खानेपानीकै कारण बालबालिकालाई समयमा विद्यालयमा पठाउन सकिँदैन । सरसफाई गर्न समेत गाह्रो छ । वस्तु भाउका लागि समेत बोकेर पानीको जोहो गर्नुपर्छ ।स्थानीय कृष्णदत्त अवस्थीले गुनासो गर्दै भने, गाउँमा खानेपानी पुर्याउँछु भन्ने कता गए थाहा नै छैन। हाम्रा लागि त सरकार नै छैन जस्तो छ । पुराना कुवामा पानी सुक्दै गएपछि खानेपानी अभाव चुलिएको स्थानीय देवदत्त अवस्थीले बताए । पहिला पहिला कुवामा पानी हुन्थ्यो । सोही पानीले गाउँमा खानेपानीको जोहो गर्दै आएका थियौं । तर अहिले कुवाको पानी पनि सुकेपछि टाढाको मूहानबाट खानेपानी ल्याउनुपर्ने बाध्यता छ, उनले भने, गाउँमा पानी नहुँदा शौचालयसमेत प्रयोगविहीन छन् । मान्छेहरु खुलारूपमा दिसापिसाब गर्न बाध्य छन् । सुर्नया ६ जस्तै दशरथचन्द नगरपालिका १ मुस्याचोर र गुरुखोला क्षेत्रमा पनि खानेपानीको अभाव छ । सो ठाउँमा आउने खानेपानीको मूहानमै पानी कम भएपछि खानेपानीको हाहाकार भएको स्थानीय कविराज भट्टले बताए । उनले भने धारामा आउने पानीका लागि पालो नै पुग्दैन। आधाघण्टाको दुरीमा रहेको खोलाको मूहानबाट पानी बोक्नुपर्ने बाध्यता रही आएको छ । डोजरले मूहान सुके पछिल्लो समयमा अन्धाधुन्ध रूपमा प्रयोग भएका डोजरले पानीका मूहान मासिँदै गएका छन् । डोजरका कारण पानीका मूहानमा क्षति पुगेको स्थानीयले बताए। डोजरले जथाभावी सडक खन्दा प्राकृतिक मूहान सुक्दै गएका दोगाडाकेदार ४ का इन्द्रदेवशरण भट्ट बताउँछन्। उनले भन्छन्, डोजरले जथाभावी सडक खन्दा सडक तलतिरका मूहान मासिएका छन् । मूहान सुक्दै जाँदा गाउँमा खानेपानीको समस्या चुलिएको छ । सुर्नया गाउँपालिका ६ ठूलापातल खोलामा हिउँदमा पनि सफा पानी बग्थ्यो। तर खोलामाथिका डाँडामा डोजरले सडक खनेपछि पानीका मूहान नै सुकेका स्थानीय भोजराज अवस्थीले बताए । उनले भने, डोजरले सडक खनेपछि खोलाको पानी सुक्यो । हिउँदमा पानी नै हुँदैन ।"
पाटन संग्रहालयमा पुराना बाजा,"ललितपुर : परम्परागत बाजागाजाको बारेमा तपार्इंलाई कतिको थाहा छ ? के तपाईले आफ्ना नानीबाबुलाई पुराना बाजा कस्ता हुन्छन् भनेर देखाउनु भयो ? तपाईंलाई हाम्रा पुराना बाजाको धुन सुन्नुभएको छ ? यदि देख्नु वा सुन्नु भएको छैन भने आउनोस् पाटन संग्रहालय। परम्परागत बाजाको संरक्षण गर्ने अभिप्रायले पाटन संग्रहालयले यतिबेला प्रदर्शनी गरिरहेको छ। संग्रहालयले आफ्नो २२औं स्थापना दिवस धुमधामसँग मनायो। कार्यक्रम परम्परागत बाजाको प्रवद्र्धन तथा संरक्षण गर्नुपर्ने विषयमा केन्द्रित थियो। विभिन्न प्रकारका बाजा बजाउन जान्ने आआफ्ना समूह बनाएर उपस्थित देखिए। कार्यक्रमभर परम्परागत बाजाका मिठा धुन गुन्जिए। कार्यक्रममा प्रमुख अतिथिका रूपमा उपस्थित भएका संस्कृति, पर्यटन तथा उड्डयनमन्त्री योगेश भट्टराई। पर्यटकलाई आकर्षित गर्न मूर्त सम्पदाजस्तै अमूर्त सम्पदाका प्रवद्र्धन गर्न आवश्यक रहेको उनले बताए। परम्परागत बाजागाजा बजाउन जान्नेलाई समय समयमा प्रस्तुतिका लागि अवसर दिनुपर्छ, भट्टराईले भने, यस्ता अवसरले बाजा संरक्षकलाई ऊर्जा दिन्छ, उत्साह थपिदिन्छ। यस्ता कार्यक्रमले जनमानसमा शिक्षा पुग्छ। श्री मछिन्द्रनाथ भजन खलका रामकृष्ण महर्जनले आदाजी लोकेश्वर बोलको गीतमा मृदङा बजाएका थिए। कार्यक्रममा विषेश गरी काः बाजा, मृदङा, सारंङी, नगरा, बाँसुरी, खिः, मादल, दः, धीमे, भुछ्याँ लगायतका बाजा कलाकारले प्रस्तुत गरेका थिए। यी बाजा प्रदर्शनीमा राखिएको पाटन संग्रहालयका अधिकृत सुरेश लाखेले जानकारी दिए। पुरातत्व विभागका कार्यकारी निर्देशक दामोदर गौतमले यी बाजा नेवारी संस्कृतिसँग सम्बन्धित रहेको बताए। समाजसँग गाँसिएका यस्ता परम्परालाई जगेर्ना गर्न आवश्यक रहेको उनको भनाइ छ। भ्रमण वर्षलाई केन्द्रित गरेर यस्ता बाजाको प्रर्दशनी तथा प्रस्तुति गर्नु अर्थपूर्ण रहेको उनले जनाए। हाम्रा जनजीवन र परम्परामा यस्ता बाजा कसरी प्रयोग हुन्थे, त्यो सिकाउँछ, गौतमले भने, यस्ता साना प्रयत्नले हाम्रा मौलिकपनलाई बचाउँदै लैजान्छ।"
अवैद्य गतिविधिमा संलग्न गिरोह पक्राउ,"सिमरा : अवैद्य गतिविधिमा संलग्न चारजनालाई इलाका प्रहरी कार्यालय सिमराले पक्राउ गरेको छ।प्रहरीले आइतबार पत्रकार सम्मेलन गरी हातहतियार, लागुऔषध र ठगी कार्यमा संलग्न चारजनालाई पक्राउ गरी अनुसन्धान सुरु गरेको जानकारी दिएको हो। पक्राउ परेका चारैजना अहिले इलाका प्रहरी कार्यालयको नियन्त्रणमा छन् । बारा जिल्ला अदालतबाट म्याद थप गरी अनुसन्धान थालेको प्रहरी नायब उपरीक्षक गोविन्द पुरीले जानकारी दिए । पक्राउ पर्नेमा जीतपुरसिमरा उपमहानगरपालिका ११ का ३८ वर्षीय दीपलाल राम, निजगढ नगरपालिका १३ का मंगलसिंह तामाङ, रौतहट चन्द्रपुर नगरपालिका ८ का गनहर बैठा र कलैया उपमहानगरपालिका २६ का फुल सरिक मिया धोवी रहेका छन् । प्रहरी नायब उपरीक्षक पुरीका अनुसार पक्राउ परेकामध्ये रामलाई नलकटुवा पेस्तोल र त्यसमा लाग्ने ६ थान गोलीसहित नियन्त्रणमा लिइएको हो । सूचनाको आधारमा रामको घरमा खानतलासी गर्ने क्रममा लुकाएर राखिएको अवस्थामा हतियार फेला परेको प्रहरी नायब उपरीक्षक पुरीले बताए । 'हतियार लुकाएर राखेको भन्ने सूचना आएपछि प्रहरी पुगेर खानतलासी गर्दा पेस्तोल र गोली फेला पार्यौं प्रहरी नायब उपरीक्षक पुरीले भने, 'अवैद्यरुपमा हतियार राखिएको विषयमा अनुसन्धान सुरु गरेका छौं।' रामलाई जिल्ला अदालतबाट पाँच दिनको म्याद थप गरी हातहतियार तथा खरखजाना मुद्धामा कारवाही थालिएको पुरीले बताए। यसैगरी जीतपुरसिमरा उपमहानगरपालिका २१ चकरीबाट अमलेखगञ्जतर्फ आइरहेको मोटरसाइकल चेकजाँच गर्दा प्रहरीले अवैद्य लागुऔषध गाजासहित तामाङ र बैठालाई नियन्त्रणमा लिएको हो । उनीहरुको साथबाट प्रहरीले पाँच सय ग्राम गाजा र ना२०प ७९८२ नम्बरको मोटरसाइकल बरामद गरेको छ । पक्राउ परेकामध्ये मिया धोवी भने ठगी कार्यमा संलग्न रहेको प्रहरीको भनाई छ । धोवीले नेटवर्किङ व्यापारमा फाइदा हुने भन्दै विभिन्न व्यक्तिसँग पैसा असुल्ने गरेको प्रहरी नायक उपरीक्षक पुरीले बताए । धोवीको साथबाट प्रहरीले विभिन्न व्यक्तिको १७ थान नागरिकताको प्रतिलिपी र चाँदीको भाँडोमा सिसाजस्तो टल्कने वस्तु बरामद गरेको छ। मियाले उक्त टल्कने वस्तु नागमणी रहेको र दुई करोड मूल्य पर्ने भन्दै स्थानीयलाई ठगी गर्न लागेको सूचना आएपछि पक्राउ गरिएको प्रहरी नायब उपरिक्षक पुरीले बताए।"
आतंकवादी क्रियाकलापमा वित्तीय लगानी,"काठमाडौं : गृह मन्त्रालयले आतंकवादी क्रियाकलापमा वित्तीय लगानी गर्ने ६७ वटा विभिन्न व्यक्ति र संस्थाको नाम पाएको छ। राष्ट्रिय सुरक्षा परिषद्को सचिवालयले उपलब्ध गराएको सूची परराष्ट्र मन्त्रालय हुँदै गृह मन्त्रालयमा पुगेको छ। सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारणसम्बन्धी राष्ट्रिय रणनीति तथा कार्ययोजना (२०७६२०८१) अनुसार गृहले उक्त सूचीमा रहेका व्यक्ति र संघसंस्थालाई प्रतिबन्ध लगाउने निर्णय गरेको छ। सुरक्षा परिषद्ले उपलब्ध गराएको सूचीमा भने ६७ वटा व्यक्ति र संस्थामा नेपाल जोडिएको छैन। तर, गृहले यी सूचीमा समावेश भएका नाम र संस्थाको लगानी वा बैंकिङ कारोबार नेपालमा भएनभएको सम्बन्धमा अनुसन्धान गर्न प्रहरीलाई निर्देशन दिएको छ। प्रहरी प्रधान कार्यालयमा आतंकवाद प्रतिरोध संयन्त्रको सचिवालय नै स्थापना भई उसले काम गरिरहेको छ। गृहमा पुगेको सूचीअनुसार अधिकांश इराकी संस्था र व्यक्ति छन्। पछिल्लो पटक दुई व्यक्ति मोरोक्कोका अलि मचाउ र मालीका भ अ मौस्सा अहिले पनि आतंकवाद लगानी गरिरहेको जनाइएको छ। आतंकवादी लगानीमा सबैभन्दा बढी इराकी व्यक्ति र संघसंस्था छन्। इराकको बग्दादस्थित अटोमोबाइल स्टेट इन्टरप्राइज, बग्दादकै डाइरेक्टोरेट जेनरल अफ मेडिकल सप्लाइज र एकेए डाइरेक्टोरेट जेनरल अफ मेडिकल सप्लाइज, इराकको बक्युवास्थित डाइरेक्टोरेट अफ ट्रान्सफरमर प्रोजेक्ट, इराक कम्पनी फर कार्टुन म्यानुफ्याटरिज, नर्थन सिमेन्ट स्टेट इन्टरप्राइजेज, स्टेट ब्याट्री म्यानुफ्याक्चरिङ स्ट्यावलिस्टमेन्ट, स्टेट कम्पनी फर प्लास्टिक ब्याग इन्टरप्राइज ईल टिकरिटलगायत ५५ वटा संघसंस्थामा आतंकवादी लगानी रहेको गृहको सूचीमा उल्लेख छ। त्यसैगरी, व्यक्तिगततर्फ जर्मनीको हाउजेनवर्गका मजेन सलाह मोहम्मेद, पाकिस्तानका टोरेक आग, अफगानिस्तानका जलालुद्दिन, अरब रिपब्लिकका लभड्रिम मुहाक्षेरी, इथियोपियाका हस्सन अब्दुल्लाह हेरसी अल टुर्की, इन्डोनेसियाका मोहम्मद युसिप करिम, मलेसियन नागरिक मोहम्मद रफि विन उद्दिन, सेन्ट्रल अफ्रिकन रिपब्लिकका अब्दुलय हाइस्सेने, बोस्निया हर्जगोभिनाका नुसरेट इममोभिक, इजिप्टका मोहमेद सलाहद्दिन हलिम जिदाने, युगान्डाका पउल मालोङ अवान एनी र ट्युनेसियाका नसिम विन मोहमेद अल चेरिफ वेनले आतंकवादी लगानीमा सम्पत्ति जोडेको गृहको सूचीमा उल्लेख छ। उनीहरूलाई लगानी गर्न प्रतिबन्धसमेत लगाइएको छ। गृह मन्त्रालयका प्रवक्ता एवं सहसचिव केदारनाथ शर्माले यी व्यक्ति र संस्थाको वित्तीय लगानीका सम्बन्धमा प्रतिबन्ध लगाइएको बताए। उनले भने, हामीले यी नाम र संस्थाको लगानी र सम्पत्ति नेपालमा प्रयोग भएनभएको सम्बन्धमा आवश्यक छानबिन गर्न प्रहरीलाई निर्देशन दिएका छौं। प्रहरी मुख्यालयस्थित आतंकवाद प्रतिरोध संयन्त्रको सचिवालयका प्रमुख एसपी केदार ढकालले सुरक्षा परिषद्मार्फत यी सूचना परराष्ट्र मन्त्रालय हुँदै गृहबाट प्रहरीलाई प्राप्त भएको बताए। उनले भने, अब हामी यी संस्था र व्यक्तिको लगानी नेपालमा भएनभएको सम्बन्धमा छानबिन गर्छौं।"
कानुनी शिक्षा सुधार्न उच्च संयन्त्र,"काठमाडौं : कानुनी शिक्षाबारे अध्ययन गरेर सुधारका लागि सुझाव दिन त्रिभुवन विश्वविद्यालयले उच्चस्तरीय संयन्त्र गठन गरेको छ। वरिष्ठ अधिवक्ता प्राध्यापक पूर्णमान शाक्यको संयोजकत्वमा नौ सदस्यीय संयन्त्र गठन गरिएको त्रिभुवन विश्वविद्यालयका उपकुलपति प्राडा धर्मकान्त बास्कोटाले जानकारी दिए। राजधानीको नेपाल ल क्याम्पसमा विद्यार्थी भर्नाका विषयमा समस्या देखिएपछि विश्वविद्यालयले संयन्त्र बनाएको हो। बास्कोटाका अनुसार संयन्त्रको सदस्यमा सहमहान्यायाधिवक्ता, कानुन मन्त्रालयका सचिव, सर्वोच्च अदालत, सर्वोच्च बार, नेपाल बार एसोसिएसन, कानुन आयोगलगायत निकायका प्रतिनिधि छन्। संयन्त्रलाई कानुनी शिक्षाको वर्तमान अवस्थाको अध्ययन गरी सुधारका आवश्यक सुझाव पेस गर्ने जिम्मेवारी दिएको बास्कोटाले बताए। पछिल्लो समय त्रिविअन्तर्गत अध्यापन हुने एक मात्र आंगिक क्याम्पस नेपाल ल क्याम्पसमा एलएलबी प्रथम वर्षमा प्रवेश परीक्षाको फारम भरेका सबै विद्यार्थीलाई भर्ना गर्नुपर्ने अडान राख्दै आन्दोलन भइरहेको छ। क्याम्पसले तीन सय विद्यार्थी मात्र भर्ना गर्नसक्ने बताए पनि यस वर्ष तीन हजारभन्दा बढी विद्यार्थीले प्रवेश परीक्षाको फारम भरेका छन्। विद्यार्थीहरूले प्रवेश परीक्षा दिने सबैलाई भर्नाको अवसर दिनुपर्ने माग गर्दै क्याम्पसमा ताला लगाएका छन्। क्याम्पस प्रशासनले दुई पटक प्रवेश परीक्षाको मिति तोके पनि विद्यार्थी आन्दोलनका कारण स्थगन भएको छ। गत वैशाखमै भर्ना प्रक्रिया सुरु गरेर अहिलेसम्म पढाइ अन्तिम हुनुपर्ने समयमा भर्नासमेत नभएपछि एलएलबी प्रथम वर्षको एक शैक्षिक सत्र नै खेर गएको छ। समस्या बल्झिँदै गएपछि गत साता महान्यायाधिवक्ता कार्यालयमा सरोकारवालाबीच भएको छलफलमा उच्चस्तरीय संयन्त्र गठन गर्ने निर्णय भएको थियो। त्यसैका आधारमा संयन्त्र गठन गरिएको हो। पछिल्ला वर्ष कानुन संकायमा विद्यार्थी अभिरुची र चाप बढिरहेको छ। स्थानीय तहको निर्वाचन भएसँगै चुनिएका जनप्रतिनिधिको कानुन अध्ययनमा देखिएको आकर्षण र भविष्यमा स्थानीय तहमा गएर काम गर्नुपरेको अवस्थामा आइपर्ने समस्या पन्छाउन कानुन संकायमा आकर्षण बढेको हो। गत वर्ष पनि एलएलबी प्रथम वर्षमा १० हजार विद्यार्थी भर्ना भएका थिए। त्यतिखेर पनि क्याम्पसको क्षमता नहुँदा नहुँदै सबैलाई आन्दोलनकै बलमा भर्ना गरिएको थियो। ती विद्यार्थी अहिले दोस्रो वर्ष पढिरहेका छन्। ल क्याम्पसका प्रमुख डीएन पराजुलीले भर्ना हुने तर नियमित पढ्न नआउने प्रवृत्ति विद्यार्थीमा देखिएको बताए। कानुनजस्तो गम्भीर विषयको पढाइमा विद्यार्थीले हेलचक्र्याइँ गरिरहेका छन्। जसरी पनि भर्ना हुने अनि जेनतेन उत्तीर्ण हुने मानसिकता विद्यार्थीमा देखिएको छ, उनले भने, नियमित क्याम्पस आउनेलाई मात्र भर्ना गराउने हो भने विद्यार्थीको भीड नियन्त्रण गर्न सकिन्छ।"
दसगजामा नयाँ सीमा स्तम्भ ठडयाइँदै,"सिरहा : नेपाल भारतीय सीमा सर्वेक्षण टोलीको उपस्थितमा सशस्त्र प्रहरीले सिरहाले दसगजामा बिजोर नम्बरका सीमा स्तम्भ ठडयाउन सुरु गरेको छ। आइतबारसम्ममा ५४ वटा सानो पिलरको काम सम्पन्न भएको छ। सानो देखिएका, हराएका र भत्केका ठाउँमा सिरहा नगरपालिका १६ माडरबाट नयाँ पिलर राख्न सुरु गरिएको सशस्त्र प्रहरी सिरहाका एसपी प्रविण कडेँलले जानकारी दिए । उनका अनुसार नयाँ पिलर राखिएपछि विवाद हुने समस्या हटनेछ । ३८८ वटा पिलरमध्ये समस्या देखिएका ठाउँमा नयाँ पिलर राखिने एसपी कडेँलले बताए । 'सीमा सर्वेक्षण टोलीको उपस्थितिमा काम भइरहेको छ । निर्माण कार्य जारी छ,'उनले भने । भारतीय सुरक्षाकर्मीको अवरोध ठाडी भन्सार कार्यालय क्षेत्रअन्तर्गत पर्ने सीमा क्षेत्रमा सशस्त्र प्रहरीले अस्थायी जाँच चौकी राख्ने क्रममा भारतीय सीमा सुरक्षा बल (एसएसबी)ले अवरोध सिर्जना गरेको छ । भन्सार कार्यालयको दक्षिणतर्फ सीमा क्षेत्रमा अस्थायी जाँच चौकी राख्न खोजेको थियो । त्यहाँ भारतीय सीमा सुरक्षा बलका अधिकारीहरुले उक्त क्षेत्र दसगजा क्षेत्रमा पर्ने भन्दै जाँच चौकी राख्न दिएनन् । अहिले सशस्त्र र नेपाल प्रहरीको जाँच चौकी भन्सार कार्यालयदेखि उतरपटि छ । सुरक्षा र चेकजाँच कडाइ गर्न सीमा टाँसिएर अस्थायी चौकी राख्न खोज्दा भारतीय सुरक्षाकर्मीले अवरोध खडा गर्न खोजेका छन् । तर, भारतीय सुरक्षाकर्मीले दसगजामै चेक पोस्ट र कस्टम अफिस राखेका छन् । दुवै देशको सर्वेक्षण टोलीले नापी गरेपछि निर्माण फेरि सुरु गरिने सशस्त्र प्रहरीका एसपी कडेँलले जानकारी दिए । 'भारतीय सुरक्षाकर्मीले दसगजामा परेको भन्दै नबनाउँन अनुरोध गरेका छन् । हामीले सर्वेक्षण टोलीले नाप गरेपछि निर्माण सुरु गर्छौ,' उनले भने ।"
अधिकृतजवानको संयुक्त मेस उद्घाटन,"भक्तपुर : महानगरीय प्रहरी वृत्त ठिमी भक्तपुरमा प्रहरी अधिकृत र जवानको संयुक्त मेस सुरु भएको छ। महानगरीय प्रहरी कार्यालय रानीपोखरीका प्रमुख प्रहरी नायब महानिरीक्षक (डीआईजी) विश्वराज पोखरेलले देशभर प्रहरी जवानको मेस खान लायक बनाइने बताएका छन्। प्रहरीका उच्चपदस्थ अधिकारीको तुलनामा तल्लो दर्जाका प्रहरी जवानहरूको मेस खानलायक नभएको उनको भनाइ थियो। महानगरीय प्रहरी वृत्त ठिमी भक्तपुरमा आइतबार प्रहरी अधिकृत र जवानको संयुक्त मेस सुरु गर्दै डीआईजी पोखरेलले अब प्रहरी संगठनभित्रका सबै तहले एउटै मेसमा खाना खाने व्यवस्था गरिने बताए। उनले प्रहरी संगठनभित्रको तीन तहको मेसको व्यवस्था तोडिने जिकिर गरे। प्रहरीभित्र दर्जाअनुसारको मेस छ। जुनियर अधिकृत, सिनियर अधिकृत र जवानको छुट्टाछुट्टै मेस छन्। हिजो जवानको मेसको स्तर खानलायक थिएन, उनले भने, वरिष्ठ अधिकृतहरूको मेसको स्तर भने विशिष्ट हुन्थ्यो। अब सबको स्तर बराबर मात्र होइन मेस नै एउटै हुनेछ। डीआईजी पोखरेलले तल्लो तहका प्रहरी कर्मचारीको मनोबल बढाउन पहिलो चरणमा मेस सुधार अभियान चलाइने स्पष्ट पारे। पटकपटक मेस सुधारको प्रयास गर्दा पनि सफल हुन सकेन, डीआईजी पोखरेलले भने, तर अब सबै तहको मेसलाई विलय गराएर स्तरीय एवं सामूहिक मेस बनाउने अभियान अगाडि बढाएका हौं। सामूहिक मेसले सबै प्रहरी कर्मचारीलाई हामी एक हौं भन्ने भावना जागृत हुने उनले विश्वास व्यक्त गरे। यसले प्रहरी कर्मचारीको मनोबल बढ्ने र काममा प्रभावकारिता आउनेछ, उनले थपे, यसले प्रहरीबीच अपनत्व बढाउनेछ। उनका अनुसार पहिलो चरणमा काठमाडौं उपत्यकाका तीन जिल्लामा यो अभियान द्रुतगतिमा सञ्चालन गरिनेछ। काठमाडौं उपत्यकाका प्रहरी कार्यालयमा १० दिनभित्र सामूहिक मेस बनाइसक्ने डीआईजी पोखरेलले जानकारी दिए। यस अभियानलाई क्रमशः देशभर सञ्चालन गरिने उनले सुनाए। मेस उद्घाटनपछि डीआईजीले ठिमी वृत्तका जुनियर अधिकृत तथा जवानसँग बसेर सामूहिक भोजन गरेका थिए। प्रहरी संगठनभित्र सबै दर्जाको सामूहिक मेस सञ्चालनले प्रहरीको सेवामा धेरै प्रभाव पर्ने वरिष्ठ प्रहरी अधिकृतहरू बताउँछन्। उनीहरूले सामूहिक मेस सञ्चालनले प्रहरी संगठनभित्र धेरै सकारात्मक परिवर्तन ल्याउने दाबी गरे। वरिष्ठ प्रहरी उपरीक्षक श्याम ज्ञवालीले एउटै मेसको व्यवस्थाले जवानहरूले खाने खानाको स्तर मात्र बढ्ने होइन, उनीहरूको काम गर्ने मनोबलसमेत उच्च हुने दाबी गरे।त्यस्तै, वरिष्ठ प्रहरी उपरीक्षक किरण बज्राचार्यले एउटै मेसको व्यवस्थाले सबै सुरक्षाकर्मीले एउटै स्तरको स्वस्थ र गुणस्तरीय खाना खान पाउने बताइन्। मेस मात्रै सुध्रिएको छैन। खानाको गुणस्तर पनि बढेको छ, महानगरीय प्रहरी वृत्त ठिमीका प्रमुख प्रहरी नायब उपरीक्षक शान्तिराज कोइरालाले भने, यसले जवानमा काम गर्ने जाँगर र उत्साह बढेको छ। संयुक्त मेसले आफूहरू उत्साहित भएको महानगरीय प्रहरी वृत्त ठिमीका प्रहरी जवानहरूले प्रतिक्रिया दिएका छन्। उनीहरूले हिजोको मेस र आजको मेसमै आकाशजमिनको फरक भएको सुनाए। उनीहरूले भने, हिजो मेसको अवस्थाले अपहेलित महसुस गरेका थियौं तर आज एउटै मेस सरु हँुदा थप हौसला मिलेको छ। वृत्तमा सञ्चालनमा ल्याइएको मेसमा साप्ताहिक खाना तथा खाजाको तालिकासमेत टाँस गरिएको छ। त्यस्तै, संयुक्त मेसको १७ बुँदे अनुशासन र प्रहरीलाई चाहिने क्यालरीको सूची जारी गरिएको छ। प्रहरीको मेसमा पाइने ४७ थरीका खानेकुराको मूल्यसूचीको समेत व्यवस्था गरिएको छ।"
प्रसूति भवन अलपत्र,"जाजरकोट : जुनीचाँदे गाउँपालिका१ मजकोटस्थित बडकुले स्वास्थ्य चौकीको प्रसूति भवन निर्माणको काम सात वर्षदेखि अलपत्र छ। भवन निर्माणको जिम्मा लिएको निर्माण कम्पनीले काम अलपत्र छोडेको हो। समयमै भवन नबन्दा गाउँमै सुरक्षित प्रसूति सेवा दिन नसकिएको स्वास्थ्य चौकीले जनाएको छ। सुरक्षित प्रसूति सेवाको अभावमा यहाँका गर्भवतीले अकालमा ज्यान गुमाउनुपर्ने बाध्यता छ। निर्माण कामप्रति सरकारी उदासिनताका कारण प्रसूति भवन समयमै निर्माण नभएको स्थानीयको गुनासो छ। काम नगर्ने निर्माण कम्पनी र निर्माण व्यवसायीलाई गृह मन्त्रालय तथा स्थानीय प्रशासनले कारबाही गर्न सकेको छैन। नत निर्माणको काम अघि बढेको छ, न निर्माण व्यवसायीलाई कारबाही नै भएको छ, स्थानीय राजबहादुर शाहीले भने, एउटा व्यक्तिले काम नगर्दा सवै नागरिकले दुःख पाइरहेका छौं। कामचोर ठेकेदारलाई सरकारले किन कारबाही गर्न सक्दैन ? सहरी विकास तथा भवन निर्माण विभाग डिभिजन कार्यालय सुर्खेतले आर्थिक वर्ष २०६९०७० मा ठेक्का गरी भवन निर्माणको जिम्मा फ्राइण्डस कन्स्ट्रक्सन प्रालि काठमाडौंलाई दिएको थियो। २०६९ बैशाख ७ मा सम्झौता भइ २०७० कात्तिक ६ गते सक्ने सम्झौता भएको थियो। सम्झौता अवधि सकिएकै करिब ६ वर्ष पुगिसक्यो। भवन निर्माणले भने पूर्णता पाउन सकेको छैन। एक करोड ५० लाख लागतको उक्त भवन निर्माणको काम अलपत्र परेपछि स्वास्थ्य सेवा प्रवाहमा समस्या भएको हो। निर्माणको जिम्मा लिएका ठेकेदार बीचमै काम छाडेर फरार भएपछि आधा बनेको भवनमा घाँस उम्रिसकेको छ। काम गराउने कार्यालयले पनि भवन अलपत्र पर्नुको कारण खोज्न सकेको छैन। स्थानीयले पटकपटक काम अघि बढाउन दबाब दिए पनि सहरी विकास तथा भवन डिभिजन कार्यालय सुर्खेतले ठेकेदारलाई काम गराउन सकेको छैन। भवन अभावका कारण सुरक्षित प्रसूति सेवामा समस्या भएपछि मजकोटवासीले ठेकेदारलाई कारबाही गर्न माग गरेका छन्। स्थानीय प्रकाश शाहीकाअनुसार भवन निर्माणको काम १० प्रतिशत मात्रै भएको देखिन्छ। भवन डिभिजन कार्यालय सुर्खेतले व्यवसायीलाई पटकपटक ताकेता गरे पनि सम्पर्कमा नआएको जनाएको छ।"
छतबाट खसेर बालिकाको मृत्यु,बागलुङ : बागलुङ नगरपालिका १ रामरेखामा घरको छतबाट खसेर एक बालिकाको ज्यान गएको छ । बागलुङ जिल्लाको काठेखोला गाउँपालिका ८ लेखानी घर भएका बिमला बिककी १५ महिनाकी छोरी दिपसिना बिकको घरको छतमा खेल्दै गर्दा खसेर मृत्यु भएको हो। रामरेखामा आफन्तको घरमा भेटघाटका लागि आएको बेला आइतबार एक तला माथिबाट भुँइमा लडेर बिक गम्भीर घाइते भएकी थिइन् । उनलाई तत्काल धौलागिरी अञ्चल अस्पतालमा सामान्य उपचारपछि पोखरास्थित मणिपाल शिक्षण अस्पताल लगिएको थियो । तर अस्पतालले आइतबार राती मृत घोषणा गरेको जिल्ला प्रहरी कार्यालय बागलुङका प्रमुख प्रहरी उपरीक्षक नवराज भट्टले जानकारी दिए।
पर्यटन प्रर्बद्धनमा जुटे रवि वड,"धनगढी : नेपाल आइडल सिजन २ का बिजेता एवं गायक रवि वड सुदूरपश्चिम प्रदेशको पर्यटन प्रर्बद्धनमा लागेका छन् । प्रदेशमा भएका पर्यटकीय गन्तव्यको पहिचान गरी तिनीहरुको प्रचारप्रचार गर्न वड लागेका हुन् । सुदूरपश्चिम प्रदेश सरकारले उनलाई पर्यटन दूत नियुक्त गरेसँग उनले १० जनाको टिम तयार पारी प्रदेशको महत्वपूर्ण पर्यटकीय स्थलमा पुगेर प्रोजेक्ट तयार गर्ने छन् । स्थानीय तहको समन्वय र सहकार्यमा उनी पर्यटकीय स्थल पुग्ने छन् ।यहि माघ २२ गते देखि कैलालीको पर्यटकीयस्थल घोडाघोडीबाट सुरु गर्ने रवि वडले बताएका छन् । 'सुदूरपश्चिमका पर्यटकीयस्थल इन्ट्रो भिडियो बनाइन्छ,' उनले भने । 'त्यो संगीत धुनसहितको भिडियो जुन ठाउँमा पुगे पनि प्रस्तुत गरिने छ । यसले केहि हदसम्म भए पनि प्रदेशको पर्यटन प्रर्बद्धनमा टेवा पुग्ने छ ।' रविले १६ श्रृंखलासहितको नयाँ कार्यक्रम ल्याइने बताए । भ्रमण वर्ष २०२० चलिरहँदा सुदूरपश्चिमका पर्यटकीयस्थल ओझेलमा परेको महसुस गरेको बताउँदै प्रोजेक्टमार्फत ओझेलमा परेका धार्मिक, सांस्कृतिक तथा पर्यटकीय स्थलको भिडियो सहित सामाजिक सञ्जाल तथा युट्युब च्यालेनमा राखिने छन् । सुदूरपश्चिमका महत्वपूर्ण पर्यटकीयस्थल खप्तड, रामारोसन, शुक्लाफाँटा, अपिसैपाल, शैलेश्वरीलगायत क्षेत्रमा पुगेर नै प्रोजेक्ट तयार हुने छ । 'प्रदेशका ८८ वटै स्थानीय तहमा पुगेर पर्यटकीय क्षेत्रको पहिचान गरी प्रोजेक्ट तयार हुने छ,' उनले भने । 'तयार भएको प्रोजेक्ट जापान, युके, युएसलगायत देशमा प्रस्तुत गर्ने छु।' प्रोजेक्टका निर्देशक दशरथ सुनारले सुदूरपश्चिमका ओझेलमा परेका पर्यटकीय स्थलको प्रचारप्रसार तथा पर्यटकलाई घुम्न सहजता हुने अपेक्षा रहेको बताए ।सुदूरपश्चिम प्रदेश उद्योग, पर्यटन, वन तथा वातावरण मन्त्रालयका पर्यटन शाखाका प्रमुख भोजराज पाठकले पर्यटक तान्नका लागि संगितले सहयोग पुग्ने विश्वास व्यक्त गरे । 'रविलाई प्रदेश सरकारले पर्यटन दुतमा नियुक्त गरेको छ । यो उनी प्रतिको सम्मान हो', पाठकले भने । नेपाल सरकारले सन् २०२० मा २० लाख पर्यटकलाई भित्र्याउने लक्ष्यसहित 'पर्यटन भ्रमण वर्ष नेपाल २०२०' घोषणा गरी तीव्र रुपमा प्रचारात्मक कार्य अघि बढाएको छ।"
जीपको ठक्करबाट बालकको मृत्यु,दैलेख : पुष्पलाल (मध्यपहाडी) राजमार्गअन्तर्गत भैरबी गाउँपालिका२ रावतकोटमा जीपको ठक्करबाट आइतबार राति एक बालकको मृत्यु भएको छ । डाडीमाडी बजारबाट दैलेख सदरमुकामतर्फ आउँदै गरेको लु १ च ६२९२ नम्बरको बोलेरो जीपले सडकमा खेलिरहेका ४ वर्षीय प्रकाश थापालाई ठक्कर दिएको थियो । ठक्करबाट घाइते बालकको दैलेख अस्पतालमा उपचारको क्रममा मृत्यु भएको दैलेख प्रहरी प्रमुख डीएसपी हरिबहादुर ओलीले जानकारी दिए । प्रहरीले जीप चालक बलबहादुर सुनारलाई नियन्त्रणमा लिएर अनुसन्धान गरिरहेको छ ।
चापागाउँमा दम्पती बेहोस अवस्थामा भेटिए,ललितपुर : गोदावरी नगरपालिकाको झरुवाराशी१३ मा एक दम्पती बेहोस भएका छन्। स्थानीयले बिहान ८:४० मा खबर गरेपछी उनीहरुको तुरुन्त उद्धार गरी अस्पताल पुर्याइएको महानगरीय प्रहरी वृत्त चापागाउँ डीएसपी कृष्णराज ओझाले जानकारी दिए। सोमबार बिहान भुस बालेर आगो ताप्ने क्रममा उनीहरु बेहोस भएको आशंका गरिएको छ। ओझाका अनुसार ती दम्पती कुखुरा फर्म संचालक गर्दै आएका थिए। काभ्रे स्थायी घर भएका उनीहरु बिहान उठेर कुखुरालाई दाना दिइसकेपछि भुस बालेर कोठामा बसेको देखिएको छ। झ्याल नभएको कोठामा भुस बालेपछी उनीहरु एक्कासी बेहोस भएको हुनसक्ने प्रहरीले जनाएको छ। दुबै जनाको अहिलेसम्म होस खुलेको छैन। श्रीमान बिष्णु मगरको सुमेरु अस्पताल र श्रीमती गोपीनी मगरको पाटन अस्पतालमा उपचार भइरहेको छ। दुवैको अवस्था गम्भीर रहेको प्रहरीले जानकारी दिएको छ।
"रास्कोटमा एक घर, एक धारा","कालिकोट : जिल्लाको रास्कोट नगरपालिकाले एक घर, एक मिटरसहितको धारा निर्माण गरेको छ । रास्कोट नगरपालिका र युनिसेफ नेपालको सहयोगमा नगरपालिकाको ६ बड्डालामा एक घर एक धारा निर्माण गरेको हो। आर्थिक वर्ष २०७४०७५ बाट नगरले सुरु गरेको एक घर एक धारा निर्माणको अभियान तीनवटा वडामा सम्पन्न गरेको रास्कोट नगरपालिा प्रमुख कासीचन्द्र बरालले बताए । उनका अनुसार दुई वर्षको अवधिमा रास्कोटको ९ मा १ सय ८० घरधुरी, ६ मा ८१ घरधुरी र २ मा ८० घरधुरीमा एक घर एक धारा निर्माण भइसकेको छन् । उनले भने, 'तीनवटा वडामा एक घर एक धारा निर्माण भइसकेका छन् । बाँकी वडामा पनि निर्माणको काम थालिएको छ । युनिसेफ र नगरपालिकाको झण्डै डेड करोड लगानीमा तीनवटा वडामा एक घर एक धारा निर्माण भएका छन् । चालु आर्थिक वर्षबाट नगरपालिका भित्रका सबै तहका विद्यालयमा पनि मिटरसहितका बालमैत्री धारा र शौचालय पनि निर्माण भइरहेका छन् । उनले रास्कोट नगरपालिकालाई अबको दुई वर्षभित्र हरेक घरमा मिटरसहितको धारा र हरेक टोल पूर्ण सरसफाई उन्मुख हुने दाबी गरे । रास्कोट नगरपालिकाको ९ का ६० घरधुरीमा नमुनाका रुपमा सुरुवात गरिएको एक घर एक धारा निकै प्रभावकारी भएको रास्कोट नगरपालिका ९ का अध्यक्ष एवं नगरको पूर्वाधार विकास समितिका संयोजक डबल बोगटीले बताए । उनका अनुसार एक घर एक धारा निर्माण अभियानमा कर्णाली प्रदेश सरकारले पनि सहयोग गरेको छ । प्रदेश सरकारबाट गत आर्थिक वर्षमा ३५ लाख बजेट खानेपानीमा बिनियोजन गरेको थियो । उनले भने, 'यहाँका नागरिकको पहिलो आवश्यकता सडक र खानेपानी अहिले घर घरमा पुगेको छ । रास्कोट नगरपालिका ९ निवासी स्थानीय धर्मराज ऐडीले घरमा बालमैत्री धारा जडान भएपछि खानेपानीको लागि खोलाको पानीको भर पर्नुपर्ने समस्या अन्त्य भएको बताए । उनले आफ्नै घरको आँगनमा खानेपानीको धारा भएपछि समयको बचत हुनुका साथै करेसा बारीमा सिंचाइ गर्न पनि सहज भएको बताए । सुन्दर रास्कोट र समूद्ध रास्कोट बनाउनका लागी शिक्षा, स्वास्थ्य, यातायात र खानेपानी क्षेत्रलाई नगरले पहिलो प्राथमिक्ता दिएको रास्कोट नगरपालिका ६ का अध्यक्ष एवं नगर प्रवक्ता टक्क फर्सालले बताए । उनले भने, 'बड्डालाको टोलमा प्रत्येक बर्षातमा खोलाको धमिलो पानी खानुपर्ने बाध्यताको अन्त्य भएको छ । खानेपानीको समस्या रहेका रस्कोटका ग्रामिण बस्तीमा एक घर एक धारा निर्माण भएपछि स्थानीयबासी खुसी भएका छन् ।"
प्रहरीले भेट्टाएन बी एण्ड सी अस्पतालका सञ्चालक प्रसाईं,"भक्तपुर : झापास्थित बी एण्ड सी अस्पतालका सञ्चालक दुर्गा प्रसाईंलाई भक्तपुर प्रहरीले अझैसम्म भेट्टाउन सकेको छैन। प्रसाईंविरुद्ध गएको माघ २ गते जिल्ला प्रशासन कार्यालय भक्तपुरले अभद्र व्यवहारको मुद्दाअन्तर्गत पक्राउ पुर्जी (वारेन्ट) जारी गरेको थियो। भक्तपुरकी प्रमुख जिल्ला अधिकारी हुमकला पाण्डेले महानगरीय प्रहरी परिसर भक्तपुरको मागबमोजिम प्रसाईंलाई पक्राउ गर्न पुर्जी जारी गरेकी थिइन्। प्रसाईविरुद्ध चिकित्सा शिक्षा आयोगका उपाध्यक्ष प्राडा श्रीकृष्ण गिरीले गएको माघ २ गते आफूमाथि अभद्र व्यवहार भएको निवेदन दर्ता गरेका थिए। उनको निवेदनको आधारमा प्रसाईंलाई पक्राउ गर्न महानगरीय प्रहरी परिसर भक्तपुरले जिल्ला प्रशासन कार्यालयमा पक्राउ पुर्जी जारी गर्न माग गरेको थियो। तर वारेन्ट जारी भएको १७ दिन पूरा हुँदा पनि भक्तपुर प्रहरीले प्रसाईंलाई पक्राउ गर्न सकेको छैन। भक्तपुर प्रहरी प्रमुख प्रहरी उपरीक्षक सविन प्रधानले प्रसाईंको खोजतलास भइरहेको जानकारी दिए। उनका अनुसार प्रसाईंले प्रयोग गर्ने मोबाइलको स्वीच अफ छ। साथै उनले नेपाल छाडिसकेको प्रहरी अनुसन्धानमा खुलेको प्रहरी उपरीक्षक प्रधानले बताए। हाम्रो अनुसन्धानले उहाँ नेपालको सीमाबाहिर जानुभएको देखाएको छ, उनले भने, तैपनि हामी उहाँलाई नियन्त्रणमा लिएरै छाड्छौं। प्रसाईंले मेडिकल कलेजको सम्बन्धन दिनका लागि चिकित्सा शिक्षा आयोगका उपाध्यक्ष प्राडा गिरीले २० करोड रुपैयाँ मागेको भन्ने विवादास्पद अभिव्यक्ति दिएका थिए। आयोगका उपाध्यक्ष प्राडा गिरीले उक्त अभिव्यक्तिको खण्डन गरेपछि प्रसाईंले गएको माघ २ गते भक्तपुरको सानोठिमीस्थित आयोगको कार्यालयमा १५१६ जना अनधिकृत व्यक्तिको समूह पठाई हुलदंगा मच्चाउन लगाएको प्रहरी अनुसन्धानमा खुलेको भक्तपुर प्रहरीले जनाएको छ। उक्त समूहले आयोगका उपाध्यक्ष प्राडा गिरीको मानहानी हुने गरी कार्यालय परिसरमा पोस्टर टाँस्नुका साथै आयोगभित्र पर्चासमेत छरेको थियो। आफूमाथि अभद्र व्यवहार भएको र अनधिकृत समूहले अमर्यादित ढंगले हुलहुज्जत गरेपछि प्राडा गिरीले भक्तपुर प्रहरीमा अभद्र व्यवहारसम्बन्धी किटानी निवेदन दिएका थिए। विवादित व्यक्ति प्रसाईंले भागेर आफैँलाई गलत सावित गरेको प्रहरी उच्च अधिकारीहरु बताउँछन्। आफूले सही अभिव्यक्ति दिएको भए प्रहरीको सम्पर्कमा आएर त्यसको पुष्टि गर्नेतर्फ लाग्नुपर्ने उनीहरुको भनाई छ। दुर्गा प्रसाईलाई कारबाही माग गर्दै सार्वजनिक महत्वको प्रस्ताव बिएण्डसी सम्बन्धनका लागि २० करोड घुस दुर्गा प्रसाईंविरुद्ध काठमाडौं जिल्ला अदालतमा मुद्दा २१ दिनभित्र लिखित जवाफसहित उपस्थित हुन दुर्गा प्रसाईंलाई अदालतको आदेश दुर्गा प्रसाईंको नाममा पक्राउ पुर्जी"
बाजुराको बोल्डिकमा मौसमी रुघाखोकी,"बाजुरा : हिमाली गाउँपालिका ६ मा रहेको बोल्डिक गाउँ पूरै रुघाखोकी र भाइरलले प्रभावित भएको छ । एक सातादेखि फैलिएको रुघाखोकीले गाउँनै प्रभावित भएको हिमाली गाउँपालिका अध्यक्ष गोबिन्द्र बहादुर मल्लले बताए। ९० परिवार बसोवास रहेको उक्त गाउँमा रूघाखोकी ज्वरोले स्थानीय बिरामी परेका छन् । गाउँमै रहेको एन्जल इङ्लिस बोर्डिङ स्कुलमा अध्यनरत बालबालिका सबै बिरामी परेपछि ५ दिनका लागि विद्यालय समेत बन्द गरेको गाउँपालिकाले जनाएको छ । तीन दिनदेखि गाउँमा २ जना स्वास्थ्यकर्मीले उपचार गरिरहेका छन्। बिरामीको संख्या बढेपछि थप २ जना स्वास्थ्यकर्मी भाइरल प्रभावित क्षेत्रमा पठाएको हिमाली गाउँपालिकाका स्वास्थ्य संयोजक राज भण्डारीले बताए छन्। एन्जल इङ्गलिस बोडिङ्ग स्कुलमा अध्यनरत बालबालिका भाइरल रुघाखोकीले बिरामी भएपछि बिहीबारदेखि विद्यालय बन्द गरेको हो । खोकी लाग्ने, ज्वरो आउनेजस्ता लक्षण देखा परेको स्वास्थ्यकर्मीले बताएका छन् । चिसोको कारण भाइरल रुघाखोकी देखा परेको स्वास्थ्य संयोजक भण्डारीले बताए। स्वास्थ्यकर्मीसँगै थप औषधिको व्यवस्थापन भइरहेको छ अन्य ठाउँमा फैलिन नदिन गाउँपालिकाले उच्च सर्तकता अपनाएको छ।परिवारका सबै सदस्य बिरामी परेपछि उपचारमा समस्या भएको स्थानीयले बताए। स्वास्थ्य कार्यालय बाजुराका प्रमुख दयाकृष्ण पन्तले बिरामी परेको खबर आएपछि प्रभावित क्षेत्रमा उपचारका लागि स्थानीय तहसँग समन्वय भइरहेको बताए। चिसोका कारणले जिल्लाका अन्य ठाउँमा भाइरलका बिरामी बढिरहेका छन्।अन्य स्थानीय ठाउँमा पनि फाट्फुट भाइरल रुघाखोकीका बिरामी भेटिएको स्वास्थ्यकर्मीले बताएका छन् ।प्रमुख जिल्ला अधिकारी गंगाप्रसाद न्यौपाने प्रभावित क्षेत्रमा स्वास्थ्यकर्मीले उपचार गरिरहेको जानकारी दिए।नेपालगञ्जबाट औषधि ल्याएर प्रभावित क्षेत्रमा पठाइसकेको प्रजिअ न्यौपानेले बताए।"
गाउँपालिका अध्यक्षको दबाबमा भ्रूणहत्या,"फिदिम : पाँचथरको कुम्मायक गाउँपालिका अध्यक्ष जयकुमार चेम्जोङको दबाबमा २१ हप्ताको भू्रणहत्या गरेको खुलेको छ। कुम्मायक१ यासोकस्थित एक सुकुम्वासी दलित परिवारकी १९ वर्षीया युवतीको जबरजस्ती गर्भपतन गराइएको हो। गर्भपतनपछि ती युवती आफन्तले लिएको कोठाको ओछ्यानमा छटपटाइरहेकी छन्। मेघा बैंक कुम्मायक शाखामा कार्यरत कुम्मायक५ स्यावरुम्बाका रमेश खड्का र यासोक बजारकी एक दलित युवतीले मन्दिरमा गएर विवाह गरेका थिए। दुईबीचको सम्बन्धबाट युवतीको पेटमा गर्भ थियो। रमेश र ती युवतीबीच असार महिनादेखि चिनजान भएको हो। फेसबुकबाट साथी बनेका उनीहरूले छोटो समयमै एकअर्कालाई माया गर्न थाले। प्रेम सम्बन्धमा रहेका उनीहरूले सँगै जिउने संकल्प गर्दै विवाह गरे। तर, उनीहरूको संकल्पमा अध्यक्ष चेम्जोङ तगारो बने। फेसबुकबाट जोडिएको हाम्रो नाता प्रेममा परिणत भयो, भू्रणहत्यापछि बेडमा छडपटिइरहेकी युवतीले विवाह गरेको फोटो देखाउँदै भनिन्, गहिरो प्रेममा परेपछि हामीले मन्दिरमा गएर विवाह गरेका थियौं। साउन २८ गते पाँचथर सदरमुकाम फिदिमको शिवालय मन्दिरमा उनीहरूले सिन्दुर पोतेसहति (विवाह) गरेका थिए। क्षेत्रीको छोरा रमेश र दलित युवतीबीच विवाह भएको केही मनिसहरूलाई मात्र थाहा थियो। दलित युवतीसँग विवाह गरेको घरपरिवार र समाजले स्वीकार नगर्ने डरले रमेशले त्यो कुरा सार्वजनिक गर्न नचाहेको हुनसक्ने युवतीको अनुमान छ। सम्बन्धलाई गोप्य राख्न खोजे पनि विस्तारै उनीबीचको सम्बन्ध खुल्दै गयो। हामी दुईबीच नराम्रो थिएन, युवती भन्छिन्, अध्यक्ष नै लागेर मलाई बर्वाद बनाए। रमेशको परिवारले अध्यक्ष चेम्जोङलाई प्रयोग गरेको युवतीको भनाइ छ। अध्यक्षको दवाव थेग्न नसकेर छोरीको पेटमा रहेको गर्भ फाल्न बाध्य भएँ, युवतीकी आमाले भनिन्, निरन्तर धम्की र दवाव आएपछि छोरीको ज्यान जोखिममा पार्न सकिँन। चेम्जोङले युवतीको परिवारलाई गर्भपतन नगराए गाउँनिकाला गरेर समाजबाट बहिस्कार गर्ने धम्की दिएको युवतीकी आमा बताउँछिन्। आमाका अनुसार पुष २४ गते पाँचथर सदरमुकाम फिदिमको समर्पित अस्पतालमा लगेर २६ गते राति जबरजस्ती गर्भपतन गराइयो। २८ गते अस्पतालबाट युवतीलाई डिस्चार्ज दिइएको हो। गर्भपतन गराएपछि रमेश भने सम्पर्कविहीन छन्। अहिले छोरीको अवस्था नाजुग छ, उनले भनिन्, रगत बगिरहेको छ। यस्तो दुःखको कुरा अरुलाई भन्न पनि सकिन्। कसैलाई भनिस भने गाउँनिकाला गरिदिन्छु भनेर अध्यक्षले धम्काएका छन्। अध्यक्षको धम्कीका कारण दलित परिवार आतंकित बनेको छिमेकीहरू बताउँछन्। आमा छोरीबीच फोनमा बोल्न नपाउने र छोरीलाई घरमा ल्याउन पनि नपाउने भनेर अध्यक्षले धम्काएको पीडित परिवारको भनाइ छ। हामीसँग धन सम्पत्ति छैन, युवतीकी आमाले थपिन्, अध्यक्षले छोरीलाई घर नल्याउनु भनेका छन्। म के गरौं ? छोरीलाई बजारमा राख्ने क्षमता पनि छैन। पीडित परिवारकाअनुसार पुष २४ गते युवतीकी आमा घरमा काम गरीरहेकी थिइन्। त्यति नै बेला गाउँपालिका अध्यक्ष चेम्जोङ्ले केही काम छ भनेर रानीगाउँमा रहेको आफ्नो पशु फर्ममा युवतीकी आमालाई बोलाए। त्यहाँ पुग्दा अध्यक्ष चेम्जोङ, उनकी पत्नी, रमेशका दाजु सन्तोष खड्का र दिदी कमला खड्का बसिरहेका थिए। चार जना भएर मलाई धम्काए, आमाले भनिन् उनीहरूको धम्किकै कारण छोरीको भविष्य बिगार्नुपर्यो। हल्ला भयो भने केटा केटी दुवै जना जेल जान्छन् भनेर गर्भपतन गराउन आमालाई दवाव दिइयो। केटाको दिदी कमला खड्काले त भन्नु नभन्नु गाली गरिन्, आमाले आँसु झार्दै भनिन्, तैले पनि यस्तै काम गर्दै बस्दी रैछेस्। छोरीलाई यस्तै काम सिकाइछेस्। छोरीको गर्भपतन नगराए गाउँपालिकाबाट पाउने सबै सुविधा रोक्न लगाउँछु भन्दै मलाई धम्काए। फिदिम लगेर छोरीको गर्भपतन गराउनुपर्ने अध्यक्षको शर्त थियो। गर्भपतन गराएको हल्ला गरे प्रदेश सरकारले सञ्चालन गरेको सुरक्षित आवास कार्यक्रमबाट वञ्चित गराउने भन्दै चेम्जोङले उनलाई धम्काए। यता आफूलाई फसाउन षडयन्त्र गरिएको चेम्जोङले बताए। यो घटनाको बारेमा मलाई सामान्य जानकारी मात्रै छ, उनले भने मलाई फसाउन योजनाबद्ध रूपमा कदम चालिएको हो, यसमा म संलग्न छैन। कुराकानीकै क्रममा चेम्जोङले पत्रकारले समाचार लेख्दैमा केही नहुने भनेर धम्कीसमेत दिए। युवततीको गर्भपतन गराउने फिदिममा सञ्चालित समर्पित अस्पतालले नेपाल सरकारबाट स्वीकृति नलिइ गर्भपतन गराउने गरेको खुलेको छ। हामीसँग गर्भपतका लागि अनुमति छैन, त्यो गर्भपतन अध्यक्षको दवाव बढेपछि आएपछि गरेको हो, अस्पतालका प्रबन्ध निर्देशक राजेन्द्र कार्कीले भने। गर्भपतन सेवाको स्वीकृति लिने प्रक्रियामा रहेको उनले बताए। गर्भपतनको स्वीकृति लिएका अस्पतालले नौ हप्तासम्मको गर्भ औषधि प्रयोग गरेर खुलाउने अनुमति पाएका हुन्छन्। समर्पित अस्पतालले अनुमति बिना २१ हप्तासम्मको गर्भपतन गराएको हो।"
दश वर्षमा १० किलोमिटर पिच,"सन्धिखर्क : रुपन्देहीको सालझण्डीदेखि सन्धिखर्क हुँदै बागलुङको ढोरपाटन जोड्ने सडक निर्माण सुरु भएको १० वर्ष बितिसक्यो। तर एक दशकमा पनि यो सडकको काम पूरा भएको छैन। जम्मा १९६ किलोमिटर खडक खण्डमध्ये यो १० वर्षको अवधिमा जम्मा १० किलोमिटर मात्रै पिच गरिएको छ। सालझण्डीदेखि खुर्सानेसम्म ५ किलोमिटर र सन्धिखर्कको बिहारदेखि माटेसम्म ५ किलोमिटर सडक कालोपत्रे भएको सडक आयोजना कार्यालयले जनाएको छ। यस्तै अर्को १० किलोमिटर पिचका लागि भने भर्खरै टेन्डर आह्वान गरिएको छ। यो सडकको केही खण्डमा काम रोकिएको लामो समय भइसक्यो। स्थानीयको अवरोध र निर्माण कम्पनीको लापरवाहीका कारण एक दशकमा पनि सडकले पूर्णता पाउन सकेको छैन। लामो समयसम्म पनि सडक नबनाएपछि १८ किलोमिटर ग्राभेलको जिम्मा लिएको बिटी जयबाबा जेभी स्वयम्भूसँग ठेक्का सम्झौता तोड्ने प्रक्रिया नै अघि बढेको छ। यो सडक निर्माण हुँदा बुटवलबाट अर्घाखाँचीको र गुल्मीको यात्रा छोटिन्छ। बागलुङ पश्चिमी क्षेत्रका स्थानीय, प्यूठानको पूर्वी क्षेत्र र रुकुमपश्चिमका स्थानीय यस सडकबाट प्रत्यक्ष लाभान्वित हुनेछन्। अहिलेसम्म अधिकांश स्थानमा ट्र्याक पनि खुलाइएको छैन। २०७४ बैशाखमा काम सक्नुपर्ने अन्तिम सम्झौता भए पनि पटकपटक आग्रह गर्दा काम नगरेपछि सम्झौता रद्ध गर्ने प्रक्रिया थालिएको सालझण्ढीसन्धिखर्कढोरपाटन सडक आयोजनाका प्रमुख जयलाल मरासिनीले बताए। सालझण्डीढोरपाटन सडकको कञ्चनखोलादेखि ढुंग्री खोलासम्मको १८ किलोमिटर सडक ग्राभेल गर्न ४ करोड ३७ लाखमा ठेक्का भएको थियो। तर तोकिएको समयमा जम्मा पाँच किलोमिटर मात्र ग्राभेल भएको छ। यो सडक खण्डको ८६ किलो मिटर ग्राभेल र एक सय किलोमिटर कच्ची छ। यस सडकखण्डको ट्र्याक खोल्ने विषयमा सन्धिखर्कमा ६ वर्षदेखिको विवाद समाधान भएको छैन। लामो समयसम्म विवाद कायम रहँदा सडकको ट्र्याक खोल्ने विषयमा अन्योलता छाएको छ। सन्धिखर्क बजारबाट सडक विस्तार गर्दा घरघडेरी मासिने भन्दै स्थानीयले विरोध जनाएका छन्। सन्धिखर्कमा ट्र्याक खोल्ने विषयमा झन्डै तीन वर्षदेखि विवाद हुँदै आएको छ। सन्धिखर्क चुत्रावेशीको मोटरेवल पुलबाट सडकलाई कता लैजाने भन्ने विषयमा विवाद छ। पुलबाट सन्धिखर्कको रतहले बजार वा चुत्रावेशी बजार गरी दुईवटा विकल्प अघि सारे पनि दुवै ठाउँका स्थानीयले ट्र्याक खोल्न नदिने अडान राख्दै आएका छन्। सडक निर्माण गर्न कार्यालय खुलेको १० वर्षको समयमा एक अर्ब ५० करोड रकम खर्च भैसकेको छ। कुल ८ अर्बको डिपीआर रहेको योजना प्रमुख मरासिनीको भनाइ छ। सडक योजना बनेपछि लुम्बिनीको भ्रमणमा आउने पर्यटकहरू पनि ढोरपाटनमा घुम्न पाउने छन्। मुलुकको एकमात्र हिमाली शिकार आरक्ष ढोरपाटनसम्म सडक पुगेपछि गौतम बुद्धको जन्मस्थल लुम्बिनी घुम्न आउने पर्यटकहरू पुग्न सक्नेछन्।"
