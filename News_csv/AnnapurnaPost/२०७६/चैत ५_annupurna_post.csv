शीर्षक,विवरण
भद्रगोल प्रधानमन्त्री कृषि परियोजना,"कृषि र पशुजन्य उत्पादनमा आत्मनिर्भर बन्ने उद्देश्यसहित सञ्चालित प्रधानमन्त्री कृषि आधुनिकीकरण परियोजना प्रारम्भमै अनियमितता को सिकार बन्न पुगेको छ। बृहत् प्रकृतिको दसवर्षे परियोजनाअन्तर्गत शीत भण्डार गृह निर्माण का विषयमा अख्तियार दुरुपयोग अनुसन्धान आयोगले गरेको अध्ययनले खराब बाटोतिर मोडिएको देखाउँछ। तीन वर्षअघि सुरु भएको यो परियोजनाका निम्ति एक खर्ब ३० अर्ब ७४ करोड २० लाख रुपैयाँ खर्च गर्ने योजना छ। यो परियोजनाको खास उद्देश्य कृषिउपजको विशिष्टिकृत गर्नु हो। धान, मकै, गहुँ जस्ता प्रमुख खाद्यान्न बाली र माछा तथा फलफूलमा आत्मनिर्भर बन्ने मात्र नभई निर्यातसम्म गर्ने उद्देश्यसहित बृहत् प्रकृतिको परियोजना सुरु भएको हो। त्यसकारण यो परियोजनासँग आमकिसानको भविष्य जोडिएको छ। दुर्भाग्य, अख्तियारको अध्ययन प्रतिवेदन हेर्दा सरकारी फितलो अनुगमन र उपल्ला सरकारी पात्रहरूको मिलेमतोमा ठूलो रकम लगानी हुने तर प्रतिफल प्राप्त गर्न नसकिने हो कि भन्ने आशंका पैदा गराएको छ। यति बृहत् प्रकृतिको परियोजनामा अख्तियारले त केवल शीत भण्डार गृह निर्माणमा खर्चिन लागेको विषय मात्र अध्ययन गरेको हो। यो परियोजनाका यावत् विषयमा अख्तियार प्रवेश गरेको छैन। शीत भण्डार निर्माणमा कार्यविधि नै राज्यको अनुकूलभन्दा पनि व्यक्तिगत फाइदाका लागि बारम्बार संशोधन हुनु, भण्डार सञ्चालनको मोडालिटी स्पष्ट नहुनु र यसबाट राज्यले प्राप्त गर्ने प्रतिफलबारे सम्झौतामा उल्लेख नै नगरी अनुदान वितरण भएको अख्तियारको अध्ययनले देखाएको छ। भण्डार निर्माणका निम्ति पेस्की लगे पनि निर्माण प्रक्रिया सुरु भएका छैनन्। त्यसमा तिनलाई समयमै कारबाही गर्नेतिर सरकारी संयन्त्र लागेको पाइन्न। अर्कातिर सर्त पूरा नहुँदै पेस्की दिनुमा पनि सरकारी अधिकारीको मिलेमतो देखिन्छ। पेस्कीमा गैरजिम्मेवार व्यवहार गर्ने सरकारी अधिकारी र फर्ममाथि कारबाही गर्न अख्तियारले सरकारको ध्यानाकर्षण गराएको छ। यसमा सर्त पूरा नगरी सरकारी बजेट दिनुमा बदनियत देखिन्छ। आयोगले हिनामिनाका सवालमा सरकारलाई लेखी पठाउने भन्दा पनि भ्रष्टाचारकै अभियोगमा मुद्दा चलाउनु उपयुक्त देखिन्थ्यो। आयोगले बदमासी गर्नेहरूलाई मुद्दा चलाएमा अनुचित स्वार्थ बोक्नेहरू सजायको भागीदार बन्ने थिए। सम्भाव्य अध्ययनसमेत नगरी बिनाआधार शीत भण्डार निर्माणका निम्ति अनुदान प्रवाह गर्नुलाई अख्तियारले सुनियोजित भनेको छ। यसमा राजनीतिक हस्तक्षेप, दबाब र प्रभावका आधारमा जिल्ला तोकिएको देखिन्छ। कुनै बेला नेपालले कृषिजन्य उत्पादन निर्यात गथ्र्याे। परम्परागत कृषि पद्धति हुँदा खाद्यान्न निर्यात गर्ने नेपालले जब आधुनिकीकरणका नाममा ठूला योजना र परियोजना सुरु गर्यो, तब आयात गर्नेतिर लाग्नुको कारण खोजिएको पाइन्न। विगतमा कृषिका निम्ति विदेशी ऋण र मुलुककै बजेट पनि प्रशस्त मात्रामा नखर्चिएको होइन। ठूलो परिमाणमा बजेट खर्चिए पनि परिणाम शून्य भएका अनगिन्ती उदाहरण छन्। आकर्षक उद्देश्यसहित बजेट खन्याइरहँदा पनि पछिल्लो कालखण्डमा दैनिक उपभोग्य पशु र कृषिजन्य वस्तुको आयात बढ्दो छ। कृषि पेसालाई सम्मानजनक नाफामुखी व्यवसायका रूपमा विकास गर्ने र प्रतिस्पर्धात्मक क्षमता बढाउने उद्देश्यसहितको परियोजनालाई प्रारम्भमै बाटो बिराउन दिनु हुन्न। अझ प्रधानमन्त्री जोडिएको परियोजना भएपछि यसका खर्च पारदर्शी र औचित्यमूलक हुनुपर्छ। सरकारी अनुदान रकम उत्पादनमूलक र उद्देश्यमूलक ढंगले लगानी भएका छन् या छैनन् भन्ने अनुगमन नगरिँदा विकृति बढेको हो। उद्देश्यमूलक काममा लगानी नगर्नेलाई कारबाही गराउने, रकम फिर्ता लिने प्रक्रिया समयमै सुरु गर्नुपर्छ। कृषि, सिँचाइ, वन, उद्योग मन्त्रालयसहित यो परियोजनाअन्तर्गत ३८ वटा सरकारी कार्यालय जोडिन्छन्। सरकारी निकायबीच समन्वय नहुँदा कुनै बेला मुलुकभर सञ्चालित एकीकृत ग्रामीण विकास परियोजना जस्तै असफल बन्ने त होइन ? किनभने हामीकहाँ सरकारी निकायबीच समन्वय नहुने प्रचलित रोग हो। सरकारी निकायबीच समन्वय, अनुगमन र नियन्त्रण पद्धति कसिलो नतुल्याउने हो भने यो परियोजनाबाट अपेक्षित लाभ हासिल गर्न सकिन्न। त्यसकारण परियोजना सफल तुल्याउने हो भने विगतका असफल आयोजनाको इतिहास पनि अध्ययन गर्नु जरुरी छ।"
जोरपाटीसुन्दरीजल सडक : ठेक्काको ४ वर्षपछि निर्माण सुरु,"काठमाडौं : जोरपाटीसुन्दरीजल सडकखण्ड विस्तार प्रक्रिया अघि बढेको छ। सिमांकन विवादका कारण ठेक्का लागेको करिब ४ वर्षसम्म सडक विस्तार हुन सकेको छैन। भौतिक पूर्वाधार तथा यातायात मन्त्रीस्तरीय निर्णयले पुसमा जोरपाटीसुन्दरीजल सडक खण्ड १४ मिटरमा विस्तार गर्न सहमति प्रदान गरेसँगै विस्तार प्रक्रिया अघि बढेको हो। मन्त्रीस्तरीय निर्णयले सार्वजनिक जग्गा भएको ठाउँमा २२ मिटर र स्थानीयको जग्गा पर्ने ठाउँमा १४ मिटर मात्र विस्तार गर्न सहमति प्रदान गरेका छ। साँघुरो जोरपाटीसुन्दरीजल ७ किमि सडक खण्ड २०७३ असार ३ गते २२ मिटरमा विस्तार गर्नेगरी ठेक्का लगाइएको थियो। यो सडक खण्ड मुस्किलले ६ मिटरको छ। सडक विस्तार गर्न आसपासका धेरै घर भत्काउनुपर्ने हुन्छ। सवारीसाधन र जनसंख्या वृद्धिले सडक साँघुरो भइसकेको छ। सडकलाई फराकिलो र चिल्लो पार्ने उद्देश्यले सडक विभाग काठमाडौं उपत्यका सडक विस्तार आयोजनाले २२ मिटरमा विस्तार गर्ने गरी डिजाइन तयार गरेको थियो। मुआब्जा रकम वितरण नगरी सडक विस्तार गर्न स्थानीयले अवरोध गरेका थिए। स्थानीयको माग पूरा गर्ने अवस्था नहुँदा सडक विस्तार प्रभावित बनेको थियो। जोरपाटीसुन्दरी खण्डलाई ३५ किमि३५ किमिको दुईवटा प्याकेजमा ठेक्का लगाइएको थियो। यी दुवै प्याकेजको ठेक्का आशीषसीएम जेभीले प्राप्त गरेको थियो। ५६ करोड ५१ लाख ३५ हजार रुपैयाँमा दुवै प्याकेजको ठेक्का लगाइएको थियो। २२ मिटरमै सडक विस्तार गर्दा ठेक्काभन्दा कयौं गुणा रकम मुआब्जाका लागि मात्र वितरण गर्नुपर्ने भएकाले तत्कालीन समयमा निर्माण कार्य अघि बढाउन नसकिएको आयोजनाका सूचना अधिकारी लक्ष्मण देवकोटाले बताए। १४ मिटरसम्म विस्तार गर्न स्थानीय सहमत छन्। डिजाइनअनुसारै विस्तार गर्दा ठूलो परिणाममा स्थानीयको जग्गा अधिग्रहण गर्नुपर्ने हुन्छ। ती जग्गाको मुआब्जा वितरण गर्न सरकारसँग बजेट अभाव छ। मुआब्जा दिने रकम नहुँदा सडक विस्तार ढिला भएको थियो। अहिले स्थानीयले १४ मिटरमा सडक विस्तार गर्दा तत्काल मुआब्जाको रकम नलिने प्रतिबद्धता जाहेर गरेका छन्। सडक विस्तारका क्रममा भत्किने घर तथा टहराको भने मुआब्जा स्थानीयका मागको आधारमा दिइनेछ। जग्गाको मुआब्जा भने सरकारले मुआब्जाका लागि रकम निकासा गरेपछि मात्र दिइनेछ। यो सडक २०७५ भदौ ३ गतेसम्म विस्तार सक्ने गरी ठेक्का लगाइएको थियो। अहिले २०७७ असार ३१ गतेसम्मका लागि म्याद थप गरिएको छ। उपलब्ध जग्गामा सडक विस्तार गर्न अनुमति प्राप्त भएसँगै विस्तार प्रक्रिया अघि बढाइएको आशीष सीएम जेभीका सञ्चालक शान्तकुमार श्रेष्ठले बताए। स्थानीयको साथ र सहयोग भए सडक विस्तार गर्न समस्या हुँदैन। गोकर्णेश्वर नगरपालिकाले सडक विस्तारमा सहजीकरण गर्न नौ सय जना स्थानीयको हस्ताक्षर पनि संकलन गरेको छ, श्रेष्ठले भने, त्यसमा केही स्थानीको हस्ताक्षर छैन। चौडा र चिल्लो सडक सबैको आवश्यकता भएकाले स्थानीयको सहयोग प्राप्त हुनेमा उनी विश्वस्त देखिए। ठेकेदार कम्पनीले दुई किलोमिटर पर्खाल र सडकको दायाँ र बायाँ ५ सय मिटर ड्रेनेज राखिसकेको छ।"
युरोप बन्द : अन्योल र त्रासमा नेपाली,"काठमाडौं : युरोपमा अवैध (बिनाभिसा) बसेका नेपाली कोरोना भाइरस (कोभिड१९)को बढ्दो संक्रमणले संकटमा परेका छन्। पोर्चुगलमा एक नेपालीलाई कोरोना संक्रमणको पुष्टि भएपछि युरोपका नेपाली आतंकित भएका छन्। अध्ययन गर्न गएका तथा वैधानिक रूपमा काम गर्ने नेपालीलाई त्यहाँको सरकारले कामबराबरको रकम उपलब्ध गराएको हुनाले दैनिकीमा समस्या छैन। जो अवैध छन् उनीहरूको हकमा भने समस्या हुने देखिएको छ। पोर्चुगल र स्पेनमा नेपाली अवैध रूपमा बसोबास गर्दै आएका छन्। त्यहाँ सजिलै वैधानिक हुन सकिने हुनाले त्यस्ता नेपालीको संख्या ती दुई मुलुकमा बढी छन्। त्यहाँ कागज बनाएर अन्य मुलुक पुग्ने गर्छन्। अन्य युरोपेली मुलुकमा पनि केही न केही नेपाली ओभरस्टे (भिसाबाहेक) बस्दै आएका छन्। उनीहरू बढी चिन्तित रहेको नेपाली दूतावासको अनुमान छ। युरोपमा हजारौंको संख्यामा नेपाली अवैध बसोबास गरिरहेका छन्। युरोपमा रहेका राजदूतका अनुसार नेपालीमा महामारी भएको जानकारी आएको छैन। नेपालीसँग कुनै न कुनै माध्यमले जोडिएका छौं, फ्रान्सका लागि नेपाली राजदूत दीपक अधिकारीले मंगलबार अन्नपूर्णसँग टेलिफोनमा भने, पोर्चुगलको फारवामा एक नेपालीलाई संक्रमण भएको र त्यहाँ ४०४५ नेपालीलाई क्वारेन्टाइनमा राखिएको जानकारी आएको छ। नेपालीको नाम सार्वजनिक गरिएको छैन। आइसोलेसनमा राखेर र उपचार भइरहेका नेपालीको स्थिति सामान्य रहेको जानकारी उनले दिए। युरोपेली महासंघ (ईयू)का लागि राजदूत रहेका लोकबहादुर थापाले पनि यहाँका नेपालीलाई कोरोनाले आक्रमण गरेको जानकारी नभएको बताए। सिंगो युरोप आक्रान्त रहेकाले सबै सचेत भएर घरमै बस्नुको विकल्प नभएको उनले उल्लेख गरे। युरोप औपचारिक रूपमै लकडाउनझैं छ, उनले भने, बुधबार साँझ ईयू नेतृत्वको भिडियो कन्फरेन्स गर्दै नियन्त्रण र उपचारका थप निर्णय लिनेछन्। अधिकांश मुलुक १५ दिनका लागि लकडाउन भएका छन्। इटाली र स्पेन यसअघि नै लकडाउन थिए। बेल्जियम, नेदरल्यान्ड र लग्जेम्बर्गसमेत हेर्ने राजदूत थापाले त्यहाँ रहेका नेपालीमा समस्या नभए पनि सन्त्रास रहेको बताए। वैधानिक रूपमा काम गर्नेलाई अन्य समस्या पनि रहँदैन। सरकारले खानाका लागि पैसा उपलब्ध गराउँछ, उनले भने, अवैध बस्ने तथा दैनिक ज्यालादारी गर्नेलाई असहज भए दूतावासले सहयोग गर्नेछ। आफ्ना नागरिकलाई सहयोग गर्नु हाम्रो कर्तव्य हो। ईयूअन्तर्गतका सबै मुलुकमा कोरोना महामारी फैलिएपछि १५ दिनका लागि सटडाउन गरेका हुन्। उनीहरूलाई घरबाहिर निस्किन प्रतिबन्ध लगाइएको छ। कतिपय स्थानमा नागरिक बाहिर निस्किरहेकाले त्यहाँ उनीहरूलाई सुरक्षाकर्मी परिचालन गरेर भए पनि भित्रै राख्ने नीति ईयूले लिएको अधिकारीले बताए। सुरुमा अत्यावश्यक सामग्री र औषधि किन्न वा काममा जान दिइएको थियो। इटाली र स्पेन प्रभावित रहे पनि अहिले फ्रान्स, जर्मनी, पोर्चुगल, डेनमार्क, स्विटजरल्यान्डमा फैलिएको छ। विश्व स्वास्थ्य संगठन (डब्लूएचओ)ले युरोप कोरोना महामारीको केन्द्रबिन्दु बनेको जनाइसकेको छ। इटाली र स्पेन हुँदै ठूलो जनसंख्या रहेको मुलुक फ्रान्समा फैलिएको मात्र होइन, ९१ जनाको मृत्यु भएको छ। ती मुलुकका अधिकांश सिनेमा हल, क्याफे, संग्रहालय, विद्यालय, कलेज, रेस्टुराँ, पार्क, खेलकुद स्थल, पसल बन्द छन्। इटालीमा १५ सयभन्दा बढीको मृत्यु भएको छ। सोमबारदेखि त्यहाँ देशव्यापी प्रतिबन्ध लागू गरिएको छ। त्यस्तै प्रतिबन्ध युरोपभर लगाएर रोग नियन्त्रण गरिने निर्णय भएका छन्। युरोपमा रहेका सबै नेपाली दूतावासले आफ्नो कार्यक्षेत्रमा पर्ने मुलुकलाई पनि ध्यानमा राखेर सूचना ल्याएका छन्। बेलायत, फ्रान्स, जर्मनी, स्पेन, डेनमार्क, रसिया र स्विट्जरल्यान्डका दूतावासले सिंगो युरोपमा आफ्ना नागरिकलाई पर्ने समस्याबारे सम्पर्क गरिरहेको जनाएका छन्। सरकारले सबै दूतावासलाई सक्रिय रहन र आफ्ना नागरिकको स्वास्थ्यमा ध्यान दिन निर्देशन दिएको छ। डब्लूएचओका महानिर्देशक टेड्रोस एड्हानोम गेहब्रेयससले महामारी नियन्त्रण गर्न आक्रामक कदम चाल्न, समुदायलाई परिचालन गर्न र मानव मृत्यु रोक्न मानिसमानिसबीचको दूरी कायम राख्न आग्रह गरिरहेका छन्। बेलायतमा पनि पछिल्लो २४ घण्टामा मृत्यु हुनेको संख्या दोब्बर हुँदै गएकाले त्यहाँका नेपाली पनि आक्रान्त छन्। अधिक नेपाली अवैध रहेको मुलुक स्पेनमा झन्डै ७ हजारमा कोरोना संक्रमण देखिएको छ। स्पेनमा प्रधानमन्त्री पेद्रो सान्चेजीपत्नी बेगोना गोमेजलाई संक्रमण देखिएपछि निवासमै उपचार भइरहेको छ। संकटकाल घोषणा भएकाले सरकारले नागरिकलाई आवश्यक उपभोग्य सामग्री र औषधि किन्न वा काममा जानबाहेक घरबाहिर निस्किन प्रतिबन्ध लगाएको हो। युरोपमा मात्र होइन, खाडी क्षेत्रका नेपालीमा पनि सन्त्रास उत्तिकै छ। अमेरिका र अस्ट्रेलियामा रहेकाको अवस्थाबारे सरकारले जानकारी लिइरहेको छ। खाद्यान्न नपाएको अवस्थामा दूतावासमा सम्पर्क गर्दा त्यस्तो समस्या सल्टाउने कामहरू दूतावासले गरिरहेको जानकारी दिइएको छ। हामी समन्वयमा छौं : राजदूत अधिकारी झन्डै ६ करोड ३५ लाख जनसंख्या रहेको फ्रान्समा ६ हजारभन्दा बढीमा संक्रमण भइसकेको हुनाले सबैमा त्रास रहेको उनले बताए। प्रधानमन्त्री इन्वार फिलिपले कोभिड१९ का कारण सघन उपचार गराउनुपर्ने बिरामी बढेकाले सकभर अधिक समस्या नभएसम्म आफ्ना चिकित्सकसँग फोनमा छलफल गरेर सेल्फ क्वारेन्टाइन (घर)मा बस्ने र समस्या भए मात्र जानेजस्ता धारणा बाहिर आएका छन्। घरमै बस्ने बाहिर ननिस्कन उर्दी जारी छ। केही अत्यावश्यक भए अनलाइन बसेर सर्टिफाई गरी मात्र निस्किन पाउने व्यवस्था गरिएको छ। सीमाहरू पूर्ण सिल गरिएका छन्। फ्रान्स सुनसान छ। ठूलो संख्यामा वृद्धि भइरहेकाले समस्या समाधानमा सरकार लगातार लागिपरेको छ। उनले हेर्ने अर्को मुलुक पोर्चुगल जहाँ नेपाली कागज बनाउन (युरोप बस्न पाउने हुन्)का लागि त्यहाँ काम गर्छन्। पोर्चुगलको फारोमा कृषिमा काम गर्ने एक नेपालीलाई संक्रमण भएको खबर छ। अन्यलाई क्वारेन्टाइनमा राखिएको छ। कन्सुलर सेवाबाहेक अन्य काम भएका छैनन्। सबै कार्यक्रम रद्द : भट्टराई, स्थायी प्रतिनिधि जेनेभा स्विट्जरल्यान्ड मात्र होइन, युरोप नै लकडाउन भइसकेको छ। हुन त अन्य मुलुकको तुलनामा स्विट्जरल्यान्डमा त्यस्तो ठूलो समस्या छैन। तापनि सुरक्षित हुन उपाय अवलम्बन गरिएको छ। इटालीसँग जोडिएको मुलुक हुनाले त्यहाँ संक्रमण बढेपछि यहाँ सर्न सक्ने भन्दै स्विसले सबै सुरक्षा अवलम्बन गरिरहेको उनले सुनाए। उनले भने, अहिलेसम्म स्थिति नियन्त्रणमा नै छ। इटाली र स्विटजरल्यान्डमा पनि नेपाली छन्। उनीहरूलाई संक्रमणले छोएको जानकारी अहिलेसम्म पाएका छैनौं। अवैतनिक दूत र गैरआवासीय नेपालीसँग नियमित छलफलमा छौं। कार्यालय जान बन्द भएको छ। कार्यालयमा अत्यावश्यक कार्यका लागि भन्दै चार घण्टा दुई जना गएर खोल्ने गरिएको छ। सबै काम इमेलबाट हुने गरेको छ। स्विटजरल्यान्ड र इटालीमा बसोबास गर्ने नेपालीलाई खानाको प्रबन्ध सरकारले गरिदिएको छ। असहज भए दूतावास सहयोगका लागि सबै उपाय अवलम्बन गर्न तयार रहेको जानकारी उनले दिए। पाँच जनाभन्दा बढी एकै स्थानमा उभिन रोक लगाइएको छ। संयुक्त राष्ट्रसंघ र अन्तर्राष्ट्रिय संघसंस्थामा इमेलमार्फत काम भएका छन्। ९५ प्रतिशत काम घरबाटै हुन्छ। कतिपय विद्यार्थी नेपाल फर्कन खोजे पनि रोकिएका छन्। नेपालीमा संक्रमण छैन : युवनाथ लम्साल, राजदूत डेनमार्क डेनमार्कमा रहेको नेपाली दूतावासले डेनमार्कसहित अन्य स्कन्डिभियन मुलुक हेर्छ। त्यो क्षेत्रमा कमै नेपाली रहे पनि उनीहरूमा संक्रमण नदेखिएको उनले बताए। सबै लकडाउन छ। घरमै बसेर काम गरिरहेका छन्। हामीले पनि बाहिर ननिस्किन र राज्यले गरेको आग्रहलाई पालना गर्न गैरआवासीय नेपालीसहित सबैलाई जानकारी गराएका छौं, उनले भने। डेनमार्कका राजदूतले नर्वे, स्विडेन, फिनल्यान्ड, आइसल्यान्ड, लिथुआनिया, लाट्िभया तथा स्टोनिया हेर्ने हुनाले त्यहाँका नेपालीसँग पनि लगातार सम्पर्कमा रहको उनले बताए। स्पेनमा त्रास निकै : नियोग उपप्रमुख हरिहरकान्त पौडेल, स्पेन स्पेनमा झन्डै सय जना नागरिको मृत्यु भएको छ। इटालीपछि सबैभन्दा बढी प्रभावित भएको मुलुक स्पेन हुनाले यहाँ रहेका नेपालीमा त्रास रहनु स्वाभाविक रहेको भन्दै नियोग उपप्रमुख पौडेलले भने, ७० प्रतिशत नेपाली बार्सिलोनामा बस्छन्। त्यहाँ नेपालीलाई संक्रमण भएको खबर छैन। भिसामा रहेकालाई समस्या छैन। भिसाभन्दा बाहेकलाई केही समस्या हुन सक्छ। स्थिति भयावह रहेकाले नेपालीबारे दूतावास नियमित सम्पर्कमा रहेको र कार्यहरू गरिरहेको उनले बताए। कूटनीतिक परिवार बाहिर निस्किन पाउने हुनाले सक्दो सहयोग हुने उनले स्पष्ट पारे। उडानदेखि सबै बन्द गरिएकाले पूरा सुनसान छ। समयसमयमा सरकारले दिने निर्देशनलाई पालना गर्न आग्रह गरिएको छ।"
प्रधानमन्त्रीलाई कालोबजारियाको पत्र,"सामान जति अभाव भयो जनता उति चलाख हुन्छन्, त्यसैले त जनता सपार्ने तपाईंको जिम्मेवारी पनि हामीले आफ्नै टाउकामा ल्याएका छौं सम्माननीय प्रधानमन्त्रीज्यू, नमस्कार एवं सुस्त स्वास्थ्यलाभको कामना। मन त शीघ्र स्वास्थ्यलाभकै कामना गर्नु थियो। तर, अलि डर लाग्यो। तपाईं छिटै सक्रिय हुनुभयो भने हामीले निस्क्रिय हुनुपर्ने हो कि भन्ने चिन्ता लाग्यो। तपाईं ओछ्यानमा हुनुहुन्छ, बजारमा हाम्रो एकलौटी फस्टाएको छ। तपाईं बजारमा निस्कनुभयो भने हामी ओछ्यानमा पुग्नुपर्ने हुन सक्छ। त्यसैले कोरोनाको त्रास रहुन्जेल तपाईंले आराम गरेकै जाती भन्ने हाम्रो अन्तर्मनको सुझाव छ। जुनसुकै संक्रमणबाट जोगिनुपर्ने अवस्था छ, हुलमुलमा कोरोना सल्किन सक्छ। बरु ढोका थुनेरै बस्नुहोस्। तपाईंहामी सबैको हित यसमै छ। जसरी कोरोना संक्रमण व्याप्त हुन उपयुक्त वातावरण चाहिन्छ, हाम्रो पेसा फस्टाउन पनि उचित वातावरणै चाहिँदो रहेछ। हामीलाई अहिले साँच्चै राम्रो वातावरण मिलेको छ। त्यही भएर त तीव्र संक्रमण गर्दै लगेका छौं। पहिलो गाँसमा ग्यास लुकाइसक्यौं। तपाईंका मन्त्रीले पहिलाभन्दा थप गरेर पठाएको भनेको सुनिरहनुभएकै होला। सत्य त्यही हो। ढुक्कले बस्नुहोस्। मन्त्रीका कुरा सुन्नुहोस्। अरूका प्यारप्यार सुनेर बिरामी मान्छे टाउको किन दुखाउनुहुन्छ ? जनताले त यो पनि पाइएन, ऊ पनि पाइएन भनिहाल्छन्। साह्रै असन्तोकी प्राणी हो जनता भनेको। तिनको चित्त बुझाउन तपाईंको कुर्सीमा जस्तै माइकालाल पुगे पनि सक्दैन। मन्त्रीले धन्न तरकारीदेखि दालचामलको मूल्य बढिरहेको, खाद्य वस्तु बजारबाटै गायब भएको जस्ता खबर भनेकै छैनन्। साह्रै ज्ञानी छन् तपाईंका टिमका मान्छे। बजारको यथार्थ बुझेर उनीहरू कडा भई ननिस्किऊन् भन्ने हाम्रो कामना छ। त्यो पूरा भइरहेकै छ। भइरहने छ भन्नेमा ढुक्क छौं। कथंकदाचित हामीमाथि धरपकड भयो भने वा ऐनकानुन लगाएर धपाइयो भने सर्वनासै हुन्छ, प्रधानमन्त्रीज्यू। हरेक बिहान पशुपति गएर हामी त्यही कामना गर्छौं, निस्फिक्री चल्न पाऊँ, प्रभु। महादेवका कानमा हाम्रो स्तुति पुगेकै छ अहिलेसम्म। प्रधानमन्त्रीज्यू, हामीलाई साँच्चै मन पर्ने ठाउँ भान्सा हो। त्यसैले पहिलो चरणमा ग्यास खायौं। अब नुनतेल धमाधम उठाउँदैछौं। धेरैतिर संकट बनाइसक्यौं। दुईचार दिनमा नुन पाउन पक्कै हम्मे पर्नेछ। ढुक्क हुनुहोस् हामी तपाईंका मतदातालाई अलिनो खान बाध्य पार्न चाहन्नौं। मात्र दोब्बर बढी तिर्नुपर्ने हुन सक्छ। यसो सेटिङउटिङ मिलायो भने सजिलै पाउन पक्कै सक्लान्। त्यसैका लागि न हो यत्रो दुःख गरीगरी हामीले लुकाएको। त्यो थोडे हामीले खान लुकाएको हो र ? जाने जनतामै हो। अनिकालमा बीउ जोगाउनु भनेको यही हो, प्रधानमन्त्रीज्यू। अँ, पेट्रोल पम्पमा गाडीको लाइन देख्नुभएकै होला। हैट, तपाईं त आराममा पो हुनुहुन्छ। कहाँबाट देख्नु ? र, नदेखेकै राम्रो। पेट्रोलकै अभाव हुनुपर्ने स्थिति छ होला त देशमा ? छन त थिएन। तर, हामीले बनायौं। कारण उही हो हाम्रो तागत। कस्तो तागत ? सोध्नुहोला। हाम्रो अनुसन्धानले भन्छ पेट्रोलडिजेल हाल्न जाने मान्छे साह्रै व्यस्त हुन्छन्। तिनलाई पम्पसम्म पुग्न फुर्सद मिल्दैन। त्यही भएर केही दिनपछिदेखि हामी पानीका बोतलमा चोकचोक र गल्लीमै इन्धन उपलब्ध गराउने छौं। त्यसकै पूर्वाधार निर्माणमा अहिले खटिएका छौं। त्यही भएर पेट्रोल पम्पमा भीडभाड बढेको हो। यसलाई अन्यथा नठान्नु होला। अभाव सिर्जना गर्न होइन, सुविधा बढाउन यो सबै भइरहेको छ। यस्तो सेवा दिन सरकारले सक्दैन, हामीले नगरे कसले गर्ने ? नत्र कुनचाहिँ प्रधानमन्त्रीले सक्यो हामीलाई थला बसाउन ? कालोबजार निमिट्यान्न पार्न कसले सक्यो ? आमा कसम, हामीलाई अलि बढी डर तपाईंसँगै थियो। तर, जब कोरोना आयो, हामी जुर्मुरायौं, तपाईं पनि अस्पताल छिर्नुभयो। क्या मज्जा आयो। हाम्रो अर्को सर्वेक्षणले भन्छ खासमा निम्न वर्गीय नेपाली जनताको बानी बिग्रिँदै गएको छ। फुर्सद छ तर ती सौखिन भए। सजिलै पाउने भएपछि जहिले पायो तहिले जे पायो त्यही किनिहाल्छन्। यस्तै अवस्था रहे बाउआमासमेत किन्न अघि सर्लान्। त्यही भएर हरेक सामानलाई खोज्न गाह्रो पर्ने, पाउन साह्रो पर्ने र किन्न गतिलै भाउ चुकाउनुपर्ने बनाउन चाहेका हौं। तपाईंको साथ पायौं भने यसलाई हामी निकै कालसम्म तन्काइदिने छौं। बिन्ती छ जनतालाई दुःख गर्नबाट वञ्चित नगरिदिनुहोस्। सामानको जति अभाव भयो, जनता उति चलाख हुन्छन्। जनता सपार्ने तपाईंको जिम्मेवारी पनि हामीले आफ्नै टाउकामा ल्याएका छौं। सहर्ष स्वागत गर्नुस् यसलाई। हामी चाहन्छौं कोरोना नेपाल छिरोस्। सर्वत्र हाहाकार होस्। नत्र हल्ला पिटाएर भए पनि हाहाकार बनाउन हामीले जान्या छ। अभावै अभावको कृत्रिम वातावरण बनाएरै किन नहोस्, हामी कम्तीमा दोब्बरमा सामान बेच्न चाहन्छौं। त्यस दिनको व्यग्र प्रतीक्षामा छौं। नाकाबन्दीपछि हामीलाई भाग्यले जुराइदिएको अवसर हो यो। कृपया, यसमा भिलेन बनेर नछिर्नुहोला। फेरि हामी पनि भिलेनै बनेर निस्किनुपर्ने अवस्था नआओस्। हामी जे गर्न पनि सक्छौं। तर, त्यो क्षमता आवश्यक परेमा मात्र देखाउँछौं। अहिले त सरकारका कतिपय मन्त्री र माथिदेखि तलसम्मका कर्मचारी सबैले हामीलाई साथ दिएकै छन्। प्रधानमन्त्रीज्यू त हामीले जे भन्यो त्यही मान्नुहुन्छ भनेर टारेकै छन्। थाहा छैन, मान्नुहुन्छ कि हुन्न। मान्नुभए ठीकै छ, नत्र जानेको छ। के जानेको छ ? भनेर सोध्नुहोला। त्यो त पहिला कथाले मागोस्, अनि देखाउँछौं। मात्र यतिचाहिँ भनिरहन्छौं हामीसँग सरकार ढाल्नेदेखि फाल्नेसम्मको तागत छ। नपत्याए इतिहास खोतल्नुहोस्, छर्लङै देख्नुहुनेछ। आफ्नो बखान आफैं के गरिरहनु ? कोरोनाले मान्छेको शरीरको तागत खान्छ। मान्छे झन् तागतिलो हुँदै गयो भने भाइरस भित्रभित्रै मर्छ। देखै पर्दैन। त्यसलाई मात्र ढाल्छ, जससँग प्रतिरोधात्मक क्षमता कम हुन्छ। अति कम भएकालाई त मारि नै दिन्छ। हामी कालोबजारिया पनि त्यस्तै हौं। शक्तिशाली, तागतिला र पहुँचवालासँग हामी डराउँछौं। तिनको सेवासत्कार गर्छौं। मध्यमवर्गलाई तिरीखिरी खेलाउँछौं। गरिब, विपन्न र अहिले खायो भरे के खाउँको अवस्थामा रहेकाहरूलाई भने भुतुक्कै पार्छौं। त्यसो गर्न पाउँदा हामीलाई गर्वानुभूति हुन्छ। त्यो पौरख को सूची राखेर अर्को विपत्तिमा फेरि अझ सक्रिय हुन्छौं। खासमा हामीलाई ठूला र उच्चमध्यम वर्ग चाहिँदै चाहिँदैन। बहुसंख्यक तल्लो वर्गलाई ङ्याक्न पायौं भने हामी मोटाइहाल्छौं। नेपाली बृहत् शब्दकोशले कालोबजार लाई यसरी अथ्र्याएको रहेछ, कुनै मालसामानको कृत्रिम अभाव खडा गरी अत्यधिक नाफा लिएर बिक्री गर्ने काम वा स्थिति। त्यस्तो मालसामान खरिदबिक्री गर्ने ठाउँ, चोरबजार। र, कालोबजारियाको अर्थ लेखेको रहेछ, कालोबजार गर्ने, तस्कर व्यापारी, चोरबजारिया। हामीलाई अथ्र्याउँदै चोरबजारिया, तस्कर व्यापारी भनिएको छ। हाम्रो पहिचानै त्यही हो। हाम्रो विशेषतै त्यही हो। कसरी हामी चोखा व्यापारी हुन सक्छौं त ? चोखा भयौं भने राष्ट्रभरका कसैले हाम्रो नामै उच्चारण गर्दैनन्। आफ्नो अस्तित्व मारेर कसरी पहिचान फेरौं हामी ? त्यसैले प्रधामन्त्रीज्यू, हामीलाई हाम्रै कर्ममा रमाउन दिनुहोस्। कृपया, सेना, प्रहरी वा कुनै कर्मचारी लगाएर बल प्रयोग नगराउनुहोस्। ठूलालाई ठूलै तागत लगाउन हामीले पनि जानेका छौं। जताबाट छिर्के लगाए पनि, जतिसुकै च्याँखे थापे पनि वा खोरमा पार्न चाहे पनि सक्नुहुने छैन। नत्र कुनचाहिँ प्रधानमन्त्रीले सक्यो हामीलाई थला बसाउन ? कालोबजार निमिट्यान्न पार्न कसले सक्यो ? आमा कसम, हामीलाई अलि बढी डर तपाईंसँगै थियो। तर, जब कोरोना आयो, हामी जुर्मुरायौं, तपाईं पनि अस्पताल छिर्नुभयो। क्या मज्जा आयो। अहिले आराम गरिरहनुभएको छ। हाम्रो सक्रियताको खबर लगिदिने कोही नहुन सक्छ। कसैले लगिगए पनि केही लछारपाटो लाउने छैन। प्रधानमन्त्रीज्यू, टुप्पामा आएर मलाईसमेत धम्क्याए भन्नुहोला। धम्क्याउन खोजेकै हो। सक्नुहुन्छ हामीलाई ठेगान लाउन ? सक्नुहुन्छ भने हेरौं, देखाउनुहोस्। जवाफको प्रतीक्षामा छौं। र, त्यसको समेत जवाफ बोकेर बसेका छौं। धन्यवाद। तपाईंका अशुभचिन्तक, तमाम कालोबजारिया"
स्ट्रिप नक्साकै त्रुटीले गुम्यो नेपाली भूभाग,"काठमाडौं : नेपालभारत संयुक्त सर्भे टोलीले रेखांकन गरी तयार परेको कञ्चनपुरको स्ट्रिप नक्सा त्रुटीपूर्ण रहेको दाबी गर्दै जनस्तरबाट खारेजीका लागि दबाब आएको छ। कञ्चनपुरबाट प्रतिनिधित्व गर्ने मन्त्री, सांसदसहितको टोलीले भारतीय पक्षबाट आफूलाई फाइदा हुने गरी नक्सा तयार परिएको बताउँदै स्ट्रिप नक्सामा पुनरावलोकन हुनुपर्ने माग राखेको हो। संसदीय टोलीमार्फत स्थलगत अध्ययन गरी भारतीय पक्षलाई फाइदा हुने गरी स्ट्रिप नक्सा बनाउने सर्भे टोलीमाथि कारबाही गर्नसमेत उनीहरूको माग छ। उनीहरूले मंगलबार गृहमन्त्री रामबहादुर थापा, परराष्ट्रमन्त्री प्रदीप ज्ञवाली, भूमि व्यवस्था सहकारी तथा गरिबी निवारणमन्त्री पद्मादेवी अर्याललाई ज्ञापन पत्र बुझाउँदै भारतीय पक्षलाई फाइदा हुने गरी भइरहेको सिमांकन अमान्य भएको जिकिर गरे। अन्तर्राष्ट्रिय सीमा सरोकार समूहका संयोजक पल्लवराज भट्टले ऐतिहासिक कालदेखि नेपाली भूभाग कायम भएको सयौं हेक्टर जग्गा भारततिर पर्ने गरी बनाइएको पाइएको जानकारी दिए। उनकाअनुसार भारतले अतिक्रमण गरेको भूमि नेपालको देखिने गरी स्थापित सीमा स्तम्भ (जंगे पिलर) लाई साक्षी स्तम्भ र नेपालतर्फ रहेको साक्षी स्तम्भ र सहायक पिलरलाई सीमाको मूल पिलर स्वीकार गर्दै तयार गरिएको स्ट्रिप नक्सा कार्यान्वयन गर्न खोज्दा कञ्चनपुरमा समस्या देखिएको उनको ठहर छ। उनीहरूले कञ्चनपुर जिल्ला भित्र भइरहेको सीमा रेखांकन कार्य बन्द गर्न पनि माग गरेका छन्। प्रमुख जिल्ला अधिकारी नेतृत्वमा फिल्डमा कार्यारत प्राविधिक टोलीलाई जनप्रतिनिधिको सहभागितामा ऐतिहासिक दस्तावेज, भोगचलन, कित्ता, नापी नक्सा तथा जग्गा धनी प्रमाणपुर्जा, जंगेपिलर, सीमासम्बन्धी अन्तर्राष्ट्रिय ऐन तथा कानुनका आधारमा नयाँ नक्सा तयार गर्ने अधिकार दिनुपर्ने उनीहरूको माग छ। स्ट्रिप नक्सा पुनरावलोक गर्दा सुगौली सन्धिपछि स्थापना गरिएका आधार सीमा स्तम्भ (जंगे पिलर)लाई अन्तर्राष्ट्रिय सीमा रेखांकनको मुख्य बनाउन उनीहरूले माग गरेका छन्। नियतबस सारिएका, गायब गरिएका, भत्काइएका २०० नम्बर, १९५ नम्बरलगायतका पिल्लरलाई विज्ञानसम्मत तथ्यका आधारमा पुरानै ठाउँको खोजी गरी तत्काल पुनस्र्थापना गर्न उनीहरूको माग छ। सीमानामा हुने अतिक्रमण र ज्यादतिविरुद्धको संघर्षमा गोविन्द गौतमले सहादत प्राप्त गरेको कुरा स्मरण गराउँदै कञ्चनपुरको सीमा क्षेत्रमा हुने हरेक समस्याबाट जनताको सुरक्षाका खातिर प्रत्येक २२ किलोमिटरमा सुरक्षा बल स्थापन गर्न पनि ज्ञापनपत्र मार्फत माग गरिएको छ। शारदा ब्यारेज निर्माणका बेलादेखि नेपालभारतबीच जग्गा सट्टा भर्नासम्बन्धी सहमति अनुसार जग्गाको यथार्थ विवरण सार्वजनिक गर्न पनि उनीहरूले माग गरेका छन्। ज्ञापन पत्र बुझाउने टोलीमा खानेपानीमन्त्री मगर, संसद्को महिला तथा समाजिक समितिका सभापति निरु पाल, कञ्चनपुर३ का सांसद डादीपकप्रकाश भट्ट, क्षेत्र नम्बर २ का सांसद नरबहादुर धामी, सांसद बीना बुढाथोकी, इन्दु कडरिया, पूर्वमन्त्री भानुभक्त जोशीलगायत छन्। ज्ञापन पत्र बुझ्दै भूमि व्यवस्थामन्त्री अर्यालले विवाद आएपछि सिमांकनका काम रोक्न निर्देशन दिइसकेको बताइन्। हामीले विवाद सुन्ने वित्तिकै सिमांकन अघि नबढाउनु निर्देशन दिएका छौं, उनले भनिन्। सरोकारवालाको खबरदारी निरन्तर हुनुपर्ने भन्दै मन्त्री अर्यालले नागरिक सचेतना चलिरहनुपर्ने बताइन्। उनले भनिन्, यो डकुमेन्टको हामी अध्ययन गर्छौ। राजनीतिक सहमति गरेर सहमति अनुसार नापजाँच गर्ने कुरामा हामी पहलकदमी लिन्छौं। नापी विभागका महानिर्देशक प्रकाश जोशीले विवादित स्थानको सिमांकन रोकिएको बताए। उनले परराष्ट्र मन्त्रालयको निर्देशन तथा गृहको सुरक्षामा नापी विभागले प्राविधिरूपमा सिमांकनको काम गर्ने जानकारी दिए। उनका अनुसार नेपालभारतको संयुक्त सीमासम्बन्धी बोर्डर वर्किङ ग्रुप (बीडब्लुजी) बैठकमा पनि समस्या आएका स्थानमा कामलाई रोक्ने सहमति भएको छ। सन् १८६० को सन्धि अनुसार नामांकनको काम सुरुवात भएको हो। त्यतिबेला नै नयाँ मुलकको रूपमा बाँके, बर्दिया कैलाली कञ्चनपुर नेपालले पाएको हो। विसं २०४५ मा स्थीर सीमा सिद्धान्त लागू गरिएको हो। कञ्चनपुर प्यारानाललगायत केही नालामा स्थीर सीमा सिद्धान्त लागू गरिएको छ। स्ट्रीप नक्साको काम २०३७३८ सालमा सुरु भएर २०६३६४ मा सकिएको हो। स्थीर सीमा कालापानी र सुस्तामा यो काम बाँकी छ। कैलाली, कञ्चनपुरको हकमा २०५८ देखि ६३ सम्म स्ट्रीप नक्साको काम भयो। सन् २०१४ मा बीडब्लुजीको गठन भएको हो। बीडब्लुजीको गठनपछि स्थीर नक्सा तयार भएका बाँकी स्तम्भ बनाउने, मर्मत सम्भार गर्ने, हराएका छ छैन इन्फेक्सन गर्ने, क्रस बोर्डर अक्युपेसनको लगत तयार गर्ने काम जिम्मेवारी पाएको हो। भारतमा परेको नेपाली भूभाग बैवाहा : बेलडाँडी गाउँपालिका३ वैवाहामा रहेको साविक ३२ नम्बरदेखि ३४ नम्बर पिल्लरसम्मको सिमांकन गर्दा २०२८ सालदेखि भोगचलन गर्दै आएको र लालपुर्जा भएको सयौं परिवारको जग्गा भारततिर पर्ने गरी नयाँ सिमांकन भएको छ। हालसम्म यो क्षेत्रमा कुनै विवाद छैन। दुवै पिलरको बीचमा नयाँ सर्भे तथा सीमांकन गर्दा १ सय विघा बढी जग्गा भारततर्फत पर्न गएको छ भने विश्व बैंकको सहयोगमा निर्माणाधीन महाकाली सिँचाई आयोजनाअन्र्तगत दोस्रो चरणको नहर समेत दशगजा बीचमा पर्न गएको छ। पचुइ : बेलौरी नगरपालिका८ पचुईस्थित ३८ नम्बर स्तम्भलाई साक्षी स्तम्भ मानिँदै आएको थियो। तर हाल ३८ नम्बरलाई मुल सीमा स्तम्भ मानिएर सीमांकन गरिएको छ। यो स्तम्भ नजिकबाट गएको हुलाकी सडक भारतमा परेको भन्दै निर्माण कार्य नै रोकिएको छ। ३७ नं स्तम्भदेखि ३८ हुँदै ३९ सम्मको सयौं विघा नेपालीले भोगचलन र जग्गाधनी पुर्जा भएको जग्गा पनि भारतमा परेको छ। २०० नम्बर सीमा स्तम्भ नै बेपत्ता : बैलौरी नगरपालिका १ र पुर्नवास नगरपालिकाको ४ नम्बर वडाको सीमा क्षेत्र रहेको २०० नम्बर सीमा स्तम्भ लामो समयदेखि गायब छ। तर यो स्तम्भ स्थापनामा कसैको ध्यान गएको छैन। सोही सीमा स्तम्भ गायब भएका कारण नेपाली भूभाग भारतीय पक्षबाट अतिक्रमण हुँदा गोविन्द गौतमले ज्यान गुमाउनु परेको थियो। २०१ नम्बरबाट १९९ नम्बरको जंगे पिलरलाई आधार मानेर २०० नम्बर पिलर स्थापना गर्नु पर्नेमा २०१ बाट सोझै १९८ मा पुग्ने गरी बीचको झण्डै ३ किलोमिटर लामो क्षेत्रको ५० मिटर देखि ७ सय मिटर चौडाइसम्म ठूलो नेपाली भूभाग भारततर्फ पर्ने गरी सिमांकन गरिएको छ। प्याराताल : पुनर्वास नगरपालिका ६ स्थित प्याराताल सशस्त्र द्वन्द्वकालमा सुरक्षा निकायको अभावमा भारतले अतिक्रमण गरेको छ। नेपालको तर्फबाट खटिएका तत्कालीन नापी अधिकृत मधुरमान मास्केको नेतृत्वको टोलीले भारततिरै बसेर तयार गरेको स्ट्रिप नक्सामा १९५ नम्बर पिलरलााई मुख्य सीमा स्तम्भ नभइ साक्षी स्तम्भको रूपमा स्वीकार गरेका थिए। २०५८ सालसम्म जिल्ला विकास समितिले ठेक्का लगाउँदै आएको प्याराताललाई मास्के नेतृत्व टोली सीमामा पर्ने गरी सहमति जनाएको पाइएको छ। बिजोर नम्बरको सीमा स्तम्भ बनाउने जिम्मा नेपाली पक्षको भए पनि १९५ नम्बरको पिलरको पुनर्निर्माण समेत गरिएको छैन। जसका कारण उक्त क्षेत्रको नेपाली भूभाग गुमाउनुका साथै प्याराताल समेत गुमाउनु पर्ने अवस्था आएको छ। गड्डा चौकीदेखि जिमुवासम्मको सडक : भीमदत्त नगरपालिका१० गड्डा चौकीदेखि जिमुवा जाने सडक खण्डको निर्माण भारतीय पक्षले बन्द गरिदिएको छ। नगरपालिकाले कालोपत्रे गर्न टेण्डर आह्वान गरी काम सुरु भएको अवस्थामा भारतीय पक्षले यो भूभाग आफ्नौ भन्दै काम रोकेको हो। सोही नगरपालिका९ ब्रम्हदेव बजारमा लामो समयदेखि रहेका हलिया मुक्ति बस्तीमा भारतीय पक्षले नयाँ भवन निर्माणमा रोक लगाएको छ। पुरानो बस्ती समेत खाली गर्न दबाब दिइरहेको छ।"
तीन नेता तीनतिर,"काठमाडौं : सत्तारुढ दल नेकपाले दुई अध्यक्षबीचको छलफलपछि बुधबार सचिवालय बैठक बोलाएको छ। प्रधानमन्त्री केपी ओली मिर्गौला पुन: प्रत्यारोपणका लागि अस्पताल भर्ना हुनुअघि १८ फागुनमा बैठक बसेको थियो। मिर्गौला प्रत्यारोपण गरी बालुवाटार फर्केका ओलीले बढाएको राजनीतिक सक्रियतापछि बुधबार बैठक बस्न लागेको हो। बुधबार सचिवालय बैठक बोलाइएको छ, वरिष्ठ नेता झलनाथ खनालले अन्नपूर्णसँग भने, बैठकका एजेन्डा अहिले जानकारी गराउने गरिएको छैन। उपाध्यक्ष वामदेव गौतमबारे निर्णयमा पुनर्विचारको एजेन्डा बन्न सक्छ कि भन्ने अन्नपूर्णको जिज्ञासामा खनालले भने, वामदेवजीलाई राष्ट्रियसभामा लैजाने विषयमा पार्टीले जे निर्णय गर्यो त्यो भइसक्यो। त्यसमा पुनर्विचार हुँदैन। त्यो छलफलमा आउने विषय पनि होइन। उपाध्यक्ष गौतमलाई राष्ट्रियसभामा सरकारको सिफारिसमा राष्ट्रपतिबाट मनोनीत कोटामा पठाउनेनपठाउने विषयमा विवाद छ। १८ फागुनको सचिवालय बैठकले गौतमलाई राष्ट्रियसभामा पठाउने निर्णय गरेको थियो। उक्त निर्णयमा प्रधानमन्त्री ओलीले असहमति जनाएपछि विवाद उत्कर्षमा छ। बैठक बोलाउन प्रधानमन्त्री ओली र अध्यक्ष पुष्पकमल दाहालबीच मंगलबार बालुवाटारमा छलफल भएको थियो। दुई अध्यक्षबीच संवादका लागि महासचिव विष्णु पौडेलले भूमिका खेलेका थिए। पौडेलले बिहान खुमलटार पुगेर दाहालसँग छलफल गरेका थिए। १४ फागुनको सचिवालय बैठकपछि ओली र दाहालबीच तीन चरणको भेटमा राजनीतिक संवाद भएको थिएन। मंगलबार भने पार्टी एकताका बाँकी काम, उपाध्यक्ष गौतमका सन्दर्भमा सचिवालयले गरेको निर्णय र कोरोना भाइरस संक्रमणको जोखिमबाट जोगिने उपायलगायत विषयमा भएको छलफलपछि दुवै अध्यक्ष बैठक बोलाउने निष्कर्षमा पुगेका हुन्। तत्कालीन एमालेभित्रको समीकरणमतभेदबाट फाइदा लिएर सरकार र आपूविरुद्ध मोर्चाबन्दीको प्रयास गरेको भन्दै ओली दाहालसँग रुष्ट थिए। उनी पार्टीमा सकभर बहुमतको निर्णय नमान्ने र सहमतिकै आधारमा निर्णय लिनुपर्ने पक्षमा उभिँदै आएका छन्। दाहाल पनि आफूलाई पार्टीमा कार्यकारी अधिकार दिइए पनि त्यसको अनूभति गर्न नदिएको, राजनीतिक नियुक्तिलगायत निर्णयमा एकलौटी गरेको, सचिवालयको निर्णय कार्यान्वयनमा अटेर गरेकोमा ओलीसँग असन्तुष्ट छन्। महासचिव पौडेलले नेताहरूबीच समस्या समाधानतिर सकारात्मक छलफल चलिरहेको बताए। बैठकमा प्रधानमन्त्रीको स्वास्थ्य अवस्थाबारे पनि छलफल हुने नेताहरूको भनाइ छ। ओलीदाहाल द्वन्द्व नेकपामा नेपाललाई कर्नरमा पार्न एक समय ओली र दाहालबीच साँठगाँठ चल्यो। नेपालले विधि र पद्धतिका विषय उठाइरहे। पार्टीका कतिपय संगठनात्मक निर्णयमा नोट अफ डिसेन्ट लेखे। त्यसमा दुई अध्यक्षमध्ये कसैले पनि चासो देखाएनन्। दाहाललाई लागेको थियो प्रधानमन्त्रीसँग पार्टी एकता गरिएको हो। भद्र सहमतिका आधारमा पार्टी कमान्ड क्रमश: ओलीपछि आफ्नै हातमा आइहाल्छ। दाहाललाई ओलीसँग त्यत्ति विश्वास थियो। जब ओलीले सरकारका नियुक्तिदेखि पार्टीसमेत आफ्नै कमान्डमा राख्ने र निर्णयप्रक्रियामा आफूलाई लागेका निर्णय गर्दै जान थाले तब दाहाल चिढिन पुगे। ओलीको कार्यशैलीसँग असन्तुष्ट बनेपछि दाहालले नयाँ साथीहरू खोज्न थाले। त्यही क्रममा नेपालसँग उनको हिमचिम बढेको दाहालनिकट एक नेताले बताए। ओलीले पार्टी एकताका संगठनात्मक निर्णय आफ्नो तरिकाबाट गर्न खोजेपछि दाहालले नेपालसँगको पनि सहमति खोजी गर्न ओलीमाथि दबाब बढाउन थाले। त्यसपछि दाहालले नेपालको साथ लिन थाले। आपूविरुद्ध मोर्चा बन्न सक्ने आकलन ओलीलाई थियो। उनले गौतमलाई फकाउन दाहालले प्रस्ताव गरेको संगठन विभाग प्रमुखमा सीमित राख्न चाहेनन्, विधान संशोधन गरी उपाध्यक्षसम्म बनाउन प्रस्ताव ल्याए। सचिवालय, स्थायी समिति हुँदै गौतमका लागि उपाध्यक्ष पद विधान संशोधन गरी नेकपाको केन्द्रीय समिति बैठकले पारित गर्यो। खनाललाई पनि यसअघि आफैंले एकताका क्रममा खोसेको वरीयता फिर्ता गराउँदै नेपालभन्दा माथिल्लो मर्यादामा ल्याउने गरी पार्टी निर्णय गराए। जब सभामुख, एमसीसी प्रकरण र गौतमलाई राष्ट्रियसभा लैजान संविधान संशोधनसम्मका प्रस्ताव आए तब फेरि गिजोलियो नेकपाभित्रको राजनीतिक समीकरण। यी विषयमा प्रधानमन्त्री ओली अप्ठ्यारोमा परे। पार्टी नेताहरू नै धु्रवीकृत हुन थाले। एकपछि अर्काे विषय पार्टीको राजनीतिक लाइन र लिडरसिपको विषयसँग जोडिँदै आउन थाल्यो। त्यसपछि नै पार्टीभित्र नेताहरूबीच धु्रवीकरणको अवस्था आएको हो, गृहमन्त्रीसमेत रहेका सचिवालय सदस्य रामबहादुर थापा भन्छन्, यो अहिले नेतृत्व र नीतिबीचको संघर्षका रूपमा देखिन खोजेको छ। यसैबीच प्रधानमन्त्री ओलीले आफू घेराबन्दीबाट जोगिन अनेक प्रयास थालेका छन्। ओलीनिकट एक नेताका अनुसार उनी गौतमका सवालमा सचिवालयको निर्णय कार्यान्वयनको पक्षमा छैनन्। सहमतिका आधारमा निर्णय हुनुपर्ने र बहुमतको निर्णय लाद्न नदिने रणनीतिमा ओली पक्ष छ। सहमति पनि खासगरी दुई अध्यक्षबीच हुनुपर्ने र त्यसका लागि अन्य नेताले सल्लाह मात्र दिन सक्ने धारणा ओली पक्षका नेताको छ। दुई अध्यक्षबीच सहमति नभएसम्म पार्टीमा निर्णय हुन सक्दैन। महाधिवेशनसम्म दुई अध्यक्षले एकीकरण गर्ने जिम्मा लिनुभएको हो, उनीहरू भन्छन्, अर्को बाटो रोजे एकीकरण नै अप्ठेरोमा पर्न सक्छ। तानातानमा नेपाल पार्टीभित्र कोर अफ लिडरसिपमा रहेका नेताहरूकै बीच ध्रुवीकरण बढेका बेला नेपाल तानातानमा परेका छन्। आफ्नो पक्षमा बहुमत जुटाउन नेपाललाई तान्दा सहज हुने देखी ओलीदाहाल दुवैको बीचमा निर्णायक अवस्थामा नेपाल छन्। त्रिपक्षीय शक्ति सन्तुलनको अवस्थामा रहेका नेपाल जता उभिन्छन् नेकपाभित्र नेताहरूको बहुमत पल्लाभारी उतै हुने अवस्था देखिएको छ। यो अवस्था बुझेरै ओलीले आफ्नो अप्ठ्योराका साथी नेपाललाई बनाउन खोजिरहेका छन्। जसरी हुन्छ फकाउने रणनीतिमा ओली पक्षका नेताकार्यकर्ता दिनहुँ नेपाल निवास धाउने क्रम चलिरहेको छ। नेपालले पनि विवाद समाधानको मध्यस्थताका लागि गौतमलाई पार्टी निर्णय कार्यान्वयन गर्न राष्ट्रियसभा पठाउने र डा युवराज खतिवडालाई प्रधानमन्त्रीको चाहनाका आधारमा अर्थमन्त्रीमै तत्कालका लागि दोहोर्याउने प्रस्ताव अगाडि बढाएका थिए। त्यसमध्ये खतिवडा गैरसांसदका रूपमा अर्थमन्त्रीमा दोहोरिएका छन्। नेपाल दुवै अध्यक्षलाई आफूसँग गर्ने व्यवहारलाई शंकाको लाभले हेर्ने र गौतमको पार्टी निर्णय कार्यान्वयन हुनुपर्ने पक्षमा अडिग देखिएका छन्। बैठकअघि नेपालसँग दुवै अध्यक्षले बढाएको छलफल र नेताबीच भएका भेटघाटका कारण पनि बुधबार हुने सचिवालय बैठक अर्थपूर्ण हुने देखिन्छ। रणनीति आआफ्नै ओली अडान वामदेवलाई राष्ट्रियसभामा सिफारिस गर्न पार्टीले गरेको सुझाव कार्यान्वयन नगर्ने एमसीसी सम्झौता जसरी पनि सदनबाट अनुमोदन गराई छाड्ने रणनीति माधव नेपाल पक्षलाई फकाई पूर्वएमाले धारलाई संगठित गर्ने विकल्पमा माओवादी धारका नेता नारायणकाजी श्रेष्ठ र रामबहादुर थापालाई आफूतिर आकर्षित गर्ने सचिवालयमा बहुमतको निर्णय नमानी सर्वसम्मत निर्णयमा जोड दिइरहने दाहाल अडान वामदेवलाई राष्ट्रियसभामा लैजाने सचिवालयको निर्णय कार्यान्वयन गर्नुपर्ने एमसीसी सम्झौता परिमार्जन गरेर मात्र अनुमोदन गर्नुपर्ने रणनीति भैंसेपाटी भेलामा सहभागी गठबन्धन जोगाई त्यसलाई निरन्तरता दिइराख्ने पूर्वमाओवादी धारको एकता जोगाएर माधव नेपाललाई आफूतिर आकर्षित गरिराख्ने बहुमत आफूतिर पुग्दा आवश्यक परे बहुमतबाट पनि निर्णय प्रक्रियामा जाने नेपाल अडान वामदेवलाई राष्ट्रियसभामा लैजाने सचिवालयको निर्णय कार्यान्वयन गर्नुपर्ने पार्टीमा विधिपद्धतिअनुसार संगठनात्मक र राजनीतिक निर्णय लिनुपर्ने रणनीति  डा युवराज खतिवडालाई तत्कालका लागि अर्थमन्त्री कायम राख्ने गरी मध्यमार्गी प्रस्तावमा सहमति खोजी गर्ने दाहालओली दुवैसँग शंकाको लाभका आधारमा व्यवहार प्रदर्शन गर्ने पार्टी विवाद समाधान गर्न शक्ति बाँडफाँट प्रस्तावमा छलफल गराउने र त्यस आधारमा आफ्नो लाभको खोजी गर्ने"
हाइड्रो हब बन्दै लिखु करिडोर,"ओखलढुंगा : हिमनदीका उपनामले परिचित लिखुमा एकसाथ ७ जलविद्युत् आयोजना निर्माणाधीन छन्। पूर्वी पहाडका ओखलढुंगा, रामेछाप र सोलुखम्बुको सीमा हुँदै बग्छ लिखु। ७ आयोजना ओखलढुंगाको लिखु गाउँपालिका र रामेछापको लिखुतामाकोसी गाउँपालिकाको बिजुलीकोट आसपासमा निर्माणाधीन छन्। यी आयोजना पूरा हुँदा लिखुबाट ३ सय २९ दशमलव ६ मेगावाट विद्युत् उत्पादन हुनेछ । पछिल्लो समय नदीको माथिल्लो क्षेत्र लाहाछेवरदेखि बिजुलीकोटको रातामाटासम्म आयोजनाका संरचना धमाधम निर्माण भइरहेका छन्। रामेछापको उत्तरी बस्ती लाहाछेवरमा ५८ मेगावाटको भिजन जलविद्युत् निर्माणाधीन छ। यो आयोजनाको प्रवेशमार्ग र अन्य संरचना निर्माण भइरहेको छ। आयोजनाले रामेछापको उमातीर्थ नजिकै विद्युत्गृह बनाउने तयारी गरेको छ । हिमालय प्रालिले प्रवद्र्धन गरेको ७७ मेगावाटको लिखु१ आयोजना अन्तिम चरणमा पुगेको छ। आयोजनामा मुख्य लगानी प्राइम बैंकको छ भने अन्य ६ बैंकको समेत साझेदारी छ। लिखु१ मा विद्युत् उत्पादनपछि बाहिरिएको पानी फेरि लिखु२ आयोजनामा प्रयोग गरेर विद्युत् उत्पादन गर्ने तयारी छ । प्रतिमेगावाट १८ करोड लगानी अनुमान गरिएको लिखु१ मा ३० प्रतिशत लगानी मोतीलाल दुगड समूहको छ । प्रतिमेगावाट १८ करोड खर्च अनुमान गरिएको आयोजना ०७७ साउनमा निर्माण सकिने दुगड समूहका सदस्य राजन खत्रीले बताए। लिखु२ को क्षमता ५५ मेगावाट हुनेछ । यो आयोजनामा माछापुच्छे बैंकको मुख्य लगानी छ। उमाकुण्ड१ क्यामाको वाल्दिङ दोभानमा बाँध बनाएर उमाकुण्डकै ठाडोखोलामा विद्युत्गृह निर्माण गरिँदैछ। समूहले तेस्रो आयोजनाको काम पनि सँगै अघि बढाएको छ । लिखुको राङ्दहमा बाँध निर्माण गरी बुकुदोभानमा विद्युत्गृह बनाइने आयोजनाको पनि तीव्र निर्माण भइरहेको छ । २९ दशमलव ४ मेगावाट क्षमताको लिखु३ आयोजनाले ०७७ असारमा विद्युत् उत्पादन गर्नेछ । दुगड समूहले बनाइरहेका तीनवटै आयोजनाका सुरुङ र पावर हाउस निर्माण, प्रसारण लाइनको सर्भे, जग्गा अधिग्रहणलगायत भइरहेको छ।उत्पादित विद्युत् १३२ केभी प्रसारण लाइनमार्फत् रामेछापको चुचुरेस्थित गर्जाङ सबस्टेसनमा केन्द्रीय प्रसारण लाइनमा जोडिने खत्रीले बताए । तीन आयोजनाबाट उत्पादन हुने १ सय ६१ दशमलव ४० मेगावाटमध्ये नेपाल विद्युत् प्राधिकरणले १ सय १४ मेगावाट किन्ने सम्झौता भएको छ। बाँकी अन्यलाई बेच्ने तयारी छ। आयोजनाका लागि सानाठूला गरी ५ पक्की पुल र करिब १ सय २५ किलोमिटर सडक निर्माण भएको छ। लिखु४ को ३० प्रतिशत काम सकिएको छ। ५२ दशमलव २ मेगावाट क्षमताको आयोजना निर्माणस्थल ओखलढुंगाको खिजिदेम्बा र रामेछापको उमाकुण्ड गाउँपालिकाको बीचमा पर्छ। विद्युत्गृह ओखलढुंगाको लिम्तीमा बन्दै छ। लिखुमा अर्को लोअर लिखु आयोजना पनि निर्माणाधीन छ। ओखलढुंगाको लिखु गाउँपालिका र रामेछापको लिखुतामाकोसी गाउँपालिकाको सिमाना ढाँडेमा बाँध बाँधेर रामेछापको बिजुलीकोटमा पावर हाउस निर्माण अघि बढेको छ। यो आयोजनाको मुख्य लगानीकर्ता सानिमा बैंक हो। २८ दशमलव १ मेगावाट क्षमताको आयोजनाको ५० प्रतिशत काम सकिएको छ। ३ किलोमिटर सुरुङ निर्माण गर्नुपर्ने आयोजनाको हालसम्म २ दशमलव ३ किलोमिटर सुरुङ बनिसकेको छ। हाइड्रो हब बन्दै लिखु करिडोर निर्माणाधीन ७ आयोजनाबाट प्रभावित क्षेत्रमा ओखलढुंगाको लिखु र खिजिदेम्बा गाउँपालिका पर्छन्। ओखलढुंगाका २ गाउँपालिका र रामेछापका उमाकुण्ड र लिखुतामाकोसी गरि ४ स्थानीय तह आयोजनाबाट प्रत्यक्ष प्रभावित छन्। एउटै नदीमा ७ आयोजना बन्न लागेकोमा स्थानीय हर्षित छन्। लिखु हाइड्रो हब बन्दै छ, आयोजनास्थल वरपर सडक, खानेपानी जस्ता पूर्वाधार बन्दै छन्, यो खुसीको कुरा हो, लिखु गाउँपालिकाका कार्यपालिका सदस्य तथा स्थानीय मावर सुनुवारले भने। उनका अनुसार लिखु क्षेत्रको मुहान चाँडै फेरिन्छ। लिखु हाइड्रो हब बन्दा पूर्वाधार विकासमा योगदान पुग्ने खिजिदेम्बाका सामाजिक कार्यकता लिला सुनुवार बताउँछन्। उनका अनुसार प्रभावित क्षेत्रका स्थानीयले मुआब्जा पाउने, पूर्वाधार चाँडै विकास हुने र हाइड्रोमा सेयर पाउने भएकाले उत्साहित छन्। लिखुका जलविद्युत् परियोजनाले खिजिदेम्बा र लिखु गाउँपालिकाले जल पर्यटनबाट फाइदा लिन सक्ने विश्वास स्थानीयको छ। लिखु४ का जनसम्पर्क अधिकृत चन्द्रकान्त सुनुवारले आयोजना प्रभावित क्षेत्रमा स्वास्थ्य, शिक्षा, खानेपानी र सडकजस्ता पूर्वाधार निर्माण गरिरहेकाले स्थानीय लाभान्वित भएको बताए। यस वर्ष आयोजनाका काम अन्तिम चरणमा पुग्ने उनको भनाइ छ।"
हल्लामै बजार अनियन्त्रित,"काठमाडौं : हल्लाका भरमा अत्यधिक संख्यामा सञ्चित गर्दा बजारमा ग्यास अभाव देखिएको छ। पेट्रोल लिन पनि उपभोक्ता लामो लाइन लाग्न थालेका छन्। नेपाल आयल निगम र व्यवसायीले हल्लाअनुसार पूर्वतयारी नगर्दा पम्पहरूमा लाइन लाग्नुपर्ने अवस्था आएको हो। उपत्यकाका पम्पहरूमा सोमबार साँझदेखि पेट्रोल लिन लाइन लागेको थियो। उपभोक्ताको भीड मंगलबार साँझसम्म यथावतै देखियो। यसमा मुख्य तीन कारण देखिएको नेपाल पेट्रोलियम डिलर्स एसोसिएसनका अध्यक्ष लिनेन्द्र प्रधान बताउँछन्। भारतले कोरोना भाइरसको संक्रमण फैलिन नदिन गत आइतबारदेखि प्रमुख चारबाहेक अन्य नाका बन्द गरेको छ। भारतले नाकाबन्दी लगाएको भनेर गलत हल्ला चलाएका भरमा उपत्यकावासी सकेसम्म बढी परिमाणमा पेट्रोलको जोहो गर्न पम्पमा ओइरिए। यस्तो अवस्थामा निगमले शनिबार पनि थानकोट डिपो सञ्चालनमा ल्याई पम्पलाई पेट्रोल उपलब्ध गराउनुपथ्र्यो। निगमले शनिबार डिपो बन्द राख्यो। थानकोट डिपोले शुक्रबार पेट्रोल ९ लाख ३३ हजार र डिजेल १२ लाख ७ हजार लिटर वितरण गरेको थियो। उसले आइतबार दिउँसो २ बजेदेखि पेट्रोल ८ लाख २८ हजार र डिजेल ९ लाख ८३ हजार लिटर उपत्यकाको बजारमा पठाएको थियो। निगमले आफ्नो योजनाअनुरूप आइतबार बिहान ७ बजेदेखि इन्धन उपलब्ध पनि गराएन। मागको तुलनामा निगमले अपर्याप्त परिमाणमा इन्धन बजारमा पठाउनु र शनिबार नदिनुले बजारलाई झनै अनियन्त्रित बनाएको अध्यक्ष प्रधान बताउँछन्। उनका अनुसार पेट्रोलका लागि लामो लाइन लाग्नुमा व्यवसायीको पनि भूमिका छ। मूल्य घट्ने सवालमा व्यवसायीले कम परिमाणमा इन्धन उठाएको, त्यही पनि बिक्री नगरेकाले बजारमा कृत्रिम अभाव गराउन भूमिका खेलेको प्रधान स्वीकार गर्छन्। निगमले अंग्रेजी महिनाको १ र १६ तारिखमा इन्धनको मूल्य समायोजन गर्छ। अन्तर्राष्ट्रिय बजारमा घट्दो मूल्यअनुसार निगमले सोमबार मूल्य समायोजन गर्दै छ भन्ने जानकारी पाएका व्यवसायीले कम परिमाणमा थानकोट डिपोबाट इन्धन उठाए। उनीहरूले आइतबार र सोमबार त्यसको एकचौथाइ पनि बिक्री नगरी पम्प बन्द गरे। भारतले फेरि नाकाबन्दी गरेको गलत हल्ला सामाजिक सञ्जालमार्फत फिजाइयो, उनी भन्छन्, त्यसको प्रत्यक्ष प्रभाव पम्पहरूमा पर्यो। उपभोक्ता हल्लाकै भरमा ग्यालेन र मिनरल वाटरको बोतलमै पेट्रोल लिन लाइनमा बस्न थालेका छन्। उपभोक्ताले भूकम्प र नाकाबन्दीकै अवस्था सिर्जना हुने हल्लाका भरमा अनावश्यक जोहो गर्न थालेपछि भीड बढेको हो। सिनामंगलस्थित तपस्या ट्रेडर्स पम्पका सञ्चालक श्याम बुढाथोकी पेट्रोल माग शनिबारदेखि सामान्य अवस्थाभन्दा झन्डै ४० प्रतिशतले बढेको बताउँछन्। पर्याप्त परिमाणमा इन्धन दिए पनि लाइन कम नभएको बुढाथोकीको भनाइ छ। उनी बाग्मती पेट्रोल डिलर्स एसोसिएसनका उपाध्यक्षसमेत हुन्। पेट्रोल छैन भनेर बोर्ड झुन्ड्याएकै पम्पहरूले पेट्रोलको कालोबजारी गरेको भेटिएको छ। चारपांग्रे सवारीको डिक्कीमा लुकाइएको ड्रममै आवश्यकताभन्दा बढी पेट्रोल बिक्री गरिएको छ। दुईपांग्रेले ग्यालेनमै पेट्रोल खरिद गरी लगेको फेला परेको छ। बजारमा खाना पकाउने ग्यास र पेट्रोल अभाव भयावह बन्दै छ। कालोबजारी, कृत्रिम अभाव र कार्टेलिङ रोक्न सरकार सफल भएको छैन। बजारमा पर्याप्त परिमाणमा ग्यास, नुन, खाने तेल, मास्क र पेट्रोल भएको दाबी गरिए पनि उपभोक्ताले सहज रूपमा यस्ता वस्तु पाएका छैनन्। बजारमा बढ्दो कालोबजारी र कृत्रिम अभाव नियन्त्रण नहुँदा सरकारको उपस्थिति नभएको गलत सन्देश उपभोक्तामा गएको छ। निगमले भने इन्धन पर्याप्त वितरण गरिएकाले बुधबार बिहानदेखि पम्पमा उपभोक्ताको लाइन समाप्त हुने दाबी गरेको छ। निगमका प्रवक्ता वीरेन्द्र गोइतका अनुसार मंगलबार सामान्य अवस्थामा खपत हुने परिमाणभन्दा ५ लाख ६९ हजार लिटर बढी पेट्रोल बजारमा पठाइएको छ। मंगलबार ११ लाख ६९ हजार लिटर पेट्रोल र १४ लाख ११ हजार लिटर डिजेल बजारमा पठाइएको प्रवक्ता गोइत सुनाउँछन्। उपत्यकामा सामान्य दिनमा ६ लाखदेखि साढे ६ लाख लिटर पेट्रोल र ९ लाख लिटर डिजेलको माग छ। शनिबार सार्वजनिक बिदा भएकाले इन्धन उपलब्ध गराउन नसकिए पनि आइतबारदेखि मागभन्दा बढी वितरण भइरहेको छ, उनी भन्छन्, बुधबारदेखि अवस्था सामान्य हुन्छ। जुनसुकै कम्पनीको सिलिन्डर साट्नू उद्योग, वाणिज्य तथा आपूर्ति मन्त्रालयले एक ब्रान्डको ग्यास सिलिन्डर अर्कोसँग नि:शुल्क साट्न उद्योगीलाई निर्देशन दिएको छ। मन्त्री लेखराज भट्टले मंगलबार ग्यास उद्योगीलाई मन्त्रालयमा बोलाएर अवस्था सामान्य नहुँदासम्म सिलिन्डर साट्न पाउने सुविधा बुधबारदेखि कार्यान्वयनमा ल्याउन भनेका हुन्। बजारमा देखिएको ग्यासको कृत्रिम अभाव नियन्त्रण गर्न मन्त्रीज्यूले उद्योगीलाई बोलाएर जुनसुकै ब्रान्डको भए पनि सिलिन्डर नि:शुल्क साट्न पाउने व्यवस्था तत्कालै कार्यान्वयनमा ल्याउन निर्देशन दिनुभएको छ, मन्त्री भट्टको सचिवालय स्रोतले भन्यो, साट्न नमान्ने उद्योगीमाथि कडा कारबाही गर्ने चेतावनी मन्त्रीज्यूले दिनुभएको छ। नेपाल एलपी ग्यास उद्योग संघका अध्यक्ष गोकुल भण्डारीले गुणस्तर र सुरक्षाको सवालमा एक ब्रान्डको सिलिन्डरसँग अर्को साट्न प्राविधिक रूपमा नमिल्ने बताए। यो नेपाल आयल निगमको एलपी ग्यास विनियामवलीविपरीत हुने उनको भनाइ छ। हामीले प्राविधिक रूपमा यो निकै जोखिमपूर्ण काम भएकाले निगमको विनियावलीविपरीत नमिल्ने सुझाव दिएका छौं, उनले भने, ग्यासको आपूर्ति पर्याप्त परिमाणमा र उद्योगबाट बजारमा पनि उल्लेख्य संख्यामा पठाउने काम भइरहेकाले केही दिनमै अवस्था सामान्य हुन्छ।"
कोरोना भाइरसले निम्त्याएको सुनसान (फोटो फिचर),"कोरोनाभाइरस सङ्क्रमण विश्वभरि फैलिएपछि मानिसहरू सार्वजनिक स्थलमा जान छोडेका छन्। पहिला व्यस्त देखिने सडकहरू अहिले सुनसान देखिन थालेका छन्। लन्डनमा व्यस्त समय भनिने बेला मिलेनीअम पुलमा हिँड्दै एक महिला। कोरोनाभाइरस महामारीसँग सङ्घर्ष गर्न प्रधानमन्त्री बोरिस जोनसनले अत्यावश्यकबाहेक अन्य अवस्थामा सर्वसाधारणहरूलाई बाहिर ननिस्किन अनुरोध गरेका छन्।  फ्रान्सको नीस सहरमा भूमध्यसागरतर्फ हेर्दै एक पुरुष। फ्रान्समा हिँडडुल गर्न प्रतिबन्ध लगाउँदै सरकारले मानिसहरूलाई घरमै बस्न भनेको छ।  यूएईमा ड्रोनबाट खिचिएको यो तस्बिरमा रित्तो तटीय क्षेत्र देख्न सकिन्छ। यूएईले अधिकांश पर्यटकीय क्षेत्र बन्द गरेको छ। विदेशी पर्यटकलाई भिसा दिन पनि रोकेको छ।  मिलानमा देखिएको एउटा खाली चोक। इटलीमा सरकारले औषधि र खाद्य सामाग्री बेच्नेबाहेक सबै पसल बन्द गर्न निर्देशन दिएको छ।  भारतको राजधानी दिल्लीमा देखिएको सफदरजङ्ग समाधिस्थल। सरकारले त्यहाँ पनि मानिसहरूलाई भेला नहुन आदेश दिएको छ।  ब्याङ्ककमा डुङ्गा विहारमा रमाउँदै एक जोडी। थाईल्यान्डका पर्यटकीय स्थलमा विदेशीहरूको सङ्ख्या घटेको छ।  लेबननमा आपत्कालीन अवस्थाको घोषणा गरिएपछि सडकमा सर्वसाधारणहरूको सङ्ख्या कम भएको छ।  भीएनामा रित्तो चोकमा बसिरहेका दुई सर्वसाधारण ।  स्पेनको मड्रिडनजिकै अवस्थित एउटा सहरमा गस्ती गर्दै सुरक्षाकर्मीहरू ।  न्यूयोर्कमा विद्यालय, रेस्टुराँ र मदिरालय पनि बन्द हुँदैछन्।  भेनेजुएलामा सुनसान सडक। त्यहाँ सर्वसाधारणहरूलाई आफ्नो घरमै बस्न आग्रह गरिएको छ। सामग्री तथा तस्बिर बीबीसीबाट"
बेसहारा वृद्धा दम्पतीको बन्ने भयो घर,"वीरगन्ज : अर्कैले बनाइ दिएको खरको झुपडीमा वर्षौदेखि आश्रय लिएर बस्दै आएका बेसहारा वृद्ध दलित दम्पतीको सहयोगका लागि दाताहरु अगाडि सरेका छन् । पर्साको जीरभवानी १ बलुवाका वृद्ध बागड राम चमार र उनकी श्रीमती ठगीया देवीको बिचल्लीबारे अन्नपूर्णमा भोकभोकै बेसहारा शीर्षकमा समाचार प्रकाशन भएको थियो । समाचार प्रकाशन भएपछि बेसहारा दलित दम्पतीका लागि पक्की घर बनाइ दिन विभिन्न संघसंस्था र दाता अगाडि सरेका हुन् । जायजेथा र सन्तान समेत नभएका वृद्धा दलित दम्पती, छिमेकी गौरी महरा चमारले आफ्नो खेतको पाखामा बनाइ दिएको एक कोठे साँघुरो खरको झुपडीमा वर्षौदेखि आश्रय लिएर बस्दै आएका छन्। त्यहि जग्गामा वृद्ध दलित दम्पतीका लागि पक्की घर बनाइ दिन दाताहरु अगाडि सरेका हुन्। आँखा पनि राम्रो सक्न देख्न नसक्ने वृद्ध दम्पतीको पक्की घर निर्माणका लागि बुधबारदेखि नगद सहयोग संकलन पनि सुरु भएको छ। कालीकामाइ गाउँपालिकाका प्रमुख प्रशाकीय अधिकृत राजु साहले नगद १६ हजार सहयोग गरेका छन् । हेटौडा ४ थाहाचोककी अन्जु रानाभाटले ५ हजार, उनकी आमा सरस्वती रानाभाटले २ हजार ५ र रानाभाटकी छिमेकी मीना सन्जेलले पनि २ हजार ५ रुपैयाँ सहयोग गरेका छन् । घर निर्माणका लागि ४ जनाले सहयोग गरेको कुल २५ हजार १० रुपैयाँ बुधबार बलुवा टोलमै पुगेर वडा अध्यक्ष शेख नमान् आजममार्फत वृद्धा दम्पतीलाई हस्तान्तरण गरिएको छ । त्यस अवसरमा प्रमुख प्रशासकीय अधिकृत साहले वृद्धा दम्पतीलाई १ क्वीन्टल चामल पनि प्रदान गरे । गत फागुन २९ मा पनि वीरगन्जको समर्पण सेवा संस्थाकी संस्थापक गायत्री देवीले बुलवा गाउँमै पुगेर नगद २ हजारका साथै ३ महिनाका लागि खान पुग्ने खाद्यान्न र लुगाकपडा प्रदान गरेकी थिइन् । वृद्धा दम्पतीका लागि अहिले ३४ महिनासम्म खान पुग्ने गरी चामल दाल मरमसला सबै सहयोगमा आइसकेको छ, स्थानीय युवा कृष्ण मोहन साहले भने, 'अब उनीहरुका लागि सुरक्षित आवासको आवश्यकता देखिएको छ त्यसैले गाउँलेको सल्लाहअनुसार दाताको सहयोग लिएर पक्की घर बनाउन अगाडि सरेको हौं।' '५० देखि ६० हजारको खर्चमा ब्लकको सिमेन्टेट एक कोठे घर बन्छ, वडा अध्यक्ष आजमले भने, 'बुधबार मात्रै सहयोगी दाताबाट २५ हजार रुपैयाँ संकलन भइसकेको छ। बाँकी ३०५ हजार रुपैयाँ पनि हामी सहयोग मागेर सजिलै उठाइ हाल्छौं।' अहिले झुपडी भएको जग्गाका जग्गाधनी गौरी महरा चमार पनि पक्की घर निर्माणका लागि जग्गा दिन राजी भइसकेको भन्दै वडा अध्यक्ष आजमले भने, '२३ दिन भित्रै जग खन्ने काम सुरु गराउँछौं, २० देखि २५ दिन भित्रमा ब्लकको पक्की घर बनाइ सक्छौं ।' पक्की घर बन्ने भएपछि वृद्धा दम्पती खुशी भएका छन् । वर्षाका बेला खरको छानो चुहिन्छ , शीतलहरीमा चिसो सिरोटेले रात बिताउनै सकस हुन्छ, ७२ वर्षीया वृद्ध बागड भन्छन्, 'तर अब पक्की घर बनाइ दिने भएका छन्, एक रात भएपनि राम्रो घरमा सुतेर मर्ने धोको थियो।' उमेरले ७ दशक पार गरिसकेका वृद्धा दलित दम्पती समाजिक सुरक्षा भत्ताबाट पनि बञ्चित छन् ।उनीहरुले अहिलेसम्म नागरिकता पाउन सकेका छैनन्।"
डोजरमा आगजनी,जाजरकोट : बारेकोटमा मंगलबार राती अपरिचित समुहले डोजरमा आगजनी गरेको छ । बारेकोट गाँउपालिका जोड्ने हान्नेसल्लालिम्सा सडक खन्न लगिएको रेगन निर्माण सेवा सुर्खेतको डोजरमा आगजनी भएको हो । सडक निर्माणको लागि बारेकोट लगिएको बा ३ क ४०८६ नम्वरको डोजर बारेकोट गाउँपालिका १ धौलाकोट खडकरी भन्ने स्थानमा आगजनी भएको जिल्ला प्रहरी कार्यालय जाजरकोटले जनाएको छ । आगलागीबाट डोजरका पुरै पाटपुर्जा जलेको छ । डोजर किन र कसले आगजनी गरेको हो भन्ने खुल्न नसकेको प्रहरी जनाएको छ । नेत्रविक्रम चन्द्र विप्लब नेतृत्वको नेकपाका कार्यकर्ताले डोजर मालिक दानबहादुर खडकासँग केही समय अघि मोटो रकम चन्दा मागेको तर दिन आलटाल गरेपछि जलाएको हुन सक्ने आशंका गरिएको छ । डोजर मालिक खड्काले चन्दा नदिन डोजर जलाउने धम्की बारम्बार आएको सुनाए । तर अहिलेसम्म आगजनीको जिम्मा कसैले लिएको छैन । घटनास्थल सदरमुकामबाट दुई दिनको पैदल दुरीमा पर्छ । घटनाको अनुसन्धान भइरहेको जिल्ला प्रहरी कार्यालय जाजरकोटका प्रहरी नायव उपरीक्षक किशोर सिह श्रेष्ठले बताए ।
कास्की अदालतका स्रेस्तेदार घुससहित पक्राउ,पोखरा : जिल्ला अदालत कास्कीका स्रेस्तेदार लोकनाथ पराजुलीलाई ३० हजार रुपैयाँ घुससहित अख्तियार दुरुपयोग अनुसन्धान आयोग पोखराको टोलीले बुधबार पक्रेको छ। पोखरा ५ पस्र्याङको मदिरा पसलमा मुद्दाको पक्षवालासँग घुस लिइरहेको अवस्थामा बुधबार साँझ ८ बजे पराजुली पक्राउ परेका हुन्। अख्तियार पोखराका सूचना अधिकारी मेघनाथ रिजालका अनुसार संगठित अपराध सम्बन्धी मुद्दामा पक्राउ परेका व्यक्तिको गाडी छुटाइदिने प्रलोभनमा स्रेस्तेदार (उपसचिव) पराजुलीले ३० हजार रुपैयाँ घुस मागेका थिए। अपराधको सिलसिलामा प्रयोग भएको आधारमा नियन्त्रणमा लिएको गाडी छुटाइदिने प्रलोभन पराजुलीले दिएका थिए। ५० हजार रुपैयाँ घुस माग्दा ३० हजारमा बार्गेनिङ गरी त्यतिमा कुरो टुंगिएपछि पैसा लिन पराजुली रेस्टुरेन्ट पुगेका थिए। स्रेस्तेदारको जिम्मेवारी अदालतमा प्रशासनिक प्रमुखको हुन्छ। अघिल्लो सातामात्रै अदालतले उक्त मुद्दामा गाडीसमेत नियन्त्रणमा लिने आदेश गरेको थियो। स्रेस्तेदार पराजुली यसअघिदेखि नै विवादित छविका मानिन्थे। त्यही छविका कारण उनी समकालीन सहकर्मीहरुसँगै बढुवा हुन सकेका थिएनन्। कास्कीबाट सरुवा भइसकेका उनी रमाना लिएर हिँड्ने बेलामा उनी घुस काण्डमा फसेका छन्। उनको सर्वाेच्च अदालतको इजलास अधिकृतमा सरुवा भइसकेको छ। बागलुङ जिल्ला अदालतमा स्रेस्तेदार छँदा विवादमा मुछिएका पराजुलीकै कारण कुनै मुद्दाका पक्षले अदालतमै ढुंगामुढा गरेका थिए। अदालतमा घुसको चर्चा हुने गरे पनि उपसचिव पदकै कर्मचारीलाई अख्तियारले पक्राउ गरेको सम्भवत पहिलो हो।
परीक्षामा चिट समातिएपछि छात्राले गरिन् आत्महत्या,कपिलवस्तु : परीक्षामा चिट समातिएपछि एक छात्राले आत्महत्या गरेकी छन्। शिवराज नगरपालिकास्थित शिवपुरमा रहेको नेपाल आदर्श माध्यमिक विद्यालयमा कक्षा ८ मा अध्ययनरत १८ वर्षीय छात्रा सीमा विकले सुसाइट नोट लेखेर आत्महत्या गरेको प्रहरीले जनाएको छ। सुसाइट नोटमा आफुले चिट चोरेको प्रति आत्मग्लानी गर्दै विद्यालयका प्रधानाध्यापकसँग माफी माग्दै आफुले आत्महत्या गर्ने निर्णयमा पुगेको लेखिएको छ। मंगलबार सञ्चालित कक्षा ८ को परीक्षामा सीमाबाट चिट बरामद भएपछि परीक्षा निरिक्षकले उनको प्रवेशपत्र र उत्तर पुस्तिका केही समयका लागि खोसेका थिए। आफुले परीक्षा कोठामा अमर्यादित गतिविधी गरेकोप्रति विद्यालयको समेत बदनामी हुने र आफु कसैको सामु मुख देखाउन लायक नभएको भन्दै उनले आत्महत्या गरेको सुसाइट नोटमा लेखिएको छ। सुसाइट नोट २ पेजको छ। जसमा निकै भावुक वाक्यहरु लेखिएका छन्। शिवराज नगरपालिका१ उमरी घर भएकी निशाले घर नजिकैको सुरई सामुदायिक वनको जामुनको रुपमा झुण्डिएर आत्महत्या गरेको प्रहरीले जनाएको छ। छात्रा विकको शव पोष्टमार्टमपछि परिवारलाई बुझाइएको छ।
दादुरारुवेला खोप अभियानबारे सचेत गराइँदै,"डोल्पा : राष्ट्रिय खोप कार्यक्रम कार्यक्रमअन्तर्गत दादुरा रुवेला खोप अभियान बारे सचेत गराउन थालिएको छ । डोल्पा जिल्लामा एक कार्यक्रमका बीच खोप अभियानबारे जानकारी गराइएको हो । सन २०२० मा रोटा भाइरसविरुद्धको खोप लगाउने तयारी रहेको स्वास्थ्य कार्यालयले जानकारी दिएको छ । दादुरा रुवेला खोप संस्थागत,बाह्य खोप केन्द्र र घुम्ती खोप सेवा सञ्चालन गरेर सबै बालबालिकामा खोप लागइने छ । डोल्पा जिल्ला भूगोलमा निकै ठूलो जिल्ला भएको कारण थप घुम्ती खोप केन्द्रको स्थापना गरेर खोप लगाइ खोपबाट कुनैपनि बालबालिका बञ्चित हुन नदिने जिल्ला खोप समन्वय समितिले जानकारी दिएको छ । उपचार नहुने भएको हुदा समयमा नै खोप लगाउनु महत्वपूर्ण रहेको डाक्टर मछिन्द्र बडूलाले जानकारी दिए । उनले सरकारले अभियानको समयमा मात्रै नभएर अन्य समयमा पनि निरन्तरता दिइरहेको बताए । अहिले पनि ३० प्रतिशत बालबालिका खोपबाट बञ्चित रहेका छन् भने हरेक वर्ष साँढे छ लाख बालबालिकालाई खोप लगाउने गरिन्छ । यो रोग हाल पनि महामारिकै रुपमा रहेको छ । डोल्पाका ८ स्थानीय तहमा दुई चरणमा खोप सुरु गरिने छ । अभियानमा ३६२१ बालबालिकालाई खोप लगाइने जिल्ला स्वास्थ्य कार्यालय डोल्पाले जानकारी दिएको छ । जिल्लाभर ११२ खोप केन्द्र र २२४ जना स्वयमसेवक र ११२ जना खोप कार्यकर्ता खटिने छन् । चैत्र १६ गतेदेखि जिल्लाभर दादुरा रुवेलाविरुद्धको खोप लगाइने स्वास्थ्य कार्यालय प्रमुख डाक्टर जिजन रावलले जानकारी दिए। कोरोना भाइरसबारे जानकारी दिँदै चिकित्सक डोल्पामा पहिलो पटक कोभिट १९ कोरोना भाइरसबारे जानकारी दिन लागिएको छ । विश्व महामारीको रुपमा फैलिएको महिनौ भइसक्दा डोल्पामा पहिलो पटक डाक्टरले कोरोनाबारे जानकारी गराइएको हो। गाउँका सामान्य मानिसले समेत कोरोनाबाट त्रसित रहँदा जिल्लामा कुनैपनि क्षेत्रमा सुरक्षाका लागि हेल्पडेक्स राखिएका छैनन् । चीनसँग सीमाना जोडिएको डोल्पामा प्रभावकारी रुपमा लागिएको भने देखिँदैन । जुफाल बिमानस्थलमा सामान्य चेकजाँच गरिए पनि उपकरण भने प्रभावकारी नभएको नागरिकको गुनसो रहेको छ । कसरी बच्न सकिन्छ भन्नेबारे चिकित्सकहरुले सरोकारवालालाइ जानकारी गराइ रहेका छन । डोल्पामा पनि कोही हुन सक्ने भएकोले समयमा लक्ष्यण देखिएमा होमलेस आइसोलेसनमा बस्न र पठाउन सबैले सहयोग गर्न डाक्टर सिजन रावलले आग्रह गरे । जिल्लाका सबै क्षेत्रबाट जिल्ला भित्र प्रबेश गर्ने सबै नागरिकलाई चेकजाँच गर्ने हेल्पडेक्स राख्ने र प्रहरीले समेत विवरण राख्ने प्रमुख जिल्ला अधिकारी सुरेश सुनारले जानकारी दिए । भारतबाट नेपाल र डोल्पा सम्म फर्किन थालेपछि स्थानीय त्रसित भएकाले हेल्प डेस्क र चेकजाँचमा कडाइ गरिने प्रजिअ सुनारले बताए । यसमा सबैले सहयोग गर्नुपर्नेमा उनले जोड दिए ।उनले सभा सम्मेलन जमघटमा सहभागि नहुन समेत आग्रह गरे।"
फेरि १० लाख मास्कसहित एक पक्राउ,"काठमाडौं : प्रहरीले १० लाख थान मास्कसहित एक जनालाई पक्राउ परेका छन्। बुधबार महानगरीय प्रहरी महाशाखाको टोलीले १० लाख मास्कसहित गोरखा आरुघाटका युवराज न्यौपानेलाई सानोभर्याङबाट पक्राउ गरेको हो। बजारमा पाइने भन्दा बढी मुल्यमा बेचेको सूचना पाएपछि प्रहरीले बरामद गरेको महाशाखाका एसएसपी सहकुल थापाले अन्नपूर्णलाई बताए। विश्वमा कोभिड१९ कोरोना भाइरस फैलिरहेको बेला बढी मुल्य लिएर बेच्ने सामानहरु बराद गर्न थालिएको एसपी थापाले जानकारी दिए। यस अघि प्रहरीले प्रहरीले सतुङगल र कपनबाट १० लाख ४० हजार थान मास्कसहित ७ जनालाई पक्राउ गरेको थियो। बढी मुल्यमा बिक्री गरेर लैजाँदै गरेको बेला समाएपछि घटनाको अनुसन्धान गर्दै जाँदा आरडीजी इन्टरनेसनल प्रालिको गोदामबाट उक्त परिमाणको मास्क बरामद गरेको थियो। कोरोना भाइरस संक्रमणको त्रास बढेसँगै बजारमा मास्क र सेनिटाइजरको अभाव भएको छ। कालोबजारी गर्नेहरुले सामान लुकाएर कृत्रिम अभाव सिर्जना गरिएको उपभोक्ताको गुनासो छ। मौकाको फाइदा उठाएर उपभोक्ता लुट्ने व्यवसायीसँग वाणिज्य, आपूर्ति तथा उपभोक्ता संरक्षण विभागले लाखौं रुपैयाँ जरिवाना असुल्न थालेको छ। व्यवसायीले पाँच रुपैयाँ पर्ने मास्कलाई ६० रुपैयाँसम्ममा बेच्दै आएका छन्। कतिपय उपभोक्ताले यो मुल्यमा पनि मास्क किन्न पाएका छैनन्। व्यवसायीका अनुसार कोरोना भाइरसको त्रासका कारण मास्कको प्रयोग दर सयौं गुणा बढेको छ।"
कोरोना फैलिए सेनाले के गर्छ ? (फोटोभिडियो),"काठमाडौं : नेपाली सेनाले विश्वभर फैलिरहेको कोभिड१९ बाट हुने जोखिम नियन्त्रण, उपचार विधि र अपनाउनुपर्ने सजगताबारे पूर्वाभ्यास गरेको छ। सैनिक मुख्यालय जङ्गीअड्डा परिसरमा कोभिड१९ को उपचार पूर्वाभ्यासका लागि अस्पताल र क्वारेन्टाइन झल्कने त्रिपाल स्थापना गरी बिरामीको प्रवेशसँगै रोग परीक्षण, शङ्कास्पद व्यक्ति राख्ने स्थल र क्वारेन्टाइनबाट प्रदान गरिनेसम्बन्धी सम्पूर्ण जानकारी गराइएको छ। त्रिपालमा क्वारेन्टाइन स्थलको लेआउट विधिबारे पनि जानकारी दिइएको छ। बिरामीलाई अस्पतालमा गरिने उपचार विधि र प्रक्रियाका साथै क्वारेन्टाइनमा रहँदा चिकित्सकबाट प्रदान हुने सेवा तथा जोखिम नियन्त्रणका लागि बिरामी र चिकित्सकले अपनाउनु पर्ने सजगताका सम्बन्धमा सङ्गठन मातहतका निकाय र सर्वसाधारणलाई सञ्चारमाध्यममार्फत जानकारी गराउन पूर्वाभ्यास गरिएको सैनिक प्रवक्ता विज्ञानदेव पाण्डेले जानकारी दिए।पूर्वाभ्यासका लागि त्यहाँ ६० भन्दा बढी पाल स्थापना गरिएको छ। सङ्क्रमण आशंका भई अस्पताल पुग्ने बिरामीलाई दिइने स्वास्थ्य सेवा, जोखिम नियन्त्रणका लागि बिरामी र चिकित्सकले अपनाउनुपर्ने सचेतना र क्वारेन्टाइनमा रहँदा हेक्का राख्नुपर्ने विषयका बारेमा पूर्वभ्यासका क्रममा प्रमुख सेनानी डा मुन थापा र सेनानी ली बुढाथोकीले जानकारी दिए। चिकित्सक ५० र अन्य गरी १८१ जनाको चिकित्सा टोली पूर्वाभ्यासमा संलग्न छ। यस्तो पूर्वाभ्यास आवश्यकतानुसार भइरहने छ। कोभिड१९ को जोखिम नियन्त्रणका लागि हातधुने तरिका, चिकित्सकले अपनाउनुपर्ने सावधानी, बिरामीको तामक्रम लिँदा पुर्याउनुपर्ने होशियारीलगायत विषयमा जानकारी दिइने छ। पूर्वाभ्यासबाट जङ्गीअड्डा मातहतका विभिन्न निकाय र अन्य सर्वसाधारणका लागि समेत कोभिड१९ उपचार विधि र अपनाउनुपर्ने पद्धतिबारे जानकारी लिन सहयोग पुग्ने छ। सैनिक मुख्यालय र मातहतका निकायका कार्यालय प्रवेश गर्नुअघि ज्वरो भएको नभएको यकिन गर्ने र स्यानिटाइजरको प्रयोग गर्ने कार्य शुरु भइसकेको छ। नेपालमा हालसम्म कोभिड१९ का बिरामी फेला परिसकेका छैनन्।"
त्रिविको बिहीबारको परीक्षा हुन्छ : उपकुलपति,"काठमाडौं : त्रिभुवन विश्वविद्यालयले बिहीबार सञ्चालन गर्ने विभिन्न विषयको परीक्षा स्थगित नहुने जनाएको छ। परीक्षा स्थगित भएको विषयमा विभिन्न हल्ला सार्वजनिक भएपछि विश्वविद्यालयले यसबारे स्पष्ट पारेको हो। विश्वविद्यालयले परीक्षा स्थगित भएको कुनै निर्णय गरेको छैन, उपकुलपति धर्मकान्त बास्कोटाले अन्नपूर्णसंग बुधारबा साँझ भने, विश्वविद्यालय स्वायत्त निकाय भएकोले कसैले परीक्षा स्थगित गर र नगर भन्न सक्दैन। सुझाव भने दिन सक्छन्। विश्वविद्यालयको परीक्षा भनेको एसर्ईई जस्तो सात दश दिनमा सकिने छोटो अवधिको हुँदैन बास्कोटाले भने, बाँकी परीक्षा के गर्ने भन्ने विषयमा बिहीबार बैठक बसेर निर्णय गर्छौ। त्रिविले बिहीबार एमफिल पथम सेमेष्टर अन्तर्गत विभिन्न विषयको परीक्षा छ।"
भारतीय रुपैयाँसहित पक्राउ,जनकपुरधाम : भारतीय रुपैयाँसहित एक भारतीय नागरिकलाई धनुषा प्रहरीले पक्राउ गरेको छ । नागरिक उडड्यन कार्यालय एयरपोर्ट जनकपुरबाट एक भारतीय नागरिकलाई भारुसहित पक्राउ गरिएको छ । पक्राउ पर्नेमा भारतको बिहार राज्यअन्तर्गत मुज्जफरपुर थाना काँटीग्राम पञ्चायत ९ बस्ने शिवकुमार गुप्तालाई पक्राउ गरिएको छ । जनकपुरधामबाट विमान चढी काठमाडौं जान लागेका बेलामा जनकपुरधाम एयरपोर्टमा चेकजाँचको क्रममा तीन लाख भारु सहित पक्राउ परेको प्रहरी उपरीक्षक रमेश कुमार बस्नेतले जानकारी दिए । दुई हजार भएको १५० थान भारु नोट बरामद गरी आवश्यक कारवाहीका लागि राजश्व अनुसन्धान विभाग पथलैया पठाइएको छ।
कोरोना भाइरसबारे गाउँपालिकाको सचेतना,"डडेल्धुरा : विश्वभर महामारीका रुपमा फैलिइरहेको कोरोना भाइरस (कोभिड १९) का बारेमा विधार्थीलाई अभिमुखिकरण मार्फत सचेतना गराइँदै छ । चैत ६ बाट हुने माध्यमिक शिक्षा परीक्षा (एसईई) र सचांलनमा रहेका अन्य परीक्षामा विद्यार्थीको भीडभाड बढी हुने भएपछि कोरोनाका बारेमा सचेतना गरिएको हो । समुदायस्तरमा सचेतना फैलाउन विद्यार्थीबाट चाँडो र सजिलो हुने भन्दै डडेल्धुराको नबदुर्गा गाउँपालिकाले विद्यालय र आमा समूहमार्फत सचेतनाका काम गरिरहेको गाउँपालिका अध्यक्ष कबिन्द्र बिष्टले बताए । वडास्तरमा कोरोनाका लक्षण, यसबाट बच्न उपायकाबारे महिला स्वास्थ्य स्वयम सेवीकामार्फत आमा समूहले सचेतना गराउँदै आएका छन् भने विद्यालयमा प्राथना समयमा दैनिक यसको जानकारी गराउँदै आएको शिक्षकले बताएका छन्। वडा र गाउँपालिकामा संयन्त्रमार्फत कोरोनाबारे सचेतना गर्न लागेको नवदुर्गा गाउँपालिकाले जनाएको छ । कोराना संक्रमित बिरामी भेटिए छुट्टै राख्ने आइसोलेसन कक्षको तयारी भइरहेको छ। अन्य स्थानीय तह र जिल्ला सदरमुकाममा पनि विभिन्न संघसस्थाले कोरोनाबाट बच्न र बचाउन नागरिलाई सचेत गरिरहेका छन् ।जिल्ला सदरमुकाममा ग्रामिण महिला विकास केन्द्र रुडुकको सहयोगमा जेसिस डडेल्धुराले पनि पर्चा वितरणका साथै यसका लक्षण र बच्ने उपायाका बारेमा सचेतना गरिरहेको जेसिस डडेल्धुरा अध्यक्ष बरुण पनेरुले बताए । नबदुर्गा गाउँपालिका सुदूरपश्चिमका विभिन्न पहाडि जिल्लासँग जोडिएको हुँदा विभिन्न ठाउँबाट गाउँपालिका क्षेत्रमा प्रवेश गर्ने हरुको पनि विशेष निगरानी थालेको छ।हाल यो रोगका कारण छिमेकी मुलुक भारतमा ३ जनाको मृत्यु भइसकेको छ भने विश्वभर ८ हजार बढी मानिसको मृत्यु भइसकेको तथ्याकं सार्वजनिक भएको छ।"
रजिष्ट्रेसन फारम नभरेका विद्यार्थीलाई प्रवेशपत्र उपलब्ध गराइदिने भन्दै घुस,"काठमाडौं : एसईईको रजिष्ट्रेसन फारम नभरेकोलाई प्रवेशपत्र उपलब्ध गराइदिने भन्दै विद्यार्थीसँग घुसलिने जनता माध्यमिक विद्यालय नकटाजिझ, धनुषाका प्रधानाध्यापक महेन्द्र महतो पक्राउ परेका छन् । प्रधानाध्यापक महतोले सेवाग्राहीसँग एसईई परीक्षाको रजिष्ट्रेशन फारम नभरेकोले फारम भरी प्रवेशपत्र दिने भनी २२ हजार घुस लिएका थिए । घुस लिँदा लिँदै प्रधानाध्यापक महतोलाई अख्तियारले पक्राउ गरेको अख्तियारका प्रवक्ता प्रदीपकुमार कोइरालाले जानकारी दिए । महतोलाई विद्यालय परिसरबाट नियन्त्रणमा लिइ अनुसन्धान भइरहेको उनले बताए ।"
नेपालगञ्ज नाका आंशिक बन्द (फोटोफिचर),"जमुनाहा (बाँके) : कोरोना भाइरसको संक्रमण रोक्न बाँकेको जमुनाहा नाका बुधबारदेखि आंशिकरुपमा बन्द गरिएको छ । नेपालभारत दुबै पक्षबाट यात्रीबाहक सवारी, मोटरसाइकल, अटोरिक्सासमेतलाई आवतजावतमा रोक लगाइएको छ । भारत जाने र भारतबाट नेपाल आउने यात्रीले झन्डै तीन किलोमिटर पैदल यात्रा गर्नु परिरहेको छ । नेपालगन्जबाट भन्सारसम्म जाने गाडीलाई तीन किलोमिटर वर चौलिका चोकसम्म मात्र जाने व्यवस्था गरिएको छ । भारत प्रवेश गर्दा चौलिका चोक, जैसपुर र जमुनाहा तीन ठाउँमा प्रहरी चेकजाँच भइरहेको छ । यी ठाउँमा अत्यावश्यक वाहेकका गाडी सबै रोकिएका छन् । नेपालबाट भारत प्रवेश गर्नेलाई रुपैडियामा भारतीय स्वास्थ्यकर्मीले कोरोना जाँच गरिरहेका छन् भने भारतबाट आउनेलाई जमुनाहा नाकाको दशगजा छेवैमा नेपालगन्ज उपमहानगरपालिकाका स्वास्थ्यकर्मीले कोरोना चेकजाँच गरिरहेका छन् । यसअघि भारतमा काम गरेर फर्केका शंका लागेका नेपालीलाई मात्र छानेर चेकजाँच गर्ने गरिन्थ्यो।"
नेपालभारत चल्ने बस रोक लगाउने निर्णय कार्यान्वयनमा आलटाल,"भैरहवा : कोभिड१९ कोरोना भाइरसका कारण सरकारले नेपालभारत चल्ने बसहरु रोक लगाउने निर्णय गरे कार्यान्वयन हुन सकेको छैन्। नेपाल भारतको सीमाबाट निर्वाध रुपमा नेपाल भारत चल्ने बसहरु चलिरहेका छन्। सरकार स्तरबाट मैत्री बस र नीजि स्तरबाट गरी यहाँको बेलहिया नाका हुँदै दजर्न बढी बस आवतजावत गर्छन। सरकारले चैत ३ गते नेपाल र भारतबीचमा आवतजावत हुने लामो दुरीका यात्रुवाहक सडक यातायातका सार्वजनिक सवारीसाधनहरुको सञ्चालन हाललाई स्थगित गर्ने निर्णय गरे पनि कार्यन्वयनमा आउन सकेको छैन्। कोरोनाको रोकथामका लागि सरकारले यो निर्णय गरेको थियो। तर, सरकारी पक्षबाटै यो निर्णय कार्यान्वयन हुन सकेको छैन्। भारतको राजधानी दिल्ली, लखनउ, बनारसलगायत स्थानका लागि नेपालको पोखरा, काठमाडौं, बुटवल, भैरहवा, कृष्णनगर, अर्घाखाँची लगायतका स्थानबाट दिनहु दर्जन बढी बस छुटने गरेका छन्। भारतबाट पनि कोरोना प्रभावित शहरहरुबाट नेपालका त्यही शहरका लागि बसहरु आउने गरेका छन्। यस बाहेक सरकारी स्तरबाटै नेपालभारत मैत्री बस सेवा पनि चल्ने गर्दछ। नेपाल भारत चल्ने बसवाट यात्रा गर्ने प्राय नेपाली र भारतीय नागरिकहरु हुन्। जुन बसहरुमा कोरोना प्रभावितसँगै अन्य शहरहरुबाट दैनिक हजारौँ नेपाली र भारतीय नागरिकहरु ओहोरदोहोर गरिरहेका छन्। नेपालभारत बसबाट आवतजावत गर्ने यात्रुहरुको नाकामा स्वास्थ्य परिक्षण गरिदै छ। तर, बसमा आएका यात्रुहरुको नाकामा स्वास्थ्य जाँच गरिएपनि कोरोना लक्ष्ण त्यसको भोलिपल्ट पनि देखिने बढी सम्भावना छ। नेपाल भारत निर्वाध रुपमा संचालन हुदा कोरोना संक्रमणको जोखिम छ। नेपालभारत चल्ने बसलाई स्थगित गर्ने गरिएको निर्णय तत्काल कार्यान्वयन गर्नुपर्ने सरोकारवालाहरुको माग छ। रुपन्देहीका प्रमुख जिल्ला अधिकारी महादेव पन्थले बस सञ्चालनमा रोक लगाउन गृह मन्त्रालयबाट निर्देशन आएको बताउँदै अब सीमाबाट बस संचालनमा रोक लगाउने बताए।"
अब २५ जनाभन्दा बढी भेला हुन नपाइने,"काठमाडौं : सरकारले कोभिड१९ कोरोना भाइरस फैलिन नदिन अत्यावश्यक कामका बाहेक आवतजावत गर्न रोक लगाएको छ। बुधबार बसेको रोकथाम तथा नियन्त्रण उच्चस्तरीय समन्वय समितिको बैठकको अत्यावश्यक हिँडडुल गर्न रोक लगाउने निर्णय गरेको हो। कोरोना रोक्ने सरकारका १५ कदम : विद्यालय र कलेज चैत मसान्तसम्म बन्द बैठकको निर्णय अनुसार अब सार्वजनिक स्थलहरुमा २५ जना भन्दा बढी मानिस भेला नपाइने भएको छ। सांस्कृतिक, सामाजिक र त्यस्तै कार्यमा पार्टी प्यालेस, मठमन्दिर, गुम्बा, मस्जिद, चर्च जस्ता धार्मिक र सार्वजनिक स्थलमा २५ जना भन्दा बढी मानिस भेला हुन बन्द हुनेछ निर्णयमा भनिएको छ। उक्त अनुगमन गृहमन्त्रालय एवं संस्कृति, पर्यटन तथा नागरिक उड्डयन मन्त्रालयले गर्ने बताइएको छ। त्यस्तै सरकारले चैत मसान्तसम्म सबै विद्यालय र कलेज बन्द गर्ने निर्णय गरेको हो। चैत ६ गतेदेखि सञ्चालन हुन गइरहेको एसईई परीक्षा प्रत्येक केन्द्रहरुमा स्वास्थ्य जाँचसहितको हेल्थ डेस्क स्थापना गरी सुरक्षित एवम् व्यवस्थित रुपमा सम्पन्न गर्ने, बैठकपछि सार्वजनिक विज्ञप्तिमा भनिएको छ, तर बाल विकास केन्द्र, आधारभूत तथा माध्यमिक विद्यालयहरु र विश्वविद्यालयहरुमा पठनपाठन २०७६ चैत मसान्तसम्मका लागि बन्द गर्ने ।"
त्रिविको परीक्षा यथावत रहने,"काठमाडौं : कोभिड १९ (कोरोना) भाइरसको संक्रमण त्रासका कारण बिहीबारदेखि विश्वविद्यालय तथा अन्य तहका पठनपाठन बन्द गर्ने निर्णय भए पनि परीक्षा भने यथावत रहने शिक्षा मन्त्रालयले स्पष्ट पारेको छ । मन्त्रालयका सचिव महेशप्रसाद दाहालले विश्वविद्यालय अन्तर्गत सञ्चालन भइरहेका र हुन लागेका परीक्षाको विषयमा कुनै पनि निर्णय नभएको बताए । बुधबारको निर्णय अनुसार पठनपाठन मात्र बन्द गर्ने भनिएको हो । परीक्षाको विषयमा परिस्थिति हेरेर निर्णय गरिनेछ, दाहालले भने । त्रिविका निमित्त शिक्षाध्यक्ष शिवप्रसाद भुसालले पनि परीक्षा स्थगित गर्ने विषयमा सरकारबाट कुनै निर्देशन नआएको बताए । पढाइबाहेक अन्य गतिविधि यथावत रहने भुसालले बताए । त्रिविले अहिले इन्जिनियरिङ र व्यवस्थापन सङ्काय अन्तर्गत केहि विषयको परीक्षा सञ्चालन भइरहेको छ । स्नातकोत्तर तह पहिलो वर्षको परीक्षाको मिति चैत सात गतेदेखि तोकेको छ । त्यस्तै चैत ९ गतेबाटै एक वर्षे बीएडको परीक्षा तालिका सार्वजनिक भइसकेको छ । एलएलबी दोस्रो वर्षको परीक्षा चैत १४ गतेबाट सञ्चालन हुने तालिका यसअघि नै सार्वजनिक भइसकेको छ । चैत २७ गतेबाट अन्य तहको पनि परीक्षा सञ्चालनको तालिका तयार भएको पनिकाले जनाएको छ ।"
प्रशासकीय अधिकृतविरुद्ध भ्रष्टाचार मुद्दा,सुर्खेत : जिल्लाको भेरीगंगा नगरपालिकाका प्रमुख प्रशासकीय अधिकृत कमलप्रसाद पौडेलसहित दुई जनाविरुद्ध अख्तियार दुरुपयोग अनुसन्धान आयोगले मुद्दा दायर गरेको छ। नगरपालिकाका अधिकृत पौडेल र खानेपानी तथा सरसफाई टेक्निसियन चित्रबहादुर केसीविरुद्ध अख्तियारले भ्रष्टाचार मुद्दा दायर गरेको हो। बुधबार विशेष अदालत काठमाडौंमा दायर भएको मुद्दामा दुई लाख रुपैयाँ बिगो माग दाबी गरिएको छ। सो नगरपालिका११ को तल्लो बराहस्थित झोलुङ्गे पुल निर्माण कार्य सम्पन्न पश्चात भुक्तानीमा सहजीकरण गरिदिने भन्दै सेवाग्राहीसँग लिएको दुई लाख घुससहित अख्तियारको टोलीले टेक्निसियन केसीलाई नियन्त्रणमा लिएको थियो। अनुसन्धानको सिलसिलामा प्रमुख प्रशासकीय अधिकृत पौडेलको आदेश योजना र निर्देशनमा केसीले उक्त घुस लिएको खुलेको अख्तियारले जनाएको छ।
"भक्तपुरबाट ५७३६ जनाले एसईई दिँदै, प्रत्येक परीक्षा केन्द्रमा हेल्थ डेक्स र आइसोलेन कक्ष","भक्तपुर : माध्यमिक शिक्षा परीक्षा (एसईई) सञ्चालन हुने भक्तपुरका प्रत्येक परीक्षा केन्द्रमा हेल्थ डेक्ससहितको आइसोलेसन कक्षको व्यवस्था गरिने भएको छ । हेल्थ डेक्सले परीक्षा दिन आएका परीक्षार्थीलाई ज्वरो वा रुघाखोकी भए नभएको जाँच गर्नेछ । उक्त जाँचमा ज्वरो वा रुघाखोकी आए ती परीक्षार्थीलाई आइसोलेसन कक्षमा राखेर परीक्षा दिने व्यवस्था मिलाइएको हो । भक्तपुरस्थित जिल्ला विपद् व्यवस्थापन समितिको मंगलबार बसेको बैठकले प्रत्येक परीक्षा केन्द्रमा हेल्थ डेक्स र आइसोलेसन कक्ष सञ्चालनमा ल्याउने निर्णय गरेको हो । जसअनुसार भक्तपुरका २३ वटा परीक्षा केन्द्रमा हेल्थ डेक्स र आइसोलेसन कक्षको व्यवस्था हुने शिक्षा विकास तथा समन्वय इकाई भक्तपुरले जनाएको छ । केन्द्रका प्रमुख खेमराज पोखरेलले जिल्ला स्वास्थ्य कार्यालयको संयोजनमा भक्तपुरका २३ वटै परीक्षा केन्द्रमा स्वास्थ्यकर्मीसहितको हेल्थ डेक्स र आइसोलेसन कक्षको व्यवस्था गरिने बताए । 'हेल्थ डेक्सले परीक्षार्थीमा ज्वरो आए नआएको तथा रुघाखोकी भए नभएको जाँच गर्नेछ, 'उनले भने, 'जाँचको क्रममा कसैलाई ज्वरो वा रुघाखोकीको लक्षण देखिएको उनलाई आइसोलेसन कक्षमा राखेर परीक्षा दिलाइनेछ ।' परीक्षार्थीले परीक्षा दिन नसक्ने बताएमात्रै उनलाई फिर्ता गरिने उनको भनाइ थियो ।प्रमुख पोखरेलले हेल्थ डेक्समा ज्वरो, रुघाखोकीका औषधिको समेत व्यवस्था हुने स्पष्ट पारे । बिहीबारदेखि माध्यमिक शिक्षा परीक्षा (एसईई) सुरु हुँदैछ । भक्तपुरका ५ हजार ७ सय ३६ विद्यार्थीले एसईई दिँदैछन् । जिल्लाका १ सय ९० विद्यालयका परीक्षार्थीका लागि भक्तपुरमा २३ वटा परीक्षा केन्द्र निर्धारण गरेका छन् । जसअनुसार सबैभन्दा बढी भक्तपुर नगर क्षेत्रमा ११, मध्यपुर थिमि क्षेत्रमा ८ र चाँगुनारायण तथा सूर्यविनायक नपाका दुईदुई वटा परीक्षा केन्द्र तोकिएका छन् । जसअनुसार भक्तपुर नगर क्षेत्रमा वागीश्वरी मावि, सरस्वती विद्यागृह मावि, आदर्श आजाद मावि, शान्ति निकेतन मावि, मेधा मावि, विद्यार्थी निकेतन मावि, पद्म मावि, शारदा मावि, बासु मावि, प्रभात इंगलिस सेकेण्डरी स्कुल र एभरेस्ट इंगलिस स्कुलमा परीक्षा केन्द्र तोकिएको छ । त्यस्तै मध्यपुर थिमि नगर क्षेत्रमा भक्तपुर इंगलिस मावि, आदर्श मावि, गणेश मावि, बोडे मावि, एसओएस हर्मन माइनर मावि, आदर्श जनप्रेमी मावि, चाणक्य मावि र बालसुधार गृह माविमा केन्द्र निर्धारण गरिएको छ । सूर्यविनायक नपाका परीक्षार्थीका लागि अरनिको मावि र महेन्द्र शान्ति मावि तथा चाँगुनारायण नपा क्षेत्रको लागि चाँगुनारायण मावि र कृष्ण माविमा परीक्षा केन्द्र तोकिएको छ । एसईईमा प्राविधिक धारतर्फ भक्तपुरका ८१ परीक्षार्थी सहभागी हुने प्रमुख पोखरेलले बताए । उनका अनुसार साधारणतर्फ ५ हजार ६ सय ६५ परीक्षार्थी रहेका छन् । प्रमुख पोखरेलले एसईई परीक्षाको सम्पूर्ण तयारी पूरा भइसकेको सुनाए । सम्पूर्ण परीक्षा केन्द्रका परीक्षा पुस्तिका तथा प्रश्नपत्र पुर्याइसकिएको उनको भनाइ थियो ।"
कोरोना प्रभाव : तातोपानी कुण्ड बन्द,"बेनी : विश्वभर महामारीको रुपमा फैलिएको कोरोना भाइरसबाट जोगिन म्याग्दीका तातोपानी कुण्डमा स्नानका लागि बन्द गरिने भएको छ । प्राकृतिक चिकित्सालयको रुपमा परिचित बेनी नगरपालिका ४ को सिंगा तातोपानी कुण्ड व्यवस्थापन समितिले आगामी शनिबारदेखि बन्द गराउने निर्णय गरिसकेको छ । जिल्ला प्रशासन कार्यालयले अन्य तातोपानी कुण्डहरु पनि बन्द गराउन सम्बन्धित स्थानीय तहहरुलाई बुधबार परिपत्र गर्ने जनाएको छ । धेरै ठाउँका मानिसको जमघट हुने तातोपानी कुण्डमा भीड लाग्ने गर्छ। कुण्डमा आउने बिरामी तथा पर्यटकको माध्यमबाट कोरोना भित्रने जोखिमलाई मध्यनजर गर्दै सतर्कताका लागि बन्द गराउने निर्णय भएको सिंगा तातोपानी कुण्ड व्यवस्थापन समितिका सहसचिव कुमार केसीले जानकारी दिए । 'कोरोनाको त्राससँगै कुण्डमा स्नानका लागि आउने बिरामीहरुको संख्या केही दिनयता ह्वात्तै घटेको छ,' सिंगा तातोपानी कुण्ड व्यवस्थापन समितिका अध्यक्ष बिरेन्द्रमान शाक्यले भने, 'प्रशासन, स्वास्थ्य कार्यालय र नगरपालिकाको अनुरोध र कोरोनाको जोखिमलाई मध्य नजर गरेर कुण्ड बन्द गराउने निर्णय गरेका हौ ।' उनका अनुसार प्राकृतिक तातोपानी कुण्डमा स्नानका लागि आएका बिरामीहरु फर्किएपछि बन्द गराउन लागिएको हो । मंगलबारबाटै नयाँ बिरामीलाई टिकट वितरण बन्द भएको छ । फागुन, चैत र बैशाख महिना कुण्डमा स्नानको मुख्य सिजन (याम) हो । यो याममा दैनिक एक हजार छ सय जनासम्मले कुण्डमा स्नान गर्छन् । म्याग्दी नदीको किनारमा जमिनभित्रबाट बिरेनुनको गन्धमा निस्कने ५० डिग्री सेल्सीयस तातोपानी संकलन गरीएको तलाउमा स्नान गरेमा ग्यास्ट्रिक, बाथरोग, ढाड दुख्ने, छाला, सुन्निएको, बज्ररिएको, मर्किएको, पेट दुख्ने, खाना रुची नहुने लगायतका स्वास्थ्य समस्या निको हुने विश्वास छ । वीरेनुन र गन्धन (सल्फर) तत्वसहितको ४५ देखि ५७ डिग्री सेल्सीयस तातोपानी निस्कने मुहान रहेको छ । सिंगाका साथै मुस्ताङ जाने बेनीजोमसोम सडक अन्तरगत अन्नपूर्ण गाउँपालिका२ भुरुङ्ग तातोपानीमा कालीगण्डकी किनारमा रहेको तातोपानी कुण्ड पर्यटकीय स्थलको रुपमा परिचित छ । अन्नपूर्ण गाउपालिकाको पाउद्धार, पोखरेबगरको रातोपानी, दोवाको सेकार्कु, रघुगंगा गाउपालिकाको दर्मीजा, धवलागिरी गाउपालिकाको बगर र गुर्जामा प्राकृतिक तातोपानी कुण्ड छन् । यी कुण्डहरुमा पनि स्नान गरेर उपचारका लागि बिरामी आउँछन् । सबै कुण्डहरु बन्द गराउन सम्बन्धित स्थानीय तहहरुलाई परिपत्र गरिने प्रमुख जिल्ला अधिकारी ज्ञाननाथ ढकालले बताए । कोरोनाको जोखिम हुने भएकाले स्थानीय प्रशासनले मेला, महोत्सव, सभा, समारोह आयोजना गर्न बन्द गराएको छ । कोरोनाबाट जोगिन सतर्कता अपनाइएको प्रअिज ढकालले बताए ।"
गुप्तेश्वर बहुमुखी क्याम्पसमा ताला,"कुश्मा : कुश्मास्थित गुप्तेश्वर बहुमुखी क्याम्पसका प्राध्यापक र कर्मचारीले क्याम्पस प्रशासनमा ताला लगाएका छन्। ९ महिनादेखि तलब नपाएको र प्रशासनले प्राध्यापकको सेवा सुविधामा विभेद गरेको भन्दै उनीहरूले सोमबार तालाबन्दी गरेका हुन्। क्याम्पसका २२ प्राध्यापक र ५ कर्मचारी आन्दोलित बनेका हुन्। ९ महिना तलब नपाउँदा पनि क्याम्पस प्रशासन र सञ्चालक समिति गैरजिम्मेवार बनेर बेवास्ता गरेको उनीहरूको आरोप छ। क्याम्पसका नयाँ र पुराना प्राध्यापकको सुविधामा विभेद भएको आरोप उनीहरूले लगाएका छन्। तालाबन्दीपछि क्याम्पसका प्रशासनिक काम प्रभावित भएका छन्। तालाबन्दी गरे पनि अध्यापन भने रोकेका छैनन्। हाम्रा समस्याका कारण विद्यार्थीको भविष्य बिगार्ने काम गर्दैनौं, प्राध्यापक नवराज शर्माले भने, क्याम्पस प्रशासन र सञ्चालक समितिले माग सुनुवाइ नगरेसम्म क्याम्पस प्रशासन सञ्चालन गर्न दिँदैनौं। उनले लामो समय समस्या समाधानमा सम्बन्धित निकाय कानमा तेल हालेर बसेको गुनासो गरे। सञ्चालक समितिका अध्यक्ष सुन्दरप्रसाद जोशीले क्याम्पसका प्राध्यापक र कर्मचारीको समस्या समाधान गर्ने प्रयास भइरहेको दाबी गरे। विद्यार्थीको संख्या घटेसँगै क्याम्पस सञ्चालनमा कठिनाइ भइरहेको छ, उनले भने, अन्य सहयोगी निकायबाट समेत क्याम्पसलाई सहायता आउन नसक्दा उहाँहरूलाई तलब दिन सकेका छैनौं। उनले नगरपालिकालगायत निकायले बेवास्ता गर्दा समस्या आएको बताए। स्नातकसम्म अध्ययन हुने क्याम्पसमा अहिले २ सय ४० विद्यार्थी मात्र छन्। विद्यार्थी न्यून तर खर्च बढी भएकाले समयमा तलब दिन नसकिएको उनको भनाइ छ। जिल्लाका सामुदायिक क्याम्पसको आम्दानीको प्रमुख स्रोत त्रिवि अनुदान र विद्यार्थीसँग लिइने शुल्क नै हो। तर दिगो आयस्रोत नहुँदा निजी स्रोतका प्राध्यापकको तलब खुवाउनुपर्ने, पूर्वाधार विकास गर्नुपर्ने, मसलन्द खर्च, भैपरी आउने खर्च धान्नुपर्ने चुनौति क्याम्पसहरूलाई छ। सदरमुकामका क्याम्पसलाई विश्वविद्यालय अनुदान आयोगले वार्षिक १० लाख हाराहारी अनुदान दिँदै आए पनि ग्रामीण क्षेत्रका क्याम्पसमा विद्यार्थी संख्या, नतिजा, पूर्वाधारलगायत मापदण्ड नपुग्दा अनुदानबाट वञ्चित छन्। समुदायमा देउसीभैलो खेलेर, लाहुरेको स्वागत गरेर र नेताका जोडबलमा विभिन्न निकायबाट आर्थिक सहायता पाए पनि दिगो आम्दानीको स्रोत नहुँदा आर्थिक संकटबाट गुज्रिइरहेका छन्। नेपाल पब्लिक क्याम्पस संघका जिल्ला अध्यक्ष गोविन्द पहाडीले त्रिविले सम्बन्धन दिएका क्याम्पसलाई मात्रै अनुदान दिने, तर समुदायले खोलेका क्याम्पसलाई अनुदान नदिने गरेको गुनासो गरेका छन्। पछिल्ला केही वर्षदेखि जिल्लाका सबैजसो सामुदायिक क्याम्पस आर्थिक समस्याग्रस्त छन्। जिल्लाका एक दर्जनभन्दा बढी सामुदायिक क्याम्पस आर्थिक समस्यामा छन्। उनीहरूले दैनिक, मासिक र बार्षिक खर्च चलाउन समेत धौ धौ परिरहेको छ।"
तेलको जर्किनमा लागुऔषध,"काठमाडौं : प्रहरीलाई छल्न लागुऔषध तस्करहरूले अनेकौ हतकण्डा अपनाउँदै आएका छन्। प्रहरीको पछिल्लो अपरेसनमा तेलको जर्किनभित्र लागुऔषध लुकाएर ल्याउने गरेको प्रहरीले फेला पारेको छ। लागुऔषध नियन्त्रण ब्युरो (एनसीबी)ले गत शनिबार कलंकीबाट पर्सा वीरगंजकी मैयादेवी श्रेष्ठ र ज्योती बराललाई पक्राउ गर्यो। उनीहरूले तेलको जर्किनभित्र फर्मस्युटिकल ड्रग (डाइजेपाम, बुप्रेनर्फिन र फेनारगन) तीन हजार एम्पुल लुकाएर ल्याएका थिए। सुरुमा तेल ल्याएको प्रहरीलाई खुलाए पनि एनसीबीलाई यी दुई महिलाको हुलियाबारे वीरगंजबाट पहिल्यै सूचना आएको थियो। पक्राउ पर्नेबित्तिकै उनीहरूलाई एनसीबीको कोटेश्वरस्थित कार्यालयमा ल्याएर प्रहरीले केरकार गरे। बयानमा दुवैले भारत बिहार राज्य मोतिहारी पूर्वी चम्पारणका विशाल कुमार र रामविकास कुमार राम नामका दुई व्यक्तिबाट यी परिमाणका फर्मास्युटिकल ड्रग ल्याएको खुलाए। एनसीबीले वीरगंजमा खटिएको प्रहरी टोलीसँग समन्वय गरेर दुवैलाई पक्राउ गर्यो। एनसीबीका निमित्त प्रमुख एसएसपी बसन्त लामाकाअनुसार कुमार र राम लामो समयदेखि नेपालमा फर्मास्युटिकल ड्रग भिœयाउने गिरोहका सदस्य हुन्। अरु बेला भरिया पक्राउ पर्थे तर छोटो सूचनाको आधारमा कारोबारी नै फेलापरे, लामाले भने, अहिले जति पनि दुव्र्यसनीहरू छन्, अधिकांशले यही प्रयोग गरेको देखिन्छ। एनसीबीले पक्राउ गरेकोमध्ये मैयादेवी श्रेष्ठ पनि फर्मास्युटिकल डगको खुद्रा व्यापारी हुन्। उनी यसअघि पनि पक्राउ परेर दुई लाख धरौटी बुझाएर छुटेकी थिइन्। मैयादेवीमार्फत उक्त ड्रग दुव्र्यसनीसम्म पुग्ने प्रहरी अनुसन्धानले देखाएको छ। सन् २०१९ मा मात्रै ५१ हजार पाँच सय ४१ एम्पुल बुप्रेनर्फिन, ५२ हजार आठ सय ५३ एम्पुल डाइजेपाम र ५१ हजार दुई सय १७ एम्पुल फेनारगन बरामद गरेको एनसीबीले जनाएको छ। एसएसपी लामाले भने, अबको मुख्य चुनौती भनेकै फर्मास्युटिकल ड्रग नै हो। हामीले अपरेसन छाडेका छैनौं। तस्करले पनि कारोबार छाडेका छैनन्। दुव्र्यसनी बढेका बढ्यै छन्। त्रिभुवन अन्तर्राष्ट्रिय विमानस्थलसहित एनसीबीका नौ वटा स्याटालाइट युनिट छन्। महेन्द्रनगर, नेपालगन्ज, भैरहवा, वीरगन्ज, पोखरा, विराटनगर, काकडभिट्टा र सुर्खेतमा एनसीबीको युनिटले लागुऔषध नियन्त्रण र रोकथामको काम गर्दै आएको छ। वीरगन्ज, काकडभिट्टा र भैरहवाको सुनौली नाकाबाट फर्मास्युटिकल ड्रगको धेरै तस्करी हुने गरेको एनसीबीको अनुसन्धानले देखाएको छ। लामाले भने, गाँजा खाएपछि परिवारले गन्धले थाहा पाउने भएपछि दुव्र्यसनीले सुइमार्फत फर्मास्युटिकल ड्रग प्रयोग गर्ने गरेको देखियो। यसले गाँजाभन्दा अझ बढी मनोद्विपक भ्रम छर्ने गरेको दुव्र्यसनीको बुझाइ छ। एनसीबीको बुझाईमा प्राय स्कुल र कलेजमा पढ्ने विद्यार्थीहरू फर्मास्युटिकलको लतमा फस्ने गरेका छन्।"
घरेलु मदिरा कि ज्यानमारा व्यापार,"जनकपुरधाम : प्रदेश २ का सीमाछेउका गाउँ साँझ नपर्दै झकिझकाउ हुन्छन्। माटाका ससाना झुपडीहरूमा ग्राहकको भार थेग्नै गाह्रो हुने भीड हुन्छ। बढीजसो ४५ वर्ष नकेटका युवा जमातको जमघट भेटिने यी झुपडी घरेलु मदिरा भट्टी हुन्। जहाँ निकै सस्तोमा झमक्क मात्तिने रक्सी पाइन्छ। बसोबास क्षेत्र, सार्वजनिक स्थल, शैक्षिक संस्थान र धार्मिक स्थलको समेत ख्याल नगरी मनमौजी भट्टीहरू प्रहरी प्रशासन वा जनप्रतिनिधिले नदेखेका होइनन्। तर, स्वार्थका कारण कसैले पनि यसलाई नियन्त्रित नगरेको महोत्तरीको सीमामा अवस्थित गाउँ मधवाका बासिन्दा रामबोध झा बताउँछन्। यी भट्टीले गाउँलाई बर्बाद बनाएको छ, उनी भन्छन्, छिमेकी भारतको विहार राज्यमा रक्सी बन्द भएपछि हाम्रै गाउँमा यसको आतंक भएको छ। सीमापारीबाट बिहानै दिउँसो रक्सी खान साइकल, मोटरसाइकल र चारपांग्रेमा ग्राहक नेपाल छिर्न थालेपछि घरेलु मदिरा व्यवसाय झनै फस्टाएको हो। युरिया, स्प्रिट, गोबर, जुत्ता, मोजा र एसिडजस्ता अखाद्य वस्तुको प्रयोग गरी बनाइएको घरेलु रक्सी र बोतलमा प्याक भएर आउने गुणस्तरहीन रक्सी गाउँघरका गरिब, दलित र विपन्न समुदायका युवाका लागि मनोरञ्जनको साधन बनेको छ। तर, यस मन्द विषले प्रत्येक वर्ष कैयौं परिवारलाई उजाड पार्दै लगेको छ। होलीपर्वको अवसरमा रमाइलो गर्न घरेलु मदिरा भट्टीबाट उत्पादित रक्सी खाएकै कारण धनुषामा हालसम्म २० जनाले ज्यान गुमाइसकेका छन्। क्षिरेश्वरनाथ नगरपालिका १ र ३ को रमदैयामा विषाक्त मदिराले १४ जनाको ज्यान लियो। त्यसपछि जनकपुरधाम उपमहानगरपालिका ७ मुसहरी टोलका ६ जनाको ज्यान विषात्त मदिराले गयो। के हामीलाई थाहा थिएन ? घरछेउ सञ्चालित भट्टीका बारेमा ? , प्रदेश सभा सदस्य मन्जु यादवले प्रदेशसभा सदस्यहरूलाई प्रश्न गरिन्, जब कुनै दुर्घटना हुन्छ अनि मात्र हाम्रो चेत खुल्छ। प्रदेशसभाको सोमबार बसेको बैठकमा नेकपाका सांसद शत्रुधन महतोले दर्ता गराएको विशेष महत्वको प्रस्ताव माथिको छलफलमा भाग लिँदै यादवले भनिन्, यस क्षतिको हामी सबै दोषी छौं। प्रहरीले मदिरा भट्टीबाट अवैद्य रकम असुली गर्ने कांग्रेसका सांसद शिवचन्द्र चौधरीले भने, प्रदेश सरकारले यस्ता भट्टीलाई ध्वस्त बनाउनु पर्छ। सीमाक्षेत्रका गाउँहरु मदिरालय बनेको छ, सांसद रानीशर्मा तिवारीले भनिन्, रमाईलोका लागि खाने रक्सीले घरेलु हिंसा, जघन्य अपराध र सामाजिक सद्भाव बिगार्ने काम गरिरहेको छ। यी सबै समस्याहरुलाई समाधान गर्न प्रदेश सरकारले यस प्रदेशलाई मदिरा मुक्त प्रदेश घोषणा गर्नुपर्ने तिवारीको सुझाव थियो। सांसद गीता यादवले प्रदेशसभा सदस्यलाई आफैंबाट मदिरा सेवन नगर्ने संकल्प लिन आग्रह गरिन्। सदनमा उठेका प्रश्नको जवाफ दिँदै प्रदेश २ का आन्तरिक मामिला तथा कानुनमन्त्री ज्ञानेन्द्रकुमार यादवले ३ दिनभित्रै अवैद्य मदिरा भट्टी बन्द गर्ने प्रतिवद्धता जनाए। प्रदेश २ सरकारले विषात्त मदिरा सेवन गरी मृत्यु भएका परिवारको राहतका लागि प्रतिपरिवार ३ लाख रुपैयाँ उपलब्ध गराउने निर्णय गरेको छ। घरेलु मदिराको विकृति रोक्नू : सर्वोच्च मदिरा सेवनबाट मृत्यु हुनेको संख्या ८ पुग्यो मदिराले मान्छे खान्छ ! मदिरा बनाउने मेसिनसहित १४ जना पक्राउ मदिरा भट्टी खोज्दै धनुषा प्रहरी विषालु मदिरा पिउँदा मृत्यु हुनेको परिवारलाई ३३ लाख राहत विषाक्त मदिराको बिगबिगी विषाक्त मदिरा पिएर ज्यान गुमाएका परिवारलाई क्रियाखर्च वितरण"
ट्रंकलाइनका उद्योगी आन्दोलित,"भैरहवा : भैरहवाको बुटवलभैरहवा सडकखण्ड (पञ्चकन्या कोरिडोर) मा रहेका उद्योगीलाई विद्युत प्राधिकरणले बढी शुल्क लगाएको विषयमा यहाँका उद्योगीहरु आन्दोलित भएका छन् । नेपाल विद्युत प्राधिकरणले अनावश्यक शुल्क लगाएको भन्दै उद्योगीहरुले विद्युतको भैरहवा वितरण केन्द्रमा ज्ञापनपत्र समेत बुझाएका छन् । पञ्चकन्या औद्योगिक कोरिडोरका विद्युत महशुल पीडित १६ वटा उद्योगले संयुक्तरुपमा वितरण केन्द्र भैरहवामा विभिन्न ६ बुंदे माग राख्दै ज्ञापनपत्र बुझाएका हुन् । विद्युत प्राधिकरणले उद्योग नै विस्थापित हुने अवस्थामा पुर्याएको भन्दै उद्योगीहरु आन्दोलित भएका हुन् । विद्युतको भैरहवा वितरण केन्द्रले आफ्नो आन्तरिक विद्युत भार मिलान गर्नका लागि पञ्चकन्या कोरिडोरमा रहेका १६ वटा उद्योगलाई छुट शुल्क मिलानको नाममा चर्को मूल्यको बिल पठाएको छ । २०७५ सालदेखि विद्युत प्राधिकरणले यी १६ वटा मध्ये १४ उद्योगबाट २७ करोड बढी रुपैयाँ विद्युत बक्यौता बाँकी रहेको बताउँदै उक्त बक्यौता तिर्न पत्र काटेको छ । २०७४ साल चैत्रमा विद्युतले आन्तरिक विद्युत भार मिलान गर्न रुपन्देहीका भरौलिया सब स्टेशनलाई अमवा सब स्टेशनमा जडान गर्ने क्रममा १६ वटा उद्योगलाई ट्रंकलाइनमा जोडेको थियो । यसअघि साविक सुविधामै उद्योग संचालन गर्दै आएका उद्योगीलाई यसले कुनै अतिरिक्त शुल्क नथपिने वितरण केन्द्र तत्कालिन प्रमुख उमेश कुमार झाले आवश्वसन दिएका थिए । विद्युतको आन्तरिक समस्या भएको कारण उसले भार मिलान गर्दा उद्योगीलाई पनि समस्या भएन । तर ट्रंकलाइनका लागि आफूहरुले कुनै माग नै नगरेपनि विद्युतले दुई वर्षअघि ट्रंक लाइन जोडेर अहिले आएर नियमित शुल्क भन्दा करिब ६७ प्रतिशत बढी शुल्क तिराउन बाध्य पारिरहेको एभरेष्ट रोलिङ उद्योगका प्रबन्ध निर्देशक अरुण गोयनकाले बताए । उनका अनुसार यति मात्र नभइ ट्रंकलाइन जोडिएको अवधीदेखि नै विद्युतले पठाएको बिल भुक्तान गरिरहेको उद्योगीलाई करोडौँ बाँकी रहेको बक्यौता तिर्न पनि ताकेता गरिरहेको छ । उद्योगीले ट्रंकलाइनको लागि दिएको २४ घण्टे सुविधा उपभोग गरेको कारण सुरुको मितिदेखि नै उनीहरुले बिल तिर्नु पर्ने विद्युत प्राधिकरणको जिकिर छ । यता उद्योगीहरुले सो कुरा मानेका छैनन् । उनीहरुले विद्युत कार्यालयले तोकेको शर्त बमोजिम नै विद्युत उपभोग गरेको दावी गरेका छन् ।बुटवलभैरहवा उद्योग करीडोरका १६ उद्योगले विद्युत् प्राधिकरणले एकतर्फी रुपमा जोडेको ट्रंकलाइन विद्युत आफूहरुलाई आवश्यक नभएको भन्दै जबरजस्ती लाद्न खोजे उद्योग नै बन्द गर्ने चेतावनी दिएका छन् । एस आर स्टिल उद्योगका संचालक सुरज उप्रेतीले प्राधिकरणले विना कुनै जानकारी मंसिर महिनाको बिलमा ट्रंकलाइन अनुसारको महशुलको बिल पठाएको बताए । ट्रंकलाइन जोडेको बताएपनि उद्योगले अहिले पनि विद्युत अनियमितताका नोक्सानी ब्यहोरिहेको उनले गुनासो पोखे । आफूहरुलाई ट्रंकलाइनको विद्युत आवश्यक नभएको र पुरानै ३३ केभिएको साधारण लाइनबाट पुरानै दरमा विद्युत महशुल भुक्तानीको व्यवस्था मिलाउनुपर्ने माग त्यस करिडोरका उद्योगीको छ । सरकारले राजश्व मात्र हेरेको उद्योगीको अरोप छ । सरकारको यो कदमले यस करिडोरमा रहेका उद्योगको २५ अर्ब बढी लगानी जोखिममा परेको उद्योगीहरुको भनाई छ । यता नेपाल विद्युत प्राधिकरण भैरहवा वितरण केन्द्रका प्रमुख जितेन्द्र झाले ट्रंकलाइन बारे उद्योगीलाई जानकारी गराएको दावी गरे । उनले उद्योगीले पिक आवरमा पनि उद्योग संचालन गरेकोले विद्युत प्राधिकरणको संचालक समितिको निर्णयले नै बक्यौता सहित ट्रंकलाईनको महशुल असुल उपर गर्न पत्राचार गरिएको बताए। उनले कार्तिक १६ गते बसेको प्राधिकरण संचालक समितिको ८ सय ९ औँ बैठकले बक्यौता रकम असुल गर्न निर्णय गरेको जानकारी दिए । भैरहवाबुटवल उद्योग करिडोरमा पञ्चकन्या समुहको प्लाष्टिक उद्योग, पञ्चकन्या स्टिल उद्योग, सोना प्याकेजिङ, एसआर स्टिल, नव नेपाल प्लाष्टिक, शुभलक्ष्मी पोलिमर्स, नेशनल ट्रेड रबर इन्डस्ट्रिज, जय दुर्गा प्लाष्टिक, सोना पोलिमर्श, यशोधा फुड, प्रिया प्याकेजिङ, एजीहेल्थ इण्डस्ट्रिज, एभरेष्ट रोलिङ, लुम्बिनी फ्लोर मिल, फेरो स्टिल प्राली, लुम्बिनी पिएसी इण्डष्ट्रिज लगायत रहेका छन् । भैरहवाको पडसरीदेखि मधवलिया क्षेत्रको ८ किलोमिटरमा यी उद्योग छन् ।"
बलात्कार आरोपी दुई महिनापछि पक्राउ,"भक्तपुर : भक्तपुरको चाँगुनारायण नगरपालिका ९ ताथलीस्थित हनुमान इँटाभट्टामा काम गर्ने १७ वर्षीया युवतीलाई जबरजस्ती करणी गरेको आरोपमा एक युवा पक्राउ परेका छन् । महानगरीय प्रहरी परिसर भक्तपुरका अनुसार सोही इँटाभट्टामा काम गर्ने दाङ तुल्सीपुर नगरपालिका ४ घर भएका ३० वर्षीय सुरेश बादीलाई जबरजस्ती करणी गरेको आरोपमा नियन्त्रणमा लिइएको हो । परिसरका प्रवक्ता प्रहरी नायब उपरीक्षक दीपक गिरीले ती १७ वर्षीया युवतीलाई डर, धाक, धम्की दिइ सुरेशले गएको माघ ४ गते इँटाभट्टामा जबरजस्ती करणी गरेको उजुरीको आधारमा नियन्त्रणमा लिइएको बताए । पीडित युवतीले सुरेशविरुद्ध मंगलबार परिसरमा किटानी जाहेरी दिएको उनको भनाइ थियो । किटानी जाहेरी दिएलगत्तै मंगलबार नै सुरेशलाई प्रहरीले नियन्त्रणमा लिएको हो । पीडित युवतीले किटानी जाहेरीमा सुरेशले गरेको बलात्कारबाट आफू दुई महिनाको गर्भवतीसमेत भइसकेको उल्लेख गरेकी छन् । प्रहरीले नियन्त्रणमा लिएका सुरेशमाथि कानुनबमोजिम कारबाहीको लागि थप अनुसन्धान अघि बढाइएको जनाएको छ ।"
सुनसान बन्दीपुर,"दमौली : पोहोरजस्तै भएको भए अहिले बजार भरिभराउ हुने थिए । यतिबेला देशभित्र मात्र नभइ खासगरी विदेशबाट आउने पाहुना कोही बजार, कोही ट्रेकिङ अनि अरु बाँकी चाहिं टुँडिखेल मैदानमा खचाखच हुन्थे। तर, अहिले परिस्थिती बदलिएको छ । भक्तपुरे नेवारे शैलीमा आधारित तनहुँको सुन्दर पर्यटकीय नगरी बन्दीपुरमा अहिले पर्यटक सिजन हो । तर पुरै बजार चहार्दा पनि मुस्किलले पाहुना भेट्न सकिन्छ । विदेशी पाहुनाका लागि 'उत्सव' बन्ने मार्च र अप्रिलको समयमा कोरोनाको संक्रमण विश्वव्यापी बनिदिएपछि पाहुनाको आसमा 'व्यापक तयारी' गरिरहेका पर्यटन व्यवसायी अहिले पुर्पुरोमा हात लगाउने अवस्थामा छन् । कोरोनाका कारण विश्वव्यापी रुपमा देखिएको पर्यटक संकट भोग्ने बन्दीपुर अर्को गन्तव्य बन्न पुगेको छ । 'वर्षभरको कमाउने समय नै यही हो,' दरबार हिमालय बन्दीपुरका सञ्चालक बैस गुरुङ भन्छन्, 'बुकिङ गरेका सबै आएको भए कति भ्याई नभ्याई हुन्थ्यो होला । तर मुख्य समयमै कोरोनाले सताए पछि बजार सुनसान छ ।' यसै सालबाट उनले सञ्चालनमा ल्याएको होटल दरबार हिमालयमा मार्च र अप्रिलका लागि अधिकांश बुकिङ विदेशीले गरेका थिए । नयाँ होटलमा महिनौ अघि आएको बुकिङले उनलाई हौस्याएको पनि थियो । 'धेरै लामो तयारी थियो,' उनले भने, 'तर अहिले खाली होटल कुरेर बसेको छु ।' काठमाडौंमा पनि होटल व्यवसायमा सक्रिय बन्दीपुर भिलेज रिसोर्टका सञ्चालक विकास श्रेष्ठले पनि टुंडिखेलमा नयाँ होटल यसै सिजनबाट सञ्चालनमा ल्याउने योजना बनाएका थिए । 'पुरानो व्यवसायसँगै नयाँ होटल यसै वर्षबाट चलाउन थालेको,' उनले भने, 'पर्यटक सिजनमै उद्घाटन गर्ने भनेर गरेको तयारी कामै लागेन ।' उनले मुख्य सिजनका लागि काठमाडौंदेखि बढी रकम तिरेर कर्मचारी ल्याएका थिए । 'सिजनमा बढी काम हुन्छ अनि गुणस्तर पनि दिऔं भनेर बढी तलबका कर्मचारी ल्याएको,' उनले भने, 'विदेशी आउनु त परको कुरा आइरहने नेपाली पनि छाडेपछि साह्रै गाह्रो परेको छ ।' शुक्रबार र शनिबार आउन थालेका नेपाली पनि कोरोनाको त्रास पछि आउन छाडेकाले होटल र बजार नै सुनसान बन्न पुगेको व्यवसायीहरुको तर्क छ । 'बजारमै पाहुना खोज्नुपर्ने अवस्था आएको छ,' गुरुङले भने, 'स्टाफले काम नपाउने साहु मर्ने अवस्था आयो ।' किस्ता तिर्ने चिन्ता विश्वव्यापी रुपमा देखिएको व्यापार हरासको मारमा परेका व्यवसायीलाई व्यापार नभएको भन्दा पनि किस्ता कसरी तिर्ने भन्ने चिन्ता छ ।बजारमा तीन ठूला होटल यसै वर्ष सञ्चालनमा आएका छन्, केही निर्माणकै क्रममा पनि छन् । अधिकांशले ऋणधन गरेरै व्यवसाय सुरुवात तथा विस्तार गरेकाले सिजनमा नै पर्यटक नआउँदा किस्ता तिर्न नै समस्या हुने तर्क गरेका छन् । 'व्यापारीको समस्या सबैको उही हो,' बन्दीपुर भिलेजका श्रेष्ठले भने, 'यस्तो बेला हामीलाई चिन्ता नै किस्ताको बनेको छ ।' यही अवस्था रहि रहे कर्मचारीलाई बिदा दिनुपर्ने अवस्था आउने उनले आशंका गरे । दरबार हिमालयका गुरुङले सरकारसँग राहत प्याकेजको अपेक्षा गरिएको बताए । 'किस्ता त जसरी पनि तिर्नुपर्छ, उनले भने, 'तर सरकारले हामीलाई बचाउने बाटो खोजिदिनुपर्छ ।' एक पटक छलफल गर्ने । पर्यटन मात्र नभएर अन्य क्षेत्रका व्यवसायीले पनि यस्तै माग गरेको नेपाल उद्योग वाणिज्य महासंघका केन्द्रीय सदस्य देवकुमार श्रेष्ठले बताए । 'सबै व्यापारी मारमा परेका छन्,' उनले भने, 'हाम्रो माग सरकारले बैंक तथा वित्तिय संस्थाका लागि किस्ताको समय लम्ब्याउन तथा व्याजदर घटाउन वातावरण बनाउनुपर्ने भन्ने छ ।' उनले महासंघले यसका लागि लबि गर्ने बताए । संकटका समयमा व्यापारमा सघाउने काम महासंघले गर्ने भन्दै संक्रमणकालिन अवस्थामा ब्याजदर, कर आदिमा सरकारले सहुलियत दिनुपर्ने माग गरे । कर छुटको तयारीमा गाउँपालिका बन्दीपुर गाउँपालिकाले मारमा परेका व्यवसायीलाई राहत दिने योजना बनाएको बताएको छ । गाउँपालिकाका अध्यक्ष पूर्णसिं थापाले बन्दीपुरको मुख्य आम्दानीको श्रोत नै पर्यटन भएकाले व्यवसायीलाई परेको मर्कामा राहत दिने सोच राखिएको बताए । 'उहाँहरुलाई कसरी सकिन्छ राहत दिलाउने हाम्रो प्रयत्न रहन्छ,' उनले भने, 'करमा आधासम्म छुट दिने योजना छ ।' उनले बजारका घरधनीलाई पनि भाडामा छुटका लागि आग्रह गर्ने योजना सुनाए । 'हामीले सकेको सहुलियत दिन्छौं, 'उनले भने, 'मर्कामा परेका व्यापारीलाई घरधनीले पनि साथ दिए अझ सहज हुन्थ्यो ।' यसका लागि अनुरोध गर्ने पनि योजना रहेको उनले बताए ।"
यस्तो बन्दै छ गुराँसेमा भ्यू टावर,"दैलेख : गुराँस र तरकारी खेतीले चर्चामा रहेको दैलेखको गुराँसे क्षेत्र पर्यटकको गन्तव्य स्थल बनाउन भ्यू टावर निर्माण थालिएको छ । समुन्द्री सतहदेखि करिब २५ सय मिटरको उचाईमा रहेको गुराँसेमा निर्माण थालिएको भ्यू टावरको काम अन्तिम चरणमा पुगेको छ । पर्यटक भित्र्याउन ५० फिट अग्लो भ्यू टावर निर्माण गर्न लागिएको हो । गुराँस गाउँपालिका वडा नम्बर ४ र ५ को सिमानामा निर्माण थालिएका भ्यू टावर सरस्वती सामुदायिक वनमा पर्छ । बसन्त ऋतुमा ढकमक्क फुलेका गुराँस र हिउँदमा हिउँ हेर्न गुराँसे क्षेत्रमा पर्यटकहरु आउने गर्छन् । आन्तरितक तथा बाह्य पर्यटकका लागि बाह्रै महिना घुम्नका लागि नयाँ पर्यटकीय स्थलको रुपमा भ्यू टावर निर्माण थालिएको हो । कर्णाली प्रदेश सरकारको उद्योग पर्यटन वन तथा वातावरण मन्त्रालयको क्रमागत बजेट अन्तरगर्त ६० लाख लागतमा भ्यू टावर निर्माण गरिएको डिभिजन वन कार्यालय दैलेखका डिभिजनल वन अधिकृत मुनबहादुर रावतले बताए ।उनका अनुसार गुराँसे क्षेत्रमा पर्यटनलाई जोगाई पर्यटकको संख्यामा वृद्वि गर्न भ्यू टावर निर्माण गर्न लागिएको हो । भ्यू टावरसँगै गुराँसको बिरुवा समेत बनाइएको छ । एक मौषममा मात्रै फुल्ने गुराँसलाई बाह्रै महिनासम्म झल्काउने गरी गुराँसको रुख नै बनाइएको डिभिजनल वन अधिकृत रावतले बताए । गुराँसको बिरुवामा बाघ, डाँफे, गिद्व, चरा, सर्प लगाएतका आकृति समेत निर्माण गरिएको छ । निर्माण नसकिदै भ्यू टावर अवलोकनका लागि आउने आन्तरिक पर्यटक बढ्न थालेपछि स्थानीय उत्साहित बनेका छन् । गुराँसे क्षेत्रबाट भदौदेखि कार्तिकसम्म पश्चिममा अपी र सैपाल हिमाल, उत्तरमा कान्जिरुवा, सिस्ने हिमाल,उत्तरपूर्वीमा धौलागिरी, अन्नपूर्ण क्षेत्र र दक्षिणमा सुर्खेतसंगै तराईको चारकोसे जंगल, तराईका चौकोर खेतहरु र बाँके ,बर्दिया, कैलालीका फाँटहरु अवलोकन गर्न सकिने स्थानीय कुलबहादुर थापाले बताए । भ्यू टावर निर्माण पश्चात सामुदायिक वन र गाउँपालिकालाई हस्तान्तरण गरिनेछ । भ्यू टावरको डिपीआर गुराँस गाउँपालिकाले बनाएको थियो । गाउँपालिकाले गत बर्ष देखि गुराँस संरक्षण कार्यक्रम अन्तरगर्त गुराँस भ्यू टावर निर्माण, गुराँस टिप्न प्रतिबन्ध लगायतका काम गरिरहेको गाउँपालिकाका अध्यक्ष खेमराज ओलीले बताए । गुराँस तरकारी खेतीका लागि प्रसिद्ध क्षेत्र हो ।"
प्रदेश ५ मा १२ सय क्षमताको क्वारेन्टाइन,"बुटवल : प्रदेश ५ को सरकारले कोरोना भाइरसको संक्रमितका लागि १२ सय क्षमताका तीन क्वारेन्टाइन तयार पार्ने भएको छ। अस्पतालहरूमा १ सय १९ आइसोलेन बेड तयार गरिएको छ। प्रदेशका सामाजिक विकासमन्त्री सुदर्शन बरालले १२ सय क्षमताका ३ क्वारेन्टाइनको तयारी भएको बताएका छन्। बुटवल, दाङ र नेपालगन्जमा ४४ सय क्षमताका क्वारेन्टाइन बन्ने भएका हुन्। प्रदेश सरकारले कोरोना संक्रमण रोक्न संघसंस्थासँग सहयोगको आग्रह गरेको छ। स्थानीय सरकार र संघ संस्थाले सचेतनासहित मास्क र हात हुने वस्तु (सेनिटाइजर) वितरण थालेका छन्। रूपन्देहीमा यापार संघ, उद्योग संघले करिब १५ हजार मास्क वितरण गरेका छन्। कोरोनाको जोखिमले कतिपय कार्यालयले विद्युतीय हाजिर बन्द गरेका छन्। प्रदेश ५ को स्वास्थ्य निर्देशनालयले केही दिनयता हाजिरी खातामै कर्मचारीको हाजिर गराउन थालेको छ। जोखिम न्यूनीकरण गर्न यसो गरेको निर्देशनालयका प्रवक्ता रोशनलाल चौधरीले बताए। निर्देशनालयले मातहतका निकाय तथा कार्यालयलाई विद्युतीय हाजिरी प्रयोग नगर्न आग्रह गरेको छ। रूपन्देहीको तिलोत्तमा नगरपालिकाले पनि विद्युतीय हाजिरी बन्द गर्ने जनाएको छ। नेपालगन्ज उद्योग वाणिज्य संघले मंगलबार नेपालगन्जमा मास्क र सेनिटाइजर बाँडेर कोरोनाविरुद्ध सचेतना कार्यक्रम गरेको छ। भेरी अस्पताल नेपालगन्जका मेडिकल सुपरिटेन्डेन्ट डा प्रकाशबहादुर थापा र फिजिसियन खगेन्द्रजंग शाहले कोरोना भाइरस र यसको रोकथामका उपायबारे जानकारी दिएका थिए। डा थापाले कोरोेनाबाट जोगिन साबुन पानीले हात धुने वा सेनिटाइजरले हात सफा गर्नुपर्ने सुझाव दिएका थिए। उनले भने, सकेसम्म घरबाट बाहिर नजाऔं। भीडभाडमा नजाऔं। होटल व्यवसायी निरास कोरोनाको त्रासले पाल्पाका होटल सुनसान बनेका छन्। दैनिक स्वदेशी तथा विदेशी हजारौं पर्यटक भित्रिने पाल्पा सुनसान बन्दै गएको छ। यसबाट लगानीकर्ताले बैंकको ब्याज र किस्ता तिर्न कठिन भएको बताए। केहीले कर्मचारी कटौती गरेका छन्। बिहे, व्रतबन्ध, भोजभतेरलगायत जमघट हुने कार्यक्रम नगर्न निर्देशनपछि कारोबार शून्यजस्तै भएको होटल श्रीनगरका म्यानेजर अशोक थापाले बताए। विदेशी पर्यटकले मार्चदेखि डिसेम्बरसम्म गरेका सबै बुकिङ रद्द भएको उनले बताए। खेलकुद स्थगित प्रदेश ५ मा आयोजना हुने खेलकुद प्रतियोगिता स्थगित भएका छन्। संक्रमण फैलिन नदिन र सतर्कता अपनाउन राष्ट्रपति रनिङ सिल्ड र मुख्यमन्त्री रनिङसिल्ड स्थगित भएको हो। सामाजिक विकास मन्त्रालयले मंगलबार रनिङ सिल्डअन्तर्गत प्रदेश र जिल्लास्तरीय सबै प्रतियोगिता स्थगित भएको जनाएको छ।"
हल्लाले सीमावासी हैरान,"धनगढी : धनगढी उपमहानगरपालिका ३ का लिलाधर भट्टका छोरा भारतको बैंगलोरमा आईटी अध्ययनरत छन्। उनको परीक्षा सकिने बेला भएको छ। भारतले धेरै राज्यमा कोरोना देखा परेकाले परीक्षा भइरहेका बाहेकका विद्यालय बन्द गरिसकेको छ भने परीक्षा भइरहेका कलेजको सकिने वित्तिकै विदा गरिरहेको छ। परीक्षा सकिएर छोरालाई घर आउन भनेका भट्ट शनिबारदेखि नै अलमलमा परेका छन्। छोराको दुई दिनपछि बिदा हुन्छ, बोर्डर बन्द हुने भन्ने हल्ला चुलिएको छ, के गर्ने होला ? अलमलमा परेको छु, उनले भने। वनवासा नाका बन्द नहुने भन्ने सुनेको छु, छोरालाई त्यहीँबाट आउन भने। कैलालीकै गोदावरी नगरपालिकाकी चित्रा न्यौन्यालले आइतबार फेसबुकमा स्टाटस हालिन् सीमा कहिलेदेखि बन्द हो ? तर उनको स्टाटसमा कसैले आइतबार राति १२ बजेदेखि र कसैले बन्द होइन भनेर कमेन्ट गरे। सामाजिक सञ्जाल र नामै नसुनेका अनलाइनले फैलाएको हल्लाका कारण अलमलमा परे, उनले भनिन्। सीमा बन्द हुने हल्लाका कारण स्टील व्यापार गर्दै आएका धनगढीका व्यापारी महेश कुँवरले भारतबाट आउने स्टील स्टक राख्न भारतीय पार्टीलाई आइतबार नै अर्डर गरेको बताए। सीमा बन्द हुने हल्लाले, केही महिनाका लागि भए पनि सामान स्टक राखुँ भनेर अर्डर गरेको छु, उनले भने। सुदूरपश्चिमका तराईका जिल्लासँग सीमाना जोडिएका र तीन सय किलोमिटरको आसपासको दूरीमा रहेका भारतीय सहरहरूमा कोरोनाका बिरामी देखिएपछि सीमा क्षेत्र जोखिममा भने देखिएको छ। सीमा बन्द हुने हल्लाले भारतीय बजारमा आ िश्रत नेपाली सामान थुपार्न, आफन्तलाई छिटो बोलाउँदै अलमलमा परेका छन्। सीमा बन्दबारे स्थानीय, प्रदेश र संघ सरकारले जनतालाई सूचना दिने कुनै संयन्त्र नबनाएकाले उनीहरू अलमलमा परेका हुन्। कैलालीका प्रमुख जिल्ला अधिकारी यज्ञराज बोहरा भन्छन्, नचाहिँदो हल्लाले प्रशासन पनि हैरान भएको छ। उनले भारतले अनएराभल भिसा भएकालाई मात्रै नेपालको सीमानाबाट प्रवेशमा रोक लगाएकाले कुनै पनि सीमा नाका बन्द नहुने बताए। गृह मन्त्रालय, भारतीय काउन्टर पार्ट र सीमा क्षेत्रका सुरक्षा अधिकारीसँग नियमित सम्पर्क भइरहेको छ, तर त्यत्तिकै हल्लाले बजार तातेको छ, उनले भने। मैत्रीपूर्ण बस बन्द कैलाली र कञ्चनपुरबाट भारतको विभिन्न सहरमा चल्ने मैत्रीपूर्ण बस सेवा बन्द भएका छन्। कञ्चनपुर प्रशासनले आइतबारदेखि नै मैत्रीपूर्ण बस सेवा बन्द गराएको हो। कञ्चनपुरबाट एक दिन भारतका र एक दिन नेपाली गरी दैनिक ७ वटा बस भारतको राजधानी नयाँ दिल्ली र उत्तराखण्डको राजधानी देहरादुनका लागि छुट्ने गरेका छन्। कैलालीका प्रमुख जिल्ला अधिकारी यज्ञराज पाण्डेले सुदूरपश्चिम प्रदेशको सामाजिक विकास मन्त्रालयमा बसेको बैठकमा मैत्रीपूर्ण बसबाट पनि कोरोना सर्न सक्ने देखिएकाले बन्द गरिएको बताए। कैलालीबाट पनि भारतको राजधानीका लागि दैनिक तीन बस छुट्ने गरेका छन्। धनगढीबाट छुट्ने बस सोमबारदेखि बन्द गरिने भएका छन्। अस्थायी नाका पूरै बन्द कैलाली र कञ्चनपुरका भारतसँग सीमाना जोडिएका अस्थायी सबै नाका अनिश्चितकालका लागि बन्द गरिएका छन्। प्रजिअ बोहराले कैलालीमा टीकापुर क्षेत्रमा रहेको खक्रौला र धनगढीसँग जोडिएको गौरीफन्टा नाका बाहेकका सबै अस्थायी नाका बन्द गरिएको बताए। शनिबार अस्थायी नाकाको पनि अनुगमन गरियो, सबै ठाउँमा सशस्त्र र नेपाल प्रहरीलाई अस्थायी नाकाबाट आवागमन नगर्न र नगराउन निर्देशन दिइएको छ, बोहराले भने। कञ्चनपुरको पनि गड्डाचौकी बाहेकका सबै अस्थायी नाका बन्द गरिएका छन्।"
पूर्वप्रधानन्यायाधीश श्रेष्ठको निधन,काठमाडौं : सर्वोच्च अदालतका पूर्वप्रधानन्यायाधीश ओमभक्त श्रेष्ठको निधन भएको छ। श्रेष्ठको बुधबार बिहान हिमाल अस्पताल नक्साल निधन भएको हो। उनलाई सुगर र प्रेसरले चापेपछि अस्पताल भर्ना भएका थिए। उनको आज दिउँसो पशुपतिमा दाहसंस्कार गरिने पारिवारिक स्रोतले जनाएको छ। श्रेष्ठ २०५४ असोज १ देखि २०५४ चैत २९ गतेसम्म प्रधानन्यायाधीश भएका थिए। बुधबार नै सर्वोच्च अदालतको फुल कोर्टको बैठक बसेर पूर्वप्रधानन्यायाधीश श्रेष्ठको निधनप्रति श्रद्धाञ्जली अर्पण गर्ने कार्यक्रम रहेको छ। उनी पहिलो पटक गठन गर्दा सत्य निरूपण तथा वेपत्ता छानबिन आयोगको पदाधिकारी सिफारिस समितिका संयोजकसमेत थिए। श्रेष्ठ विसं १९८९ जन्मिएका हुन्।
