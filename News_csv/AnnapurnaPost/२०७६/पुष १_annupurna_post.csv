शीर्षक,विवरण
विजोगको कुटनीति,"कूटनीति महत्वपूर्ण र निकै संवेदनशील सवाल मानिन्छ। बाह्य मुलुकका राजदूतमार्फत कूटनीतिको प्रयोग हुन्छ। त्यहीकारण यो पदका निम्ति योग्य, सक्षम, मुलुकको हितमा सम्पूर्ण शक्ति खर्चन सक्ने व्यक्ति खोजिन्छ। तर हामीकहाँ पार्टीकै दलीय कार्यकर्ता र नातागोता खोज्ने खराब शासकीय मतीले तीव्र रूप पाएसँगै राजदूत पदको मर्यादा र गरिमा ह्वात्तै घटेको छ। कसैलाई लाभ पुर्याउने उद्देश्यले हावी हुँदै गएपछि राज्यको ढुकुटी अचाक्ली खर्ची खोलिएका दूतावास अर्थहीन बन्दैछन्। अब त राजदूत नियुक्ति पनि सामान्य नियुक्तिका रूपमा लिइने गरिन्छ। अझ सरकार परिवर्तनपछि राजदूत फिर्ता बोलाउने र नयाँ पठाउने प्रवृत्ति त जग हँसाइकै विषय बनेको छ। अघिल्ला सरकारबाट नियुक्त दुईबाहेक अन्य राजदूत फिर्ता बोलाइयो। फिर्ता भएका र पहिल्यैदेखि खाली स्थानमा आफन्त, दलमा लागेका, कुनै बेला गुन लगाएकालाई नियुक्त गरेर पठाइयो। निकट भएका कारण कार्यकाल नसकेकालाई फिर्ता बोलाउँदै महत्वपूर्ण स्थानमा नियुक्त गरियो। परराष्ट्रको कूटनीति अर्डर बिगारेर राजदूत बनाइयो। दलभित्र पनि गुटीय भागबण्डा नमिल्दा दुईतिहाइ सरकारले दक्षिण कोरिया, दक्षिण अफ्रिका, श्रीलंका र अमेरिकामा राजदूतविहीन छन्। विज्ञनिर्मित प्रतिवेदन अध्ययन गरी शक्तिशाली सरकारले यति महत्वपूर्ण सवाल सम्बोधन अपेक्षा थाँतीमा रह्यो। ती सबै दराजमा थन्किए। नेपाल सरकारले सन् १९३४ देखि औपचारिक रूपमा राजदूत नियुक्त गर्न थालेको हो। राणा शासनकालभरि ६ राजदूत नियुक्त भए, ती राणाकै भाइभारदार थिए। हुन त, मल्लकालमा राज्यराज्यबीच विशेष दूत पठाउने चलन चलेको थियो। आवासीय दूतावास राख्ने चलन विश्वमा सन् १४५५ बाट भएको पढ्न पाइए पनि सन् १८१५ मा कूटनीतिक पदहरूको परिभाषा कंग्रेस अफ भियनाले गरेको हो। अब त गैरसरकारी निकायका एजेण्डामा परराष्ट्र नेतृत्व अग्रसर देखिन थालेको छ। सगरमाथा डाइलग त्यहीमध्येको एक हो। घुमफिर गर्ने रणनीति तय गरे। कहिले भ्रमण वर्षको प्रचार भन्दै दौडाहामा निस्कन्छन्। भ्रमण वर्षमा पर्यटक भित्रिँदा हुने आम्दानीभन्दा बढी त कर्मचारीले प्रचारमा सकेको तथ्यांकले लेखपरीक्षणले देखाउन थालेको छ। फुर्सदिला कर्मचारीको नेतृत्वले पनि राजदूत नियुक्त गर्न सरकारलाई सुझाउन सकेको छैन। विगत हेर्दा राजदूत नियुक्ति पूर्णतः कार्यकारीको अधिकार मानिन्छ। नियुक्ति सरकारको विशेषाधिकार हो, तर किन सही किसिमले उपयोग हुँदैन ? पछिल्लो समय राजदूत हुन संविधानले संसदीय सुनुवाइको प्रावधान थपिदिएको छ। तर त्यो प्रक्रियामा सत्तापक्ष हावी हुँदा खराब नियुक्तिमा रोकावटको बल देखाउन सकेको छैन। संसदीय सुनुवाइ केवल कागजी सौन्दर्यमा सीमित छ। सरकारले करिअर डिप्लोम्याट र राजनीतिक नियुक्तिमा आधाआधीको अवधारणा अघि सारेको छ। तर, जागिरे कर्मचारी कसरी करिअर डिप्लोम्याट भन्ने प्रश्न उत्तिकै छ। किनकि विषयगत विज्ञता नराख्ने, भाषामा दक्खल नराख्ने, पत्राचार र भ्रमण व्यवस्थापनले मात्र कूटनीतिज्ञ भइन्छ ? यस्तो अवस्थामा विज्ञता भएका र कूटनीतिक सेवामा पनि अब्बल ठहरिएकालाई मात्र यस्तो पद दिनुपर्छ। राजदूत कूटनीतिक सेवाको प्यावा होइन। अन्य सेवाका विज्ञ व्यक्ति छन् भने नियुक्त गरेर पठाए हुन्छ। संसारमा नभएको नियम हामीकहाँ छ, कूटनीतिक सेवामा निवृत्त हुँदै गर्दा राजदूत बनाएर पठाइन्छ। सेवा निवृत्तलाई विशेष दक्खल र होनाहार भएमाबाहेक कुनै पनि मुलुकले नियुक्ति दिँदैनन्। बलियो सरकार छ। बुझेका र धुरन्धर व्यक्तिलाई राजदूत बनाउँदा धेरै काम हुने थिए। राजदूतको सफलता योग्यताले निर्धारण गर्ने हुनाले नियुक्त गर्दा योग्यता र क्षमतालाई ध्यान दिनुपर्छ। लामो समय काम गर्दैमा योग्य हुँदैन। राजदूतले पठाउने र स्वीकार गर्ने दुवै देशको विश्वास जित्नैपर्ने हुनाले त्यो कला भएको र त्यो मुलुक बुझेको व्यक्ति मात्र राजदूत हुनुपर्छ। राजदूतको वर्गीकरण पनि आवश्यक छ। कतिपय मुलुकमा राजदूत भएकाहरू शक्ति मुलुकमा उपप्रमुख हुँदै पुग्छन्। यस्ता विषयलाई ध्यानमा राखेर सरकार अघि बढ्नुपर्छ। कूटनीतिक कर्मचारी र उनकै पछि लाग्न बाध्य हुनुपर्ने तथा मन्त्रीले अघि बढाएका विषयमा मात्र भर पर्दा समस्या निम्तिने देखिन्छ। दुई राजदूत भेट नहुने मान्यतामा अडेर नियुक्त गर्न सक्नुपर्छ। बिहान एउटा स्वदेश फर्कने र बेलुका अर्को राजदूत त्यहाँ पुग्ने शैली तय गरौं।"
दरबारको ढोकामा भिक्षुको आत्मदाह !,"सरकारको कदमलाई कांग्रेसबाट चुनौती भयो भन्ने निष्कर्षसहित राजाको निर्णय कार्यान्वयन हुन नदिन दरबारियाले वीरेन्द्रलाई उक्साएको परिणाम थियो त्यो राजा महेन्द्रको शासनकालको उत्तरार्धमा राष्ट्रसंघका महासचिव उथान्त नेपाल भ्रमणमा आए। नेपाल भ्रमणका अवसरमा बौद्ध धर्मावलम्बी ऊ थान्तले लुम्बिनी भ्रमण गरे। भ्रमणको अवसरमा अशोक स्तम्भ, मायादेवी मन्दिरको उनले दर्शन गरे त्यतिबेलासम्म लुम्बिनीको खास विकास भएको थिएन, त्यहाँ बञ्जरभूमि थियो। भेटिकनमा क्रिस्चियनको र मक्कामदिनामा इस्लाम धार्मिक स्थलहरूको विकास भएको, हिन्दु धर्मको पनि ठाउुठाउुमा मन्दिरमा पूजाअर्चना हुने र मेला लाग्ने गर्छ। हिन्दु, इस्लाम र क्रिस्चियन धर्मजतिकै महत्व राख्ने अझ शान्ति र अहिंसालाई विशेष महत्व दिने बौद्ध धर्मको उद्गमस्थलमा विकास निर्माणको खास काम भएको नदेखेपछि ऊ थान्तले राजा महेन्द्रसुग कुरा गरे लुम्बिनीको विकास गरेर विश्वका झण्डै एक अर्ब बुद्धिस्टहरूको आस्थाको केन्द्र लुम्बिनीलाई बनाउन। ऊ थान्तको त्यो पवित्र भावनासुग सहमत भएर राजा महेन्द्र र ऊ थान्तका बीचमा संयुक्त राष्ट्रसंघको सहयोगमा समग्र लुम्बिनीको विकास गर्न गुरुयोजना बनाउने निर्णय भयो। न्युयोर्कमा फर्केपछि ऊ थान्तले सुप्रसिद्ध वास्तुविद् जापानी नागरिक टाँगेसुग कुरा गरे। स्वयं पनि बुद्ध धर्मावलम्बी टाँगेले ऊ थान्तको प्रस्ताव सहर्ष स्वीकार गरेर लुम्बिनीको गुरुयोजना बनाउन तयार भए। बौद्ध धर्मप्रति आस्थावान् टाँगे विनाविलम्ब नेपाल आएर लुम्बिनीको गुरुयोजना बनाउन सुरु गरे। यसैबीच २०२८ सालमा राजा महेन्द्रको हृदयाघातबाट निधन भयो। महेन्द्रको निधनपछि राजा भएका वीरेन्द्रले पनि विस्तृत लुम्बिनी विकास परिकल्पनालाई प्राथमिकताका साथ अघि बढाए। त्रिभुवनका निजी सचिव लोकदर्शन बज्राचार्य जसलाई राजा महेन्द्रले ०१७ साल पुस १ गतेपछि खोसिदिएका थिए, तिनै लोकदर्शनको अध्यक्षतामा लुम्बिनी विकास समिति गठन गरे वीरेन्द्रले जसमा अधिकांश काठमाडौंका बौद्धधर्मालम्बी सदस्य थिए। वीरेन्द्र राजा भएपछि धार्मिक स्थलहरूको विकास र शिक्षा विकासमा परिवर्तन गर्न तथाकथित नयाु शिक्षा योजना ल्याइयो। धार्मिक स्थलहरूको विकास गर्न ल्याइएको नीतिमा अब बौद्ध धर्म सम्बन्धमा जे जति विकास गर्ने हो लुम्बिनीमा मात्र गर्न पाउने र हिन्दु धर्मका मन्दिर अधिकांश ठाउुमा जीर्ण भएको हुँदा कसैले मन्दिर बनाउन चाहन्छ भने पुरानै ठाउँमा बनाउनुपर्ने नयाँ ठाउुमा बनाउन नपाउने गरी नीति ल्याइयो। १० वर्षको अभ्यासबाट पञ्चायत व्यवस्थाप्रति जनताको वितृष्णा फैलिसकेको थियो, पञ्चायत इतरबाट मात्र होइन पञ्चायतभित्र पनि असन्तुष्टि सुरु भएको थियो। राजा वीरेन्द्रले बुद्धि पुर्याएर फुजी गुरुसुग माफी नमागेका भए जापानी भिक्षुले आत्मदाह गर्ने थिए। त्यस्तो अप्रिय घटना भएको भए लुम्बिनीको विकास अवरुद्ध हुनुका साथै नेपालको ठूलो बदनाम हुने थियो। बेलायतमा अध्ययन गरेका वीरेन्द्र प्रजातान्त्रिक प्रणालीतर्फ जान्छन् भन्ने आशा लिएका प्रजातन्त्रवादीहरू र एकथरि पञ्चको अपेक्षाविपरीत वीरेन्द्र त्यही सडेगलेको पञ्चायतमा रमाउन थाले। महेन्द्रले प्रारम्भ गरेको निर्दलीयतामा अझ कठोर संशोधन गरेर पञ्चायतलाई एकदलीय बनाउनतर्फ लागे। पञ्चायतविरुद्धमा पैदा भएको आक्रोश नयाँ शिक्षा योजनामा खनियो। पञ्चायतइतरको राजनीतिक शक्ति यसै पनि असन्तुष्ट थियो देशका बुद्धिजीवी शिक्षाप्रेमी पनि नियन्त्रणमुखी नयाु शिक्षा योजनाबाट असन्तुष्ट भएर नयाँ भनिएको शिक्षा नीति एक दशक नपुग्दै खारेज भयो। बौद्ध धर्ममा आस्था राख्ने स्वदेश र विदेशका बुद्ध धर्मावलम्बी भने राष्ट्र संघका महासचिव उ थान्तको अग्रसरतामा विश्व सम्पदामा परेको लुम्बिनीको विकास हुन्छ भन्नेमा आशावादी भए। जनस्तरबाट पनि लुम्बिनीको विकासमा सक्रिय हुन थालियो, बुद्धिष्टहरूको जनभावनाको सम्मान गर्दै मेरो सम्पादनमा प्रकाशित राष्ट्र पुकारको बौद्ध धर्म विशेषाङ्क प्रकाशित गर्न विभिन्न बुद्धिजीवीहरूसुग सम्पर्क गर्दा पुरातत्व अनुसन्धानदाता बुद्धिजीवी भुवनलाल प्रधानले अनुसन्धानमूलक, लेख लेखे। लुम्बिनी नै गौतम बुद्धको जन्मथलो हो भनेर जर्मन वास्तुविद् अनुसन्धानदाता डा हुररले भारतमा अंग्रेज शासन हुँदा नै लुम्बिनीको भ्रमण गरे। अशोक स्तम्भमा लेखिएको शीलास्तम्भ ब्राह्मी लिपिमा थियो। शिलालेखमा भएको ब्राह्मी लिपि पढ्न सक्ने नेपाली वा भारतीय नभएकाले अशोक स्तम्भमा लेखिएको अक्षरको फोटो खिचेर जर्मनीमा लगेर पढ्दा गौतम बुद्धको जन्मस्थल र त्यो नजिकैको मन्दिर मायादेवीको हो भन्ने प्रमाणित भएको पहिलो पटक जर्मन विद्वान डा हुररले पत्ता लगाएको भुवनलाल प्रधानले राष्ट्र पुकारमा लेखेका थिए। लुम्बिनीको विकास गर्न समिति गठन भएको र जनस्तरबाट पनि चासो देखाउन थालेपछि विकास समितिका सदस्यहरू र काठमाडौं उपत्यकामा रहेका बुद्ध धर्म अनुयायी सक्रिय भएर जनस्तरबाट पनि लुम्बिनीको विकासमा सक्रिय हुन थाले। लुम्बिनीको विकासमा जनस्तरबाट के गर्न सकिन्छ भन्ने छलफल हुँदा जापानी सम्राटका पनि गुरु फुजी गुरु विश्वमा बुद्ध धर्मको विकास र प्रचार प्रसारमा सक्रिय छन् उनकै अग्रसरतामा भारतको उडिसामा बौद्ध स्तुप बनाउन र त्यहाँको समग्र विकासमा ठूलो लगानी गरेका छन् भन्ने जानकारी भएपछि लुम्बिनीको विकासमा पनि फुजी गुरुको सहयोग लिन बौद्ध धर्मावलम्बीको एक प्रतिनिधिमण्डल जापान गयो। फुजी गुरुलाई लुम्बिनीको गुरुयोजनामा जापानी वास्तुविद् टाँगे संलग्न छन् भन्ने जानकारी भएकाले नेपाल भ्रमण गरेर लुम्बिनीको विकासमा सहयोग गर्ने आश्वासन दिए। नेपालको प्रतिनिधिमण्डल फर्केपछि फुजी गुरु नेपाल आए। लुम्बिनी क्षेत्रको भ्रमण गर्दा त्यहाुको हावापानी र वातावरणले गुरुजी लुम्बिनीको विकासमा खास उत्साहित भएनन्। लुम्बिनीपछि उनलाई पोखरा लगियो पोखराको हावापानी, हिमाल, ताल र प्राकृतिक दृश्यबाट प्रभावी भएर लुम्बिनीमा होइन पोखरामा बौद्ध विहारको विकासमा लगानी गर्न इच्छुक रहेको फुजी गुरुले अनुयायीहरूलाई भनेपछि पोखरामा लगानीको वातावरण कसरी बनाउने भन्नेमा बौद्धधर्मावलम्बीबीच छलफल हुँदा नेपाली कांग्रेसका नेता बीपी कोइरालाको मन्त्रीमण्डलका सदस्य मीनबहादुर गुरुङ आफ्नो निजी स्वामित्वमा रहेको पोखराको प्रसिद्ध फेवातालसुग जोडिएको जमिन विहार बनाउन दिन तयार भए। फुजी गुरुलाई जग्गा देखाउुदा उनी खुसी भएर सुन्दर पोखरामा भव्य बौद्ध विहार बनाउन लगानी गर्न तयार भए। प्रश्न उठ्यो कसरी विहार बनाउने ? किनकि राजा वीरेन्द्रको कडा निर्देशन थियो, लुम्बिनी विकासको गुरुयोजना कार्यान्वयन गर्न अब बौद्ध धर्मको जति विहार बन्छन् ती लुम्बिनीमा मात्र बनाउने राजाको कडा निर्देशन थियो। फुजी गुरु लुम्बिनीमा लगानी गर्न नचाहने राजाको निर्देशन लुम्बिनीभन्दा अन्यत्र विकास गर्न नपाउने भन्ने भएपछि अब कसरी अघि बढ्ने बुद्धिष्टहरूका बीच व्यापक छलफल भयो। छलफलमा मीनबहादुरजी पनि संलग्न हुनुहुन्थ्यो। बौद्ध धर्मप्रति आस्थावान मीनबहादुरजीले उपाय निकाल्नुभयो। राजाको निर्देशन सार्वजनिक ठाउुमा बनाउन नपाउने हो भने धर्मप्रति व्यक्तिको आस्था रहने भएकाले आफ्नो निजी सम्पत्तिमा विकास गर्न नपाउने भन्ने होइन, मेरो निजी जग्गा दिन तयार छु यदि फुजी गुरु त्यहाँ बौद्ध विहार बनाउन सहयोग गर्न तयार छन् भने भनी मीनबहादुरले प्रस्ताव राखे। मीनबहादुरको प्रस्ताव गुरुले तुरुन्तै स्वीकार गरे। गुरुजी लगानी गर्न तयार भएपछि उनी नेपालमा भएका बेला नै सानो गुम्बा बनाएर यसमा बुद्धको मूर्ति राखिहाल्ने त्यसपछि गुरुयोजनाअनुसार विहार निर्माण गर्ने भन्ने भयो। दिनरात गरेर सानो विहार बनाइयो र गौतम बुद्धको मूर्ति स्थापना गरियो। गुरुजी जापान फर्के। सानो विहार भए पनि प्रशासनले थाहा नपाउने कुरा भएन अञ्चलाधीशको तर्फबाट यो कुरा दरबारमा जाहेर भयो। सुरुदेखि नै यसमा मीनबहादुर संलग्न भएकाले यो सब काम कांग्रेसले गरेको भन्ने अर्थ लगाएर अञ्चलाधीशले दरबारमा जाहेर गरे। पोखरामा विहार बनाउन लागेकै बेला राजा भएका वीरेन्द्रलाई हौस्याइरहेका थिए, सरकारबाट ऐतिहासिक निर्णय लिइबक्सियोस् सरकारको कदमलाई कांग्रेसबाट चुनौती भयो भन्ने निष्कर्ष निकालेर राजाको निर्णय कार्यान्वयन हुन नदिन दरबारियाले वीरेन्द्रलाई उक्साए। भर्खर राजा भएका वीरेन्द्रले पनि दायावाया नसोची त्यो गुम्बा फोडिदिनु भन्ने निर्देशन पोखरा अञ्चलाधीश कार्यालयलाई गयो। राजाको आदेश भनेर रातको समयमा सेना गयो र गुम्बा भत्कायो। बुद्धको मूर्ति तोडफोड भयो यो सब काम गर्ने मीनबहादुर गुरुङ हो भनी मीनबहादुरलाई सुरक्षा कानुनअन्तर्गत पक्राउ गरियो। यो खबर राष्ट्र पुकारमा छापियो। फुजी गुरु जस्ता विश्व प्रसिद्ध व्यक्तिको सहयोगमा बन्न लागेको विहार सेना लगाएर भत्काइदिएकोमा बौद्ध धर्म अनुयायीहरू असन्तुष्ट भए। राजाको हुकुमबाट यो सब काम भएको भन्ने हल्ला चलाइयो। राजा भएपछि वीरेन्द्रले गरेको यो पहिलो निर्णयको विरोध गर्न सक्ने कसले ? भित्रभित्रै जति मुर्मुरिए पनि सार्वजनिक रूपमा कसैले विरोध गर्न सकेनन्। यो घटना भएको केही समयपछि जापानबाट आएका भिक्षुहरू आफ्नै भेषभूषा र जापानी भाषामा केही भन्दै राजदरबारको ढोकाअघि ढ्याङ्ग्रो बजाउुदै घुमिरहेका हुन्थे, तिनको भाषा कसैले बुझ्दैनथ्यो, राजदरबारपछि ती भिक्षु हनुमानढोकासम्म ढ्याङ्ग्रो ठटाउुदै घुमिरहेका हुन्थे। जापानी भाषा नबुझ्ने र भिक्षुका रूपमा हिुड्ने हुँदा कसैले विशेष ध्यान पनि दिएका थिएनन्। भिक्षुहरू त्यसरी दरबारवरिपरि ढ्याङ्ग्रो ठटाएर हिुडेको करिब एक महिनापछि राजालाई सम्बोधन गरेर फुजी गुरुले पठाएको चिठी आयो। चिठीमा लेखिएको थियो, तिम्रो सेनाले पोखरामा बन्न थालेको भगवान् बुद्धको गुम्बा भत्काउनुका साथै भगवान् बुद्धको मूर्ति बुटले हिर्काएर फोडिदिए। भगवान्को ठूलो अपमान भयो। भगवान्लाई दुःख भयो। तिमीले यसमा माफी माग्नुपर्छ अन्यथा तिम्रो दरबारवरिपरि घुम्ने ती भिक्षुहरूले दरबारको ढोकामा आत्मदाह गर्नेछन् भन्दै राजा वीरेन्द्रलाई सम्बोधन गरेको फुजी गुरुको चिठी आयो। नेपाल र जापानबीचको सम्बन्ध आत्मीय थियो। त्यसमा पनि जापानी विद्वान् टाँगेले तयार पारेको गुरुयोजनाअनुसार लुम्बिनीको विकास हुनुपर्छ भनी राष्ट्रसंघअन्तर्गतको युनेस्कोले लुम्बिनीलाई विश्व सम्पदा सूचीमा राखेको थियो, यस्तो संवेदनशील विषयमा फुजी गुरुजीका चेलाहरूले आत्मदाह गरे भने नेपालको बदनाम हुनुका साथै लुम्बिनी गुरुयोजना अलपत्र पर्ने सम्भावना रहेकाले राजा वीरेन्द्रले आत्तिएर फुजी गुरुसुग माफी मागेको चिठी नेपालजापान मैत्री संघका तत्कालीन अध्यक्ष डा यादवप्रसाद पन्तलाई दिएर जापान पठाए। नेपालस्थित जापानी राजदूतसुग पनि वीरेन्द्रले भेटेर माफी मागे। राजाले माफी नमागेका भए अन्तर्राष्ट्रिय क्षेत्रमा नेपालको ठूलो बद्नाम हुने थियो र लुम्बिनीको विकास पनि अवरुद्ध हुने थियो। वीरेन्द्रले समयमै बुद्धि पुर्याएकाले यो दुर्घटना हुनबाट नेपाल बच्यो। राजा वीरेन्द्र सोझा थिए, तर उनकी पत्नी ऐश्वर्य जिद्दी स्वभावकी थिइन्। वीरेन्द्र राजा भएपछि समाज कल्याण परिषद्को संरक्षक भएर ऐश्वर्यले सामाजिक संघसंस्था नियन्त्रण गरिन्। अञ्चलाधीशहरूलाई प्रयोग गरेर व्यापारीहरूसुग चन्दा असुल गर्न थालेपछि व्यापारी असन्तुष्ट भए। नेपालमा हिन्दु धर्मबाहेक अन्य धर्मलाई प्रोत्साहन दिनु हुँदैन भन्दै भारतका आदि शंकराचार्यलाई नेपाल ल्याएर बौद्ध धर्म, हिन्दु धर्मको शाखा हो भन्न लगाउने परिपञ्चमा रानीका चाकडीदारहरू लागेका थिए। त्यसो गरिएमा बौद्ध धर्मावलम्बीहरूबाट विरोध हुने र आत्मदाहसम्म हुने हल्ला चलेपछि शंकराचार्य नेपाल आए पनि उनले बौद्ध धर्मका बारेमा कुनै नकारात्मक टिप्पणी गरेनन्। राजा भएपछि वीरेन्द्रले धर्मका बारेमा दिएको निर्देशन कार्यान्वयन नगरेर धार्मिक द्वन्द्व हुनबाट नेपाल बच्यो। महेन्द्रको शासनकालको अन्तिम समयमा रौतहट र बारामा हिन्दुमुस्लिम दंगा भएर ठूलो धनजनको क्षति भएको थियो, राजा वीरेन्द्रले बुद्धि पुर्याएर फुजी गुरुसुग माफी नमागेका भए जापानी भिक्षुले आत्मदाह गर्ने थिए र त्यस्तो अप्रिय घटना भएको भए लुम्बिनीको विकास अवरुद्ध हुनुका साथै नेपालको ठूलो बदनाम हुने थियो। पञ्चायत व्यवस्था रहुञ्जेल लुम्बिनीको विकासमा खास ध्यान दिइएन। लुम्बिनी विकासका नाममा अन्तर्राष्ट्रिय क्षेत्रबाट आएको चन्दा पनि सम्बन्धित व्यक्तिहरूले हिनामिना गरे। जापानका लागि तत्कालीन राजदूतले लुम्बिनी विकास समितिलाई एकजना भक्तले उपहार दिएको गाडी निजी बनाएकोमा उनीमाथि कारबाही भएर अवकाश दिइयो। प्रजातन्त्र आएपछि पनि अन्य सामाजिक संघसंस्थाजस्तै लुम्बिनी पनि दलहरूको भागबण्डामा पर्यो। अहिले लुम्बिनीमा अन्तर्राष्ट्रिय विमानस्थल निर्माण भइरहेछ सायद अब लुम्बिनीको विकास हुन्छ कि ?"
प्रदेश ५ को नाम लुम्बिनी !,"बुटवल : प्रदेश ५ को नामाकरण र राजधानी निर्धारण गर्न सुझाव दिन गठित विशेष समितिले अपूर्ण प्रतिवेदन बुझाएको छ। समितिका सभापति दीपेन्द्रकुमार पुनले सोमबार प्रदेशसभा सचिवालयमा प्रतिवेदन बुझाएका हुन्। ०७५ साउनमा गठन भएको समितिले म्याद सकिने दिन प्रतिवेदन बुझाएको हो। तर प्रतिवेदन पूर्ण छैन। म्याद थप्दा आलोचना हुने भएपछि अपूर्ण प्रतिवेदन सचिवालयमा दर्ता भएको हो। समिति सभापति पुनले प्रतिवेदन सचिवालयमा बुझाए पनि अन्य सदस्यलाई पत्तो छैन। समिति सदस्य निर्मला क्षेत्रीले आफूलाई प्रतिवेदन बुझाएको विषयमा जानकारी नभएको बताइन्। मलाई थाहा छैन। सभापतिलाई जानकारी होला, उनले भनिन्। समितिको आइतबार बसेको बैठकमा प्रतिवेदनका विषयमा खास छलफल भएन। समितिका एकाध सदस्यले आफ्नो अनुकुल हुने गरी राजधानी र नाम तय भएको दावी गरेका छन्। ती सदस्यले प्रदेशको नाम लुम्बिनी र प्रदेश राजधानी रुपन्देहीको सैनामैना क्षेत्र, कपिलवस्तुको वाणगंगा क्षेत्र र दाङको भालुवाङ क्षेत्र तोकेको जानकारी दिए। समितिले अपूर्ण प्रतिवेदनलाई हिउँदे अधिवेशन शुरु हुँदासम्म पूर्णता दिने जनाएको छ। विशेष समिति अनुभव लिन भन्दै मंसिर २१ मा भारतको चन्ढीगढ पुगेको थियो। भारत भ्रमणबाट फर्किएपछि पहिलो बैठकले प्रतिवेदन बुझाउने अधिकार सभापतिलाई दिएको थियो। विशेष समितिको आइतबार बसेको बैठक। अन्नपूर्ण सभापति पुनले जनताले दिएको सुझावका आधारमा स्थान तोकिने बताए। यसअघि जिल्ला भ्रमणपछि समितिले विभिन्न छ स्थानसहितको प्रारम्भिक प्रतिवेदन बनाएको थियो। त्यो रायका आधारमा विज्ञ समिति बनाएर छलफल गरिएको थियो। जनताको सुझाव प्रतिवेदनमा बुटवल, कपिलवस्तु वा दाङ राजधानी हुनुपर्नेमा धेरै मत थियो। समितिले विभिन्न शिर्षकमा अहिलेसम्म करिव ५० लाख खर्च गरेको छ। तीन पटक म्याद थप्दा समेत प्रतिवेदन बुझाउन नसकेको भन्दै आलोचना भइरहेका बेला समितिले अपूर्ण प्रतिवेदन तयार पारेको हो। प्रदेश सभामुख पूर्णबहादुर घर्तीले प्रतिवेदन संसद्मा दर्ता भएको बताए। प्रतिवेदन संसद्मा दर्ता भएको छ। सम्भवत आगामी अधिवेशनमै यसले प्रवेश पाउनेछ, उनले भने। मुख्यमन्त्री शंकर पोखरेलले केही समयअघि रुकुमपूर्वमा आयोजित औपचारिक कार्यक्रममा मसिरभित्र प्रदेशको नाम र राजधानी तोकिने बताएका थिए। संसद् बैठक अहिले स्थगित छ। पुसको दोस्रो सातादेखि हिउँदे अधिवेशन शुरु गर्ने तयारी भइरहेको छ। बैठक बस्दासम्म समितिले पूर्ण प्रतिवेदन बुझाउने र त्यसकै आधारमा संसद्मा छलफल अघि बढ्ने जनाइएको छ। प्रदेश ५ को राजधानीका लागि बुटवल र दाङको विषय पेचिलो बन्दै गएको छ। प्रदेशको नाम लुम्बिनी राख्ने विषयमा लगभग सहमति देखिएको छ। ८६ सदस्यीय संसद्मा कुनै क्षेत्रका लागि स्पष्ट मत छैन। नाम र राजधानी चयन गर्न दुईतिहाईले पारित गर्नुपर्छ।"
नेकपा बैठक :अमेरिकी सहयोगमाथि प्रहार,"काठमाडौं : नेकपाभित्र अमेरिकी सहयोगको मिलेनियम च्यालेन्ज कर्पाेरेसन (एमसीसी) प्रस्तावको विरोध भएको छ। जारी स्थायी समिति बैठकमा नेताहरू देव गुरुङ र भीम रावलले एमसीसी संसद्बाट पारित गर्न नहुने बताएका हुन्। अमेरिकाको यो प्रस्ताव पञ्चशीलको सिद्धान्तविपरीत आएको उनीहरूको भनाइ छ। नेताहरू रावल, गुरुङ र युवराज ज्ञवालीले यथास्थितिमा संसद्बाट एमसीसी प्रस्ताव पारित गराउन नहुने धारणा राखेको स्थायी समिति सदस्य वेदुराम भुसालले बताए। नेपाल र अमेरिकाबीच एमसीसी प्रस्ताव सम्झौतामा २०७४ भदौ २९ मा हस्ताक्षर भएको थियो। विद्युत् प्रसारण लाइन, सडक निर्माणलगायतका क्षेत्रमा खर्च गर्ने गरी यो सम्झौता गरिएको हो।परियोजनामा अमेरिकाले ५० करोड डलर अर्थात् करिब ५७ अर्ब रुपैयाँ र नेपालको १३ करोड डलर अर्थात् १५ अर्ब ९६ करोड रुपैयाँ लगानी गर्ने सहमति छ। परियोजना कार्यान्वयनमा ल्याउन संसद्बाट पारित गराउनैपर्ने सर्त छ। सरकार यो प्रस्ताव हिउँदे अधिवेशनमा पारित गर्ने तयारीमा छ। अध्यक्षद्वय केपी ओली र पुष्पकमल दाहालको राजनीतिक प्रतिवेदनमाथि सोमबार बोल्ने क्रममा पर्यटनमन्त्रीसमेत रहेका स्थायी समिति सदस्य योगेश भट्टराईले विषय प्रवेश गराएका थिए। भुसालले भने, योगेशजीले विषय प्रवेश गराउनुभयो। युवराज ज्ञवालीले पनि यस विषयमा धारणा राख्नुभयो। भीम रावल र देव गुरुङले एमसीसीले राष्ट्रियतामा पार्ने प्रभावका विषयमा केन्द्रित रहेर लामै धारणा राख्नुभयो। २०७५ असार ३० मा सरकारले प्रस्ताव पारित गराउन संसद्मा दर्ता गराए पनि बर्खे अधिवेशनमा तत्कालीन सभामुख कृष्णबहादुर महराले प्रस्तावै नल्याएपछि पारित हुन सकेको थिएन। अमेरिकी अधिकारीहरूले प्रधानमन्त्री केपी ओलीदेखि पूर्वप्रधानमन्त्रीलाई भेटी प्रस्ताव पािरत गराउन लबिङ गर्दै आएका छन्। प्रधानमन्त्री ओलीले पनि हिउँदे अधिवेशनमा पारित हुने अभिव्यक्ति दिँदै आएका छन्। अमेरिकाले हिन्द र प्रशान्त महासागर आसपासका देशसँग सम्बन्ध विस्तार गर्ने उद्देश्यले अनौपचारिक रूपमा भारत, अस्ट्रेलिया र जापानलाई रणनीतिक साझेदारका रूपमा काम गर्ने गरी रक्षा मन्त्रालय मातहत राखेर इन्डो प्यासिफिक रणनीति अगाडि सारेको छ। त्यही योजनाअन्तर्गत अमेरिकाले अन्तरदेशीय प्रसारण लाइनका क्षेत्रमा आर्थिक सहयोग गर्ने उद्देश्यले एमसीसी प्रस्ताव ल्याएको भन्दै नेता रावल र गुरुङले पारित गर्ने नहुने अडान राखेका हुन्। यो इन्डो प्यासेफिक रणनीतिअन्तर्गतकै अभिन्न अंगका रूपमा जोडिएको छ, बैठकमा नेता रावलले भनेका थिए, विद्युत् व्यापारसम्बन्धी प्रस्ताव रहस्यमय छ। भारतको अनुमति लिनुपर्ने, ग्लोबल टेन्डर गरे पनि प्रसारण लाइन बनाउँदा अमेरिकी कम्पनीले नै बनाउनुपर्ने र नेपालको कानुनसँग सम्झौता बाझिएमा सम्झौता हाबी हुने भनेर सर्त राखिनु सन्देहपूर्ण छ। यसलाई स्विकार्न सकिन्न। नेता गुरुङले प्रसारण लाइन बनाउने कुरा रहस्यमय भएकाले सम्झौताकै बुँदामा उल्लिखित पुनरवलोकनका विषयमा दुवै देशका प्रतिनिधि बसेर छलफल गरी आवश्यक परिमार्जन र संशोधन गर्नुपर्ने बताएका थिए। संसद्बाट एमसीसी प्रस्ताव पारित हुन नसक्दा अमेरिकाबाट पैसा आउन रोकिएको छ। सरकारले एमसीसीको कार्यालय सञ्चालनका लागि अर्थ मन्त्रालयबाट तीन महिनायता रकमान्तर गरेर कर्मचारीलाई तलब खुवाउँदै आएको छ। सरकारको समीक्षा गर्न माग बैठकमा नेताहरूले सरकारको कामको समीक्षा गर्न माग गरेका थिए। नेता भुसालले सरकारको समीक्षा गर्न नपाएकामा बोल्ने नेताहरूले असन्तुष्टि जनाएको बताए। उनले भने, २०७५ असारमै स्थायी समितिको दोस्रो बैठकमा अलग्गै बैठक राखेर समीक्षा गर्ने भनिएको थियो। अहिलेसम्म त्यो बैठक बसेन। प्रतिवेदनमा पनि सामान्य समीक्षा मात्र भनेर ल्याइयो। सरकारको कामको प्रभावकारी समीक्षा गर्न पाउनुपयो भन्ने नेताहरूको मत छ।नेताहरू रावल, युवराज ज्ञवाली, अष्टलक्ष्मी शाक्यलगायतले सरकार जनताको अपेक्षाअनुसार प्रभावकारी रूपमा चल्न नसकेको भन्दै आलोचना गरेका थिए। सरकारको काम जनअपेक्षाअनुसार भएन भनेर आलोचना भएको छ, नेता रघुजी पन्तले भने। बैठकमा नेताहरू गौतम, शाक्य, योगेश भट्टराई, गणेश शाह, छविलाल विश्वकर्मा, मुकुन्द न्यौपाने, युवराज ज्ञवाली, अग्नि सापकोटा, देवेन्द्र पौडेल, पम्फा भुसाल, भीम रावल र देव गुरुङले धारणा राखेका थिए। अध्यक्षद्वयको राजनीतिक प्रतिवेदन र महासचिव विष्णु पौडेलको विधान संशोधन प्रस्तावमा नेताहरूले आलोचनात्मक सुझाव राख्दै दस्तावेजको मूल भावनामा समर्थन जनाएको प्रवक्ता नारायणकाजी श्रेष्ठले बताए। संगठन निर्माण प्रक्रिया कसरी सुदृढीकरण गर्ने, विधि र पद्धतिको पालना कसरी जोडदार रूपमा पालना गराउने, विकृतिविसंगति र भ्रष्टीकरण कसरी कम गर्ने र पार्टीलाई एकीकृत र क्रान्तिकारी कसरी बनाउने भन्नेमै नेताहरुले टिप्पणी राख्नुभएको छ, बैठकपछि प्रवक्ता श्रेष्ठले भने। बैठक मंगलबार पनि जारी रहनेछ। वामदेवले भने : म अलग्गै दस्तावेज बुझाउँछु सचिवालय सदस्य वामदेव गौतमले आफूले पार्टीमा अलग्गै दस्तावेज लेखिरहेको बताएका छन्। गत वर्षको स्थायी समिति बैठकमा अध्यक्षद्वयको राजनीतिक प्रतिवेदनप्रति फरक मत राखेका गौतमले चालु बैठकमा पनि कार्यदिशाको स्पष्टताका लागि दस्ताबेज लेखिरहेको बताएका हुन्। म बैठकलाई जानकारी गराउनु चाहन्छु, पार्टीले अहिले लिन खोजेको कार्यदिशाले अस्पष्टता ल्याउँछ। म यस विषयमा बोल्दै आएको छ। त्यसैलाई लेख्दै पनि छु, गौतमले बैठकमा भनेका थिए। उनले पार्टी कार्यदिशाप्रति सैद्धान्तिक रूपमा असहमति जारी रहने बताएका थिए। नेकपाले तत्कालीन एमाले र माओवादीबीचको पार्टी एकतापछि नेकपाले जनताको जनवाद लाई पार्टीको राजनीतिक कार्यदिशा बनाउँदै आएको छ। जनताको जनवाद भनेको अष्पष्टता भयो। यो भनेको अर्धसामन्ती अर्धऔपनिवेशिक मुलुकमै रहेको भन्ने खालको कार्यदिशा हो। अब पनि जनताको जनवाद, बहुदलीय जनवाद आदिइत्यादि भन्नु पुँजीवाद नै हो। त्यसैले पनि तत्कालीन कार्यक्रमले कन्फ्युजन नै कन्फ्युजन मात्रै बोकेर ल्याएको छ, बैठकमा गौतमले भने, विचार निर्माणका पक्षमा देशव्यापी बहसमा जानुपर्छ। प्रस्ट समाजवाद भनेर जानुपर्छ। सचिवालय विस्तार गर्न माग बैठकमा नेताहरु युवराज ज्ञवाली, भीम रावल र पम्फा भुसालले सचिवालय विस्तार गर्न माग गरेका छन्। नेता ज्ञवालीले शीर्ष नेताहरुकै वरीयता कहिले तल कहिले माथि पार्ने अनि आफूहरुको पनि तत्कालीन पार्टीमा हुँदाको मर्यादामा पार्टीले किन विभेद गरेको भनी प्रश्न गरेका थिए। उनले सचिवालय विस्तार गर्न र आपूहरुको स्वाभाविक दाबी सुनुवाइ गर्न माग गरेका थिए। नेतृ भुसालले पनि सचिवालय विस्तार गरी १५ सदस्यीय बनाउन माग गरिन्। उनले भनिन्, सचिवालयमा अहिले एक जना पनि महिला छैनन्। पार्टीका हरेक कमिटीमा महिलाको उचित प्रतिनिधित्व होस्। सचिवालयमा महिला लगायतको प्रतिनिधित्व गरेर समावेशी बनाउने गरी १५ सदस्यीय बनाइयोस्। उनले बैठकमा अधिकार माग्नै होइन, लिने कुरा हो भन्दै जनयुद्धमा २५ सय महिलाले बलिदान दिएको स्मरण गराएकी थिइन्। उनले भनिन्, जनआन्दोलनमा पनि महिलाको बलिदान छ। सडकमा लाखौं महिला आन्दोलनमा उत्रिएका छन्। हामीले आफंै संघर्ष गरेर आएका छौं। यो कसैका श्रीमान् वा आफन्तका आधारमा दिइने पेवा होइन। ज्ञवालीले पार्टी नेतृत्वले बैठक बसाल्न ढिला भयो भनेर आत्मालोचना मात्र गरेर नपुग्ने बताएका थिए। उनले भने, बैठक समयमै गर्न सकेनौं भनेर आत्मालोचना गरेर मात्र हुँदैन। आलोचना गर्नुपर्छ।"
सबैलाई रुवाएर विदा भए केशव,"काठमाडौं : कस्तो दुःखद् संयोग। २०५७ मा बनेको सुपरहिट फिल्म आफ्नो मान्छे का निर्माता केशव भट्टराईको ५१ वर्षको उमेरमा आइतबार राति असामयिक निधन भएको छ। यही फिल्मका नायक श्रीकृष्ण श्रेष्ठ र निर्देशक शिव रेग्मीले ५० नकाट्दै संसार छाडेका थिए। भट्टराई पनि नेपाली फिल्म उद्योगलाई टुहुरो बनाउँदै उनै आफ्ना मान्छे भेट्न संसारबाट बिदा भए। अघिल्लो दिन निधन भएका कलाकार दीपक क्षेत्रीप्रति फेसबुक स्टाट्समा दीपकजी तपाईंको आत्मशान्तिको कामना गर्दछु। हार्दिक श्रद्धाञ्जलि लेखेका भट्टराईको पार्थिव शरीर सोमबार पशुपति आर्यघाटमा क्षेत्रीसँगै जलिरहेको थियो। वरिष्ठ अभिनेता, चलचित्र निर्माता एवम् चलचित्र विकास बोर्डका अध्यक्ष भट्टराईको आइतबार बेलुका अनामनगरबाट चाबहिलस्थित ओम अस्पताल लैजाने क्रममा राति १०ः३० बजे निधन भएको हो। अध्यक्ष भट्टराई बेलुका मन्त्रालयको भेटघाट सकेर साँझ ७ बजे चलचित्र विकास बोर्डका सदस्य एवम् निर्माता नरेन्द्र महर्जनको कीर्तिपुरस्थित घरमा पारिवारिक भेटघाटका लागि गएका थिए। बेलुका ९ बजेतिर घर फर्कने क्रममा बाटोमा भट्टराईलाई अप्ठ्यारो महसुस भएपछि अस्पताल लैजाने क्रममा बाटोमै निधन भएको हो। विगत डेढ दशकदेखि उच्च रक्तचापको औषधि सेवन गर्दै आएका अध्यक्ष भट्टराईको निधन हृदयाघातका कारण भएको चिकित्सकले बताएका छन्। २०२५ मंसिर ४ गते ओखलढुंगमा जन्मिएका भट्टराईले २०४५ सालमा कोसेली फिल्मबाट अभिनय यात्रा थालेका हुन्। ३१ वर्ष लामो चलचित्र यात्राको क्रममा भट्टराईले ५० भन्दा बढी चलचित्रमा काम गरेका छन्। आठवटा फिल्म निर्माण गरेका उनले यो वर्ष फिल्म यात्रा निर्माण गरेका थिए। उनी आठ महिनाअघि चलचित्र विकास बोर्डको अध्यक्ष नियुुक्त भएका थिए। यसैबीच, कलाकारद्वय भट्टराई र क्षेत्रीको निधनप्रति प्रधानमन्त्री केपी शर्मा ओलीले दुःख व्यक्त गरेका छन्। प्रधानमन्त्री ओलीले ट्विट गर्दै भनेका छन्, बितेका दुई दिनमा हामीले प्रतिभावान् दुई कलाकार, केशव भट्टराई र दीपक क्षत्रीलाई गुमायौं। उहाँहरूको कला सधैं हाम्रो स्मृतिमा रहनेछ। हार्दिक श्रद्धाञ्जलि ! शोकाकुल आफन्त र परिवारजनमा गहिरो समवेदना व्यक्त गर्दछु। दाहसंस्कार गर्नुअघि दुवै कलाकारको पार्थिव शरीर श्रद्धाञ्जलिका लागि चलचित्र विकास बोर्डमा रखिएको थियो। श्रद्धाञ्जलि व्यक्त गर्न उपप्रधान तथा रक्षामन्त्री ईश्वर पोख्रेल, कांग्रेस नेता शेखर कोइरालालगायत पुगेका थिए। श्रद्धाञ्जलि व्यक्त गर्न कलाकारको ठूलो उपस्थिति थियो भने बोर्ड तथा आर्यघाटमा कलाकार र आफन्तको रुवाबासी चलेको थियो। आफ्नो मान्छे, पाहुना, ब्रास्लेट, छोडी गए पाप लाग्ला, देवर बाबुलगायत फिल्म निर्माण गरेका भट्टराईले लामो समय नेपाल विद्युत् प्राधिकरणमा काम गरे। विकास बोर्डमा नियुक्त भएपछि उनले प्राधिकरणबाट राजीनामा दिएका थिए। चिनो, दुई थोपा आँसु, दक्षिणा लगायतका फिल्ममा काम गरेपछि उनले चलचित्र मितज्यू मा नायक हुने अवसर पाएका थिए। भट्टराईका एक छोरा र श्रीमती छन्।"
ग्यास ढुवानीमा भारतको सिन्डिकेट,"५० वर्षदेखि भारतको पारादीप, हल्दिया, बरौनी, मथुरा र करनालस्थित रिफाइनरीबाट नेपालसम्म भारतीय यवसायीले ग्यासढुवानी गर्दै आएका छन्। काठमाडौं : भारतीय व्यवसायीको अवरोधका कारण नेपाली नम्बर प्लेटका ग्यास बुलेट सञ्चालनमा आउन सकेका छैनन्। भारतीय व्यवसायीले नेपाली नम्बर प्लेटको बुलेट सञ्चालनमा ल्याउन नदिँदा समस्या भएको हो। ग्यास व्यवसायीका अनुसार भारतका विभिन्न स्थानबाट नेपालसम्म ग्यासढुवानीमा एकाधिकार र कार्टेलिङ गर्न भारतीय व्यवसायीले एकाधिकार तोड्न नदिएका हुन्। ५० वर्षदेखि भारतको पारादीप, हल्दिया, बरौनी, मथुरा र करनालस्थित रिफाइनरीबाट नेपालसम्म भारतीय यवसायीले ग्यासढुवानी गर्दै आएका छन्। ६ सय बुलेटमार्फत ग्यासढुवानी गरिदिएबापत भारतीय व्यवसायीले नेपालबाट वार्षिक ४ अर्बभन्दा बढी रकम लाने गरेका छन्। भारतीयढुवानीकर्ता व्यवसायीले नेपाली नम्बर प्लेटको बुलेटसञ्चालनमा आउँदा उनीहरूको ठूलो आर्थिक स्रोत नेपालबाट गुम्ने अवस्था आउँछ, नेपाली एक ग्यास व्यवसायीले भने, नेपालकै भरमा ठूलो संख्यामा उनीहरूका कामदारले रोजगारी पाउनुका साथै व्यवसाय पनि चलेको छ। भारतीय ढुवानीकर्ताले पर्दापछाडि गरेको चलखेलले नेपाली नम्बर प्लेटको बुलेट सञ्चालनमा आउन नसकेको उनको दाबी छ। नेपाली व्यवसायीले भारतीयढुवानीकर्तासँग लिखित सम्झौता गरेर नै नेपाली नम्बर प्लेटको बुलेट खरिद र निर्माण प्रक्रिया अघि बढाएका थिए। भारतीय बुलेट व्यवसायी नेपाली नम्बर प्लेटको बुलेटसञ्चालनमा सकेसम्मको सहयोग गर्ने लिखित प्रतिबद्धता जनाए पनि उनीहरूकै जोडवल र अप्रत्यक्ष हस्तक्षेपका कारण सञ्चालन हुन नसकेको व्यवसायीको भनाइ छ। नेपाल एलपी ग्यास उद्योग संघ र भारतीय ग्यासढुवानी व्यवसायीको छाता संगठन इण्डोनेपाल बल्क एलपीजी ट्रान्सपोर्ट एसोसिएसनबीच २०७३ असोज २ गते संयुक्त बैठक बसेको थियो। बैठकमा एसोसिएसनका अध्यक्ष सतिशकुमार शर्मासहित ६ जना सदस्य उपस्थित थिए। अध्यक्ष शर्मासहित सदस्य राधेश्याम अग्रवाल, जसविन्द सिंह, नवीन दुवे, आरके बत्रा र आरपी शर्मा बैठकमा सहभागी थिए। संयुक्त बैठकले हाल सञ्चालनमा रहेका भारतीय नम्बर प्लेटका बुलेटसञ्चालनलाई २०१७ नोभेम्बरसम्म निरन्तरता दिने र नेपाली नम्बर प्लेटका बुलेटसञ्चालनमा ल्याउने भनेर सर्वसम्मत निर्णय गरेको थियो। बैठकमा सहभागी शर्मासहित ६ जनै भारतीयढुवानी व्यवसायीले हस्ताक्षर गरेका थिए।बैठकमा हस्ताक्षर गरे पनि भारतीयढुवानी व्यवसायीकै दबाबमा भारतको कानपुरस्थित एक्सप्लोसिभ डिपार्टमेन्टले नेपाली बुलेटसञ्चालनका लागि एक्सप्लोसिभ सर्टिफिकेट दिन अस्वीकार गरेको हो। एसोसिएसनका अध्यक्ष शर्माको ७५ र अर्का ठूला व्यवसायी आरके बत्राको दुई सय ७५ वटा बुलेटले ग्यासढुवानी गर्दै आएको छ। यसबाहेक अन्य ५ भारतीय व्यवसायीको बुलेटले पनि ग्यासढुवानी गर्दै आएको छ। नेपाल एलपी ग्यास उद्योग संघका पूर्वअध्यक्ष शिव घिमिरेका अनुसार भारतको एक्सप्लोसिभ डिपार्टमेन्टले नेपाली नम्बर प्लेटको डिजल, पेट्रोल, हवाई इन्धन र मट्टीतेल बोक्ने पेट्रोलियम ट्यांकरलाई त्यहाँको पेट्रोलियम तथा एक्सप्लोसिभ सेफ्टी अर्गानाइजेसन (पेसो) को मापदण्डअनुसार एक्सप्लोसिभ सर्टिफिकेट उपलब्ध गराउँदै आएको छ। तर नेपाली नम्बर प्लेटको बुलेटलाई मात्रै उक्त प्रमाणपत्र उपलब्ध गराउन निषेध गरिएको छ, घिमिरेले भने,यसैबाट बुझ्नुस्। दालमे कुछ काला हैं। नेपाली बुलेटसञ्चालन हुन नदिन पर्दापछाडि ठूलो खेल भएको छ। भारत सरकार र भारतीय डिपार्टमेन्टले नेपालमाढुवानी गर्ने सातवटा भारतीय व्यवसायीको पक्षपोषण गर्दै आएको तर बुलेटका लागि अनुमति पाएको नेपाली ४९ व्यवसायीको पक्षमा दुई तिहाईको सरकारले न्याय दिन नसकेको घिमिरेले आरोप लगाएका छन्। अघिल्लो दुई प्रधानमन्त्रीको कार्यकाल र अहिलेको दुई तिहाइको सरकारले पनि नेपाली व्यवसायीको पीडालाई सम्बोधन गर्न सकेन, घिमिरेले भने। नेपाल एलपी ग्यास उद्योग संघका अध्यक्ष गोकुल भण्डारीका अनुसार नेपालको कुना काप्चासम्म पुग्ने ग्यासकोढुवानीमा एउटै मुलुकको पहुँचवाला ट्रान्सपोर्टरको एकाधिकार छ। यो एकाधिकारलाई तोडन् पनि नेपाली नम्बर प्लेटको बुलेटसञ्चालनमा आउन अति आवश्यक छ। आफ्नै नम्बर प्लेटको बुलेटसञ्चालनमा ल्याउन सकिएन भने भोलिका दिनमा कुनै पनि बहानामा उनीहरूले ग्यास आयात नगरिदिए देशभरको चुलो बन्द हुने जोखिमपूर्ण अवस्था सिर्जनाहुन्छ, भण्डारीले भने,त्यस्तो अवस्था सिर्जना भयो भने जिम्मेवारी कसले लिने ? उनका अनुसार सगरमाथा ग्यास उद्योगले २६, सहाराले ११, शक्तिले २६, श्रीरामले १६, सत्यनारायणले ११, सिद्धार्थले २०, सुगमले २१, सूर्यले १३, त्रिशूलले १६, बाबाले ३५, भानुले १६, भेरीले १८, एभरेस्टले २४, गौरिशंकरले २६ नेपाली नम्बर प्लेटको बुलेटराख्न अनुमति पाएका थिए। यस्तै गृहलक्ष्मीले २२, हिमालय पेट्रो केमिकल्सले २४, जानकीले २०, कन्काइले १०, कोसीले ४९, लुम्बिनीले १३, मनोजले १४, मनकामनाले १७ र मारुतीले १६ बुलेटको अनुमति पाएका थिए। त्यस्तै मेचीले १५, नारायणीले १४, नेपाल ग्यासले ६१, नोवेलले ११, ओमले १६, पराजुलीले १०, पंच महालक्ष्मीले ११, प्रिमाले १५, राजधानीले १३, रिजालकोले १२ र रोयल मल्टीले १३ बुलेटको अनुमति पाएका थिए। नेपाल आयल निगमबाट ७ सय ७२ वटा बुलेटका लागि अनुमति दिइएको थियो। यसमध्ये ५५ वटा निर्माण भएर भारतमा थन्किएको छ। चार सय नौवटाको बुकिङ गरिएको छ। यसअघि पनि अवरोधनेपाली नम्बर प्लेटको बुलेटराख्ने प्रक्रियामा बाह्य हस्तक्षेप मात्रै होइन देशभित्रै पटकपटक अवरोध सिर्जन भएको थियो। विगतमा भारतीय बुलेटव्यवसायीको दबाबमा आपूर्ति मन्त्रालयले नेपाली नम्बर प्लेटको खरिद प्रक्रियासम्ममा अवरोध सिर्जना गरेको थियो। यो विषयलाई २०७३ साउन १७ गते अन्नपूर्णले उजागर गरेको थियो। नेपाली व्यवसायीलाई स्वदेशी नम्बर प्लेटको बुलेटमा आत्मनिर्भर हुन नदिन भारतीय व्यवसायीले नेपालका केही ठूला अधिकारीलाई हातमा लिएका थिए। भारतीय व्यवसायीको पहुँच र चलखेलका कारण तत्कालीन समयमा आपूर्ति मन्त्रालयले नेपाली नम्बर प्लेटको एलपी ग्यासढुवानी गर्ने बुलेटखरिद प्रक्रियामा रोक लगाएको थियो। २०७३ साउन ४ गते नेपाली नम्बर प्लेटको बुलेटखरिद गर्ने विषयमा नेपाल आयल निगमले अनुमतिपत्र दिएलगत्तै मन्त्रालयले आफूखुसी साउन ५ गते बुलेटप्रक्रियामा रोक लगाएको थियो। त्योबेला भारतको इण्डोनेपाल बल्क एलपीजी ट्रान्सपोर्ट एसोसिएसनका अध्यक्ष सतिश शर्माको नेतृत्वमा आएको भारतीयढुवानीकर्ता १० दिनसम्म सोल्टी होटेलमा बसेका थिए। बसाइका क्रममा तत्कालीन आपूर्तिमन्त्री दीपक बोहरासँग सोल्टी होटेलमा भारतीय व्यवसायीले छलफल गरेका थिए। रकमको लेनदेनको आधारमा मन्त्रीसँग भेटेको अर्को दिन नै नेपाली नम्बर प्लेटको खरिद प्रक्रियामा मन्त्रालयले रोक लगाएको थियो, एक ग्यास व्यवसायीले भने। तत्कालीन सचिव श्रीधर सापकोटाले मन्त्री बोहोराको आदेश र निर्णयमा खरिद प्रक्रिया रद्द गरेको जानकारी गराएका थिए।"
"झण्डा दिवस : नागरिकले मनाए, राज्यले वास्ता गरेन","काठमाडौं : राजधानीमा मंगलबार दोस्रो राष्ट्रिय झण्डा दिवस मनाइयो । नेपालको राष्ट्रिय झण्डा प्राचीन शैलीको भएको भन्दै यसको संरक्षणका लागि नागरिक स्तरबाट र्याली निकालिएको छ। नेपालको शान, मेरो स्वाभिमान राष्ट्रिय झण्डा, हाम्रो पहिचानभन्ने नारासहित माइतीघरमा र्याली निकालिएको हो। कार्यक्रमको आयोजना 'राष्ट्रिय पोषाक संरक्षण महाअभियान नेपल' र 'राष्ट्रिय धरोहर संरक्षण प्रतिष्ठान नेपाल' ले गरेको थियो । भिडियो : सञ्जय न्यौपाने । संयोजक राजानन्द माण्डब्य राष्ट्रिय झण्डाको महिमा गुम्दै गएकाले यसको महत्त्व उजागर गर्न झण्डा दिवस मनाएको बताउँछन्। हाम्रो देशको झण्डा अन्य देशको भन्दा भिन्न भएको सबैलाई थाहा छ, उनले भने, तर यो किन भिन्न छ कसैलाई थाहा छैन। झण्डालाई परिवर्तन गर्नुपर्छ भन्नेहरुले यसको इतिहास बुझ्न आवश्यक छ। सन् १९६२ डिसेम्बर १६ अर्थात विसं२०१९ पुष १ गते प्रचलनमा रहेको वर्तमान झण्डालाई अन्तर्राष्ट्रिय मान्यता दिइएको थियो। नेपालको राष्ट्रिय झण्डामा दुई चुच्चो र तीन कुना हुनुले नेपाल हिमाल, पहाड र तराई भूमीको देश भएको जनाउने संस्कृतिविद् हरिराम जोशी बताउँछन्। जोशीका अनुसार लिच्छविकालीन अंशुवर्माको मुद्रामा पनि दुई पताकासहितको नेपालको झण्डा अंकित छ। यी मुद्रामा सिंहले झण्डा समातेको देखिन्छ। शक्ति र स्वाभिमानको प्रतीक सिंहले झण्डालाई अभिवादन गरेको आकृति मानदेवकालीन मुद्रामा समेत भेटिएको छ। राजनीतिक व्यवस्था परिवर्तन भए तर प्राचीन नेपालको झण्डालाई प्रत्येक शासन व्यवस्थाले अपनाएको छ, जोशी भन्छन् । नेपाली झण्डामा चन्द्र माथि र सूर्य तल छ। चन्द्रलाई मन र बुद्धिको प्रतीक मानिन्छ भने सूर्य ऊर्जा र पौरखको प्रतिविम्ब हो। मन र बुद्धिको अधिनमा ऊर्जा र पौरख बस्नुपर्छ भन्ने मान्यता बुद्धिजिविहरुले राख्दै आएका छन्। हरिमाम जोशीको यसमा आफ्नै तर्क छ। चन्द्र शान्तिको प्रतीक हो भने सूर्य अर्थ परिवर्तनको सूचक भएको उनी मान्छन्। जोशी भन्छन्, देशमा शान्ति स्थापनापछि नै सामाजिक, राजनीतिक र आर्थिक समृद्धि आउने भएकाले सूर्य तल्लो कोणमा राखिएको हो। झण्डामा रहेको ८ कोणको चन्द्रमाले १६ कला र सूर्यको १२ कोणले १२ महिना, १२ राशी बुझाउँछ। रातो रंगले उर्जा, नीलोले आकाश र सेतोले शान्तिलाई प्रतिविम्बन गर्छ। चन्द्र सूर्य अकिंत झण्डा शाहवंशले सुरु गरेको भन्दै यसलाई परिवर्तन गर्ने प्रयास पटकपटक भए। विभिन्न अभिलेखहरूका आधारमा त्रिकोणात्म आकारको नेपालको झण्डा १३ सय वर्ष पुरानो हो। नेपालको झण्डा अन्य देशकोभन्दा पृथक छ। विश्वभर चार कुने झण्डा प्रचलनमा छ। नेपालको झण्डामात्र तीन कुने छ। वि सं २०१९ मा इन्जिनियर शंकरनाथ रिमालले हालको झण्डा नक्साङ्कन गरेका थिए। झण्डाको स्वरुप उही थियो । ०१९ मा संवैधानिक मास्यौदा समिति बनेपछि झण्डाको लम्बाइ, चौडाइ र उचाइको अनुपात मिलाउन ज्यामितिय सूत्रको प्रयोग भयो। जसलाई पाइथागोरस त्रिकोण भनिन्छ। यो ३, ४ र ५ को अनुपात हो। यसलाई अनन्त अनुपात पनि भन्ने गरिएको इन्जिनियर रिमाल बताउँछन्।"
विप्लवका दुई कार्यकर्ता पक्राउ,"रुकुम : विप्लवका दुईजना कार्यकर्तालाई रुकुम पश्चिम प्रहरीले पक्राउ गरेको छ । विप्लव समूहका जिल्ला सदस्य तथा अखिल क्रान्तिकारी रुकुम पश्चिमको उपसंयोजक १९ वर्षीय बसन्त चन्द र विप्लव समूहका कार्यकर्ता चौरजहारी नगरपालिका ४ का १९ वर्षीय अतिराम रोकालाई पक्राउ गरेको जिल्ला प्रहरी कार्यालय रुकुम पश्चिमका प्रमुख प्रहरी नायव उपरीक्षक सुमित खड्काले जानकारी दिए । गाउँघर, स्थानीय व्यापारी तथा विद्यालयमा चन्दा रकम असुल्दै सुरक्षालाई चुनौती दिने काम गरेको आरोपमा उनीहरूलाई पक्राउ गरिएको प्रहरीले जनाएको छ। सर्वसाधारणलाई धम्काएर चन्दा असुल्दै गरेको गोप्य सूचनाको आधारमा सोमबार राती उनीहरूलाई जिल्लाको सानीभेरी गाउँपालिका ३ चौखेबाट पक्राउ गरेको डीएसपी खड्काले बताए । पक्राउ परेकाको साथबाट भित्ता (वाल) पेन्टका सामग्री समेत फेला परेको उनले जनाए ।"
विमानस्थल खुलाउन हिउँ पन्छ्याइँदै,"सुर्खेत : हुम्लाको सिमकोट विमानस्थलमा ३ फिटसम्म हिउँ जमेपछि सुरक्षाकर्मीले हिउँ पन्छाउन थालेका छन् ।हिमपात रोकिएसँगै आइतबारबाट विमानस्थलको हिउँ पन्छाउन सुरु गरिए पनि मंगलबारसम्म हिउँ पन्छाउन समय लाग्ने सहायक प्रमुख जिल्ला अधिकारी दत्त हमालले बताए। उनका अनुसार हुम्लामा हिमपातले चार दिनदेखि हवाइ उडान हुन नसकेपछि नेपाली सेना, प्रहरी र सशस्त्र प्रहरी परिचालन गरी हिउँ पन्छाउन थालिएको हो । 'रनवेको हिउँ फाल्न हेलिकप्टरबाट ल्याइएको गाडी बिग्रिएपछि सुरक्षाकर्मी परिचालन गरिएको हो,' उनले भने, 'सडक सञ्जालमा नजोडिएको हुम्लामा हवाइ सेवाको विकल्प छैन, त्यसैमा हिमपातले विमानस्थल बन्द भएपछि यात्रुहरु सकसमा छन् ।' विमानस्थल बन्द हुँदा बिरामी तथा अन्य महत्वपूर्ण कामका लागि जिल्ला बाहिर जानेलाई समस्या भएको छ । पर्याप्त सुरक्षाकर्मी परिचालन गरी हिउँ फाल्ने काम सुरु गरिएको छ । भारी हिमपातले उडान नहुँदा बुधबार नाम्खा गाउँपालिकामा भएको दुर्घटनाका घाइतेको उद्धार गर्न समस्या भएको उनले बताए। 'जिल्लामा कुनै आकस्मिक घटना भई तत्काल उद्धार गर्नुपरेमा अवस्था गाह्रो छ, उनले थपे,'त्यसैले हतार हतारमा स्थानीय स्तरमा उपलब्ध स्रोत साधानको सहायतामा हिउँ पन्छाउने काम जारी छ ।' जिल्लाका ग्रामीण क्षेत्रमा ४ फिटसम्म हिउँ परेको छ । भने तापक्रम माइनस ७ डिग्रीमा झरेको छ। मानसरोवरकैलाश पदमार्गसमेत हिउँले भरिएकाले स्थानीयलाई एक गाउँबाट अर्को गाउँ जान समस्या भएको छ ।"
कालिकोटमा दश वर्षपछि मंसिरमै हिमपात,कालिकोट : कालिकोटमा झण्डै दश वर्षपछि मंसिर महिनामा भारी हिमपात भएको छ । झण्डै एक दशकदेखि मंसिर महिनामै हिमपात भएको थिएन। खडेरीका कारण जिल्लाको कृषि उत्पादनमा बर्षेनि ह्रास हुँदै आएको थियो । शुक्रबार भएको भारी वर्षासँगै हिमपातले जाडो बढेपछि जनजीवन कष्टकर बनेको छ । तर आइतबारदेखि पूर्णरुपमा मौसम सफा भएपछि स्थानीय युवायुवती हिउँसँग रमाइरहेका छन्। बर्षेनि मंसिर महिनामा अग्ला अग्ला हिमालमा मात्र देखिने हिउँ यो वर्ष गाउँनै सेताम्मे भयो । अझै पनि लेकाली क्षेत्रमा हिउँले छाडेको छैन् । हिउँ नपरेको तल्लो भेगका स्थानीय हिउँ खेल्नकै लागि लेकाली भेकमा जान थालेका छन् । जिल्ला सदरमुकाम मान्म बजार तथा आसपासका क्षेत्रबाट माथिल्लो लेकाली क्षेत्रमा दैनिकरुपमा हिउँ खेल्न जानेको लर्को नै लाग्ने गरेको छ । मंसिरमा हिमपात भएपछि किसानलाई ठेलो राहत भएको छ । गत असोज महिनादेखि जिल्लामा पानी नपर्दा किसानका पाखाबारी बाझै थिए। अब पानी रोकिएपछि पाखो बारीमा गहुँ छर्ने तयारीमा किसान छन्। बर्षेनि पर्दै आएको खडेरीका कारण निरास बनेका किसान यस वर्ष समयमै वर्षासँगै हिउँ परेपछि निकै खुसी छन् । समयमै परेको वर्षाका कारण हिउँदे बाली सप्रिने किसानको अनुमान छ ।
हिउँमा फसेका श्रीमान्श्रीमतीको ४ दिनपछि उद्धार,भोजपुर : साल्पासिलिचो गाउँपालिका ६ स्थित बलौटे भञ्ज्याङस्थित हिउँमा फसेका दुईजनालाई प्रहरीले उद्वार गरेको छ । बाक्लो हिमपातका कारण घर फर्कन नसकेका खोटाङको खोटेहाङ गाउँपालिका २ वाप्लुखाका ४९ वर्षीय प्रेमकुमार राई र उनकी ५८ वर्षीया पत्नी पदमश्वरी राईको उद्वार गरी आफन्तलाई बुझाइएको हो । साल्पापोखरी घुमेर फर्कने क्रममा गत शुक्रबारदेखि हिउँमा फसेको जानकारी पाएसँगै प्रहरी टोली उनीहरुको उद्धारमा खटेको थियो। सोमबार उद्धार गरिएका उनीहरुलाई भोजपुर ल्याइ आफन्तको जिम्मा लगाएको प्रजिख नुरहरि खतिवडाले जानकारी दिए ।प्रहरी चौकी दोभानेको प्रहरी टोलीले उनीहरुको उद्धार गरेको हो।
बिहेको अघिल्लो दिन लागूऔषधसहित बेहुला पक्राउ परेपछि,"विराटनगर : आफ्नै बिहेको अघिल्लो दिन एकयुवा विराटनगरबाट लागूऔषधसहित पक्राउ परेका छन् । भोलिपल्ट बेहुला बनेर बेहुली लिन जानुपर्ने युवा लागूऔषधसहित पक्राउ परेपनि बिहे भने प्रहरीकै निगरानीमा सम्पन्न भएको छ। बिहे सम्पन्न गराएर प्रहरीले अदालतबाट म्याद थप गरेर उनीमाथि अनुसन्धान अघि बढाएको छ । भारतको जोगवनी बजारबाट लागुऔषध लिएर आउँदै गर्दा सुनसरीको धरान उपमहानगरपालिका १५ का कमल धमला विश्वकर्मा पक्राउ परेका हुन् । लागुऔषध नियन्त्रण व्युरो विराटनगरको टोलीले उनलाई डाइजापाम, एभिल र लुपिजेसिक गरेर २१ एम्पुल लागुऔषधसहित गत शनिबार विराटनगर महानगरपालिका १५ रानीबाट पक्राउ गरेको मोरङ प्रहरीका प्रवक्ता डीएसपी राजकुमार खिँउजूले बताए । आइतबार बेहुला बनेर बेहुली लिन धनकुटाको चानुवा जानुपर्ने कमल लागुऔषधसहित पक्राउ परेपछि परिवारमा तनाव थपिएको थियो । कमललाई प्रहरीले शनिबार रातभर हिरासतमा राखेको थियो । तर बिहे सकिनसाथ ल्याएर बुझाउने भनेर परिवारका सदस्यको आग्रहपछि प्रहरीले बिहेका लागि साथमा दुईजना प्रहरीलाई सादा पोशाकमा खटाएर आइतबार उनलाई बेहुला बन्न घर पठाएको थियो । बिहेको दिन कमललाई लिन जन्ती जाने टोली पनि मोरङ प्रहरीको कार्यालय बाहिर आएको थियो। व्यवहारिक समस्या बुझेर विवाहको एक दिनका लागि सादा पोशाकमा प्रहरी खटाएर कमललाई बेहुला बन्न घर पठाइएको प्रहरी स्रोतले बतायो । धुमधामसाथ आइतबार राती बिहे सकियो । बेहुला र बेहुली लिएर जन्ती सोमबार दिउँसो ४ बजे धरान आइपुगेपछि केही बेरमै कमललाई प्रहरीले जिल्ला प्रहरी कार्यालय मोरङमै ल्याएको थियो । उनीविरुद्ध कारबाही अघि बढाउन र लागुऔषध ऐनअन्तर्गतको मुद्दामा अनुसन्धान गर्न प्रहरीले मंगलबार जिल्ला अदालत मोरङबाट म्याद थप गरेको छ । सरकारी वकिल कार्यालयमार्फत कमललाई अदालतमा म्याद थपका लागि लगिएको थियो । कमलको रसाइली थरकी युवतीसँग बिहे भएको हो । उनीहरूबीच लामो समयदेखि प्रेम सम्बन्ध थियो । पक्राउ परेका कमल लागूऔषध प्रयोगकर्ता रहेको अनुसन्धानमा संलग्न एक प्रहरी अधिकारीले बताए । पक्राउ परेका कमलले एक वर्ष अघि बावुको मृत्यु भएको र आफू डिप्रेसनमा परेपछि लागुऔषध सेवन गर्न सुरु गरेको प्रहरीलाई बताएका छन्।"
सौतेनी छोरीलाई तरकारीमा विष राख्दा आफ्नै ज्यान गयो,"वीरगन्ज : वीरगन्जको २४ बहुअरीमा तरकारीमा विष हालेर खाँदा एक महिलाको मृत्यु भएको छ। परिवारका सदस्यलाई विष राखेर पकाएको तरकारी खाँदा ती महिलाको मृत्यु भएको हो। सोही तरकारी खाँदा परिवारका अन्य पाँचजना सिकिस्त छन्। बिरामी पाँचजनाको वीरगन्जको नेशनल मेडिकल कलेजको सघन उपचार कक्ष (आइसीयु) मा उपचार भइरहेको छ । प्रहरीका अनुसार बहुअरीका जगदीश कुर्मीको घरमा सोमबार बिहान खाना पकाउने विषयमा उनकी कान्छी श्रीमती राधिका देवी र जेठी श्रीमतीकी छोरी मनिषा पटेलबीच झगडाको भएको थियो। त्यही झगडाको आक्रोशमा राधिकाले सोमबार राती खाना पकाउने क्रममा तरकारीमा अल्मुनियम फस्फेट नामक विषादी हालेकी थिइन्। विषादी हालेर पकाइएको तरकारी राधिका आफैले पनि खानुका साथै परिवारका सदस्यलाई पनि खुवाएकी थिइन्। विषादी हालेर पकाइएको तरकारी खाएलगत्तै गम्भीर बिरामी परेका राधिकासहित परिवारका ६ जनालाई उपचारका लागि सोमबार वीरगन्जको तराई हस्पिटलमा पुर्याइएको थियो ।तराई हस्पिटलमा उपचारकै क्रममा राधिका देवीको मृत्यु भएको हो। विषादी हालिएको तरकारी खाँदा राधिकाका छोरा ३ वर्षीय विवेककुमार तथा सौताका छोरा २० वर्षीय राकेश पटेल, १७ वर्षीय विकास पटेल र १४ वर्षीय विशाल पटेल र छोरी १६ वर्षीया मनिषा पटेल सिकिस्त छन् । उनीहरुको तराई हस्पिटलमा उपचार सम्भव नभएपछि सोमबार राती थप उपचारका लागि नेशनल मेडिकल कलेजमा भर्ना गरिएको छ । पाँचैजनाको अवस्था जटिल रहेकाले आइसीयूमा उपचार भइरहेको वडा प्रहरी कार्यालय श्रीपुरका प्रहरी निरीक्षक दिपक साहले जानकारी दिए । प्रहरी निरीक्षक साहका अनुसार १४१५ वर्ष पहिले जेठी श्रीमतीको मृत्युपछि जगदीशले कान्छी श्रीमतीका रुपमा राधिकालाई भित्र्याएका थिए। 'सोमबार बिहानको खाना कसले पकाउने विषयमा राधिका र सौतेनीकी छोरी मनिषाबीच भनाभन पछि झगडा भएको रहेछ', प्रहरी निरीक्षक साहले भने, 'त्यसैको आक्रोशमा राधिकाले राती खाना पकाउँदा तरकारीमा विषादी हालेर आफूसहित परिवारका सदस्यलाई खुवाएको प्रारम्भिक अनुसन्धानबाट खुलेको छ।' मृतक राधिकाका श्रीमान् जगदीश परवानीपुरको कपडा उद्योगमा काम गर्छन्। 'सोमबार राती उनी घर नआइ उद्योगमै बसेका रहेछन्', प्रहरी निरीक्षक साहले भने, 'जगदशीलाई प्रहरी कार्यालयमा झिकाएर घटनाका बारेमा अनुसन्धान गरिरहेका छौं।'"
विप्लवका पूर्वकेन्द्रीय सदस्यसहित २ जना पक्राउ,"उदयपुर : नेत्रविक्रम चन्द (विप्लव) नेतृत्वको प्रतिबन्धित नेकपा उदयपुरका पुर्वकेन्द्रीय सदस्यसहित दुईजना नेतालाई प्रहरीले मंगलबार पक्राउ गरेको छ । प्रहरीले उदयपुरको कटारी नगरपालिका ६ रिस्कु स्थित धापडबाट पुर्व केन्द्रीय सदस्य तथा सगरमाथा ब्युरो इन्चार्ज भोजपुरका षडानन्द गाउँपालिका १३ बोयाका ४३ वर्षीय दिपेस राई भनिने देवान चाम्लीङ्ग र जिल्ला कमिटी सचिवालय सदस्य कटारी नपा ४ उदयपुरका ३२ वर्षीय सुरेन्द्र थापालाई पक्राउ गरेको हो । जिल्ला प्रहरी कार्यालय उदयपुरका एसपी वीबहादुर बुढामगरका अनुसार जिल्लाको पश्चिमी क्षेत्रमा विप्लव कार्यकर्ताले चन्दा अभियान तीव्ररूपमा संकलन गरिरहेको विशेष सूचनाको आधारमा उनीहरुलाई पक्राउ गरिएको हो । पक्राउ परेकाको साथबाट चन्दा संकलनमा प्रयोग गरिएको रसिद, ३२ हजार नौ सय ५० नगद, एनटिसीको सिम २२ थान, एनसेलको १६, स्मार्ट मोबाइलको सिम १ थान, स्काइ सिम १ थान र एनड्रोईड मोबाईल २ थान, किप्याड मोबाईल ६ थान बरामद गरिएको एसपी बुढा मगरले बताए । पक्राउ परेका दुबैलाई हिरासतमा राखेर अनुसन्धान भइरहेको उनले जानकारी दिए ।"
"धरापमा जेल, कैदीबन्दी ढुक्कले निदाउन सक्दैनन्","काठमाडौं : यहाँ निदाउन पनि जगजगी, ब्युँझन पनि जगजगी कवि हरिभक्त कटुवालले कुनै सन्दर्भमा लेखेका यी कविताका पंक्ति डिल्लीबजार कारागारका कैदीबन्दीको हकमा ठ्याक्कै मेल खान पुगेको छ। कैदीबन्दी जेलमा रातभर ढुक्कले निदाउन पनि पाउँदैनन्। जीर्ण र मक्किएको भवनमा कैदी खचाखच छन्। राणाकालीन उक्त भवनलाई भूकम्पले क्षति पुर्यायो। पुरानो भवन भूकम्पपछि झन् धराप बनेको छ। भूकम्प गएको ४ वर्ष बितिसक्दा पनि पुनर्निर्माण सुरु भएको छैन। कारागारको क्षमता ३ सय जना मात्र हो। तर, यहाँ दोब्बर कैदी राखिएका छन्। कारागारमा ६ सय १६ जना कैदी राखिएका छन्। कार्यालयमा १८ जना कर्मचारी छन्। दैनिक दुई सयदेखि तीन सयसम्म सर्वसाधारण कारागारमा आवतजावत गर्छन्। सर्वसाधारण, कैदी तथा कर्मचारीको जीवन जोखिममा छ। कार्यालय जीर्ण भएका कारण कार्यालयमा बस्न पनि डरमर्दो भएको डिल्लीबजार कारागारकी सूचना अधिकारी सरिता चौधरीले बताइन्। कार्यालय एकदमै जीर्ण छ, उनले भनिन्, माथिबाट फुसफुस धुलो झरिरहन्छ। करिब १४ रोपनी क्षेत्रफलमा फैलिएको यो भवन पुरानो चारखाल अड्डाको नामले चिनिन्छ। यही भवनमा जिल्ला प्रशासन, मालपोत, हुलाक, अदालतलगायत कार्यालय थिए। ती कार्यालय अहिले आफ्नै भवनमा सरेका छन्। चार रोपनी तीन आना जमिन कारागारको स्वामित्वमा छ। बाँकी जमिन र जीर्ण भवन गोश्वारा हुलाक कार्यालयको स्वमित्वमा रहेको कारागारकी सूचना अधिकारी चौधरीले जानकारी दिइन्। १४ रोपनीमा फैलिएको चारखाल अड्डाको कारागार भवनबाहेक अन्य क्षेत्रको संरचना भत्किन थालेको छ। जीर्ण भवनको एकातिर चारखालतर्फबाट आउने बाटो छ। अर्कोतर्फ भने मालपोत र गोश्वारा हुलाकको नयाँ भवन छ। मालपोत कार्यालय पुग्न जीर्ण भवनको भित्तो हुँदै जानुपर्छ। कार्यालयमा आउने सर्वसाधारणको सवारी पनि धराप भवनको भित्तामै अडेस लगाएर राखिएको हुन्छ। अर्कोतिर भवनसँगै जोडिएको सडकपेटीमा पैदल यात्रु हिँड्छन्। पैदलयात्रु हिँड्ने सडकपेटीसँग टाँसिएको भवनको छत (छानो) भत्किसकेको छ। एकापट्टिको भित्तो मात्र छ। धराप भित्तो लडेर कतिबेला पैदलयात्रुलाई किच्छ भन्ने जोखिम छ। कारागारमा बस्ने मात्र नभई सडकमा पैदल यात्रुलाई समेत त्रास हुने गरी धराप भएको चारखाल अड्डाको भवन बनाउनतर्फ कसैको ध्यान गएको छैन। भवनको अवस्थाबारे माथिल्लो निकायलाई पटकपटक पत्राचार गर्दासमेत काम नभएको कारागारकी सूचना अधिकारी चौधरीले बताइन्। हामीले पटकपटक माथिल्लो निकायमा भवनको अवस्थाबारे पत्राचार गरिसकेका छौँ, उनले भनिन्, भर्खरै पनि भत्किएको जानकारी विभागसम्म गर्यौं। तर, काम भएको छैन। चाँडै काम भए सहज हुने थियो। भूकम्पमा भत्किएका संरचनाको पुनर्निर्माण राष्ट्रिय पुनर्निर्माण प्राधिकरण र पुरातत्व विभागले गरिरहेको छ। तर, भत्किएको ४ वर्षसम्म कुनै निकायले यसको पुनर्निर्माण थालेका छैनन्। कारागारको पुनर्निर्माण यस वर्ष पनि पुरातत्व विभागमा नभएको विभागका प्रवक्ता रामबहादुर कुँवरले बताए। पुरातत्वमा चारखाल अड्डा पुनर्निर्माणको योजना परेको छैन, उनले भने, पुराना दरबारको काम हामीले गरेका छैनौं। हामीले काम गर्न प्रस्ताव आउनुपर्छ। प्रस्ताव आएको छैन। पुनर्निर्माण प्राधिकरणले केही गर्दै होला। राष्ट्रिय पुनर्निर्माण प्राधिकरणको योजनामा समेत भवन पुनर्निर्माणमा नपरेको पुनर्निर्माण प्राधिकरणका प्रवक्ता गोपालप्रसाद अर्यालले जानकारी दिए। यो वर्षको योजनामा चारखाल अड्डा पुनर्निर्माण परेको छैन, उनले भने, पहिलेदेखि किन पुनर्निर्माण हुन सकेन तत्काल भन्न सकिन्न। पुनर्निर्माणको योजनामा नपरे पनि मन्त्रालयले कुनै योजना बनाएको होला।"
एसईई परीक्षा चैत्र ६ देखि (तालिकासहित),काठमाडौं : राष्ट्रिय परीक्षा बोर्डले कक्षा १० को एसईई परीक्षाको तालिका सार्वजनिक गरेको छ। बोर्डको मंसिर ३० को निर्णयअनुसार माध्यमिक शिक्षा परीक्षा (एसईई) २०७६ साल चैत्र ६ गते देखि चैत्र १७ गतेसम्म सञ्चालन हुनेछ। तालिका अनुसार चैत्र ६ गते अनिवार्य अंग्रेजी र वेदविद्याश्रमतर्फः अनिवार्य संस्कृत भाषा र साहित्यअनिवार्य अंग्रेजीको परीक्षा हुनेछ। यस्तै चैत्र ७ गते अनिवार्य नेपाली र गैर नेपाली विद्यार्थीहरुका लागि अंग्रेजी विषयको परीक्षा हुनेछ। यस्तो छ तालिका
सांस्कृतिक महोत्सवसँगै माघी मनाइँदै,"धनगढी : थारु जातिले माघीलाई विशेष पर्वका रुपमा मनाउने गर्छन् । माघीलाई उत्साहका साथ मनाउन कैलालीको कैलारी गाउँपलिकामा विशेष सांस्कृतिक कार्यक्रम हुने भएको छ । थारु सांस्कृतिक झल्कने झाँकी नाचगानसहित कैलारी गाउँपालिका हसुलियमा माघ २ र ३ गते विशेष कार्यक्रम हुने पत्रकार सम्मेलनमा जानकारी दिएको हो । कार्यक्रमअन्र्तगत सांस्कृतिक प्रदर्शनी तथा पेनाल्टी सुटआउट हुनेछ । थारुहरुको बाहुल्यता भएको कैलारी गाउँपालिकाको सहकार्यमा मल्टी यूथ क्लब र हिमशिखर क्लबले दोस्रो पटक दुई दिने थारु सांस्कृतिक प्रदर्शनी गर्न लागेको हो । सांस्कृतिक कार्यक्रमको एक कार्यक्रमका बीच सुदूरपश्चिमका मुख्यमन्त्री त्रिलोचन भट्टले उद्घाटन गर्ने कार्यक्रम तय भएको कार्यक्रम संयोजक पञ्चराम चौधरीले जानकारी दिए । 'हमार कला, संस्कृति हमार पहिचान, समृद्ध बनाइक लाग आवश्यक बा अभियान' भन्ने मूल नाराका साथ आयोजना गरिने कार्यक्रममा परम्परागत र आधुनिक झुमरा, सखिया नाच, बड्का नाच, मुङ्ग्रहुवा नाच, लठ्ठहुवा नाच, धमार, मघौटा, राना थारु र कठरिया थारु होरी नाचलगायत सांस्कृतिक कार्यक्रम रहने पत्रकार सम्मेलनमा जानकारी दिएको छ । कार्यक्रममा ५० वटा सांस्कृतिक टोलिको सहभागिता रहनेछ । यसैगरी, पेनाल्टी सुटआउट टोलीअन्र्तगत ३५ वर्ष भन्दा माथि उमेर (भेट्रान) समूह ६४, ३५ वर्ष भन्दा मुनि उमेर समूह ६४, र महिला समूह ३२ वटा टिम रहनेछन्। फुटबल पेनाल्टी सुटआउटमा ३५ वर्ष भन्दामाथि उमेर (भेट्रान) समूहमा प्रथम स्थान हाँसिल गर्ने टिमलाई नगद १ लाख ११ हजार १ सय ११ रुपैयाँ, उपविजेता टिमलाई ५५ हजार पाँच सय ११ रुपैयाँ, उत्कृष्ट गोल रक्षक र सर्वाधिक गोलकर्तालाई ५५ हजार पुरस्कार प्रदान गर्ने आयोजकले जानकारी दिएको छ। त्यस्तै ३५ वर्षभन्दा मुनि पेनाल्टी सुट आउटमा प्रथम स्थान हाँसिल गर्ने टिमलाई नगद १ लाख १ हजार एक सय ११ रुपैयाँ, उपविजेता टिमलाई ५१ हजार एकसय ११ रुपैयाँ, उत्कृष्ट गोल रक्षक र सर्वाधिक गोलकर्तालाई ५ र ५ हजार पुरस्कार प्रदान गर्ने आयोजकले जानकारी दिएको छ । महिला समूहअन्र्तगत पेनाल्टी सुट आउटमा प्रथम स्थान हाँसिल गर्ने टिमलाई नगद ५१ हजार, उपविजेता टिमलाई २५ हजार पाँचसय रुपैयाँ, उत्कृष्ट गोल रक्षक र सर्वाधिक गोलकर्तालाई दुई हजार पाँचसय पुरस्कार प्रदान गर्ने आयोजकले जानकारी दिएको छ । पेनाल्टी सुटआउट प्रतियोगिताका लागि ३५ वर्षभन्दा माथि उमेर (भेट्रान) समूहका लागि पाँच हजार पाँच सय, ३५ वर्ष भन्दा मुनि समूहका लागि पाँच हजार र महिला समूहका लागि २५ सय इन्ट्री शुल्क निर्धारण गरिएको छ। त्यही कार्यक्रमअन्र्तगत १५ हजार मिटर खुल्ला दौड प्रतियोगिता पनि राखिने आयोजकले जनाएको छ । जुन प्रतियोगितामा विभागिय टिम बाहेक कैलाली जिल्ला भरिका इच्छुक प्रतियोगिले सहभागिता जनाउन सक्ने आयोजकले जनाएको छ । प्रतियोगितामा प्रथम पुरस्कार २५ हजार, दोस्रो पुरस्कार १५ हजार, तेस्रो पुरस्कार १० हजार र सान्त्वना पुरस्कार पाँच हजार रहेको छ । कार्यक्रम आयोजनाका लागि ३३ लाख ८४ हजार ३८८ रुपैयाँ बजेट खर्च हुने जनाइएको छ ।"
"जनप्रतिनिधि, सुरक्षाकर्मी र कर्मचारी महासंघको सदस्य नरहने","काठमाडौं : नेपाल पत्रकार महासंघले जननिर्वाचित प्रतिनिधि, सुरक्षा निकायका पदाधिकारी, कर्मचारी, दलका केन्द्र, प्रदेश र जिल्ला तहका पदाधिकारीको सदस्यता नविकरण नगर्ने निर्णय लिएको छ। पत्रकार महासंघको संगठन सुद्धीकरण अभियानलाई अझ प्रभावकारी ढंगबाट अघि बढाउने भन्दै महासंघले यस्तो कठोर निर्णय लिएको हो। तिनै तहका निर्वाचित जनप्रतिनिधि, सुरक्षा निकाय, निजामति कर्मचारी, राजनैतिक दलका केन्द्र, प्रदेश र जिल्ला तहका पदाधिकारीहरुको सदस्यता नविकरण नगर्ने निर्णय गरिएको छ, महासंघको गत मंसिर २९ र ३० गते गण्डकी प्रदेश अन्तर्गत नवलपरासी (पूर्व) नवलपुरमा भएको केन्द्रीय संगठन समितिको बैठकको निर्णय नम्वर २ मा भनिएको छ। महासंघका अध्यक्ष गोविन्द आचार्य, उपाध्यक्ष विपुल पोखरेल, महासंघका महासचिव रमेश विष्ट, सचिव रामप्रसाद दाहाल, प्रकास थापा, कोषाध्यक्ष राजेश मिश्रसहितका पदाधिकारी, जिल्ला एवम् प्रदेश अध्यक्षसहितको सहभागितामा भएको भेलाले उक्त निर्णय लिएको महासंघद्वारा मंगलबार जारी विज्ञप्तिमा उल्लेख छ। महासंघको आगामी निर्वाचन प्रत्यक्ष प्रणालीका आधारमा हुने छ। निर्वाचनलाई स्वच्छ, व्यावसायिक र मर्यादित बनाएर महासंघको प्रतिष्ठाका लागि शुद्धीकरणमा जोड दिइएको महासचिव रमेश विष्टले बताए। नक्कली र पेशामा नरहेका कथित पत्रकारका कारण पत्रकारितालाई नै मुल व्यवसाय बनाएर जिविकोपार्जन गर्ने श्रमजिवीको अपमान र बदनाम भएको भन्दै पछिल्लो समय गंभिर चिन्ता उठ्दै आएको सन्दर्भमा महासंघबाट यस्तो निर्णय भएको हो। महासंघको गोरखा बैठकले नयाँ सदस्यता प्राप्ति तथा सदस्यता नवीकरण सम्बन्धी कार्र्यिवधि २०७६ पारित गरेको थियो। कार्यविधि तथा विधानको व्यवस्थाका आधारमा आगामी पुष मसान्तसम्म शाखा मार्फत नयाँ सदस्यताको आवेदन लिई माघ १५ गतेसम्म शाखाले अनुमोदनका लागि प्रदेश समितिमा शिफारिस गरी पठाउने र प्रदेश समितिले फागुन १५ सम्म केन्द्रीय समितिमा पठाउने निर्णयसमेत भएको महासंघले जनाएको छ। केन्द्रले अभिलेखीकरण गरेपछि मात्र नयाँ सदस्यता कार्यान्वयन हुनेछ। यस्तै सदस्यता नविकरणको हकमा पनि सोही बमोजिम हुने छ। महासंघको गत साधारणसभावाट पारित विधानको व्यवस्था अनुसार महासंघका तिनवटै तहको निर्वाचन प्रत्यक्ष निर्वचन प्रणालीमार्फत गर्नुपर्ने भएकाले हाल कार्यरत जिल्ला शाखाका पदाधिकारी तथा सदस्यहरुको म्याद केन्द्रीय समितिको कार्यकाल रहेसम्म रहने निर्णयसमेत गरिएको छ। भेलाले पत्रकार माथि आक्रमण, धम्की र कुटपिटका घटना बृद्धि भएकोप्रति गम्भिर चिन्ता व्यक्त गर्दै पत्रकारको सुरक्षामा गम्भिर हुन र प्रेस स्वतन्त्रता विराधी कार्यमा संलग्न दोषिहरुलाई तत्काल कानुनी कारबाहीको दायरामा ल्याउन तथा घाइते पत्रकारहरुको उपचार व्यवस्था गरी क्षतिपूर्ति उपलब्ध गराउन भेलाले सरकारसँग माग गरेको छ। यस्तै राज्यका तिनै तहबाट संचार सम्वन्धी कानून र संरचना निर्माण गर्दा प्रेस तथा अभिव्यक्ति स्वतन्त्रतामा संकुचन ल्याउने प्रावधानहरु राखिएको भन्दै अन्तर्राष्ट्रिय मूल्य मान्यता एवम् संविधान अनुकुल बनाउन सरोकारवालाहरुसँंग छलफल गर्न पनि माग गरिएको छ। संसदमा विचाराधिन विवादास्पद मिडिया काउन्सिल विधेयकमा संशोधन गरी महासंघले प्रस्तुत गरेको सुझाव अनुरुप प्रेस काउन्सिललाई थप स्वायत्त र स्वतन्त्र बनाइनुपर्ने मागसमेत भेलाले गरेको छ। काउन्सिलबाट हालै सार्वजनिक भएको पत्रपत्रिका वर्गीकरणको नतिजाका सन्दर्भमा महासंघले पत्रकारहरुबाट लामो समयदेखि चलाएका स्वरोजगारमूलक पत्रपत्रिकाको हित र प्रवद्र्धनका पक्षमा काउन्सिलको भूमिका रहनुपर्ने ठहर गरेको छ। पत्रपत्रिका वर्गीकरणका सन्दर्भमा आएका असन्तुष्टी र गुनासाहरुलाई पुनरावलोकनमार्फत् पुर्नर्मूल्याकन गरी सम्बोधन गर्न काउन्सिलसँग आग्रह गरिएको छ।"
१७ किलो चरेशसहित दुईजना पक्राउ,गुलरिया : प्रहरीले १७ किलोग्राम चरेशसहित दुईजनालाई पक्राउ गरेको छ। जमुनी प्रहरी चौकीका प्रहरी नायव निरीक्षक धनबहादुर केसीको कमाण्डमा रहेको टोलीले बढैयाताल गाउँपालिका२ फुटाहाबाट बिहान साढे ४ बजे उनीहरूलाई नियन्त्रणमा लिएको हो। प्रहरीले रोल्पा जिल्ला रोल्पा नगरपालिका६ कोर्चावाङ्ग बस्ने २३ वर्षीय सजिन बिक र २४ वर्षीय निर्मला बुढामगरलाई कालो झोलामा चरेश बोकेर हिँडिरहेको अवस्थामा नियन्त्रणमा लिएको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले बताए। उनीहरुको साथबाट भारतीय ५ हजार रुपैयाँ र दुईवटा मोबाइल सेट पनि बरामद गरिएको उनले जानकारी दिए। उनीहरु उपर अनुसन्धान भइरहेको एसपी वास्तोलाले पत्रकार सम्मेलन मार्फत जानकारी दिएका छन्।
पृथ्वीजयन्तीमा गोरखामा सार्वजनिक बिदा,"गोरखा : गोरखा नगरपालिकाले गोरखाका तत्कालीन राजा पृथ्वीनारायण शाहको जन्मजयन्तीको अवसरमा पुस २७ गते सार्वजनिक बिदा दिने निर्णय गरेको छ । सोमवार सम्पन्न नगर कार्यपालिकाको बैठकले नगरपालिका माताहतका कार्यालयहरूमा सार्वजनिक बिदा दिने निर्णय गरेको प्रमुख प्रशासकीय अधिकृत कृष्णकुमारी श्रेष्ठले जानकारी दिइन् । नगरपालिका माताहतका कार्यालयहरू जस्तो नगरपालिकाकै कार्यालय, वडा कार्यालय, विद्यालय र स्वास्थ्य संस्थामा पुस २७ गते सार्वजनिक बिदा दिने निर्णय भएको छ, श्रेष्ठले भनिन्, प्रदेश र संघ सरकार अन्तर्गतका कार्यालयका लागि होइन, हाम्रो नगरपालिका माताहतका कार्यालयमा मात्र यो निर्णय लागु हुनेछ । गोरखाका तत्कालीन राजा पृथ्वीनारायण शाहले गोरखाबाट नेपाल एकीकरणको जग बसालेका हुनाले उनको सम्मानमा सार्वजनिक बिदा दिने निर्णय गरेको नगरपालिकाले जनाएको छ ।"
घुस आरोपमा गुठी संस्थानका प्रमुख प्रशासक र उपप्रशासक पक्राउ,काठमाडौं : गुठी संस्थानका प्रमुख प्रशासक नारायण चौधरी र उपप्रशासक जय रेग्मी पक्राउ परेका छन्। सेवाग्राहीबाट घुस लिएको आरोपमा अख्तियार दुरुपयोग अनुसन्धान आयोगको टोलीले उनीहरुलाई मंगलबार पक्राउ गरेको हो। जग्गासम्बन्धी संस्थानमा चलिरहेको मुद्दामा गुठीको जग्गा गुठीमै कायम गर्न घुस लिएको प्रमाणका आधारमा उनीहरुलाई पक्राउ गरिएको अख्तियारका प्रवक्ता प्रदीपकुमार कोइरालाले जानकारी दिए।
माकल बाल्दा झ्यालढोका नथुनौं,"काठमाडौं : सुत्केरी पत्नी र दुई महिने शिशुलाई चिसोबाट बचाउन नवराज रञ्जितकारले आइतबार राति झ्यालढोका लगाए। ससाना छिद्र पर्दाले छोपेपछि माकलमा कोइला बाले। आगोको रापमा सेकिएर आमा र शिशु खाटमा सुते। कोठा तातो भएपछि नवराज भुइँको बिच्छौनामा भुसुक्कै निदाए। माकलको आगो निभाउन भने बिर्सिए। कीर्तिपुर नगरपालिका८ सुन्दर बस्तीमा सोमबार बिहानै रुवाबासी चल्यो। कोइलाबाट निस्किएको ग्यासले निसास्सिएर रञ्जितकारका पत्नी ३२ वर्षीया शर्मिला र छोरोले ज्यान गुमाए। रञ्जित शोकमग्न छन्। बिहान छोरालाई तेल लगाउन पत्नीलाई उठाएको थिएँ, उनले भने, नउठेपछि होसहवास हराएझैं भयो। राति साढे १० बजे सपरिवार सुत्दा माकलको आगो निभाउन बिर्सिएको उनले सुनाए। साँघुरो कोठामा माकल बाल्दा अक्सिजन अभावले निसास्सिएर दुई जनाको ज्यान गएको प्रहरीको प्रारम्भिक अनुसन्धानले देखाएको छ। महानगरीय प्रहरी वृत्त कीर्तिपुरका प्रहरी नायब उपरीक्षक छेदीलाल कामतीले सुत्ने बेला झ्यालढोका थुनिएको र माकलमा आगो बलिरहँदा निसास्सिएको बताए। भेन्टिलेसन पनि भएन, उनले भने, धूवाँमा निसास्सिएरै ज्यान गएको देखिन्छ। जाडो मौसममा असावधानीले बर्सेनि ज्यान जाने गरेकाले सचेत हुनुपर्ने उनको भनाइ छ। अछाम साँफेबगरकी पार्वती बुढाको यही मंसिर १५ गते छाउगोठमा ज्यान गएको थियो। साँघुरो ठाउँमा आगो बालेर सुतेकी उनी मृत फेला परेकी थिइन्। यस्तै, गत वर्ष ४ पुसमा माकलमा कोइला बालेर सुतेका १३ वर्षीय विनोद भट्टको निसास्सिएर मृत्यु भएको थियो। बैतडीको मैलौली नगरपालिका२ घर भएका भट्टको सुतेकै अवस्थामा मृत्यु भएको हो। उनकी आमा हीरालाई भने बेहोस अवस्थामा उद्धार गरी अस्पताल पुयाइएको थियो। गत वर्ष १६ माघमा कोठामा आगो ताप्दै एक्लै सुतेकी २१ वर्षीया पार्वती बोगटी मृत भेटिइन्। डोटीको पूर्वीचौकी गाउँपालिका५ की बोगटी झ्यालढोका बन्द गरी सुतेकी थिइन्। बिहान अबेरसम्म नउठेपछि सासू लक्ष्मी बोलाउन जाँदा मृत उनी अवस्थामा फेला परेकी थिइन्। भेन्टिलेसन नभए सजग रहौं : चिकित्सक भेन्टिलेसन नहुँदा धूवाँ र दूषित हावा कोठाभित्रै गुम्सिन्छ। शरीरलाई अक्सिजन पनि पुग्दैन। त्यसमाथि झ्यालढोका बन्द गरेर सुत्दा अक्सिजन आउनै बन्द हुन्छ। भेन्टिलेसनबिनाको कोठामा माकल बाल्नु खतरनाक हुने भएकाले सजग रहनुपर्ने चिकित्सक बताउँछन्। झ्यालढोका बन्द गरी माकलमा आगो बाल्दा कोठाभित्रको अक्सिजन सकिँदै जान्छ। कोइलाबाट उत्सर्जन भएको विशाक्त धूवाँ कोठाभित्रै रुमलिन्छ। त्यसमा हुने हानिकारक कार्बन मोनोअक्साइड ग्यासले तत्कालै आँखा पोल्ने, छाती दुख्ने, सास फेर्न कठिन हुनेलगायत समस्या गराउने चिकित्सक बताउँछन्। त्रिवि शिक्षण अस्पतालको सामुदायिक स्वास्थ्य विभागका डा खेम कार्कीले कोइलाबाट निस्किएको विषालु ग्यासले कोठा भरिने बताए। सुतेको अवस्थामा त्यसले छिटो असर गर्ने उनको भनाइ छ। आगो बाल्दा विषाक्त कार्बन मोनोअक्साइड ग्यास निस्किन्छ। त्यसले शरीरलाई शिथिल बनाउँछ, उनले भने, शरीरलाई चाहिने अक्सिहेमोग्लोबिनका ठाउँमा विषाक्त कार्बाेक्सिहेमोग्लोबिन भरिन पुग्छ। बेहोस हुँदै जाँदा व्यक्ति हलचल गर्न नसक्ने हुन्छ। सतर्कता अपनाउन नपाउँदै सुतेको सुत्यै ज्यान जान्छ।"
बमको हल्लाले जनकपुरमा त्रास,"जनकपुरधाम : बम राखिएको हल्ला र बम विस्फोटको घटनाले आइतबारदेखि सोमबार साँझसम्म धनुषामा त्रास फैलियो। जिल्ला प्रहरी कार्यालयमा आइतबार राति ९ बजे फोन आयो। संकट मोचन नजिकै बस्तीमा बम छ, आइदिनुपर्यो। स्थानीयको खबरलगत्तै प्रहरी नायब उपरीक्षक रामेश्वर कार्कीको कमान्डमा प्रहरी टोली पुग्यो। त्यति बेलासम्म भनिएका शंकास्पद वस्तु बम हेर्नेको बाक्लो भीड लागेको थियो। त्रासका कारण घरघरबाट मानिस निस्केर सडकमा भेला भए। भीडले आवतजावतसमेत बन्द गरिएको थियो। त्यत्तिकैमा प्रहरी टोली आएर शंकास्पद वस्तुलाई चारैतिरबाट घेरा हाल्यो। नेपाली सेनाको डिस्पोजल टोलीलाई बोलायो। नेपाली सेनाको टोलीले बम भनिएको क्षेत्रको चारैतिर सुरक्षा रणनीति बनायो। डिफ्युजमा समस्या भएपछि नेपाल प्रहरी र सशस्त्र प्रहरीलाई सो बाटो पूर्ण सिल गर्न लगाइयो। रातभरि प्रहरीले त्यही बम भनिएको वस्तुलाई सुरक्षा दियो। काठ्यांग्रिँदो जाडोमा उत्तरदक्षिण बाटो बन्द गरेर प्रहरीले पहरा दियो। आइतबार बिहान करिब १० बजे नेपाली सेनाको टोली निष्क्रिय पार्ने प्रयासमा जुट्यो। तर उक्त बम भनिएको शंकास्पद वस्तु राइसकुकरमा, माटो तथा तारलाई बेरेर राखेको वस्तु भेटियो। भेटिएको वस्तु बम नभएको समेत पुष्टि भयो। प्रहरी नायब उपरीक्षक रामेश्वर कार्कीका अनुसार कुकरभित्र कागज, माटो र केही तार मात्र भएको भेटिएको छ। लगत्तै अर्को बम भएको खबर आयो। एउटा बम भेटिएको झन्डै अढाइ सय मिटर पर अर्को शंकास्पद वस्तु बम भेटियो। जनकपुरधामको बाह्रबिघा रंगभूमि मैदानको उत्तरपूर्वी ढोकाको फोहर फाल्ने ठाउँमा सेनाको डिस्पोजल टोली पुग्यो। त्यहा पनि बम भनिएको स्थानमा कागजको पोका भेटियो। धनुषाकै धनुषाधाममा ५ स्थित पर्वताको मावि स्कुलमा अर्को बम भेटिएको खबर आयो। विद्यालय भवनको झ्यालमा प्लास्टिकको झोलाभित्र शंकास्पद वस्तु भेटिएपछि विद्यार्थीमा त्रास छायो। स्कुल बिदा भयो, प्रहरीलाई खबरलगत्तै नेपाली सेनाका क्याप्टेन ज्ञानेन्द्र जैसीको टोलीले शंकास्पद वस्तु प्लास्टिकको झोलामा फोहरमैला भेट्यो। जैसीले भने, शंकास्पद भनिएको झोलामा फोहरमैला मात्र भेटियो। विद्यालयमा किन कसैले फोहरमैला झुन्ड्याएर राख्छ ? विद्यालय क्षेत्रमा आतंकित पार्ने योजना मात्र रहेछ। यसअघि गत शुक्रबार धनुषाको क्षिरेश्वरनाथ नगरपालिका महेन्द्रनगरमा बम विस्फोट हुँदा एक प्रहरी निरीक्षक सहित तीनजनाको मृत्यु भएको थियो।"
तामाकोशी करिडोरलाई पहिलो गाँसमै ढुंगा,"दोलखा : जिल्लामा अत्यधिक चर्चामा रहेको तामाकोसी करिडोर सडकलाई पहिलो गाँसमै ढुंगा लागेको भएको छ। दोलखाका भीमेश्वर नगरपालिकासहित ३ स्थानीय तहले तत्काल करिडोरको सर्भे स्थगित गर्न माग गर्दै संयुक्त प्रेस विज्ञप्ति जारी गरेपछि तामाकोसी करिडोरलाई पहिलो गाँसमै ढुंगा लागेको हो। चरिकोटमा भीमेश्वर नगरपालिका, कालिञ्चोक र विगु गाउँपालिकाद्वारा सोमबार संयुक्त प्रेस विज्ञप्ति जारी गरी तामाकोसी करिडोर साविकको सहमतिअनुसार नै खोल्नु पर्ने माग राखेका हुन्। दोलखाको लामा बगरदेखि जनकपुरको भिट्टामोडसम्मको उत्तरदक्षिण मार्ग निर्माणका लागि २०५४ को जिल्ला परिषद्ले सबैभन्दा छोटो र कम लागतमा निर्माण हुने सडकको रूपमा पहिचान गरेकै स्थानबाट तामाकोसी करिडोरको सर्भे हुनुपर्ने सडक डिभिजन कार्यालय दोलखाले ध्यानाकर्षण गराएको छ। भीमेश्वर नगरपालिका५ किराँती छापभन्दा तल तामाकोसी नदीभन्दा केही माथि जफ्ती गोलाइबाट सिधा कालिञ्चोक गाउँपालिकाको झमार्सी जोड्ने गरी २२ वर्षअघिको निर्णय नै कार्यान्यवन गर्न माग गरिएको छ। भीमेश्वरका मेयर भरत केसीले एकपक्षीय ढंगले साझा सहमति नबनाई अगाडि बढेमा त्यसबाट आउने गम्भीर परिणामको जिम्मेवार सडक डिभिजन कार्यालय हुनुपर्ने चेतावनी दिए। कालिञ्चोक गाउँपालिकाका अध्यक्ष विनकुमार थामीले पूर्वसहमतिअनुसार सडकको सर्भे नभए ३० हजार जनता ल्याएर आन्दोलन गर्ने चेतावनी दिए। दोलखाको दक्षिणी र उत्तरी भेगलाई जोड्ने गरी नाम्दुक्षेत्र तर्फबाट तामाकोसी करिडोर खोल्न डिभिजन सडकले सर्भे कार्य अघि बढाएको थियो। सो सर्भेलाई तत्काल रोकी पूर्वनिर्णयअनुसार नै सर्भे नभए भीमेश्वर, कालिञ्चोक र विगुले आवश्यकताका आधारमा आन्दोलन गर्ने निर्णय गरेका थिए। अहिले उत्तर र दक्षिण ओहोरदोहार गर्न लामाबगरदेखि सिंगटी चरिकोट हुँदै तामाकोसी बजार झर्नु पर्छ। सिंगटीदेखि तामाकोसी बजारसम्मको हालको सडक दुरी ५३ किलोमिटर छ। दोलखा क्षेत्र नं १ बाट सर्भे सुरु गरिएको सडकमा जग्गा विवादका कारण स्थगित भइरहेको अवस्थामा ३ वटा स्थानीय तहको लिखित विरोध आएको छ। दूरी र लागत छोट्याउन करिडोर खोल्न लागेको सडक डिभिजन कार्यालय चरिकोटका प्रमुख धमेन्द्र झाले बताए। करिडोरका लागि कम्तिमा २० मिटर चौडाइको जग्गा आवश्यक पर्ने र निःशुल्क जग्गा उपलब्ध हुनुपर्ने प्रावधान छ।"
अस्पतालमा दमकलबाट खानेपानी,"बेसीसहर : लमजुङ सदरमुकाम बेसीसहरस्थित लमजुङ जिल्ला सामुदायिक अस्पतालमा पानीको अभाव भएको छ। पानी अभाव भएपछि अस्पतालले बेसीसहर नगरपालिकाको दमकल प्रयोग गरी पानी आपूर्ति गर्ने गरेको हो। बिरामी र कुरुवाले होटल तथा क्यान्टिनबाट पानी किनेर खानु परेको गुनासो गरेका छन्। पानी नआउँदा शौचालय जान र लुगा धुन समस्या परेको छ। वडा ११ स्थित राम चोककी विन्दुमाया परियारले सुत्केरी र बच्चाको कपडा धुने पानी नपाउँदा समस्या भएको बताइन्। सुत्केरी छोरी कुर्न बस्दा पानीको धेरै समस्या भयो, परियारले भनिन्, अस्पतालको धारामा थोपा पानी आउँदैन। सुत्केरीको कपडा धुन पाएको छैन। शौचालय गयो हाल्ने पानी छैन। साह्रै समस्या भयो। अस्पतालका मर्मतसम्भार प्रमुख शेरमानसिंह अर्यालका अनुसार अस्पतालमा १५ हजार लिटरको ३ वटा ट्यांकी छ। दैनिक १० हजार लिटर पानी अस्पताललाई आवश्यक पर्छ। पानी नआएकै कारण ट्यांकी खाली भएको उनले बताए। कुनै दिन १ घण्टा पानी आउँछ। कुनै दिन आधा घण्टा आएर सुक्छ। आवश्यक पर्ने १० हजार लिटर हो। पानी दैनिक २ हजार लिटर जति आउँछ। लौन्ड्रीमा मात्रै दैनिक ४ हजार लिटर पानी खर्च हुन्छ, उनले भने, पानी नभएका कारण बिरामी र कुरुवाले बोतलमा पानी लिएर शौचालय जान्छन्। कपडा धुन पाएका छैनन्। बाल्टी बोकेर पानी खोज्न हिँड्नु पर्छ। सबैभन्दा बढी अपरेसन कोठामा समस्या भएको छ। अपरेसनपछि चिकित्सकले हात धुने पानीसमेत नभएको भन्ने गरेपछि गार्डले बाहिरबाट पानी खोजेर ल्याउनुपर्ने बाध्यता रहेको उनले बताए। अस्पतालका प्रमुख हेमन्त श्रेष्ठका अनुसार अस्पतालमा पानी खुवाउने तालिका बिहान ६ बजेदेखि साँढे ९ बजेसम्म र दिउँसो २ बजेदेखि बेलुका ७ बजेसम्म छ। तर पानी भने एक घण्टामात्र आउने गरेको उनले बताए। दैनिक दुई सय बिरामी आउँछन्। भर्ना भएर बस्ने ३०४० जना छन्। कर्मचारी ८०८५ कर्मचारी छन्, उनले भने, एक महिनादेखि पानी कम आउन थालेको छ। जति पानी आउँछ त्यो पर्याप्त छैन। अस्पतालको कामकाजका अप्ठ्यारो भएको छ। दमकलमा पानी लिएर काम चलाएका छौं। बेसीसहर खानेपानी तथा सरसफाई उपभोक्ता समितिका अध्यक्ष कृष्णलाल प्रधानका अनुसार पानीको स्रोत कम भएकाले बेसीसहर बजारमा पानीको अभाव भएको बताए। पानीको स्रोत सुक्दै गएको छ। पानी कम भएपछि २ घण्टा मात्र वितरण गरेका छौं। स्रोत कम भएकाले बजारका सबै ठाउँमा पहिले जस्तै पानी पुग्न सकेको छैन। प्रजिअले लिए एक्सन अस्पतालमा पानी अभाव भएको र दमकलबाट ल्याएर आपूर्ति गर्नु परेपछि प्रमुख जिल्ला अधिकारी लक्ष्मणबहादुर खड्काले एक्सन लिएका छन्। अस्पतालजस्तो सम्वेदनशील क्षेत्रमा पानी अभाव हुन नहुने भन्दै उनले खानेपानी वितरण गर्दै आएको बेसीसहर खानेपानी तथा सरसफाइ उपभोक्ता समितिका अध्यक्ष र अस्पताल प्रमुखलाई बोलाएर पानीको समस्या समाधान गर्न निर्देशन दिएका हुन्। अस्पतालमा पानी अभाव भएको जानकारीमा आएपछि थप दुई घण्टा खानेपानीको व्यवस्थापन गरिएको प्रजिअ खड्काले बताए। खानेपानी समितिले नियमित आपूर्तिका अलावा प्रत्येक दिन बेलुका ७ देखि ९ बजेसम्म दैनिक दुई घण्टा पानी उपलब्ध गराउने भएको छ। उपभोक्ता समितिका अध्यक्ष कृष्णकुमार प्रधानले साविकभन्दा थप दुई घण्टा पानी छोड्ने निर्णय भएको बताए।"
सबैलाई रुवाएर विदा भए केशव,"काठमाडौं : कस्तो दुःखद् संयोग। २०५७ मा बनेको सुपरहिट फिल्म आफ्नो मान्छे का निर्माता केशव भट्टराईको ५१ वर्षको उमेरमा आइतबार राति असामयिक निधन भएको छ। यही फिल्मका नायक श्रीकृष्ण श्रेष्ठ र निर्देशक शिव रेग्मीले ५० नकाट्दै संसार छाडेका थिए। भट्टराई पनि नेपाली फिल्म उद्योगलाई टुहुरो बनाउँदै उनै आफ्ना मान्छे भेट्न संसारबाट बिदा भए। अघिल्लो दिन निधन भएका कलाकार दीपक क्षेत्रीप्रति फेसबुक स्टाट्समा दीपकजी तपाईंको आत्मशान्तिको कामना गर्दछु। हार्दिक श्रद्धाञ्जलि लेखेका भट्टराईको पार्थिव शरीर सोमबार पशुपति आर्यघाटमा क्षेत्रीसँगै जलिरहेको थियो। वरिष्ठ अभिनेता, चलचित्र निर्माता एवम् चलचित्र विकास बोर्डका अध्यक्ष भट्टराईको आइतबार बेलुका अनामनगरबाट चाबहिलस्थित ओम अस्पताल लैजाने क्रममा राति १०ः३० बजे निधन भएको हो। अध्यक्ष भट्टराई बेलुका मन्त्रालयको भेटघाट सकेर साँझ ७ बजे चलचित्र विकास बोर्डका सदस्य एवम् निर्माता नरेन्द्र महर्जनको कीर्तिपुरस्थित घरमा पारिवारिक भेटघाटका लागि गएका थिए। बेलुका ९ बजेतिर घर फर्कने क्रममा बाटोमा भट्टराईलाई अप्ठ्यारो महसुस भएपछि अस्पताल लैजाने क्रममा बाटोमै निधन भएको हो। विगत डेढ दशकदेखि उच्च रक्तचापको औषधि सेवन गर्दै आएका अध्यक्ष भट्टराईको निधन हृदयाघातका कारण भएको चिकित्सकले बताएका छन्। २०२५ मंसिर ४ गते ओखलढुंगमा जन्मिएका भट्टराईले २०४५ सालमा कोसेली फिल्मबाट अभिनय यात्रा थालेका हुन्। ३१ वर्ष लामो चलचित्र यात्राको क्रममा भट्टराईले ५० भन्दा बढी चलचित्रमा काम गरेका छन्। आठवटा फिल्म निर्माण गरेका उनले यो वर्ष फिल्म यात्रा निर्माण गरेका थिए। उनी आठ महिनाअघि चलचित्र विकास बोर्डको अध्यक्ष नियुुक्त भएका थिए। यसैबीच, कलाकारद्वय भट्टराई र क्षेत्रीको निधनप्रति प्रधानमन्त्री केपी शर्मा ओलीले दुःख व्यक्त गरेका छन्। प्रधानमन्त्री ओलीले ट्विट गर्दै भनेका छन्, बितेका दुई दिनमा हामीले प्रतिभावान् दुई कलाकार, केशव भट्टराई र दीपक क्षत्रीलाई गुमायौं। उहाँहरूको कला सधैं हाम्रो स्मृतिमा रहनेछ। हार्दिक श्रद्धाञ्जलि ! शोकाकुल आफन्त र परिवारजनमा गहिरो समवेदना व्यक्त गर्दछु। दाहसंस्कार गर्नुअघि दुवै कलाकारको पार्थिव शरीर श्रद्धाञ्जलिका लागि चलचित्र विकास बोर्डमा रखिएको थियो। श्रद्धाञ्जलि व्यक्त गर्न उपप्रधान तथा रक्षामन्त्री ईश्वर पोख्रेल, कांग्रेस नेता शेखर कोइरालालगायत पुगेका थिए। श्रद्धाञ्जलि व्यक्त गर्न कलाकारको ठूलो उपस्थिति थियो भने बोर्ड तथा आर्यघाटमा कलाकार र आफन्तको रुवाबासी चलेको थियो। आफ्नो मान्छे, पाहुना, ब्रास्लेट, छोडी गए पाप लाग्ला, देवर बाबुलगायत फिल्म निर्माण गरेका भट्टराईले लामो समय नेपाल विद्युत् प्राधिकरणमा काम गरे। विकास बोर्डमा नियुक्त भएपछि उनले प्राधिकरणबाट राजीनामा दिएका थिए। चिनो, दुई थोपा आँसु, दक्षिणा लगायतका फिल्ममा काम गरेपछि उनले चलचित्र मितज्यू मा नायक हुने अवसर पाएका थिए। भट्टराईका एक छोरा र श्रीमती छन्।"
हिउँ हटाएर सडक सुचारु,बेसीसहर : भारी हिमपातपछि अवरुद्ध बनेको हिमाली जिल्ला मनाङको सडक सुचारु भएको छ। तीन दिनदेखि अवरुद्ध सडक हिउँ हटाएर नेपाल प्रहरीले सुचारु गरेको हो। मंसिर २७ गतेदेखि भएको हिमपातले मनाङको चामे गाउँपालिका १ तिमाङदेखि मनाङ ङिस्याङ गाउँपालिका ९ खाङसारसम्मको सडक अवरुद्ध बनेको थियो। यता बेसीसहर चामे सडकको धारापानी दानाक्युदेखि चासेसम्मको सडक पनि अवरुद्ध बनेको थियो। जिल्ला प्रहरी कार्यालय मनाङका प्रमुख डिएसपी टिकाबहादुर कार्कीको कमाण्डमा खटिएका ३५ जना प्रहरी र स्थानीय मिलेर हिउँ पन्छाएका हुन्। हिउँ पन्छाएपछि पैदल हिँड्न र सवारी साधन गुडाउन सहज भएको डीएपसी कार्कीले बताए। वरपरका डाँडाकाँडा हिउँले ढाकिएपछि मनाङको जनजीवन नराम्ररी प्रभावित भएको छ। बिहान बेलुकाको तापक्रम माइनस ६ डिग्री पुग्ने गरेको छ। चिसोले पानी तथा झरना जम्न थालेका छन्। स्थानीय घर बाहिर निस्कन र काम गर्न सकेका छैनन्। कार्यालयहरूमा सेवाग्राही घट्न थालेको प्रमुख जिल्ला अधिकारी पुष्पराज पौडेलले बताए।
कलिलैमा कालापहाड,"नेपालगन्ज : कक्षा ७ मा पढ्ने १६ वर्षका करण सार्की शनिबार राति नेपालगन्ज नाका हुँदै भारत जान लागेका थिए। जुम्ला सिँजा गाउँपालिका३ नराकोटस्थित भैरवी माविका यी छात्र कक्षामा प्रथम हुँदै आएका छन्। स्कुलमा दुई महिना जाडो बिदा भएको मौकामा पैसा कमाउन भारत जान लागेको उनले बताए। उनका बुवा बलवीर, आमा झिमु, जेठो दाइ नन्दराज र माइलो दलसिंह भारतको उत्तर प्रदेशस्थित अजमगढमा छन्। उनीहरू त्यहाँका ग्रामीण बस्तीमा डुलेर जाडोका कपडा बेचेर आय आर्जन गर्छन्। बाआमासँगै म पनि लुगा बेच्दै हिँड्छु, करणले भने। करणसँगै १९ बालकलाई भारतीय सीमा सुरक्षा बल एसएसबीले राति ९ बजेतिर नाकामा रोकेको थियो। एसएसबीले उनीहरूलाई नेपाल प्रहरीमा बुझाएको थियो। प्रहरीले सिविन नेपालगन्जको जिम्मा लगाएको छ। तीमध्ये सबैभन्दा कम उमेरका छन्, नौ वर्षका दलसिंह सार्की। उनी कक्षा १ मा पढ्छन्। बुवा सर्णे सार्कीलाई भेट्न र उपचार गर्न जान लागेको उनले बताए। अधिकांशले जाडो छल्न र भारतमा रहेका अभिभावक भेट्न जान लागेको बताएका छन्। उनीहरू सबै नराकोटकै हुन्। उनीहरूलाई नराकोटकै २० वर्षका रणबहादुर सार्की र २४ वर्षका विवेक सार्कीले दुइटा अटो रिक्सा चढाएर भारत लैजाँदै गर्दा जमुनाहा नाकाबाट उद्धार गरिएको सिविन नेपालगन्जका संयोजक सिद्धराज पनेरूले बताए। यी बालक ९ वर्षदेखि १७ वर्ष उमेरका छन्। सबैभन्दा बढी १६ वर्षका सात जना छन्। १७ वर्षका ६, १४ वर्षका २ र १३, १२, ११ र ९ वर्षका ११ जना छन्। दलित परिवारका बालक गावैं रित्ताएर कमाउन जान लागेका हुन्। गाउँमा बाहुनक्षेत्री बालक मात्र छन्। नराकोटमा ४ सय ३० घरधुरी छन्। जसमध्ये ३०२३ प्रतिशत दलित रहेको वडाको प्रोफाइलमा उल्लेख छ। त्यहाँका घरघुरीमध्ये १ सय ८ घरधुरी अति विपन्न छन्। उनीहरू मंसिरदेखि माघसम्म कमाउन भारत जान्छन्। त्यहाँ मुख्य काम भनेको गोरखपुरमा तातो लुगा किनी गाउँगाउँ डुलेर बेच्ने गरेको अभिभावक दलजित नेपालीले बताए। जाडो बिदामा बालबालिकालाई पनि यही कामका लागि लैजाने गरेको उनको भनाइ छ। उद्धार गरिएका धेरै बालकले तीन वर्ष भारत गएको बताए। बर्सेनि जान्छन्। यो वर्ष धेरै जना एकै पटक जाँदै गरेको देखेपछि रोकेका हुन्, बालक फिर्ता लिन आएका हरि नेपालीले अनुभव सुनाए, यहाँबाट घर पठाए पनि जाने भनेको भारतै हो। संयोजक पनेरूले एकै गाउँका, एकै उमेर समूहका र एकै जातका बालक यति ठूलो समूहमा किन भारत जाँदै छन् भन्ने शंकास्पद रहेको बताए। अभिभावकविहीन अवस्थामा गएका बालबालिका कुनै पनि बेला जोखिममा पर्ने खतरा हुन्छ, उनले भने, केही अभिभावकले माग्न लगाउने भनेका छन्। उनीहरूमाथि हिंसा र बेचबिखनको खतरा पनि देखिन्छ। बाँकेका प्रहरी प्रमुख वीरबहादुर ओलीले जाडोका कारण स्कुल बन्द भएकाले बालबालिका कालापहाड जान लागेको बताएको सुनाए। सबैका अभिभावक बोलाएर बालकलाई हामी घर फर्काउनेछौं, एसपी ओलीले भने। जिल्ला प्रहरी कार्यालयको महिला, बालबालिका तथा ज्येष्ठ नागरिक सेवा केन्द्रले आइतबार दिउँसो बालकका अभिभावक दलजित सार्की, हरि नेपाली, हरीश नेपाली, राजेश नेपाली, नन्दराज नेपाली र सरुणे नेपालीलाई घर फर्काउने सर्तमा बालक जिम्मा लगाएको छ। उद्धार गरिएका बालक हरिबहादुर सार्की (१७) जंगे सार्की (१६) ठीक सार्की (१४) लोकेन्द्र सार्की (१६) धनबहादुर सार्की (१७) महेश सार्की (१७) लक्ष्मण सार्की (११) कमल सार्की (१४) शंकर सार्की (१२) दलसिंह सार्की (९) राकेश सार्की (१३) हिमाल सार्की (१७) रति सार्की (१६) रंग सार्की (१६) एकराज सार्की (१६) करण सार्की (१६) शक्ति सार्की (१७) सैमन बुढा (१६) अर्जुन सार्की (१७)"
विद्यालय बन्द गरेर सहकारीको साधारणसभा,"गोरखा : गोरखाको एक सहकारी संस्थाले विद्यालय बन्द गरेर प्रारम्भिक साधारण सभा सञ्चालन गरेको छ। तारानगर साना किसान कृषि सहकारी संस्थाले सोमबार गोरखा नगरपालिका११ तेरकिलोस्थित चन्द्रज्योति आधारभूत विद्यालय बन्द गर्न लगाएर विद्यालयको मैदानमा साधारण सभा सञ्चालन गरेको हो। विद्यालय बन्द गराएर आयोजना गरिएको सहकारी संस्थाको सो कार्यक्रममा गण्डकी प्रदेशका भूमि व्यवस्था, कृषि तथा सहकारीमन्त्री प्रमुख अतिथिको रूपमा उपस्थित थिए। साना किसान कृषि सहकारीका केन्द्रीय सदस्य कृष्णबाबु श्रेष्ठ, १० का वडाध्यक्ष देवीबहादुर बस्नेत र १२ का अध्यक्ष डिलबहादुर थापा सहभागी थिए। विद्यालय बन्द गरेर आयोजित सो कार्यक्रममा ११ वटा अन्तरसमूह, ९४ वटा समूहको प्रतिनिधित्व थियो। सहकारीको कार्यक्रम सञ्चालन गर्न विद्यालय प्रांगण प्रयोग हुँदा त्यहाँ पढ्ने ५० विद्यार्थी घरघरमा खेलेर बसेका थिए। विद्यालय बन्द भएपछि त्यहाँ कार्यरत पाँच शिक्षक कर्मचारीलाई पनि बिदा दिइएको थियो। सहकारीको कार्यक्रमका लागि विद्यालय बन्द गर्न आफूले असहमति जनाउँदा पनि सहकारीका पदाधिकारीले जोडबल गरेर माग गरेको प्रधानाध्यापक प्रतिसा अधिकारीले जानकारी दिइन्। म वडा कार्यालयमा गएका बेला सहकारीको चिठी आएको रहेछ। विद्यालय बन्द गरेर सहकारीको कार्यक्रम गर्न दिन मिल्थ्यो कि मिल्थेन मलाई राम्ररी थाहा पनि थिएन, उनले भनिन्। पानी पनि नभएको, शौचालय पनि नभएको ठाउँमा किन कार्यक्रम गर्नुपर्यो त भनेर असहमति जनाएको उनको भनाइ छ। तर एकदिन कार्यक्रम गर्न दिन पनि के भो त ? भनेर कर गर्न थाल्नुभयो। अनि हुन्छ भनेको हुँ, उनले थपिन्। कार्यक्रम गर्न विद्यालयको प्रांगण माग गर्न सहकारीकी अध्यक्ष चञ्चला ज्ञवालीको हस्ताक्षर भएको चिठी पाएको उनले बताइन्। ११ वटा अन्तरसमूह, ९४ वटा समूह र ५ सय ६४ सदस्य रहेको यति ठूलो सहकारीको कार्यक्रम गर्न उपयुक्त स्थल यही भएकाले सो विद्यालय माग गरिएको कृषि सहकारीका उपाध्यक्ष भूरमण घिमिरेले जानकारी दिए। गोरखा नगरपालिकाको नगर शिक्षा कार्यालयले भने परीक्षा सकेर मात्र सहकारीको कार्यक्रम गरेको भन्ने जानकारी पाएको जनाएको छ। हामीले पनि यस बारेमा सूचना पाएका थियौं, नगर शिक्षा कार्यालयका कर्मचारी ध्रुव अर्यालले भने, हामीले सोध्दा ११ बजेसम्म परीक्षा थियो। परीक्षा सकेर कार्यक्रम गरिएको हो भन्ने जवाफ पायौं। तर विद्यालयमा परीक्षा नभई बिहानदेखि नै विद्यालय बन्द गरी कार्यक्रम गरिएको थियो।"
