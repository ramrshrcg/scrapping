शीर्षक,विवरण
स्थानीय सरकारको बजेट,"संवैधानिक व्यवस्थाअनुसार संघीय सरकारले जेठ १५ भित्र आउँदो आर्थिक वर्षका लागि बजेट प्रस्तुत गरेपछि असार १ भित्र प्रदेश र असार १० भित्र स्थानीय तहले बजेट प्रस्तुत गर्नुपर्ने बाध्यता छ। प्रदेश र स्थानीय तहले अन्तरसरकारी वित्त व्यवस्थापन ऐनको प्रावधानअनुसार उक्त समयभित्र बजेट पेस गरिसक्नुपर्छ। साउन १ देखि नयाँ आर्थिक वर्ष सुरु हुने हुनाले उनीहरूले बजेट अनुमोदनका प्रदेशसभा तथा गाउँसभा र नगरसभामा छलफल गर्न पर्याप्त समय पाउँछन्। यही व्यवस्थाअनुसार असार १० गतेसम्म अधिकांश स्थानीय निकायले बजेट प्रस्तुत गरेका छन्। सबै महानगर र उपमहानगरपालिकाले बजेट प्रस्तुत गरिसकेका छन् भने २५० नगरपालिका र ३२३ गाउँपालिकाले समयभित्रै बजेट प्रस्तुत गरेका छन्। ६ महानगरपालिका, ११ उपमहानगरपालिका, २७६ नगरपालिका र ४६० गाउँपालिका गरी कुल ७५३ स्थानीय तह छन्। यद्यपि विगत वर्षदेखि नै केही नगरपालिका र गाउँपालिकामा समयमा बजेट आउन सकेको छैन। संघीयता अवलम्बन गरिसकेपछि हरेक स्थानीय तह, प्रदेश र संघीय सरकार छुट्टाछुट्टै सरकार हुन्। यस हिसाबले ७६१ ओटै सरकारको अलगअलग अस्तित्व छ। यो विकेन्द्रीकरणको उच्चतम् अभ्यास पनि हो। संघीय राज्यप्रणालीमा स्थानीय तह जनतासँग सबैभन्दा नजिक हुन्छन्। उनीहरूले नै जनताका लागि आवश्यक अत्यावश्यक सार्वजनिक सेवा र वस्तुको आपूर्ति तथा उनीहरूका विकासका आवश्यकतासँग सरोकार राख्छन्। स्थानीय तहले बजेट प्रस्तुत गर्दा यिनै विषयलाई सम्बोधन गर्नुपर्छ। आगामी आर्थिक वर्ष २०७६७७ का लागि ७५३ स्थानीय निकायले संघीय सरकारको तर्फबाट अन्तरसरकारी वित्तीय हस्तान्तरण र राजस्व बाँडफाँटबाट २ खर्ब ७९ अर्ब २६ करोड रुपैयाँ प्राप्त गरेका छन् भने प्रदेश सरकारका तर्फबाट अन्तरसरकारी वित्तीय हस्तान्तरण र राजस्व बाँडफाँट तथा स्थानीय तहको आफ्नै राजस्व जोडेर उनीहरूले बजेट बनाउँछन्। प्रदेश र संघबाट पाउने अनुदान र राजस्व बाँडफाँटको रकम तथा आफ्नै राजस्वसमेत जोड्दा पनि खर्चको आवश्यकता सम्बोधन हुन नसके उनीहरूले आन्तरिक ऋणसमेत उठाउन पाउँछन्। यसरी आन्तरिक ऋण उठाउँदा भने संघीय सरकारको स्वीकृति लिनुपर्छ। उनीहरूले आन्तरिक ऋण भुक्तानी गर्न सकेनन् भने संघीय सरकारले आफूले दिने अनुदानबाट कटौती हुने व्यवस्था छ। संघ र प्रदेशको अनुदान तथा राजस्व बाँडफाँटबाट स्थानीय तहले आगामी आर्थिक वर्षका लागि कूल ५ खर्ब ४० अर्बजति स्रोत प्राप्त गरेका छन्। स्थानीय तहमध्ये ६ ओटा महानगरपालिकाको बजेटमात्रै ४० अर्ब ६६ करोड ९४ लाख रुपैयाँ रहेको छ। संघ र प्रदेशले स्थानीय तहलाई अनुदान हस्तान्तरण गर्दा विकासको अवस्था र आवश्यकता हेरेर अनुदानको ७० प्रतिशत भार निर्धारण गर्ने व्यवस्था छ भने बहुआयामिक गरिबी निवारण, सामाजिकआर्थिक विभेद अन्त्य गर्न र पूर्वाधार र यसको गुणस्तरका आधारमा क्रमशः १०, ५ र १५ प्रतिशत भार निर्धारण गर्ने गरिएको छ। स्थानीय तहको बजेट कार्यान्वयनमा आम स्थानीयको प्रत्यक्ष सहभागिता हुने भएकाले गुणस्तरीय पूर्वाधार विकास, सार्वजनिक सेवा र वस्तु आपूर्तिमा नागरिकको खबरदारी हुनुपर्छ। बजेट सार्वजनिक गर्न बाँकी रहेका नगरपालिका र गाउँपालिकालाई पनि आर्थिक वर्ष सुरु गर्नुअघि बजेट प्रस्तुत गर्न स्थानीयले दबाब सिर्जना गर्नुपर्छ। विकेन्द्रीकृत विकासको अभ्यासमा स्थानीय तह आफैंमा सशक्त सरकार हुन्। संविधानतः पनि स्थानीय तहलाई स्थानीय विकास आवश्यकता सम्बोधन गर्ने, सार्वजनिक सेवा सुलभ र गुणस्तरीय बनाउने, प्राकृतिक स्रोतको उपभोगमा २५ प्रतिशत रोयल्टी प्राप्त गर्ने अधिकार दिएको छ। स्थानीय तहका सरकार सफल र कुशल ढंगले सञ्चालन भए मात्र संघीयता दह्रो र मजबुत हुन सक्छ। चालु आर्थिक वर्षमा स्थानीय तहको बजेट खर्च औसत ५० प्रतिशतको हाराहारीमा छ। उपलब्ध स्रोतलाई उपयोग गरी जनताका विकास आवश्यकता सम्बोधन गर्नु र सार्वजनिक सेवा प्रवाहमा सुलभता र गुणस्तरीयता अभिवृद्धि गर्नु स्थानीय सरकारको दायित्व हो। स्थानीय तहका सरकारको सफलताका लागि बजेटको प्रभावकारी कार्यान्वयन भई तृणमूल तहमा जनताले अनुभूति गर्न सक्ने परिवर्तनको खाँचो छ।"
एसईई नतिजा : कुन प्रदेश कति अब्बल ?,"काठमाडौं : प्रदेश १ बाट एसईईमा ८१ हजार ७६ जना सहभागी थिए। तीमध्ये १ हजार ९८४ ले ३६० देखि ४ जीपीए ग्रेड ल्याएका छन्। ३२० देखि ३६० जीपीए ल्याउने ८ हजार ४, २८० देखि ३२० जीपीए ल्याउने १ हजार ६८१ र २४० देखि २८० जीपीए ल्याउने परीक्षार्थी १२ हजार ९६० छन्। २ देखि २४० जीपीए ल्याउने १८ हजार ६५, १६० देखि २ जीपीए ल्याउने १८ हजार ३८९, १२० देखि १६० जीपीए ल्याउने सात हजार २९९ जना र ०८० देखि १२० जीपीए ल्याउने ४९२ जना छन्। परीक्षामा प्रदेश २ बाट ६६ हजार ४५४ जना सहभागी थिए। तीमध्ये ९३१ परीक्षार्थीले ३६० देखि ४ जीपीए ल्याएका छन्। ३२० देखि ३६० जीपीए ल्याउने ४ हजार ५९६, २८० देखि ३२० जीपीए ल्याउने ७ हजार २२५ र २४० देखि २८० जीपीए ल्याउने परीक्षार्थी ८ हजार ७१३ छन्। २ देखि २४० जीपीए ल्याउने १२ हजार ९५ जना, १६० देखि २ जीपीए ल्याउने १६ हजार ४११, १२० देखि १६० जीपीए ल्याउने ११ हजार ७७५ र ०८० देखि १२० जीपीए ल्याउने १ हजार ४५४ जना छन्। प्रदेश३ बाट १ लाख ५ हजार ६ परीक्षार्थी सहभागी थिए। तीमध्ये १० हजार ६८ परीक्षार्थीले ३६० देखि ४ जीपीए ल्याएका छन्। ३२० देखि ३६० जीपीए ल्याउने २१ हजार ८३२, २८० देखि ३२० जीपीएसम्म ल्याउने १९ हजार ३७० र २४० देखि २८० जीपीए ल्याउने परीक्षार्थीको संख्या १७ हजार ९१५ छ। २ देखि २४० जीपीए ल्याउने १७ हजार ७९५, १६० देखि २ जीपीए ल्याउने ११ हजार ५६३, १२० देखि १६० जीपीए ल्याउने ३ हजार ८१ र ०८० देखि १२० जीपीएम ल्याउने १९० जना छन्। गण्डकी प्रदेशबाट ४७ हजार ३१९ जना परीक्षामा सहभागी थिए। तीमध्ये १ हजार ८१८ परीक्षार्थीले ३६० देखि ४ जीपीए ल्याएका छन्। ३२० देखि ३६० जीपीए ल्याउने ५ हजार ८२४, २८० देखि ३२० जीपीए ल्याउने ८ हजार ११९ र २४० देखि २८० जीपीए ल्याउने परीक्षार्थी ९ हजार ९१५ जना छन्। २ देखि २४० जीपीए ल्याउने ११ हजार १२८, १६० देखि २ जीपीए ल्याउने ७ हजार २३३, १२० देखि १६० जीपीए ल्याउने १ हजार ७५५ जना र ०८० देखि १२० जीपीए ल्याउने १०९ जना छन्। प्रदेश५ बाट परीक्षामा ७५ हजार ८४४ जना सहभागी थिए। तीमध्ये १ हजार ६८४ परीक्षार्थीले ३६० देखि ४ जीपीए ल्याएका छन्। ३२० देखि ३६० जीपीए ल्याउने ६ हजार ४८६, २८० देखि ३२० जीपीए ल्याउने ९ हजार ९६६ र २४० देखि २८० जीपीए ल्याउने परीक्षार्थी १३ हजार ५४ छन्। २ देखि २४० जीपीए ल्याउने १६ हजार ७१४, १६० देखि २ जीपीए ल्याउने १६ हजार २३५, १२० देखि १६० जीपीए ल्याउने ७ हजार ५९० र ०८० देखि १२० जीपीए ल्याउने ८५४ जना छन्। कर्णाली प्रदेशबाट ३२ हजार ९६६ परीक्षार्थी सहभागी थिए। तीमध्ये १४६ परीक्षार्थीले ३६० देखि ४ जीपीए ल्याएका छन्। ३२० देखि ३६० जीपीए ल्याउने ७४९, २८० देखि ३२० जीपीए ल्याउने १ हजार ८४७ र २४० देखि २८० जीपीए ल्याउने परीक्षार्थी ५ हजार ११४ जना छन्। २ देखि २४० जीपीए ल्याउने ९ हजार ३११, १६० देखि २ जीपीए ल्याउने ९ हजार ८३१, १२० देखि १६० जीपीए ल्याउने ३ हजार ९६६ र ०८० देखि १२० जीपीए ल्याउने ३९६ जना छन्। सुदूरपश्चिम प्रदेशबाट ५० हजार ६१० परीक्षार्थी परीक्षामा सहभागी भएका थिए। तीमध्ये २५१ परीक्षार्थीले ३६० देखि ४ जीपीए ल्याएका छन्। ३२० देखि ३६० जीपीए ल्याउने १ हजार ४७०, २८० देखि ३२० जीपीए ल्याउने ३ हजार ४८० र २४० देखि २८० जीपीए ल्याउने परीक्षार्थी ६ हजार ४०९ जना छन्। २ देखि २४० जीपीए ल्याउने १२ हजार १९१, १६० देखि २ जीपीए ल्याउने १५ हजार ५४७, १२० देखि १६० जीपीए ल्याउने ८ हजार ३७४ र ०८० देखि १२० जीपीए ल्याउने ९३४ जना छन्। एसईईको नतिजा सार्वजनिक : ३६० देखि ४ जीपीए ल्याउने १६ हजार एसईई पास भइन् शान्ता चौधरी : ल्याइन् २६५ जीपीए १५ हजार सात सयले दिएनन् एसईई : कुन प्रदेशमा कतिले छाडे परीक्षा ? बेनीका प्रशान्तले ल्याए चार जीपीए एसईई परिणाम : सामुदायिक विद्यालय खस्किए साढे १५ हजारले दिएनन् परीक्षा १५ हजार ७२८ जना विद्यार्थीले एसईई परीक्षा नदिएरै विद्यालय छाडेको पाइएको छ। देशभरबाट जम्मा ४ लाख ७५ हजार ३ विद्यार्थीले फारम भरेपनि एसईई परीक्षामा ४ लाख ५९ हजार २७५ जनामात्र परीक्षामा सहभागी भएको परीक्षा नियन्त्रक कार्यालयको तथ्यांक छ। परीक्षा नदिने विद्यार्थी मध्ये छात्रको संख्या ६ हजार ३०४ छ। त्यस्तै छात्राको संख्या ९ हजार ४२४ रहेको छ। एसईईको फारम भरेका २ लाख ३६ हजार ४४५ जना छात्र मध्ये २ लाख ३० हजार १४१ जना छात्र परीक्षामा सहभागी भएका थिए। त्यस्तै एसईईको फारम भरेका २ लाख ३८ हजार ५५८ जना छात्रा मध्ये २ लाख २९ हजार १३४ जना छात्रा परीक्षामा सहभागी भएको तथ्यांक परीक्षा नियन्त्रक कार्यालयले सार्वजनिक गरेको छ। प्रदेश१मा मात्र फारम भरेर परीक्षा नदिने विद्यार्थीको संख्या २ हजार ७४२ जना विद्यार्थीले एसईई परीक्षा दिएनन्। प्रदेशभरबाट जम्मा ८३ हजार ८१८ जना विद्यार्थीले फारम भरेपनि एसईई परीक्षामा ८१ हजार ७६ जना परीक्षामा सहभागी भएको परीक्षा नियन्त्रक कार्यालयको तथ्यांक छ। त्यस्तै प्रदेश२ मा मात्र फारम भरेर परीक्षा नदिने विद्यार्थीको संख्या ४ हजार ११४ जना छ। प्रदेशभरबाट जम्मा ७० हजार ५६८ जना विद्यार्थीले फारम भरेपनि एसईई परीक्षामा ६६ हजार ४५४ जना परीक्षामा सहभागी भएको परीक्षा नियन्त्रक कार्यालयको तथ्यांक छ। प्रदेश३ मा भने ९९६ जना विद्यार्थीले एसईई परीक्षा दिएनन्। प्रदेशभरबाट जम्मा १ लाख ६ हजार २ जना विद्यार्थीले फारम भरेपनि एसईई परीक्षामा १ लाख ५ हजार ६ जना परीक्षामा सहभागी भए। गण्डकी प्रदेशमा फारम भरेर परीक्षा नदिने विद्यार्थीको संख्या ७१७ जना छ। प्रदेशभरबाट जम्मा ४८ हजार ३६ जना विद्यार्थीले फारम भरेपनि एसईई परीक्षामा ४७ हजार ३१९ जना परीक्षामा सहभागी भएको परीक्षा नियन्त्रक कार्यालयको तथ्यांक छ। त्यस्तै प्रदेश५मा मात्र एसईई नदिने विद्यार्थीको संख्या १ हजार १३९ छ। प्रदेशभरबाट जम्मा ७६ हजार ९८३ जना विद्यार्थीले फारम भरेपनि एसईई परीक्षामा ७५ हजार ८४४ जना परीक्षामा सहभागी भएको परीक्षा नियन्त्रक कार्यालयको जनाएको छ। कर्णाली प्रदेशमा भने २ हजार ६५८ जना विद्यार्थीले एसईई परीक्षा दिएनन्। प्रदेशभरबाट जम्मा ३५ हजार ६२४ जना विद्यार्थीले फारम भरेपनि एसईई परीक्षामा ३२ हजार ९६६ जना परीक्षामा सहभागी भएका थिए। सूदुरपश्चिम प्रदेशमा फारम भरेर ३ हजार ३६२ जना विद्यार्थीले एसईई परीक्षा दिएनन्। प्रदेशभरबाट जम्मा ५३ हजार ९७२ जना विद्यार्थीले फारम भरेपनि एसईई परीक्षामा ५० हजार ६१० जना परीक्षामा सहभागी भएको परीक्षा नियन्त्रक कार्यालयको तथ्यांक छ।"
"टिपरको ठक्करबाट मोटरसाइकल चालकको मृत्यु, एक घाइते",शिखर चिमौरीया काभ्रे : काभ्रेको पाँचखालमा टिपरको ठक्करबाट एकजनाको मृत्यु भएको छ । बिहीबार साँझ दोलालघाटबाट पाँचखालतर्फ आउँदै गरेको बा ५ ख २५९३ नम्बरको टिपरले सोही दिशातर्फ आउँदै गरेको बा ५९ प ६३९० नम्बरको मोटरसाइकललाई पाँचखाल नगरपालिका८ स्थित ठक्कर दिँदा मोटरसाइकल चालकको मृत्यु भएको हो । मोटरसाइकलमा सवार दुईजनामध्ये पाँचखाल नगरपालिका१ का श्यामप्रसाद दाहालको मृत्यु भएको जिल्ला प्रहरी कार्यालय काभ्रेका डिएसपी दीपक गिरीले बताए । मोटरसाइकलमा सवार दुबैजना घाइते भएपछि उपचारको लागि धुलिखेल अस्पतालमा लगिएको थियो । अर्का घाइते मण्डन देउपुर नगरपालिका४ का ध्रुवप्रसाद पराजुलीको धुलिखेल अस्पतालमा उपचार भइरहेको जिल्ला प्रहरी कार्यालय काभ्रेले जानकारी दिएको छ । जिल्ला प्रहरी कार्यालय काभ्रेका अनुसार टिपर र चालकलाई नियन्त्रणमा लिइ थप अनुसन्धान भइरहेको छ ।
एसईई परिणाम : सामुदायिक विद्यालय खस्किए,"भक्तपुर : सरकारी एवं सामुदायिक विद्यालयको पढाइ स्तर अझै उठ्न सकेको छैन। सरकारले सामुदायिक विद्यालयको क्षेत्रमा गरेको लगानीअनुसार माध्यमिक शिक्षा परीक्षा (एसईई) को परिणाम चित्त बुझ्दो देखिँदैन। राष्ट्रिय परीक्षा बोर्डले बिहीबार सार्वजनिक गरेको एसईईको परीक्षाफलअनुसार सरकारी एवं सामुदायिक विद्यालयको परिणाम धेरै नै खस्केको देखिन्छ। शिक्षा मन्त्रालयका सचिव खगराज बरालको उपस्थितिमा परीक्षा नियन्त्रण विष्णुप्रसाद अधिकारीले बिहीबार गत वर्ष सञ्चालित एसईईको परीक्षाफल सार्वजनिक गरेका हुन्। एसईईको नतिजा सार्वजनिक : ३६० देखि ४ जीपीए ल्याउने १६ हजार अभिनेत्री करिष्मा मानन्धरले ल्याइन् बी प्लस एसईई पास भइन् शान्ता चौधरी : ल्याइन् २६५ जीपीए १५ हजार सात सयले दिएनन् एसईई : कुन प्रदेशमा कतिले छाडे परीक्षा ? एसईई दिने कूल चार लाख ५९ हजार दुई सय ७५ परीक्षार्थीमध्ये तीन लाख २५ हजार तीन सय ३० अर्थात् ७०८४ प्रतिशत सरकारी एवं सामुदायिक विद्यालयका छन्। जसमा निजी एवं संस्थागत विद्यालयको तर्फबाट २९१६ प्रतिशत अर्थात् एक लाख ३३ हजार नौ सय ४५ परीक्षार्थीले एसईई दिएका छन्। एसईईको परीक्षाफलअनुसार १७ हजार पाँच सय ८० जनाले ए प्लस ग्रेड अंक ल्याए। उक्त परीक्षार्थीमध्ये सरकारी एवं सामुदायिक विद्यालयका दुई हजार सात सय ९२ जना परीक्षार्थीले मात्रै ए प्लस अंक ल्याए। जुन १५८८ प्रतिशतमात्रै हो तर संस्थागत एवं निजी विद्यालयका ८४१२ प्रतिशत एवं १४ हजार सात सय ८८ जना परीक्षार्थीले ए प्लस अंक ल्याए। त्यस्तै ए ग्रेड ल्याउने सरकारी एवं सामुदायिक विद्यालयका विद्यार्थी पनि संस्थागत एवं निजी विद्यालयको तुलनामा न्यून रहेका छन्। कूल ५१ हजार एकसय ३७ ए ग्रेड ल्याउने परीक्षार्थीमध्ये सरकारी एवं सामुदायिक विद्यालयका ११ हजार दुई सय २३ अर्थात् २१९४ प्रतिशत छन्। जुन ए प्लस ग्रेडभन्दा ६ प्रतिशत बढी यो। निजी एवं संस्थागत विद्यालयका ७८०६ प्रतिशत अर्थात ३९ हजार नौ सय १४ जना परीक्षार्थीले ए ग्रेड ल्याएका छन्। बी प्लस ग्रेड ल्याउने परीक्षार्थीतर्फ पनि सरकारी एवं सामुदायिक विद्यालयलाई निजी तथा संस्थागत विद्यालयले उछिनेको छ। कूल ६३ हजार सात सय ४१ परीक्षार्थी बी प्लस ग्रेडमा उत्तीर्ण भएका थिए। जसमा सरकारी एवं सामुदायिक विद्यालयका ४१३६ प्रतिशत अर्थात २६ हजार तीन सय ६६ परीक्षार्थी बी प्लसमा उत्तीर्ण भए। निजी तथा संस्थागत विद्यालयका ५८६४ प्रतिशत अर्थात ३७ हजार तीन सय ७५ जना परीक्षार्थीले बी प्लस ग्रेड अंक ल्याए। एसईई २०७५ को परीक्षाफल सार्वजनिक गर्न आयोजित पत्रकार सम्मेलनमा उपस्थित पत्रकार । तस्बिर : ईश्वरकाजी खाइजू परीक्षाफलअनुसार बी, सी प्लस, सी, डी प्लस र डी ग्रेडमा उत्तीर्ण हुने परीक्षार्थीमा सरकारी एवं सामुदायिक विद्यालयका बढी छन्। बी, सी प्लस, सी, डी प्लस र डी ग्रेडमा क्रमशः ७६ हजार पाँच सय ६४, ९८ हजार दुई सय सात, ९५ हजार तीनसय सात, ४३ हजार आठ सय ४१ र चार हजार चार सय २९ जना उत्तीर्ण भए। जसमा सरकारी एवं सामुदायिक विद्यालयको तर्फबाट बी ग्रेडमा ५३ हजार सात सय ३०, सी प्लस ग्रेडमा ८७ हजार चार सय ४२, सी ग्रेडमा ९० हजार चार सय ४५, डी प्लसमा ४२ हजार तीन सय ६३ र डी ग्रेडमा चार हजार दुई सय ९६ जना परीक्षार्थी उत्तीर्ण भए। निजी एवं संस्थागत विद्यालयको तर्फबाट बी ग्रेडमा २२ हजार आठ सय ३४, सी प्लस ग्रेडमा १० हजार सात सय ६५, सी ग्रेडमा चार हजार आठ सय ६२, डी प्लसमा एक हजार चार सय ७८ र डी ग्रेडमा एकसय ३३ परीक्षार्थी उत्तीर्ण भएका छन्। सामुदायिकका ६ हजार ६ सय ७३ र निजीका एक हजार सात सय ९६ गरी कूल आठ हजार चार सय ६९ जना परीक्षार्थीहरुको परीक्षाफल कैफियतमा राखिएको छ। प्राविधिकतर्फ ६ सय ९८ जनाको ए प्लस एसईईको परीक्षाफलअनुसार प्राविधिकतर्फ परीक्षा दिएका नौ हजार ६ सय ३३ परीक्षार्थीमध्ये ६ सय ९८ ए प्लस ग्रेडमा उत्तीर्ण भए। जसमा चार सय ७१ छात्र र दुई सय २७ छात्र रहेका छन्। त्यस्तै दुई हजार एकसय ७७ जना ए ग्रेड, तीन हजार ३५ बी प्लस, दुई हजार चार सय ५४ बी ग्रेड, नौसय आठ जना सी प्लस, ९८ जना सी र एकजना डी प्लसमा उत्तीर्ण भएका छन्।"
तरकारी काट्ने चक्कुले आफ्नै लिंग छिनाएपछि,"विराटनगर : मोरङको लेटाङ नगरपालिका३ मिलन चोकका २२ वर्षीय सुनिल राईले बिहीबार दिउँसो आफ्नै लिंग काटेका छन्। तरकारी काट्ने चक्कुले लिंग छिनाएको प्रहरीले जनाएको छ। बुवा बुमा राईका अनुसार सुनिललाई जन्डिस सम्बन्धी पुरानो समस्या थियो। जन्डिसको समस्याले माानसिक रुपमै अस्वस्थ्य बन्दै गएका उनको यो क्रियाकलापले परिवारका सदस्य नै अचम्ममा परेका छन्। जन्डिसको समस्याले एकोहोरो बन्दै गएको थियो, बाबु बुमाले भने, यो घटनाले परिवार नै अचम्ममा परेका छौँ। बुमाले घरमा परिवारका सदस्य कोही पनि नभएको अवस्थामा छोराले लिंग काटेको बाबुको भनाइ छ। विराटनगरको नोबेल शिक्षण अस्पतालमा उपचार हुन नसकेपछि सुनिललाई थप उपचारका लागि बीपी कोइराला स्वास्थ्य विज्ञान प्रतिष्ठान धरान लगिएको छ। उपचारमा संलग्न चिकित्सकलाई उद्धृत गर्दै प्रहरीले दिएको जानकारी अनुसार उनको अवस्था खतरामुक्त भने छैन। प्रहरीका अनुसार अत्यधिक रक्तश्राव भएका कारण अवस्था गम्भीर बनेको हो। चिकित्सकले सिलाई गरेर लिंग जोड्ने प्रक्रिया सुरु गरेका छन्। इलाका प्रहरी कार्यालय लेटाङका प्रहरी निरीक्षक योगराज खतिवडाका अनुसार ४ वर्षअघि बिहे गरेका सुनिलका ३ वर्षीय छोरा पनि छन्। आफ्नो स्वास्थ्यमा समस्या रहे पनि पारिवारिक सम्बन्धमा कुनै खटपट र बेमेल रहेको पाइएन, उनले भने, प्रारम्भिक अनुसन्धानबाट मानसिक अवस्था त्यति राम्रो नरहेको पाइएको छ। कहिलेकाही घर बाहिर जाँदा परिवारका सदस्यले खोजेर ल्याएको बुझियो, खतिवडाले भने, मानसिक अवस्थाका कारण लिंग काटिएको हुन सक्छ।बुधबारसमेत घर छोडेर हिँडेका सुनिललाई परिवारका सदस्यले साँझ घर फर्काएका थिए। कहिलेकाही अत्यधिक मादक पदार्थ सेवन गर्ने सुनिलले घटनाका बेला मादक पदार्थ सेवन नगरेको प्रहरी अनुसन्धानबाट खुलेको छ। कमजोर मानसिक अवस्थाका कारण घटना भएको हुनसक्ने प्रहरीको अनुमान छ।"
श्रीमानकै सहकर्मीबाट हत्या !,मलंगवा : सर्लाहीको मलंगवास्थित एक महिलाको हत्या भएको छ । रौतहटको यमुनामाइ गाउँपालिका३ स्थायी घर भइ मलंगवा९ मा श्रीमानका साथ बस्दैआएकी सुप्रिया भारतीको बिहीबार हत्या भएको बताइएको छ । मृतक भारती मलंगवा९ मा रहेको सर्लाही आँखा केन्द्रका डा दिपेन्द्र रजककी श्रीमती हुन् । डा रजक उपचारमा व्यस्त रहेको बेला मध्यान्ह १२ बजे अप्टिकल असिस्टेन्टको रुपमा कार्यरत ३० वर्षीय अमित बैठाले हत्या गरेको प्रहरीले जनाएकाे छ । अस्पतालको दोस्रो तल्लामा रहेको निवासमा बस्दै आएकी सुप्रियाको हत्या गरी बैठा भारततर्फ भागेको प्रहरी अनुसन्धानले देखाएको छ । ३० वर्षीय बैठाले हतौडा प्रहार गरी उनको हत्या गरेको बताइएको छ । बैठाले भारतीसँगै रहेको ४ वर्षीय छोरा दिवस कुमार रजकको टाउकोमा समेत प्रहार गरेको प्रहरीले जनाएको छ । प्रहरीका अनुसार हत्या गर्ने बैठा डा रजकको भिनाजुको भाइ समेत हुन् । रौतहटका बौधिमाइ नगरपालिका सरमुजबा निवासी उनी हत्या गरी भारत पसेको प्रहरीले जनाएको छ । घटनाबारे थप अनुसन्धान भइरहेको प्रहरी नायव उपरीक्षक प्रतित सिंह राठौरले जानकारी दिए । बैठाले भारतीको हत्या किन गरेको भन्ने बारे अहिलेसम्म खुल्न सकेको छैन ।
'तुइनमै झुन्डिएर जिन्दगानी बित्ने हो कि ?',"जाजरकोट : प्रधानमन्त्री केपी शर्मा ओलीले आफ्नो पहिलो कार्यकालमा दुई वर्षभित्र तुइन विस्थापन गर्ने घोषणा गरेका थिए। २०७२ असोजमा प्रधानमन्त्रीको कार्यभार सम्हाले लगत्तै ओलीले गरेको पहिलो निर्णय नै 'तुइन विस्थापन' थियो। आर्थिक वर्ष २०७२०७३ को बजेट भाषणमा पनि तुइन विस्थापन गर्ने घोषणा गरिएको थियो। तीन बर्ष वित्यो तर तुइन भने अझै विस्थापन भइसकेका छैनन्। दुर्गम पहाडी जिल्ला जाजरकोटको विकट बस्तीमा अहिले पनि तुइनमा झुन्डिएर स्थानीयले नदी वारपार गर्नुपर्ने बाध्यता छ। भेरी त्रिवेणी माध्यमिक विद्यालय रिम्नामा १० कक्षामा अध्ययनरत नलगाड नगरपालिका १ ठूलाबगरकी अमला पुन दैनिक जोखिम मोलेर तुइनबाटै विद्यालय आउजाउ गर्छिन्। पुल नहुँदा तुइनबाटै वारपार गर्छौँ। भरी नदीमा खसिने पो हो कि भनेर डर लाग्छ तर पढ्नका लागि तुइन नचढी धरै छैन उनले भनिन्, 'वर्षातको बेला झनै डर लाग्छ। सोही ठाउँका अमर पुन पनि पढ्न जाँदा तुइन चढ्नुको विकल्प नभएको बताउँछन्। उनले प्रत्येक दिन तुइन चढेर स्कुल जाने गरेको र तुइन चुडिने हो कि भन्ने डरले सताउने गरेको बताए। अमला र अमर मात्र होइन ठूलाबगरका ३०३५ विद्यार्थी तुइनको भरमा नदी वारपार गरी विद्यालय आउजाउ गर्न बाध्य छन्। ठूलाबगरका ६ देखि १० कक्षा पढ्ने बालबालिकालाई माध्यमिक तहको पढाईका लागि रिम्ना विद्यालय पुग्न जोखिमपूर्ण तुइन चढ्नुको विकल्प छैन। स्कुले बालबालिका मात्र हैन, वर्षौदेखि यहाँका स्थानीयलाई तुइनकै भरमा नदी वारपार गर्नु परेको छ। ठूलाबगर, खर्चा, दम्सीला, भित्रखोला, ओडारा, पाली लगायत गाउँका एक सय घरपरिवार स्थानीय प्रविधिबाट निर्मित तुइनकै भर वारपार गर्न बाध्य छन्। शिक्षक विद्यार्थीलाई हरेक दिन तुइनबाटै नदी वारपार गर्नुपर्ने बाध्यता भएको सिर्जना आधारभूत विद्यालय आठबीसकोट १४ का शिक्षक ज्ञानबहादुर घर्तीले बताए। उनले तुइनबाट जोखिमपूर्ण तरिकाले वारपार गर्नुपर्ने बाध्यता सुनाए। स्थानीय बासिन्दालाई आवतजावत गर्न नलगाड नगरपालिका १, माउरे ठूलाबगर र पश्चिमरुकुमको आठबीसकोट नगरपालिका १४, छोटेतराबीच भेरी नदीको तुइनको विकल्प छैन। नदीमा झोलुंगे पुल नहुँदा र अन्य स्थानबाट पनि आवजावत गर्ने बाटो नहुँदा वर्षौदेखि यहाँका बासिन्दा तुइनको जोखिमपूर्ण यात्रा गर्न बाध्य भएका हुन्। त्यस्तै पश्चिमरुकुमको पिपलचौर, छोटेतरा, छेपारे, चाख्लेमेला लगायत ठाउँका बासिन्दा पनि तुइनको सहयोगले भेरी नदी वारपार गर्दै आएका छन्। स्थानीय प्रविधिबाट काठले बनेको ढुंग्रोमा बसी फलामको डोरीमा झुन्डिएर एक सय मिटर चौडा भेरी नदी वारपार गर्ने गरेको स्थानीयको भनाइ छ। तुइन तरेरै जिन्दगी बित्न थालेको स्थानीयको भनाइ छ। पुल बनाइदिन विभिन्न निकायसँग आग्रह गर्दा पनि कसैले नसुनेको स्थानीयको गुनासो छ। पुल भएको स्थानसम्म पुग्न डेढ घण्टासमय लाग्छ। त्यो पनि जोखिमपूर्ण भीरको बाटो छ। उक्त अप्ठेरो बाटोबाट लडेर गएका १० वर्षमा ४ जनाले ज्यान समेत गाएको नलगाड १ ठूलाबगरका वीरबहादुर पुनले बताए। अप्ठेरो बाटोबाट लडेर ज्यान गुमाउनु भन्दा जोखिमपूर्ण तुइनकै सहायता लिनु जाति भएको उनको भनाई छ। ३०४० वर्ष अघिसम्म नदी वारपार गर्दा चिन्डा र ढुंगा (नाउ) को प्रयोगमा थियो। चिन्डा र ढुंगाको माध्यमले वारपार गर्ने क्रममा नदी बगेर ३ जनाले समेत ज्यान गुमाउनु परेको थियो। तत्कालीन जिल्ला विकास समितिसँग फलामे लठ्ठा माग गरेर तुइन बनाएको पुनले जानकारी दिए। उनले भनेभेरी नदी आउजाउ गर्न स्थानीयलाई धेरै दुःख छ, विभिन्न निकायहरुमा पुल बनाउन माग गरेपनि कतैबाट सुनुवाइ नभएपछि स्थानीय जोखिम मोलेरै तुइन चढेर नदी तर्न बाध्य छन्। २० वर्ष अघि बनेको उक्त तुइनकै भरमा दैनिक उपभोग्य बस्तुको आपूर्ति गर्न, औषधोपचार गर्न र अन्य कामकाजका सदरमुकाम खलंगा आवतजावत गर्नुको विकल्प छैन। भेरी नदीमा पुल बनाइदिन विभिन्न निकायमा पटक पटक आग्रह गरेपनि राजनीतिक पहुँच नहुँदा सम्बन्धित निकायको ध्यान नपुगेको ठूलाबगरबासीको गुनासो छ। विकासे कार्यकर्ता र राजनीतिक दलका स्थानीय नेता पनि यसै तुइनको सहायताले नदी वारपार गर्छन्। चुनाव आउँदा नेताले पुल निर्माणको पहल गर्छौँ भन्ने गरेको तर जितेर गएपछि फर्केर नआउने गरेको स्थानीय झरना घर्तीले बताइन्। नलगाड नगरपालिकाको २ स्थानमा तुइन सन्चालनमा रहेको बताउँदै नगरप्रमुख टेकबहादुर रावलले तुइन विस्थापित गर्न पुल बनाउनु पर्ने तर नगरसँग प्रयाप्त बजेट नुहँदा समस्या भएको बताए। वडा नम्बर १ को ठूलाबगर र वडा नम्बर ८ मैदे मालुवातरामा तुइन सञ्चालनमा छन्। पुल बनाउन नगरको बजेटले नभ्याउने हुदा संघीय सरकारसँग माग गरेपनि अहिसम्म कुनै सुनुवाई भएको छैन, नगर प्रमुख रावलले भने, पुल नहुँदा स्थानीय जोखिम मोलेर तुइनबाट नदी तर्न बाध्य छन्। तुइनको पोल, घिर्नी र मान्छे बस्ने ढ्वांग्रो काठबाट बनेकोले झन् जोखिम भएको छ। वर्षेनी उक्त काठ बदल्ने र मर्मत खर्च स्थानीयबाट चन्दा उठाएर जुटाउने गरेका छन्। यस वर्ष १० हजार खर्चेर तुइन मर्मत गरिएको छ।"
अभिनेत्री करिष्मा मानन्धरले ल्याइन् बी प्लस,"काठमाडौं : गत चैतमा सञ्चालन भएको एसईई परीक्षा अभिनेत्री करिष्मा मानन्धरले बी प्लस ल्याएर पास गरेकी छन्। बिहीबार सार्वजनिक भएको एसईई नतिजापछि आफूलाई बधाई दिनेको भिड लागेको उनले सुनाइन्। बी प्लस ल्याएर पास गरेकी छु, उनले खुसी हुँदै भनिन्। लामो अभिनय यात्रापछि तीन वर्षअघि काठमाडौंको मैतीदेवीमा रहेको त्रिवेणी पब्लिक विद्यालयमा भर्ना भएकी करिष्माले गत चैतमा एसईई लेखेकी थिइन्। उनको परीक्षा केन्द्र विजय स्मारक माध्यमिक विद्यालयमा परेको थियो। करिष्मासँगै यो वर्ष चार लाख ५९ हजार २७५ ले परीक्षामा सहभागीता जनाएका थिए। १६ हजार बढीले ए प्लस ल्याएका छन्। एसईईको नतिजा सार्वजनिक : ३६० देखि ४ जीपीए ल्याउने १६ हजार"
दुर्घटनामा दुईको मृत्यु,विराटनगर : मोरङका अलगअलग स्थानमा भएका दुर्घटनामा परेर दुई जनाको मृत्यु भएको छ। पथरीशनिश्चरे नगरपालिका९ स्थित भित्री सडकखण्डमा बिहीबार दिउँसो अटो ट्याम्पोको ठक्करले ६० वर्षीय कविचन्द्र बुढाथोकीको मृत्यु भएको हो। दक्षिणबाट उत्तरतर्फ आउँदै गरेको को २ ह ३६८५ नम्बरको ट्याम्पोले ठक्कर दिँदा साइकलमा यात्रा गरिरहेका कानेपोखरी गाउँपालिका६ का बुढाथोकीको मृत्यु भएको इलाका प्रहरी कार्यालय पथरीका डीएसपी लक्ष्मीराज अधिकारीले बताए। अधिकारीकाअनुसार ठक्करबाट गम्भीर घाइते बुढाथोकीको उपचारका क्रममा नोवेल शिक्षण अस्पताल विराटनगरमा मृत्यु भएको हो। त्यस्तै मोरङको बेलबारी नगरपालिका९ नलबारीस्थित भित्री सडकखण्डमा दुई दिनअघिको दुर्घटनामा परेर घाइते भएका एक जनाको मृत्यु भएको छ। उत्तरबाट दक्षिणतर्फ जाँदै गरेको को ११ प ६६८५ नम्बरको मोटरसाइकल र विपरित दिशाबाट आउँदै गरेको को २८ प ५३४० नम्बरको स्कुटी मंगलबार एकआपसमा ठोक्किँदा दुवै सवारी साधनका चालक घाइते भएका थिए। घाइतेमध्ये बेलबारी७ घर भएका मोटरसाइकल चालक ४५ वर्षीय रामचन्द्र चौधरीको मृत्यु भएको प्रहरीले जनाएको छ। उपचारका क्रममा न्युरो अस्पतालमा चौधरीको मृत्यु भएको हो। स्कुटर चालक बेलबारी११ का १८ वर्षीय फूर्वा गुरुङको न्युरो अस्पतालमै उपचार भइरहेको जानकारी प्रहरीले दिएको छ। प्रहरीले दुवै घटनाको अनुसन्धान भइरहेको जनाएको छ।
मृत्यु दर्ता गराउनेलाई ५ हजार,"परासी : पश्चिम नवलपरासीको सुनवल नगरपालिकाले मृत्यु संस्कार गर्नेलाई ५ हजार दिने निर्णय गरेको छ। नगरपालिकाको मंगलबार सम्पन्न पाँचौ नगरसभा बैठकको नीति तथा कार्यक्रममा उक्त कुरा समेटिएको छ। त्यसका लागि वार्षिक १५ लाख रुपैयाँ बजेट विनियोजन गरिएको नगरप्रमुख भीमबहादुर थापाले बताए। ३५ दिनभित्र मृत्यु दर्ता गराउने परिवारका सदस्यले मात्र उक्त रकम पाउने छन्। विशेष गरी विपन्न वर्गहरुका लागि लक्षित गरेर रकम विनियोजन गरिएपनि नगर क्षेत्रमा मृत्यु हुने सबैका लागि यो नियम लागु हुने नगरप्रमुख भीमबहादुर थापाले बताए। यो निर्णयले अति विपन्न वर्गका परिवारलाई प्रत्यक्ष सहयोग पुग्ने नगरपालिकाले विश्वास लिएको छ। कसैले रकम लिन नचाहेमा उक्त रकम कोषमै रहने छ। विभिन्न जिल्लामा मृत्यु भइसकेपछि पनि सामाजिक सुरक्षाबापतको रकम वितरण भएको गुनासो सुनिरहेका बेला यो निर्णयले नगर क्षेत्रमा कसैले ढाँट छल गरी रकम दुरुपयोग गर्न नसक्ने नगरपालिकाको विश्वास छ। उक्त रकम मृत्यु हुने जुनसुकै उमेर समुहका परिवारका सदस्यलाई उपलव्ध गराइने छ। मृत्यु दर्ता भएपछि उक्त व्यक्तिको नाउँ रेकर्डबाट हट्ने र नगरपालिकाको वास्तविक जनसंख्यामा पत्ता लगाउन सहयोग पुग्ने पनि नगरप्रमुख थापाले बताए। नगरपालिकाको आन्तरिक आयमा वृद्धिहुँदै गएपछि जेष्ठ नागरिक, महिला बालबालिका, असाय र अपांगता भएका व्यक्ति र तिनका परिवारहरुलाई प्रत्यक्ष फाइदा पुग्ने गरी नगरपालिकाले कार्यक्रम सञ्चालन गर्न लागेको हो। नगरपालिकाको आन्तरिक खर्च ८ करोड छ। यसवर्ष करिब १० करोड रुपैयाँ आन्तरिक आम्दानी भएको नगरप्रमुख थापाले बताए। आगामी वर्ष उक्त आयलाई वृद्धि गरी १६ करोड पुयाउने लक्ष्य छ। यसैबीच नगरसभाले आव २०७६७७ का लागि कुल ९७ लाख २८ लाख बजेट विनियोजन गरेको छ। उपप्रमुख दधिराम अर्यालले प्रस्तुत गरेको बजेटमा पूँजीगततर्फ ५९ करोड ३१ लाख र चालुतर्फ ३७ करोड ९५ लाख छ।"
असारे विकास : एउटै सडकमा दोहोरो बजेट,"असार सुरु भएपछि पुरानो सडक पुन: प्रदेश सरकारले खन्ने काम भएको छ। मकवानपुरको पश्चिमी राक्सिराङ गाउँपालिकास्थित खैराङमा रहेको ठुलोटोड्के ज्याबराङ चरिमारा सडक गाउँपालिकाले यस अघि नै निर्माण गरिसकेको छ। तर प्रदेश सरकारको भूमि व्यवस्था, कृषि तथा सहकारी मन्त्रालयले उपभोक्ता समितिमार्फत सडक फराकिलो बनाउने काम गरेको हो। सडक निर्माण उपभोक्ता समितिका अध्ययक्ष हस्त बहादुर तितुङले साँघुरो सडक फराकिलो बनाउने र भत्किएको ठाउँमा तारजाली भर्ने काम भएको बताए। सडक एउटा गाडी पनि नछिर्ने साँघुरो थियो, अहिले करिब छ मिटर फराकिलो बनाएका छौं, भत्किएको ठाउँहरुमा मर्मत पनि गरेका छौं, उनले भने। २४ लाख ५० हजार रुपैयाँमा जेठ ५ गतेबाट सडक खन्न सुरु गरेकोमा काम सकिएपछि असार १० गते मेसिन (डोजर) फिर्ता गरेको तितुङले बताए। राक्सिराङकै मानेडाँडा सिलाधुनी थाहापहरा ठुलो टोड्के सडक जेठ अन्तिम साताबाट निर्माण सुरु भएको थियो। उक्त सडक खन्ने क्रममा एक सता अघि पहिरोले पुरिएर डोजर चालक र सहचालकको ज्यान गएपछि त्यहाँ नयाँ जोडर लैजान नसकेपछि काम अघि बढ्न सकेको छैन। उक्त सडकको करिब १५ मिरट मुनीबाट गाउँपालिकाले सडकको ट्रयाक एक वर्ष अघि नै खनिसकेको ८ नम्बर वडा अध्यक्ष रामकृष्ण चेपाङले बताए। ३९ लाख २० हजार रुपैयाँमा मन्त्रालयले उपभोक्ता समिति मार्फत कृषि सडक निर्माण थालेको हो। राक्सिराङको सरिखेतस्थित खरङ्गा सानोभावर भाड्डी सडक निर्माणको काम भइरहेको छ। राक्सिराङ गाउँपालिकाले गत चैत्र महिनामै उक्त सडक निर्माणमा दश लाख रुपैयाँ खर्चेको थियो। कृषि सडक निर्माणको लागि उक्त सडकमा मन्त्रायले ३९ लाख २० हजार रुपैयाँ बजेट बिनियोजन गरेको छ। गाउँपालिकाले सडक फराकिलो बनाउनु भन्दा त्यसको स्तरिकरणमा खर्च गर्न भनेपनि मन्त्रालयले सिधै उपभोक्ता समितिमार्फत सडक फराकिलो बनाउने काम गरेको गाउँपालिका अध्यक्ष राजकुमार मल्लले बताए। मन्त्रालयका प्रवक्ता निर्मल गदालले भने योजना कुनै पनि नदोहरिएको बताएका छन्। गाउँपालिकाले प्रदेशको बजेट हेर्न भ्याउँदैनौं हाम्रो योजना बाँकी छ भनेकाले उपभोक्ता समितिमार्फत काम भएको हो तर कतै दोहरिएको छैन, उनले भने। मन्त्रालयका सचिव डाक्टर योगेन्द्र कुमार कार्कीले हालसम्म मकवानपुरमा निर्माण भएका कृषि सडकहरुमा भुक्तानी नगएको बताए। भुक्तानी गएको छैन, दोहोरो बजेट हाल्ने काम भएको पाइए,हामी भुक्तानी दिँदैनांै, उनले भने। भूमी ब्यवस्था कृषि तथा सहकारी मन्त्रालय मार्फत राक्सिराङमा मात्र आठ वटा कृषि सडक निर्माणको काम गरिरहेको छ। जेठ र असारमा निर्माण सुरु भएको यहाँको सडकको लागि मात्र मन्त्रालयले करिब दुई करोड रुपैयाँ पठाएको छ। बनाउँदै छ, भत्कदै छ धादिङको नीलकण्ठ नगरपालिकाको वडा नं ५ लाइ नगरपालिकाको केन्द्र धादिङवेशी सम्म जोड्ने धादिङवेशी खाल्टे फ्याक्से सडकको स्तरउन्नती गर्ने काम असार पहिलो साता मात्रै सुरु भयो। हरेक वर्ष वर्षातमा सवारी आवतजावत ठप्पै रहने उक्त सडकको स्तरउन्नती हरेक वर्ष झै यस वर्ष पनि असारको पहिलो हप्तामात्रै सुरु भएको हो। वडा कार्यलयको योजना अनुसार यस वर्ष वर्षामासमा पनि उक्त सडक संचालन गर्ने रहेको छ। तर बनाउन नभ्याउदै वर्षाको पानीले सडक खोतल्न सुरु गरिसकेको छ। खाल्टेको पात्ले डाँडाबाट सदरमुकाम तर्फ स्तरउन्नतीको काम सुरु गरिएपनि भिरालो पाखो जमिन भएकाले सामान्य पानी पर्नसाथै उक्त सडकबाटै पानी बगेर सडकको संरचना बगाउने गरेको छ। प्रदेश मन्त्रालयको २० लाख रुपैयाको बजेटमा सडक स्तरउन्नती कार्य गरिएको भएपनि वर्षामासको पानीले सडक पुरानै अवस्थामा पुग्न थालेको छ। नीलकण्ठ नगरपालिका वडा नं ५ का अध्यक्ष राम कुमार श्रेष्ठ भन्छन्, हामीलाइ कामको गर्नको लागि बजेट नै जेठको दोस्रो सातातिर मात्रै आएको थियो। काम नगरौँ बजेट फिर्ता भएर जान्छ, जसोतसो यसापालीको वर्खामा गाडी गुडाउन सम्भव हुने गरि स्तरउन्नतीको काम सुरु गरेका हौँ। सवै पालिकाहरुको तथ्याङ्क हेर्दा जेठको पहिलो हप्तासम्म ५५ प्रतिशत मात्रै भौतिक प्रगती र ७० प्रतिशत भन्दा माथी वित्तिय प्रगती देखिएको थियो। वाँकी ४५ प्रतिशत भौतिक प्रगती जेठ अन्तिम साता र असार महिनामा हुने गरेको छ। निर्माण सम्पन्न नहुँदै ट्यांकी भत्कियो सिन्धुलीको तीनपाटन गाउँपालिका १० लाम्पान्टारमा निर्माणाधिन पानी रिजर्भ ट्यांकी निर्माण सम्पन्न नहुँदै भत्किएको छ। १० लाख १६ हजार ७४ रुपैयाँ ४३ पैस विनियोजन गरेर असारमा निर्माण थालिएको ट्यांकीको ट्यांकीको पर्खाल भत्किएको हो। सिंचाईको पानी संचित गर्न वर्षात सुरुभएपछि हातारहतारमा ट्यांकी निर्माण गरिएको थियो। वर्षातको पानी र कमशल कामका कारण भत्किएको स्थानीयहरुले बताएका छन्। ट्यांकी झारो टार्ने हिसावले प्राविधिक स्टमेट विनानै निर्माण गरिँदा भत्किएको तीनपाटन गाउँपालिकाका इन्जीनियर राजेन्द्र मानन्धरले बताए। स्थानीय कृषकका लागि लक्षित गर्दै ८० हजार लिटर पानी रिजर्भ क्षमता भएको ट्यांकी रड, सिमेन्ट सहितको (आरसिसि) पक्का निर्माण गर्नु पर्नेमा चार इन्चीको इट्टामात्र लगाइएपछि भत्किएको उनको भनाई छ। जिल्लामा कृषि सडक निर्माणका लागि भन्दै स्थानीय सरकारले ३० करोड रुपैयाँ बढी बजेट खर्च गरेको छ। यस्ता अधिकांस सडकहरु निर्माणसंगै काम नलाग्ने गरी बिग्रिसको छ। जिल्लास्थित कोष तथा लेखा नियन्त्रण कार्यालयले जनाए अनुसार चालु आर्थिक वर्षको असार १० गतेसम्म जिल्लाका नौं वटै स्थानीयतहले २ अर्व ८५ करोड ८९ लाख रुपैयाँ बजेट खर्च गरिसकेका छन्। त्यस मध्ये ५० प्रतिसतबढी जेठ र असार महिनामामात्र काम गरेर निकासा मागिएको छ। यस बाहेक स्थानीय पूर्वाधार विकास साझेदारी कार्यक्रमको ८ करोड र प्रधानमन्त्री रोजगार कार्यक्रमको ३ करोड ९० लाख बजेट असारमै सक्न खोजिएको छ। भरतपुरमा असारे हतार आर्थिक वर्ष सकिनै लाग्दा भरतपुर महानगरपालिकामा बजेट सक्ने हतारो देखिएको छ। भरतपुरमा असारको पहिलो हप्तामा ७० प्रतिशत मात्र काम सम्पन्न भएको थियो। हालसम्म पूँजिगत खर्च ४६ प्रतिशत र चालुतर्फ ७० प्रतिशत भुक्तानी भएको महानगरका योजना तथा बजेट शाखा प्रमुख असिम रेग्मीले बताए। महानगरपालिकाको पूँजिगत तर्फको करिब ४० प्रतिशत काम असारमा सञ्चालन भइरहेको छ। महानगरका उपसचिव कुलबहादुर जिसिले राजनीतिक संक्रमण सकिएपनि प्रशासनिक संक्रमणले काममा ढिलाई भएको बताए। मकवानपुरबाट कृष्ण सारु मगर, धादिङबाट मनिष दुवाडी, सिन्धुलीबाट राजन गाउँले र चितवनबाट अनिल ढकाल"
सडक निर्माण गुणस्तरहीन भएको भन्दै उजुरी,"ओखलढुंगा : सिद्धिचरण नगरपालिका११स्थित निर्माणाधीन हुलाकडाँडाबालमन्दिर सडक गुणस्तरहीन भएको भन्दै स्थानीयले जिल्ला प्रशासन कार्यालयमा उजुरी गरेका छन्। ठेकेदार मार्फत् भइरहेको सोलिङ र ढलानको काम लागत स्टिमेट अनुसार नभएको, मापदण्ड विपरित काम गरेको भन्दै स्थानीय उपभोक्ताले उजुरी गरेका हुन्। नगरपालिकामा निवदेन दिएपछि पूर्वडिजाइन अनुसार काम गर्ने, गुणस्तर कायम गर्ने लगायतका सहमति भए पनि कार्यन्वयन नभएको भन्दै स्थानीयको हस्ताक्षरसहित उपभोक्ताले जिल्ला प्रशासन कार्यालयमा उजुरी गरेका हुन्। उपभोक्ताको गुनासो आएपछि उजुरीकर्तासहित राखेर सिद्धिचरणका मेयर मोहनकुमार श्रेष्ठले काम गुणस्तरीय गराउने निर्णय गर्दै प्राविधिकलाई निर्देशन दिएका थिए। मेयरको निर्देशन समेत अटेर गेरे कामअघि बढाएको भन्दै आक्रोशित स्थानीयले उजुरी दर्ता गरेको स्थानीय अगुवा कान्ति राजभण्डारीले बताइन्। उनले काम गुणस्तरीय हुनु पर्ने आफुहरुको माग रहेको बताउँदै काम सहि ढंगबाट नभए नछाड्ने चेतावनी दिइन्। लिखित निवदेन र नगरपालिकासँग भएको सहमतिको निर्णय र हस्ताक्षर सहित स्थानीयले सहायक प्रमुख जिल्ला अधिकारी तुलसी भट्टराईलाई लिखित उजुरी दिएका छन्। सहायक प्रमुख जिल्ला अधिकारी भट्टराईले उजुरीबारे नगरपालिकासँग छलफल गरिने बताए। स्थानीयले सोलिङ गर्दा माटो कटिङ नभएको सडकका डिलमा पिसिसि भएमाथि सोलिङ गरिएको, छापेजस्तो गरि ढुंगा बिच्छ्याएकाले भत्काएर गुणस्तरीय काम गर्नु पर्ने उजुरीकर्ता उमेश राजभण्डारीले बताए।"
जाजरकोटमा स्कुले विद्यार्थीलाई सैनिक तालिम,"जाजरकोट : राष्ट्रका लागि सक्षम, अनुशासित, नैतिकवान र सिर्जनशील नागरिक उत्पादन गर्ने भन्दै नेपाली सेनाले माध्यमिक विद्यालयमा अध्ययनरत विद्यार्थीलाई सय दिने विशेष प्रशिक्षण सुरु गरेको छ । राष्ट्रिय सेवा दल तालिम नाम दिइएको प्रशिक्षण नेपाली सेनाको जाजरकोटका दुई स्कुलमा सञ्चालन भइरहेको छ । त्रिभुवन माध्यमिक विद्यालय खलंगा र शिव माध्यमिक विद्यालय कालेगाउँका ७२ विद्यार्थी तालिममा सहभागी छन् । एक सय दिनको अवधि रहेको उक्त तालिममा दुवै स्कुलबाट ३६ जना छात्र र ३६ छात्राको सहभागिता रहेको नेपाली सेनाको जाजरकोटस्थित ज्वालादल गणका निमित्त गणपति सेनानी दिनेशकुमार खड्काले बताए । तालिमका क्रममा सय दिनमध्ये ७९ दिन जिल्लाभित्रै र २१ दिन जिल्ला बाहिर नेपालगञ्ज लैजाने पनि सेनानी खड्काले बताए । अन्तर जिल्लाको भुगोल, संस्कृति, सामाजिक अवस्था र रहनसहनका साथै सृजनात्मक गतिविधिमा उनीहरुले समय बिताउने बताइएको छ । साथै उनीहरुलाई शारीरिक व्यायाम, कवाज, खेलकुद लगायत सीप सिकाइने छ । प्रत्येक दिन दुई घण्टाका दरले गराइने प्रशिक्षण फलदायी र व्यवहारिक हुने अपेक्षा गरिएको छ ।"
वडावडामा स्वास्थ्य संस्था,"धादिङ : गजुरी र बेनिघाट रोराङ गाउँपालिकाले प्रत्येक वडामा स्वास्थ्य संस्था स्थापना गरेका छन्। १० वटा वडा रहेको बेनिघाट रोराङमा ११ वटा स्वास्थ्य संस्था सञ्चालित छन्। साविक गाविसस्तरीय स्वास्थ्य चौकीलाई समेत एक वडा एक स्वास्थ्य संस्थाका रूपमा राखी बाँकी सबै ५ वटा वडामा यस आर्थिक वर्षमा गाउँपालिकाले आफ्नै स्रोतसाधनमा आधारभूत स्वास्थ्य सेवा केन्द्र स्थापना गरेको गाउँपालिकाका अध्यक्ष राजेन्द्रविक्रम बस्नेतले जानकारी दिए। वडाका नागरिकलाई स्वास्थ्य सेवा प्रदान गर्न सजिलो होस् भन्ने उद्देश्यले प्रत्येक वडामा स्वास्थ्य संस्था सञ्चालन गरेका हौँ, उनले भने, वडाबासीले स्वास्थ्य सेवा लिन अर्को वडामा जानुपर्ने बाध्यता थियो, अब त्यो हटेको छ। गजुरी गाउँपालिकाको आन्तरिक स्रोतमा २० लाख बजेट छुट्ट्याएर वडामा स्वास्थ्य सेवा केन्द्र स्थापना गरिएको गाउँपालिकाका स्वास्थ्य संयोजक डा रामहरि रेग्मीले बताए। साविकको गजुरी, किरान्चोक र पिडा गाविस मिलाएर गजुरी गाउँपालिकाको ८ वटा वडा बनाइएको थियो। साविकका गाविसमा एकएक वटा स्वास्थ्यचौकी रहेको र बाँकी ५ वटा वडामा गाउँपालिकाको २० लाख बजेट छुट्याएर करारमा स्वास्थ्यकर्मी नियुक्त गरी स्वास्थ्य संस्था सञ्चालन गरिएको गजुरी गाउँपालिकाका स्वास्थ्य संयोजक डा रामहरि रेग्मीले बताए। स्वास्थ्य सेवा केन्द्रमा अहिले अहेव, अनमी र कार्यालय सहयोगी नियुक्त गरेर आवश्यक आधारभूत औषधिसहित सहरी स्वास्थ्य केन्द्र सञ्चालनमा छन्। रेग्मीले भने, ससाना औषधि र प्राथमिक उपचारका लागि टाढा जान नपरोस् भनेर वडामै स्वास्थ्य सेवा सुरु गरिएको हो। उनका अनुसार गाउँपालिकाबाट छुट्याइएको बजेटबाटै औषधि तथा जनशक्ति व्यवस्थापन हुने बताए। गाउँपालिकाले यसअघि पनि गर्भवतीको स्वास्थ्य र सुरक्षाका लागि आफ्नै खर्चमा प्रसूतिप्रतीक्षा घर सञ्चालन गरेको छ। गाउँगाउँमा रहेका महिलाले बच्चा जन्माउने बेला भोग्ने कष्ट र समस्या समाधान गराउने पहलस्वरूप गाउँपालिका आफैंले प्रसूति प्रतीक्षा घर सञ्चालन गरेको हो। बच्चा जन्माउनुअघि आएर बस्ने महिलाको खाने, बस्नेलगायत सम्पूर्ण खर्च गाउँपालिकाले व्यहोर्ने गरेको छ। सुत्केरी र गर्भवतीका लागि नि:शुल्क एम्बुलेन्स सेवा पनि प्रदान गरिएको गाउँपालिकाले जनाएको छ। बेनिघाट रोराङ गाउँपालिकाले पनि आफ्नो १० वटै वडामा स्वास्थ्य संस्था स्थापना गरेको छ। साविक ४ वटा गाविस मिलाएर बनाइएको गाउँपालिकामा पहिले ४ वटा नै स्वास्थ्य चौकी रहेको जनप्रतिनिधि निर्वाचित भएपछि स्वास्थ्यलाई प्राथमिकतामा राखेर स्वास्थ्य संस्था थप गरिएको गाउँपालिका अध्यक्ष पित्तबहादुर डल्लाकोटी (हरि) ले बताए। उनले भने, सामान्य रुघा खोकी र ज्वरो आउँदासमेत ३४ घण्टा हिँडेर अर्को वडामा सेवा लिनुपर्ने बाध्यता हटेको छ। एक वडा एक स्वास्थ्य संस्थाको अवधारणासहित स्वास्थ्य सेवालाई आमनागरिकमाझ सरल र सुलभ बनाउने उद्देश्यसाथ गाउँपालिकाले स्वास्थ्य संस्था निर्माण गरी सेवा प्रदान गरेको हो। बिरामीले स्वास्थ्य संस्था खोज्ने भन्दा पनि स्वास्थ्य संस्थाले बिरामी खोज्ने अभियानअनुसार वडावडामा स्वास्थ्य संस्था स्थापना गरिएको बेनिघाट रोराङ गाउँपालिकाका स्वास्थ्य संयोजक मधुसूदन खड्काले बताए।"
बेनीका प्रशान्तले ल्याए चार जीपीए,बेनी : माध्यमिक शिक्षा परीक्षा (एसईईमा) बेनीका प्रशान्त सुवेदीले चार जीपीए ल्याएका छन्। राष्ट्रिय परीक्षा बोर्डले बिहीबार सार्वजनिक गरेको नतिजाअनुसार काठमाडौका मनमैजुमा रहेको एन्जल्स हार्ट आवासीय माविबाट एसईईमा सहभागी भएका सुवेदीले ४ मा ४ जीपीए ल्याएका हुन् । उनको एसईई सिम्बोल नं ०२९६४२२ '' हो। सुवेदीका अभिभावक र विद्यालयले उनी एसईईमा देशभरबाट बढी जीपीए ल्याएको दाबी गरेका छन् । १६ वर्षीय सुवेदीले अध्ययनमा आफूले गरेको मेहनतको प्रतिफलबाट उत्साहित भएको प्रतिक्रिया दिँदै खुसी व्यक्त गरे। काठमाडौमा बसेर विज्ञान विषय पढ्नका लागि तयारी कक्षामा सहभागी भइरहेका प्रशान्तले भविश्यमा डाक्टर बन्ने योजना रहेको बताए । बेनी आवासीय माविमा कक्षा ७ सम्म अध्ययन गरेका प्रशान्त आठ कक्षा पढ्न एञ्जल्स हार्ट गएका थिए। उनका बुवा रामप्रसाद र आमा प्रभा बेनीमा फेन्सी व्यवसाय गर्छन् । छोराले एसईईमा ल्याएको नतिजाबाट खुसि भएको प्रतिक्रिया दिए । प्रशान्तका दुई जना दिदीहरु छन् । उनी कान्छा हुन्।
"शिक्षकको हत्यापछि राजविराज अशान्त, शवसहित प्रदर्शन","राजविराज : शिक्षकको हत्यापछि राजविराज बजार अशान्त बनेको छ। युवा समूहको कुटपिटबाट सप्तरीको तिरहुत गाउँपालिका २ गोइठी घर भई राजविराजमा बसोबास गर्दै आएका २५ वर्षीय भट्टराई भनिने जयकृष्ण बिराजीको हत्यापछि बजार अशान्त भएको हो। राजविराज ७ स्थित खर्साल टोलमा स्थानीय युवाको समूहले गरेको कुटपिटबाट गम्भीर घाइते भएका बिराजीको उपचारका क्रममा बुधबार मृत्यु भएको सप्तरी प्रहरीले जनाएको छ। बिराजीको मृत्युपछि राजविराजको अवस्था तनावग्रस्त भएको हो। हत्यामा संलग्न सबै जना फरार छन् भने उनीहरुलाई तत्काल पक्राउ गरी कडा कारवाहीको माग गर्दै गोइठीवासीले बिहीबार राजविराजमा विरोध प्रदर्शन गरेका छन्। गोइठीदेखि शवसहित ट्याक्टर, भ्यान, मोटरसाइकल र पैदल राजविराज आएका प्रदर्शनकारीहरुले राजविराज नगर परिक्रमा गरेका थिए। उनीहरुले जिल्ला प्रशासन कार्यालय र जिल्ला प्रहरी कार्यालय अगाडि केहीबेर नाराबाजी गर्दै धर्ना बसेका थिए। शवसहित १० किलोमिटर दुरीमा रहेको राजविराजबाट आएका प्रदर्शनकारीले बजारका पसलसमेत बन्द गराए। केटी साथी भेट्न गएका बेला सोमबार राति राजविराज ७ स्थित हरीनारायण शर्माको घर अगाडि बिराजीलाई घेरा हालेर स्थानीय युवाको समूहले लात्ता, मुक्का, बेल्टले निर्घात कुटपिट गरेको प्रत्यक्षदर्शी बताउँछन्। घाइते यादवको बिराटनगरस्थित नोबेल अस्पतालमा उपचारका क्रममा बुधबार मृत्यु भएको मृतकका बुवा उपेन्द्र यादवले बताए। यादवको शवको पोष्टमार्टम विराटनगरस्थित कोशी अञ्चल अस्पतालमा भएको छ। मृतकका बुवा यादवले ८ जनाविरुद्ध किटानी उजुरी दिँदै कडा कारवाही र क्षतिपूर्तिको माग गरेका छन्। हत्यामा संलग्न सबै फरार रहेको र खोजतलास भइरहेको जिल्ला प्रहरी कार्यालय सप्तरीका डिएसपी भावेश रिमालले जानकारी दिए। उनी राजविराज नगरपालिका २ स्थित पिस जोन मोडेल स्कुलमा शिक्षक थिए। भने सोही स्कुलको होस्टलमा बार्डेनका रुपमा समेत कार्यरत थिए। सोमबार राति करिब १२ बजे होस्टलबाट निक्लिएका बिराजी पैदल हिंडेर करिब तीन किलोमिटरको दुरीमा रहेको खर्साल टोल पुगेका थिए। राति अपरिचित युवालाई टोलमा ओहोरदोहोर गरेको देखेपछि केही युवाहरुले सोधपुछ गर्दै मोबाइल खोस्न थालेपछि विवाद भएको र भागेका बिराजीलाई चोरचोर भनेर हल्ला गर्दै लखेटेर कुटपिट गरिएको स्थानीयवासीहरु बताउँछन्। स्नातकसम्म सँगै पढेका खर्साल टोल निवासी केटी साथीले फोन गरेपछि पुगेका बिराजीलाई कुटपिट गर्न थालेपछि उनले बचाउन प्रयत्न गरेको पीडित परिवारका सदस्यहरुले बताए। उनको मोबाइलसमेत हराएको छ भने केटी साथी घटनालगत्तै मंगलबार बिहान काठमाडौं गएको बताइएको छ। खर्साल टोलमा पुगेका अन्य व्यक्तिहरु उनलाई जोगाउने प्रयत्न गरेको नसकेपछि प्रहरीलाई फोन गरी उद्धार गर्न आग्रह गरेको एक प्रत्यक्षदर्शीले बताए। बेहोस अवस्थामा सडकमा फेला परेका बिराजीलाई प्रहरीले उद्धार गरी अस्पताल भर्ना गरेको थियो। मध्यरातमा केटी साथी भेट्न जाँदा कुटपिटबाट हत्या"
धरानमा पेस्तोल र गोली सहित तीन लुटेरा पक्राउ,"धरान : धरान आसपासका क्षेत्रमा हतियार देखाउँदै लुटपाटमा संलग्न तीनजनालाई प्रहरीले पक्राउ गरेको छ । धरान १५ का सरोज गुरुङ, भोजपुर हतुवागडीका विजय राई र भोजपुर आमचोक गाउँपालिका११ का सुरेश राईलाई हतियार र गोली सहित प्रहरीले पक्राउ गरेको बताएको छ । इलाका प्रहरी कार्यालय धरानका डिएसपी ढुण्डिराज न्यौपानेका अनुसार बुधबार राति इलाका प्रहरी कार्यालय धरानबाट खटिएको प्रहरी टोलीले दुई पेस्तोल, २६ राउण्ड गोली सहित उनीहरुलाई पक्राउ गरेको हो । एक महनाअघि धरान उपमहानगरपालिका५ स्थित साउनेमा गोली प्रहार गरी जीवन विकास लघु वित्त संस्थाका कर्मचारी शम्भु गच्छदारलाई गम्भीर घाइते बनाइ ४ लाख १० हजार नगद लुटेर लगेको उनीहरुमाथि आरोप छ । सोही घटनापछि प्रहरीले उनीहरुको खोजी गरिरहेको थियो । पक्राउ परेकाहरुको साथबाट प्रहरीले दुई थान अटोमेटिक इन्डियन पेस्तोल, २६ राउण्ड गोली र तीन थान मोबाइल बरामद गरेको बताएको छ । उनीहरुलाई बिहीबार पत्रकार सम्मेलन गरी प्रहरीले सार्वजनिक गरेको हो ।"
झापामा डेंगुको प्रकोप बढ्दै,"झापा : झापामा २६ जनामा डेंगुको संक्रमण फेला परेको छ। पूर्वी क्षेत्रमा उग्ररूप लिए पनि नियन्त्रण र अनुसन्धान सुस्त छ। पछिल्लो समय झापाको बिर्तामोडमा ९ जना, दमकमा ७ जना, मेचीनगरमा ७ जना, अर्जुनधारामा २ जना र भद्रपुर नगरपालिकामा १ जनालाई डेंगुको संक्रमण देखा परेको जिल्ला जनस्वास्थ्य कार्यालय झापाका डेंगु सम्बन्धी फोकल पर्सन जीवन चम्लागाईले जानकारी दिए। 'डेंगुको संक्रमणले बिरामीको संख्या दिनानुदिन बढ्दै गएकाले स्थानीय तहले डेंगु नियन्त्रण अभियानलाई प्रभावकारी रुपमा अघि बढाउनु पर्ने हो।' उनले भने 'केही स्थानीय तहबाहेक अरुले प्रभावकारी अभियान चलाउन सकेको छैन।' चम्लागाईका अनुसार डेंगुको संक्रमण विगतका वर्षहरुमा पनि झापामा देखा परेकाले बेलैमा सचेतनामूलक कार्यक्रम संचालन गर्न स्थानीय तहलाई सुझाव दिइएको थियो। एक महिनाअघि धरानमा देखिएको डेंगु नियन्त्रणका लागि प्रदेश सरकारले बजेट विनियोजन गरेको थियो। प्रदेशमा जहाँ डेंगु फैलिन्छ त्यहाँ १ साताभित्र पूर्णरुपमा नियन्त्रण गर्ने जनाएपनि डेंगुको संक्रमण फैलने क्रम बढ्दै गएको चिकित्सकहरु बताउँछन्। सामान्य अवस्थामै हेलचेक्र्याई गर्दा भोलि ठूलो महामारीको रुप लिने भएकाले आआफ्नो क्षेत्रबाट डेंगु रोग नियन्त्रणमा लाग्नुपर्ने जिल्ला जनस्वास्थ्य कार्यालय झापाका प्रमुख मधुसुदन कोइरालाले बताए। डेंगुको डर डेंगु देखिएपछि मोरङमा उच्च सतर्कता डेंगु उकालो लाग्यो सरकार बेखबर डेंगुबाट बचौं घटेन डेंगु प्रकोप : किट नहुँदा रगत परीक्षणमै समस्या पूर्वमा फैलिदै डेंगु, मेचीनगरमा थप २ जनामा संक्रमण डेंगुको संक्रमण बढेपछि धरानमा लामखुट्टे नष्ट गर्न थालियो डेंगु प्रकोप तीब्र, नियन्त्रण सुस्त प्राणघातक डेंगुसँग यसरी भिड्दैछ धरान : ७६२ लाई डेंगु, ७२९ घर फर्किए फैलँदै आयातित डेंगु"
एसईईको नतिजा सार्वजनिक : ३६० देखि ४ जीपीए ल्याउने १६ हजार,"भक्तपुर : यस वर्षको एसईई परीक्षामा १६ हजार ८२ ले ए प्लस ल्याएका छन्। राष्ट्रिय परीक्षा बोर्डले बिहीबार नतिजा प्रकशित गरेको हो। प्रकाशित नतिजाअनुसार ए प्लस ल्याउनेमा नौ हजार ५९६ छात्र र सात हजार २८६ छात्रा छन्। यस्तै, ४८ हजार ९६० ले ए जीपीए ल्याएका छन्। जसमा २७ हजार २७९ छात्र र २१ हजार ६८१ छात्रा रहेको राष्ट्रिय परीक्षा बोर्डले जनाएको छ। यस्तै, ७४ हजार ११० ले बी जीपीए ल्याए। जसमा ३९ हजार ९५ छात्र र ३५ हजार ५० छात्रा छन्। यस्तै, ६० हजार ७०६ जनाले बी प्लस जीपीए ल्याए । जसमा ३४ हजार १६६ छात्र र २६ हजार ५४० छात्रा छन्। ९७ हजार २९९ ले सी प्लस ल्याए। जसमा ४५ हजार ७८९ छात्र र ५१ हजार ५१० रहेको परीक्षा बोर्डले जनाएको छ। सी जीपीए ल्याउने ९५ हजार २ सय ९ जनता छन्। जसमा ४२ हजार ८८३ छात्र र ५३ हजार ३३६ छात्रा छन्। ४३ हजार ८४० जना विद्यार्थीले डी प्लस ल्याए। जसमा छात्रतर्फ १९ हजार १३३ र छात्रातर्फ ३४ हजार ७०७ रहेका छन्। चार हजार ४२९ जनाले डी जीपीए ल्याए । जसमा १८६६ छात्र र २५६३ छात्रा छन्। गत चैतमा भएको परीक्षामा टेक्निलकलतर्फ नाै हजार छ सय ३३ परीक्षामा सहभागीता जनाएका थिए। परीक्षामा छात्रतर्फ ६ हजार १ सय नाै र छात्रा तीन हजार पाँच सय २३ छात्रा सहभागी भएकाे परीक्षा बोर्डले जनाएको छ। गत चैत १० गतेदेखि सञ्चालन गरिएको एसइई परीक्षाको नतिजा बिहीबार सावर्जनिक भएको हो । परीक्षामा चार लाख ७५ हजार तीन परीक्षार्थी सहभागी थिए । नतिजाका लागि नेपाल टेलिकमका ग्राहकले १६०० मा डायल गरी प्राप्त निर्देशन अनुसार जानकारी लिन सक्नेछन्। टेलिकम तथा एनसेलको मोबाइल प्रयोगकर्ताले १६०० मा म्यासेज गरेर पनि नतिजा थाहा पाउन सक्ने छन् । सँगै परीक्षा नियन्त्रण कार्यालयको वेबसाइटमा पनि नतिजा हेर्न सकिनेछ । राष्ट्रिय परीक्षा बोर्डको वेबसाइट र नेपाल टेलिकमको वेबसाइटमा समेत नतिजा हेर्न सकिने छ ।"
दुई लाख घुससहित दुई इञ्जिनीयर पक्राउ,काठमाडौं : जलस्रोत तथा सिँचाइ विकास डिभिजन कार्यालय कन्चनपुरका कार्यालय प्रमुख आजीत श्रीवास्तव र इञ्जिनीयर ग्रिष्मा ठगुन्ना २ लाख घुससहित पक्राउ परेका छन् । अख्तियार दुरुपयोग अनुसन्धान आयोगले भीमदत्त नगरपालिका१९ बागफाँटास्थित चौधर नदी नियन्त्रणका लागि गठित उपभोक्ता समितिका पदाधिकारीबाट घुस लिइरहेको अवस्थामा उनीहरुलाई पक्राउ गरेको हो । कार्यालय प्रमुख श्रीवास्तव र इञ्जिनीयर ठगुन्ना कार्यालयबाटै पक्राउ परेको अख्तियारका प्रवक्ता प्रदीपकुमार कोइरालाले जानकारी दिए । उनीहरुलाई पक्राउ गरी अनुसन्धान भइरहेको उनले बताए ।
तस्करी हुन लागेको जडिबुटीसहित ठेकेदार नियन्त्रणमा,"बाजुरा : बुढिन्नदा नगरपालिकाबाट तस्करी हुन लागेको जडिबुटीसहित ठेकेदार र भरियालाई प्रहरी र वन कर्मचारीको संयुक्त टोलीले नियन्त्रणमा लिएको छ। अनुमति बिना बुढिन्नदा नगरपालिका ४ बाट संकलन गरी भरियामार्फत ढुवानी गरेर गोदाममा जम्मा गरिरहेका बेला बुढिन्नदा नगरपालिकाको बिरसैनमा प्रहरी र वन कर्मचारीको संयुक्त टोलीले फेला पारेको हो। प्रहरी र वन कर्मचारीको संयुक्त टोलीले १२ बोरा सेतक चीनी, १ बोरा सुगन्धवाल र १ बोरा कटुकी गरी ४ सय ६३ केजी नियन्त्रणमा लिएको सिप पादुका सब डिभिजन वन कार्यलयका वन रक्षक जयलाल बिकले बताए। टोलीले ठेकेदार र भरियालाई पनि पक्राउ गरेको छ। ठेकेदार नेपालगञ्ज उपमहानगरपालिका २ बस्ने ४५ वर्षीय गगन राना र ४२ वर्षीय नारद गिरी रहेको इलाका प्रहरी कार्यालय कोल्टि बाजुराका सई शेरबहादुर कुबरले जानकारी दिए। त्यस्तै बुढिन्नदा नगरपालिका ४ का जडिबुटी बोक्ने १२ जना भरियालाई पनि प्रहरीले नियन्त्रणमा लिएको छ। जडिबुटी सहितठेकेदार र भरियालाई जिल्ला प्रहरी कार्यलय बाजुरामा झिकाइएको बाजुरा प्रहरी प्रमुख उद्धबसिंह भाटले जानकारी दिए। डिभिजन वन कार्यालय बाजुराका डिभिजन वन अधिकृत भिमप्रसाद कडेलले भने गैह्रकानुनी रुपमा जडिबुटी निकासी गर्नेलाई कारबाहीका लागि अदालतमा मुद्धा चलाइने जानकारी दिए। सेतक चिनी संकलन र निकासी बन्द गरिएको कडेलले बताए। ठेकेदार नारद गिरीले छुटपुर्जिको कागज देखाएको भएपनि उक्त्त कागज गएको वर्ष अवैध रुपमा संकलन भई अदालतबाट लिलाम बिक्रीका लागि निकालिएको जडिबुटीको छुट दिइएको कागज रहेको बुझिएको छ। उक्त जडिबुटी अहिले पनि बुढिन्नदा नपाको वडा कार्यलयमा नै शिलबन्दी रहेको वडा अध्यक्ष राजन रोकायाले बताएका छन्। ठेकेदारले कागज अर्को जडिबुटीको देखाएर अरु गैर कानुनी रुपमा संकलन भएको जडिबुटी जिल्लाबाट तस्करी गरेको खबर पाएपछि नियन्त्रणमा लिएको पादुका सब डिभिजन वन कार्यलयले जनाएको छ। यो सरासर तस्करी रहेको एक कर्मचारीले बताए। सेतक चिनी जडिबुटी नेपालका ९ वटा जिल्लामा पाइने गरेको छ। वन कार्यालयका अनुसार सबैभन्दा बढी बाजुरा जिल्लामा पाइने गरेको छ। सेतक चिनी नामक जडिबुटीको माग बढेपछि यसको उत्खन्न, संकलन र तस्करी बढदै गएको छ। नेपाली बजारमा प्रति केजी ५ सय देखि ७ सयसम्म पर्ने गरेको छ। बाजुरा जिल्लामा मात्र प्रत्येक वर्ष १ लाख १९ हजार केजी संकलन गर्न पाउने जिल्ला वन कार्यालय बाजुराको कार्य योजनामा छ। सरकारलाई ठेकेदारले उत्खन्न गरे बापत प्रतिकेजी ५ रुपैयाँ राजस्व तिर्नुपर्ने हुन्छ। यसको माग बढेसँगै मनोमानी रुपमा संकलन पनि बढदै गएको स्थानीयले बताएका छन्। पहाडी जिल्लामा पाइने सेतक चिनी जस्तै कटुकी, पाँचऔले, भुल्ते, सेतकचीनीलगायत करोडौंको जटिबुटी इजाजत पत्र बिना हुम्ला, जुम्ला र कालिकोटतिर निकासी भइरहेको पटक पटक सुचना आउने गरेका छन्। जिल्लामा जटिबुटी उद्योग भएको कागज देखाएर सुदूरपश्चिमको जडिबुटी सोझै भारत र चिनलगायत देश बाहिर पठाउने गरेका छन्।"
उल्टा मन्त्र पढेको भन्दै झाँक्रीको हत्या,गुलरिया : बर्दियाको राजापुरमा हत्याको आरोपमा एकजनालाई प्रहरीले पक्राउ गरेको छ । बर्दियाको राजापुर नगरपालिका३ नंगापुर बस्ने ४९ वर्षीय अजोध्या भनिने दोदलाल थारु घरबाटै पक्राउ परेका हुन् । असार ४ गते राति १२ बजेको समयमा आफ्नै टोल निवासी ५५ वर्षीय जयराम थारुको हत्या गरेको दोदलालमाथि उजुरी परेको हो । ईलाका प्रहरी कार्यालय राजापुरका प्रहरी नायव उपरीक्षक तिलक भारतीका अनुसार परम्परागत रुढीवादी सोचका कारण जयरामको हत्या गरिएको प्रारम्भीक अनुसन्धानबाट खुलेको छ । प्रहरीले हत्यामा प्रयोग गरिएको धारिलो हतियार घाँस टुक्रा पार्ने गरसा समेत बरामद गरेको छ । मृतक जयराम थारुले गाउँमा गुरुवा (धामीझाँक्री) काम गर्दैआएका थिए । गुरुवा गर्ने क्रममा उल्टा मन्त्र पढेर श्रीमती र बुहारीको मृत्यु भएको बयान दोदलाल थारुले दिएको डीएसपी भारतीले जानकारी दिए । एक महिनाको अन्तरालमा श्रीमती र बुहारीको मृत्यु भएपछि आफ्नो समेत पेट फुल्ने समस्या गुरुवाले गराएकोले बदला लिन हत्या गरेको थारुले बताएका छन् ।
१५ हजार सात सयले दिएनन् एसईई : कुन प्रदेशमा कतिले छाडे परीक्षा ?,भक्तपुर : १५ हजार ७२८ जना विद्यार्थीले एसईई परीक्षा नदिएरै विद्यालय छाडेको पाइएको छ। देशभरबाट जम्मा ४ लाख ७५ हजार ३ जना विद्यार्थीले फारम भरेपनि एसईई परीक्षामा ४ लाख ५९ हजार २७५ जनामात्र सहभागी भएको राष्ट्रिय परीक्षा बोर्डको तथ्यांकमा उल्लेख छ। परीक्षा नदिने विद्यार्थीमध्ये छात्रको संख्या ६ हजार ३०४ छ। त्यस्तै छात्राको संख्या ९ हजार ४२४ रहेको छ। एसईईको फारम भरेका २ लाख ३६ हजार ४४५ जना छात्र मध्ये २ लाख ३० हजार १४१ जना छात्र परीक्षामा सहभागी भएका थिए। त्यस्तै एसईईको फारम भरेका २ लाख ३८ हजार ५५८ जना छात्रा मध्ये २ लाख २९ हजार १३४ जना छात्रा परीक्षामा सहभागी भएको तथ्यांकमा उल्लेख छ। प्रदेश१ मा मात्र फारम भरेर २ हजार ७४२ विद्यार्थीले एसईई परीक्षा दिएनन्। प्रदेशभरबाट जम्मा ३ हजार ८१ जना विद्यार्थीले फारम भरेपनि एसईई परीक्षामा ८१ हजार ७६ जना परीक्षामा सहभागी भएका छन्। त्यस्तै प्रदेश२ मा फारम भरेर परीक्षा नदिने विद्यार्थीको संख्या ४ हजार ११४ जना छ। प्रदेशभरबाट जम्मा ७० हजार ५६८ जना विद्यार्थीले फारम भरेपनि एसईई परीक्षामा ६६ हजार ४५४ जना परीक्षामा सहभागी भएको परीक्षा नियन्त्रक कार्यालयको तथ्यांक छ। प्रदेश३ मा भने ९९६ विद्यार्थीले एसईई परीक्षा दिएनन्। प्रदेशभरबाट जम्मा १ लाख ६ हजार २ विद्यार्थीले फारम भरेपनि एसईई परीक्षामा १ लाख ५ हजार ६ जना परीक्षामा सहभागी भए। गण्डकी प्रदेशमा फारम भरेर परीक्षा नदिने विद्यार्थीको संख्या ७१७ जना छ। प्रदेशभरबाट जम्मा ४८ हजार ३६ जना विद्यार्थीले फारम भरेपनि एसईई परीक्षामा ४७ हजार ३१९ जना परीक्षामा सहभागी तथ्यांक छ। त्यस्तै प्रदेश५ मा मात्र एसईई नदिने विद्यार्थीको संख्या १ हजार १३९ छ। प्रदेशभरबाट जम्मा ७६ हजार ९८३ विद्यार्थीले फारम भरेपनि एसईई परीक्षामा ७५ हजार ८४४ सहभागी भएका थिए। एसईईको नतिजा सार्वजनिक : ३६० देखि ४ जीपीए ल्याउने १६ हजार अभिनेत्री करिष्मा मानन्धरले ल्याइन् बी प्लस एसईई पास भइन् शान्ता चौधरी : ल्याइन् २६५ जीपीए कर्णाली प्रदेशमा भने २ हजार ६५८ जना विद्यार्थीले एसईई परीक्षा दिएनन्। प्रदेशभरबाट जम्मा ३५ हजार ६२४ विद्यार्थीले फारम भरेपनि एसईई परीक्षामा ३२ हजार ९६६ जना परीक्षामा सहभागी भएका थिए। सूदुरपश्चिम प्रदेशमा फारम भरेर ३ हजार ३६२ विद्यार्थीले एसईई परीक्षा दिएनन्। प्रदेशभरबाट जम्मा ५३ हजार ९७२ जना विद्यार्थीले फारम भरेपनि एसईई परीक्षामा ५० हजार ६१० मात्र परीक्षामा सहभागी भएका थिए।
"यारुबगरका व्यापारी सम्पर्कविहीन, अपहृत भएको शंका",गोरखा : धार्चे १ यारुबगरमा व्यापार गर्ने एकजना गएरातिदेखि सम्पर्कविहीन छन्। यारुबगरका व्यापारी धनकमल गुरुङ राति १० बजे माछाखोला आसपासबाट सम्पर्कविहीन भएको धार्चे गाउँपालिकाका अध्यक्ष सन्तोष गुरुङले जानकारी दिए। अध्यक्ष गुरुङले उनी अपहरणमा परेको हुनसक्ने बताए। उनको मोबाइल पनि अफ छ। यारुबगरबाट आफ्नै खच्चड धपाउँदै माछाखोलाभन्दा पारीसम्म आइपुगेका उनलाई राती १० बजे नचिनेका ५६ जनाको समूहले अपहरण गरेको स्थानीयबासीले बताएका छन्। उनले धपाउँदै ल्याएका खच्चडको काँटी खोलेर भारी खोलिएको अवस्थामा भेटिएको छ। घटनाबारे बुझ्न माछाखोला चौकीबाट प्रहरी पठाइएको जिल्ला प्रहरी प्रमुख एसपी भोला रावलले जानकारी दिए। घटनाबारे विस्तृत विवरण आउन बाँकी छ।
विराटनगरमा अटोको ठक्करबाट साइकलयात्रीको मृत्यु,विराटनगर : मोरङको पथरी शनिश्चरे नगरपालिका९ स्थित भित्री सडक खण्डमा अटोको ठक्करबाट एक साइकलयात्रीको मृत्यु भएको छ । बिहीबार दिउँसो दक्षिणबाट उतरतर्फ जाँदै गरेको को २ ह ३६८५ नम्बरको अटोले विपरीत दिशातर्फ गइरहेको साइकललाई ठक्कर दिँदा साइकलमा सवार कानेपोखरी गाउँपालिका६ का ६५ वर्षीय कविचन्द्र बुढाथोकीको मृत्यु भएको इलाका प्रहरी कार्यालय पथरीले जनाएको छ । ठक्करबाट घाइते बुढाथोकीको नोबेल अस्पताल विराटनगरमा उपचारको क्रममा मृत्यु भएको प्रहरीले जनाएको छ । ठक्कर दिने अटो र चालक प्रहरीको नियन्त्रणमा छन् ।
"पहिले विरोध, अहिले उद्घाटन","जनकपुरधाम : प्रदेश २ का मुख्यमन्त्री लालबाबु राउतले कर्मचारी भर्नाको विषयलाई लिएर जेठ २१ गते लोकसेवा आयोगका आयुक्तलाई बेइमान र फटाहा भन्दै सार्वजनिक कार्यक्रममा आलोचना गरेका थिए। लोकसेवा आयोगले स्थानीय तहका लागि ९ हजार कर्मचारी भर्ना प्रक्रिया थालेपछि मुख्यमन्त्री राउतले आक्रोस पोखे। समावेशी सिद्धान्तलाई मिचेर आयोगले प्रदेश र स्थानीय तहमा कर्मचारी भर्नाका लागि सूचना निकालेको उनको आरोप थियो। तर, सोही आयोगबाट माग भएको कर्मचारीका लागि प्रदेश २ सरकारले जनकपुरमा बुधबारदेखि तयारी कक्षा सुरु गरेको छ। जसको उद्घाटन मुख्यमन्त्री राउतले नै गरे। मुख्यमन्त्री बेटी पढाऊ, बेटी बचाऊ कार्यक्रमअन्तर्गत प्रदेश सरकारले एकसय महिलालाई लोकसेवा परीक्षाको तयारी गर्न कक्षा सञ्चालन गरेको हो। लोकसेवा तयारी कक्षा उद्घाटन समारोहमा मुख्यमन्त्री राउतले सामाजिक रुपान्तरणलाई पहिलो प्राथमिकतामा राखेर अघि बढी रहेको बताए। महिला सशत्त नभएसम्म सामाजिक रुपान्तरण सम्भव नहुने र सामाजिक रुपान्तरण नभएसम्म प्रदेश सम्वृद्ध नहुने भएकाले प्रदेश सरकारले सरकारी सेवामा महिलाको पहुँचलाई सुनिश्चित गर्न लोकसेवा तयारी कक्षा सञ्चालन गरेको मुख्यमन्त्रीको भनाइ थियो। छोरीलाई शिक्षित बनाउने मात्र नभई सरकारी सेवामा पहुँच बढाउन प्रदेश प्रहरी र निजामती सेवामा ५० प्रतिशतको आरक्षण गर्ने प्रदेश २ मुलुककै पहिलो भएको समेत उनले दावी गरे। क्याम्पसका प्रमुख धमेन्द्र झाको अध्यक्षतामा भएको उद्घाटन कार्यक्रममा मुख्यन्यायधिवक्ता दिपेन्द्र झा, मुख्य सचिव दिपक सुवेदीलगायत पनि सहभागी थिए। एक महिनासम्म प्रतिदिन २ घण्टा सञ्चालन हुने कक्षामा चौथो र पाँचौ तहको लोकसेवा आयोगको परिक्षाको तयरी गरिने मुख्यमन्त्रीको निजि सचिवालयका कर्मचारी आतिश मि श्रले जानकारी दिए। एक महिने कक्षा सञ्चालन गर्न ४ लाख रुपैयाँ विनियोजन गरिएको छ। कौटिल्य इन्स्टिच्युटसँग सहकार्य गरी प्रदेश सरकारले पहिलो चरणमा एक सय महिलालाई लोकसेवा परिक्षाको तयारी गराउन लागेको हो।"
धरानमा पेस्तोल र गोलीसहित दुई लुटेरा समातिए,"धरान : धरान आसपासका क्षेत्रमा हतियार देखाएर लुटपाटमा संलग्न दुई जनालाई प्रहरीले हतियार र गोली सहित पक्राउ गरेको छ। बुधवार राति इलाका प्रहरी कार्यालय धरानले दुई पेस्तोल,२६ राउन्ड गोली सहत हतियारधारी समूहका दुई लुटेरालाई पक्राउ गरेको हो। १५ दिन अगाडि उनीहरूले धरान उपमहानगरपालिका ५ स्थित साउनेमा गोली प्रहार जीवन विकास लघु वित्त संस्थाका कर्मचारी शम्भु गच्छदारलाई गोली हानी गम्भीर घाइते बनाई ४ लाख १० हजार नगद लुटेका थिए। पक्राउ परेका दुबै जनलाई प्रहरीले इलाका प्रहरी कार्यालय धरानमा राखेर थप अनुसन्धान गरिरहेको सुनसरीका प्रहरी प्रमुख एसपी यज्ञविनाद पोखरेलले बताए। अनुसन्धानमा बाधा पुग्ने भन्दै पक्राउ परेकाहरूको नाम गोप्य राखिएको उनले बताए। अनुसन्धान सकिएपछि पत्रकार सम्मेलन गरी उनीहरूलाई सार्वजनिक गर्ने तयारी छ। धरानमा हतियारधारी समूहले मर्निङवाकमा हिँडिरहेका महिलाहरूको गलामा लगाएको सुनको सिक्री लुट्ने, बैंक तथा वित्तीय संस्थाका कर्मचारीलाई गोली प्रहार गरी लुटपाट गर्ने गर्न थालेपछि स्थानीय त्रसित भएका छन्।"
बर्दिबासबाट लागुऔषधसहित दुई पक्राउ,"बर्दिबास : लागुऔषधसहित महोत्तरीको बर्दिबासबाट दुई जना पक्राउ परेका छन्। बर्दिबास १४ का ४५ वर्षीय राजेश कुमार शाही र सिन्धुली १० का २१ वर्षीय साजन भुजेल पक्राउ परेका हुन्। उनीहरूलाई पूर्वपश्चिम राजमार्ग अन्तर्गत बर्दिबास ३ माइस्थान चोकबाट पक्राउ गरिएको डीएसपी निशान थापाले बताए। उनीहरूको साथबाट नाइट्रोभेट ट्याब्लेट ८२५ थान, एस्पाइसमो ट्याब्लेट ७२ थान र डाइजेल्याप तथा फेनरागन (एम्पुल) ६६ थान बरामद गरेको थापाले बताए। ज ८ प २९३ नम्बरको मोटरसाइकलमा सवार शाही र भुजेललाई चेकजाँको क्रममा पक्राउ गरेको प्रहरीले जनाएको छ।"
हुरी पीडितले अझै पाएनन् राहत,"धनगढी: सुदूरपश्चिम प्रदेश सरकारले घोषणा गरेको राहत रकम पीडितले अँझै पाउन सकेका छैनन्। जेठ २३ गते आएको भिषण हावाहुरीबाट प्रभावित कैलाली र कञ्चनपुरका वासिन्दाका लागि प्रदेश सरकारले राहत दिने घोषणा गरेको थियो। प्रदेश मन्त्री परिषद् बैठकले सरकार गठन भए यताका प्राकृतिक प्रकोपका पिडितलाई राहत दिने घोषणा गरे पनि कार्यान्वयन गर्न सकेको छैन। मन्त्री परिषदले मृतकका परिवारलाई डेढ लाख, घर पूर्ण क्षति भएको परिवारलाई २० हजार र आशिंक क्षति भएको परिवारलाई १० हजार रुपैयाँ दिने निर्णय गरेको थियो। केहि ठाउँमा नेपाल रेडक्रसले एकएक वटा त्रिपाल दिए पनि त्यसले उनीहरुको समस्या टरेको छैन्। मनसुन सुरु हुँदा पीडितको झनै विचल्ली भएको छ। आन्तरिक मामिला तथा कानुन मन्त्रालयका विपत महाशखाका नासु डम्बर कुँवरका अनुसार कैलालीमा अहिलेसम्म पूर्ण रुपमा घरमा क्षति भएका ९ सय ७३ र आशिंक क्षति भएका एक हजार चार सय ६० परिवारको तथ्यांक मन्त्रालयमा आएको बताए। यस्तै कञ्चनपुुरमा ८५ परिवारमा पूर्ण क्षति र एक हजार चाँच सय ७६ परिवारको घरमा आशिंक क्षति भएको आन्तरिक मन्त्रालयले जनाएको छ। कैलालीका सबै स्थानीय तहको तथ्यांक आएको छैन कुवँरले भने, अँझै तथ्यांक आउने क्रम जारी छ। प्रदेश सरकार गठन भएपछि विभिन्न जिल्लामा दैविक प्रकोपका क्रममा अहिलेसम्म ५२ जनाको मृत्यु भइसकेको छ। उनका परिवारले पनि प्रदेश सरकारले घोषणा गरेको राहत रकम पाएका छैनन्। राहतका रागि आर्थिक मामिला तथा योजना मन्त्रालयबाट पाँच करोड ९२ लाख ७० हजार निकासा भएको आन्तरिक मामिला तथा कानुन मन्त्रालयका उपसचिव विरेन्द्र केसीले बताए। सम्बन्धित जिल्ला प्रशासनको खातामा हाल्ने तयारी भएको छ। वर्षा सुरु हुँदा पनि हावाहुरीबाट प्रभावित अन्य स्थानीय तहले राहत वितरण सुरु गरे पनि धनगढी उपमहानगरपालिका र कैलारी गाउँपालिकाले कुनै पनि राहत वितरण कार्य सुरु गर्न सकेका छैनन्। राहत नपाउँदा पीडितलाई हुरीबाट जोगाएको खाद्यान्न पनि सुरक्षित राख्न समस्या भएको छ। कैलालीका प्रमुख जिल्ला अधिकारी यज्ञ बोहराले धेरै जस्तो स्थानीय तहले राहत वितरण सुरु गरिसकेको जानकारी दिए। उनले प्रदेश सरकारले घोषणा गरेको राहत रकम पनि खातामा जम्मा हुने बित्तिकै वितरण गरिने बताए।"
जोखिम परेकालाई हवाई उद्धार,"जाजरकोट: बारेकोट गाउँपालिकाले जोखिममा परेका गर्भवती तथा सुत्केरी महिलालाई हवाई उद्धार गर्ने भएको छ। सुत्केरी व्यथाले थलिएका जोसुकै गर्भवती महिलालाई हेलिकोप्टरबाट उद्धार गरी सुविधा सम्पन्न अस्पताल लैजान व्यवस्था गरीएको हो। जसका लागि गाउँपालिकाको आगामी आर्थिक वर्षको नीति तथा कार्यक्रममा आकस्मिक कोषका लागि १० लाखको अक्षयकोष स्थापना गर्ने उल्लेख छ। जिल्लाको सबैभन्दा विकट गाउँपालिकाको रुपमा रहेको बारेकोटमा अहिलेसम्म यातायात सेवा पुग्न सकेको छैन। भने सुविधा सम्पन्न स्वास्थ्य संस्था पनि छैनन्। यहाँका गर्भवती ज्यानको बाजी राखेर सुत्केरी हुन्छन्, समयमा उपचार नपाउँदा धेरैले अकालमा ज्यान गुमाउनुपर्ने बाध्यता छ गाउँपालिका अध्यक्ष महेन्द्र शाहले भने, त्यसका लागि सुत्केरीको उद्धार गर्न आवाश्यक बजेट विनियोजन गरीएको छ। सामान्य खालका गर्भवतीलाई स्थानीय स्वास्थ्य संस्थामा नै सुत्केरी गराउन बर्थिङ्ग सेन्टर स्थापना गर्ने र जटिल प्रकृतिकालाई तत्काल हेलिकोप्टरबाट सुविधा सम्पन्न अस्पताल लैजान बजेटको व्यवस्था गरीएको हो। गाउँपालिकाको लिम्सामा रहेको तीन वेडको प्राथमिक स्वास्थ्य केन्द्रलाई स्तरोन्नती गरी १५ शैयाको अस्पताल बनाउन विषेश पहल गर्ने पाँचौं गाउसभाले निर्णय गरेको छ। एमबीबीएस पढ्न छात्रवृत्ति गाउँपालिकाले स्वास्थ्य विज्ञान प्रतिष्ठान पाटनसँगको साझेदारीमा प्रत्येक वर्ष एक जना डाक्टर उत्पादन गर्न लगानी गर्ने भएको छ। जिल्ला बाहिरका डाक्टर गाउँमा नबस्ने र गाउँमा स्वास्थ्यकर्मीको कमीले समस्या भएको भन्दै छात्रवृतिमा एमबीबीएस पढाउने निर्णय गरेको हो। हरेक वर्ष प्रविणतापत्र तहमा उत्कृष्ट अंक ल्याउने विज्ञान संकायका एक जना विद्यार्थीले एमबीबीएस अध्ययनका लागि छात्रवृत्ति पाउनेछन्। त्यसरी अध्ययन गरेको विद्यार्थीले गाउँपालिकामा कम्तिमा चार वर्ष सेवा गर्नुपर्ने प्रावधान बनाइएको छ। उपाअध्यक्ष ओमा शाहीका अनुसार आर्थिक वर्ष २०७६०७७ को लागि कुल ३५ करोड २१ लाख रुपैयाँको बजेट पारित भएको छ। यस्तै भेरी नगरपालिकाले आगामी आवका लागि ४४ करोड ५९ लाखको बजेट पारित गरेको छ।"
मनोहरा जग्गा एकीकरण आयोजना : १७ वर्षदेखि अलपत्र,"काठमाडौं : व्यवस्थित आवासिय क्षेत्र विस्तारको लागि १७ वर्षअघि सुरु भएको मनोहरा जग्गा एकीकरण आयोजना अलपत्र छ। किसानको जग्गा मासेर २०६० सालमा सुरुवात भएको यो आयोजना अझै अधुरै छ।जग्गा एकीकरण गरी व्यवस्थीत बसोबास क्षेत्र बनाउने उद्देश्यले थालिएको यो आयोजनामा सडक नै पूर्ण रुपमा बनाइएको छ, न ढल, न खानेपानीको व्यवस्था गरिएको छ। विद्युतको ठेगान नै छैन। व्यवस्थीत बनाउने भनिएकोमा उल्टो लठिभद्र बनाइएको छ। यति लामो समयसम्म आयोजना नसकिदा जग्गाधनी अत्तालिएका छन्। आयोजनाले जग्गाधनीलाई बिचल्नीमा पारेको उनीहरुको गुनासो छ। जनताले घर बनाउन पाएका छ्रैनन्। आयोजना किसानको जग्गा बैधानिक रुपमा लुटन आएको उनीहरुले गुनासो गरेका छन्। न खेती गर्न पाएका र्छौ, न घर बनाउन भएको छौं। हाम्रो कमाइ खाने ठाउँ नै खोसिएको छ जगतकृष्ण बादे प्रश्न गर्दैभने, यो आयोजना कहिले सकिने हो र हामी, हाम्रो उपयोग गर्न पाउँछौं ? छोरालाई विदेश पठाउन बैक राख्न नखोज्दा रोक्का भएको भन्दै बैंकले नमानेको उनले बताए। मैले छोरा नै विदेश पठाउन बैक राख्न जाँदा बैकले लोन दिएन, उनले भने। कर्मचारीले स्वार्थको कारण आयोजना अलपत्र परेको जग्गाधनीको आरोप छ। जग्गाधनीलाई खुसी पारेर आयोजना संचालन गर्नु पर्नेमा रुष्ट पारिएको उनीहरुको बताउँछन्। एक जग्गा धनीले भने, कमाउने भाडो बनाएका छन्, पैसा दियो भने मिलाइदिन्छ। आयोजनाको जग्गा बेच्नपनि कर्मचारीलाई घुस खुवाउनु परेको गुनासो जग्गाधनीको छ। मैले ६ लाख घुस खुवाए, एक जग्गाधनीले भने, अरुले पनि जग्गा मिलाउन कर्मचारीलाई घुस खुवाएका छन्। जग्गाधनी जयकृष्ण दुवालले आफ्नो जग्गा खोलामा पारिदिएको गुनासो गरे। मेरो जग्गा यो हो, ८ मिटर बाटोमा छ , जग्गा देखाउँदै उनले भने, अहिले त खोलामा परेका भन्छन्, मेरो जग्गा कहाँ छ ?। जयकृष्णको त्यहाँ १३ आना ३ पैसा जग्गा छ। विकुरत्त, रत्नला कोजु लगायतको जग्गापनि खोला पारिएको उनीहरुको आरोप छ। जग्गाधनी बाबुराम दुवालले कर्मचारी र जनप्रतिनिधिको लापरवाहीले ढिलो भएको आरोप लगाए। एक महिना भित्र तपाईहरुको जग्गा फिर्ता दिन्छौ भनेर प्रलोभन दिए, हामी पनि आफ्नो ठाउँ पनि बन्छ भनेर हौसिएर जग्गा दियौं तर अहिले सम्म सकिएको छैन। उनले भने। उनले आयोजनाले जथाभावी वितरण गरेको बताए। पावरवालाले राम्रो ठाउँमा जग्गा पाए, उनीहरुको सबै मोहडा, ठाउँ मिलेको छ, तर हाम्रो जग्गा यताको उता परिएको छ, उनले भने। त्यहाँ उनको २० आना जग्गा छ। त्यहाँ सडक, ढल मापदण्ड विपरित बनाइएको छ। शहरी मापदण्ड अनुसार सडक कम्तिमा ६ मिटर(२० फिट) चौडा हुनुपर्छ तर ४ मिटरका बाटो पनि आयोजनाले बनाएको छ। सडक बनाएको छ तर ढल बनाइएको छैन। ग्राभेल गर्नु पर्नेमा रातो माटो मात्रै बाटोमा हालिएको छ। हिलाम्मे भएका कारण आयोजना भित्रका बाटो धेरै दुर्घटना भएको स्थानीयको भनाइ छ। आयोजनाले पैसा नदिएको भन्दै ठेकेदारले समेतबीचै काम छोडेका छन्। मनोहरा खोलालाई साविककै ठाउँबाट बगाउने काम पनि अधुरै छ। मनोहरा जग्गा एकीकरण आयोजनाअन्तर्गत करीब २ हजार २ सय ७० रोपनी जग्गा रहेको छ। आयोजनाले करीब ३ हजार ७ सय घेडेरी बनाउने लक्ष्य राखेको छ। पूर्वमा लोकन्थली, पश्चिममा पेप्सीकोला कारखानाबाट जडीबुटी हुँदै चक्रपथ सम्म यो आयोजनाले फैलिएको छ। उत्तरमा भक्तपुर जाने पुरानो बाटो र दक्षिणमा हनुमन्ते र मनोहरा खोला रहेका छन्। जग्गा एकीकरणको प्रमुख उद्देश्य आयोजना क्षेत्रभित्रका प्रस्तावित जग्गामा व्यवस्थित बाटो निर्माण गर्नु हो। साथै, बाटोभित्र परेका जग्गामा योजनाबद्ध तथा व्यवस्थित बसोवासको व्यवस्था गर्नु हो।। यसरी विकास गरिएका घडेरीमा बाटो, ढल, सडक, बिजुली, खुलाक्षेत्र, सर्भिस प्लट आदिका लागि चाहिने केही प्रतिशत जग्गा जग्गाधनीबाटै आयोजनाले कट्टा गरी लिने गर्छ। बाँकी जग्गा समानुपातिक आधारमा जग्गाधनीलाई फिर्ता गरिन्छ। सर्भिस प्लट भन्नाले पूर्वाधार निर्माण कार्यको खर्च बेहोर्नका लागि विक्री गर्न छुट्ट्याइएको जग्गा भन्ने बुझिन्छ। सरकारले अव्यवस्थित शहरीकरणमा सुधार ल्याउन यो आयोजना सुरू गरेको हो। आयोजना सम्पन्न भएपछि ती क्षेत्रमा योजनाबद्ध शहरीकरण लक्ष्य राखिएको थियो। बसोवास क्षेत्र निर्माण सकिएपछि बाटो, ढल, सडक, बिजुली, खुलाक्षेत्रलगायतको व्यवस्था हुने हुनाले बसोवास सुविधायुक्त र सहज आयोजनाको दाबी छ। यसरी विकास गरिएका सबै कित्तामा बाटो पुग्ने र व्यवस्थित बसोबास क्षेत्र बन्ने कारण जग्गाको मूल्य बढ्छ। जग्गाको मूल्य बढ्दा त्यस क्षेत्रका बासिन्दाको आर्थिकस्तर पनि स्वतः बढ्न जान्छ। जग्गा एकीकरण आयोजनाले छरिएर रहेका अव्यवस्थित जग्गाको कित्ता (जग्गा)लाई एकीकृत गरी सुविधासम्पन्न घडेरीका रूपमा विकास गर्ने काम गर्छ। जग्गा व्यवस्थित गरेपछि उक्त जग्गा सम्बन्धित जग्गाधनीलाई नै फिर्ता गर्ने काम हुन्छ। यसरी विकास गरिएका सबै कित्तामा बाटोको सुविधा हुन्छ। यस्ता आयोजनामार्फत प्रत्येक प्लटबाट सेवा शुल्कबापत समानुपातिक प्रतिशतका दरले केही अंश कटाइन्छ। यसरी कटाइएको जग्गा एकत्रित गरी अन्यत्र जस्तै विकसित घडेरीमा परिणत गरिन्छ। किसानबाट ३१ प्रतिशत कटाइएको छ भने घरवाला त्यो भन्दा कम छ। किसानहरु यसमा विभेद गरिएको भन्दै गुनासो गरिरहेका छन्। जग्गा धनी जगत बादे आफ्नो जग्गा जस्ताको तस्तै चाहिने बताए। मेरो जग्गाको मोहडा पूर्व दक्षिण हो, मलाई त्यही चाहिन्छ उनले भने। आयोजना प्रमुख रोशन शाक्यले अव्यवस्थित बसोबासी(सुकुम्बासी)का कारण समय नसिकएको स्पष्टिकरण दिएका छन्। राजमार्ग दक्षिणतिरको भागको काम अन्तिम चरणमा पुगेको उनले दाबी गरे। उनका अनुसार ४ मिटर, ६ मिटर, ९ मिटर र ११ मिटरका बाटो छन्। उनले आयोजनाको डिजाइनमा नै ४ मिटरको बाटो रहेको त्यही अनुसार निर्माण भएको बताए। विद्युत र खानेपानीको विषयमा सम्बन्धित कार्यालयसँग कुराकानी भइरहेको उनले बताए। उनले सुकुम्बासी बस्ती हुँदै खानेपानी लानु पर्ने भएकोले समस्या भएको उनको भनाइ छ। त्यहाँ अव्यवस्थीत बसोबासीका करिब ५० घर छन्। जग्गा बेच्दै आयोजना सञ्चालन गर्नु पर्ने भएकोले केही ढिलाई भएको उनको भनाइ छ। विकसित गरिएका घडेरीलाई बोलपत्रद्वारा विक्री गरी त्यसबाट उठेको रकम त्यही ठाउँको पूर्वाधार विकासमा खर्च गरिने उनले बताए। यो आफैमा आत्मनिर्भर हुने विकास कार्यक्रम हो। यस आयोजनाको सम्पूर्ण खर्च सञ्चालित आयोजनाबाटै उठाउने व्यवस्था गरिएको छ , उनले भने, सरकारले यस कामका लागि रकम उपलब्ध गराउँदैन। ३२ नम्बरका वडाध्यक्ष नवराज पराजुलीले काम सोच जति प्रगति हुन नसकेपछि काम अगाडि बढिरहेको बताए।"
बजेट सक्न भ्याइनभ्याइ,"जनकपुरधाम : वर्षभर कामभन्दा संघीय सरकारलाई अनेक आरोप र असहयोग गर्दै समय बिताएको प्रदेश सरकारका मन्त्रीलाई असार लागेपछि शिलान्यास र कार्यक्रम उद्घाटन गर्न भ्याइनभ्याइ छ। प्रदेश २ को सामाजिक विकास मन्त्रालयले आर्थिक वर्षको अन्त्यमा विभिन्न फुटकर योजनाको लागि एक अर्ब तिन करोड रुपैया विनियोजन गरेको छ। मन्त्रालयले विनियोजन गरेको बजेट सक्न मन्त्री नवलकिशोर साह विभिन्न योजनाको शिलान्यास गर्न व्यस्त देखिएका छन्। मन्त्री साहले बुधबार जानकी मन्दिर पछाडीको जग्गामा संतवी श्रामस्थल निर्माण गर्न छुट्याएको ९० लाख रुपैयाँको योजनाको शिलान्यास गरे। असार ११ गते उद्घाटन गरिएको यो योजना २० गतेभित्र सक्नु पर्ने भएकाले माटो खनेर यस वर्षको बजेट सकाउने सम्भावना देखिएको स्थानीयको भनाइ छ। जेष्ठ २९ गते प्रदेशका आठ वटै जिल्लाका लागि ५ सयभन्दा बढि फुटकर योजना कार्यान्वयन गर्न पुर्वाधार विकास कार्यालयमा अख्तियारी पठाइएको छ। १० लाखदेखि ९० लाख रुपैयाँसम्मका योजना कार्यान्वयन गर्न पुर्वाधार कार्यालयलाई भ्याइनभ्याइ भएको पूर्वाधार विकास कार्यालय धनुषाका प्रमुख दिपेन्द्र चौधरीले बताए। धनुषा र महोत्तरीमा बढी कार्यभार रहेको पुर्वाधार कार्यालयमा फुटकर दुई सय २४ वटा योजनाको अख्तियारी पठाइएको छ। जसका लागि ३२ करोड ५३ लाख रुपैयाँ पठाइएको प्रमुख चौधरीले जानकारी दिए। सामाजिक विकास मन्त्रालयका अधिकांश योजनामा विद्यालयको पर्खाल निर्माण, मन्दिरको पर्खाल र सौन्दर्यीकरण, पोखरीको घाँट निर्माण, स्वास्थ्य चौकी भवन मर्मत, ढलान निर्माण, हनुमान मन्दिर निर्माणजस्ता योजना छन्। अधिकांश योजनामा उपभोक्ता समिति गठन गरि त्यसमार्फत काम हुने जनाइएको छ। कार्यालयलाई प्राप्त अख्तियारीमा काम गराउन स्विकृत योजनाको सम्बन्धित उपभोक्ता समितिले असार ७ गतेभित्र योजना कार्य सञ्चालन गर्न सम्झौता गरि सक्नुपर्ने र सो योजनाहरु असार २० गतेसम्म सम्पन्न गरी बिल भरपाई कार्यालयमा पेश गर्न पूर्वाधार कार्यालय धनुषाले सूचना समेत जारी गरेको छ। समयभित्र योजना सम्पन्न नभए भुक्तानी गर्न कर्याालय जिम्मेवार नहुने व्यहोरा उपभोक्ता समितिलाई जानकारी गराइएको छ। जनताको करबाट उठेको रकमलाई यसरी विकासको नाममा कार्यकर्ता पाल्ने, जथाभावी खर्च गर्ने, समयमा काम नगर्ने, आर्थिक वर्षको अन्त्यमा बजेट सक्नकै लागि देखावटी काम गर्ने प्रवृत्ति निन्दनीय भएको नेकपाकी प्रदेशसभा सदस्य मन्जु यादवको भनाइ छ। फुटकर योजनामा अबौैं रुपैयाँ खर्च गरी आफ्ना आसेपासे र कार्यकर्तालाई पोस्ने प्रवृत्ति प्रदेश सरकारमा देखिएको यादवको आरोप छ। सरकारको यस्ता क्रियाकलापले प्रदेशमा सम्वृद्धि र विकास कहिल्यै सम्भव नहुने उनको भनाइ छ।"
"एसईई नतिजा आजै, दिउँसो १ बजे बोर्ड बैठक","काठमाडौं : माध्यमिक शिक्षा (एसईई) परीक्षाको नतिजा आज सार्वजनिक गर्ने तयारी भएको छ। २०७५ सालमा भएको परीक्षाको नतिजा सार्वजनिक गर्न दिउँसो १ बजे बोर्ड बैठक डाकिएको परीक्षा नियन्त्रक विष्णुप्रसाद अधिकारीले जानकारी दिए। दिउँसो बोर्डको बैठक डाकिएको छ, बैठक सकिएपछि परीक्षफल आजै सार्वजनिक गर्ने तयारी गरेका छौं, अधिकारीले भने। गत चैत १० गतेबाट सुरु भएको एसईई परीक्षामा चार लाख ७५ हजारको हाराहारीमा परीक्षार्थी सहभागी भएको परीक्षा नियन्त्रण कार्यालयले जनाएको छ। तीन वर्षअघि भएकाे शिक्षा ऐन संशोधन अनुसार कक्षा १० को याे परीक्षा प्रदेश स्तरमा सञ्चालन हुनुपर्ने हाे। तर, परीक्षा बोर्डले याे परीक्षा प्रदेशस्तरबाट संचालन गराउन सकेकाे छैन। याे परीक्षा पनि अन्य कक्षाको परीक्षा जतिकै महत्वपूर्ण छ। एसएलसी जस्ताे विशेष महत्वकाे परीक्षा नभएपनि यसलाकाे नतिजा तामझामका साथ सार्वजनिक गर्ने प्रचलन अझैं कायम छ।"
"लेदो हटाएर ४ घण्टापछि खुल्यो पृथ्वी राजमार्ग, बैरेनी बजार डुबानमा","बैरेनी (धादिङ) : बुधबार रातिदेखि परेको पानीसँगै बालुवा मिश्रित लेदो बग्दा पृथ्वी राजमार्ग ४ घण्टा अवरुद्ध भएको छ। धादिङको गल्छी गाउँपालिका ६ बैरेनीबजारबाट गाउँ गाउँ जाने शाखा सडकहरू जताभावी खोल्दा पानीसँगै राजमार्गमा लेदो थुप्रिन आइपुगेको हो। गाउँ गाउँ जाने शाखा सडकहरूसँगै अवैधानिक बालुवा खानी पनि रहेको र अविरल वर्षातका कारण बालुवाखानीबाट बालुवाहरु बगाएर ल्याउदा विहान ४ बजेदेखि नै राजमार्गमा थुप्रिन पुगेको हो। बालुवाको लेदोमा दर्जन भन्दा बडी सवारी साधन ५ घण्टासम्म फसेका थिए। सशस्त्र प्रहरी, नेपाल प्रहरी र स्थानीयबासीले डोजरको सहायतामा ४ घण्टापछि अवरुद्ध राजमार्ग विहान ८ बजे खुलाएका थिए। बिहान ४ बजेदेखि नै राजमार्ग अवरुद्ध हुदाँ राजधानी जाँदै गरेका र राजधानी हुँदै पूर्व, पश्चिम हिडेका सवारी साधनहरु बीचमा नै रोकिएका थिए। राजमार्गलाई छेडेर जथाभावी गाउँतिर लगिएका ग्रामीण सडक, सडक भन्दामाथि तिर खोलिएका बालुवा उत्खनन केन्द्रका कारण सामान्य वर्षात हुँदा पनि भल बाढीले लेदो बगाउँदै राजमार्गमा ल्याई पुर्याउने गरेको छ। भलबाढीसँगै आएको बालुवाको लेदोले बैरेनीबजारका घरहरू पनि डुबानमा परेको छ। रातिदेखि हालसम्म निरन्तर पानी परिरहदाँ सडकमा थुप्रिएको लेदो हटाउन धेरै समय लागेको ट्राफिक प्रहरी कार्यालय गजुरीका प्रमुख हेमराज घिमिरेले बताए। गल्छी गाउँपालिकाको केन्द्र रहेको बैरेनीबजारको दायाँबायाँको सडक खण्डमा भलबाढी बग्दा सडक नदी जस्तै हुन पुगेको हो। लेदो माटो सहितको बाढीले पैदलयात्रुलाई हिँड्न समेत कठिनाई भएको छ। त्यस्तै पृथ्वी राजमार्ग अन्तर्गतकै गजुरी गाउँपालिका वडा नं ६, जहरेमा पनि सडकमा लेदो थुप्रिएको थियो।"
आर्थिक प्रलोभन दिई आरोपितले अवैध गर्भ जिम्मा लगाए,"भोजपुर : सुस्त मनस्थिति भएकी महिलाको अवैध गर्भको जिम्मा लगाउन पैसाको मोलमोलाई भएको छ। भोजपुर नगरपालिकाकी २५ वर्षीया ती महिलालाई गर्भवती बनाएका स्थानीय राजन भनिने मोहनलाल बास्तोला स्वयंले अवैध गर्भको जिम्मा लगाउन एक अपांग युवकलाई ८० हजार रकमको प्रलोभन देखाएको घटना बाहिर आएको हो। आरोपित मोहनलालले महिलाको जिम्मा लगाउन मोलमोलाई गरेको थाहा पाएपछि पीडित महिलाका माइती पक्षले दोषीको कारबाहीका लागि प्रहरीमा दिएको उजुरीपछि घटना बाहिर आएको थियो। अन्नपूर्णलाई पीडित महिलाका परिवारले उपलब्ध गराएको साक्षीपत्रमा वैशाख १९ गते दुईपक्षबीच सहमति भएको देखिन्छ। गत वैशाखमा अवैध गर्भ बोकेको थाहा पाएपछि पीडित महिलाका माइती पक्षले जनप्रतिनिधि र प्रहरी गुहारेका थिए। सोधपुछपछि गर्भवती बनाउने बास्तोलाले आफूले गर्भवती बनाएको स्वीकार्दै अवैध गर्भको जिम्मा लिएका थिए। तर ८ महिनाको गर्भ रहेकी ती महिलाको जिम्मा लगाउन आरोपित मोहनलालले एक अपांगता भएका अरुण गाउँपालिका ५ याकुका एक युवकलाई पैसाको प्रलोभनमा फसाएको घटना बाहिर आएको हो। जिल्ला प्रहरी कार्यालय भोजपुरका डीएसपी नरबहादुर सलामी मगरका अनुसार घटनामा आरोपित बास्तोला फरार छन्। उनको खोजी भइरहेको छ। ती महिला ५ वर्षका छोरोसहित माइतीमा बस्दै आएकी थिइन्। सोधपुछका क्रममा पीडित महिलाले मोहनलालले आफूलाई जिम्मा लिए पनि घर नलगी तिवारीभञ्ज्याङको साबुङमा लगेर एक साता राखेको बताएकी छन्। उनको दिमागी हालत सुस्त रहेको पारिवारिक स्रोतले जनाएको छ। विवाहित रहेका मोहनलालले ती अपाङ्गता भएका युवक र उनको परिवारलाई ललाईफकाई गरेर ती महिलाको जिम्मा लगाएर गएको पीडित युवकका परिवारको गुनासो छ। ८० हजार रकम दिन्छौ बिहे गर्नुपर्यो भने। छोरा अपाङ्ग छ। सहारा पनि चाहिएको थियो। हुन्छ भन्यौँ', पीडित युवककी आमा भन्छिन्, 'अहिले पो थाहा भयो केटीले अर्काको गर्भ बोकेकी रैछिन्, पैसा पनि दिएनन्। आरोपित मोहनलालले कबुल गरेअनुसार युवकको परिवारलाई पैसा नदिएको र माइती पक्षले खोज्दै जाँदा अर्कैलाई जिम्मा लगाएको भेटेपछि गुपचुप भइसकेको घटना बाहिर आएको हो। आर्थिक रुपमा कमजोर दुवै पीडित परिवार अड्डा अदालत धाउने, मुद्दा मामिला गर्ने पहुँच र पैसा नभएको गुनासो गर्छन्। प्रहरी प्रशासनले समेत आफूहरूलाई परेको मर्कालाई गम्भीर नलिएको उनीहरूको गुनासो छ। छोरीचेलीलाई जिम्मा लिएर बिचल्ली पारेर अर्कैलाई वस्तुभाउ विक्री गरे जस्तो बाटोमै बेचेर हिँड्ने मोहनलाल र त्यसमा संलग्नलाई कारवाही गर्नुपर्ने र पीडित महिलालाई संरक्षण गरिदिनुपर्ने माइती पक्षको माग छ। कानुनी जटिलता डीएसपी नरबहादुर सलामी मगरले घटनामा कानुनी जटिलता देखिएको बताए। मोहनलाललाई बहुविवाहको मुद्दा सुरु गर्दा महिला अर्कैसँग गइसकेको देखिन्छ र जिम्मा लगाउन समाज नै साक्षी बसेको छ। उनीहरू सबै दोषी देखिन्छन्, डीएसपी मगरले भने, अवैध गर्भ बोकाएकाले जबरजस्ती करणीमा मुद्दा सुरु गर्दा पीडित महिला जिम्मा लगाएको अपांग केटासँग छन्। मानव बेचविखनमा मुद्दा सुरु गर्दा महिलाको साथमा रहेका अपांग युवकसमेत दोषी देखिन्छ। डीएसपी मगरले प्रारम्भिक अनुसन्धानमा फरार रहेका मोहनलाल र केही व्यक्ति दोषी देखिएकाले उनीहरूलाई पक्राउ गरी कारबाहीको दायरामा ल्याउन प्रहरीले पहल थालिसकेको बताए।"
आगलागीमा घरपसल जल्दा ३० लाख बराबर क्षति,फिदिम : पाँचथरको कुम्मायक गाउँपालिका ४ रानीगाँउस्थित तिङदेनको एउटा घरमा आगलागी भएको छ। तिलविक्रम सम्बाहम्फेको किराना पसल भएको घरमा विद्युत सर्ट भई आगलागी भएको स्थानीय गोविन्द फुयालले जानकारी दिए। बिहान ६ बजेदेखि सुरु भएको आगलागी दुई घण्टापछि ८ बजेमात्र नियन्त्रणमा आएको छ। आगलागीका कारण घर र पसलका सम्पूर्ण सामान जलेर खारानी भएका छन्। किराना पसलमा करिब ३० लाख बराबरको सामान रहेको बताइएको छ। क्षतिको यकिन विवरण आउन बाँकी रहेको प्रहरीको भनाई छ। स्थानीय र प्रहरीले आगो नियन्त्रणमा लिएका हुन्।
सिकारुले जिद्दी गरेर ट्याक्टर चलाउँदा तीनको मृत्यु,"अछाम : अछामको चौरपाटी गाउँपालिका वडा नम्बर ३ सोकट गाउँकी लक्ष्मी साउद बुधबार बहान आफ्नै ट्याक्टरमा स्कुलसम्म जान पाइने भयो भनेर दंग थिइन्। उनको घरमा आफ्नै ट्याक्टर छ। हरेक दिन बिहान ट्याक्टर नरिदाङ भन्ने स्थानमा ढुंगा गिट्टी बालुवा बोक्न जाने गर्छ। उनले आफ्ना साथीहरूलाई पनि सोही ट्याक्टरमा जाने भनेपछि सोकटका धेरै विद्यार्थी विहानै ट्याक्टरमा बसे। घरबाट जाने बेला चालक ज्ञानेन्द्र चौधरीले ट्याक्टर चलाए। केही अगाडि पुगेपछि ट्याक्टर सिक्न गएका लक्ष्मीका दाइ रमेश साउद ट्याक्टरको स्टेरिङमा बसेको एकै छिनमा दुर्घटना भयो। रमेशले चलाएको ट्याक्टर अनियन्त्रित भयो र सडकको भित्तामा बजारिदै पल्टियो। लक्ष्मी, उनका दाइ रमेश र छिमेकी काली साउदको घटनास्थलमै ज्यान गयो। रमेश साउद एसईई नतिजाको पखाईमा थिए। नतिजा आउने अघिल्लो दिन उनको ज्यान गयो। ओभरसियर पढ्न धनगढीमा 'ब्रिज कोर्स' सकेर घर फर्किएको पाँच दिन मात्र भएको थियो। आफ्नै जिद्दीका कारण उनको ओभरसियर पढ्ने सपना अधुरै रह्यो। दुर्घटनामा लक्ष्मीका भाइ उत्तम साउदसहित चार विद्यार्थी घाइते भएका छन्। घाइते चारै जनालाई अछामकै बयलपाटा अस्पताल भर्ना गरिएको छ। मृतक लक्ष्मी सोकटकै दशपल्ले माविमा कक्षा ९ र अर्की मृतक काली साउद कक्षा ८ मा अध्ययनरत थिए। ट्याक्टर चालक ज्ञानेन्द्र चौधरीसँग जिद्दी गरेर रमेशले ट्याक्टर चलाएको विद्यार्थीहरूले बताएका छन्। कहिलेकाहिँ सिक्नका लागि ट्याक्टर चलाउँथ्यो, ओरालो बाटोमा ट्याक्टर नियन्त्रण गर्न नसकेपछि यत्रो घटना भयो, स्थानीय नरु साउदले भनिन्। रमेशका परिवारले ट्याक्टर बेला बेलामा बिग्रन थालेपछि मंगलबार मात्रै कुखुराको बली दिएर पूजाआजा गरेका थिए। रमेशको घरमा मोटरसाइकल र ट्याक्टर छ। चलाउन सिक्छु भनेर पटकपटक आमासँग जिद्दी गरिरहन्थ्यो। घरबाट कसैले चलाउने अनुमति नदिएकाले ऊ चालक चौधरीसँगै ढुवानी गर्ने ठाउँमा जाने गर्थ्यो', नरुले सुनाइन्। बुधबार पनि ट्याक्टर चलाउने भन्दै रमेश, बहिनी लक्ष्मी र भाइ उत्तम बिहान ५ बजे सँगै घरबाट निस्किएका थिए। विद्यालय जान हिँडेका विद्यार्थी पनि छिटो पुग्ने आशले ट्याक्टरमा चढे। तर विद्यालय पुग्न नपाउदै बिच बाटोमै दुर्घटना भएर तीन जनाको ज्यान गयो। चौधरी (चालक) ले त चलाउन नदिने भन्दै थिए तर उसले आफै जिद्दी गरेर चलायो', घाइते माने भुलले भने, 'स्कुल पुग्ने बेलाको ओरालोमा पल्टियो। गाडी न्युट्रलमा छ एक नम्बर गियरमा हाल् भनेर चौधरीले भन्दाभन्दै पल्टियो, ट्याक्टर मुनी च्यापिएर बाँचेका मानेले भने। सोकट गाउँबाट विद्यालय पुग्न झण्डै एक घण्टा लाग्छ। विद्यार्थी बाटोमा भेटिने ट्याक्टर, बस, ट्रक सहितका सवारी साधन रोकाएर जाने गर्छन्। हिजो त झन् घर नजिकैबाट ट्याक्टर जान लागेकोले सबै बाटोभरीका बस्यौं, अर्की घाइते शारदा साउदले भनिन्, काली र म सधै तल्लो बाटो भएर स्कुल जान्थ्यौँ तर आज साथी गुमाउनु रहेछ, माथिल्लोबाट जाने भनेर आयौं। उनले पनि रमेशले जिद्दी गरेर ट्याक्टर चलाएको बताइन्। ओरालोमा उसले गाडी कन्ट्रोल गर्न सकेन र भित्तामा ठोकिएर पल्टियो, शारदाले भनिन्, गाडीको तल च्यापिएकी लक्ष्मी निकाल भनेर कराउँदै थिई तर बचाउन सकिएन। से १ त ७८३९ नम्बरको ट्याक्टर बुधबार बिहान ६ बजेर ४५ मिनेटमा चौरपाटी गाउँपालिका २ सोकटको मुल्ली सात्रोफाल्ने खोलामा दुर्घटना भएको हो। दुर्घटनामा घाइते दशपल्ले माविमा कक्षा १ मा अध्ययनरत सरस्वती साउद, कक्षा ८ मा पढने माने भुल, कक्षा ९ मा अध्ययनरत शारदा साउद र मृतकका भाइ उत्तम साउदको बयलपाटा अस्पतालमा उपचार भइरहेको छ। एकै विद्यालयका तीन जना बालबालिकाले ज्यान गुमाएपछि बुधबार विद्यालय बन्द भयो। बुधबार नै मृतकको शवको पोस्टमार्टम गरी आफन्तलाई बुझाइएको जिल्ला प्रहरी कार्यालय अछामले जनाएको छ।"
बजेटमा सांसदको असन्तुष्टी,"सुर्खेत: कर्णालीमा प्रदेश सरकारले ल्याएको बजेटप्रति सांसदहरुले चर्को असन्तुष्टी जनाएका छन्। सत्तारुढ नेकपाका सांसदहरुले नै बजेट मुख्यमन्त्री र मन्त्री केन्द्रित भएको आरोप लगाएका छन्। यस्तै विपक्षी सांसदले भने प्रदेश बजेट अव्यवहारिक भएको भन्दै संशोधन गर्नुपर्ने माग गरे। प्रदेश सरकारले असार १ गते आगामी आर्थिक वर्षका लागि बजेट प्रदेश सभामा पेश गरेको थियो। तर प्रमुख प्रतिपक्ष कांग्रेसको अवरोध र सत्ता पक्षकै सांसदको असन्तुष्टीका कारण प्रदेश सभामा बजेटमाथिको छलफल सुरु हुन सकेको थिएन। बुधबार संसद् बैठक सुचारु भएपछि बजेटमाथिको छलफल सुरु भएको हो। सत्तारुढ दलका सांसदहरुले नै बजेट व्यवहारिक नभएकोले सन्तुलित बनाउन माग गरे। मुख्यमन्त्री र मन्त्रीको क्षेत्रमा मात्र बजेट विनियोजन गरिएको छ नेकपाका सांसद ठम्मरबहादुर विष्टले भने, प्रतिपक्ष दलको नेताको जिल्लामा पनि बजेट देखिन्छ, मन्त्री र प्रतिपक्ष दलको नेताले बजेट पाउँदैमा कर्णाली समृद्ध हुन्छ ? हामीले चाहेको सन्तुलित विकास हो, तर बजेट सन्तुलित र वैज्ञानिक भएन। प्रदेश सरकारले ३४ अर्ब ३५ करोड ३४ लाख बराबरको बजेट प्रदेश सभामा पेश गरेको छ। जसमा चालुतर्फ १३ अर्ब भन्दा बढी बजेट विनियोजन गरिएको छ। तर सांसदहरुले चालुतर्फको बजेट आवश्यकता भन्दा बढी भएको भन्दै तत्काल कटौती गर्न माग गरे। नेकपाकै सांसद विन्दमान विष्टले भने, विकास बजेटभन्दा चालुतर्फको बढी छ। यस्तो अवस्थामा पूर्वाधारको विकास कसरी गर्ने ? चालु खर्च घटाएर पुँजिगततर्फ थप गरौं। यस्तै सांसद गणेशप्रसाद सिंहले चालुतर्फ पाँच अर्ब बजेटले खर्च पुग्ने भन्दै १३ अर्ब बढी भएको बताए। बजेटमा राजश्व संकलनको लक्ष्य २५ करोड मात्र छ सांसद अम्मरबहादुर थापाले भने, राजश्व बढाउने उपाय खोजौं, भोली केन्द्रले सहयोग रोक्यो भने प्रदेश कसरी चल्छ ? चालु खर्च पनि घटाऔं, बजेटलाई पुनर्विचार गरौं। कांग्रेस संसदीय दलका नेता जीवनबहादुर शाहीले भने, मुख्यमन्त्रीको मातहतमा पाँच अर्ब बढी बजेट राखिएको छ, यो रकम कसरी खर्च हुन्छ ? यो एकमुष्ट बजेट खर्चको आधार के हो ? बजेट अव्यहारिक छ, यसलाई सच्याउनुपर्छ। राजश्वको स्रोत कम भएको कर्णालीमा आफ्नै एयरलाइन्स चलाउने सरकारको योजना पनि उपयुक्त नभएको उनको भनाइ छ। नेता शाहीले कर्मचारीको तलव बृद्धि र निर्वाचन क्षेत्र विकास कोषको व्यवस्था नगरिएकोमा पनि असन्तुष्टी जनाए। राप्रपाका सांसद शोशिला शाहीले सरकारले बहुमतको आडमा सांसदलाई नै छलेर बजेट विनियोजन गरेको भन्दै सन्तुलित रुपमा विनियोजन हुनुपर्ने माग गरिन्। विवादमा छोरी सुरक्षा कार्यक्रम प्रदेश सरकारले घोषणा गरेको छोरी सुरक्षा कार्यक्रम विवादमा परेको छ। बजेट भाषणमार्फत सरकारले प्रदेशमा जन्मने हरेक छोरीको बैंकमा एक हजार रुपैयाँको खाता खोल्ने र मासिक पाँच सय रुपैयाँका दरले २० वर्षसम्म जम्मा गर्ने घोषणा गरेको छ। तर यो कार्यक्रम व्यवहारिक नभएको भन्दै सांसदहरुले खारेज गर्न माग गरे। सांसद गोपाल शर्माले भने, प्रदेशको आफ्नै स्रोत छैन, अनुदानको भरमा बजेट ल्याउनुपर्ने बाध्यता छ। तर त्यही बजेट पनि २० वर्षसम्म छोरीको नाममा बैंकमा थुपार्ने ? बैंक मोटाउने यो कार्यक्रम खारेज गरौं। उनले आवश्यकताका आधारमा बरु छोरीको शिक्षामा लगानी गर्न सुझाव दिए। यस्तै सांसद विन्दमान विष्टले सुरक्षाको नाममा छोरीलाई परनिर्भर बनाउन खोजिएको आरोप लगाए। उनले भने, छोरीलाई दाइजो दिएजस्तो रकम सहयोग गर्ने यो कार्यक्रम उपयुक्त छैन, अब पनि छोरीलाई अरुको सहारामा नै बाँच्ने बनाउन लागेको हो ? अबको २० वर्षभित्र छोरीहरुलाई आत्मनिर्भर बनाउनेतर्फ सरकारको कार्यक्रम आउनुपर्ने उनको भनाइ छ। सांसद कृष्णा शाहले भने छोरी सुरक्षा कार्यक्रम आवश्यक भएको तर्क गरिन्। छोरीहरु आर्थिक अभावकै कारणले शिक्षाबाट बञ्चित हुनुपर्ने अवस्थाबाट यो कार्यक्रमले सहयोग गर्ने उनको भनाइ छ।"
सेनाकै जग्गा अतिक्रमण ! ब्यारेकभित्रको जग्गा व्यक्तिका नाममा किनबेच,"काठमाडौं : नेपाली सेनाले भोगाधिकार पाएको भक्तपुरस्थित सूर्यविनायक ब्यारेकको जग्गा व्यक्तिका नाममा किनबेच भएको छ। सेनाको सूर्यविनायक ब्यारेकभित्र रहेको ३ रोपनी १ आना २ पैसा जग्गा व्यक्तिको नाममा दर्ता गरिएको छ। उक्त जग्गा सेनाले २०४५ सालमा अधिग्रहण गरेको थियो। बालुवाटारस्थित ललिता निवासको जग्गा प्रकरण सेलाउन नपाउँदै सेनाकै ब्यारेकभित्रको जग्गामाथि भूमाफियाको आँखा परेको घटना सार्वजनिक भएको हो। भक्तपुरमा मात्र होइन, बैतडी लगायत जिल्लामा समेत नेपाली सेनाको स्वामित्वमा रहेको जग्गा कब्जा भएको छ। सेनाको जग्गा व्यक्तिले किनेको विषयमा सैनिक प्रवक्ता विज्ञानदेव पाण्डेले बोल्न चाहेनन्। भक्तपुर सूर्यविनायक नगरपालिका६ (तत्कालीन कटुन्जे८, ख) स्थित सूर्यविनायक ब्यारेकले भोगचलन गर्दै आएको जग्गा २०४४ साउन ७ गते तत्कालीन श्री ५ को सरकारको निर्णयबमोजिम अधिग्रहणको प्रक्रिया अघि बढाइएको थियो। नेपाली सेनाले अधिग्रहण गरेको तीन कित्ता जग्गा किनबेच भएको छ। सुरुमा आफ्नै जग्गा किनबेच भएको सेनाले पत्तोसमेत पाएन। यो घटनाले मुलुकभरको सेनाकै जग्गासमेत असुरक्षित बनेका छन्। वडा कार्यालय र सम्बन्धित मालपोत कार्यालयका कर्मचारीको मिलेमतोमा मुआब्जा दिएर सेनाको स्वामित्वमा गइसकेको जग्गा किनबेच भएको पाइएको हो। सूर्यविनायक ब्यारेक परिसरको पहिलो कित्तामा ४ आना, दोस्रोमा १ रोपनी १३ आना २ पैसा र तेस्रो कित्तामा १ रोपनी ४ आना जग्गा छ। भक्तपुरका तत्कालीन प्रमुख जिल्ला अधिकारी थानेश्वरप्रसाद कोइरालाको अध्यक्षतामा बसेको मुआब्जा समिति बैठकले जग्गाधनी खिलकुमारी शर्मालाई ६ लाख ६१ हजार ९ सय ९८ रुपयाँ ८४ पैसा दिने निर्णय गरेको थियो। नेपाली सेनाले २०४५ असार १७ गते अधिग्रहणबारे गोरखापत्रमा सूचना प्रकाशित गरेको थियो। सूचनाप्रति शर्माले कुनै उजुरी दिइनन्। सेनाले बलमिच्याइँ गरेर जग्गा अधिग्रहण गरेको भए शर्माले त्यसविरुद्ध उजुरी गर्थिन्। २०५७ सालमा शर्माको मृत्यु भयो। त्यसपछि शर्माका छोराहरूले मालपोत कार्यालयका कर्मचारीसँगको मिलेमतोमा उक्त जग्गा आफ्नो नाममा ल्याए। शर्माको मृत्यु भएको झन्डै १७ वर्षपछि २०७४ सालमा उनका छोराहरूले जग्गा आफ्नो नाममा ल्याउन र अंशबण्डा गर्न वडा कार्यालयबाट सिफारिस लिएका थिए। सूर्यविनायक नगरपालिकाका कर्मचारीले विना अध्ययन हचुवाका भरमा शर्माका छोराहरूलाई सिफारिस दियो। अहिले शर्माका छोराहरुले समेत उक्त जग्गा अर्कै व्यक्तिलाई बेचेका छन्। नेपाली सेनाको स्वामित्वमा रहेको उक्त जग्गा २०७४ सालमा अनधिकृत रुपमा नामसारी भएको पाइएको छ। त्यसपछि शर्माका छोराबाट किनबेच हुँदै अहिले स्याङ्जा जिल्ला बिरुवा गाउँपालिका५ (तत्कालीन चिनास गाविस७) की सरस्वती पोख्रेल र दाङ शान्तिनगर गाउँपालिका३ (तत्कालीन शान्तिनगर गाविस७) की इन्द्रा मल्लको नाममा छ। पोख्रेल र मल्लले उक्त जग्गा आफ्नो भएको दाबी गर्दै आएका छन्। वडा कार्यालयले आफूहरूलाई झुक्याएर सिफारिस लिएको पत्तो पाएपछि २०७५ असार २२ मा भक्तपुरस्थित मालपोल कार्यालयलाई पत्र लेखी जग्गा रोक्का गरिदिन पत्राचार गरेको थियो। वडाध्यक्ष रामेश्वर ध्वजूले वास्तविकता थाहा पाएपछि मालपोल कार्यालयमा जग्गा रोक्का गर्न पत्र पठाइएको बताए। ध्वजूले भने, उक्त जग्गा अहिले रोक्का छ। बडाध्यक्षले पठाएको पत्रमा उल्लिखित कित्ता जग्गा सूर्यविनायकस्थित नेपाली सेनाको गणले अधिग्रहण गरिसकेको र सेनाको ब्यारेकभित्र पर्ने भएकाले अघिल्लो सिफारिसका आधारमा जग्गा जो जसका नाममा हस्तान्तरण भए पनि तत्काल रोक्का राखिदिनु भन्ने व्यहोरा उल्लेख छ। अधिग्रहण गरेका बेला उक्त जग्गामा कुनै पनि उजुर र मुद्दा नरहेको नेपाली सैनिक स्रोतले जनाएको छ। उक्त जग्गा नामसारी गर्न भक्तपुर मालपोत कार्यालयका कर्मचारीको समेत मिलेमतो देखिएको छ। नेपाली सेनाले उक्त जग्गा अधिग्रहण गरेको मितिबाटै कानुनबमोजिम तारबारले घेरी भोगचलन गर्दै आएको छ।"
"धौलीगंगाको बाँध खोलिँदै, स्थानीयलाई सजग गराउँदै प्रशासनको सूचना","दार्चुला : भारतको उत्तराखण्ड प्रदेशको पिथौरागढ जिल्लामा रहेको धौलीगङ्गा जलविद्युत् आयोजनाको बाँध शुक्रबार खोलिने भएको छ। एनएचपीसी लिमिटेड, धौलीगंगा पावर स्टेसन, धारचुला, पिथौरागढ भारतबाट प्राप्त पत्रअनुसार असार १३ गते राति १२ बजेदेखि असार १४ गते बेलुका साढे ६ बजेसम्म सिफ्ट फ्लसिङ, सरसफाइको कार्य हुने भएकाले महाकाली नदीमा जलस्तर बढ्ने भएकाले सतर्क रहन आग्रह गरिएको हो। दार्चुलाको ब्यासदेखि लालीसम्म महाकालीको तटीय क्षेत्र र बैतडीको सेरादेखि कुस्मत घाटसम्मका नागरिकलाई नदी छेउछाउ आसपास नजान अनुरोध गर्दै जिल्ला प्रशासन कार्यालयले सूचनासमेत प्रकाशन गरेको छ। यही असार बाँध १४ गते बेलुकासम्म खोलिने भएकाले भए पनि १५ गते बेलुकासम्म तटीय क्षेत्रमा बासिन्दालाई सतर्कता अपनाएर सुरक्षित स्थानमा बस्न आग्रह गरिएको दार्चुला प्रशासनले जनाएको छ। परियोजनाले बाँधमा पानीको मात्रा बढ्ने भएकाले बेलाबेलामा नियमित सरसफाइ गर्नुपर्ने भन्दै बाँध खुला गर्ने गरेको छ। दार्चुलादेखि बैतडी, डडेल्धुरा, कञ्चनपुर भएर भारततिर बग्ने महाकालीमा पानीको बहाव र सतह बढ्नसक्ने भएका कारण उक्त क्षेत्रका नागरिकलाई पनि नदी छेउछाउमा नजान र सतर्कता अपनाइराख्नसमेत नेपाल र भारतका स्थानीय प्रशासनले अनुरोध गरेका छन्। २८० मेगावाट विद्युत् क्षमताको धौलीगङ्गा परियोजनाको बाँध खोलिनेबारे पछिल्लो समय भारतीय प्रशासनले पूर्वसूचना गराउन थालेपछि पूर्व सतर्कता अपनाउन सजिलो भएको प्रमुख जिल्ला अधिकारी शंकरबहादुर बिष्टले जानकारी दिए। २०७० मा धौलीगङ्गाकै बाँधका कारण दार्चुला सदरमुकाममा अर्बौंको क्षति गरेको थियो। 'अझै त्यस्तो समस्या नाआउला भन्न्न सकिँदैन। समस्या आउनु भन्दा पूर्व नै सजक रहन रेडियोमार्फत् सूचना प्रसारण गरेका छौँ', प्रमुख जिल्ला अधिकारिले भने।"
