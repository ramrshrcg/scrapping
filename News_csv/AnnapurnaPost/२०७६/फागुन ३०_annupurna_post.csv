शीर्षक,विवरण
अर्थतन्त्र जोगाऊ,"विश्वव्यापी स्वास्थ्य संकटका रूपमा देखा परेको कोरोना भाइरस संक्रमणको महामारीले आर्थिकसामाजिक जटिलता उत्पन्न गरिरहेको छ। अहिलेसम्म स्वास्थ्य संकटको मार व्यहोर्नु नपरे पनि नेपालले अर्थतन्त्रमा भने ठूलो क्षति बेहोरिरहेको छ। नेपाल भ्रमण वर्ष २०२० लाई लक्ष्यित गर्दै पर्यटन व्यवसायीले सेवाको गुणस्तर सुधार र क्षमता विस्तारमा ठूलो लगानी गरेका छन्। लगानीका लागि बैंक तथा वित्तीय संस्थाबाट ऋण लिएका छन्। वर्षको सुरुवात जतिबेला चिनियाँ पर्यटकको सिजन मानिन्थ्यो, त्यो प्रभावित भयो। मार्चदेखि मे महिनासम्म पश्चिमा देशका पर्यटकका लागि मुख्य सिजन मानिन्थ्यो। यही समय पर्वतारोहीहरू आउने जापान, दक्षिण कोरियादेखि युरोप, अस्ट्रेलिया, अमेरिकी देशहरूमा कोरोनाको महामारी फैलियो। यसले पर्यटन व्यवसाय होटल, रिसोर्ट, रेस्टुरेन्ट, हवाई सेवा, ट्राभल, ट्रेकिङ सबै क्षेत्र नराम्ररी प्रभावित भएका छन्। सबैभन्दा बढी प्रत्यक्ष मार खाने यी क्षेत्रका अतिरिक्त व्यापारमा परेको प्रभावले उद्योग र व्यवसायसमेत आक्रान्त बनेका छन्। महामारी कति लम्बिने हो भन्ने अनिश्चित छ। यस्तो अवस्थामा अर्थतन्त्र बचाउन सरकारबाट राहत प्याकेज घोषणा गर्न ढिलाइ भइसकेको छ। उत्पादन र आर्थिक गतिविधि शून्य भएपछि रोजगार लामो समय रहँदैन। यसले आम मानिसमा रोजीरोटीको संकट पैदा हुन्छ। आम मानिसमा नैराश्य (डिप्रेसन) को अवस्था ल्याउँछ। यस्तो भयावह समस्या आउनुअघि नै सरकारले अर्थतन्त्रलाई चलायमान बनाउने विकल्पहरूसहितको प्रोत्साहन प्याकेज ल्याउनुपर्छ। अहिले विश्वभर धेरै देशका सरकारले यस्ता राहत प्याकेज घोषणा गरेका छन्। बेलायतले बजेटमार्फत ३० अर्ब पाउन्डको आर्थिक सहायता योजना सार्वजनिक गरेको छ। यसमा निजी कम्पनीका कामदार कोरोना संक्रमित भएमा या संक्रमणको आशंका भएमा क्वारेन्टाइनमा बस्ने १४ दिन अवधिको तलब उनीहरूले सरकारका तर्फबाट पाउने भएका छन्। त्यस्तै कोरोना संक्रमणको ठूलो मार व्यहोरेको इटलीले २८ अर्ब अमेरिकी डलरको राहत योजना अघि सारेको छ। सरकार निरूपाय र विनाविकल्प बस्नु हुँदैन। अर्थतन्त्रको उद्धारका लागि सरकारले सहयोग नगर्ने हो भने उद्योगव्यवसाय धराशायी हुनेछन्। यिनलाई बचाउने दायित्व सरकारकै हो। सरकारको ढुकुटीमा दुई खर्ब रुपैयाँ खर्च हुन बाँकी बसेको छ। यसमध्ये निश्चित रकमको प्रोत्साहन प्याकेज ल्याएर उत्पादन र रोजगारमा योगदान गर्ने उद्योगव्यवसाय बचाउन सकिन्छ। सरकारले करदातासँग उठाएको रकम तिनीहरूकै संकट समाधानका लागि खर्च गर्न संकोच मान्नु हुन्न। बरु यस्ता स्रोतलाई परिणाममुखी र किफायती कसरी बनाउने भन्ने सम्बन्धमा गृहकार्य गर्न आवश्यक छ। मौद्रिक नीतिको अर्धवार्षिक समीक्षाका क्रममा नेपाल राष्ट्र बैंकले कोरोनाले असर पारेका उद्योगव्यवसायको ऋण एकपटकलाई पुनर्संरचना र पुनर्तालिकीकरण गरिदिनेभन्दा धेरैमा आशाको सञ्चार भएको थियो। यद्यपि यो व्यवस्था कार्यान्वयनमा ल्याउन आलटाल भइरहेको छ। अर्कोतर्फ राष्ट्रबैंकसँगै २२ अर्बभन्दा बढी सहुलियत ब्याजदरमा ऋण दिन सक्ने पुनर्कर्जा सुविधा उपयोग नभएर बसेको छ। यस्तो सहुलियत ब्याजदरको ऋण उद्यम व्यवसायका लागि अत्यावश्यक छ। अर्कातर्फ, सरकारले चाहेमा दातृ निकायसँग सहुलियत ब्याजदरमा ऋण लिएर पनि मुलुकभित्रका उद्योगव्यवसायलाई उद्दार गर्न सक्छ। संसारका धेरै मुलुकले कोरोना भाइरस नियन्त्रण, रोकथाम पूर्वतयारीसँगै अर्थतन्त्रमा पर्न सक्ने संकटलाई समेत आकलन गरी विभिन्न कार्यक्रम घोषणा गरिरहेका छन्। हामीकहाँ भने जुनसुकै काममा ढिलाइ गर्नैपर्ने मानसिकता छ। समयमा अर्थतन्त्रलाई त्राण दिन यथोचित कदम चालिएन भने पर्यटन व्यवसायबाट सुरु भएको मन्दी क्रमशः बैंक तथा वित्तीय संस्था हुँदै अन्य क्षेत्रमा फैलिँदै जान सक्छ। अर्थतन्त्रका विभिन्न क्षेत्रमा संक्रमण फैलिन सुरु भइसकेको सन्दर्भमा यसलाई उपचार गर्न ढिलाइ भइसकेको छ। समस्या बढ्दै जाँदा आउन सक्ने विकराल परिस्थितिलाई नजरअन्दाज नगरी अत्यावश्यक राहत प्याकेज घोषणा गर्न ढिलाइ नगरौं।"
"जमघट नगरौं : भोज, उत्सव, पर्व, मेलामा सचेत","काठमाडौं : सरकारले ठूला जमघट हुने सामाजिक कार्य भोज, उत्सव एवं पर्वमा सहभागी नहुन आह्वान गरेको छ। संघीय ममिला तथा सामान्य प्रशासन मन्त्रालयले ७५३ वटै स्थानीय तहमार्फत यस्तो निर्देशन दिएको हो। निर्देशनमा सिनेमा हल, बसपार्क, पार्टी प्यालेस तथा सामूहिक बसोबास हुने अपार्टमेन्टमा स्वास्थ्यकर्मीको टोली खटाई परीक्षण गर्ने व्यवस्था मिलाउन आह्वान गरिएको छ। मन्त्रालयका सहसचिव वसन्त अधिकारीले सबै स्थानीय तहका नाममा जारी पत्रमा सीमावर्ती क्षेत्रमा अत्यावश्यक कामबाहेक आवतजावत नगर्न सूचित गरिएको जानकारी दिए। सरकारी कार्यक्रम त रोकिए तर सार्वसाधारण भीडभाड जाने क्रम रोकिएको छैन, उनले अन्नपूर्णसँग भने, मिनिबसमा कोचिने, भोजभतेरमा जाने जस्ता काम जारी नै छन्, यो पनि जोखिमपूर्ण छ। त्यस कारण यस्ता कार्यलाई नियन्त्रण गर्न स्थानीय तहमार्फत आग्रह गरेका हौं। भाइरस संक्रमण नियन्त्रणमा नआएसम्म नेपाल प्रवेश गर्ने मुख्य सीमा नाकामा उच्च सतर्कता अपनाई सबै यात्रुको स्वास्थ्य जाँचस्क्रिनिङ प्रभावकारी पार्नसमेत भनिएको छ। चीनसँग जोडिएका मुख्य नाका रसुवागढी र तातोपानीमा उच्च सतर्कता अपनाई अन्तरराष्ट्रिय मापदण्डअनुरुप स्वास्थ्य कक्ष स्थापना गरी यात्रुको स्वास्थ्य निगरानी तथा परीक्षण गर्न पनि सरकारले निर्देशन दिएको छ। भारतसँग जोडिएका मुख्य नाकाहरू पशुपतिनगर, काँकरभिट्टा, जोगबनी, जयनगर, रक्सौल, सुनौली, जमुनाहार गड्डाचौकीलगायतमा अन्तरराष्ट्रिय मापदण्डअनुरुप स्वास्थ्य कक्ष स्थापना गर्न सम्बन्धित स्थानीय तहलाई निर्देशन दिइएको छ। स्थलमार्ग हुँदै नेपाल प्रवेश गर्ने यात्रुको स्वास्थ्य परीक्षणको व्यवस्था मिलाउन तथा स्थानीय तहका अस्पताल र स्वास्थ्य केन्द्रमा आवश्यक मात्रामा छुट्टै बेडको व्यवस्था मिलाउन सरकारले आग्रह गरेको छ। बिरामीको प्रारम्भिक जाँच, परीक्षण गर्ने र सघन जाँच परीक्षण गर्नुपर्ने देखिएमा प्रादेशिक तथा केन्द्रीय अस्पतालमा रिफर गरी पठाउने व्यवस्था मिलाउनसमेत निर्देशन दिइएको छ। मन्त्रालयले स्यानिटाइजर, मास्क, औषधि एवं अत्यावश्यक सामग्रीलगायत दैनिक उपभोग्य वस्तुको बजारमा सहज आपूर्तिको व्यवस्था गर्न र बजार अनुगमन तथा नियमन कार्र्य प्रभावकारी बनाउनसमेत आग्रह गरेको छ। उपभोक्तालाई दैनिक उपभोग्य वस्तु तथा सामग्रीको अस्वाभाविक संग्रह नगर्ने व्यहोराको सन्देश जारी गर्ने व्यवस्था मिलाउन पनि स्थानीय तहलाई मन्त्रालयले निर्देशन दिएको छ। सबै स्थानीय तहलाई भाइरस संक्रमण, रोकथाम र नियन्त्रणका लागि स्वास्थ्य सचेतनासम्बन्धी जनहितका सूचना जारी गरी प्रचारप्रसार गर्नेगराउने कार्यमा तदारुकता दिन आग्रह गरेको छ। संक्रमणप्रति सजगता, रोकथाम तथा नियन्त्रणका लागि सरकारले उपप्रधानमन्त्री तथा रक्षामन्त्री ईश्वर पोखरेलको संयोजकत्वमा गठन गरिएको नोभल कोरोना रोकथाम तथा नियन्त्रण उच्चस्तरीय समन्वय समिति को निर्णयअनुसार सबै स्थानीय तहलाई सतर्क रहन अनुरोध गरिएको छ।"
काम खोज्दैनन् वैदेशिक रोजगारीबाट फर्केका नेपाली : ५६ प्रतिशत बेरोजगार,"काठमाडौं : वैदेशिक रोजगारीबाट फर्केकामध्ये ५५८ प्रतिशत युवा बेरोजगार रहेको पाइएको छ। श्रम, रोजगार तथा सामाजिक सुरक्षा मन्त्रालयको अध्ययनअनुसार पाँच वर्ष वैदेशिक रोजगारीमा बिताएर फर्केका ४१ प्रतिशत व्यक्ति काम खोज्नै प्रयास गर्दैनन्। पर्केकामध्ये १४३ प्रतिशत व्यक्तिले काम खोजेर पनि पाउन नसकेको नेपाल श्रम आप्रवासन प्रतिवेदन २०२० मा उल्लेख छ। प्रतिवेदनअनुसार वैदेशिक रोजगारीबाट फर्केका ७५ प्रतिशत महिला बेरोजगार छन्। उता आर्जन गरेको पुँजी, सीप र प्राविधिक ज्ञानलाई उपयोग गरी स्वरोजगार बन्नेको संख्याभन्दा बेरोजगार हुनेको संख्या बढी छ। ४२२ प्रतिशत मात्रै रोजगार तथा स्वरोजगारमा संलग्न भएको अध्ययनले देखाएको छ। प्रतिवेदनअनुसार कुनै पनि काममा संलग्न नहुने र बेरोजगार हुनेमा कर्णाली प्रदेश र सुदूरपश्चिम प्रदेशका बढी छन्। त्यसपछि गण्डकी प्रदेश र प्रदेश ५ का युवा बेरोजगार छन्। स्वदेश फर्किएका श्रमिकमध्ये ७५ प्रतिशतभन्दा बढी अनौपचारिक क्षेत्रमा संलग्न छन्। भारतबाट फर्किएकामध्ये ८६ प्रतिशत अनौपचारिक क्षेत्रमै संलग्न छन्। अन्य मुलुकबाट फर्किने श्रमिकमध्ये ३१ प्रतिशत अनौपचारिक क्षेत्रमा संलग्न हुने गरेको अध्ययनले देखाएको छ। वैदेशिक रोजगारीबाट फर्केका ठूलो संख्या बेरोजगार हुँदा स्वरोजगार बनाउन सरकारले कुनै भूमिका निर्वाह गर्न सकेको छैन। विदेशबाट फर्केका युवालाई १० लाखसम्म बिनाधितो सहुलियत कर्जा दिने प्रावधान ल्याइए पनि १८ हजारभन्दा बढी इच्छुकमध्ये सय जनाले पनि ऋण पाउन सकेका छैनन्। श्रममन्त्री रामेश्वरराय यादवले श्रमबजारमा आउने पाँच लाख युवालाई नै स्वदेशमै व्यवस्थापन गर्ने गरी सरकार अघि बढेको बताए। प्रतिवेदनअनुसार भारतबाट फर्केका ५१ प्रतिशत, मलेसियाबाट ३४३ प्रतिशत, खाडी मुलुकबाट ३९६ प्रतिशत र अन्य मुलुकबाट ४५९ प्रतिशत कुनै पनि काम गर्दैनन्। त्यस्तै भारतबाट फर्केका ११९ प्रतिशत, मलेसियाबाट १४९ प्रतिशत, खाडीबाट फर्केका १५७ प्रतिशत र अन्य देशबाट फर्केका ११२ प्रतिशतले काम खोजे पनि नपाएर बेरोजगार बस्न वाध्य छन्। विदेशबाट फर्केका अधिकांशले रोजगारी पाउँदैनन्। आफंै लगानी गरेर स्वरोजगार बन्न चाहे पनि उपयुक्त वातावरण नबन्दा पुनः वैदेशिक रोजगारीमा जानेको संख्या बढ्दै गएको छ। श्रम मन्त्रालयका सचिव विनोद केसीले कामदारको क्षमता बढाउन सके फर्केर आएर कोही पनि बेरोजगार बस्नु नपर्ने बताए। विदेशबाट फर्किनेमध्येमा ४३ प्रतिशत खाडीबाट फर्किन्छन्। भारत र मलेसियाबाट फर्किनेको संख्या २५२५ प्रतिशत छ। अन्य मुलुकबाट सात प्रतिशत कामदार फर्किने गरेका छन्। करारपत्र सम्झौता अवधि सकेर २४१ प्रतिशत मात्रै स्वदेश फर्किने गरेका छन्। १२ प्रतिशतले अझ राम्रो अवसरका लागि स्वदेश फर्किन्छन्। त्यसबाहेक प्रतिकूल स्वास्थ्य अवस्था, अवाञ्चित कार्य वातावारण, चोटपटक तथा शारीरिक अशक्तताका कारण पनि स्वदेश फर्किने गरेका छन्। विदेशमा सिकेको सीप स्वदेशमा प्रयोग गर्नेको संख्या आधाभन्दा बढी छ। यस्तै रोजगारीमा संलग्नमध्ये आधाभन्दा बढीले विदेशमा सिकेको सीप प्रयोग गर्ने गरेका छन्। विदेशमा कार्यरत ४५६ प्रतिशत आधारभूत पेसामा संलग्नमध्ये स्वदेश फर्केर २३६ प्रतिशत सोही पेसामा काम गरेका छन्। विदेशबाट फर्केकामध्ये सबैभन्दा केरै कृषि तथा कृषिजन्य पेसामा संलग्न छन्। मेसिनरी सञ्चालक, हस्तकला सम्बन्धी व्यवसाय, कृषि व्यावसायीकरण, सेवा र बिक्री क्षेत्र, प्राविधिक क्षेत्र लगायतमा संलग्न हुनेको संख्या विदेशको तुलनामा बढी रहेको पाइएको छ। युवा तथा साना व्यवसायी स्वरोजगार कोषका कार्यकारी निर्देशक विष्णुप्रसाद गौतमले देशमा उद्यमशीलता बढाउन स्वरोजगार प्राधिकरण बनाउनु आवश्यक रहेको बताए। उद्यमशीलताका कार्यक्रम छरिएका छन्, उनले भने, बैंकहरुले प्रदान गर्ने सहुलियत कर्जासहित मन्त्रालयमा छरिएर रहेका उद्यमशीलता कार्यक्रम समेटेर प्राधिकरण बनाउनुपर्छ।"
कांग्रेस अनुशासन समिति संकटमा,"काठमाडौं : स्थानीय, प्रदेश र संघको निर्वाचन भएको अढाई वर्ष बितेको छ। निर्वाचनमा भएको अन्तर्घातबारे छानबिन गरी कारबाही गर्न कांग्रेसभित्र दुईवटा अनुशासन समिति गठन भइसके। स्थानीय तहको निर्वाचन लगत्तै असोज ७ गते केन्द्रीय सदस्य रमेश रिजालको नेतृत्वमा पाँच सदस्यीय अनुशासन समिति गठन भयो। काम सुरु नगर्दै रिजालले समिति संयोजकबाट राजीनामा दिए। अघिल्लो वर्ष चैत पहिलो साता केन्द्रीय सदस्य भीष्मराज आङ्दम्बेको संयोजकत्वमा पाँच सदस्यीय समिति गठन भयो। समितिमा देवेन्द्रराज कँडेल र किशोरसिंह राठौर, उमाकान्त चौधरी र धनराज गुरुङ सदस्य छन्। समितिले देशभरबाट उजुरी संकलन गरी कारवाही अघि बढाउन नपाउँदै विवादित बनेको छ। समिति सदस्य चौधरीले सदस्यबाट राजीनामा दिएको पत्र नेता कृष्णबहादुर सिटौलालाई बुझाएका छन्। चौधरी नेता सिटौलाको सिफारिसमा सदस्य बनेका हुन्। उनले पार्टीलाई भने राजीनामा बुझाएका छैनन। समितिमा देशभरबाट आएका तीन हजार उजुरीमध्ये समितिले करिब एक हजारसँग स्पष्टीकरण सोधेको थियो। त्यसमध्ये ८ सय ५० जतिले जवाफ दिएका छन्। समितिको केही दिन अघि बसेको बैठकले कैलालीका नेता पुष्कर ओझा, नेपालगञ्जका महेन्द्र मल्ल, तनहुँका गोविन्दराज जोशी र डडेल्धुराका पार्टी कार्यालयसचिव रामबहादुर बिष्टलाई दोस्रो पटक स्पष्टीकरण सोधेको थियो। पहिलो चोटी पठाइएको जवाफ चित्त बुझ्दो नभएकाले दोस्रो पटक तीन दिनभित्र जवाफ पठाउन भनिएको छ, पत्रमा भनिएको छ। कांग्रेस केन्द्रीय कार्यालयले फागुन १९ गते इमेल मार्फत चारै जनालाई स्पष्टीकरण सोधेको हो। सदस्य चौधरीले समितिले गुटगत आधारमा कारबाही गर्न खोजेको भन्दै राजीनामा दिएका हुन्। समिति संयोजक आङ्दम्बेले भने चौधरीको राजीनामा बारे अनविज्ञता प्रकट गरेका छन्। समिति सदस्यबीच कुनै विवाद नरहेको उनले दाबी गरे। हामीबीच अहिलेसम्म कुनै विवाद छैन, कार्यविधि अनुसार काम गरिरहेका छौं, उनले भने, उमाकान्तजीको राजीनामाबारे मलाई जानकारी छैन। चार जनालाई कारबाही गर्नेबारे शुक्रबार समितिको बैठक बोलाइएको थियो। तर कांग्रेस नेता एवं पूर्वमन्त्री पूर्णकुमार शेर्माको निधनका कारण बैठक केही दिन स्थगित भएको छ। कांग्रेसभित्र न्यायिक निकायका रूपमा चिनिने अनुशासन समिति सदस्य चौधरीको राजीनामा पछि अलमलमा परेको छ। पाँचजनाको सहमतिमा मात्र कारवाही गर्ने समितिको कार्यविधि छ। पार्टी सभापति शेरबहादुर देउवा र वरिष्ठ नेता रामचन्द्र पौडेलबीचको समझदारी अनुसार जोशी, मल्ल, ओझा र बिष्टलाई कारवाही गर्न समितिले दोस्रो पटक स्पष्टीकरण सोधेको हो। एक वर्षअघि बसेको अनुशासन समिति बैठकले २०७५ चैत मसान्तभित्र आएका उजुरीमाथि छानबिन गर्ने निर्णय गर्दै पार्टी हितविपरीत लागेकाको प्रमाणसहित एक महिनाभित्र उजुरी पठाउन तल्ला निकायलाई निर्देशन दिएको थियो। अहिले हामी समितिमा आएका जवाफको अध्ययन गरिरहेका छौं, समिति सदस्यसचिव प्रेम केसीले भने, जुन विषयमा जवाफ मागिएको थियो, त्यसबारे चित्त बुझ्दो नआएकालाई दोस्रो पटक जवाफ मागिएको हो। समितिले ३ सय ५२ जनाको जवाफ अध्ययन गरिरहेको छ। पार्टीको आधिकारी उम्मेदवारविरुद्ध बागी बन्ने, बागीका प्रस्तावक तथा समर्थक गरी २ सय ९८ जनालाई पाँच वर्षका लागि बर्खास्त गरिसकेको अनुशासन समिति संयोजक आङ्देम्बेले जानकारी दिए। पार्टी छाडेकाको पनि अभिलेखबाट हटाउने काम भइरहेको छ। अनुशासन समितिका सदस्य कँडेल र राठौरलाई समेत निर्वाचनमा अन्तरघात गरेको भन्दै उजुरी परेको छ। यस्तै, केन्द्रीय सदस्य गुरुराज घिमिरे र अतहर कमाल मुसलमान, पूर्वसहमहामन्त्री जोशी, पूर्वराज्यमन्त्री पुष्कर ओझा, डडेल्धुरा जिल्ला सभापति कर्ण मल्लविरुद्ध पनि उजुरी परेको थियो। संस्थापनइतर समूह फेरि एक ठाउँमा संस्थापन इतर समूहका शीर्ष नेताबीच छलफल भएको छ। केन्द्रीय सदस्य अर्जुननरसिंह केसीको पहलमा उनकै निवास गोंगबुमा बिहीबार साँझ उनीहरूबीच अनौपचारिक छलफल भएको हो। बैठकमा बरिष्ठ नेता रामचन्द्र पौडेल, महामन्त्री डाशशांक कोइराला, कोषाध्यक्ष सीतादेवी यादव, पूर्वमहामन्त्रीद्वय प्रकाशमान सिंह र कृष्णप्रसाद सिटौला, डारामशरण महतलगायत सहभागी थिए। बुधबार पार्टी कार्यालय सानेपामा पौडेल समूहको बैठक बसेको थियो। अनौपचारिक बैठक हो, पछिल्लो समय पार्टीमा विकसित घटनाक्रमबारे साथीबीच कुराकानी भएको हो, वरिष्ठ नेता पौडेलले अन्नपूर्णसँग भने। पछिल्लो समय पौडेल समूहका बैठकमा अनुपस्थित हुँदै आएका सिटौला बिहीबारको बैठकमा सहभागी हुनुलाई महत्वका साथ हेरिएको छ। विभाग गठन र केन्द्रीय समिति विस्तारमा सिटौलाको साथ सभापति देउवालाई रहेको चर्चा हुने गरेको थियो। सभापति देउवाले नवलपरासी (पश्चिम)का कार्यवाहक जिल्ला सभापति अर्जुन पोखरेललाई हटाएर विष्णु पौडेललाई सभापतिको जिम्मा दिएपछि पौडेल समूह थप चिढिएको थियो। पौडेल समूहले कार्यवाहक सभापतिलाई कारवाहीको विषयमा सभापति देउवासँग कुरा गर्न महामन्त्री कोइरालालाई जिम्मेवारी दिएको थियो। महामन्त्री कोइरालाले लिखित पत्र सभापति देउवालाई बुझाउने तयारी गरेका छन्।"
हेजिङमा सरकारको योगदान नहुने,"काठमाडौं : हेजिङ कोषमा सरकार र लगानीकर्ताबाट हुने योगदानमा आधारित हेजिङसम्बन्धी सुविधा दिने व्यवस्थाबाट सरकार पछि हटेको छ। लामो समयदेखि हेजिङ सुविधा दिँदा सरकारको योगदान कति हुनुपर्ने भन्ने विषयलाई लिएर छलफल चलेको थियो। अन्ततः हेजिङसम्बन्धी नियमावली संशोधनमा सरकारले आफ्नो सम्पूर्ण अधिकार राष्ट्र बैंकलाई जिम्मा दिएको छ। हेजिङको सुविधा लिन लगानीकर्ताले एकतर्फीरूपमा हेजिङ शुल्क बुझाउनुपर्नेछ। राष्ट्र बैंकले लगानी भिœयाउँदाको विनिमय दरमा जम्मा भएको विदेशी मुद्रालाई स्थीर राख्नेछ। बैंकले वैदेशिक लगानीका परियोजनालाई हेजिङको सुविधा दिनुपर्ने भएको छ। सरकारले भर्खरै हेजिङसम्बन्धी नियमावली संशोधन गर्दै हेजिङसम्बन्धी सम्पूर्ण अधिकार राष्ट्र बैंकलाई दिएको हो। अर्बाैंका परियोजनामा सरकारले आफूले पनि जोखिम बेहोर्ने विषयबाट पन्छिएको अर्थ मन्त्रालयका एक अधिकारीले बताए। उनले भने, लामो समयसम्म यो बहस चल्यो। तर, ठूला परियोजनामा सरकारको योगदान हुनेगरी हेजिङ सुविधा दिने विषय सम्भव देखिएन। त्यसैले अब बिमाको प्रिमियम सुविधा जसरी हेजिङको सुविधा दिने विषयलाई अघि बढाइएको छ। प्रक्रियाको जालोबाट मुक्त सुविधा विदेशी लगानीका परियोजनालाई हेजिङ सुविधा सरकार (मन्त्रिपरिषद्बाटै) निर्णय गराई दिने व्यवस्था हटाउँदै यसको पूर्ण जिम्मेवारी राष्ट्र बैंकलाई सुम्पेको छ। संशोधित व्यवस्थाले हेजिङ सुविधालाई सरकारी संयन्त्रको प्रक्रियागत जालोबाट भने मुक्त राखेको छ। यसअघि नियमावलीमा हेजिङको सुविधा सरकारले (मन्त्रिपरिषद्बाटै) लिनुपर्ने व्यवस्था थियो। त्यसबाहेक नियमावलीले तोकेको भन्दा फरक परियोजनामा हेजिङ सुविधा लिन मन्त्रिपरिषद्कै स्वीकृति लिनुपर्ने बाध्यता थियो। तर, संशोधित व्यवस्थाले यसको सम्पूर्ण अधिकार राष्ट्र बैंकमा निहित बनाएको छ। यो व्यवस्थाले सम्बन्धित निकायबाट मन्त्रालय, मन्त्रालयबाट कानुन मन्त्रालय, त्यहाँबाट पुनः सोही निकाय हुँदै मन्त्रिपरिषद् जानुपर्ने झन्झटिलो व्यवस्थाको अन्त्य हुने भएको छ। जसको उदाहरण हेजिङसम्बन्धी संशोधित नियमावली आफैं हो। गत फागुन ५ को मन्त्रिपरिषद्ले पास गरेको हेजिङ नियमावली एउटा निकायबाट अर्काे निकाय गर्दैमा ६ महिना लम्बिएको थियो। यद्यपि मन्त्रिपरिषद्बाट अनुमोदन भइसक्दा पनि राजपत्रमा छापिएको भने छैन। सरकारबाट अनुमोदन भएको एक महिना बितिसक्दा पनि नियमावली राजपत्रमा प्रकाशनमा आएको छैन। संशोधित नियमावली आफैं लागू हुन ढिलाई भइरहँदा यो नियमावलीले हेजिङसम्बन्धी सुविधालाई भने सरकारी संयन्त्रको जालोबाट मुक्त राखेको हो। विदेशी विनिमयमा हुने उतारचढावले विदेशी लगानीमा पर्नसक्ने जोखिम व्यवस्था गर्न सरकारले गत वर्ष माघ २९ मा हेजिङसम्बन्धी नियमावली ल्याएको थियो। तर, हेजिङ शुल्क निर्धारणमा अन्योलतालगायत विभिन्न अस्पष्टताका कारण नियमावली कार्यान्वयनमा आउन सकेन। हेजिङ अवधि पाँच वर्ष मात्र संशोधित नियमावलीले यस्तो अवधि पाँच वर्षको निर्धारण गरेको छ। यसअघि दश वर्षसम्म तोकेको व्यवस्थालाई हटाउँदै पाँच वर्ष कायम गरिएको छ। यद्यपि हेजिङ अवधिलाई पाँच वर्ष थप्दै नवीकरण गर्न सक्ने व्यवस्था गरेको छ। नियमावलीले शूल्क निर्धारण गर्ने अधिकार अर्थ मन्त्रालयलाई दिएको थियो। तर, संशोधित व्यवस्थाअनुसार मन्त्रालयले शूल्क निर्धारणको पनि पूर्ण जिम्मेवारी राष्ट्र बैंकलाई दिएको छ। नयाँ व्यवस्थामा राष्ट्र बैंकले विदेशी विनिमय दरले जोखिमको आधारमा हेजिङ शुल्क निर्धारण गर्नेछ। यस्तो शुल्क परियोजनापिच्छे फरक पर्नसक्ने व्यवस्था छ। के हो हेजिङ ? हेजिङ भन्नाले विदेशी लगानीकर्ताले लगानी गर्दा जुन विनिमय दरमा बैंकमा विदेशी मुद्रा जम्मा गरेको हो, सोही विनिमय दरबराबर लगानी फिर्ता लैजान मिल्ने व्यवस्था हो। यसका लागि लगानीकर्ताले निश्चित अवधिका लागि हेजिङ शुल्क बुझाउनुपर्छ। हेजिङको सुविधा पाएका लगानीकर्ताको लगानीको रूपमा आएको विदेशी मुद्रा बैंकले स्थीर (लक) राख्नेछ। लगानी भित्रिँदा जुन नेपाली मुद्रामा परिवर्तन गरिएको हो सोही दरमा हेरफेर वा घटबढ नहुनेगरी स्थीर राख्नेछ। हेजिङ शूल्क व्यवस्थापनका लागि भने हेजिङ कोषको स्थापना गरिनेछ। कोषमा रकमको सीमा राष्ट्र बैंक आफैंले गर्छ। हेजिङ सुविधा लिएका परियोजनामा लगानी भएको रकमबापतको प्रतिफलसमेत हेजिङ कोषमा जम्मा गर्ने व्यवस्था छ। विदेशी लगानीको जोखिम बहन गर्ने भनिए पनि नियमावलीमा निश्चित परियोजनामा मात्रै हेजिङको सुविधा दिने उल्लेख छ। एक सय मेगावाटभन्दा बढी क्षमताका जलविद्युत्मा हेजिङको सुविधा दिने भनिएको छ। विद्युत् प्रसारण लाइनको हकमा दुई सय २० केभीएभन्दा बढी क्षमतालाई मात्रै यो सुविधा लाग्नेछ। १० किलोमिटरभन्दा बढी लामो रेल, मेट्रोरेल, तथा मोनोरलको निर्माणमा लाग्ने लगानीमा यस्तो जोखिम बहन गर्नेछ। त्यस्तै द्रुतमार्ग निर्माणमा पाँच किलोमिटर थ्रेसहोल्ड कायम गरिएको छ। त्यसबाहेकको परियोजनामा हेजिङ सुविधा दिने भने राष्ट्र बैंकले निर्णय गरी तोक्नुपर्ने व्यवस्था नियमावलीमा छ।"
नेपाल फर्किन नपाएपछि चिनियाँ ईञ्जिनियरले अनलाइनबाटै काम थाले,"दमौली : तनहुँमा निर्माणधिन १ सय ४० मेगावाटको तनहुँ जलविद्युत आयोजनामा कार्यरत चिनियाँ प्राविधिकले स्वदेशबाटै अनलाइनमा काम थालेका छन्। चिनियाँ सिनो हाइड्रो कम्पनीले ठेक्का पाएको आयोजनाको विद्युत गृहको काम एक वर्षयता ऋषिङ गाउँपालिकाको झापुटार क्षेत्रमा जारी छ। तर चीनमा देखिएको कोरोनाको संक्रमणसँगै चिनियाँ बहुल उच्च प्राविधिक कर्मचारीको अभावमा काम प्रभावित भएपछि अनलाइनबाटै विकल्प खोजिएको हो। चीनमा कोरोनाको प्रकोप शुरु हुनु अघि नै नयाँ वर्ष मनाउन गएका ईञ्जिनियरसहितका कर्मचारी यात्रा प्रतिबन्धका कारण आउन सकेका छैनन्। काम प्रभावित हुन थालेपछि चिनियाँ इञ्जिनियरहरुले डिजाइनसहितका अरु प्राविधिक काम अनलाइनबाटै गर्न थालेको आयोजनाका साइट इञ्चार्ज विदुर अधिकारीले अन्नपूर्णलाई बताए। काम धेरै प्रभावित नहोस् भनेर उहाँहरुले उतैबाट काम थालेको जानकारी पाएका छौं, उनले भने। आयोजनाका वरिष्ठ अधिकृत तुलसी सापकोटाका अनुसार निर्माण कम्पनी सीनो हाइड्रोले सामान्य श्रमिकका रुपमा झण्डै दुई सय नेपालीलाई काम दिए पनि ईञ्जिनियर र दक्ष प्राविधिकको काम चिनियाँलाई नै दिएको छ। उनका अनुसार २५ को हाराहारीमा चिनियाँ प्राविधिक आयोजनामा कार्यरत छन्। तर बिदा मनाउन गएका भण्डै एक दर्जन कर्मचारी फर्कन सकेका छैनन्। केही कर्मचारी कोरोनाका कारण फर्कन सकेका छैनन्, उनले भने,तर पहिल्यैदेखि यहाँ भएकाले भने काम गरिरहेका छन्। क्वारेन्टाइन पछि दुई काममा चीनमा कोरोनाको संक्रमण देखिएकै अवधिमा आयोजनाका दुई चिनियाँ कर्मचारी काममा फर्किएका छन्। आयोजना स्रोतका अनुसार उनीहरु त्रिभुवन विमानस्थलबाट सोझै आए पनि यहाँ भने केही दिन क्वारेन्टाइनमा बसेका थिए। उतै (चीनमा) परीक्षण गरेर आएका रहेछन्, साइट इञ्चार्ज अधिकारीले भने तर यहाँ केही दिन अलग्गै राख्यौं। अतिथि कक्षमा राखिएका उनीहरुले साता दिन पछि केही नभएको प्रमाणपत्र पेश गरे पछि मात्र उनीहरुलाई काममा लगाइएको उनले बताए। चिनियाँ कामदारमा मनोवैज्ञानिक त्रास देशमा फैलिएको संक्रमणका कारण काम गरिरहेका चिनियाँको काममा पनि प्रभाव परेको छ। उनीहरु आफ्ना परिवार र देशको अवस्थाले चिन्तित देखिन्छन्, पोखरेलले भने काममा भए पनि मनोवैज्ञानिक त्रासमा उनीहरु छन्।'"
निगमले नयाँदिल्लीको उडान घटायो,"काठमाडौं : कोभिड१९ (कोरोना) भाइरसको प्रभावले हवाई यात्रुको सङ्ख्यामा कमी आएपछि राष्ट्रिय ध्वजावाहक नेपाल वायुसेवा निगम (नेपाल एयरलाइन्स)ले भारतको नयाँदिल्ली गन्तव्यको उडानमा कटौती गरेको छ। काठमाडौँदिल्लीकाठमाडौँ उडान चैत २ गते (मार्च १५, सन् २०२०) देखि लागू हुने गरी उडान तालिकामा केही कटौती गरेको निगमले शुक्रबार विज्ञप्तिमार्फत जनाएको हो। पहिला दैनिक दुई वटा उडान हुँदै आएको दिल्ली गन्तव्यमा अब निगमले एक मात्रै उडान गर्नेछ। अब बिहानको उडान नियमित राखी साँझको उडान अर्को व्यवस्था नभएसम्मका लागि स्थगित गरिएको छ, निगमको विज्ञप्तिमा भनिएको छ। बैङ्गलौरको नियमित उडान मार्च १९ र ३१ तारिखका लागि रद्द गरिएको छ भने मुम्बईका लागि हुने प्रत्येक शुक्रबारको उडान १५ मार्चदेखि १५ अप्रिलसम्म स्थगित गरिएको छ। त्यस्तै बैङ्कक गन्तव्यको मार्च ११ र मार्च २५ को उडान एवम् हङकङको मार्च १९ र मार्च २६ को उडान पनि रद्द गरिएको निगमले जनाएको छ। निगमले काठमाडौँ दोहाबीचको उडान फागुन २७ गतेदेखि नै अर्को सूचना नभएसम्मका लागि स्थगित गरिसकेको छ। उडान स्थगन गरिएका गन्तव्यको उडानका टिकट खरिद गरेका यात्रुलाई टिकट फिर्ता गर्दा भुक्तानी गरेको रकम पूरै उपलब्ध गराइने र टिकटको उडानको मिति एकपटक परिवर्तन गर्न शुल्क नलाग्ने व्यवस्था गरिएको निगमले विज्ञप्तिमा उल्लेख गरेको छ।"
"अस्पतालको बदमासी : बिरामी बनाउँदै, उपचार गर्दै","घटना १ पाँचथर उद्योग वाणिज्य संघका पूर्वअध्यक्ष मित्रप्रसाद काफ्लेलाई भदौ ६ गते ज्वरो आयो । फिदिमस्थित समर्पित अस्पतालमा स्वास्थ्य परीक्षण गर्दा डेंगु संक्रमण भएको देखियो । त्यसप्रति विश्वास नभएपछि उनी जिल्ला अस्पताल गए । पुनः स्वास्थ्य परीक्षण गराउँदा डेंगु नभएको पुष्टि भयो । समर्पितका प्रबन्ध निर्देशक राजेन्द्र कार्कीले काफ्लेलाई बोलाएर किटले धोका दिएको बताएका थिए । घटना २ फिदिम नगरपालिका१ का रोशन श्रेष्ठलाई साउन ८ गते ज्वरो आयो । उनलाई पनि डेंगु लागेको समर्पित अस्पतालले जनायो । समर्पितको स्वास्थ्य रिपोर्टप्रति विश्वास नलागेपछि श्रेष्ठ पनि अर्को अस्पताल गए । त्यहाँ उनलाई डेंगु नभएको पुष्टि भयो । जिल्ला स्वास्थ्य कार्यालयका अनुसार समर्पितले ५८ जनामा डेंगु संक्रमण भएको जनाएको थियो । तर, त्यहाँ स्वास्थ्य परीक्षण गराएका कुनै पनि बिरामीलाई अन्य अस्पतालमा जचाउँदा संक्रमण नभएको पाइएको थियो । उसले स्वास्थ्य परीक्षणबापत ८ सयदेखि हजार रुपैयाँसम्म असुलेको थियो । समर्पित अस्पतालले उपचार गर्न आएका सबै बिरामीलाई डेंगु लागेको भनेर अफवाह फैलायो, स्वास्थ्य कार्यालयका स्वास्थ्य शिक्षा टेक्निसियन निरीक्षक तेजबहादुर तुम्बापोले भने, समर्पितले अफवाह फैलाएर डेंगु परीक्षण भन्दै ज्वरोका बिरामीबाट चर्को शुल्क लिएको छ । अस्पतालले गत पुस २६ गते दलित युवतीको पेटमा हुर्किएको २१ साताको शिशु फाल्यो । सूचीकृत स्वास्थ्य संस्था र चिकित्सकले मात्र गर्भपतन गराउन पाउने कानुनी व्यवस्था छ । समर्पितले गैरकानुनी रूपमा गर्भपतन गरायो । गर्भपतन गराए पनि गर्भपतनको डकुमेन्ट बनाउँदैनौं, प्रबन्धक कार्कीले भने, अन्यत्र गर्भपतन गराएका महिलाको गर्भ सफा गरेको डकुमेन्ट बनाउँछौं । अस्पतालले गैरकानुनी काम नगरेको दाबी उनले गरे । हामीले गर्भपतन गराएको हैन, उनले भने, महिलाको ज्यान बचाउन इमर्जेन्सी केसका लागि काम गर्ने गरेको हो । उनका अनुसार पहाडका अधिकांश अस्पताल मापदण्ड पूरा नगरी सञ्चालित छन् । सबै मापदण्ड पूरा गर्न सकिँदैन, उनले भने । अस्पतालको बदमासी सार्वजनिक भए पनि नियामक निकायले कारबाही गरेको छैन । अस्पतालको बदमासी देखिएको छ, प्रमुख जिल्ला अधिकारी मुरारी वस्तीले भने, प्रशासनले यसमा केही गर्ने अवस्था छैन । हामीसँग कारबाही गर्ने अधिकार छैन । नियामक निकाय फिदिम नगरपालिकाले भने कारबाही गर्न तत्परता देखाएको छैन । स्थानीय सरकारसँग अस्पताल दर्ता, अनुगमन र खारेजी गर्ने अधिकार छ । अधिकार क्षेत्रबारे दोधार भएकाले अस्पतालको अनुगमन नगरिएको मेयर ओनाहाङ नेम्बाङले बताए । हामी अब अस्पतालको बदमासी हेरेर बस्दैनौं, उनले भने, अस्पतालको अनुगमन गर्न, बदमासी भेटिए कारबाही गर्न नगरपालिका पछि हट्दैन ।"
हिउँले गुल्जार जोमसोम (फोटो फिचर),"जोमसोम : वशन्त ऋतुको आगमनसँगै मुस्ताङमा छैटौं पटक हिमपात भएको छ। एक साताअघि पाँचौ पटक परेको हिमपात जमिनमा ओभाउन नपाउँदै पुन शुक्रबार बिहानदेखि हिमपात भएको हो। गर्मी यामको पुर्वाद्धमा हिमपात परेपछि मुस्ताङमा चिसो ह्वात्तै बढेको छ। यो समय मुस्ताङमा पर्यटकको गुल्जार हुँने मौसम हो। मुस्ताङको तल्लो क्षेत्रमा फागुनको अन्तिम साता परेको हिमपातले डाँडाकाँडा र खर्क सेताम्मे बनेका छन्। मुस्ताङको जोमसोम, मार्फा, टुकुचे, कोवाङ, लेते र घाँसालगायतका गाउँबस्ती, खर्क र डाँडाकाडाँमा बाक्लो हिउँ परेको छ। जोमसोम बजार क्षेत्र हिउँले पुरै ढाँकिएको छ। हिमपात भएसँगै मुस्ताङ आएका पर्यटक, स्थानीय र कर्मचारीले हिउँ खेल्न पाएका छन्। मुस्ताङमा फागुनको अन्तिम साता हिमपात भएको पहिलो रेकर्ड हो। अघिल्लो पटक हिउँ पर्दा जोमसोम विमानस्थलको कालोपत्रे धावनमार्ग हिउँले ढाकिएको जोमसोम विमानस्थल प्रमुख दिपक विकले सुनाए। यस्तै हिमपातले मुस्ताङमा सञ्चार तथा विद्युत सेवा अनियमित बनेको छ। जलवायु परिवर्तनको असरका कारण यस वर्ष जिल्लामा असमान प्रकारको हिमपात भयो। कार्तिक, पुस र माघ महिनाको दोश्रो सातासम्म उपल्लो मुस्ताङमा भारी हिमपात भएको थियो। उपल्लो मुस्ताङमा हिमपात हुँदा जिल्लाको तल्लोक्षेत्रका २ पालिकामा भने आशिंक हिमपात भएको थियो। त्यसपछिको हिमपातले उपल्लो मुस्ताङलाई छोएको थिएन। तर वारागुङ मुक्ति क्षेत्र कागबेनीदेखि घरपझोङ र थासाङ गाउँपालिकामा भारी हिमपात भएको जोमसोमका स्थानीय अजित थकालीले बताए। उपल्लो मुस्ताङमा आशिंक हिमपात हुँदा जोमसोममुक्तिनाथ सडकलाई कुनै असर नपरेको उनले बताए। उनका अनुसार यसअघि परेको हिमपातले उपल्लो मुस्ताङको सार्वजनिक यातायातका साधन अझै सञ्चालनमा आउन सकेको थिएन। हिउँले किसानलाई फाइदा मुस्ताङ पर्यटकीय दृष्टिले मात्र होइन कृषि क्षेत्रमा पनि अब्बल छ। यहाँको रैथाने स्याउ, खुर्पानी, उवा, फापर, जौ, बोडी, मकै, आलुलगायतका बालीलाई हिउँले उत्पादनमा सहयोग पुर्याउने गर्छ। जिल्ला स्याउ जोन कार्यालयका वरिष्ठ कृषि अधिकृत माधव लम्सालले हिउँले कृषि उत्पादनमा फायदा पुर्याउने बताए। हिउँले योग्य जमिनको चिस्यान भर्ने र यसले सिंचाईको काम गर्ने उनले जानकारी दिए। हिउँले बालीनालीलाई चाहिने कार्वनको मात्रा पूर्ति गर्ने र बालीनालीमा लाग्ने विभिन्न रोगका संक्रमण हटाउने लम्सालको भनाई छ। जिल्लामा स्याउ बगैचा व्यवस्थापन कार्य, स्याउका अनावश्यक हाँगा काटछाट, औषधि लगाउने र नयाँ बिरुवा लगाउने कार्य भइरहेको बेला हिउँले फाइदा पुर्याएको हो।"
विद्यार्थी पिट्ने शिक्षक पक्राउ,"ललितपुर : ताल्छिखेलस्थित ब्लुबर्ड सेकेन्डरी स्कुलका शिक्षक दीपेश थापालाई प्रहरीले नियन्त्रणमा लिएको छ । कक्षा १० मा अध्ययनरत १५ वर्षीय सन्दीप पुनलाई मुक्का, लात्ती र पाइपले प्रहार गरेको आरोप उनीविरुद्ध लागेको छ । बालकले अपशब्द प्रयोग गरेका कारण आफूले पिटेको बयान शिक्षक थापाले प्रहरीमा दिएका छन् । महानगरीय प्रहरी वृत्त सातदोबाटोका प्रहरी निरीक्षक रमेशकुमार श्रेष्ठले बालक पिट्ने शिक्षकलाई बिहीबार पक्राउ गरिएको बताए । बागलुङ घर भई महालक्ष्मीस्थान बस्दै आएका सन्दिपले यही फागुन २७ गते राति बुवा जंगबहादुर पुनलाई फोन गरेर छात्रावासमा डाँकेका थिए । उनले छात्रावासमा सुत्न एकदमै गाह्रो भएको गुनासो गरेका थिए । छोराको शरीरभरि नीलडाम देखेपछि जंगबहादुरले प्रहरीमा जाहेरी दिएका थिए । शिक्षकविरुद्ध अभद्र व्यवहार अभियोगमा अनुसन्धान गर्न अदालतबाट सात दिनको म्याद लिइएको प्रहरी निरीक्षक श्रेष्ठले बताए । जंगबहादुरले पिटाइका कारण छोरा सुत्न नसकेको जाहेरीमा उल्लेख गरेका छन् । लात्ती, मुक्का र पाइपले हानेका कारण शरीरभरि नीलडाम बसेकाले शिक्षकलाई कारबाहीको माग गरिएको छ । कक्षा सञ्चालन नभएको समयमा बेन्चमा बसेर निदाउन लागेको थिएँ, त्यति नै बेला सर आएर मेरो टाउकामा हान्नुभयो, सन्दीपले भने । साथी भन्ठानेर केही अपशब्द बोलेको उनले स्वीकार गरे । शिक्षकले भने आफूलाई बेन्चमा टाउको घोप्टो बनाई लात्ती र मुक्का हानेको आरोप उनले लगाए । हरियो पाइपले जथाभावी पिटेको उनको भनाइ छ । आफूलाई अन्धाधुन्द पिट्दा कम्प्युटर शिक्षकले बेवास्ता गरेको उनले बताए । गोदावरी नगरपालिकास्थित गणेश माविमा गत कात्तिकमा १२ विद्यार्थीको जथाभावी कपाल मुण्डन गरिएको थियो । त्यसपछि मानसिक तनाव हुँदा विद्यार्थी विद्यालय जान मानेका थिएनन् । कपाल काटेर आउन अनुरोध गर्दा पनि बेवास्ता गरेकाले कारबाहीस्वरुप मुण्डन गरिदिएको विद्यालयले जनाएको थियो ।"
८ विदेशीमा ज्वरो देखिएपछि भारत फिर्ता,"भद्रपुर : पुर्वी नाका काँकडभिट्टाबाट नेपाल प्रवेश गर्न खोज्ने ८ विदेशी नागरिकलाई ज्वरो देखिएपछि भारत फिर्ता गरिएको छ । काँकडभिट्टा नाकामा गरिएको स्वास्थ्य परिक्षणमा ८ जनामा ज्वोरो देखिएपछि भारत फिर्ता गरिएको हो ।विदेशबाट नेपाल आउनेमा ज्वरो देखिएका कारण कोरोना भाइरस संक्रमण हुनसक्ने आशंकमा नेपाल प्रवेशमा रोक लगाउँदै भारततर्फ पठाइएको केन्द्रका प्रमुख तालबहादुर खड्काले बताए । उनीहरुलाई पूर्वी नाकामा आइसोलेसन नभएका कारण धरानस्थित वीपी कोइराला स्वास्थ्य विज्ञान प्रतिष्ठानमा आइसोलेसनमा बस्न चिकित्सकले सुझाव दिए पनि आफूहरु अस्पतालमा नबस्ने बरु फिर्ता जाने बताएका थिए । जिल्ला प्रशासन कार्यालय, जिल्ला स्वास्थ्य शाखा, नेपाल प्रहरी, शसस्त्र प्रहरी, भन्सार कार्यालय र स्थानीयको संयुक्त पहलमा मेची नगरपालिकाले कोरोना भाइरस परामर्श सहायता कक्ष स्थापना गरेर परीक्षण गरिरहेको छ । त्यस्तै झापाको चन्द्रगढी विमानस्थल भएर भारत, भुटानलगायत देशबाट आउजाउ गर्ने यात्रुका लागि भद्रपुर नगरपालिकाको पहलमा कोरोना परामर्श कक्ष राखिएको छ ।"
स्टीङ अपरेशन तिब्र पार्दै अख्तियार,"काठमाडौं : अख्तियार दुरुपयोग अनुसन्धान आयोगले पछिल्ला दिनमा स्टीङ अपरेशन तिब्र पारेको छ । दिनहुँजसो कर्मचारी र सार्वजनिक पदाधिकारी स्टिङ अपरेशनको फन्दामा पर्न थालेका छन् । अख्तियार टोलीले शुक्रबार मात्रै रुपन्देहीस्थीत नापी कार्यालयका नापी अधिकृत सरोज श्रेष्ठसहित पाँच कर्मचारीलाई १७ लाख घुससहित नियन्त्रण लिएको छ । अख्तियारका प्रवक्ता एवं सहसचिव प्रदीपकुमार कोइरालाका अनुसार जग्गा कित्ताकाटमा सहजीकरण गरिदिने भनी सेवाग्राहीसँग घुस लिदै गर्दा नापी अधिकृत श्रेष्ठ, सर्भेक्षकद्वय तिर्थराम भण्डारी, थानेश्वर चौधरी, नायब सुब्बा धर्मराज पन्थी, लेखापढी व्यवसायी जीवन शर्मा र मतियार राजकुमार अर्याललाई बुटवल सिद्धार्थ नगरपालिका वडा, १३ को अशोका होटल छेउबाट पक्राउ गरेको हो । शुक्रबार नै अख्तियारले धादिङ मालपोत कार्यालयमा गरेको स्टिंग अप्रेसनमा २ जना व्यक्ति घूससहित पक्राउ गरेको छ । जग्गा रजिस्ट्रेसन फाँटमा करार सेवा कार्यरत सूर्य अधिकारीलाई नगद रकम दिँदै गरेको अवस्थामा भूसेवा केन्द्रका लेखापढी व्यवसायी कान्छो नारायण श्रेष्ठलाई अख्तियारले पक्राउ गरेको हो । स्थानीय सहकारी संस्था लिमिटेडको जग्गा फकुवा सम्बन्धी फाइलमा घूस मागेपछि लेखापढी व्यवसायी श्रेष्ठ मार्फत अधिकारीले १७ हजार ५ सय नगद बुझे लगत्तै अख्तियार टोलीले दुवै जनालाई नियन्त्रणमा लिएको हो । यता बिहीबार साँझ डिभिजन वन कार्यालय दोलखामा डिभिजन वन अधिकृत (दशौं तह) सन्तमाया श्रेष्ठलाई २ लाख ३ हजार ५ सय रुपैयासहित भक्तपुरको गठ्ठाघर चोकबाट नियन्त्रण लिएको छ । अख्तियारको टोलीले काठ व्यापार गर्ने व्यापारीसँग घुस रकम उठाई सरकारी गाडीमा दोलखाबाट काठमाडौं आउदैं उनलाई नियन्त्रणमा लिएको हो । जिल्ला अदालत कपिलवस्तुमा दोभाषेको रुपमा करारमा कार्यरत विश्वनाथ कुर्मी (चौधरी) ले २ लाखसहित अख्तियारको फन्दामा परेका छन् । ठगी मुद्दामा सहजीकरण गरिदिने प्रयोजनको लागि सेवाग्राहीसँग कपिलबस्तु नगरपालिका वडा नं १ स्थित महामाया प्रेस गौढीचोकबाट नियन्त्रणमा लिई अनुसन्धान भइरहेको अख्तियार प्रवक्ता कोइरालाले जानकारी दिए । कम्पनी रजिष्टारको कार्यालय त्रिपुरेश्वर काठमाडौंमा नायब सुब्बा डोरप्रसाद पन्थी र लेखापरीक्षक रामचन्द्र श्रेष्ठ अख्तियारको स्टीङ अपरेशसनमा परेका छन् । अभिलेख अध्यावधिक गर्ने प्रयोजनका लागि आउने अख्तियारवाला व्यक्तिबाट काम सहज गरिदिए वापत उनीहरुले ५ हजार घुस लिएका थिए । कार्यालय परिसरबाटै अख्तियारले पक्राउ गरेका नासु पन्थी र लेखापरीक्षक श्रेष्ठबीच लिने दिने क्रममा उक्त रकमसहित दुवैलाई कार्यालय परिसरबाट नियन्त्रणमा लिई अनुसन्धान भइरहेको छ । आर्थिक वर्ष २०७६७७ को पछिल्लो समयमा १४४ स्टीङ् अपरेसन गरेको छ । फागुनमा अख्तियारले १६ वटा स्टीङ अपरेशन चलाएको छ । माथिल्लो तहका कर्मचारीदेखि कार्यालय सहयोगीसम्म रङ्गेहात पक्राउ परेका छन् । बिचौलियादेखि जनप्रतिनिधि समेत स्टीङ अपरेशन परेका छन् । जाजरकोटको जुनीचाँदे गाउँपालिका जाजरकोटका अध्यक्ष कृष्ण बहादुर केसीलाई अख्तियारको स्टीङ अपरेशसनमा परेका छन् । उनलाई यही माघ ११ गते ८ लाख घुससहित पक्राउ गरेको छ । उनीविरुद्ध अख्तियारले दुई वटा घुस मुद्दा हालि सकेको छ । गाउँपालिका केसीले उपभोक्ता समितिमार्फत भएको सडक निर्माणको काम सम्पन्न पश्चात भुक्तानीका लागि सहजीकरण गरिदिने भनी घुस लिएका थिए ।अख्तियारले स्टीङ अपरेसन सञ्चालनको विशेष टाक्स फोर्स नै बनाएको छ । अख्तियारले भ्रष्टाचार, अनियमितता, घुस, अकुत सम्पत्ति आर्जनमा संलग्नलाई कानुनी दायरामा ल्याउने कामलाई तीव्रतासाथ अगाडि बढाएको प्रवक्ता कोइरालाले जानकारी दिए ।"
"विवाह भोजमा गएका युवाबीच कुटाकुट, एकको मृत्यु, ११ पक्राउ",उदयपुर : विवाहमा गएका युवाबीच झगडा हुँदा एकजनाको मृत्यु भएको छ। फागुन २२ गते दाजु अनिल राउतको विवाह भोजमा आपसी विवाद हुँदा त्रियुगा नगरपालिका ३ क्याम्पस डाँडाका २० वर्षीय सुनिल राउत घाइते भएका थिए । घाइते राउतको उपचारका क्रममा बिराटनगरस्थित अस्पतालमा ज्यान गएको जिल्ला प्रहरी कार्यालयका एसपी वीरबहादुर बुढामगरले बताए । घटनामा संम्लग्न रहेको आंशकामा प्रहरीले ११ जना युवालाई नियन्त्रणमा लिइ अनुसन्धान जारी राखेको एसपी मगरले बताए ।पक्राउ परेकाको नाम भने प्रहरीले सार्वजानिक गरेको छैन् । खबर पाएलगत्तै प्रहरीले उनीहरुलाई पक्राउ गरेको थियो। स्थानीय युवाले राती सुनिललाई घरभन्दा केहि पर काम छ भन्दै बोलाएर कुटपिट गरेको एसपी बुढामगरले बताए।
नेपालको शिक्षामा सामाजिक उद्यमशीलता समावेश गर्न माग,"भक्तपुर : नेपालसहित आठ देशका सामाजिक उद्यमशीलताका अभियन्ताले नेपालको औपचारिक शिक्षामा सुधारको खाँचो औल्याएका छन्। नेपालसहित भारत, भियतनाम, स्पेन, ग्रीस, रोमानिया, फ्रान्स र अर्जेन्टिनाका अभियन्ताले नेपालको शिक्षामा सामाजिक उद्यमशीलतालाई समावेश गर्नसमेत माग गरेका छन्। सामाजिक संस्था सोलिडारिटी ट्राक्सको पहलमा भक्तपुरमा भएको एस क्लव : युवा उद्यमी सामाजिक क्लव कार्यक्रमको सुभारम्भमा उनीहरुले नेपालको औपचारिक शिक्षाले आफ्नै समाजका समस्या पहिचान तथा समाधानमा कुनै योगदान नगरेको निष्कर्ष निकालेका हुन्। भक्तपुरस्थित टोइट (टीओआइटी) को संयोजनमा भएको उक्त कार्यक्रममा ट्राक्सका अध्यक्ष मोहम्मद चाबौनीले शिक्षामात्रै पाउनु ठूलो कुरा नभएको तर लिएको शिक्षाले आफू बस्ने समाजका समस्या पहिचान गर्दै समाधानतर्फ अग्रसर गराउनुपर्नेमा जोड दिए। सामाजिक उद्यमशीलतासहितको शिक्षाले युवालाई स्वरोजगार बनाउँछ, उनले भने, यसले आफू बसेको समाजका समस्या पहिचान गर्न सघाउँछ। त्यसलाई समाधान गर्न आफ्नो योगदान गर्न उत्साहित र उत्प्रेरित गर्छ। अध्यक्ष चाबौनीले संस्थाले आठ देशका युवालाई अनलाइनमार्फत सामाजिक उद्यमशील बनाउने जानकारी दिए। जसको लागि एस क्लव कार्यक्रम अघि सारिएको उनले स्पष्ट पारे। उक्त कार्यक्रममा कम्तीमा पाँचजना युवाहरुको समूह आवश्यक पर्छ। जसले अनलाइनमार्फत आफू बसेको समाजका समस्या पहिचान गर्छ। समस्यासँगै समाधान गर्न समुदायमा उपलब्ध स्रोतसाधनको पहिचानपछि त्यसलाई समुदायस्तरबाटै के कसरी समाधान गर्नेबारे उक्त समूहलाई टुल्ससहित (उपाय) स्पष्ट गरिने ट्राक्सका स्रोत व्यक्ति सिडिकले बताए। युवाहरुलाई आफ्नो समुदायको समस्या पहिचानपछि त्यसको समाधान समुदायस्तरबाटै गर्ने उपायबारे संस्थाले सहयोग गर्छ, उनले भने, समुदायमा छिटो प्रतिफल प्राप्त हुने योजनामा समेत संस्थाले आवश्यकताअनुसार आर्थिक सहयोग गर्छ। संस्थाका नेपाल प्रतिनिधि एवं टोइटका संयोजक इन्द्रप्रसाद खाइतूले उक्त कार्यक्रममा नेपालका दुईसय ३७ जना युवाहरु आवद्ध भइसकेको जानकारी दिए। उनका अनुसार कार्यक्रमबाट एकपटक आर्थिक सहयोग भएपछि उक्त परियोजना दोस्रो वर्षपछि आत्मनिर्भर भई निरन्तर चल्नुपर्छ र त्यसले आयआर्जन अभिवृद्धिसमेत गर्नुपर्छ। कार्यक्रमले सधैं आर्थिक सहयोग गरिरहँदैन, संयोजक खाइतूले भने, अर्को वर्षदेखि परियोजना आत्मनिर्भर हुनुपर्छ। फेरि त्यसले समाजमा सकारात्मक प्रभाव पर्नुपर्छ। कार्यक्रममा आवद्ध नेपाली युवाले आफू बसेको समाजभन्दा देशकै समस्यालाई बढी औंल्याएको उनी बताउँछन्। कार्यक्रमले स्थानीय समस्या, जुन समुदायस्तरमै समाधान हुने खालका परियोजनाको प्रस्ताव आह्वान गरेको थियो, उनले भने, तर हाम्रा युवाहरुले देशमा व्याप्त भ्रष्टाचार, वातावरण प्रदूषणलाई बढी समस्याको रुपमा देखे। यसले नेपालकै शिक्षामा समस्या रहेको आफूहरुको निष्कर्ष रहेको उनको भनाइ थियो। त्यसैले नेपालको औपचारिक शिक्षामा सामाजिक उद्यमशीलताको विषय पनि समेट्नुपर्नेमा जोड दिइएको उनी बताउँछन्। ट्राक्सको कार्यक्रममा हाल विश्वका दुई हजार चारसय २० युवाहरु सहभागी भएका छन्। युथइक्लवडटईयूमा गएर जुनसुकै देशका युवाले खुला रुपमा सामाजिक उद्यमशीलता नेटवर्कमा सहभागी हुन सकिने ट्राक्सका अध्यक्ष चाबौनी बताउँछन्।"
मुस्ताङमा छैन कोरोना त्रास,"जोमसोम: विश्वमाँझ फैलिएको कोरोना भाइरस सन्त्रास नेपालमा पनि परिरहेको अवस्थामा हिमाली जिल्ला मुस्ताङ सन्त्रासबाट मुक्त छ । मुस्ताङ भित्रिने आन्तरिक तथा बाह्य पर्यटकले निर्धक्क भ्रमण गरेको पाइएको छ । गत डिसेम्बरदेखि छिमेकी देश चीनको वुहानबाट सुरु भएको नोवल कोरनाको प्रभावले नेपालको पर्यटनक्षेत्र पनि प्रभावित भएको छ। सरकारले कोरोनाकै कारण घोषणा गरिएको नेपाल भ्रमण वर्ष समेत रद्द गरेपनि मुस्ताङमा भने पर्यटक भित्रिने क्रम घटेको छैन । अन्नपूर्ण संरक्षण क्षेत्र आयोजना एक्यापको जोमसोमस्थित पर्यटक चेकपोस्टले बिहीबार दिएको जानकारी अनुसार सन् २०२० को जनबरीदेखि मार्च १२ तारिखसम्म २ हजार ९ सय ८२ पर्यटकले मुस्ताङको भ्रमण गरेका छन् । जसअनुसार जनबरीदेखि मार्च १२ तारिखसम्म मुस्ताङ भित्रिनेमा २ हजार १ सय २० भारतीय पर्यटक छन् भने पञ्चिमेली मुलुकका ८ सय ६२ पर्यटक रहेको एक्याप जोमसोमका कार्यालय प्रमुख तुलसी दाहालले जानकारी दिए । नेपालमा नोवल कोरोनाको प्रभाव फ्रेब्रुअरीदेखि सुरु भएको भएपनि साविक वर्षको अनुमानमा मुस्ताङको हकमा पर्यटक नघटेको कार्यालय प्रमुख दाहालको बुझाइ छ । सन् २०२० को जनवरीमा ३ सय ५६ भारतीय पर्यटक र १ सय ८१ पञ्चिमेली, फेब्रुअरीमा ७ सय १९ भारतीय र ३ सय ५२ पञ्चिमेली र चालु मार्चको १२ तारिखसम्म १ हजार ४५ भारतीय र ३ सय २९ पञ्चिमेली मुलुकका पर्यटकले मुस्ताङको भ्रमण गरेका हुन् । सन् २०१९ को जनबरीमा ५ सय ३७ पर्यटक मुस्ताङ भित्रिएकोमा यसवर्ष ५ सय ३७ पर्यटकले मुस्ताङ भ्रमण गरे । चालु वर्षको जनबरीमा ३२ पर्यटक बढेको हो । गत वर्षको फ्रेब्रुअरी ४ सय४५ पर्यटक आएका थिए भने चालु वर्षको फ्रेब्रुअरीमा १ हजार ७१ पर्यटकले मुस्ताङ भ्रमण गरे । यस्तै, गत वर्षको मार्चमा ५ हजार ३ सय ७८ पर्यटकले मुस्ताङको भ्रमण गरेकोमा चालु वर्षको मार्च १२ तारिखसम्म १ हजार ४५ पर्यटक मुस्ताङ भित्रिएको एक्याप जोमसोम चेकपोष्टले जनाएको छ । कार्यालय प्रमुख दाहालले विश्वभर कोरोनाका कारण स्वास्थ्य संकटकाल देखिएको अवस्थामा गत वर्ष मार्चको पर्यटक लक्ष्य पुरा नभएपनि सो आँकडाको नजिक पुग्ने अवस्था रहेको खुलाए । उनले मार्चको १२ दिनमा १ हजार नाघेको र बाँकी १८ दिनमा करिब ४ हजार पर्यटक पुग्न सक्ने दावी गरे । हिउँदयामको वषन्त ऋतु आगमनसँगै मुस्ताङमा फ्रेब्रुअरीदेखि पर्यटकको चहलपहल समय हो । यो समयमा उल्लेख्य रुपमा आन्तरिक तथा बाह्य पर्यटक भित्रिने सिजन भएको मुस्ताङ उद्योग बाणिज्य संघको अध्यक्ष खगेन्द्र तुलाचनले जानकारी दिए । देशभर कोरोना प्रकोपका कारण पर्यटनक्षेत्र नराम्ररी धरासयी हुँदै गर्दा मुस्ताङका पर्यटन व्यवसायी भने आशावादी रहेको जनाए । जोमसोम नागरिक कार्यालयका प्रमुख दिपक बिकले पोखराजोमसोम हवाई उडान सेडुलमा कमी नआएको बताए । उनले कोरोना प्रभाव देखिएपनि मार्चदेखि सुमित र तारा एअरलाईन्सले दैनिक ६ भन्दा बढी उडान भर्ने गरेको जानकारी दिए । मुस्ताङमा ९० प्रतिशत भारतीय पर्यटक र १० प्रतिशत पञ्चिमेली मुलुकका पर्यटक भित्रिने गरेको विमानस्थल प्रमुख विकको भनाइ छ । नोवल कोरोनाकोभिड १९ को सन्त्रासले देशभर आंतकित गरिरहेको अवस्थामा मुस्ताङमा यसको प्रभाव शून्यजस्तै देखिएको हो । यहाँका स्थानीयबासी ,पर्यटक, विद्यालयले कोरोना संक्रमण सर्ने जोखिमबाट आंतकित नभएको पाइएको प्रमुख जिल्ला अधिकारी वेदप्रसाद अर्यालले जानकारी दिए । उनले कोरोना डरले स्थानीय स्वास्थ्य केन्द्र धाउनेको संख्या शून्य भएको दावी गरे । उनका अनुसार स्थानीय प्रशासन र स्वास्थ्य कार्यालले कोरोनाबाट सचेत रहन हेल्थ क्याम्प र जनचेतनामुलक कार्य गर्ने योजना अघि बढाएको उल्लेख गरे ।"
मोदीलाई समर्थन गर्दै अस्पतालको शैय्याबाट ओलीको जवाफ,"काठमाडौं : भारतीय प्रधानमन्त्री नरेन्द्र मोदीले कोराना भाइरस (कोभिड१९) विरुद्धको लडाइँमा एकजुट हुन आह्वान गर्दै ट्वीट गरेपछि नेपालका प्रधानमन्त्री केपी शर्मा ओलीले त्यसको समर्थन गरेका छन्। मिर्गौला प्रत्यारोपण गरेर अस्पतालमै आराम गरिरहेका प्रधानमन्त्री ओलीले मोदीको प्रस्तावलाई स्वागत गरेका हुन्। ओली यही फागुन १९ गतेदेखि शिक्षण अस्पतालमा उपचाररत छन्। मिर्गौला प्रत्यारोपणपछि ओलीको यो पहिलो ट्वीट हो।                                                 (_)  ,  मोदीले कोरोना भाइरस संक्रमणविरुद्ध एकजुट हुन दक्षिण एसियाली सहयोग संगठन (सार्क) राष्ट्रहरुलाई शुक्रबार ट्वीट गर्दै आग्रह गरेका थिए। मोदीले भिडिओ कन्फ्रेन्सबाट छलफल गर्न सकिने बताएका छन्। कोरोना भाइरस संक्रमण रोकथामका लागि सार्क राष्ट्रका नेताहरुले एकजुट भएर कडा रणनीति बनाउन नरेन्द्र मोदीजीको प्रस्तावलाई म स्वागत गर्छु ओलीले ट्वीटमा भनेका छन् घातक रोगबाट हाम्रा नागरिकलाई बचाउन सार्क सदस्यराष्ट्रहरुसँग मिलेर काम गर्न मेरो सरकार तयार छ।                      ,   ,       ,        ,         ()  ,  सार्क सदस्य राष्ट्रको समूहमा भारत, पाकिस्तान, अफगानिस्तान, बंगलादेश, भुटान, माल्दिभ्स, नेपाल र श्रीलंका छन्। मोदीले पाकिस्तानसमेत सदस्य रहेको सार्क संगठनको बेवास्ता गर्दै बिमेस्टकलाई अघि बढाउने रणनीति लिएका थिए। नेपालमा १८ औं शिखर सम्मेलन सम्पन्नपछि सार्क सम्मेलन हुन सकेको छैन्।१९ औं सार्क सम्मेलन पाकिस्तानमा प्रस्ताव गरिए पनि भारतले बेवास्ता गर्दै आएको थियो।           ,            ,                         ()  ,"
निशुल्क मास्क वितरण गर्दै छत्रदेव,"सन्धिखर्क : चर्को मुल्यमा स्थानीयले मास्क किन्न थालेपछि अर्घाखाँचीको छत्रदेव गाउँपालिकाले मास्क उत्पादन सुरु गरेको छ । गाउँपालिका भित्रका सबै व्यक्तिलाई निशुल्क रुपमा मास्क वितरण गर्ने गरी उत्पादन सुरु गरेको हो । बजारमा मास्क पाइन छाडेपछि पालिकाले उच्च सतर्कता अपनाउँदै स्थानीय टेलर्स व्यवसायीमार्फत उत्पादन सुरु गरेको पालिका अध्यक्ष लेखनाथ पोख्रेलले बताए । विश्वभर महामारीको रुपमा फैलिएको कोरोना भाइरस नेपालमा पनि सङ्क्रमण फैलिने सम्भावना देखिएपछि सबै वडाका स्थानीयलाई वितरण गर्न सकिने गरी तीस हजार भन्दा बढी मास्क उत्पादन गर्ने काम भइरहेको उनले बताए । कोरोनाका त्रासका बीच मास्कको अभाव देखिएपछि पालिकाले आफै उत्पादनमा ध्यान दिएको उनले बताए । 'छिमेकी राष्ट्र चीनसहित धेरै देशमा कोरोना भाइरसको सङ्क्रमण फैलिएको छ । नेपालमा पनी यसको जोखिम छ, यसको फाइदा उठाउँदै कतिले कालोबजारी गरिरहेका छन्, हाम्रो पालिकाले आफै मास्क उत्पादन गरिरहेको छ ।' पालिकाका सबै कर्मचारीलाई मास्क वितरण गरिसकिएको र सबै वडा कार्यालयमार्फत स्थानीयलाई वितरण गर्न सुरु गरिएको प्रमुख प्रशासकीय अधिकृत खिमानन्द भुसालले बताए । कोरोना भाइरसको संभावित जोखिमलाई ध्यानमा राख्दै पालिकाले आफै मास्क उत्पादनमा जोड दिएको उनले बताए । बजार भाउभन्दा सस्तो मास्क आफूहरुले उत्पादन गरेर वितरण गरिएको उनको भनाइ छ।"
१७ लाख घुस ! नापी अधिकृतसहित पाँच पक्राउ,"काठमाडौं : रुपन्देही स्थित नापी कार्यालयका नापी अधिकृत सरोज श्रेष्ठसहित ५ कर्मचारी १७ लाख घुससहित पक्राउ गरेको छ। अख्तियारले घुस लिदा लिदै सर्भेक्षक तिर्थराम भण्डारी, सर्भेक्षक थानेश्वर चौधरी, मालपोत कार्यालयका नासु धर्मराज पन्थी, लेखापढी व्यवसायी जीवन शर्मा, मतियार राज कुमार अर्याललाई पक्राउ गरेको हो। उनीहरुले समेतले जग्गाको कित्ताकाटमा सहजीकरण गरिदिने भनि सेवाग्राहीसंग घुस लिएका थिए। उनीहरुलाई बुलटवलले सिद्धार्थ नगरपालिका १३ अशोका होटल नजिकबाट अख्तियारको टोलीले पक्राउ गरेको हो। उनीहरुलाई नियन्त्रणमा लिएर अनुसन्धान भइरहेको अख्तियार प्रदीपकुमार कोइरालाले जानाकरी दिए ।"
नालीमा डुबेर मृत्यु,विराटनगर : मोरङको ग्रामथान गाउँपालिका ४ कटहराका ५५ वर्षीय कोकाई माझीको शुक्रबार बिहान पानी जमेको नालीमा डुबेर मृत्यु भएको छ । प्रहरीकाअनुसार हिँड्ने क्रममा लडेका माझी कच्ची सडक छेउमा रहेको नालीमा डुबेका थिए । नालीबाट बाहिर निस्कन नसक्दा डुबेर उनको मृत्यु भएको मोरङ प्रहरीका प्रवक्ता डीएसपी मानबहादुर राईले बताए। प्रहरीले घटनाको अनुसन्धान सुरु गरेको जनाएको छ।
सिरहाको तीन नाकामा हेल्थ डेस्क,"सिरहा : छिमेकी मुलुक भारतमा कोरोना भाइरस (कोभिड१९)का संक्रमित भेटिएपछि नेपालभारत आवतजावत हुने सिरहाका तीन नाकामा हेल्थ डेस्क स्थापना गरिएको छ । त्यस हेल्थ डेस्कमा भारतबाट आउनेहरुलाई सोधपुछ र शंका लागेको व्यक्तिलाई 'इन्फ्रारेड थर्मोमिटर'को सहायताले टाढाबाटै तापक्रम जाच्ने गरिएको छ। जिल्ला स्वास्थ्य कार्यालय सिरहाका प्रमुख डाक्टर कृष्णदेव यादवका अनुसार सिरहाको माडर, बरियारपट्टि र ठाडी नाकामा हेल्थ डेस्क स्थापना गरिएको छ । यसबाहेक जिल्लाभरिमा सुरक्षित रहने जनचेतनासम्बन्धी कार्यक्रम गरिरहेको उनले जानकारी गराए । आइसोलेसन वार्ड स्थापनाका लागि पहल भइरहेको उनले सुनाए । यी नाकामा १० दिन अगाडिदेखि नै हेल्थ डेस्क स्थापना गरिएको थियो । तर उपकरण अभावका कारण व्यवस्थित हुन सकेको थिएन् । बिहीबारदेखि त्यहाँ टाढाबाटै तापक्रम नाप्ने 'इन्फ्रारेड थर्मोमिटर' राखिएको स्वास्थ्य कार्यालय प्रमुख यादवले बताए । बजारमा पर्याप्त मात्रामा मास्क नपाइरहेको उनले सुनाए । डेढ हप्तासम्म साधारण थर्मामिटरले तापक्रम नाप्नुपर्ने कारणले हेल्थ डेस्कमा बस्ने स्वास्थ्यकर्मीले प्रभावकारी रुपमा काम गर्न सकेका थिएन । त्यतिबेला उनीहरुले न्युन व्यक्तिलाई तापक्रम नाप्ने गरेका थिए । १० देखि ५ बजेसम्म मात्रै सरकारी स्वास्थ्यकर्मी नाकामा स्थापना गरिएको हेल्थ डेस्कमा बस्थ्यो । बिहीबारदेखि बिहान ६ देखि राती १२ बजेसम्म स्वास्थ्यकर्मी बस्नुपर्ने व्यवस्था गरिएको डाक्टर यादवले बताए । तीन 'सिफ्ट' मा ६६ घण्टाको समय मिलाएर स्वास्थ्यकर्मीको ड्युटी मिलाइएको उनले सुनाए । लहानस्थित सगरमाथा चौधरी आँखा अस्पतालमा भारतबाट बढी बिरामी उपचारका लागि आउने गरेका छन् । कोरोना भाइरसको संक्रमित कोही नभित्रियोस भनेर सावधानी अनाइरहेको अस्पतालका निर्देशक अभिशेक रोसनले बताए । 'अस्पतालमा बिरामीको उपचारमा कार्यरत स्वास्थ्यकर्मीलाई अनिवार्य मास्क प्रयोग र बिरामी जाचेपछि हात सफा गर्न अनिवार्य गराएका छौँ, 'उनले भने, 'ठाडी नाकामा अस्पतालको सहयोगमा हेल्थ डेस्क पनि स्थापना गरिएको छ ।' त्यस डेस्कमा अस्पतालका तर्फबाट दुईजना कर्मचारी र 'इन्फ्रारेड थर्मोमिटर' एक थान सहयोग गरिएको छ । कोरोना भाइरसको नाममा कालोबजारी गर्नेलाई तत्काल कारवाही गर्न सम्बन्धित निकायलाई प्रमुख जिल्ला अधिकारी गोपालकुमार अधिकारीले निर्देशन दिएका छन् । 'भाइरसको त्रास देखाएर कालोबजारी गर्नेलाई कारवाही गरिनेछ । प्रहरीलगायत निकायलाई निर्देशन गरिएको छ,'उनले भने, 'सावधानी अपनाउन जनचेतना मुलक कार्यक्रम गरिरहेका छौँ ।' सीमाका सुरक्षाकर्मीलाई कडाई गर्न पनि निर्देशन गरिएको उनले जनाए ।सभा, सम्मेलन रोकिएपछि व्यवसायीको कारोबारमा गिरावट आएको जिल्ला उद्योग वाणिज्य संघ सिरहाका अध्यक्ष अशोक अमात्यले सुनाए ।"
हत्या आरोपमा १४ वर्षपछि दुई जना पक्राउ,राजविराज : छिमेकीको हत्या आरोपमा तत्कालिन माओवादी नेता र उनका छोरा १४ वर्षपछि बिहीबार पक्राउ परेका छन् । फरार रहेका तिरहुत गाउँपालिका४ डिमनका ५३ वर्षीय सुकदेव यादव र उनका छोरा ३७ वर्षीय विनोदकुमार यादवलाई पक्राउ गरिएको इलाका प्रहरी कार्यालय कञ्चनरुपमा डीएसपी मकेन्द्रकुमार मिश्रले जानकारी दिए । पक्राउ परेका सुकदेव तत्कालिन नेकपा माओवादीका एरिया कमिटी सदस्य हुन् । जिल्ला अदालतबाट २०७५ मङ्सिर २० गते वारेण्टसहितको म्यादी पुर्जी जारी भएपछि आरोपितहरूको खोजी भइरहेकोमा सुनसरीको इनरुवामा फेला पारिएको डीएसपी मिश्रले बताए । इलाका प्रहरी कार्यालय कञ्चनरुपले जिल्ला प्रहरी कार्यालय सुनसरीको सहयोगमा उनीहरुलाई सुनसरीको इनरुवा नगरपालिका ९ बबीयाबाट पक्राउ गरेको हो । घटना लगत्तै फरार रहेका सुकदेव यादवको परिवार पछिल्लो समय सुनसरीको इनरुवा नगरपालिका ९ बबीयामा बसोवास गरिरहेका छन् । पक्राउ परेका आरोपितहरूलाई सुनसरीबाट सप्तरी ल्याइएको र इलाका प्रहरी कार्यालय कञ्चनरुपमा नियन्त्रणमा राखिएको डीएसपी मिश्रले बताए । तिरहुत गाउँपालिका४ डिमनका दिलिपकुमार यादवलाई जग्गाजमिनको सीमा विवादमा ०६२ असोज १७ गते गोली हानी हत्या गरेको उनीहरुमाथि आरोप छ । मृतकका भाई दिपनारायण यादवले इलाका प्रहरी कार्यालय कञ्चनरुपमा ०६२ असोज १८ गते दिएको उजुरी दर्ता गर्दै प्रहरीले राजविराजस्थित गजेन्द्रनारायण सिंह अस्पतालमा शवको पोस्टमार्टम गरेको थियो । तत्कालिन माओवादीका नेता एवंम् नेकपा प्रदेश कमिटी सदस्य देवनाथ यादवले घर गएका बेला सुकदेवको घर तोडफोड गरी आक्रमण गर्न खोज्दा प्रतिकारमा दिलिप मारिएको बताए । उक्त घटना द्वन्द्वकालिन मुद्दा भएको र मृतक परिवारले सो बापत राज्यबाट क्षतिपूर्तिसमेत पाइसकेको उनले बताए ।
स्वास्थ्य केन्द्रको बिजोग : २० वर्षे अवधिमा डेढ वर्ष मात्रै डाक्टर बसे,"बैतडी : जिल्लाको मेलौली नगरपालिकाका कार्यालय सहयोगी शुक्रदेव भट्ट यही फागुन २४ गते मृत फेला परे। भट्टको शव फेला परेपछि आफन्तजनलाई पोष्टमार्टमकै चिन्ताले झन् पीडा थपियो। घरपरिवारको अभिभावक गुमाएको पीडा परिवारका सदस्यहरुमा एकातिर थियो नै। अर्कोतिर शव बोकेर पाटन पुर्याउनुपर्ने बाध्यता आइलाग्यो। मेलौली नगरपालिका६ का वडा अध्यक्ष परमानन्द भट्टले भने, नजिकैको केशरपुर प्राथमिक स्वास्थ्य केन्द्रमा डाक्टर नहुँदा पोष्टमार्टमका लागि शव पाटन पुर्याउनुपर्ने बाध्यता छ। २०५६ सालमा स्थापना भएको प्राथमिक स्वास्थ्य केन्द्र डाक्टरविहिन हुँदा हामीलाई धेरै समस्या भएको छ। मंगलबार मात्रै मेलौली नगरपालिका९ असुरकी ८ वर्षीय बालिका सीता लुहारको चितुवाको आक्रमणबाट मृत्यु भयो। चितुवाका कारण छोरी गुमाएको पीडा पदमराम लुहार परिवार छँदै थियो त्यसमा शव पोष्टमार्टम लागि पाटन पुर्याउनुपर्ने बाध्यता आइलाग्यो। नजिकैकको केशरपुर प्राथमिक स्वास्थ्य केन्द्रमा डाक्टर नहुँदा केही घटनामा मानिसको मृत्यु भएमा शव पोष्ट मार्टमका लागि अन्यत्र लैजानुपर्ने तल्लोसोराडबासीको बाध्यता कायमै छ। २०५६ सालमा स्थापना भएको प्राथमिक स्वास्थ्य केन्द्रमा अहिलेसम्म डेढ वर्ष मात्रै डाक्टर बसेका छन्। अन्य समयमा प्राथमिक स्वास्थ्य केन्द्र हेल्थ असिष्टेन्टकै भरमा सञ्चालन भइरहेको छ। केशरपुर प्राथमिक स्वास्थ्य केन्द्र मेलौलीमा डाक्टर नहुँदा तल्लोसोराड क्षेत्रका मेलौली नगरपालिका, शिवनाथ गाउँपालिका र पञ्चेश्वर गाउँपालिकाका नागरिकले सास्ती भोग्दै आएका छन्। तल्लोसोराड क्षेत्रको एक मात्रै रेफरल सेन्टरको रुपमा रहेको प्राथमिक स्वास्थ्य केन्द्रमा डाक्टर नहुँदा उपचारका लागि भारत जानुपर्ने बाध्यता रहि आएको छ। संघीयता आएपछि नजिककै प्राथमिक स्वास्थ्य केन्द्रमा डाक्टरको पदपूर्ती होला। उपचार सेवामा हाम्रो पनि पहुँच बढ्ला भनेर सोचेका थियौं। तर हामीले अहिले पनि उपचारका लागि भारत जानुपर्ने बाध्यता कायमै रहेको छ।मेलौली१ का गणेश पार्कीले भने, संघीयता पछि स्वास्थ्य सेवा झन् कमजोर भएको छ। हाम्रो क्षेत्रमा भएको सेवा पनि डाक्टरको अभावमा पाउन सकेका छैनौं। सरकारले सञ्चालनमा ल्याएको स्वास्थ्य बीमा कार्यक्रम अन्तर्गत केशरपुर प्राथमिक स्वास्थ्य केन्द्र मेलौली सूचीकृत संस्था पनि हो। सो संस्थामा बीमा गरेका नागरिकले निशुल्क उपचार पाउनुपर्ने हुन्छ। सूचीकृत स्वास्थ्य संस्थामा मेडिकल अधिकृत, आफ्नै फार्मेसी, एक्सरे सेवा, इसिजी सेवालगायत हुनुपर्ने हुन्छ। तर केशरपुर यी कुनै पनि सेवा सुविधा छैनन्। यसले गर्दा स्वास्थ्य बीमा पनि प्रभावकारी भएको छैन्। स्वास्थ्य केन्द्रमा भएका एक्सरे मेसिन, अल्ट्रासाउण्ड मेसिन, इसिजीलगायत काम नलाग्ने अवस्थामा पुगेका छन्। एक्सरे, अल्ट्रासाउण्ड र इसीजीको रिपोट डाक्टरले हेनुपर्ने हुन्छ। तर हाम्रो डाक्टर नहुँदा यी मेसिनहरु पनि प्रयोगविहिन भएका छन् हेल्थ असिष्टेन्ट मुकेशकान्त दयालले भने। स्वास्थ्य बीमा गरेका नागरिक निशुल्क उपचारका लागि प्राथमिक स्वास्थ्य केन्द्रमा पुग्ने गरेको भएपनि जनशक्तिको अभावमा सेवा दिन नसकिएको हेल्थ असिष्टेन्ट दयालले बताए। उनले भने प्राथमिक स्वास्थ्य केन्द्रमा डाक्टर नहुँदा हामीलाई झन् समस्या भएको छ। सेवाग्राहीहरु रिसाएर फर्कने गरेका छन्। केशरपुर प्राथमिक स्वास्थ्य केन्द्र मेलौलीमा एकजना मेडिकल अधिकृतसँगै एक जना स्टाफ नर्सको दरबन्दी पनि छ। दुबै दरबन्दी गएको एक वर्षदेखि खाली रहेको छ। स्टाफ नर्स र डाक्टर दुबै नहुँदा सेवाग्राहीलाई समस्या परेको स्थानीय भानी दयालले बताए। उनले भने मेलौलीमा डाक्टर नहुँदा हामी तीन स्थानीय तहका नागरिकलाई समस्या परेको छ। हामीले केही स्वास्थ्य समस्या भएमा भारत अथवा जिल्ला सदरमुकाम पुग्नुपर्ने बाध्यता छ।"
डडेल्धुराको सीमावर्ती नाकामा हेल्थडेस्क,डडेल्धुरा : भारतसँग सीमा जोडिएको डडेल्धुराको परशुराम नगरपालिकाका सीमाक्षेत्रमा कोरोना भाइरस कोभीड१९ संक्रमण जाँच गर्न तथा स्वास्थ्य निगरानीका लागि हेल्थ डेस्क राखिएको छ । सीमाक्षेत्र नाकामा जिल्ला प्रशासन कार्यालय डडेल्धुरा र स्थानीय सरकार स्वास्थ्य विभाग तथा सुरक्षाकर्मीले निगरानी समेत बढाएको छ । सुदूरपश्चिम क्षेत्र नजिक रहेको भारतको लखनउमा पनि कोरोनाको संक्रमण बढेको खबर बाहिर आएसँगै सिमाक्षेत्रमा कडाइका साथ निगरानी बढाइएको प्रमुख जिल्ला अधिकारी जगन्नाथ पन्तले जानकारी दिए । कोरोना भाइरसबाट बच्न र जोगिनका लागि डडेलधुरामा रहेका नाकाहरुमा कोभीड१९ को संक्रमण रोक्न हेल्थ डेस्क स्थापना गरिएको हो । भारतबाट नेपाल भित्रिने यात्रुहरुको स्वास्थ्य परीक्षणका लागि बिहीबारदेखि हेल्थ डेस्क सञ्चालनमा ल्याइएको परशुरामनगरपालिकाका प्रमुख प्रशासकीय अधिकृत तारानाथ पनेरुले बताए । नगरपालिकाको वडा नं ६ तातापानी र वडा नं ५ परिगाउँ नाकामा हेल्थ डेस्कको स्थापना गरेको हो। हेल्थ डेस्कमा २२जना स्वास्थ्यकर्मी तथा आवश्यकताअनुसार सुरक्षाकर्मी खटाइएको समेत अधिकृत पनेरुले जानकारी दिए । यसैबीच परशुराम नगरपालिकाको खेल मैदान परशुराम रंग मैदानमा आइसोलेसन वार्ड समेत स्थापना गरिएको छ । यदि कोही कोरोनाको संकास्पद बिरामी फेला परे उनीहरुका लागि ४देखि ५ शैयाको आइसोलेसन वार्ड स्थापना गरिएको हो ।आवश्यकताअनुसार प्रदेश सरकारको सामाजिक विकास मन्त्रालयसँगको समन्वयमा स्वाथ्यकर्मी परिचालन तथा आइसोलेसन वार्ड आवश्यकताअनुसार थप गर्न सकिने अधिकृत पनेरुले जानकारि दिए । हाल तातापानीर परशुराम नाकाबाट दैनिक २ सय जना आहोरदोहोर गर्ने गर्दछन् ।यसअघि जिल्ला प्रशासन कार्यालय डडेल्धुराले गत फागुन २२ गते हेल्थ डेस्क स्थापन गर्न स्थानीय तहलाई पत्राचार गरेको भएपनि स्थापना हुन सकेको थिएन । छिमेकी मुलुक भारतमा ७३ जनामा कोरोनाको संक्रमण पुष्टि भएको छ । मृत्यु भने कसैको पनि भएको छैन ।विश्व स्वास्थ्य संगठनले नेपाललाई कोरोनाको उच्च जोखिममा राखेको छ । यसकारण पनि सीमाक्षेत्रमा हेल्थ डेस्क राखिएको स्वास्थ्यकर्मी बताउँछन् । परशुराम नाकाबाट भएर आउने सर्वसाधारणको स्वास्थ्य चेकजाँच गर्नका लागि हेल्प डेस्क राखिएको भए पनि पहाडी क्षेत्र प्रवेश गर्ने भागेश्वर गाउँपालिकाका छोटी भन्सार र अन्यखुला क्षेत्रकाबारेमा भने चाँडै व्यवस्था हुने जनाएका छन् ।
स्याललाई हानेको गोली आफैंलाई लागेपछि,दैलेख : स्याल लखेट्न पड्काएको बन्दुकको गोली आफैंलाई लागेर दैलेखमा एक युवक घाइते भएका छन् । जिल्लाको नौमूले गाउँपालिका २ बस्ने बिर्खबहादुर शाही घाइते भएका हुन् । बाख्रा चराउन जंगल गएका बेला स्यालले बाख्रालाई आक्रमण गर्न खोजेपछि शाहीले स्याल लखेट्न पड्काएको बन्दुक आफैंलाई लागेको प्रहरीले जनाएको छ । उनको खुट्टा र हातमा गम्भीर चोट लागेको जिल्ला प्रहरी कार्यालय दैलेखका निमित्त प्रमुख नैनबहादुर साँवदले जानकारी दिए । घाइते युवक शाहीलाई उपचारका लागि स्वास्थ्य सेवा कार्यालय दैलेखमा ल्याइएको थियो । दैलेखमा उपचार सम्भव नभएपछि कर्णाली प्रदेशको राजधानी वीरेन्द्रनगरस्थित कर्णाली प्रदेश अस्पतालमा रिफर गरिएको निमित्त प्रमुख साँवदले बताए । घटनास्थलमा प्रहरीको टोली पुगेर थप अनुसन्धान थालेको उनले बताए ।
बलात्कार मुद्दा : अनेरास्ववियुका नेता राईलाई आठ वर्ष कैदको फैसला,काठमाडौं : अनेरास्ववियुका निवार्तमान केन्द्रीय सदस्य इन्द्रहाङ राईलाई अदालतले बलात्कार मुद्दामा आठ वर्ष ६ महिना कैदको फैसला गरेको छ। काठमाडौं जिल्ला अदालतका न्यायाधीश विनोदकुमार पोखरेलको इजलासले बिहीबार सत्तारुढ नेकपा निकट विद्यार्थी नेता राईलाई आठ वर्ष ६ महिना कैदको फैसला सुनाएको हो। जिल्ला अदालतका श्रेस्तेदार आनन्द श्रेष्ठका अनुसार साढे आठ वर्ष कैदसहित पीडितलाई एक लाख ५० हजार रुपैयाँ क्षतिपूर्ति दिनुपर्ने फैसलामा उल्लेख छ। रत्नराज्य लक्ष्मी क्याम्पसका स्ववियु नेतासमेत रहेका राईले गत कात्तिक ११ गते आफ्नै साथीकी बहिनीलाई देउसी खेल्न बोलाएर बलात्कार गरेको भन्दै प्रहरीमा उजुरी परेको थियो। दिदी काठमाडौंमा नभएको मौका पारी तिहारको अघिल्लो दिन उनले बहिनीलाई देउसी खेल्न बोलाएर बलात्कार गरेको आरोप राईमाथि थियो। देउसी खेल्न बोलाएर मोटरसाइकलमा माकलबारीस्थित आफन्तको डेरामा लगेर बलात्कार गरेको पीडितको उजुरीमा उल्लेख थियो।
कोरोना प्रभाव : अन्नपूर्ण पदमार्गमा पर्यटकको स्वास्थ्य जाँच,"बेंसीसहर : कोरोना भाइरस संक्रमणको सम्भावित जोखिम न्युनिकरणका लागि हिमाली जिल्ला मनाङ प्रवेशद्वारमा हेल्थडेक्स स्थापना गरिएको छ । दैनिक सयौं आन्तरिक तथा बाह्य पर्यटक ओहोरदोहोर हुने मनाङमा अब स्वास्थ्य जाँच गरेर मात्र प्रवेश दिइने भएको छ । मनाङ नासों गाउँपालिका १ धारापानीमा हेल्थडेक्स स्थापना गरी पर्यटकको स्वास्थ्य जाँच सुरु गरिएको हो। जिल्ला प्रशासन कार्यालय मनाङको अगुवाइमा मनाङ नासों गाउँपालिका, जिल्ला स्वास्थ्य कार्यालय, जिल्ला अस्पातल र अन्नपूर्ण संरक्षण क्षेत्र आयोजना (एक्याप) धारापानी चेकपोष्टको संयुक्त पहलमा हेल्थ डेस्क स्थापना गरिएको हो । मनाङका प्रमुख जिल्ला अधिकारी पुष्पराज पौडेलका अनुसार हेल्थडेक्समा बिहान ८ बजेदेखि साँझ ६ बजेसम्म स्वास्थ्य जाँच गर्ने व्यवस्था मिलाइएको छ । अन्नपूर्ण पदमार्गमा पर्ने यस क्षेत्रमा पर्यटकीय सिजनमा दैनिक ५ सयको हाराहारीमा आन्तरिक तथा बाह्य पर्यटकहरु आउने गर्दछन् । 'यहाँको प्रमुख आधार नै पर्यटन हो । घुम्न आउने पर्यटकलाई रोक्न सकिएको छैन, तर सजगता चाँही अपनाइएको छ, नासो गाउँपालिकाका अध्यक्ष चन्द्र घलेले भने, 'कोरोना संक्रमण विश्वव्यापी समस्या भएकोले यसबाट जोगिन स्थानीयस्तरमा प्रचारप्रसार र सचेतनाका कार्यक्रमपनि गरिरहेका छौं ।' कैदीबन्दीलाई सचेतना जिल्ला प्रशासन कार्यालय मनाङले कारागारका कैदीबन्दीलाई कोरोना भाइरसबाट जोगिने उपायबारे स्वास्थ्य जानकारी गराएको छ। मनाङ जिल्ला अस्पतालका मेडिकल अफिसर डा प्रतिक न्यौपानेले सरसफाई, हातधुने तरिकार, माक्स लगाउने तरिका आदिबारे जानकारी गराएका थिए । यस्तै, चामेस्थित नेपाली सेनाको रणदल गुल्मले पनि चामे र नासोँ गाउँपालिकामा कोरोना भाइरसबारे सचेतना कार्यक्रम सञ्चालन गरेको छ । सेनाले कोरोना रोगको लक्षण र बच्ने उपायबारे स्थानीयलाई सचेत गराइएको गुल्मका उपसेनानी फत्त श्रेष्ठले बताए ।"
कोरोना त्रास : बैतडीमा ४ घाट बन्द,"बैतडी : भारतसँग सीमा जोडिएका बैतडीका ४ वटा घाट बन्द गरिएका छन्। महाकाली नदीमा डुंगामार्फत आवतजावत गरिने ती घाटहरु कोरोनाको जोखिम बढेको भन्दै बन्द गरिएको हो। शिवनाथ गाउँपालिकाको सुल्लेखानमा बसेको सरोकारवालाहरुको बैठकले पञ्चेश्वर गाउँपालिका र शिवनाथ गाउँपालिकासँग जोडिएका घाटहरु बन्द गर्ने निर्णय भएको शिवनाथ गाउँपालिकाका अध्यक्ष कर्णसिंह साउँदले बताए। उनले भने शिवनाथ गाउँपालिकासँग जोडिएका दुई घाटमध्ये नागार्जुन घाटमा हेल्थ डेस्क स्थापना गर्ने कुस्मौद घाट बन्द गर्ने निर्णय भएको छ। पञ्चेश्वर गाउँपालिकासँग जोडिएका बलारघाट, धरमघाट र ढोयाघाट तत्कालका लागि बन्द गर्ने निर्णय भएको गाउँपालिका उपाध्यक्ष बीना भट्टले जानकारी दिइन्। गाउँपालिकासँग जोडिएका ६ घाटमध्ये ३ मा हेल्थडेस्क स्थापना गर्ने र ३ ओटा बन्द गर्ने निर्णय भएको उनले बताइन्। उनले भनिन् रोलघाट, डिम्बरघाट र विनायक घाटमा हेल्थ डेस्क स्थापना गर्छौं। बाँकी ३ ओटा घाट तत्कालका लागि बन्द गर्छौं। छिमेकी भारतमा पनि कोरोनाको संक्रमण फैलिसकेकाले सम्भावित जोखिमबाट बच्नका लागि सीमा क्षेत्रमा सतर्कता अपनाउन हेल्थ डेस्क स्थापना गर्न नसकिने घाटहरु बन्द गर्न आग्रह गरिएको स्वास्थ्य कार्यालयका प्रमुख योगेशप्रसाद भट्टले बताए। उनले भने भारतसँग सीमा जोडिएका तल्लोसोराडका ४ ओटा घाटमा हेल्थ डेस्क स्थापना गर्ने निर्णय भएको छ। त्यसका लागि आवश्यक उपकरण हामीले मगाईसकेका छौं। ४ ओटा घाट बन्द गर्ने निर्णय भएको छ। ती घाटहरुमा तत्कालका लागि आवतजावत बन्द गरिएको छ। बैतडी भारतसँग सीमा जोडिएका जिल्ला भएकाले सीमा नाकाहरुमा उच्च सतर्कता अपनाएको स्वास्थ्य कार्यालयको दाबी छ। झुलाघाट नाकामा भने नियमित रुपमा हेल्थ डेस्कमार्फत नेपाल फर्किन नागरिकको स्वास्थ्य परीक्षण भइरहेको भट्टले बताए।"
२ लाख घुससहित वन अधिकृत पक्राउ,काठमाडौं : अख्तियार दुरुपयोग अनुसन्धान आयोगले डिभिजन वन अधिकृत सन्तमाया श्रेष्ठलाई २ लाखभन्दा बढी घुससहित नियन्त्रणमा लिएको छ। दुई लाख तीन हजार पाँच सय घुससहित डिभिजन वन कार्यालय दौलखाका कार्यरत डिभिजन वन अधिकृत सन्तमाया श्रेष्ठलाई अख्तियारको टोलीले नियन्त्रणमा लिएको अख्तियारका प्रवक्ता प्रदीपकुमार कोइरालाले जनाएका छन्। काठ व्यापारीसँग घुस रकम उठाइ सरकारी गाडीमा दोलखाबाट काठमाडौं आउँदै गरेको भन्ने सूचनाको आधारमा अख्तियार दुरुपयोग अनुसन्धान आयोग टंगालको टोलीले भक्तपुरको गठ्ठाघर चोकबाट नियन्त्रणमा लिएको अख्तियारले जनाएको छ।
भ्रुणहत्या प्रकरण : धरौटीमा छुटे गाउँपालिका अध्यक्ष,"फिदिम : जिल्ला अदालत पाँचथरमा इजलाशको ढोका बाहिरपट्टी बिहीबार समन्वय समिति पाँचथरका प्रमुख विष्णुप्रसाद सापकोटा कुर्सीमा बसिरहेका थिए। सापकोटासँगै अर्को कुर्सीमा भ्रुणहत्या गराउन दबाब दिएको आरोप लागेका कुम्मायक गाउँपालिका अध्यक्ष जयबहादुर चेम्जोङ बसेका थिए। वरपरबाट प्रहरीले पहरा दिइरहेका थिए। आज अदालतमा नेताहरूको खुब भिडभाड छ, श्रेस्तेदार राजकुमार न्यौपानेले भने, अदालतमा यस्तो भीड कहिल्यै हुँदैनथ्यो। अदालत पारिसरको भीडमा पूर्वमन्त्री डम्बरसिंह सम्बाहम्फे, नेकपा पाँचथरका अध्यक्ष राजकुमार भण्डारी, गाउँपालिका उपाध्यक्ष सीता आचार्य, वडाध्यक्षलगायतका दर्जनौं नेता कार्यकर्ताको लाइन नै थियो। अन्तरजातिय विवाह गरेकी दलित युवतीको पेटमा हुर्किएको भ्रुणहत्या गरेको आरोपमा फरार रहेका गाउँपालिका अध्यक्ष चेम्जोङ ३५ दिन कटाएर बिहीबार अदालतमा उपस्थित भएका हुन्। जिल्ला अदालत पाँचथरका न्यायाधीश मोहनराज भट्टराईको एकल इजलासले आरोपित चेम्जोङ्लाई ५५ हजार धरौटीमा छाड्न आदेश दिएको छ। यसअघि भ्रूणहत्याको आरोपमा पक्राउ परेका फिदिममा सञ्चालित समर्पित अस्पतालका चिकित्सक विसालचन्द्र सुवेदी, सोही अस्पतालका पब्लिक रिलेसन अफिसर शिशिर आङ्बो र कुम्मायक गाँउपालिकको यासोकमा सञ्चालित यासोक फार्मेसीका खगेन्द्र घिमिरे जनही ८० हजार धरौटीमा छुटेका थिए। भ्रूणहत्याको आरोपमा मुद्दा परेका सात जनामध्ये चार जना धरौटीमा छुटेका छन्। युवतीसँग विवाह गरेका आरोपित रमेश खड्का, रमेशका दाजु सन्तोष खड्का र दिदी कमला भने अझै फरार छन्। कुम्मायक गाउँपालिका१ यासोक बजारकी १९ वर्षीया दलित युवतीको पेटमा हुर्किएको २१ हप्ताको भू्रण हत्या गरेको आरोपमा उनीहरूविरुद्ध मुद्दा परेको थियो। मेघा बैंक कुम्मायक शाखामा कार्यरत स्याबरुम्बाका रमेश खड्कासँग प्रेम विवाह गरेकी ती युवती सुकुम्वासी दलित परिवारकी हुन्। अध्यक्षकै दबाबमा भ्रूणहत्या शीर्षकमा अन्नपूर्ण पोस्टमा समाचार प्रकाशित भएपछि ती युवतीले गाउँपालिका अध्यक्ष चेम्जोङसहित सात जनाविरुद्ध माघ २२ गते प्रहरीमा जाहेरी दिएकी थिइन्। रमेशसँग साउन २८ गते फिदिमस्थित शिवालय मन्दिरमा गएर प्रेम विवाह गरेको पीडित युवतीको भनाइ छ। विवाहपछि गर्भवती बनेकी युवतीको गर्भ फाल्न गाउँपालिका अध्यक्ष चेम्जोङ, रमेशका दाजु सन्तोष र कमला खड्काले दबाब दिएको युवतीको भनाइ छ। गर्भ नफाले गाउँपालिकाबाट दिइने सेवा सुविधाबाट वञ्चित गराउने र गाउँ निकाला गर्ने भनेर अध्यक्ष चेम्जोङसहित रमेशका दाजु र दिदीले धम्क्याएर गर्भ फाल्न लगाएको भन्दै युवतीले जाहेरी दिएकी थिइन्। दबाबपछि ती युवतिलाई पुष २४ गते फिदिमस्थित समर्पित अस्पताल ल्याइएको थियो। पुष २६ गते राति युवतीको पेटमा रहेको २१ हप्ताको भ्रुणहत्या गरेर २८ गते अस्पतालबाट डिस्चार्ज दिइएको थियो। गाउँपालिका अध्यक्षको दबाबमा भ्रूणहत्या कुम्मायक गाउँपालिका अध्यक्षविरुद्ध एकपछि अर्को मुद्दा"
रौतहट भित्रिएका ५ हजारको स्क्रिनिङ,"गौर : भारतबाट नेपाल प्रवेश गरेका ५ हजारभन्दा बढीको स्वास्थ्य स्क्रिनिङ गरिएको छ। कोरोना भित्रने त्रासले रौतहटका बासिन्दा पनि चिन्तित छन्। भारतले बैरगनियाँ नाकामा पनि हेल्प डेस्क राखेको छ। रौतहटको गौर नगरपालिकाको भन्सार क्षेत्र र बौधिमाई नगरपालिकाको बंकुल नाकाबाट बिहीबार दिउँसोसम्म नेपाल प्रवेश गरेका ५ हजार ३ सय जनाको परीक्षण गरिएको जिल्ला प्रशासन कार्यालय रौतहटले जनाएको छ। कोरोनाले विश्वव्यापी प्रभाव परेका बेला रौतहटवासीलाई भीडभाड एवं मेलामा नजान र सावधानीपूर्वक रहनसमेत अनुरोध गरेको रौतहटका सीडीओ वासुदेव घिमिरेले जनाएका छन्। जिल्ला प्रहरी कार्यालयअन्तर्गतका सबै एकाइले गाउँगाउँमा सम्बन्धित निकायको समन्वयमा सचेतनाका कार्यक्रम आयोजना गरिरहेको जिल्ला प्रहरी कार्यालय रौतहटका एसपी रविराज खड्काले बताएका छन्। सुरक्षा निकायका पदाधिकारी, स्वास्थ्यकर्मी, जनप्रतिनिधि सहितको बसेको बैठकले कोरोनाबाट जोगिन विभिन्न कार्यक्रम गर्ने निर्णय गरेको जिल्ला प्रशासन कार्यालय रौतहटले जनाएको छ। हाटबजार, मेलापर्व, भेला, सभा, कन्सर्टलगायत भीडभाड हुने ठाउँमा नजान र त्यस्ता कार्यक्रमसमेत नगर्न अनुरोध गरिएको छ। स्वास्थ्यकर्मीले गौर र बंकल नाकामा नेपाल भित्रने मानिसको दैनिक १६ घण्टा जाँच गरिरहेका छन्। ३ वटा टोलीले नाकामा जाँच भैरहेको छ। दुवै नाकामा एम्बुलेन्ससहितको डेस्क राखिएको छ। सञ्चारमाध्यमबाट सूचना प्रसारण, टोलटोलमा सचेतना कार्यक्रम गर्दै आएको गौर नगरपालिकाका मेयर अजय गुप्ताले बताए। चस्मा, मास्क, पन्जा प्रयोग गर्न, हात नमिलाउन, साबुनपानीले नियमित हातधुन र व्यक्तिगत सरसफाइमा ध्यान दिन स्वास्थकर्मीले आग्रह गरेका छन्।"
सेक्यूरिटी प्रिन्टिङ जीटुजीबाट खरिद नगर्नु : लेखा समिति,काठमाडौं : संघीय संसदको लेखा समितिले सेक्यूरिटी प्रिन्टिङ प्रेस जीटुजीबाट खरिद नगर्न निर्देशन दिएको छ। शुक्रबार सार्वजनिक लेखा समितिको बैठकमा अधिकांश सांसदले सेक्यूरिटी प्रिन्टिङ प्रेस खरिद प्रक्रिया जीटुजीबाट गर्न नहुने बताएपछि जीटुजीबाट खरिद नगर्न निर्देशन दिएको हो। जीटुजीको सट्टा सेक्यूरिटी प्रिन्टिङ प्रेस अन्तर्राष्ट्रिय बोलपत्रको माध्यमबाट गर्नुपर्ने सुझाएका थिए। समितिले सांसदहरुको सुझावकै आधारमा सेक्यूरिटी प्रिन्टिङ प्रेस जीटुजीबाट खरिद नगर्न सरकारलाई निर्देशन दिएको हो। सेक्यूरिटी प्रिन्टिङ प्रेस अत्यावश्यक भएको खण्डमा अन्तर्राष्ट्रिय बोलपत्रबाट खरिद प्रक्रिया अघि बढाउने कार्य अघि बढाउन निर्देशन दिएको हो। सञ्चार तथा सूचना प्रविधि मन्त्री डा युवराज खतिवडाले मन्त्रालयको पदभार ग्रहण गर्दा पनि सेक्यूरिटी प्रिन्टिङ प्रेस अन्तर्राष्ट्रिय बोलपत्रबाट खरिद गर्ने बताएका थिए। पूर्वसञ्चार तथा सूचना प्रविधिमन्त्री गोकुल बाँस्कोटाको टेप प्रकरण सार्वजनिक भएसँगै सेक्यूरिटी प्रिन्टिङ खरिद प्रक्रियाको अनियमियता सतहमा आएको थियो।
संघीय सरकारसँग १२ सय विघा जग्गा माग्दै प्रदेश सरकार,"विराटनगर : प्रदेश १ सरकारले संघीय सरकार मातहतमा सुनसरीको अमरडुवामा रहेको १२ सय विघा जग्गा औद्योगिक पार्क निर्माणका लागि प्रदेश सरकारलाई दिन माग गर्ने निर्णय गरेको छ । बिहीबार बसेको प्रदेश १ मन्त्रीपरिषदको बैठकले सो जग्गामा औद्योगिक पार्क बनाउन प्रदेश सरकारले बजेट समेत छुट्याएको संघीय सरकारसमक्ष जग्गा माग गर्ने निर्णय गरेको जनाएको छ । बैठकको निर्णय सार्वजनिक गर्दै सरकारकार प्रवक्ता समेत रहेका आन्तरिक मामिला तथा कानुन मन्त्री हिक्मत कुमार कार्कीले जग्गा खाली रहेकाले यस्तो निर्णय गरेको जानकारी दिए । 'साल्ट ट्रेडिङ कर्पोरेसनको नाममा रहेछ, प्रयोगबिहीन रहेकाले सो क्षेत्रमा औद्योगिक पार्क बनाउने सरकारको योजना छ,'मन्त्री कार्कीले भने, 'यसको लागि प्रदेश १ सरकारले २ करोड बजेट समेत छुट्याएको छ ।' संघीय सरकारबाट जग्गा भोगचलनका लागि प्रदेश सरकारलाई स्वीकृति दिनसाथ औद्योगिक पार्क निर्माणको काम सुरु गर्ने मन्त्री कार्कीले बताए । यो जग्गामा अहिले उखु खेती हुँदै आएको छ । पहिले उक्त जग्गा मोरङ सुगर मिस्सको नाममा रहेको २०५८ सालमा मोरङ सुगर मिल्स बन्द भएपछि त्यसको व्यवस्थापन साल्ट ट्रेडिङ कर्पोरेसनले जिम्मा लिएको थियो । एकै स्थानमा औद्योगिक पार्क बने उत्पादन र सञ्चालन गर्न सहज हुने प्रदेश सरकारको विश्वास छ । यस्तै बिहीबारको मन्त्रीपरिषद बैठकले विराटनगर जुटमिलको जग्गा र जुटमीलको संरचनाको अध्यायन गरी प्रतिबेदन तयार पार्न कार्यदललाई निर्माण गरेको छ । प्रदेश सरकारका प्रमुख सचिव, कानुन सचिव र उद्योग सचिव रहेको कार्यदलले प्रतिबेदन तयार पर्ने र उक्त प्रतिबेदन संघीय सरकारलाई बुझाउँदै सो आधारमा जुटमिलको व्यवस्थापनमा लाग्ने प्रस्ताब समेत बैठकले तयारी पारेको छ । बैठकले स्थानीय तहलाई ससर्त अनुदानको रुपमा वित्त हस्तान्तरण गर्ने आर्थिक मामिला तथा योजना मन्त्रालयलाई अनुमति प्रदान गर्ने निर्णय गर्नुको साथै प्रदेश सहकारी नियमावली २०७६ पनि स्वीकृत गरेको छ । ओखलढुङ्गाको सिद्धिचरण नगरपालिकाका लागि आवश्यक पर्ने विद्यालयको जग्गा भोगाधिकारका लागि संघीय सरकारसमक्ष पठाउने सहितका महत्वपूर्ण निर्णय भएको मन्त्री कार्कीले जानकारी दिए ।"
घुरमा जलेको जीवन,"राजविराज : रञ्जुदेवी यादव अहिले गजेन्द्रनारायण सिंह अस्पताल, राजविराजमा छिन्। आगोले शीरदेखि पाउसम्म जलेको छ। उपचारको अभावमा औंलाहरू कुहिएर झर्ने अवस्थामा छ। उपचारमा संलग्न चिकित्सक, नर्सहरू शरीरका अंगहरू कुहिएर गन्हाउन थालेको बताउँछन्। अशक्तताले २५ वर्षीया रञ्जु बोल्न पनि सक्दिनन्। आउनेजानेसँग याचनाको नजरले हेर्छिन् र आँसु झार्छिन्। माघ २६ गते आगोले जलेकी रञ्जुलाई एक महिनापछि राजविराजस्थित अस्पताल भर्ना गरिएको अस्पतालका हेल्थ असिस्टेन्ट सन्तोष मेहताले बताए। उनको जलेको विभत्स शरीर कमजोर मुटु भएकालाई हेर्न पनि गाह्रो छ। उपचारमा संलग्न डा राजीब मिश्रले राजविराजमा उपचार सम्झव नभएको भन्दै रेफर गरेका छन्। आर्थिक अभावका कारण बाहिर लैजान नसक्ने भएर बिरामीको परिवार राजविराजमै राख्न बाध्य छन्। अहिले रञ्जुको रेखदेख उनका पति बबलेश र आमा कौशिल्याले गरिरहेका छन्। रञ्जुको सासूको मृत्यु भइसकेको छ। ससुरा लगन गाउँकै एक जमिन्दारको घरमा मजदुरी गर्छन्। ठेकेदारमार्फत भारतको दिल्ली पुगेका पति एक फर्निचर पसलमा मजदुरी गर्छन्। रञ्जु एक वर्षीया छोरीसँग सप्तरीको बोदे बर्साइन नगरपालिका१०, खडगपुर दक्षिणबरिया टोलस्थित घरमा बस्थिन्। घरमा शौचालयको अभावले अध्यारोमा शौच जानुपर्ने बाध्यता थियो। उज्यालो नहुँदै रञ्जु पनि बाहिर गइन्। जाडो लागेकाले घर फर्किएपछि घुर बालिन् र आगो ताप्न थालिन्। निन्द्रा नपुगेकाले झकाएकी उनको साडीमा आगो सल्केको पत्तो पाइनन्। आगोको लप्कोमा परेको शरीर लिएर गुहार माग्दै कोठा बाहिर निक्लिइन्। ठूली आमा आए पनि आगो निभाउने हिम्मत गर्न सकिनन्। बिदामा घर आएका काका शम्भु प्रहरीमा जागिरे भएको र आगो निभाउने तरिका थाहा भएकाले उनले नै कम्बलमा बेरेर जमिनमा गुड्काएपछि आगो निभ्यो। तर त्यतिबेलासम्म रञ्जुको पूरै शरीर जलिसकेको थियो। घाइते भएकी रञ्जुलाई एम्बुलेन्समा बिराटनगरस्थित म्याक्स अस्पताल पुर्याइयो। त्यहाँ रञ्जुको आइसीयुमा उपचार भयो। दिल्लीबाट आउँदा बबलेशले ६ हजार रुपैयाँ ल्याएका थिए। उनका बुवा लगनले आफ्ना मालिकसँग मागेर १५ हजार सहयोग लिए। २५ हजार रुपैयाँ सासूआमाले दिइन्। सबैतिरबाट जोडजाड गरेको पैसा एक दिनमै अस्पताल, औषधि र एम्बुलेन्स खर्चमै सकियो। एक दिनमा ड्रेसिङ चार्ज २० हजारसहित ३६ हजार खर्चको बिल अस्पतालले थमाएपछि पीडितहरूले सबैतिरबाट जोडेको रकम म्याक्स अस्पताललाई बुझाए। अस्पतालले थप रकम नदिए उपचार नहुने भन्दै अन्यत्र लैजान दबाब दिएको रञ्जुका पति बबलेशले बताए। अस्पतालले निस्कन दबाब दिएपछि माघ २७ गते राति अस्पतालबाट बाहिर निस्कएको उनको भनाइ छ। बबलेशकाअनुसार एउटा मारुती भ्यानले बबलेशसँग बाँकी रहेको दुई हजार सात सय रुपैयाँमा सुनसरीको भन्टाबारीसम्म ल्याइदियो र त्यसपछि काका अबु यादवले आफ्नो टेम्पोमा घरसम्म पुर्याए। त्यसयता रञ्जुको गाउँकै क्लिनिकमा कहिलेकाँही सामान्य ड्रेसिङ भयो। ड्रेसिङबाहेक अन्य उपचार नहुँदा थला परेकी रञ्जुलाई एक महिनापछि राजविराज अस्पताल भर्ना गरिएको छ। चिकित्सकले रेफर गरे पनि उपचार गर्ने रकम नहुँदा रञ्जु घुरले जलेको विभत्स शरीर लिएर गजेन्द्रनारायण सिंह अस्पतालको शैड्ढयामा छटपटाइरहेकी छन्।"
लडाकु बनाउन बालिका अपहरण : हतियारसहित विप्लव समूहका १४ जना पक्राउ,"उदयपुर : लडाकु बनाउन बालिका अपहरण गर्ने नेत्रविक्रम चन्द (विप्लव) नेतृत्वको प्रतिबन्धित नेपाल कम्युनिस्ट पार्टीका १४ जना नेता कार्यकर्तालाई प्रहरीले बिहीबार हतियारसहित उदयपुरबाट पक्राउ गरेको छ। धनुषाको गणेशमानचारनाथ नगरपालिका५ चिसापानीका लालबहादुर मोक्तानकी १४ वर्षीया छोरी करिनालाई फागुन २८ गते गौरीखोलाबाट अपहरण गरी ल्याउनेक्रममा प्रहरीले उदयपुरको कटारी१ खसीबासबाट पक्राउ गरेको हो। आफ्नो समूहमा आवद्ध गराउँदै लडाकु बनाउने उद्देश्यले अपहरण गरी भाग्दै गरेको अवस्थामा प्रहरीले उनीहरूलाई पक्राउ गरेको जनाएको छ। १ नम्बर प्रदेश र २ नम्बर प्रदेश प्रहरीको समन्वयमा खटिएको नेपाल प्रहरी र सशस्त्र प्रहरीको संयुक्त टोलीले उनीहरूलाई मेडइन युएसए लेखेको ९ राउण्ड गोलीसहित पेस्तोल तीन नाल, सकेट वम ११ वटा, प्रेसर कुकर वम एक, डेटोनेटर तार दुई मिटर, खुकुरी दुई थान, मोवाइल दुई, पार्टीका प्रचार तथा बन्दोबस्ती सामग्रीसहित पक्राउ गरिएको प्रहरी नायब महानिरीक्षक प्रधुम्न कार्कीले जानकारी दिए। पक्राउ परेकामा ६ जना युवती र ८ जना पुरुष छन्। प्रक्राउ पर्नेमा इलाम याकथोकका मुस्कान राई, आयुस मगर, सुनसरीका विवेक खड्का, सर्लाहीकी रिता कार्की, सोलुखुम्बुका विकास राई, ताप्लेजुङकी रन्जना राई रहेका छन्। यस्तै, उदयपुरका अभिनास तामाङ, त्रियुगा नगरपालिकाका आशिस लामा, धनकुटा पाख्रिबासकी अनिता राई, सिन्धुली ईश्वर पुनमगर, कैलालीकी अनुस्का राउत, मोरङकी सपना राई, आशिष श्रेष्ठ र भोजपुरका मनोराम राई रहेको डीआइजी कार्कीले पुष्टि गरे। पक्राउ पर्ने अधिकांश किशोरकिशोरी छन्। बुधबार अपरहणमा परेकी बालिकालाई खोज्न २ नम्बर प्रदेशका ८२ जना सशस्त्र प्रहरी र ३४ जना नेपाल प्रहरी गरी एक सय १६ जना परिचालन गरिएको थियो। डीआइजी कार्कीले भने, अपहरण गरेको २४ घण्टाभित्र नेपाल प्रहरी र सशस्त्र प्रहरीको क्रियाशीलताले उद्धार गर्न सफल भयौं। उनले घटनापछि रातभर आफूहरू सुत्न नपाइएको बताए। बालिका अपहरणमा परेपछि म र सशस्त्र प्रहरीका डीआइजी राजु अर्याल रातभर सुत्न पाएका छैनौं, उनले भने, रातभर प्रहरीले सम्भावित ठाउँमा मोबाइल लोकेसन हेर्दै पच्छ्यायौं। अपहरण परेलगत्तै आफन्तले प्रहरी चौकी चिसापानीमा खोजीका लागि जाहेरी दिएका थिए। सशस्त्र प्रहरी निरीक्षक गणेशदत्त पाण्डेको कमान्डमा १७ जना, सुरक्षा वेश नक्टाझिजको १० जना र इलाका प्रहरी कार्यालय ढल्केवरबाट प्रहरी निरीक्षक तिर्थबहादुर कार्कीको कमाण्डमा ९ जनाको टोली परिचालित भए पनि फेला पार्न सकेन। बिहीबार पूनः ठूलो संख्यामा प्रहरी परिचालन गरेर अपहरित बालिका अपहरणमुक्त गरिएको छ। उनलाई अपहरण गरेको खास कारण पत्ता नलागे पनि लडाकु बनाउनका लागि अपहरण गरिएको हुनसक्ने अनुमान गरिएको छ। प्रहरी स्रोतकाअनुसार विभिन्न प्रलोभनमा पारेर आफ्नो समूहमा आवद्ध गर्न अपहरण गरेर लिइएको बुझिएको छ। पक्राउ परेका विप्लव समूहका नेता कार्यकर्तालाई घटनास्थलमै राखिएको छ। वमसमेत भएकाले सेनाको डिस्पोजल टोली बोलाइएको र डिस्पोज गरेपछि मुचुल्का तयार पारी सबेलाई धनुषा प्रहरीलाई बुझाइने जिल्ला प्रहरी कार्यालय उदयपुरका एसपी वीरबहादुर बुढामगरले जानकारी दिए। उनले घटना धनुषा जिल्लाबाट भएकाले उतै पठाउने तयारी भइरहेको बताए। पक्राउ परेकाको सबै युवायुवती चन्द समूहका छापामार भएको हुनसक्ने प्रहरीले अनुमान गरेको छ। यसरी भयो अपहरण बालिकाको खास घर सिन्धुलीको दुधौली नगरपालिका३ हो। दुधौली घर भए पनि उनीहरूको खेती धनुषाको गणेशमानचारनाथ नगरपालिका५ चिसापानी थियो। बुवाआमा खेती गर्न धनुषा गाईगोठ लिएर झरेपछि बालिका पनि त्यहीँ बस्दै आएकी थिइन्। त्यसक्रममा गाउँबाट हजुरआमाको मृत्युको खवर आएपछि अभिभावक सिन्धुली गएका थिए। गाईगोठमा बालिका मात्र देखेपछि विप्लव समूहका १४ जना कार्यकर्ता बुधबार राति हतियारसहित त्यहाँ पुगेका थिए। अभिभावक कोही नभएकाले उनीहरूको बालिकासँग लामो संवाद भयो। पार्टीमा हिड्ने, राम्रो हुन्छ, जनताका निम्ति संघर्ष गर्नेजस्ता कुरा भएपछि बालिकाले परिवारसँग सोध्ने बताइन्। उनी तयार नभएपछि अपहरण गरिएको प्रहरीले बताएको छ। पीडितका बुवा लालबहादुर मोक्तानलाई सम्पर्क गर्दा उनीसँग सम्पर्क हुन सकेन। उदयपुर सेक्रेटरी पनि पक्राउ यसैबीच चन्द समूहका जिल्ला सेक्रेटरी ५४ जीतबहादुर पुलामीमगरलाई पनि प्रहरीले बिहीबार बिहान पक्राउ गरेको छ। उदयपुरगढी गाउँपालिका७ अधेँरीका चित्रबहादुर खपांगीमगरको घरमा लुकिछिपी बस्दै आएका मगरलाई सोही गाउँपालिकाको वडा नम्बर ४ बाट पक्राउ गरेको प्रहरीले जनाएको छ। केही दिनयता खपांगीको घरमा बसेर विप्लव समूहको नाममा योजना बनाएको, गतिविधि बढाएको सूचना पाएपछि जिल्ला प्रहरी कार्यालयबाट खटिएको टोलीले पक्राउ गरिएको एसपी बुढामगरले जानकारी दिए। २०७६ माघ १३ गते लिम्चुङबुङ गाउँपालिकाका अध्यक्ष मेजरकुमार राईको कार्यकक्षमा वम राखेको, २०७४ सालको संघीय निर्वाचनमा चुनाव प्रचार प्रसारका क्रममा मंसिर १३ गते कांग्रेस क्षेत्र नम्बर २ का उमेदवार नारायणबहादुर कार्कीलगायतका ७ जनालाई लक्षित गरी उदयपुरगढी६ दनुवारबेसी सडकमा एम्बुस थापेर अंगभंग बनाएको आरोपमा मगरविरुद्ध अदालतमा मुद्दा चलिरहेको एसपी मगरले बताए। यस्तै, एनसेल टावर, व्यक्ति तथा कार्यालय र सडकलाई लक्षित गरी वम राखेर त्रास फैलाएको जस्ता मुद्दा रहेको उनले बताए। पक्राउ परेका मगरलाई हिरासतमा राखेर अनुसन्धान सुरु गरिएको छ।"
नास्टसँग मिलेर स्यानिटाइजर उत्पादन,"ललितपुर : ललितपुर महानगरपालिकाले नेपाल विज्ञान तथा प्रज्ञा प्रतिष्ठान (नास्ट)सँग मिलेर ह्यान्ड स्यानिटाइजर उत्पादन थालेको छ। बजारमा स्यानिटाइजर तथा मास्कको चरम अभाव भएपछि महानगर आफैंले उत्पादनको निर्णय गरेको ललितपुर महानगरका मेयर चिरीबाबु महर्जनले जानकारी दिए। यसका लागि महानगरले नास्ट वैज्ञानिकसँग छलफलसमेत गरिसकेको छ। स्यानिटाइजर र मास्क उत्पादन गर्ने निर्णय कार्यपालिकाको बुधबारको बैठकले गरेको हो। महानगरको सामाजिक विकास तथा विपद् व्यवस्थापन समितिको निर्णणअनुसार यो कार्य थालनी भइसकेको छ। महानगरले उत्पादन गर्ने स्यानिटाइटर विश्व स्वास्थ्य संगठनको स्टान्डर्ड अनुसारको हुने महजर्नको भनाइ छ। मेयर महर्जनले भने, स्थानीय कच्चा पदार्थबाटै स्यानिटाइजर बन्नेछ। स्थानीय कच्चा पदार्थमा वैज्ञानिकले रसायन मिलाएर स्यानिटाइजर बनाउने छन्। स्यानिटाइजर स्थानीय कच्चा पदार्थ र केमिकलको फ्युजन हो, महर्जनले भने, यसको उत्पादनका लागि महानगरले नास्टलाई कच्चा पदार्थ उपलब्ध गराइसकेको छ। नास्टका वैज्ञानिकले ललितपुर महानगरपालिकालाई नमुना स्यानिटाइजर उत्पादन गरी उपलब्ध गराइसकेका छन्। यो स्यानिटाइजरमा मदिरा र कागतीको मिस्रित बास्ना आउँछ। घरेलु उत्पादन विश्व स्वास्थ्य संगठनको मापदण्ड अनुसार बनेको महर्जनको दाबी छ। कति परिमाणमा स्यानिटाइजर उत्पादन गर्ने भन्ने विषयमा महानगरले निर्णय गरिसकेको छैन। यसको बजार मूल्य पनि तोकिएको छैन। अहिले बजारमा स्यानिटाइजरको माग ठूलो छ। यसैगरी महानगरले धुन मिल्ने मास्क उत्पादन थालिसकेको छ। सबै भन्दा पहिला महानगर भित्रका २९ वटै वडामा सप्लाई गर्ने तयारी छ। विश्व स्वास्थ्य संगठनले कोराना भाइरसलाई महामारी घोषणा गरेकाले सचेतनाका लागि महानगरले आफ्नो ठाउँबाट पहल गरेको हो। महानगरले उत्पादन गरेको मास्क १७ रुपैयाँमा उपलब्ध हुने छ। सम्पूर्ण लागतमा १५ प्रतिशत छुट हुनेछ। महानगर भित्रका औषधि पसलमा मास्क उपलब्ध गराइनेछ। महानगरको विपद् व्यवस्थापन कोषबाट रकम उपलब्ध गराइनेछ।"
कोरोना प्रभाव : अन्तरदेशीय बस सेवा बन्द गर्ने योजनामा प्रदेश,"बुटवल : भारतीय सीमामै कोरोना संक्रमित भेटिएपछि प्रदेश ५ सरकारले अन्तरदेशीय बस सेवा रोक्ने तयारी गरेको छ। मुख्यमन्त्री शंकर पोखरेलले दुई देश आउजाऊ गर्ने यात्रुवाहक बसले जोखिम बढी भएको भन्दै रोक्ने योजना बनाउन निर्देशन दिएका छन्। भारतीय सहर लखनऊमा कोरोनाका बिरामी भेटिएका छन्। अन्य सयौं संक्रमित आशंकामा छन्। भारतमा संक्रमितको संख्या ७३ पुगिसकेको छ। खुला सिमाका कारण नेपालमा कोरोना भित्रिने जोखिम अत्यधिक छ। संक्रमित भेटिएका भारतीय सहरमा नेपालका विभिन्न सहरबाट बस सञ्चालनमा छन्। बेलहिया नाका हुँदै दैनिक ३४ बस आउजाउ गर्छन्। सबैमा गरी कम्तीमा १५ सय यात्रु हुन्छन्। उनीहरूको स्वास्थ्य परीक्षणसमेत चुनौतिपूर्ण छ। मुख्यमन्त्री पोखरेलले बिहीबारको कोरोना प्रतिरक्षा बैठकमा चनाखो बनेर तयारी थाल्न निर्देशन दिए। भारतबाट आउने मालवाहक गाडीबाहेक अन्य यातायात सेवा रोक्ने विषयमा छलफल गर्नुस्, उनले भने, बसबाटै कोरोना भित्रिने जोखिम हुन्छ। यात्रुलाई परीक्षणपछि मात्र नेपाली यातायातकै साधनमा यात्रा गर्ने व्यवस्था गराउनुपर्ने उनले बताए। प्रदेश ५ का ५ ठूला नाकाबाट भारतीय यात्रुको आवागमन बढी हुन्छ। तेस्रो मुलुकका नागरिकको आवागमन भने अब रोकिनेछ। भारतले भिसा रद्द गरेपछि स्थलमार्ग हुँदै तेस्रो मुलुकका पर्यटक नेपाल भित्रिने छैनन्। सामाजिक विकास मन्त्रालयले कोरोना आशंकित बिरामीको रगत नमुना संकलन केन्द्रसमेत तयार पारेको छैन। क्वारेन्टाइन बनाउनु परे कहाँ बनाउने निश्चित छैन। मुख्यमन्त्री पोखरेलले एक साताभित्र आइसोलेन वार्ड बनाउन सकिने अस्पताल र क्वारेन्टाइनको तयारी गर्ने निर्देशन दिए। सीमा बन्द गरेर ठूला नाकाबाट मात्र आउजाउ गर्ने व्यवस्था गर्नेबारे छलफल भएको छ। आन्तरिक मामिला तथा कानुनमन्त्री कुलप्रसाद केसीले साना नाका बन्द गरेर ठूला मात्र प्रयोग गर्न सकिने विकल्प सुझाए। परासीका कतिपय स्थानीय तहले तयारी थालेका छन्। प्रदेश ५ मा दर्जनौं नाकाबाट आउजाउ हुन्छ। अहिलेसम्म जम्मा १४ नाकामा सामान्य जाँचको व्यवस्था गरिएको छ। त्यहाँ शंका लागेका बिरामी कहाँ पठाउने कार्यविधि बनाएको छैन। प्रदेशभरिका अस्पतालमा ४० आइसोलेसन बेड तयार पारिएको छ। बेड तयार भए पनि उपचार गर्दा स्वास्थ्यकर्मीले लगाउने गाउन ४५ वटा मात्र छन्। लुम्बिनी प्रादेशिक अस्पतालका मेडिकल सुपरिन्टेन्डेन्ट डा राजेन्द्र खनालका अनुसार संक्रमित भेटिए एकै दिन एउटा अस्पतालले ८ वटा गाउन प्रयोग गर्ने छन्। मेडिकल मास्क जम्मा २ हजार मात्र उपलब्ध भएको सामाजिक विकास मन्त्रालयले जनाएको छ। सरकारको निर्देशन मान्नू बिहीबार प्रदेशसभाको बैठकलाई विशेष सम्बोधन गर्दै मुख्यमन्त्री पोखरेलले कोरोनाको जोखिम रहेकोले सरकारको निर्देशन मान्न सबैसँग आग्रह गरेका छन्। यस्तो अवस्थामा खेलवाड गर्ने कुराले ठूलो क्षति निम्तिन्छ, सरकारले दिएका निर्देशन पूर्णतः पालना गर्यो भने समस्या समाधानमा सहज हुन्छ, उनले भने, चीन त्यही कारणले नै यत्ति छिटै कोरोना रोकथाममा सफल भएको हो। सरकारले मेला महोत्सव, भीडभाडका कार्यक्रम नगर्न निर्देशन दिएको थियो। तैपनि प्रदेशमा ३ वटा मेला आयोजना भए। ठूलो जमघट हुने कार्यक्रमसमेत नियमित भइरहेका छन्। बैठकमा प्रदेश स्वास्थ्य निर्देशनालयका निर्देशक डा विनोद गिरीले कोरोना प्रतिरक्षाभन्दा बजेट खर्चमा ध्यान गएको गुनासो मुख्यमन्त्रीलाई सुनाए। निर्देशनालयमा बजेट छ त्यो बजेट सक्ने हतारो देखिन्छ, तर कोरोनाको रोकथाम तयारीमा कम चासो भयो, उनले भने। उनले संक्रमण देखिए आउने जटिलता नियन्त्रण गर्न कुनै तयारी नभएको संकेत गरे।"
प्रदेश १ मा हजार क्षमताको क्वारेन्टाइन,"विराटनगर : प्रदेश १ सरकारले कोरोना भाइरस संक्रमणको आशंका गरिएका बिरामीको उपचारका लागि हजार क्षमताको क्वारेन्टाइन स्थल बनाउने कार्य सुरु गरेको छ। उत्तरी छिमेकी देश चीन हुँदै दक्षिणी भारतमा पनि कोरोना संक्रमित भेटिएपछि सुरक्षा अपनाउन महत्वपूर्ण मानिएको क्वारेन्टाइन निर्माणलाई प्रदेश १ सरकारले प्राथमिकता दिएको बताएको छ। पहिलो चरणमा उदयपुरको श्रीलंका टापु र सैनिक ब्यारेक रहेको मोरङको टाँडी इलाकामा क्वारेन्टाइन स्थापना सुरु गरिएको मुख्यमन्त्री शेरधन राईले जानकारी दिए। कार्यदल गठन गरी प्रारम्भिक अध्ययन सुरु भएको छ, मुख्यमन्त्री राईले भने तत्काल कोरोना संक्रमित भेटिए उपचारका लागि राख्न सक्ने अवस्था सिर्जना गर्छौं। आन्तरिक मामिला तथा कानुन मन्त्रालय, जिल्ला प्रशासन, नेपाल प्रहरी, सशस्त्र प्रहरी, प्रदेश स्वास्थ्य निर्देशनालय र स्थानीय तहसहित सरोकारवालासँग ती दुई क्षेत्रमा क्वारेन्टाइन बनाउने विषयमा छलफलसमेत भएर काम अगाडि सरकारका प्रवक्तासमेत रहेका आन्तरिक मामिला तथा कानुनमन्त्री हिक्मतकुमार कार्कीले बताए। हामी प्रदेश १ नेपालकै अन्य प्रदेशको तुलनामा कोराना भाइरसको संक्रमणबाट बच्न र भेटिए उपचार गर्न निकै तयारीका साथ लागेका छौँ, मन्त्री कार्कीले भने १ हजार बिरामीलाई एकैपटक क्वारेन्टाइनमा राखेर उपचार गर्न सक्ने व्यवस्था मिलाउँदै छौँ। भारतसँग जोडिएका दुई ठूला नाका झापाको काँकडभिट्टा र विराटनगरको रानीसहित इलामको पशुपतिनगर, सुनसरीको भन्टाबारी नाकासँगै भारत र चीन जाने धेरै खुला नाका प्रदेश १ मा भएकाले समयमै सचेत भएर क्वारेन्टाइनको व्यवस्थापनमा प्रदेश १ सरकार लागेको सामाजिक विकासमन्त्री जीवन घिमिरेले बताए। सीमाना र विमानस्थलमा स्वास्थ्य परीक्षण भइरहेको छ, खुला नाकाबाट पनि संक्रमित भित्रिएर रोग फैलन सक्ने भएकाले हामीले सबैभन्दा पहिले आवश्यक पर्ने क्वारेन्टाइनमा ध्यान दिएका हौँ, मन्त्री घिमिरेले भने। क्वारेन्टाइन निर्माणका लागि नेपाली सेनालाई जिम्मा दिएको छ। यो प्राविधिक रूपमा सुरक्षित र चाँडो निर्माण सकिनुुपर्ने भएकाले हाम्रो मन्त्रालयले यो कार्यको जिम्मा लिएर सेनासँगको सहकार्यमा काम गरिरहेका छौँ, सामाजिक विकासमन्त्री जीवन घिमिरेले भने, मुख्य जिम्मेवारी सेनालाई दिएका छौँ। यसको अनुगमन मुख्यमन्त्री तथा मन्त्रिपरिषद्को कार्यालयले गर्नेछ। मुख्यमन्त्री शेरधन राईले कोरोनाको संक्रमणबाट प्रदेशका नागरिकलाई जोगाउन जुनसुकै बेला मन्त्रिपरिषद्को बैठक बसेर पर्याप्त बजेटका लागि निर्णय गर्ने र काममा कुनै कमी हुन नदिने बताए। कोरोनाको संक्रमण रोक्न हामीले २३ बुँदे निर्णय नै गरेका छौँ, सबै क्षेत्रलाई मिलाएर काम बाँडेका छौँ, मुख्यमन्त्री राईले भने, बजेट र जनशक्ति व्यवस्थापनमा कुनै कमजोरी हुन दिँदैनौँ। कोरोना भाइरसको संक्रमणबाट बच्ने प्रदेश १ सरकारले कार्ययोजना नै बनाएर बिहीबारको मन्त्रिपरिषद्बाट पारित गर्दै सबै काम तत्काल सुरु गर्ने जनाएको छ। संक्रमितको गोपनियता, नाकामा स्थापना भएका स्वास्थ्य परीक्षण डेस्कलाई अझै व्यवस्थित गर्दै लैजाने प्रदेश १ सरकारको मुख्य योजना छ। भारतमा संक्रमण बढ्दै गएकाले भारतले सीमा नाका बन्द गर्न सक्ने हुँदा खाद्यान्न र औषधिको पर्याप्त मौज्दातलाई पनि पहिलो प्राथमिकतामा राखेको प्रदेश सरकारले जनाएको छ। खाद्यान्नका लागि प्रदेशस्तरमा विराटनगर, धरान, बिर्तामोड, इनरुवा, दमक, गाईघाटसहित सबै जिल्ला सदरमुकाममा स्टकको व्यवस्थापन गर्नुका साथै खाद्यान्न, औषधि र औजार ढुवानीका लागि सुरक्षाकर्मी परिचालन गर्ने प्रदेश १ सरकारले कार्ययोजना बनाएको छ।"
"जमघट नगरौं : भोज, उत्सव, पर्व, मेलामा सचेत","काठमाडौं : सरकारले ठूला जमघट हुने सामाजिक कार्य भोज, उत्सव एवं पर्वमा सहभागी नहुन आह्वान गरेको छ। संघीय ममिला तथा सामान्य प्रशासन मन्त्रालयले ७५३ वटै स्थानीय तहमार्फत यस्तो निर्देशन दिएको हो। निर्देशनमा सिनेमा हल, बसपार्क, पार्टी प्यालेस तथा सामूहिक बसोबास हुने अपार्टमेन्टमा स्वास्थ्यकर्मीको टोली खटाई परीक्षण गर्ने व्यवस्था मिलाउन आह्वान गरिएको छ। मन्त्रालयका सहसचिव वसन्त अधिकारीले सबै स्थानीय तहका नाममा जारी पत्रमा सीमावर्ती क्षेत्रमा अत्यावश्यक कामबाहेक आवतजावत नगर्न सूचित गरिएको जानकारी दिए। सरकारी कार्यक्रम त रोकिए तर सार्वसाधारण भीडभाड जाने क्रम रोकिएको छैन, उनले अन्नपूर्णसँग भने, मिनिबसमा कोचिने, भोजभतेरमा जाने जस्ता काम जारी नै छन्, यो पनि जोखिमपूर्ण छ। त्यस कारण यस्ता कार्यलाई नियन्त्रण गर्न स्थानीय तहमार्फत आग्रह गरेका हौं। भाइरस संक्रमण नियन्त्रणमा नआएसम्म नेपाल प्रवेश गर्ने मुख्य सीमा नाकामा उच्च सतर्कता अपनाई सबै यात्रुको स्वास्थ्य जाँचस्क्रिनिङ प्रभावकारी पार्नसमेत भनिएको छ। चीनसँग जोडिएका मुख्य नाका रसुवागढी र तातोपानीमा उच्च सतर्कता अपनाई अन्तरराष्ट्रिय मापदण्डअनुरुप स्वास्थ्य कक्ष स्थापना गरी यात्रुको स्वास्थ्य निगरानी तथा परीक्षण गर्न पनि सरकारले निर्देशन दिएको छ। भारतसँग जोडिएका मुख्य नाकाहरू पशुपतिनगर, काँकरभिट्टा, जोगबनी, जयनगर, रक्सौल, सुनौली, जमुनाहार गड्डाचौकीलगायतमा अन्तरराष्ट्रिय मापदण्डअनुरुप स्वास्थ्य कक्ष स्थापना गर्न सम्बन्धित स्थानीय तहलाई निर्देशन दिइएको छ। स्थलमार्ग हुँदै नेपाल प्रवेश गर्ने यात्रुको स्वास्थ्य परीक्षणको व्यवस्था मिलाउन तथा स्थानीय तहका अस्पताल र स्वास्थ्य केन्द्रमा आवश्यक मात्रामा छुट्टै बेडको व्यवस्था मिलाउन सरकारले आग्रह गरेको छ। बिरामीको प्रारम्भिक जाँच, परीक्षण गर्ने र सघन जाँच परीक्षण गर्नुपर्ने देखिएमा प्रादेशिक तथा केन्द्रीय अस्पतालमा रिफर गरी पठाउने व्यवस्था मिलाउनसमेत निर्देशन दिइएको छ। मन्त्रालयले स्यानिटाइजर, मास्क, औषधि एवं अत्यावश्यक सामग्रीलगायत दैनिक उपभोग्य वस्तुको बजारमा सहज आपूर्तिको व्यवस्था गर्न र बजार अनुगमन तथा नियमन कार्र्य प्रभावकारी बनाउनसमेत आग्रह गरेको छ। उपभोक्तालाई दैनिक उपभोग्य वस्तु तथा सामग्रीको अस्वाभाविक संग्रह नगर्ने व्यहोराको सन्देश जारी गर्ने व्यवस्था मिलाउन पनि स्थानीय तहलाई मन्त्रालयले निर्देशन दिएको छ। सबै स्थानीय तहलाई भाइरस संक्रमण, रोकथाम र नियन्त्रणका लागि स्वास्थ्य सचेतनासम्बन्धी जनहितका सूचना जारी गरी प्रचारप्रसार गर्नेगराउने कार्यमा तदारुकता दिन आग्रह गरेको छ। संक्रमणप्रति सजगता, रोकथाम तथा नियन्त्रणका लागि सरकारले उपप्रधानमन्त्री तथा रक्षामन्त्री ईश्वर पोखरेलको संयोजकत्वमा गठन गरिएको नोभल कोरोना रोकथाम तथा नियन्त्रण उच्चस्तरीय समन्वय समिति को निर्णयअनुसार सबै स्थानीय तहलाई सतर्क रहन अनुरोध गरिएको छ। कोरोना प्रभाव : सम्मेलन स्थगित, मेला महोत्सवमा प्रतिबन्ध गोरखाका दुवै नाका बन्द गर्न प्रशासनको निर्देशन ललितपुर जिल्ला प्रशासनले भन्यो : सुरक्षित बस्नु, भोजभतेर, जात्रा, र महोत्सव नगर्नू सार्वजनिक कार्यक्रम आयोजना नगर्न रामेछाप प्रशासनको आग्रह महोत्सव रोक्ने निर्णयपछि मुख्यमन्त्री नै महोत्सव उद्घाटनमा सरकारको तयारीमा दलहरूको दबाबमूलक साथ कोरोना त्रास : केही दिन संसद बैठक बन्द गरौं कोरोना त्रास : ४५० को स्वास्थ्य जाँच, ६ जना आइसोलेसनमा कोरोना भाइरस : बेड तयार, किट अभाव कोरोना संक्रमणलाई डब्लुएचओले महामारी घोषणा गर्यो कोरोना संक्रमण जोखिम न्यूनीकरण : नेपालमा कस्तो छ तयारी ?"
बिहेमा आएका तीन भारतीय हतियारसहित पक्राउ,"विराटनगर : बिहेमा आएका तीन जना भारतीय नागरिक मोरङबाट हतियारसहित पक्राउ परेका छन्। भारत अररियाका २१ वर्षीय अजयकुमार मण्डल, राकेशकुमार साह र १८ वर्षीय आनन्दकुमार मण्डल कटुवा पेस्तोल र गोलीसहित बिहीबार राति पक्राउ परेका हुन्। मोरङको सुनवर्षी नगरपालिका८ बस्ने श्यामसुन्दर मण्डलका छोरा बब्लुको बिहेमा आएका तीनै जनालाई इलाका प्रहरी कार्यालय रंगेलीका प्रहरी निरीक्षक लेखनाथ दाहाल नेतृत्वको टोलीले राति ९ बजे पक्राउ गरेको हो। दाहालकाअनुसार पक्राउ परेका तीनै जना श्यामसुन्दरका आफन्त रहेको खुलेको छ। सुनवर्षी८ हर्चनगढीस्थित महादेव मण्डलको होटलमा मादक पदार्थ सेवन गरिरहेका बेला हतियारसहित भारतीय नागरिकलाई पक्राउ गरिएको उनको भनाइ छ। होटलमा मदिरा सेवन गरिरहेका भारतीयले शंकास्पद गतिविधि गरिरहेको सूचना आयो, प्रहरी निरीक्षक दाहालले भने, प्रहरी पुगेर खानतलासी गर्ने क्रममा मदिरामा लट्ठ रहेका उनीहरुसँग एउटा कटुवा पेस्तोल र गोली फेला पर्यो। पक्राउ परेकाहरुको साथमा रहेको अनटेस्ट पल्सर मोटरसाइकल पनि प्रहरीले नियन्त्रणमा लिएको छ। प्रहरीले बिहेको बहना बनाएर कुनै अपराधिक घटना गराउन भारतीय नागरिक आएको हुन सक्ने आशंकामा अनुसन्धानको दायरा फराकिलो पारिएको जनाएको छ। बिहेमा आएको देखाएर कुनै अपराध गर्ने योजना बनाइएको पनि हुन सक्छ, दाहालले भने, बाँकी कुरा थप अनुसन्धानपछि मात्रै खुल्दै जानेछ। पक्राउ परेका तीनै जना विरुद्ध हातहतियार खरखजना मुद्दा चलाउन शुक्रबार म्याद थप गरेर अनुसन्धान अघि बढाइएको प्रहरीले जनाएको छ।"
मदिरा सेवनबाट पाँच जनाको मृत्यु,"जनकपुरधाम : धनुषामा मदिरा सेवनबाट पाँच जनाको मृत्यु भएको छ। धनुषाको क्षिरेश्वरनाथ नगरपालिका२ स्थित रमदैया भवाडीमा मदिरा सेवनबाट पाँच जनाको मृत्यु भएको हो। होली पर्वमा अत्यधिक घरेलु मदिरा सेवन गरेका पाँचै जनाको मृत्यु भएको ईलाका प्रहरी कार्यालय महेन्द्रनगर धनुषाले जनाएको छ। मृत्यु हुनेहरुमा क्षिरेश्वरनाथ नगरपालिका२ रमैदयाका ३० वर्षीय राजु महरा, रामनारायण महरा, ३५ वर्षीय ब्रहमदेव यादव, ३६ वर्षीय गुदरी महरा र ४२ वर्षीय बिलास मण्डल रहेको प्रहरी निरीक्षक पप्पु नायकले जानकारी दिए। मृतकहरुलाई जिल्ला प्रहरी कार्यालय धनुषा र ईलाका प्रहरी कार्यालय महेन्द्रनगरको संयुक्त टोलीले शव परीक्षणका लागि प्रादेशिक अस्पतालमा ल्याएको जनाएको छ। घटनाको अनुसन्धानमा मृतकहरुको घरपरिवारसँग सोधपुछ जारी रहेको प्रहरीको भनाई छ। अघिल्लो वर्ष दशैंमा घरेलु मदिराको कारण आधा दर्जन व्यक्तिको मृत्यु भएको थियो।"
एकै व्यक्तिले पाँच सिलिण्डर उठाए,"ललितपुर : कोरोना भाइरसका कारण बजारमा ग्याँस तथा इन्धनको अभाव भएको गुनासो आएपछि बजार अनुगमन समितिले ललितपुरमा अनुगमन गरेको छ। सहायक प्रमुख जिल्ला अधिकारी खिमराज भुसालको संयोजकत्वमा लखनखेल र कुमारीपाटीका ग्यास पसलमा अनुगमन गरिएको हो। शुक्रबार गरिएको अनुगमनमा केही व्यापारीको पसलमा ग्यास नभएको पाइएको छ। कुमारीपाटीमा भने ग्याँस भेटियो। व्यापारीले ग्राहकले माग गरेजति ग्याँस नदिए झगडा गर्न आउने भएकाले एकै व्यक्तिले चार, पाँचवटा सिलिन्डर लगेको बताए। सहायक प्रमुख जिल्ला अधिकारी भुसालका अनुसार व्यापारीले ग्यास लुकाएका छैनन्। उनले भने, भएजति बाहिर देखाएरै राखेका छन्, स्टोरमा लुकाएको भेटिएन। अनुगमन टोली बगलामुखी ग्यास सप्लायर्स, जेआर स्टोर कुमारीपाटी, ओम ग्याँस सप्लायर्स, एस एन्ड जे स्टोर्स, ओमबाबा इन्टरप्राइजेज प्रयागपोखरी लगायतका पसलमा पुगेको हो। अनुगमनमा खटिएकी ललितपुर उद्योग वाणिज्य संघका गीता न्यौपानेले खासै अभाव नदेखिएको बताइन्। कुनै कुनै ठाउँमा ग्यास नपाए पनि अरू ठाउँमा पाइएको उनले जनाइन्। घरेलु कार्यालय ललितपुरका अधिकृत रेवतीरमण ज्ञवालीले ग्यास व्यवसायीले चरम अभाव नभएको बताए। ललितपुरमा अघिल्लो सातादेखि अनुगमनका सुरु भएको हो। अघिल्लो अनुगमनले औषधि पसलहरू हेरेको थियो। महंगोमा मास्क बेच्ने व्यापारीबाट मास्क जफत गर्नुका साथै चेतावनीसमेत दिएको थियो। घरेलु कार्यालय, नेपाल प्रहरी, उद्योग वाणिज्य महासंघ लगायतका प्रतिनिधि अनुगमन समितिमा छन्। अनुगमन निरन्तर चल्ने जिल्ला प्रशासन कार्यालयले जनाएको छ।"
तीन दिनको मौसम : चट्याङ र हावाहुरीसहित वर्षाको सम्भावना,काठमाडौं : नेपालमा पश्चिमी वायूको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाका अनुसार देशको पश्चिमी तथा मध्य भूभागमा अहिले सामान्यतया बदली रहेको छ भने बाँकी भूभागमा आशिंक भएको छ। महाशाखाले शुक्रबार बिहान ६ बजे जारी गरेको बुलेटिनमा तीन दिन मेघगर्जनचट्याङ्ग र असिनाहावाहुरीसहित वर्षाको सम्भावना रहेको छ। चट्याङ र असिनाहावाहुरीसहित वर्षाको सम्भावना भएको र उच्च पहाडी तथा हिमाली भूभागमा हिमपातको सम्भावना रहेकोले सतर्कता अपनाउन महाशाखाले अनुरोध गरेको छ। यस्तो छ आगामी तीन दिनको मौसम पूर्वानुमान शुक्रबार देशभर सामान्य बदली रहनेछ। पश्चिमी तथा मध्य भूभागका केही स्थानहरूमा र पूर्वी भूभागका थोरै स्थानहरुमा मेघगर्जनचट्याङ्ग तथा हावाहुरीसहित बर्षाको सम्भावना रहेको छ। देशको अधिकांश उच्च पहाडी तथा हिमाली भूभागमा हल्कादेखि मध्यम हिमपातको सम्भावना छ। शनिबार देशका अधिकांश भूभागमा सामान्य देखि पूर्ण बदली रहनेछ। देशका केहि स्थानहरूमा मेघगर्जनचट्याङ्ग र असिनाहावाहुरीसहित वर्षाको सम्भावना रहेको छ। देशको उच्च पहाडी तथा हिमाली भूभागमा हल्कादेखि मध्यम हिमपातको सम्भावना छ। आइतबार देशका अधिकांश भूभागमा आशिंकदेखि सामान्य बदली रहनेछ। देशको पश्चिमी भूभाग लगायत मध्य र पूर्वी भूभागका थोरै स्थानहरूमा मेघगर्जनचट्याङ तथा हावाहुरीसहित वर्षाको सम्भावना रहेको छ।
