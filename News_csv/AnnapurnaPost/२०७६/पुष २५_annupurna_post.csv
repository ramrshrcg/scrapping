शीर्षक,विवरण
पामको पाठ,"भारतले पाम तेल आयातमा प्रतिबन्ध लगाएसँगै नेपालको निकासी व्यापारमा एकैपटक ठूलो धक्का लाग्ने देखिएको छ। चालु आर्थिक वर्षको पहिलो पाँच महिनामा पाम तेलको निकासी कूल निर्यातको करिब २५ प्रतिशत अर्थात् ११ अर्ब ५५ करोड रुपैयाँ थियो। पाम तेल सबै भारतमा निर्यात भइरहेको थियो। भारतले अप्रत्याशित रूपमा यो निर्णय गरेपछि नेपालमा पाम तेल प्रशोधनका लागि स्थापना भएका २२ उद्योग संकटमा पर्ने भएका छन्। यी उद्योगमा र कच्चा पाम तेल आयातमा बैंकहरूको ठूलो लगानी रहेको छ। अप्रत्यासित रूपमा उदाएको उत्पादनको निर्यात अप्रत्यासित नै विलय हुने अवस्था आइलागेको छ। यसका मुख्य कारणमा एक त पाम आयल नेपालको उत्पादन थिएन। नेपालले इन्डोनेसियाबाट आयात गरेर भारत पठाइरहेको थियो। यसमा निर्यातकर्ताले भन्सार दरको फरकको लाभ उठाइरहेका थिए। केही समययता भारतमा नागरिकता विधेयकका कारण आन्दोलन भइरहेको छ। भारत सरकार यसमा अनुदार रहेको भन्दै मलेसियाली प्रधानमन्त्री मोहम्मद महाथिरले दिएको अभिव्यक्तिका कारण भारत र मलेसियाबीच कटुता बढेको छ। मलेसिया पाम आयल उत्पादक पनि हो। भारतले यही निहुँमा पाम तेल आयातमा प्रतिबन्ध लगाउन थप बल पुर्यायो। पाम तेल आयातमा भारतको प्रतिबन्धले नेपाल ठूलो मारमा परेको छ। खासगरी अघिल्लो वर्षको अन्त्यदेखि पाम तेलको भारतमा निकासी बढ्न थालेको थियो। भारतले नेपालको उत्पादन होइन भन्ने जान्दाजान्दै पनि दक्षिण एसियाली व्यापार क्षेत्र (साफ्टा) को प्रावधानअनुसार ३० प्रतिशत मूल्य अभिवृद्धि भएको भनेर साफ्टाअन्तर्गत भारतीय बजारमा प्रवेश दिएको थियो। नटबोल्ट प्रविधिमा आधारित यस्ता उद्योग र उत्पादन दीर्घकालीन रूपमा टिक्न सम्भव थिएन। तर यो उत्पादनले नेपालको बढ्दो व्यापार घाटा सामान्य कम गरेर केही राहत दिएको थियो। हुन त सन् १९९६ मा नेपालभारतबीचको उदार वाणिज्य सन्धिले नेपालबाट वनस्पति घिउ, एक्रेलिक यार्न, जिंक अक्साइड, तामालगायतको निकासी ह्वात्तै बढेको थियो। नीतिगत परिवर्तन हुनेबित्तिकै ह्वात्तै उत्पादन बढ्न सम्भव हुँदैन। किनकि वस्तु उत्पादनका लागि पनि समय लाग्छ। अर्को देशबाट ल्याएर नेपालमा सामान्य प्याकेजिङ, लेबलिङ गरेर भारत पठाउने तौरतरिकाबारे जानकार रहेका भारतीय प्रधानमन्त्री इन्दरकुमार (आईके) गुजरालले सन् १९९७ मा नेपाल भ्रमणका समयमा यहाँका निजी क्षेत्रलाई नटबोल्ट मा आधारित उद्योगमा भन्दा नेपालका आफ्नै मौलिक उत्पादन विकास गरेर भारतमा निर्यात बढाउन सुझाएका थिए। नेपालमा पाम तेलका सम्बन्धमा पनि वनस्पति घिउकै नियत दोहोरिएको छ। सन् १९९६ मा उदार वाणिज्य सन्धिले दिएका सुविधा कटौती गर्दै सन् २००४ मा उल्लिखित वस्तुहरूको निकासीमा भारतले कोटा तोकिदिएपछि वनस्पति घिउ उद्योग संकटग्रस्त भएका थिए। पाम तेलको कथा पनि उस्तै हो। इन्डोनेसियाबाट पाँच महिनामा नेपालले १० अर्ब १२ करोडको पाम तेल आयात गर्यो। आयातीत वस्तुमा केही भ्यालु एडिसन (गुणवत्ता अभिवृद्धि) पछि ११ अर्ब ५५ करोडको निकासी पनि गर्यो। नेपालमा पाम तेल आयात गर्दा १० प्रतिशत भन्सार महसुल लाग्छ। त्यसलाई सामान्य प्रशोधन गरेर भारतीय बजारमा निर्यात भइरहेको थियो। यसमा भारतीय आयातकर्तालाई पनि नाफा थियो। किनकि उनीहरूले प्रत्यक्ष इन्डोनेसिया र मलेसियाबाट आयात गर्दा भारतमा ४० प्रतिशत भन्सार महसुल तिर्नुपथ्र्यो। यसरी भन्सार दरको महसुलमा विकास भएको पाम तेलको निकासी वनस्पति घिउजस्तै गरी चिप्लिएको छ। नेपालमा उत्पादन हुनेभन्दा बढी परिमाणमा वस्तु भारतमा निकासी भएपछि सुपारी, मरिचलगायत अन्य वस्तुको उत्पत्तिको प्रमाणपत्रमा समेत भारतले शंका गरेको उदाहरण छ। भारतीय प्रधानमन्त्री आईके गुजरालले भनेजस्तै नेपालले आफ्नै प्रतिस्पर्धी र तुलनात्मक लाभका मौलिक उत्पादन विकास गरेर निकासी बढाउन सक्नुपर्छ। यसले अर्थतन्त्रमा मूल्य शृंखला विकास हुन्छ। उत्पादन र रोजगार बढ्छ। प्रतिस्पर्धी र तुलनात्मक लाभका उत्पादनका लागि अन्य देशको बजार सम्भावना पहिचान गरेर निर्यात वस्तु र बजार विविधीकरणमा ध्यान दिनुपर्छ।"
सुदूरपश्चिममा एडभेन्चरको मनोमानी,"कैलाली : तत्कालीन जलस्रोत तथा सिँचाइमन्त्री एनपी साउदले धनगढी र कञ्चनपुरको राजघाट जोड्ने मोहना नदीको पुलको ०७१ जेठमा शिलान्यास गरे। मोहनामा बगेर, बर्सेनि दुईचार जनाको ज्यान जाने गरेका बेला, कैलालीको जिल्ला सदरमुकाम धनगढी र कञ्चनपुर जिल्ला जोड्ने पुल निर्माण हुने भएपछि स्थानीय खुसी भएका थिए। साउदलाई सबैभन्दा बढी भोट आएको क्षेत्र पनि त्यही हो। उनले पुल शिलान्यास गर्दै भनेका थिए, अबको तीन वर्षपछि कसैले पनि मोहनामा बगेर मर्नु पर्दैन। यस पुलले कञ्चनपुरको राजघाट क्षेत्रलाई कैलाली जिल्ला सदरमुकाम धनगढीसँग जोडेपछि किसानको कृषि उपजले बजार पाउनेछ। ३६ महिनामा निर्माण सम्पन्न गर्ने गरी धनगढीकै एलाइटएडभेन्चर जेभीसँग ८ करोड ४२ लाखमा ०७१ साल वैशाख ३१ मा पुलको ठेक्का सम्झौता भएको थियो। शिलान्यास कार्यक्रममा पुल निर्माण गर्ने एडभेन्चर निर्माण कम्पनीका सञ्चालक चन्द्रशेखर मल्लले पनि भाषण गर्दै भनेका थिए, मलाई पुल निर्माणका लागि ३६ महिनाको म्याद पाइएको छ, यो पुलको महत्त्व मलाई थाहा छ, यो कञ्चनपुरको दक्षिण भेगका जनताको समृद्धिसँग जोडिएको पुल हो, मैले यसलाई ३० महिनामै तयार पारेर दिनेछु। तर, अहिले पुल निर्माण हुन थालेको ६७ महिना भयो, त्यसको आधा पनि काम सकिएको छैन। डिभिजन सडक कार्यालय कञ्चनपुरअन्तर्गत निर्माण भइरहेको पुलको सम्झौताअनुसार ३६ महिनामा, दुई पटक गरी २४ महिना म्याद थपिएको छ। ०७६ को असारमा पनि निर्माण व्यवसायी चन्द्रशेखर मल्लले तेस्रो पटक म्याद थपका लागि डिभिजन सडक कार्यालयमा निवेदन दिएका छन्। यसपालि भने म्याद थपिएको छैन। कञ्चनपुरको समृद्धि र त्यहाँका जनताको जीवनपद्धतिसँग जोडिएको हुनाले, डिभिजन सडक कार्यालयले दुई पटक म्याद थपका लागि सिफारिस गरिदिएको हो, अब म्याद थप हुँदैन, सडक डिभिजन कार्यालय महेन्द्रनगरअन्तर्गत साइड कार्यालय धनगढीका इन्जिनियर नरेन्द्र ओझाले भने। उनले पेनाल्टी तिराउने तयारी भइरहेको बताए। कञ्चनपुरको पुर्नवास, उत्तरी क्षेत्र र कृष्णपुर नगरको दक्षिणी क्षेत्रका जनताका लागि मोहनाको पुलको सामरिक महत्त्व छ। यी दुई नगरपालिकाको आधाआधा क्षेत्रका जनताको पढाइ, कृषि उपजको बजार, अस्पताल र व्यापारका लागि पनि सबैभन्दा नजिकको केन्द्र धनगढी हो। तर, मोहनामा पुल नभएकाले, हरेक बर्खामा चारपाँच जनाले नदीमा बगेर ज्यान गुमाउनुपर्छ, राजघाटका स्थानीय वासुदेव जोशीले भने। कैलाली, कञ्चनपुर र बैतडीमा निर्माणका ठेक्का लिएका आधा दर्जन पुलमा चन्द्रशेखर मल्ल सञ्चालक रहेको एडभेन्चर निर्माण कम्पनीले अलपत्र पारेको हो। बर्खामा नदी तर्न डुंगा प्रयोग गर्नुपर्छ। धनगढी उपमहानगरपालिका३ को चटकपुरमा, कञ्चनपुर जोड्ने उक्त पुल निर्माण भइरहेको हो। डिभिजन सडक कार्यालयले पुल निर्माण ढिलाइ हुनुमा निर्माण व्यवसायीको कमजोरी रहेको जनाएको छ। पूर्वाधार निर्माणमा, दैवी विपत्ति, बन्द हडतालजस्ता कुराले पनि ढिलाइ हुन्छ तर यस पुलमा निर्माण व्यवसायीको मात्रै कमजोरी छ, इन्जिनियर ओझाले भने। कैलालीकै पथरैया नदीमा निर्माणाधीन पुलको म्याद सकिए पनि पुल सम्पन्न हुन सकेको छैन। प्रतापपुर र हसनपुर जोड्ने पथरैया खोलामा पुल निर्माणको एडभेन्चर कन्स्ट्रक्सनले नै लिएको थियो। दुई वर्षको अवधिमा ३५ प्रतिशत मात्रै पुल निर्माण सम्पन्न भएको सडक डिभिजन कार्यालय महेन्द्रनगरले जनाएको छ। ०७४ जेठ १२ मा ठेक्का सम्झौता भएको उक्त पुलको ०७६ जेठमा समयावधि सकिएको छ। धनगढीराजघाट जोड्ने निर्माणाधीन मोहना नदीको पुल। तस्बिरकैलाश जोशी पुल निर्माणका लागि ७ करोड ३८ लाख २५ हजारमा ठेक्का सम्झौता भएको थियो। कैलालीकै शिवगंगा नदीको पुलको पनि दुई वर्षको अवधिमा ३० प्रतिशत मात्रै काम भएको छ। ०७४ असार २७ मा ठेक्का सम्झौता भएको उक्त पुल निर्माण ०७७ मा सम्पन्न गरिसक्नुपर्ने भए पनि कामले गति लिन सकेको छैन। एडभेन्चरको अब कुनै पनि ठेक्कामा म्याद थपिँदैन, हर्जाना तिराइन्छ, डिभिजन सडक कार्यालय कञ्चनपुरका सूचना अधिकारी लक्ष्मणदत्त जोशीले भने। बैतडीको पुल पनि अलपत्र बैतडीको पाटन नगरपालिकाको सकार जोड्ने पुल पनि चन्द्रशेखर मल्लले पाँच वर्षमा २० प्रतिशत मात्रै काम गरेका छन्। ०७१ सालमा पुल निर्माणका लागि मल्ल सञ्चालक रहेको एडभेन्चर निर्माण कम्पनीले ठेक्का लिएको थियो। सुर्नया नदीमा बन्न लागेको ५० मिटर लम्बाइको पुल निर्माण २ वर्षमा सक्ने गरी सम्झौता भएको थियो। तर, अहिलेसम्म २० प्रतिशत मात्रै काम भएको डिभिजन सडक कार्यालय पाटन बैतडीले जनाएको छ। ठेकेदारको लापरबाहीका कारण समयमै पुल निर्माण नभएको डिभिजन सडक कार्यालयका प्रमुख शंकर खनालले बताए। उनले भने, यो पुल निर्माणमा, निर्माण व्यवसायीको चरम लापरबाही देखिएको छ। हामीले पटकपटक ताकेता गरे पनि पुल समयमा निर्माण हुन सकेको छैन। समयमा पुल नबनेपछि गत जेठमा कम्पनीका प्रमुख चन्द्रशेखर मल्ललाई बोलाएर पुस मसान्तभित्र सम्पन्न गरिसक्ने सहमति भएको छ। तर, त्यो सहमतिपछि पनि पुल निर्माण गर्ने काम अगाडि नबढेको प्रमुख खनालले बताए। हामीले केही दिनअघि मात्रै सचेतपत्र पठाइसकेका छौं। काम सम्पन्न भएन भने कम्पनी कालोसूचीमा जाने प्रक्रिया सुरु हुन्छ, खनालले भने। उनले खरिद ऐनको आठौं संशोधनले एक पटकका लागि कम्पनीले काम गर्न चाहे काम गर्न दिने प्रावधान गरेकाले सोहीअनुसार हर्जनासहित म्याद थपिएको बताए। तर, निर्माण कम्पनीले भने कार्यालयकै कमजोरीले पुल समयमा सम्पन्न हुन नसकेको दाबी गरेको छ। पुल निर्माणस्थलसम्म पुग्ने बाटोको समयमा मुआब्जा नदिँदा हामीले २८ महिनासम्म काम गर्न पाएनौं। त्यसपछि काम गरेको भुक्तानी पनि समयमा पाएनौं। बीचमा नाकाबन्दी पनि भयो। यी कारणले पुल निर्माणमा ढिलाइ भएको हो, निर्माण कम्पनीका प्रतिनिधि मदनमोहन विष्टले भने। गाउँमा सडक पुगिसकेको छ। तर, सुर्नया नदीमा पुल नबन्दा हामीलाई धेरै समस्या भएको छ, पाटन नगरपालिका१ का वडाध्यक्ष गणेशदत्त भट्टराईले भने। (शिवराज भट्टधनगढी, भगीरथ अवस्थी बैतडी, महादेव अवस्थी महेन्द्रनगर)"
मीरगञ्ज पुल मर्मत : जोगबनीबाट आयातनिर्यात बन्द,"विराटनगर : बथनाहास्थित मीरगञ्ज पुल मर्मतका लागि भन्दै भारतले बिहीबारदेखि १२ दिनसम्म जोगबनीबाट आयातनिर्यात बन्द गरेको छ। भारतले वैकल्पिक रुट प्रयोग गर्न अनुमति नदिई जोगबनी नाकाबाट आयातनिर्यातमा रोक लगाएको छ। यसको प्रत्येक्ष असर नेपालको औद्योगिक क्षेत्रमा परेको छ। यसअघि पनि पुल मर्मत गर्ने भन्दै नौ दिन बन्द गरेर एक साता अघि मात्र भारतले पुल सञ्चालनको अनुमति दिएको थियो। मीरगञ्ज पुलबाट आवतजावतमा प्रतिबन्ध लगाएसँगै नेपाल आउने सवारीसाधन पुल पारी र नेपालबाट जाने विराटनगरमा नै रोकिएको विराटनगर भन्सार कार्यालयले जनाएको छ। नेपाल पक्षलाई पुल बन्द गर्ने जानकारी दिएको भारतीय पक्षले १२ दिन पुल बन्द हुँदा वैकल्पिक रुट प्रयोग गर्न नदिएको विराटनगर भन्सार कार्यालयका सूचना अधिकारी मणिराम पौडेलले बताए। तेस्रो मुलुकबाट सामान लिएर आएका सवारीसाधनलाई मात्र वैकल्पिक रुट प्रयोग गर्न दिने भारतले जानकारी दियो, सूचना अधिकारी पौडेलले भने, भारतले तेस्रो मुलुकबाट आयात भएका सामानलाई वीरपुरभाण्टाबारी रुट प्रयोग गर्न दिने तर भारतबाटै आएका मालबहाक सवारीसाधन भने जान नदिने अडान लिएको छ। भारतीय पक्षले वीरपुरभाण्टाबारी नाका प्रयोग गर्न आलटाल गरे पनि नेपालतर्फ भन्सार विभागले भने भाण्टाबारी नाकाबाट प्रवेश गरेका सवारीलाई स्कर्टिङ गर्दै विराटनगर भन्सारसम्म ल्याउन मातहतका कार्यालयलाई निर्देशन दिएको थियो। भारत र तेस्रो मुलुकबाट भित्रने ढुवानीका साधन कोसी ब्यारेजइटहरीविराटनगर हुँदै भन्सार कार्यालयमा ल्याएर जाँचपास गर्नुपर्ने विराटनगर भन्सारले जनाएको छ। विभागले १० पुसमा पठाएको पत्रमा मालवस्तु बोकेका सवारीसाधन भन्सारसम्म ल्याउँदा स्थानीय प्रशासनसँगको समन्वयमा स्टर्किङ गर्नुपर्ने उल्लेख गरिएको सूचना अधिकारी पौडेलले अन्नपूर्णलाई बताए। उद्योगी मारमा २०७४ साल बाढीले क्षति पुर्याएको यो पुल मर्मतको वहानामा भारतले पटक पटक आयातनिर्यात रोक्दा नेपालका उद्योगी मारमा परेका छन्। ०७४ सालमा पनि भारतीय पक्षले मर्मतका लागि भन्दै करिब ८ महिना मीरगञ्ज पुलमा ठूला सवारीसाधन आवतजावत गर्न दिएको थिएन। त्यसपछि पनि ५६ पटकसम्म यो पुल मर्मत गर्नेसाना सवारी मात्रै चल्न दिने भन्दै आयातनिर्यातमा रोक लगाएको उद्योगी गुनासो गर्छन्। भारतले बिना विकल्प पटकपटक आयात निर्यातमा रोक लगाउने र नेपाल सरकारले विकल्पका लागि भारतसँग चासो नदिँदा प्रदेश १ का उद्योगमा संकट छाउन लागेको मोरङ व्यापार संघका अध्यक्ष प्रकाश मुन्दडा बताउँछन्। अर्को रुटबाट समेत ल्याउन नदिनु र महिनामा दुई पटकसम्म हप्तौं पुल मर्मत गर्ने बहाना बनाउनु भारतको नियोजित कदम भएको प्रदेश १ का उद्योगी बताउँछन्। यो अघोसित नाका बन्द जस्तै हो, सामान्य मर्मतका लागि पनि १२ दिनसम्म लाग्ने भारतले बताएपछि मोरङसुनसरी करिडोरका उद्योगी टाट पल्टने अवस्थामा पुगेका छन्, उद्योग संगठन मोरङका अध्यक्ष भीम घिमिरेले भने। हामीले अर्को रुट प्रयोग गर्न दिन हाम्रो पहुँच पुग्ने सबै भारतका निकायमा पत्रचार गर्ने र ज्ञापनपत्र बुझाउने काम गरेका छौं, कतैबाट सुनुवाइ भएन, अध्यक्ष घिमिरेले भने, हालसम्म यसै विषयलाई लिएर नेपाल र भारतका निकायमा थुप्रै पत्रचार गरेका छांै। सञ्चालनमा रहेको मीरगञ्जपुलको मर्मत चाँडो सक्न र सँग बन्दै गरेको पुल निर्माणको काम छिटो गर्न भारतलाई उद्योगीले बारम्बार घच्घच्याएको घिमिरेले बताए। पूर्वजानकारी बिना अवरोध हुँदा निजी क्षेत्रले ठूलो क्षति व्यहोर्नु परेको भए पनि नेपाल सरकारले पहल गर्न नसकेको उद्योगीको गुनासो छ। विराटनगर नाका हुँदै भित्रने औद्योगिक कच्चा पदार्थ र ट्रेडिङका सामग्री प्रायः भारतबाट आयात हुन्छ। यी सामग्री नै आयात नभए उद्योग बन्द गर्नुपर्ने अवस्था आउने नेपाल उद्योग वार्णिज्य संघका केन्द्रीय सदस्य अभिनाश बोहरा बताउँछन्। पुल निर्माणमा भारतको आलटाल भारतको बथनाहास्थित मीरगञ्ज पुल पुरानो पुल हो। यसको विकल्पमा भारतले सँगै ठूलो पुल निर्माण पनि गरिरहेको छ। आरसीसी पुलको निर्माण सन् २००८ मा सुरु भए पनि हालसम्म चारवटा पिलर पनि उठाइएको छैन। यो पुलले नेपाल भारत व्यापारलाई मात्रै जोड्ने भएकाले भारतले निर्माणको काममा कम चासो दिएको जस्तो देखिने उद्योग संगठन मोरङका अध्यक्ष भीम घिमिरेको बुझाइ छ। भारतले अन्य स्थानमा बनाएको पुलको तुलनामा यो सारै ढिला काम गरेको देखिन्छ, उनले भने, यतिका वर्षमा अन्य क्षेत्रमा धेरै नयाँ पुल बनाएको भारतले यो पुलमा चासै दिएको छैन।"
"प्राधिकरण खारेज गर्छ, मन्त्रिपरिषद् ब्युँताउँछ","काठमाडौं : लाइसेन्स खारेजीमा परेका तीन दूरसञ्चार सेवाप्रदायक कम्पनीलाई मन्त्रिपरिषद्ले ब्युँताएको छ। वर्षौंसम्म राजस्व नतिरेका कम्पनीलाई नै सरकारले पुनर्जीवन दिएको हो। टेलिकम क्षेत्रको नियामक निकाय नेपाल दूरसञ्चार प्राधिकरणले ती कम्पनीको लाइसेन्स (इजाजतपत्र) खारेज गरेको थियो। सोमबारको मन्त्रिपरिषद् बैठकले स्मार्ट टेलिकम, नेपाल स्याटेलाइट र वेबसर्फर नेपाल कम्युनिकेसन सिस्टमलाई पाँच किस्तामा बक्यौता रकम तिर्ने सुविधा दिएको छ। सरकारले यी कम्पनीको इजाजत खारेज गर्ने प्राधिकरणको निर्णय उल्ट्याएको छ। वर्षौंदेखि राजस्व नतिर्ने र ताकेता बेवास्ता गर्ने तीनै कम्पनी खारेजीमा परेका थिए। नेपाल स्याटेलाइट टेलिकम (हेल्लो नेपाल) का सञ्चालक अजेयराज सुमार्गी, स्मार्ट टेलिकमका अध्यक्ष सर्भेस जोशी र वेबसर्फरका सञ्चालक सुजन र सुमन क्षेत्री हुन्। सरकारको निर्णयपछि ३ अर्ब १८ करोड ९९ लाख रुपैयाँ तिर्नुपर्ने तीनवटा कम्पनीले पाँच वर्षको समयसीमा पाएका छन्। स्मार्ट टेलिकमको २ अर्ब ३२ करोड २५ लाख लाख १७ हजार, नेपाल स्याटेलाइटको ८२ करोड ७० लाख रुर वेबसर्फरको ३ करोड ८४ लाख ४ हजार रुपैयाँ तिर्न बाँकी छ। यो गत भदौसम्मको बाँकी रकम हो। अहिलेसम्मको रकम र ब्याज जोड्ने हो भने अझै बढ्ने प्राधिकरणले जनाएको छ। तीनै कम्पनीलाई पाँच वर्षभित्र पैसा तिर्ने गरी किस्ताबन्दी सुविधा दिइएको सरकारका प्रवक्ता गोकुल बास्कोटाले बिहीबार जानकारी दिए। उनका अनुसार तीनवटै कम्पनीले पाँच वर्षसम्म असारभित्रै किस्ता बुझाउनुपर्नेछ। यस आर्थिक वर्षको असारभित्र पहिलो किस्ताबापतको रकम तिर्नुपर्ने र बाँकी हरेक वर्ष असारभित्रै तिर्ने गरी सुविधा दिएको प्रवक्ता बास्कोटाको भनाइ छ। इजाजत खारेज गर्ने प्राधिकरणको निर्णयविरुद्ध तीनै कम्पनी सर्वोच्च अदालत पुगेका थिए। सर्वोच्चले पनि प्राधिकरणकै पक्षमा फैसला सुनाएपछि दूरसञ्चार ऐनको व्यवस्थाअनुसार तीनै कम्पनीले प्राधिकरणको निर्णयउपर पुनरावेदनका रूपमा सरकार गुहारेका थिए। इजाजत खारेजीमा परेका तीनवटै कम्पनी सरकारको निर्णयपछि पुनर्जीवित भएका छन्। मन्त्रिपरिषद् बैठकले तीनवटै कम्पनीलाई पुनर्जीवन दिने निर्णय गरेपछि अब सेवासुविधा वा कम्पनीको अवस्था जस्तो भए पनि पाँच वर्ष पर्खिनुपर्ने भएको छ। यस अवधिभित्र पनि किस्ता रकम नबुझाए मात्रै कानुनअनुसार अनुमतिपत्र खारेज गरिने बास्कोटाले बताए। प्राधिकरणले गत भदौमा तीनै कम्पनीको लाइसेन्स खारेज गर्ने निर्णय गरेको थियो। दुई वर्षसम्म पैसा नतिर्ने सबै कम्पनीको इजाजत खारेज गर्न संसद्को अर्थ समितिले निर्देशन दिएको थियो। हामीले सोही निर्देशनअनुसार ६ महिना दिँदा पनि पैसा नतिर्ने कम्पनीको इजाजत खारेज गरेका थियौं, प्राधिकरणका अध्यक्ष पुरुषोत्तम खनालले भने। उनका अनुसार अरू दुईतीनवटा कम्पनी पैसा तिरेका कारण खारेजीबाट बचेका थिए। तीनवटै कम्पनीले आफ्नो दायित्व पूरा गरेका छैनन् भने राजस्व पनि तिरेका छैनन्, उनले भने, त्यसैले लाइसेन्स खारेज गर्नुको विकल्प थिएन। तीनवटै कम्पनीले तिर्नुबुझाउनुपर्ने साँवाब्याजसहितको बक्यौता रकम पाँच किस्तामा नबढ्ने गरी पहिलो किस्ता २०७६७७ को असारभित्रै तिर्न आग्रह गरेको छ। बाँकी चार किस्ता प्रतिवर्ष एक किस्ताका दरले प्रत्येक हरेक वर्षको असार मसान्तभित्रै बुझाउने गरी समय दिइएको छ। यी तीनवटै कम्पनीको लाइसेन्स खारेज नभएको र सरकारले दिएको सुविधा अनुसार काम गर्न दिने गरी सूचना तथा सञ्चारमन्त्रालयमार्फत सम्बन्धित कम्पनीलाई जानकारी दिने निर्णय पनि सरकारले गरेको छ।"
तनहुँ हाइड्रोमा एडीबीको हस्तक्षेप,"काठमाडौं : निर्माण सुरु भइसकेको जलाशययुक्त तनहुँ हाइड्रो (१४० मेगावाट) को पुनः ठेक्का प्रक्रियामा एसियाली विकास बैंक (एडीबी) ले हस्तक्षेप गरी रद्द गरेको छ। अघिल्लो वर्षदेखि निर्माण सुरु भएको आयोजनाको पहिलो प्याकेज (आयोजनाको १४० मिटर अग्लो कंक्रिट बाँध, नदी फर्काउने दुईवटा सुरुङ र अस्थायी बाँधलगायतका संरचना) को ठेक्का रद्द भएपछि लागत र निर्माण सम्पन्न हुने तालिका प्रभावित भएको छ। आयोजनामा १५ करोड अमेरिकी डलर ऋण दिएको एडीबीको हस्तक्षेपका कारण निर्माण सम्पन्न हुन कम्तीमा पनि आठ महिना पर धकेलिएको छ भने लागत पनि बढ्ने भएको छ। एडीबीको अस्वीकृतिसँगै यसले आयोजनामा पार्ने असरबारे हामी अध्ययन गरिरहेका छौं, तनहुँ हाइड्रोपावरका प्रबन्ध सञ्चालक प्रदीपकुमार थिकेले बिहीबार अन्नपूर्णसित भने। उनका अनुसार एडीबीले डिसेम्बर अन्तिम साता आयोजनाले पठाएको चारवटै प्रस्तावक ठेकेदार कम्पनी अस्वीकृत भएको उल्लेख गर्दै पुनः ठेक्का गर्न पत्राचार गरेको हो। एडीबीले उसले राखेका सर्त पूरा नभएको जनाएको छ। पहिलो प्याकेजको ठेक्काका लागि तनहुँ हाइड्रोपावर लिमिटेडले गत वैशाख १२ गते पुनः टेन्डर गरेको थियो। टेन्डर गरेको नौ महिनापछि सबै प्रक्रिया रद्द भएको हो। आयोजनाको अनुमानित लागत भ्याट र भइपरिआउने खर्चसमेत गरी २० अर्ब ६४ करोड रुपैयाँ छ। पहिलो प्याकेजका लागि चाइना गेजुवा ग्रुप कम्पनी लिमिटेड चाइना, सिनो हाइड्रो कर्पोरेसन लिमिटेड चाइना, चाइना नेसनल इलेक्ट्रिक इन्जिनियरिङ कर्पोरेसन लिमिटेड र सोङ डा कर्पोरेसन भियतनामकालिका कन्स्ट्रक्सन (संयुक्त उपक्रम) ले बोलपत्र पेस गरेका थिए। थिकेका अनुसार एडीबीले गेजुवा र चाइना नेसनल इलेक्ट्रिक इन्जिनियरिङको मुख्य अनुभव नपुगेको उल्लेख गर्यो भने सिनो हाइड्रो र सोङ डाको उपठेकेदारको अनुभव नपुगेको जनाउँदै चारवटै प्रस्ताव कम्पनीलाई रद्द गरिदियो। सिनो हाइड्रो र सोङ डाले बोर्ड पाइल वर्क (बाढीबाट संरचना जोगाउने कार्य) को डिजाइन तथा निर्माण कार्यका लागि उपठेकेदार जर्मनीको बौवर जीएमबीएसलाई छनोट गरेका थिए। उक्त जर्मनी कम्पनीको यसखाले संरचना निर्माणमा अनुभव नभएकाले सिनो र सोङ दुवै असफल हुन पुगेको एडीबीको दाबी छ। अब नयाँ ठेक्का प्रक्रिया पूरा गर्न कम्तीमा ६ महिना लाग्ने थिकेले बताए। टेन्डर बुझाउन, मूल्यांकन गर्न, मूल्य खोल्न र दाताका सहमति लिन यो समय लाग्ने अनुमान छ। सबै कुरा भनेअनुसार भयो भने ६ महिना लाग्छ, उनको भनाइ थियो, अब आयोजना कहिले पूरा हुन्छ भन्ने अध्ययन गर्दै छौं। थिकेका अनुसार पहिलो प्याकेजमा रहेको नदी फर्काउने सुरुङ (डाइभर्सन टनेल) को काम काम गरिरहेकै प्याकेज २ को ठेकेदार सिनो हाइड्रोलाई दिन सकिएमा आयोजना निर्माण कार्य ६ महिना ढिला हुने छैन। यसको लागत एक करोड २० लाख अमेरिकी डलर छ। प्याकेज १ कै ठेकेदारलाई दिन दाताको सहमति चाहिन्छ, उनले भने, यो सहमति पनि निश्चित छैन। तनहुँ हाइड्रो (साविकको माथिल्लो सेती) को निर्माण सन् २०२४ को डिसेम्बरमा पूरा गर्ने योजना थियो। एडीबीको असहमतिपछि पुनः ठेक्का गर्नुपर्ने हुनाले निर्माण कार्या सन् २०२५ को अक्टोबरमा सकिने अनुमान छ। दातृ निकायका ढिलासुस्तीले यो मितिमा पनि सकिन मुस्किल छ, आयोजनाका एक इन्जिनियरले भने, तालिकाअनुसार फटाफट काम भयो भने मात्रै २०२५ को अक्टोबरमा सकिएला, प्रक्रिया पूरा गर्दागर्दै दुई वर्ष बित्लाजस्तो छ। एडीबीको अस्वीकृतिसँगै यसले आयोजनामा पार्ने असरबारे हामी अध्ययन गरिरहेका छौं। प्रदीपकुमार थिके, प्रबन्ध सञ्चालक, तनहुँ हाइड्रोपावर तनहुँ हाइड्रोको प्याकेज १ निर्माणका लागि सीएमसी डि रेभनेन्ना, इटालीसित गत १ अक्टोबर २०१८ मा सम्झौता भएको थियो। सीएमसीले १४ अर्ब ६२ करोड रुपैयाँमा (भ्याटबाहेक) उक्त ठेक्का पाएको थियो। आयोजनाले १८ जनवरी २०१९ मा निर्माण कार्य सुरु गर्न कार्यादेशको सूचना दिएको थियो। तर उसले आयोजनास्थलमा गएर काम गर्न नसकेको, अग्रिम भुक्तानीका लागि बैंक ग्यारेन्टी ल्याउन नसकेको र कम्पनी स्वयं वित्तीय समस्यामा परी ऋणदातालाई भुक्तानी दिन नसकेर इटालीको अदालतमा न्यायिक प्रक्रियामा गएकाले तनहुँ हाइड्रोले ६ मार्च २०१९ मा ठेक्का रद्द गरेको थियो। तनहुँ हाइड्रोले सीएमसीबाट नेपाल इन्भेस्टमेन्ट बैंकमार्फत जारी गरेको कार्यसम्पादनबापतको रकम ८७ लाख ४९ हजार युरो र ८६ करोड १४ लाख रुपैयाँ जफत गरेको थियो। यो रकम सीमएसीको इटालीस्थित बैंक इन्टेसा सान्पउलो एसपीएबाट नेपाल इन्भेस्टमेन्टले पाउनुपर्ने थियो। तर उक्त बैंकले त्यहाँको अदालतमा मुद्दा दायर गरी भुक्तानी नदिनू भन्ने आदेश गराएकाले नेपाल इन्भेस्टमेन्ट बैंकको कार्यसम्पादनबापतको रकम जोखिममा परेको छ। सीएमसी मेलम्ची खानेपानी आयोजनामा पनि काम गर्दै थियो। मेलम्ची खानेपानी आयोजनाले भुक्तानी नदिएपछि सीएमसीले तनहुँ जलविद्युत् र मेलम्ची दुवैको काम छाडी इटाली फर्केको थियो। खानेपानीमन्त्री बिना मगर र तत्कालीन खानेपानी सचिव गजेन्द्र ठाकुरले सीएमसीले पाउनुपर्ने ३६ करोड रुपैयाँ भुक्तानी रोकेका थिए। नयाँ वर्ष र क्रिसमस मनाउन स्वदेश फर्कन लागेका सीएमसीको टोलीलाई मन्त्रीका स्वकीय सचिव र तत्कालीन खानेपानी सचिव ठाकुरले प्रहरी लगाएर धरपकड गरी राहदानीसमेत जफत गरेका थिए। आयोजनाको कुल लागत ५० करोड ४० लाख अमेरिकी डलर छ। जसमा एडीबीले १५ करोड, जाइकाले १८ करोड ४० लाख, युरोपियन इन्भेस्टमेन्ट बैंकले आठ करोड ५० लाख र बाँकी ८ करोड ५० लाख अमेरिकी डलर नेपाल सरकार र विद्युत् प्राधिकरणले जुटाउने गरी वित्तीय सम्झौता भएको थियो। यो आयोजना सम्पन्न भएपछि सबैभन्दा सुख्खायाम (फेब्रुअरी) मा दैनिक सात घण्टा जडित क्षमतामै (१४० मेगावाट) बिजुली उत्पादन गर्न सक्छ। अन्य महिनामा भने नौ घण्टासम्म १४० मेगावाट उत्पादन हुनेछ।"
भवन निर्माण बहानामा ब्रह्मलुट !,"फिदिम : पक्की भवन निर्माण गर्ने बहानामा पाँचथरको एक विद्यालयका तत्कालीन प्रधानाध्यापक र व्यवस्थापन समितिका तत्कालीन कार्यवाहक अध्यक्षले लाखौँ रुपैयाँ हिनामिना गरेको आरोप लागेको छ। फालेलुङ गाउँपालिका८ स्थित सिंहसिद्ध माध्यमिक विद्यालयको चारकोठे पक्की भवन निर्माणको बहानामा वडाध्यक्षसमेत रहेका तत्कालीन कावा अध्यक्ष पदमकुमार फागो र प्रअ डिल्लीहाङ जबेगुले बजेट हिनामिना गरेको आरोप लागेको हो। शिक्षाको बहुवर्षे (दुईवर्षे) योजनाअन्तर्गत भवन निर्माणका लागि ३२ लाख रुपैयाँ विनियोजन भएको थियो। ०७२७३ मा विनियोजन भएको उक्त बजेटले दुई वर्षभित्रमा काम सम्पन्न गर्नुपर्ने भए पनि निर्माण लथालिंग अवस्थामा छ। शिक्षाबाट सम्पूर्ण बजेट निकासा भइसकेको छ। शिक्षा विकास तथा समन्वय इकाइ प्रमुख युगमणि सबेहाङले भने, ०७४ सालसम्म सम्पूर्ण बजेट निकासा भएको हो। १६ लाखको दरले दुई पटक गरी बजेट निकासा भएको हो। भवनको तला थप्ने शीर्षकमा फालेलुङ गाउँपालिकाले गत वर्ष १५ लाख रुपैयाँ दिएको थियो। उक्त बजेट पनि खर्च भइसेको देखाइएको छ। यो वर्ष पनि सोही भवन निर्माण गर्ने भन्दै फालेलुङ ८ ले चार लाख रुपैयाँ छुट्याएको छ। विद्यालयका तत्कालीन कावा अध्यक्ष फागो नै अहिले वडाध्यक्ष छन्। काठ र सिमेन्ट खरिद गरेको रकमसमेत अहिलेसम्म बुझाइएको छैन। बजेट निकासा भएको छैन भनेर सामानको पैसा दिएका छैनन्, शिवगौरी सप्लायर्सका प्रोप्राइटर सोम थापाले भने, बजेट निकासा भएपछि दिन्छु भनेका छन्। वडाध्यक्षसमेत रहेका फागोले नै सामान खरिदको जिम्मा लिएका थिए। समितिमार्फत भवन निर्माण गर्नुपर्ने प्रावधान भए पनि व्यवस्थापन समितिले चार जना ठेकेदारलाई भवन निर्माण जिम्मा दिएको थियो। सुकप्रसाद जबेगु, लक्ष्मी माङ्लाक, अमरजङ जबेगु, दिव्य खजुम र असुनी जबेगुलाई निर्माण जिम्मा दिएको थियो। आठ लाखमा निर्माण गर्ने सम्झौता भए पनि ६ लाख रुपैयाँ मात्र आफूहरूले पाएको ठेकेदारको गुनासो छ। सम्झौताअनुसार बजेट नपाएको र निर्माण सामग्री समयमा नआएपछि काम छाडिएको ठेकेदार लक्ष्मी माङ्लाकले बताए। समयमा सामान नआएपछि काम गर्न नसकिएको ठेकेदारहरूको भनाइ छ। विद्यालय व्यवस्थापन समिति र ठेकेदारबीचको द्वन्द्वले भवन निर्माण सम्पन्न नभएको प्रधानाध्यापक मोहन जबेगुले बताए। बजेट हिनामिना भएको प्रस्ट देखिन्छ, जबेगुले भने मैले भर्खरै प्रअको जिम्मेवारी लिएको छु। धेरै कुरा थाहा छैन। भवनको विषयलाई लिएर बैठक बोलाएको छु। ठेकेदारको लापरबाहीका कारण भवन नबनेको फागोको तर्क छ। ठेकेदारले बद्मास गरेपछि भवन निर्माणका लागि ल्याएको सामान अरूलाई नै पैँचो दिएका छौँ, वडाध्यक्षसमेत रहेका फागोले भने, खरिद गरेर ल्याएका अधिकांश सिमेन्ट बिग्रिएकाले फाल्नुपयो। खरिद गरेर ल्याएको दुई गाडी सिमेन्टमध्ये ४० बोरा पैँचो दिएको फागोले बताए। काठ र बाँसचाहिँ स्वास्थ्य चौकी निर्माणका लागि दिएको उनले बताए। तत्कालीन प्रअ डिल्लीहाङ जबेगुले भने विद्यालयको सम्पूर्ण हिसाबकिता बरबुजारत गरिसकेको बताएका छन्। नयाँ विद्यालय व्यवस्थापन समिति गठन गर्नुपर्ने भएपछि विवाद सुरु भई भवनले पूर्णता नपाएको हो, जबेगुले भने, हामीले बजेट हिनामिना गरेका छैनौँ। हालसम्म तीन पटक विद्यालय व्यवस्थापन समितिको नेतृत्व परिवर्तन भइसकेको छ। भवन निर्माणमा लापरबाही भएको देखियो, विद्यालय व्यवस्थापन समितिका अध्यक्ष चन्द्र माङ्मुले भने, विद्यमान समस्यालाई समाधान गर्न प्रयत्न गर्नेछु।"
नेकपामा संविधान संशोधन बहस,"काठमाडौं : सत्तारूढ नेकपाको शीर्ष तहमा संविधान संशोधनका विषयमा बहस सुरु भएको छ। गत प्रतिनिधिसभा चुनावमा बर्दिया१ बाट पराजित वामदेव गौतमलाई प्रधानमन्त्री एवम् नेकपा अध्यक्ष केपी ओली र अर्का अध्यक्ष पुष्पकमल दाहालले राष्ट्रियसभामा जान प्रस्ताव गरेपछि नेता गौतमले संविधान संशोधन को सर्त राखेका थिए। संविधानको धारा ७६ को (१) मा राष्ट्रपतिले प्रतिनिधिसभामा बहुमत प्राप्त संसदीय दलका नेतालाई प्रधानमन्त्रीमा नियुक्ति गर्ने र निजको अध्यक्षतामा मन्त्रिपरिषद् गठन हुने उल्लेख छ। यो धाराअनुसार राष्ट्रियसभा सदस्य प्रधानमन्त्री बन्न पाउने छैनन्। तर नेता गौतमले यसलाई संशोधन गरेर राष्ट्रियसभा सदस्य पनि प्रधानमन्त्री बन्न पाउनुपर्ने गरी संविधान संशोधन गर्नुपर्ने प्रस्ताव गर्दै आएका छन्। नेता गौतमकै निवास भैंसेपाटीमा बुधबार भएको छलफलमा सहभागी प्रधानमन्त्री ओली इतरका नेताहरूले गौतमले उठाउँदै आएको विषयमा पुनः एकपटक प्रधानमन्त्री ओलीसँग नीतिगत छलफल गर्ने समझदारी बनाएको सहभागी एक नेताले बताए। यसअघि प्रधानमन्त्री ओलीले गौतमको सर्त अस्वीकार गरिदिएपछि गौतम ९ माघमा हुन लागेको राष्ट्रियसभा चुनावमा उम्मेदवार नबन्ने निष्कर्षमा पुगेका थिए। नेकपाका ९ सदस्यीय सचिवालय सदस्यमध्ये गौतम र प्रवक्ता नारायणकाजी श्रेष्ठ मात्र संघीय संसद्मा थिएनन्। प्रवक्ता श्रेष्ठ राष्ट्रियसभा सदस्य उम्मेदवार बनेको छन्। गौतमलाई फकाउन र उनले उठाएका सर्त सम्बोधनका लागि नेकपाका अध्यक्ष दाहाल, वरिष्ठ नेता माधव नेपालदेखि अन्य नेता पनि तयार छन्। तर ओली यस विषयमा सकारात्मक छैनन्। गौतम निवासको छलफलमा संविधान संशोधनमा सहमत बन्दै प्रधानमन्त्री ओलीसँग नीतिगत छलफल गर्ने समझदारी भएको छ। बुधबारको छलफलको वातावरण बनाउन यसअघि नेताहरूबीच विभिन्न चरणमा कुराकानी हुँदै आएका थिए। ०० शीर्ष नेताहरूका छलफल शृंखला संविधान संशोधनका विषयमा नेकपा शीर्ष नेताहरूबीचमा मात्र होइन, कांग्रेस सभापति शेरबहादुर देउवासँग पनि छलफल भएको छ। गत २१ पुसमा नेकपा अध्यक्ष पुष्पकमल दाहाल र महासचिव विष्णु पौडेल यही विषयमा छलफल गर्न देउवा निवास पुगेका थिए। दाहालले देउवासँग संविधान संशोधनको मुद्दा उठाएका थिए। देउवाजीसँग दुई विषयमा छलफल भएको थियो, दाहालनिकट एक नेताले अन्नपूर्णसँग भने, पहिलो वामदेवले उठाएअनुसारका विषयमा संविधान संशोधन र दोस्रो सत्य निरूपण तथा मेलमिलाप आयोग र बेपत्ता आयोग गठन। पुस १७ मा प्रधानमन्त्री निवास बालुवाटारमा राष्ट्रियसभा उम्मेदवार चयनका लागि नेकपा सचिवालयमा छलफल हुँदै गर्दा अध्यक्ष दाहालले गौतम र श्रेष्ठलाई राष्ट्रियसभामा लैजाने प्रस्ताव गरेका थिए। ओलीले त्यस दिन श्रेष्ठलाई गण्डकी प्रदेश र गौतमलाई आफूले रोजेको ठाउँबाट उम्मेदवार बन्न प्रस्ताव गरे। तर पार्टी सचिवालय बैठकमा गौतमले औपचारिक रुपमा राष्ट्रियसभा सदस्य पनि प्रधानमन्त्री बन्न पाउनुपर्ने गरी संविधान संशोधन प्रस्ताव राखेका थिए। त्यसलाई ओलीले अस्वीकार गरेका थिए। गौतमले बेलायत र भारतको उदाहरण दिँदै लामो पृष्ठभूमिमा राष्ट्रिय सभा र प्रतिनिधिसभाबीचको विभेद अन्त्य गर्नुपर्ने प्रस्ताव गरेका थिए। गौतमको प्रस्ताव र अडानका कारण नेकपाले राष्ट्रियसभा उम्मेदवार चयन गर्न सकेन। १८ पुसमा पनि गौतमको अडान उस्तै रह्यो। त्यसपछि श्रेष्ठलाई उम्मेदवार बनाउने तर वामदेव नजाने गरी नेकपाले अन्य उम्मेदवार चयन गरेको थियो। त्यस बेलादेखि नै दाहाल र वरिष्ठ नेता नेपालले गौतमलाई फकाउन संविधान संशोधनको बहस सुरु गरेका हुन्। दाहाल र नेपालबीच २० पुसमा खुमलटारमा भएको भेटमा पनि गौतमले उठाएको विषयमा छलफल भएको थियो। दाहालले नेकपा स्थायी समिति सदस्य भीम रावल र महासचिव विष्णु पौडेलसँग पनि खुमलटारमा भेट गरेका थिए। उक्त दिनको भोलिपल्ट दाहाल महासचिव पौडेललाई लिएर कांग्रेस सभापति देउवालाई भेट्न बूढानीकलण्ठ पुगेका थिए। गौतम निवास भैंसेपाटीमा पनि बुधबार सुरुमा वरिष्ठ नेता नेपाल र गौतमबीच छलफल भएको थियो। त्यसपछि मात्र संविधान संशोधनमा सहमतिको खोजी गर्ने वातावरण बनेको थियो। अनि बस्यो गौतम निवासमा नेकपा सचिवालयका बहुमत सदस्यको प्यानल बैठक। बैठकमा गौतमले आफ्नो प्रस्ताव राखेपछि यस विषयमा प्रधानमन्त्रीसँग थप छलफल गर्ने निष्कर्ष निकालिएको थियो। बैठकमा मूलतः तीन विषयमा नेताहरुबीच समझदारी बनेको थियो, सहभागी एक नेताले अन्नपूर्णसँग भने, वामदेवजीले उठाउँदै आएको संविधान संशोधनको विषय, अमेरिकी सहयोग नियोग मिलेनियम च्यालेन्ज कर्पाेरेसन (एमसीसी) र सभामुख चयन। यी विषयमा पनि सहमति खोजी गरी अगाडि बढ्ने भन्ने छ।"
चिनियाँ पक्राउ प्रकरण : उपकरण चीनले लग्यो,"काठमाडौं : पक्राउ परेका एक सय २२ चिनियाँ नागरिकबाट बरामद उपकरण चिनियाँ सुरक्षा अधिकारीले नै लगेका छन्। चीनको पब्लिक सेक्युरिटी मन्त्रालयको आग्रहमा बरामद उपकरण चिनियाँ सुरक्षा अधिकारीलाई बुझाएको नेपाल प्रहरी स्रोतले बतायो। चिनियाँ अधिकारीले बरामद सामग्रीबारे थप अनुसन्धान गर्नेछन्। आगामी दिनमा यस्ता गतिविधि नदोहोरियोस् भनेर चीनले गम्भीर अनुसन्धान गर्न लागेको हो। सूक्ष्म अनुसन्धान गर्न र उनीहरूको अपराध पुष्टि गर्न बरामद उपकरण चिनियाँ सुरक्षा अधिकारीले प्रहरीसँग लैजाने अनुमति मागेको थियो। आफ्नो मुलुकको छवि धूमिल बनाउने गरी छिमेकी मुलुकमा शंकास्पद गतिविधि सञ्चालन गरेको पाएपछि चीन सरकार उनीहरूप्रति कठोर बनेको हो। चिनियाँ पक्षले लिखित रूपमै बरामद उपकरण उपलब्ध गराउन आग्रह गरे, प्रहरीका एक अधिकारीले अन्नपूर्णसँग भने, थप अनुसन्धान गर्छाैं, सहयोग गर्नुपर्यो भनेपछि हामीले उपकरण दिएका हौं। ती चिनियाँले प्रयोग गरेका उपकरणमाथिको अनुसन्धानले उनीहरू केकस्ता गतिविधिमा संलग्न थिए भन्ने यकिन गर्न सजिलो हुने चिनियाँ सुरक्षा अधिकारीको तर्क छ। ती नागरिकबाट प्रहरीले कम्प्युटर, मोबाइल फोन, आइप्याडलगायतका सामग्री बरामद गरेको थियो। गृह मन्त्रालयले नेपाल प्रवेशमा चार वर्ष प्रतिबन्ध लगाउने निर्णय गर्दै एक सय २२ चिनियाँलाई बुधबार निष्कासन गरेको हो। हतियारधारी चिनियाँ सुरक्षाकर्मीसहित चाइना साउर्दन र चाइना इस्टनका दुई विमान निष्कासित चिनियाँलाई लिन बुधबार साँझ काठमाडौं आएको थियो। जहाजमा झन्डै २ सय ३० जना हतियारधारी चिनियाँ सुरक्षाकर्मी काठमाडौं आएको प्रहरी स्रोतले जनाएको छ। संदिग्ध चिनियाँलाई लैजाँदा जहाजभित्र उच्छृंखल गतिविधि हुने आशंकामा चिनियाँ पक्षले हतियारधारी सुरक्षाकर्मी पठाएको थियो। नेपाल प्रहरीले ती चिनियाँ नागरिकलाई हत्कडी लगाएर विमानस्थल पुर्याएको थियो। गाडीबाट ओर्लने क्रममा उनीहरूको हत्कडी फुकाइएको थियो। चीनबाट आएका सुरक्षाकर्मीले पक्राउ परेका ती चिनियाँको सुरक्षा जाँच गर्न खोजेका थिए। नेपाली पक्षले विमानबाट नझर्न चिनियाँ सुरक्षा अधिकारीलाई सुझाएको थियो। जहाज चढ्दा त्रसित चिनियाँ पक्राउ परेका चिनियाँ नागरिकको अनुहारमा जहाज चढ्दै गर्दा त्रासदी देखिन्थ्यो। विमानस्थलका एक प्रहरीले भने, ती चिनियाँ नागरिकको अनुहार त्रासपूर्ण थियो। उनीहरूमा कडा कारबाहीमा परिने डर र चिन्ता देखिन्थ्यो। चीन सरकारले आफ्नो मुलुकबाहिर आपराधिक गतिविधि गरेको अभियोग लगाएर उनीहरूमाथि थप अनुसन्धान गर्नेछ। एक चिनियाँ सुरक्षा अधिकारीले अन्नपूर्णसँग भने, पक्राउ परेकामाथि हामी विस्तृत अनुसन्धान गर्नेछांै। आरोप पुष्टि भए उनीहरू कम्तिमा ३ वर्ष जेल जान्छन्। चीनले पहिलो चरणमा भियतनाम, कम्बोडिया, फिलिपिन्स, लाओसलगायत मुलुकमा रहेका आफ्ना नागरिकविरुद्ध अप्रेसन चलाएको थियो। त्यहाँको अप्रेसनबाट अधिकांश नागरिक नेपाल छिरेको सूचना पाएपछि चिनियाँ सुरक्षा अधिकारी अनुसन्धान गर्न काठमाडौं आएका थिए।"
प्रहरीको ज्यादतीविरुद्ध तेस्रोलिंगी मानव अधिकार आयोगमा,"ललितपुर : प्रहरीले ज्यादती गरेको भन्दै तेस्रोलिंगी मानव अधिकार आयोग पुगेका छन्। पछिल्लो समय तेस्रोलिंगीलाई जथाभावी कुटपिट र गाली गर्ने प्रवृत्ति बढेको भन्दै उनीहरु मानव अधिकार आयोग पुगेका हुन्। गत शुक्रबार विपाशा बस्नेत (नाम परिवर्तन) नाम गरेकी एक तेस्रोलिंगी महिलाले प्रहरीको पिटाई खाइन्। उनको खुट्टामा लाठीले मनपरी पिट्दा अझै यताउता गर्न नसक्ने छन्। बस्नेतको अनुसार उनी केटाकोरुपमा जन्मिए हुन्। तर आफूमा महिला हुने चाहना बढेपछि उनी तेस्रोलिंगी महिला बनेको कुरा परिवारलाई बताएकी थिइन्। भोजपुर घर भएकी बस्नेतका बुवाले उनलाई स्वीकार नगरेपछि काठमाडौंमा बस्न थालेको बताइन्। तर उनका आमा र दाजुभाइसँग भने सम्पर्कमा छन्। परिचय लुकाएर हिँड्नुपर्ने बाध्यता हाम्रो एउटा पीडा हो, उनले भनिन्, अझ ठाउँठाउँमा प्रताडित हुनुपर्दा अझ पीडा खप्नु परेको छ। उनको अनुभवमा तेस्रोलिंगी बिनाकारण प्रहरीको रिसमा मुछिदै आएका छन्। गत शुक्रबार उनी साथीसँग न्युरोडतिर किनमेलमा गएकी थिइन्। स्कुटर वीर अस्पताल अगाडिको खुला ठाउँमा पार्क गरिन्। किनमेल सकाएर आउँदा बेलुकाको ८ बजेको थियो। साथीसँग रत्नपार्कको रुखमुनि बसेर चिया खाने कुरा भयो। चिया खाएर स्कुटर लिन जाँदा ८ : १५ भएको थियो। तर त्यहाँ चार, पाँच जनाको समूहमा प्रहरी देखिए। स्कुटर लिएर घर जान लागेको भन्दाभन्दै डीएसपीले उनको सिपाहीलाई पिट्न आदेश दिए। बस्नेतको अनुसार सिपाहीले बिस्तारै पिट्दै थियो। किन कुटेको भनेर उनी कराउन थालिन्। हाम्रा पनि हिँडडुल गर्ने अधिकार हुन्छ ? किन पिट्नु हुन्छ ? मानव अधिकार आयोगमा मुद्दा हाल्छु भनेँ, बस्नेतले भनिन्, डीएसपीले झन् रुष्ट हुँदै मलाई पिट्न थाले। डीएसपीलाई उद्धृत गर्दै उनले भनिन्, हेरौंला कसरी, के आधारमा मुद्दा हाल्छस्। प्रहरीको पिटाईपछि उनी बल्लतल्ल घर पुगिन्। भोलिपल्ट डाक्टरकहाँ परीक्षण गर्न जाँदा रगत जमेकाले निको हुन् समय लाग्छ भन्ने सुझाव दिएको बताइन्। मेडिकल रिपोर्ट लिएर उनी मानव अधिकार आयोगमा पुगिन्। आइतबार उनले ज्यादती गर्ने प्रहरीविरुद्ध मुद्दा दर्ता गरेकी छन्। बस्नेतले पछिल्लो समय रत्नपार्क क्षेत्रमा तेस्रो लिंगीलाई पिट्ने सिंहदरबार प्रहरी वृत्तका डीएसपी भएको दाबी गरेकी छन्। अर्की तेस्रोलिंगी महिला मेलिना रिजालले तिनै डीएसपीबाट पिटाई खाएको बताइन्। ललितपुरमा सन् २००६ देखि परिचय नेपाल नामक संस्थामा कार्यरत रिजालले दसैंको केही दिन पहिला बाटोमा हिँड्दै गर्दा प्रहरीले पिटेको बताइन्। तेस्रोलिंगी समुदायका हकहित र अधिकारका लागि खुलेको औपचारिक संस्था नील हिरा समाजमा हालसम्म २५ वटा मुद्दा दर्ता भएका छन्। समाजकी अध्यक्ष पिंकी गुरुङका अनुसार तेस्रो लिंगीलाई बिनाकारण कुटपिट गर्ने प्रवृत्ति देखिएको छ। हाम्रा साथीलाई बिनाकारण दुःख दिइरहेका छन्, उनले गुनासो गर्दै भनिन्, यो समाजमा कुनै पनि लैङिक पहिचान भएकाले सम्मानपूर्वक बाँच्न पाउनुपर्छ। मानवअधिकार आयोग ३ नम्बर प्रदेशका निर्देशक यज्ञप्रसाद अधिकारीले यस विषयमा अनुसन्धान भइरहेको जानकारी दिए। हामीले सोधपुछ सुरु गरेका छौं, उनले भने, किन, कसरी, के कारणले यो घटना घट्यो, त्यो हेर्छौ। आवश्यक कागजातपत्र, घटना भएको भए त्यसका प्रमाण, मेडिकल रीपोर्टलगायत अध्ययनपछि दोषी ठहरिएमा कारवाही हुने र पीडाले क्षतिपूर्तिसमेत पाउने बताए। पीडितले सिंहदरबारका डीएसपी भनेपनि प्रहरीको नाम निवेदनमा खुलाएकी छैनन्। आवश्यक परेको खण्डमा थप प्रमाण मगाउने जानकारी दिए। तेस्रोलिंगीले बेलाबेलामा उजुरी हाल्दै आएको पनि बताए।"
आगो सल्किएर गम्भीर घाइते महिलाको उद्धार,"विराटनगर : आगलागीबाट गम्भीर घाइते भएकी मुसहर समुदायकी एक महिलालाई मोरङको पथरीशनिश्चरे नगरपालिकाबाट उद्धार गरिएको छ। शुक्रबार बिहान पथरीशनिश्चरे६ मुसहर बस्तीकी ५२ वर्षीय खिरोदेवी ऋषिदेवलाई उद्धार गरेर उपचारका लागि विराटनगरको कोशी अस्पताल ल्याइएको हो। वडा अध्यक्ष जयबहादुर तामाङकाअनुसार बुधबार राति करिब १२ बजे घरमै टुकी बत्ती निभाउन बिर्सँदा शरिरमा सल्किएको आगोले उनी गम्भीर घाइते भएकी थिइन्। निभाउन नसक्दा चिच्याउँदै घर बाहिर निस्किएकी उनको शरीरमा बलिरहेको आगो छरछिमेकी भेला भएर निभाएका थिए। आगोले शरीरका अधिकांश भाग जलेका कारण अवस्था गम्भीर रहेको जानकारी दिँदै नगर स्वास्थ्य संयोजक मुरारी आचार्यले भने, उपचार सम्भव हुन निक्कै मुस्किल छ। उनकाअनुसार आगोले शरिर जले पनि आर्थिक अवस्था कमजोर भएका कारण उपचार नगराइ पीडा खपेर घरमै बसेको पाइएपछि ऋषिदेवलाई उद्धार गरेर उपचारका पठाइएको हो। उनको उपचारमा वडा कार्यालयले पाँच हजार रुपैयाँ सहयोग गरेको छ। पथरीशनिश्चरेबाट उपचारका लागि विराटनगरसम्म ल्याउन नगरपालिकाले एम्बुलेन्सको व्यवस्था गरिदियो। विपन्न अवस्थाकी ऋषिदेव घरमा एक्लै बस्दै आएकी छन्। दुई छोरा मध्ये एक जना काठमाडौं र एक जना भारतमा मजदुरी गर्छन्। तीन छोरीको बिहे भइसकेको छ।"
घुससहित समातिए लेखा अधिकृत,काठमाडौं : अख्तियार दुरुपयोग अनुसन्धान आयोगले घुससहित लेखा अधिकृतलाई पक्राउ गरेको छ। शुक्रबार पूर्वाधार विकास कार्यालय ललितपुरका लेखा अधिकृत विष्णुहरी पुडासैनीलाई २२ हजार घुससहित अख्तियारले पक्राउ गरेको हो। ठेक्कादारसँग मोबिलाइजेसन खर्च लिँदालिँदै पक्राउ परेको अख्तियारका प्रवक्रा प्रदीप कोइरालाले बताए।
प्रहरी अधिकृतविरुद्ध मुद्दा,"काठमाडौं : धनुषास्थित इलाका प्रहरी कार्यालय, यज्ञभूमि (धारापानी) का प्रहरी नायब निरीक्षक (सइ) कालिचरण पंजियारविरुद्ध विशेष अदालतमा मुद्दा दायर गरिएको छ। पंजियारले सवारी दुर्घटनामा क्षतिपूर्ति दिने भन्दै सेवाग्राहीसँग १५ हजार घुस लिइरहेको अवस्थामा पक्राउ गरेको अख्तियारले जनाएको छ। भ्रष्टाचार निवारण ऐन बमोजिम जरिवाना र कैद सजायको मागसहित विशेष अदालत काठमाडौंमा आरोपपत्र दायर गरिएको हो।"
पीडितको सिरीखुरी एउटै कोठामा,"काठमाडौं : उमेर डाँडामाथि पुग्दै गरेका वृद्ध माझी साँघुरो र अँध्यारो कोठामा मकै छोडाइरहेका छन्। त्यही एक छेउमा बाख्रा बाँधिएको छ। यता, छेउमा ग्यास चुलो छ। उतापट्टि विस्तरा छ। अर्को कुनामा अन्नपात थुपारिएको छ। मेलम्ची नगरपालिका १० स्थित नमुना माझी गाउँका भूकम्पपीडित चार वर्षदेखि यसरी दिन व्यतीत गरिरहेका छन्। एउटै कोठाभित्र पाँचदेखि १० जनासम्म परिवारको बसोवास छ। अन्नपात मात्र होइन, कुखुरा र बाख्रा पनि मान्छेसँगै छन्। महिलाको सिलाइबुनाइ मेसिनसमेत उही कोठामा अटाइएको छ। उनीहरूलाई एउटै कोठामा सामान कहाँ राख्ने ? कहाँ सुत्ने ? कहाँ पकाउने भन्ने समस्या छ। भूकम्पपीडित विष्णुकुमारी माझीले एउटै कोठामा ४ वर्षदेखि जीविका चलाइरहेको बताइन्। उनले नयाँ घर नबनेका कारण एउटै कोठामा बस्नुपरिरहेको गुनासो गरिन्। जाडो र गर्मीमा एउटै कोठामा बस्न सह्रै गह्रो हुन्छ, उनले भनिन्, एउटा त्यो पनि साँघुरो कोठामा जीविका चलाइरहेका छौं। कृष्णबहादुर माझीको ८ जनाको परिवार एउटै कोठामा बसिरहेको छ। उनको दुईतले दुई घरवटा घर भूकम्पले भत्काइदिएको थियो। भूकम्प जाँदा रूख समातेर आफू बाँचेको उनले बताए। श्रीमतीको खुट्टामा चोट लागेको थियो। सबै जना एउटै कोठामा बस्न गह्रो भएपछि छोराबुहारी नातिनातिनीलाई घरमा राखेर आफू बूढाबूढी भने टहरामा बसिरहेको उनले सुनाए। हामी बूढाबूढी खान घरमा आउँछौ, उनले भने, जस्ताको टहरामै बसिरहेका छौं। भूकम्पमा ५ वर्षकी छोरी गुमाएका ३५ वर्र्षीय पञ्चराम माझीले एउटै कोठामा जेनतेन जीविका चलाइरहेको बताए। के गर्ने, भूकम्पले घर भत्काइदियो, छोरी पनि गुमाउनुपर्यो, उनले भने,यस्तो बेला एकै कोठे घर पाउनु पनि ठूलै कुरा भयो, अहिलेचाहिँ समस्या भएको छ। यही कोठामा गुजारा चलाइरहेको उनले बताए। भूकम्पपछि बनेका अधिकांश घर साँघुरा छन्। नमुनाका रूपमा विस्तार गरिएका एकीकृत बस्तीमा अझ बिजोग नै छ। थाई नेपाल एसोसिएसन र रोटरी इन्टरनेससन नेपाल भुटानको सहयोगमा भूकम्प गएको एक वर्षभित्र यहाँ ४६ वटा एककोठे घर निर्माण भएका थिए। यही घरमा भूकम्प गएको ५ वर्षसम्म पनि पीडितहरू बसिरहेका छन्। घर पछाडिपट्टि शौचालय छ। अहिले उनीहरू सरकारबाट ३ लाख अनुदान पाएपछि एककोठे घरको छेउमै अर्को घर माझीहरूले बनाइरहेका छन्। भूकम्पपछि बनेका अधिकांश घर साँघुरा छन्। कोठा साना छन्। परिवार ठूलो छ। नमुनाका रूपमा विस्तार गरिएका एकीकृत बस्तीमा अझ बिजोग नै छ। चौतारा साँगाचौकीगढी१४ स्थित एकीकृत नमुना माझी बस्तीमा एकै खालका एकै लहरमा ५३ घर बनेका छन्। ३ आना जग्गामा बनेका घरमा ३ वटा साना कोठा र एउटा शौचालय छ। ती कोठा अत्यन्त साँघुुरा छन्। एक परिवारका सबै सदस्य यहाँ अटाउँदैनन्। सो बस्तीकी २६ वर्षीया सोमी माझीले नयाँ बनेको घरमा खान बस्न मात्रै हुने गरेको बताइन्। उनको ६ जनाको परिवार ती साँघुरा कोठामा गुजारा गरिरहेका छन्। जेनतेन चलेको छ, सामान राख्ने ठाउँ नै छैन, उनले भने, यहाँ त खान, बस्न मात्रै हो। भूकम्पपीडित बाबुराम माझी घर बने पनि त्यो घरबाट निर्वाह चल्नेमा विश्वस्त छैनन्। हेर्नु न यति साना कोठा छन्, कहाँ बस्ने, कहाँ अन्नपात राख्ने, पशुपालन, कुखुरा पालनको कुरै छैन, उनले भने, तैपनि, यत्रो वर्षपछि घर बन्यो, यसैमा खुसी हुनुपरेको छ। राष्ट्रिय पुनर्निर्माण प्राधिकरणअन्तर्गत जिल्ला आयोजना कार्यान्वयन इकाइ (भवन)का प्रमुख सन्तोष निरौलाले परिवार ठूलो भएकालाई समस्या रहेको स्विकारे। भूकम्प परिवार ठूला छन्, कोठा पुग्दैन, उनले भने, यही भएर एकीकृत बस्तीमा सामुदायिक भवन बनाउने लक्ष्य राखिएको छ। उनका अनुसार भूकम्पपीडितका लागि बनेका घरमा पशुपालन वर्जित छ। त्यहाँ पशुपालन गर्ने स्थान नै छैन।"
भ्रष्टाचारसम्बन्धी पुस्तक सार्वजनिक,"काठमाडौं : नेपालमा व्यापक भ्रष्टाचार र भ्रष्टाचारको विरोधलाई समेटेर अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्याय र त्रिभुवन विश्वविद्यालय, समाजशास्त्र विभागका सहायक प्राध्यापक दिपेश घिमिरेले संयुक्तरुपमा लेखेको खोजमुलक पुस्तक सार्वजनिक भएको छ। पुस्तकमा भ्रष्टाचारलाई सैद्धान्तिककरण गर्ने पहिलो खुट्किलोको रुपमा लिन सकिने लेखेकद्वयले बताएका छन्। यस पुस्तकमा भ्रष्टाचारका विविध पक्षसित सम्बन्धित १० वटा निबन्धात्मक अध्याय छन् । जसमा संस्था, समाज, राजनीति, विपत, दण्डहिनता र चासोबीचको द्वन्द्व इत्यादिका कारण हुने भ्रष्टाचारबारे विवेचना गरिएको छ। सांग्रिला बुक्सबाट प्रकाशन गरिएको उक्त पुस्तकमा मुलुकमा भ्रष्टाचार नियन्त्रणमा थुप्रै प्रयास भएको तर दुर्भाग्यवश ती प्रयासहरु पर्याप्त हुन नसकेको बारे पनि चिरफार गरिएको छ। संघीय शासन व्यवस्थाले प्रदेश र स्थानीय सरकारलाई शक्ति प्रत्यायोजन गरे सँगै भ्रष्टाचार पनि सँगसँगै ती निकायमा मौलाएको देखिन्छ। यो घातक छ र यसको समयमै नियन्त्रण हुन नसके देशको विकास कसरी अवरुद्ध हुनसक्छ भनेर यस पुस्तकमा विश्लेषण गरिएको छ। यस पुस्तकले नेपाली संस्करणको भ्रष्टाचारबारे एक झलक प्रस्तुत गरेको हुँदा यस विषयमा रुचि भएका अध्येता, प्राध्यापनमा संलग्न र अन्य जो कोहिलाई पनि यसले दिशानिर्देशको काम गर्नसक्छ।"
"पीडित किशोरीको बयान : सुतिरहेकी थिएँ, झ्यालबाट छिरेर बलात्कार गरे","पाँचथर : मिक्लाजुङ गाउँपालिकामा एक किशोरी बलात्कृत भएकी छिन्। करणीमा संलग्न भएको भन्दै मिक्लाजुङ गाउँपालिका४ का स्थानीय ५७ वर्षीय कृष्णबहादुर गहतराज पक्राउ परेका छन्। गत पुस १९ गते ओछ्यानमा सुतिरहेका बेला घरमै गएर झ्यालबाट छिरेर बलात्कार गरेको पीडित किशोरीले बताएकी छिन्। किशोरीले भनिन्, 'भाइहरुसँग सुतेको थिएँ, झ्यालबाट छिरेर ती गहतराजले आफूलाई मुख र हात समातेर बलात्कार गरे।' गहतराजलाई पुस २१ गते पक्राउ गरी यौन दुर्व्यवहारमा मुद्दा दर्ता गरी अदालतबाट म्याद थपिएको जिल्ला प्रहरी कार्यालय पाँचथरका प्रहरी नायब उपरीक्षक सिद्धराज न्यौपानेले बताए। पीडित किशोरीको अहिले जिल्ला अस्पताल पाँचथरमा उपचार भइरहेको छ। विपन्न वर्गकी ती किशोरीले विभिन्न प्रलोभनमा पारेर मुद्दा मिलाउन आफूलाई दवाव दिइरहेको बताएकी छिन्।"
आफैले बोकेको बन्दुकको छर्रा लागेर मृत्यु,"बागलुङ : जिल्लाको तमानखोलामा आफैले बोकेको भरुवा बन्दुकको छर्रा लागेर एकजनाको ज्यान गएको छ । तमानखोला गाउँपालिका १ बोंगादोभानका ४७ वर्षीय ओमबहादुर घर्तीलाई बिहीबार आफैले बोकेको बन्दुकको छर्राले लागेको थियो। बन्दुकको छर्राले लागेर गम्भीर घाइते भएका घर्तीलाई उपचार लागि सदरमुकाम ल्याउँदै गर्दा बाटोमै मृत्यु भएको प्रहरीले जनाएको छ । घरछेउको जंगलमा बाँदर लखेट्न भन्दै भरुवा बन्दुक बोकेर निस्केका घर्ती बिहीबार दिउँसो २ बजे बन्दुरक पड्केर छर्राले लाग्दा घाइते भएको स्थानीयले बताएका छन्। उनको बायाँ हात, खुट्टा र पिडौंलामा गहिरो चोट लागेको थियो । घटनालगत्तै स्थानीयले घर्तीलाई उपचारका लागि धौलागिरी अञ्चल अस्पताल बागलुङ ल्याइए पनि राती पौने नौ बजे अञ्चल अस्पतालले मृत घोषणा गरेको प्रहरी नायव उपरीक्षक झविन्द्र भट्टराईले जानकारी दिए । घटनाका बारेमा इलाका प्रहरी कार्यालय बुतिबाङबाट प्रहरी टोली खटाएर अनुसन्धान थालिएको भट्टराईले जानकारी दिए । घर्तीले प्रयोग गरेको भरुवा बन्दुक लाइसेन्स प्राप्त भए नभएको विषयमा समेत प्रहरीले खोजी थालेको छ । मृतक घर्तीको शव अञ्चल अस्पतालको शव गृहमा राखिएको छ । आवश्यक अनुसन्धान र पोष्टमार्टम शव परिवारको जिम्मा लगाइने प्रहरीले जनाएको छ।"
"तनहुँमा बस दुर्घटना : दुईको मृत्यु, १७ जना घाइते",दमौली : घिरिङ गाउँपालिका ३ थानीमाईमा बस दुर्घटना हुँदा दुईजनाको ज्यान गएको छ । शुक्रबार बिहान १० बजेतिर रामपुरबाट भिमादहुँदै पोखरा जाँदै गरेको ग १ ख ६१७५ नम्बरको बस दुर्घटना हुँदा घिरिङ १ बैंडीकी २० वर्षीया मुना थापा र घिरिङ ३ निवासी ४२ वर्षीया ननीमाया गुरुङको मृत्यु भएको जिल्ला प्रहरी कार्यालय तनहूँले जानकारी दिएको छ । बस सडकबाट करिब ४० मीटर तल भीरमा खसेको प्रहरीले जनाएको छ। थापाको घटनास्थलमा तथा गुरुङको उपचारका क्रममा पोखराको फिष्टेल अस्पतालमा मुत्यु भएको प्रहरी उपरीक्षक विनोद सिलवालले जानकारी दिए। बसमा सवार २५ मध्ये १७ यात्रु घाइते भएका छन्। सबैको पोखराको मणिपाल अस्पतालमा उपचार भइरहेको प्रहरीले जनाएको छ ।हिलो बाटोमा चिप्लिँदा दुर्घटना भएको ट्राफिक प्रहरीको अनुमान छ।
सुदूरपश्चिममा एडभेन्चरको मनोमानी,"कैलाली : तत्कालीन जलस्रोत तथा सिँचाइमन्त्री एनपी साउदले धनगढी र कञ्चनपुरको राजघाट जोड्ने मोहना नदीको पुलको ०७१ जेठमा शिलान्यास गरे। मोहनामा बगेर, बर्सेनि दुईचार जनाको ज्यान जाने गरेका बेला, कैलालीको जिल्ला सदरमुकाम धनगढी र कञ्चनपुर जिल्ला जोड्ने पुल निर्माण हुने भएपछि स्थानीय खुसी भएका थिए। साउदलाई सबैभन्दा बढी भोट आएको क्षेत्र पनि त्यही हो। उनले पुल शिलान्यास गर्दै भनेका थिए, अबको तीन वर्षपछि कसैले पनि मोहनामा बगेर मर्नु पर्दैन। यस पुलले कञ्चनपुरको राजघाट क्षेत्रलाई कैलाली जिल्ला सदरमुकाम धनगढीसँग जोडेपछि किसानको कृषि उपजले बजार पाउनेछ। ३६ महिनामा निर्माण सम्पन्न गर्ने गरी धनगढीकै एलाइटएडभेन्चर जेभीसँग ८ करोड ४२ लाखमा ०७१ साल वैशाख ३१ मा पुलको ठेक्का सम्झौता भएको थियो। शिलान्यास कार्यक्रममा पुल निर्माण गर्ने एडभेन्चर निर्माण कम्पनीका सञ्चालक चन्द्रशेखर मल्लले पनि भाषण गर्दै भनेका थिए, मलाई पुल निर्माणका लागि ३६ महिनाको म्याद पाइएको छ, यो पुलको महत्त्व मलाई थाहा छ, यो कञ्चनपुरको दक्षिण भेगका जनताको समृद्धिसँग जोडिएको पुल हो, मैले यसलाई ३० महिनामै तयार पारेर दिनेछु। तर, अहिले पुल निर्माण हुन थालेको ६७ महिना भयो, त्यसको आधा पनि काम सकिएको छैन। डिभिजन सडक कार्यालय कञ्चनपुरअन्तर्गत निर्माण भइरहेको पुलको सम्झौताअनुसार ३६ महिनामा, दुई पटक गरी २४ महिना म्याद थपिएको छ। ०७६ को असारमा पनि निर्माण व्यवसायी चन्द्रशेखर मल्लले तेस्रो पटक म्याद थपका लागि डिभिजन सडक कार्यालयमा निवेदन दिएका छन्। यसपालि भने म्याद थपिएको छैन। कञ्चनपुरको समृद्धि र त्यहाँका जनताको जीवनपद्धतिसँग जोडिएको हुनाले, डिभिजन सडक कार्यालयले दुई पटक म्याद थपका लागि सिफारिस गरिदिएको हो, अब म्याद थप हुँदैन, सडक डिभिजन कार्यालय महेन्द्रनगरअन्तर्गत साइड कार्यालय धनगढीका इन्जिनियर नरेन्द्र ओझाले भने। उनले पेनाल्टी तिराउने तयारी भइरहेको बताए। कञ्चनपुरको पुर्नवास, उत्तरी क्षेत्र र कृष्णपुर नगरको दक्षिणी क्षेत्रका जनताका लागि मोहनाको पुलको सामरिक महत्त्व छ। यी दुई नगरपालिकाको आधाआधा क्षेत्रका जनताको पढाइ, कृषि उपजको बजार, अस्पताल र व्यापारका लागि पनि सबैभन्दा नजिकको केन्द्र धनगढी हो। तर, मोहनामा पुल नभएकाले, हरेक बर्खामा चारपाँच जनाले नदीमा बगेर ज्यान गुमाउनुपर्छ, राजघाटका स्थानीय वासुदेव जोशीले भने। कैलाली, कञ्चनपुर र बैतडीमा निर्माणका ठेक्का लिएका आधा दर्जन पुलमा चन्द्रशेखर मल्ल सञ्चालक रहेको एडभेन्चर निर्माण कम्पनीले अलपत्र पारेको हो। बर्खामा नदी तर्न डुंगा प्रयोग गर्नुपर्छ। धनगढी उपमहानगरपालिका३ को चटकपुरमा, कञ्चनपुर जोड्ने उक्त पुल निर्माण भइरहेको हो। डिभिजन सडक कार्यालयले पुल निर्माण ढिलाइ हुनुमा निर्माण व्यवसायीको कमजोरी रहेको जनाएको छ। पूर्वाधार निर्माणमा, दैवी विपत्ति, बन्द हडतालजस्ता कुराले पनि ढिलाइ हुन्छ तर यस पुलमा निर्माण व्यवसायीको मात्रै कमजोरी छ, इन्जिनियर ओझाले भने। कैलालीकै पथरैया नदीमा निर्माणाधीन पुलको म्याद सकिए पनि पुल सम्पन्न हुन सकेको छैन। प्रतापपुर र हसनपुर जोड्ने पथरैया खोलामा पुल निर्माणको एडभेन्चर कन्स्ट्रक्सनले नै लिएको थियो। दुई वर्षको अवधिमा ३५ प्रतिशत मात्रै पुल निर्माण सम्पन्न भएको सडक डिभिजन कार्यालय महेन्द्रनगरले जनाएको छ। ०७४ जेठ १२ मा ठेक्का सम्झौता भएको उक्त पुलको ०७६ जेठमा समयावधि सकिएको छ। धनगढीराजघाट जोड्ने निर्माणाधीन मोहना नदीको पुल। तस्बिरकैलाश जोशी पुल निर्माणका लागि ७ करोड ३८ लाख २५ हजारमा ठेक्का सम्झौता भएको थियो। कैलालीकै शिवगंगा नदीको पुलको पनि दुई वर्षको अवधिमा ३० प्रतिशत मात्रै काम भएको छ। ०७४ असार २७ मा ठेक्का सम्झौता भएको उक्त पुल निर्माण ०७७ मा सम्पन्न गरिसक्नुपर्ने भए पनि कामले गति लिन सकेको छैन। एडभेन्चरको अब कुनै पनि ठेक्कामा म्याद थपिँदैन, हर्जाना तिराइन्छ, डिभिजन सडक कार्यालय कञ्चनपुरका सूचना अधिकारी लक्ष्मणदत्त जोशीले भने। बैतडीको पुल पनि अलपत्र बैतडीको पाटन नगरपालिकाको सकार जोड्ने पुल पनि चन्द्रशेखर मल्लले पाँच वर्षमा २० प्रतिशत मात्रै काम गरेका छन्। ०७१ सालमा पुल निर्माणका लागि मल्ल सञ्चालक रहेको एडभेन्चर निर्माण कम्पनीले ठेक्का लिएको थियो। सुर्नया नदीमा बन्न लागेको ५० मिटर लम्बाइको पुल निर्माण २ वर्षमा सक्ने गरी सम्झौता भएको थियो। तर, अहिलेसम्म २० प्रतिशत मात्रै काम भएको डिभिजन सडक कार्यालय पाटन बैतडीले जनाएको छ। सम्झौता सकियो, निर्माण अधुरै भवन निर्माण बहानामा ब्रह्मलुट ! ठेकेदारको लापरबाहीका कारण समयमै पुल निर्माण नभएको डिभिजन सडक कार्यालयका प्रमुख शंकर खनालले बताए। उनले भने, यो पुल निर्माणमा, निर्माण व्यवसायीको चरम लापरबाही देखिएको छ। हामीले पटकपटक ताकेता गरे पनि पुल समयमा निर्माण हुन सकेको छैन। समयमा पुल नबनेपछि गत जेठमा कम्पनीका प्रमुख चन्द्रशेखर मल्ललाई बोलाएर पुस मसान्तभित्र सम्पन्न गरिसक्ने सहमति भएको छ। तर, त्यो सहमतिपछि पनि पुल निर्माण गर्ने काम अगाडि नबढेको प्रमुख खनालले बताए। हामीले केही दिनअघि मात्रै सचेतपत्र पठाइसकेका छौं। काम सम्पन्न भएन भने कम्पनी कालोसूचीमा जाने प्रक्रिया सुरु हुन्छ, खनालले भने। उनले खरिद ऐनको आठौं संशोधनले एक पटकका लागि कम्पनीले काम गर्न चाहे काम गर्न दिने प्रावधान गरेकाले सोहीअनुसार हर्जनासहित म्याद थपिएको बताए। तर, निर्माण कम्पनीले भने कार्यालयकै कमजोरीले पुल समयमा सम्पन्न हुन नसकेको दाबी गरेको छ। पुल निर्माणस्थलसम्म पुग्ने बाटोको समयमा मुआब्जा नदिँदा हामीले २८ महिनासम्म काम गर्न पाएनौं। त्यसपछि काम गरेको भुक्तानी पनि समयमा पाएनौं। बीचमा नाकाबन्दी पनि भयो। यी कारणले पुल निर्माणमा ढिलाइ भएको हो, निर्माण कम्पनीका प्रतिनिधि मदनमोहन विष्टले भने। गाउँमा सडक पुगिसकेको छ। तर, सुर्नया नदीमा पुल नबन्दा हामीलाई धेरै समस्या भएको छ, पाटन नगरपालिका१ का वडाध्यक्ष गणेशदत्त भट्टराईले भने। (शिवराज भट्टधनगढी, भगीरथ अवस्थी बैतडी, महादेव अवस्थी महेन्द्रनगर)"
लुकिछिपी लाएको मायाले लियो ज्यान,"भैरहवा : रुपन्देही सियारी गाउँपालिका ३ का ३२ वर्षीय सनी कुमाल समान्य लेखपढ गरेका छन्। मजदुरी गरेर जीवनकोपार्जन चलाउँदै आएका थिए। कामको सिलसिलमा उनी रुपन्देहीकै तिलोत्तमा नगरपालिका क्षेत्रमा काम गर्न थाले । यता गैडहवा गाउँपालिकाकी ३० वर्षीया कान्छी सुवेदी भन्ने चम्पा क्षेत्री कुमाल नामक युवती केही समयको लागि आफ्नो मामा घर तिलोत्तमा आएर बसेकी थिइन्। काम गर्ने क्रममा सनीको भेट कान्छीसँग भयो । त्यसपछि भैंसी चराउने बहानामा उनीहरुको भेटघाट बाक्लिन थाल्यो। उनीहरु भेटघाट विस्तारै 'लभ' मा परिणत भयो। 'कतिखेर माया बस्यो पत्तै भएन, प्रहरी नियन्त्रणमा रहेका सनीले भने, 'असाध्यै माया गर्थे, कान्छीलाई तर।' एकान्तमा बसेर उनीहरुले सँगै मर्ने सँगै बाँच्ने कसम खाएका थिए । सुरुवाती भेटघाटमा संसार र जीवन दुवै रमाइलो लाग्थ्यो उनीहरुलाई।लुकिछिपी भेटघाट गर्ने क्रम बढिरहेको थियो। केही समयपछि उनीहरुले बन्धनमा बाँधिने निर्णय गरे । त्यसपछि भागी विवाह गरे । विवाहको दुई वर्षसम्म दाम्पत्य जीवन राम्रोसँग चल्यो। सन्ताका रुपमा एउटा छोरा पनि जन्मियो उनीहरुको। विस्तारै दुवैबीच खट्पट हुन थालेपछि श्रीमती र छोरा छोडेर सनी भारत पसे। सनीको अवस्था अज्ञात भएपछि छोरालाई लिएर उनी आफ्नो माइत आएर बस्न थालिन् । भारतमा बस्दाको समयमा उनले घरमा कुनै खोजखबर पनि गरेनन्। सात वर्ष भारतको चेन्नईमा काम गरेपछि श्रीमती र छोराको माया लागेर उनी घर फर्के। सन्नी भन्छन्, 'त्यसपछि पहिलो दिन सासूसँग कुराकानी गरेर श्रीमती लैजानका लागि निधो गरी फर्किए। भोलीपल्ट लिएर आए। सनीले श्रीमतीलाई लिएर सियारी गउँपालिका १ स्थित डेरामा बस्न थाले। तर, विस्तारै श्रीमतीको विषयमा उनको मनमा शंका पलाउन थाल्यो । पुन: सँगै बस्न थालेको करिब एक महिना मात्र हुन थालेको थियो। सँगै बाँच्ने सँगै मर्ने कसम खाएर जीवनको सुरुवात गरेका उनीहरुका लागि पुस २२ गतेको रात काल बन्न पुग्यो। बिहान खाना खाएर काममा गएका सनी साँझ मदिराको नसामा घर आए। श्रीमतीसँगै खाना खान बसे । सनीका अनुसार खाना पस्किएर कान्छी बाहिर गइन् । बोलाउँदा भित्र आउने र पुन बाहिर जाने गरेपछि खाना छोडेर श्रीमतीलाई हेर्न बाहिर निस्किए। घर नजिकै तोरीबारीमा परपुरुषसँग चुम्बन खाँदै गरेको देखेपछि रिस थाम्न नसकेर कान्छीको हत्या गरेको प्रहरीसमक्ष उनले बयान दिएका छन्।घटनाबारे प्रहरीले अनुसन्धान गरिरहेको छ। श्रीमतीलाई घरमा ल्याएर हथौडाले उसको टाउको, अनुहार र छातीमा हानेर हत्या गरेको उनीले बताएका छन्। घटनालगत्तै अभियुक्त सनी कुमाललाई पक्राउ गरिएको र घटनाको अनुसन्धान भइरहेको जिल्ला प्रहरी कार्यालय रुपन्देहीका प्रहरी नायब उपरीक्षक एवं प्रवक्ता खड्कबहादुर खत्री बताए।"
बिनालाइसेन्स चल्छन् अटोरिक्सा,"सुर्खेत : ट्राफिक नियम पालना नगरेकै कारण कर्णाली प्रदेश राजधानी वीरेन्द्रनगरमा सडक दुर्घटना बढ्दै गएका छन्। सुर्खेतमा सडक दुर्घटनाकै कारण चालु वर्षको हालसम्म १४ जनाको ज्यान गएको छ। उच्च सवारी चापका कारण अस्तव्यस्त बन्दै गरेको वीरेन्द्रनगर नगरक्षेत्रमा करिब १ हजार ९ सय अटोरिक्सा चल्छन्। तर, त्यसमध्ये झन्डै १५ अटोरिक्सा चालकसँग सवारीचालक अनुमतिपत्र (लाइसेन्स) छैन। बिनालाइसेन्स वीरेन्द्रनगरमा चल्ने अटोरिक्सा नियन्त्रण गर्न ट्राफिक प्रहरीलाई समेत हम्मेयहम्मे छ। सवारीसाधन चलाउँदा वा हिँड्दा नै किन नहोस् वीरेन्द्रनगरमा ट्राफिक नियमको व्यापक उल्लंघन हुन थालेपछि स्थानीय प्रशासनको समेत ध्यानाकर्षण भएको छ। वीरेन्द्रनगरमा चल्ने बिनालाइसेन्सका अटोरिक्सा चालकलाई तीव्र गतिमा सवारी हाँक्नु, संकेत नमान्नु, जथाभावी गाडी रोक्नु, सवारीको क्षमताभन्दा बढी यात्रु बोक्नुजस्ता ट्राफिक नियम सामान्य लाग्न थालेको हो। वीरेन्द्रनगरमा चल्ने अटोरिक्सा चालकले यात्रुबाट मनलाग्दी भाडा असुल्न थालेपछि स्थानीय प्रशासनले अटोरिक्सामै अनिवार्य भाडादर टाँस्न ताकेतासमेत दिएको छ। वीरेन्द्रनगर नगरपालिकाले कायम गरेको भाडादर कार्यान्वयन गर्न जिल्ला ट्राफिक प्रहरी कार्यालयसँग समन्वय गरिरहेको सुर्खेतका प्रहरी उपरीक्षक डिल्लीराज पन्तले बताए। बिनालाइसेन्सका अटो चालकलाई बारम्बार जरिवाना तोकिँदासमेत उनीहरू सचेत नभएको उनको भनाइ छ। जिल्ला प्रशासनले नगरपालिकालाई पिपिरा चोक, मंगलगढी, यरीचौकलगायत प्रमुख चोकमा भाडादर स्पष्ट देखिनेगरी राख्नसमेत अनुरोध गरेको छ। चालकलाई नियन्त्रणमा लिने रणनीति वीरेन्द्रनगरमा गुड्ने अटोरिक्सा चालकले अब सवारीचालक अनुमतिपत्र (लाइसेन्स)बिना अटो चलाउन नपाउने भएका छन्। जिल्ला प्रशासन कार्यालय सुर्खेतले बिनालाइसेन्स अटो चलाउने चालकलाई नियन्त्रणमा लिने रणनीति अपनाएको छ। वीरेन्द्रनगरको आवश्यकताभन्दा अटोरिक्साको संख्या बढेको र अनिवार्य लाइसेन्सबिना सवारी चलाउन थालेपछि चालकलाई नियन्त्रणमा लिने रणनीति अपनाएको प्रमुख जिल्ला अधिकारी वसन्त अधिकारीले बताए। अटोरिक्सा चालकलाई बारम्बार प्रहरीले ट्राफिक नियम सिकाए पनि टेरेका छैनन्, उनले भने, दुर्घटना घटाउन र ट्राफिक नियम सिकाउन बिनालाइसेन्सका अटो चालकलाई नियन्त्रणमा लिएर आवश्यक ज्ञान दिनुका साथै कारबाही गरिनेछ। उनका अनुसार वीरेन्द्रनगरमा करिब १९ सय अटोरिक्सा छन्। जसमा तीन सय जना अटो चालकसँग मात्रै सवारीचालक अनुमतिपत्र छ। सवारी चलाए पनि अधिकांश अटो चालकलाई कुनकुन कागजात बनाउनुपर्छ भन्ने ज्ञान नभएको अधिकारीले बताए। माघपछि सुर्खेतबाटै लाइसेन्स नयाँ सवारीचालक अनुमतिपत्र (लाइसेन्स) लिन अहिले पनि बाँके जिल्लाको नेपालगन्ज धाउनुपर्ने बाध्यता छ। प्रदेश सरकार गठन भएको दुई वर्ष पुग्नै लाग्दा पनि सुर्खेतबाट नयाँ सवारीचालक अनुमतिपत्र वितरण हुन सकेको छैन। लाइसेन्सकै लागि बाहिर जिल्ला जाँदा खर्च धेरै हुने भएकाले सुर्खेतका अधिकांश अटोरिक्सा चालकले लाइसेन्स लिन नसकिएको तर्क गरेका छन्। यसैबीच, जिल्ला प्रशासन कार्यालयले माघपछि सुर्खेतबाटै सवारीचालक अनुमतिपत्र वितरण गर्न समन्वय गरिरहेको छ। प्रशासनले यातायात विभाग र प्रदेशको भौतिक पूर्वाधार विकास मन्त्रालयसँग माघपछि यथाशीघ्र सुर्खेतबाट सवारीचालक अनुमतिपत्र वितरण गर्न पहल गरेको प्रमुख जिल्ला अधिकारी वसन्त अधिकारीले बताए। सुर्खेतबाटै लाइसेन्स दिँदा लाइसेन्सविहीन अधिकांश सवारीचालकले चालक अनुमतिपत्र पाउने अपेक्षा गरिएको छ। यातायात व्यवस्था कार्यालयले प्रयोगात्मक परीक्षा स्थल (ट्रायल सेन्टर) को जिम्मा बुद्ध मोटर ड्राइभिङ सेन्टरलाई समेत दिइसकेको छ। चालक अनुमति पत्र दिँदा स्वास्थ्य परीक्षणका लागि चिकित्सकमा वीरेन्द्रनगर५ का डा शिव तिवारीलाई छनोट गरिएको छ।"
प्रशारण लाइन प्रभावितलाई क्षतिपूर्ति दिन थालियो,"बेनी : निर्माणको अन्तिम चरणमा पुगेको २२० केभी क्षमताको दानाखुर्कोट प्रशारण लाइनबाट प्रभावित हुने जग्गाको क्षतिपूर्ति वितरण सुरु गरेको छ । कालीगण्डकी कोरीडोर प्रशारण लाइन आयोजनाले पर्वतको कुश्मा नगरपालिका १ खुर्कोटदेखि म्याग्दीको अन्नपूर्ण गाउँपालिका ३ दाना जोड्ने प्रशारण लाइनको अधिकार क्षेत्रमा पर्ने जग्गाका धनीलाई करिब तेइस करोड रुपैयाँ क्षतिपूर्ति बाड्न लागेको हो । ३९ दशमलब ६ किलोमिटर दुरीको प्रशारण लाइनको मध्य भागबाट दायाँ र बायाँ १५१५ मिटर भित्र पर्ने निजी जग्गाका धनीलाई टावर प्याडमा निर्धारण भएको मुआब्जाको दश प्रतिशतले हुने क्षतिपूर्ति वितरण गर्न लागिएको आयोजना प्रमुख चन्दनकुमार घोषले जानकारी दिए । 'करिब एक हजार कित्ता निजी जग्गाका धनीलाई क्षतिपूर्ति दिन लागिएको हो,' उनले भने, 'प्रशारण लाइनको अधिकार क्षेत्र भित्र पर्ने जग्गामा संरचना निर्माण र रुख बिरुवा रोप्न नपाउने भएकाले क्षतिपूर्ति दिन लागिएको हो।' लाइनको अधिकार क्षेत्रमा पर्ने जग्गामा खेतीबाली लगाउन भने पाइन्छ । बेनीस्थित कार्यालयबाट क्षतिपूर्ति वितरण भइरहेको आयोजनाले जनाएको छ । म्याग्दीको अन्नपूर्ण गाउपालिको वडा न १, २, ३, ६, ७, रघुगंगा गाउँपालिकाको १, २ र ३ तथा पर्वतको कुश्मा नगरपालिकाको १, २, जलजला गाउँपालिकाको १, २, ३, ६, ७ र ८ नम्बर वडामा प्रशारण लाइन निर्माण भएको छ । कुल ११४ वटा मध्य १०८ वटा टावर बनेर तार तानि सकिएको छ । अन्नपूर्ण गाउपालिकाको पोखरेबगर क्षेत्रमा ६ वटा टावर निर्माण भैरहेको छ । टावर निर्माण भएका १०० घरधुरी जग्गाका धनीलाई यसअघि आठ करोड रुपैयाँ मुआब्जा वितरण गरिएको थियो । पर्वतमा ५५ र म्याग्दीमा चालीस रोपनी निजी जग्गा अधिग्रहण भएको थियो । पर्वतमा तीन करोड ९७ लाख र म्याग्दीमा चार करोड १७ लाख रुपैयाँ मुआब्जा वितरण भएको छ । यो आर्थिक वर्षको साउन यता चार करोड ६६ लाख २३ हजार ४४३ रुपैयाँ मुआब्जा र क्षतिपुर्ति बाडिएको आयोजनाले जनाएको छ । टावर निर्माण हुने जग्गालाई चार वर्गमा बाडेर प्रतिरोपनी पाँच लाख देखि तेह् लाख रुपैयाँका दरले मुआब्जा दिइएको थियो । प्रशारण लाइनको अधिकार क्षेत्रमा पर्नेलाई टावरको मुआब्जाको दररेट अनुसार दश प्रतिशतका दरले क्षतिपूर्ति दिन लागिएको हो । म्याग्दीको उत्तरी क्षेत्र भएर बग्ने कालीगण्डकी तथा सहायक नदी र मुस्ताङमा निर्माण हुने जलविद्युत आयोजनाबाट उत्पादीत बिजुली केन्द्रिय ग्रिडमा जोड्न एशियाली विकास बैङ्कको सहयोगमा प्रशारण लाइनका साथै दाना र खुर्कोटमा सब स्टेशन बनाउन लागिएको हो । प्रशारण लाइन र सबस्टेशन बनाउन सन् २०१६ मा दुई अर्ब ९० करोड रुपैयाँमा टाटा प्रोजेक्ट्स र चिन्ट इलेक्ट्रिक जेभीसँग नेपाल विद्युत प्राधिकरणले ठेक्का सम्झौता गरेको थियो । २०१८ को नोभेम्बरमा सम्पन्न गर्ने लक्ष्य राखिएको आयोजना डेढ वर्ष ढिला गरि सकिन लागेको हो । पोखरेबगर क्षेत्रमा जग्गाधनीसंगको बिवाद र वन क्षेत्रको जग्गा प्राप्तिमा भएको ढिलाइले आयोजना निर्माण प्रभावित बनेको थियो । पोखरेबगर क्षेत्रमा करिब दुई वर्षदेखि रोकिएको प्रशारण लाइन निर्माणको काम स्थानीय प्रशासनको सहजिकरणमा गत महिनादेखि सूचारु भएको थियो । अबको दुई महिनाभित्र प्रशारण लाइन र सब स्टेशन निर्माण सकिने आयोजना प्रमुख घोषले बताए। खुर्कोट र दानाको सब स्टेशनमा उपकरण जडान भइसकेको आयोजनाका लक्ष्मण फुयालले बताए । आयोजना निर्माणमा भएको ढिलाइका कारण घलेम्दीखोला जलविद्युत आयोजनाको ५ मेगावाट विद्युत खेर गएको छ । १३ मेगावाट क्षमताको थापाखोला जलविद्युत आयोजना पनि पूर्ण क्षमतामा सञ्चालन हुन सकेको छैन् । ४२ मेगावाट क्षमताको मिस्त्रीखोला जलविद्युत आयोजनाले प्रशारण लाइन र सबस्टेशनसंगै उत्पादन सुरु गर्ने तयारी गरेको छ ।"
अब खुल्यो मौसम,काठमाडौं : पश्चिमी न्यून चापीय वायुको प्रभावले केही दिनयता प्रभावित मौसम शुक्रबारबाट विस्तारै सुधार हुँदै जाने मौसम पूर्वानुमान महाशाखाले जनाएको छ। सोमबार पश्चिमी भूभाग हुँदै प्रवेश गरेको उक्त प्रणाली आज उत्तरपूर्वी भूभाग हुँदै बाहिरिने मौसमविद् सजिना शाक्यले बताए। शुक्रबार साँझदेखि मौसम क्रमिक सुधार भई जाने जनाइएको छ। राति देशका मध्यपूर्वी भूभागलगायत पश्चिमी पहाडी भूभागमा आंशिकदेखि सामान्य बदली रही पश्चिमी तराईका भूभागमा मौसम सामान्यतया सफा रहने मौसम पूर्वानुमान महाशाखाले जनाएको छ। शनिबार देशका पूर्वी भूभागलगायत मध्य तथा पश्चिमी पहाडी भूभागमा आंशिक बदली रही बाँकी भूभागमा मौसम सामान्यतया सफा रहने बताइएको छ। आइतबार देशका पश्चिमी भूभागमा आंशिकदेखि सामान्य बदली रही बाँकी भूभागमा मौसम सफा हुने सम्भावना रहेको मौसम पूर्वानुमान महाशाखाले जनाएको छ। मौसम पूर्वानुमान महाशाखाले आगामी २४ घण्टाका लागि चेतावनी तथा परामर्श जारी गर्दै देशका केही स्थानमा हल्कादेखि मध्यम वर्षाको सम्भावनाका साथै उच्च पहाडी तथा हिमाली भूभागका अधिकांश स्थानमा मध्यमदेखि भारी हिमपात हुने सम्भावना रहेकाले यसकै कारणले जाडो बढ्ने हुनाले चिसोबाट जोगिन तथा यात्रा गर्दा सावधानी अपनाउन आग्रह गरेको छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम छ दशमलव शून्य डिग्री र अधिकतम तापक्रम १३ दशमलव सात डिग्री सेल्सियस रहेको छ। आज सबैभन्दा कम डडेल्धुराको न्यूनतम तापक्रम माइनस शून्य दशमलव एक डिग्री सेल्सियसमा झरेको छ।
सौतेनी आमासँग अवैध सम्बन्धपछि बाबुको हत्या !,"भोजपुर : छोराले सौतेनी आमासँग मिलेर बाबुको हत्या गरेको खुलेको छ। भोजपुर नगरपालिका११ आम्तेकका ६५ वर्षीय हरिबहादुर राई र सौतेनी आमा ५६ वर्षीया कर्णशोभा राईले ८८ वर्षीय दलबहादुर राईको हत्या गरेको खुलेको हो। हरिबहादुरले कान्छी आमासँग मिलेर गत असोज २५ गते बाबु दलबहादुरको घाँटी थिची हत्या गरेको डिएसपी नरबहादुर सलामी मगरले जानकारी दिए। दलबहादुरको शव गत मंसिर १ गते आम्तेककै टारबारीस्थित सोहन खोलामा सडेको अवस्थामा फेला परेको थियो। शव शंकास्पद रुपमा भेटिएपछि अनुसन्धानका क्रममा प्रहरीले हरिबहादुर र कर्णशोभालाई पक्राउ गरेको थियो। आरोपित हरिबहादुर र कर्णशोभाले स्थानीय सन्तोष विक र नारायण विकलाई ५ हजार रुपैँया दिएर दलबहादुरको शव डोकोमा हालेर फ्याँक्न लगाएको डिएसपी मगरले बताए। प्रहरी अनुसन्धानको क्रममा कान्छी आमा कर्णशोभासँग हरिबहादुरको अवैध सम्बन्ध रहेको खुल्न आएको छ। 'घटनाको प्रकृतिबाट सोधपुछ गर्ने क्रममा अभियुक्त आमा छोराबीच अवैध सम्बन्ध रहेको पाइएको छ', डिएसपी मगरले भने, 'हत्याको कारण अवैध सम्बन्ध भएको खुल्न आएको छ। अभियुक्त हरिबहादुर र कर्णशोभालाई कर्तव्य ज्यान मुद्दामा पुर्पक्षका लागि थुनामा छन्। त्यस्तै घटनामा संलग्न विकद्वयलाई पनि कर्तव्य ज्यान मुद्दा अन्तर्गतको मतिहारको अभियोगमा पुर्पक्षका लागि राखिएको छ। कान्छी श्रीमती कर्णशोभासँग दसैंको टीका लगाउन आम्तेकको बाँसबोटे गएका दलबहादुर असोज २५ गतेदेखि सम्पर्कविहीन थिए।"
भवन निर्माण बहानामा ब्रह्मलुट !,"फिदिम : पक्की भवन निर्माण गर्ने बहानामा पाँचथरको एक विद्यालयका तत्कालीन प्रधानाध्यापक र व्यवस्थापन समितिका तत्कालीन कार्यवाहक अध्यक्षले लाखौँ रुपैयाँ हिनामिना गरेको आरोप लागेको छ। फालेलुङ गाउँपालिका८ स्थित सिंहसिद्ध माध्यमिक विद्यालयको चारकोठे पक्की भवन निर्माणको बहानामा वडाध्यक्षसमेत रहेका तत्कालीन कावा अध्यक्ष पदमकुमार फागो र प्रअ डिल्लीहाङ जबेगुले बजेट हिनामिना गरेको आरोप लागेको हो। शिक्षाको बहुवर्षे (दुईवर्षे) योजनाअन्तर्गत भवन निर्माणका लागि ३२ लाख रुपैयाँ विनियोजन भएको थियो। ०७२७३ मा विनियोजन भएको उक्त बजेटले दुई वर्षभित्रमा काम सम्पन्न गर्नुपर्ने भए पनि निर्माण लथालिंग अवस्थामा छ। शिक्षाबाट सम्पूर्ण बजेट निकासा भइसकेको छ। शिक्षा विकास तथा समन्वय इकाइ प्रमुख युगमणि सबेहाङले भने, ०७४ सालसम्म सम्पूर्ण बजेट निकासा भएको हो। १६ लाखको दरले दुई पटक गरी बजेट निकासा भएको हो। भवनको तला थप्ने शीर्षकमा फालेलुङ गाउँपालिकाले गत वर्ष १५ लाख रुपैयाँ दिएको थियो। उक्त बजेट पनि खर्च भइसेको देखाइएको छ। यो वर्ष पनि सोही भवन निर्माण गर्ने भन्दै फालेलुङ ८ ले चार लाख रुपैयाँ छुट्याएको छ। विद्यालयका तत्कालीन कावा अध्यक्ष फागो नै अहिले वडाध्यक्ष छन्। काठ र सिमेन्ट खरिद गरेको रकमसमेत अहिलेसम्म बुझाइएको छैन। बजेट निकासा भएको छैन भनेर सामानको पैसा दिएका छैनन्, शिवगौरी सप्लायर्सका प्रोप्राइटर सोम थापाले भने, बजेट निकासा भएपछि दिन्छु भनेका छन्। वडाध्यक्षसमेत रहेका फागोले नै सामान खरिदको जिम्मा लिएका थिए। समितिमार्फत भवन निर्माण गर्नुपर्ने प्रावधान भए पनि व्यवस्थापन समितिले चार जना ठेकेदारलाई भवन निर्माण जिम्मा दिएको थियो। सुकप्रसाद जबेगु, लक्ष्मी माङ्लाक, अमरजङ जबेगु, दिव्य खजुम र असुनी जबेगुलाई निर्माण जिम्मा दिएको थियो। आठ लाखमा निर्माण गर्ने सम्झौता भए पनि ६ लाख रुपैयाँ मात्र आफूहरूले पाएको ठेकेदारको गुनासो छ। सम्झौताअनुसार बजेट नपाएको र निर्माण सामग्री समयमा नआएपछि काम छाडिएको ठेकेदार लक्ष्मी माङ्लाकले बताए। समयमा सामान नआएपछि काम गर्न नसकिएको ठेकेदारहरूको भनाइ छ। विद्यालय व्यवस्थापन समिति र ठेकेदारबीचको द्वन्द्वले भवन निर्माण सम्पन्न नभएको प्रधानाध्यापक मोहन जबेगुले बताए। बजेट हिनामिना भएको प्रस्ट देखिन्छ, जबेगुले भने मैले भर्खरै प्रअको जिम्मेवारी लिएको छु। धेरै कुरा थाहा छैन। भवनको विषयलाई लिएर बैठक बोलाएको छु। ठेकेदारको लापरबाहीका कारण भवन नबनेको फागोको तर्क छ। ठेकेदारले बद्मास गरेपछि भवन निर्माणका लागि ल्याएको सामान अरूलाई नै पैँचो दिएका छौँ, वडाध्यक्षसमेत रहेका फागोले भने, खरिद गरेर ल्याएका अधिकांश सिमेन्ट बिग्रिएकाले फाल्नुपयो। खरिद गरेर ल्याएको दुई गाडी सिमेन्टमध्ये ४० बोरा पैँचो दिएको फागोले बताए। काठ र बाँसचाहिँ स्वास्थ्य चौकी निर्माणका लागि दिएको उनले बताए। तत्कालीन प्रअ डिल्लीहाङ जबेगुले भने विद्यालयको सम्पूर्ण हिसाबकिता बरबुजारत गरिसकेको बताएका छन्। नयाँ विद्यालय व्यवस्थापन समिति गठन गर्नुपर्ने भएपछि विवाद सुरु भई भवनले पूर्णता नपाएको हो, जबेगुले भने, हामीले बजेट हिनामिना गरेका छैनौँ। हालसम्म तीन पटक विद्यालय व्यवस्थापन समितिको नेतृत्व परिवर्तन भइसकेको छ। भवन निर्माणमा लापरबाही भएको देखियो, विद्यालय व्यवस्थापन समितिका अध्यक्ष चन्द्र माङ्मुले भने, विद्यमान समस्यालाई समाधान गर्न प्रयत्न गर्नेछु।"
महानगरले उठाउन सकेन मनोरञ्जन कर,"काठमाडौं : काठमाडौं महानगरपालिकाले रात्रिकालीन डान्सबारबाट मनोरञ्जन कर उठाउन सकेको छैन। महानगरले डान्सबारलाई पटकपटक ताकेता गर्दा पनि करबापतको रकम बुझाउन आएका छैनन्। ठमेललगायत दरबारमार्ग क्षेत्रका १२ वटा डान्सबारले कर बुझाउन अटेर गरेको महानगरले जनाएको छ। एलओडी, प्लेब्वाई, टर्टल, फरेनहाइ, त्रिसरा, ईविजा, फायर, म्याग्नम, लविला, किंग्स, सेनेट, क्युब डेजाबुले कर बुझाउन अटेर गरेका हुन्। दोस्रो पटक ताकेता गर्दासमेत कर तिर्न नआएको महानगरपालिका राजस्व विभागका निर्देशक शिवराज अधिकारीले बताए। हामीले सबै डान्स बारलाई कर बुझाउन सूचना पनि पठाएको हौँ, उनले भने, पटकपटक ताकेता गर्दा पनि सम्पर्कमा आएका छैनन्। डान्सबार राति खुल्ने भएकाले दिउँसो जाँदा बन्द हुने गरेकाले कार्यालय समयमा सम्पर्कमा समेत ल्याउन नसकेको निर्देशक अधिकारीले बताए। कार्यालय समयमा जाँदा डान्सबार बन्द हुन्छ, उनले भने, बेलुकीको समयमा हाम्रो कार्यालय समय सकिएर फर्किएका हुन्छौँ। पत्र पठाउँदा उहाँहरू सम्पर्कमा आउनुभएको छैन। महानगरको आर्थिक ऐनमा मनोरञ्जनप्रदायक संस्थाबाट ५ प्रतिशत कर उठाउने व्यवस्था गरेको छ। कानुनमा उल्लेख भएको कर बुझाउनुपर्नेे ठमेल पर्यटन विकास परिषद्का पूर्वअध्यक्ष रामशरण थपलियाले बताए। तर, डान्सबारले टिकट सिस्टम नबनाएकाले इन्ट्री फी नलिएको उनले दाबी गरे। इन्ट्री फी नलिएकाले टिकटमा लाग्ने ५ प्रतिशत कर केका आधारमा तिर्ने भन्ने अप्ठ्यारो परेको उनको भनाइ छ। डान्सबारले प्रवेश शुल्क लिएका छैनन्, उनले भने, कानुनअनुसार प्रत्येक टिकटको ५ प्रतिशत बुझाउने भन्या छ। टिकट नै नलिएपछि केका आधारमा तिर्ने ? अब डान्सबारले अनिवार्य टिकट काट्ने भनेर व्यवस्था गरिदिए सहज हुने उनले बताए। डान्सबारले अझ अटेर गरे प्रहरी परिचालन गरेर उठाउन बाध्य हुने निर्देशक अधिकारीले बताए। तर, प्रहरी परिचालन गर्ने सम्बन्धमा महानगरका आन्तरिक निकायमा समन्वय हुन भने सकेको छैन। करदाताले भरसक आफैं तिर्न आए दुवै पक्षलाई सहज हुने महानगरपालिकाका प्रवक्ता ईश्वरमान डंगोलले जानकारी दिए। कर तिर्नु कानुनसम्मत अनिवार्य सर्त भएकाले महानगर प्रहरी परिचालन गर्न पनि पछि नपर्ने बताए। प्रहरी परिचालन नगरी कर तिर्न आउन् भन्ने हाम्रो अपेक्षा हो, उनले भने, तर ताकेत गर्दासमेत अटेर गरेको अवस्थामा महानगरले बल प्रयोग गरेर पनि उठाउँछ।"
विश्वविद्यालय पदाधिकारी हटाउने कानुनमा विवाद,"काठमाडौं : कार्यकाल तोकेर नियुक्ति पाएका विश्वविद्यालयका पदाधिकारीलाई बीचैमा हटाउन सक्ने गरी ल्याइएको विधेयकको प्रस्तावमा सांसदबीच मतभिन्नता देखिएको छ पदाधिकारीलाई अंकुश लगाउने व्यवस्था समेटिएको केही नेपाल ऐन संशोधनसम्बन्धी विधेयक गत चैत १ गते प्रतिनिधि सभामा दर्ता भएको थियो। विधेयकमा अहिले भएको व्यवस्थाअनुसार विश्वविद्यालयका उपकुलपति, शिक्षाध्यक्ष, रजिस्ट्रार र शिक्षाध्यक्षले पद अनुरूपको जिम्मेवारी पूरा नगरेको, इमान्दारीपूर्वक काम नगरेको भनी सभाका एक तिहाई सदस्यले निजलाई पदबाट हटाउन कुलपतिसमक्ष लिखित निवेदन दिन सक्नेछन्। विधेयक प्रतिनिधि सभामा दर्ता हुँदा एक चौथाइले निवेदन दिन सक्ने प्रस्ताव राखिएको थियो। राष्ट्रिय सभाको विधायन समितिमा छलफल भएर पारित हुने बेलामा एक तिहाई बनाइएको हो। विश्वविद्यालयका कुलपति प्रधानमन्त्री रहने व्यवस्था छ। सदस्यको निवेदनका आधारमा कुलपतिले विश्वविद्यालय सभाको कुनै सदस्यको अध्यक्षतामा शिक्षा विज्ञान तथा प्रविधि मन्त्रालयका सचिव र विश्वविद्यालय अनुदान आयोगका सदस्य रहेको तीन सदस्यीय छानबिन समिति गठन गर्ने व्यवस्था विधेयकमा छ। छानबिन समितिले ३० दिनमा प्रतिवेदन दिनुपर्ने र प्रतिवेदनमाथि छलफल हुँदा सभामा उपस्थित ५१ प्रतिशत सदस्यले सम्बन्धित पदाधिकारीलाई पदबाट हटाउने निर्णय गरेमा कुलपतिले हटाउन सक्नेछन्। तर आरोपित व्यक्तिलाई सफाइ पेस गर्ने मौका भने दिनुपर्नेछ। विश्वविद्यालयका कुनै पनि पदाधिकारीमाथि छानबिन सुरु भएमा सम्बन्धित व्यक्तिले छानबिन हुनुअघि बहाल रहेको पदमा काम गर्न पाउने छैनन्। विधेयकमा भएको व्यवस्थाबारे संसद्का शिक्षा तथा स्वास्थ्य समितिमा बिहीबार भएको छलफलमा सांसदले फरक धारणा राखेका छन्। समिति सदस्य मानबहादुर विश्वकर्माले ५१ प्रतिशत सभासदको निर्णयकै आधारमा विश्वविद्यालय जस्तो प्राज्ञिक संस्थाका पदाधिकारीलाई हटाउनु गलत हुने बताए। ५१ प्रतिशतको सट्टा कुल सदस्यको दुई तिहाईले निर्णय गर्नुपर्ने व्यवस्था उत्तम हुने उनले बताए। समिति सदस्य तथा पूर्वस्वास्थ्यमन्त्री खगराज अधिकारीले एकपटक नियुक्त भएकै आधारमा विश्वविद्यालयका पदाधिकारी स्वेच्छाचारी बन्ने हुँदा नियमन गर्ने कानुनको आवश्यकता रहेको बताए। समिति सदस्य उमेश श्रेष्ठले विधेयकलाई अहिले भएको व्यवस्था अनुसार नै पारित गरेर अर्को कानुन आउने बेलामा थप छलफल गर्न सकिने बताए। विधेयक ल्याउन ढिलो भएको भन्दै समिति सभापति जयपुरी घर्तीले सकेसम्म छिटो विधेयक पारित हुने गरी छलफल गर्न सदस्यलाई अनुरोध गरेकी थिइन्। शिक्षा विज्ञान तथा प्रविधिमन्त्री गिरीराजमणि पोखरेलले एकपटक नियुक्ति पाएकै आधारमा जे गरे पनि हुने भन्ने विश्वविद्यालयका पदाधिकारीलाई नियमन गर्न नयाँ व्यवस्था गर्न लागिएको बताए। यो व्यवस्था कसैको हितविपरित छैन। कसैले निश्चित समूहको स्वार्थ पूरा गर्न ल्याउन लागेको पनि होइन, पोखरेलले भने। अहिले मुलुकमा सञ्चालित ११ विश्वविद्यालयमध्ये १० मा प्रधानमन्त्री कुलपति रहने व्यवस्था छ। तीन वर्षअघि खुलेको खुला विश्वविद्यालयमा भने शिक्षामन्त्री कुलपति रहने व्यवस्था छ। प्रधानमन्त्री तथा शिक्षामन्त्री नेतृत्वमा रहे पनि कार्यकारी भूमिकामा भने उपकुलपति तथा अन्य पदाधिकारी रहन्छन्।"
'क्रसर डन'को विरोध गर्दा टिपरले पेलेर ज्यान लिएपछि,"(ढल्केवर) धनुषा : औरही खोलामा शुक्रबार बिहान पौने ३ बजे टिपर र जेसीबीको आवाज सुनेर स्थानीय रोशन यादव र दिलीप भनिने ओमप्रकाश महतो मोटरसाइकल लिएर गए। आफ्नो खेतनजिकै खोलामा अवैध रूपमा भइरहेको उत्खनन रोक्न पुगेका उनीहरूमाथि तस्करको समूह जाइलाग्यो। दिलीपलाई कुट्न थालेपछि रोशन भागेर वडाध्यक्ष श्यामबाबु यादवलाई फोनमार्फत खबर गरे। रोशनकै आँखा अगाडि तस्करको कुटपिटबाट दिलीप बेहोस भएर खोलामै ढलेका थिए। मिथिला नगरपालिका५ का वडाध्यक्ष यादव दिलीपलाई सहयोग गर्न खोलातिर लागेका थिए। बीच बाटोमा पुग्दा रोशनले फोनमा गरेको कुराकानी उद्धृत गर्दै वडाध्यक्ष यादवले भने, छिट्टो खोलामा आउनुस्, दिलीपलाई मारिसक्यो। त्यसपछि आफू हतारहतार खोलामा पुगेको उनले सुनाए। म पुग्दा चालकले टिपर भगाएर क्रसरमा लगिसकेको थियो, उनले भने। घटनास्थल पुग्दा दिलीपलाई टिपरले किचेर मारिसकेको देखेर वडाध्यक्ष र रोशन भावुक बनेका थिए। वडाध्यक्षले प्रहरीलाई फोन गरेर घटनाको जानकारी दिए। दुईपटक फोन गर्दा बल्ल प्रहरी टोली घटनास्थलमा आयो। मसँग भएको गम्छा मागेर शव छोप्यो, उनले भने, त्यसपछि प्रहरीले एम्बुलेन्स बोलाएर घटनास्थलको मुचुल्कै नगरी शव उठाएर पोस्टमार्टमका लागि अस्पताल लग्यो। श्रीपुरका वीरेन्द्र यादवको जग्गा भाडामा लिएर औरही खोलाको पश्चिमतर्फ स्थानीय विनोद र विपिन महतोले संयुक्त रूपमा चुरियामाई बालुवा प्रशोधन उद्योग सञ्चालन गरेका छन्। क्रसर उद्योगीले अवैध रूपमा खोलाबाट गर्दै आएको नदीजन्य सामग्री उत्खननको विरोध स्थानीयले गर्दै आएका थिए। दिलीपले खोलामै पुगेर उत्खनन नगर्न आग्रह गरेपछि उनका बुवा रामजीवन महतोलाई क्रसर सञ्चालक विपिन महतोले आफ्नो काममा दुःख दिए ज्यान जाने धम्की दिएका थिए। धम्कीको वास्ता नगरी दिलीपले गैरकानुनी कार्यको विरोध गर्दै आएका थिए। तपाईंको छोरोलाई सम्झाउनुस्, हाम्रो क्रसर सञ्चालनमा दुःख दिइरहेको छ। धेरै जान्ने भएको छ, होस गर्न भन्नू नत्र एक दिन ज्यान जान्छ, विपिनले दिएको धम्की उद्धृत गर्दै रामजीवनले भने, म सुतेको थिएँ, शुक्रबार बिहानै खोला खनिरहेको उसले थाहा पाएछ। साथी लिएर रोक्न जाँदा ज्यानै मारिदियो। स्थानीय सरकार, प्रहरी प्रशासन मिलेर नदी दोहन गरिरहेको स्थानीय बद्रविक्रम बानियाँले बताए। स्थानीय जनताले प्रतिकार गर्दा मर्नुपर्ने अवस्था उत्पन्न भएको छ, उनले भने, गुन्डागर्दीविरुद्ध जनता ओर्लिन बाध्य भएको छ। स्थानीय किसान अरुण महतोका अनुसार स्थानीय सरकार छ, प्रहरीप्रशासन छ। तर, क्रसरवाला डनको अगाडि उनीहरू निरीह छन्। जथाभावी खोला उत्खन्न गर्दा बाढीले बाली लगाएको खेत बगाइन्छ। गैरकानुनी रूपमा क्रसरवालाले खोला खन्दा प्रशासनलाई फोन गर्छौं। प्रशासनले सुनुवाइ गर्दैन, उनले भने, क्रसरवालालाई भन्दा भन्छ, उल्टै धम्की दिन्छ, चलाउँछु सरकारले आदेश दिएको छ। रोक्न आउँदा मारिदिन्छ। दिलीप भारतको भोपालमा बीटेक इन्जिनियरिङको अन्तिम सेमेस्टर पढ्दै थिएँ। छुट्टीमा घर आएका थिए। गाउँनजिकै खोलामा भइरहेको उत्खननको दुई वर्षयता विरोध गरिरहेका थिए। नदीमा गरिने उत्खननले खेतीयोग्य जग्गा बाढीले बगाउने र किसानको मुखको गाँस खोसिने भएका कारण क्रसर सञ्चालक र खोला ठेकेदारको गलत कामको विरोध उनले गर्दै आएका थिए। २४ वर्षीय दिलीपको ज्यान गएपछि श्रीपुर गाउँमा शोक छाएको छ। बालुवा, गिट्टी लोड गरिएको ना७ख ६४१३ नम्बरको टिपरले किचेर उनी मारिएको इलाका प्रहरी ढल्केवरका इन्स्पेक्टर रामकुमार यादवले बताए। घटनास्थल हेर्दा गाडी दुर्घटना भएको देखिन्छ। तर, त्यो स्थानमा त्यसरी दुर्घटना हुने अवस्था देखिँदैन, उनले भने, घटनाको भित्री रहस्य छ। उनलाई टिपरले किचेर षड्यन्त्रपूर्वक मारिएको छ। घटनास्थलमा भेटिएका मोबाइलसहित सबुतप्रमाण प्रहरीले संकलन गरेको छ। वैज्ञानिक पद्धति अपनाएर अनुसन्धान थालिएको उनले बताए। घटनास्थलबाट प्रहरीले मुचुल्का नगरी शव उठाएको विरोधमा स्थानीयले पूर्वपश्चिम राजमार्ग तीन घण्टा अवरुद्ध पारेका थिए। राजमार्ग खुलाउन प्रहरीले लाठीचार्ज गर्दा प्रदर्शनकारीले ढुंगामुढा गरेपछि अवस्था तनावपूर्ण बनेको थियो। प्रहरीले एक दर्जन सेल अ श्रुग्यास प्रहार गरेको थियो। टिपर चालक महोत्तरीको बर्दिबास नगरपालिका९ पशुपतिनगरका मुनिन्द्र महतोलाई प्रहरीले नियन्त्रणमा लिएको छ। मिथिलाका मेयर हरिनारायण महतोले खोला खन्न कसैलाई अनुमति नरहेको बताए। खोलाबाट बालुवागिट्टी झिक्न ठेक्का भएको छ तर खन्न कसैलाई स्वीकृति दिएका छैनौं। कसले कसरी खन्यो थाहा भएन, मेयर महतोले भने, अनुमति दिएको भए दिउँसो खोला खन्थ्यो। तस्करले रातिको समयमा मौका छोपेर गैरकानुनी रूपमा खोला खनिएको हो। खोला खनिरहेको सूचना कसैले नदिएको उनले सुनाए। दिलीपको हत्या दुर्भाग्यपूर्ण छ। प्रहरीले तथ्यसत्य रूपमा छानबिन गरेर दोषीलाई कारबाही गर्नुपर्छ, उनले भने।"
स्क्रब टाइफसका बिरामी भेटिए,"बेनी : म्याग्दीमा स्क्रब टाइफस रोगका बिरामी भेटिएका छन् । बेनी अस्पतालमा उपचारका लागि आएकी ६६ वर्षीया महिलामा स्क्रब टाइफसको संक्रमण भेटिएको हो। उनी बेनी नगरपालिका ९ घतानकी हुन् । जिल्लामै पहिलो पटक स्बक्र टाइफसका बिरामी भेटिएको अस्पतालका चिकित्सक सुदिप अधिकारीले बताए । 'लामो समयसम्म ज्वरो निको नभएपछि उपचारका लागि अस्पताल आएकी ती महिलामा स्क्रब टाइफसको संक्रमण भेटियो, उनले भने, 'उपचार भइरहेको छ।' अरुमा पनि स्क्रब टाइफसको संक्रमण फैलिन सक्ने भएकाले सतर्कता अपनाइएको छ । स्क्रब टाइफसका बिरामीमा आँखा रातो हुने, झाडापखला लाग्ने, टाउको दुख्ने, पसिना धेरै आउने, किराले टोकेको ठाउँमा रातो डाबर जस्तो देखिने गर्छ। मुसाबाट सर्ने भएकाले घरभित्र र वरपरको वातावरण सफा राख्ने, वनपाखा जाँदा शरीर ढाक्ने कपडा लगाउने, मुसा नियन्त्रणको लागि उपयुक्त विधि अपनाउने, मुसाको बासस्थान भत्काउनुपर्ने अस्पतालका प्रमुख मनोज घिमिरेले बताए ।"
शालीनदीमा स्वस्थानी मेला (फोटोफिचर),"काठमाडौं : आजदेखि स्वस्थानी मेला सुरु भएको छ। बिहानैदेखि विभिन्न शिवालयमा भक्तजनको घुइँचो लागेको छ। काठमाडौंको साँखुस्थित शालीनदीमा स्वस्थानी माताको दर्शन गर्नेको भीड लागेको छ। बिहानैदेखि विभिन्न स्थानबाट सन्तोषी माताको दर्शन गर्न भक्तालुहरु शालीनदीमा आइपुगेका छन्। शालीनदीको कुण्डमा नुहाइ धुवाइ गरी सन्तोषी माताको दर्शन गर्दा मनले चिताएको पूरा हुने विश्वासले भक्तालुहरु शालीनदी आइपुगेका हुन्। यो मेला प्रत्येक वर्ष पौष शुक्ल पूर्णिमादेखि माघ शुक्ल पूर्णिमासम्म लाग्ने गर्छ। मेला अवधिभर हरेक दिन घरघरमा स्वस्थानी कथा भन्ने र सुन्ने गरिन्छ। व्रत बस्नेले महिनाभरि प्रत्येकदिन नुहाइ श्रीस्वस्थानीको पूजा कथा श्रवण गरेमा मनोकांक्षा पूरा हुने विश्वास गरिन्छ। पार्वतीले श्रीस्वस्थानी परमेश्वरीको व्रत बसी महादेव पति पाएको र संसारमा दुःखीहरूको उद्धार गर्न महादेवको स्वीकृति लिएर उनी रसातल, पाताल र मर्त्यलोकमा स्वस्थानीबारे प्रचार गर्न गएको भन्ने प्रसंग स्वस्थानी कथामा छ। मेला व्यवस्थापनका लागि महानगरीय प्रहरी प्रभाग साँखुले सुरक्षाका लागि प्रहरी 'हेल्प डेस्क' को स्थापना गरेको तथा ट्राफिकको उचित व्यवस्थापन गरेको छ।साँखु प्रभागका प्रमुख प्रहरी निरीक्षक गोविन्द पन्थीले सुरक्षाका लागि मेलामा ७० जना युनिर्फम तथा अन्य सादा पोशाकमा प्रहरी टोली परिचालन गरिए बताए। तीर्थयात्रीको सुरक्षालाई थप मजबुत बनाउनका सिसीटिभी फुटेजबाट पनि अवलोकन गरिने पन्थीले जानकारी दिए। यस अवधिभर पशुपति, गौरीघाट, गणेशमन्दिर, शालीनदी तथा सतीदेवीको अङ्ग पतन भएको स्थानमा पूजाआजा गरेमा मोक्ष मिल्ने धार्मिक विश्वासका साथ ती स्थानमा भक्तजनको घुइँचो लाग्ने गर्दछ । मेला अवधिभर साँखुका कुनै पनि घरमा स्वस्थानी र माधवनारायणबाहेक कुनै पनि धार्मिक अनुष्ठान विवाह, व्रतबन्धलगायत काम गरिँदन।"
गिरीको बलात्कारसम्बन्धी मुद्दा लगाउमा,"विराटनगर : बलात्कारका आरोपी कृष्णदास भनिने कृष्णबहादुर गिरीलाई अभियुक्त बनाइएको जबरजस्ती करणी मुद्दा उच्च अदालत विराटनगरले लगाउमा राखेको छ। एउटै मुद्दाका पक्ष र विपक्षबाट अलगअलग मागसहित निवेदन दर्ता भएका र पक्ष विपक्ष दुईवटा भएका अन्तरसम्बन्धित मुद्दामा भिन्दा भिन्दै सुनुवाइ नगरी सँगै राखेर सुनुवाइ गर्नुपर्ने मुद्दालाई लगाउमा राखिन्छ। दीक्षा दिने भन्दै मध्यरातमा सुनसरीको चतराधामस्थित आफ्नो आश्रममा गत कात्तिक पहिलो साता बलात्कार गरेको किटानी जाहेरी एक महिला अनुयायीले दिएकी थिइन्। यसपछि गिरीविरुद्ध सुनसरी प्रहरीले अनुसन्धान थालेको थियो। उनलाई जिल्ला अदालत सुनसरीका न्यायाधीश राधाकृष्ण उप्रेतीको इजलासले ३ लाख रुपैयाँ धरौटीमा छाड्न पुस १४ गते आदेश दिएको थियो। अदालतको आदेशविरुद्ध वादी सरकारका तर्फबाट उच्च सरकारी वकिलको कार्यालय विराटनगरले उच्च अदालतमा मुलुकी फौजदारी कार्यविधि संहिताको दफा ७३ अनुसार पुस १६ मा निवेदन दिएको थियो। निवेदनमा बेरितको आदेश बदर गरी प्रतिवादी गिरीलाई थुनामा राखेर मुद्दाको पूर्पक्ष गर्न माग गरिएको छ। १७ गते निवेदन दर्ता गरेको उच्चले सबै बेहोरा र विवरण खोलेर १५ दिनभित्र मिसिलसहित कैफियत प्रतिवेदन गर्न जिल्ला अदालतलाई १८ गते आदेश दिएको थियो। जिल्लाले प्रतिवेदन पठाइसकेको छ। अभियुक्त गिरीले पनि मंगलबार उच्च अदालत विराटनगरमा मुलुकी फौजदारी कार्यविधि संहिताको दफा ७३ अनुसार नै साधारण तारखेमा राखेर मुद्दाको पूर्पक्ष गरिपाउँ भन्दै निवेदन दर्ता गरेका छन्। पक्ष र विपक्षबाट अलगअलग माग राखेर निवेदन दर्ता भएपछि मुख्य न्यायाधीश तिलप्रसाद श्रेष्ठको इजलासले बुधबार मुद्दा लगाउमा राख्न आदेश दिएको उच्च अदालतका रजिस्ट्रार जितेन्द्रबाबु थपलियाले बताए। मुद्दा एउटा र पक्ष विपक्ष दुईवटा भएकाले अन्तरसम्बन्धित मुद्दामा भिन्दाभिन्दै सुनुवाइ हुँदैन, उनले भने, सँगै राखेर सुनुवाइ गर्नुपर्ने भएकाले नै मुद्दा लगाउमा राखिएको हो। पेसी आगामी बिहीबारका लागि चढेकाले लगाउमा राखिएको मुद्दाको सुनुवाइ त्यही दिन हुने उनको भनाइ छ। फौजदारी कार्यविधि संहिताको दफा ७३ अनुसार परेका निवेदनको सुनुवाइ उच्चले बिहीबार गर्दै आएको छ। कृष्णदासजीलाई बलात्कार आरोप बलात्कारको आरोपमा कृष्णदासजी पक्राउ अनुयायी बलात्कार आरोप : सिद्धबाबा भनिने कृष्णदासजी सात दिन हिरासतमै रहने अदालतभित्र कृष्णदास, बाहिर श्रीराम श्रीराम भन्दै हल्ला धरौटीमा छुटेलगत्तै सिद्धबाबा अस्पताल भर्ना सिद्धबाबालाई तीन लाख धरौटीमा छाड्न आदेश सेटिङ मिलाएर ३८ दिनपछि सिद्धबाबा आश्रममा बलात्कार आरोपको अनुसन्धान अवधि विराटनगरको विराटनगर अस्पताल एवं विराट नर्सिङ होममा विताएका सिद्धबाबाले गत आइतबार मात्रै डिस्चार्ज भएपछि अस्पताल छाडेका थिए। बलात्कार आरोपमा किटानी जाहेरी दर्ता भएपछि बिरामी भएको भन्दै उनी मंसिर १२ गतेबाट अस्पताल भर्ना भएका थिए। उपचारका क्रममा ३८ दिनसम्म अस्पतालमा रहेका उनले अनुसन्धान अवधिमा भने प्रहरी हिरासत बस्न परेन। उजुरी दर्ता भएको बाहिरिएपछि छात्ती, मुुटु, प्रोस्टेट र पत्थरीको समस्या देखाउँदै कृष्णबहादुर अस्पताल भर्ना भएका थिए। अवस्था गम्भीर बनेको भन्दै उनलाई आईसीयूमा पनि भर्ना गरियो। प्रहरीले मंसिर १६ गते आईसीयूदेखि नै पक्राउ गरेर अदालतबाट म्याद थप गर्दै घटनाको अनुसन्धान अघि बढाएको थियो। उनलाई अस्पतालका बरिष्ठ मुटु रोग विशेषज्ञ डा ज्ञानेन्द्र गिरीले माइनर हटअट्याक भएको बताउँदै उपचार गरेका थिए। अस्पतालबाट डिस्चार्ज भएपछि कृष्णबहादुर सिधै चतरास्थित आफ्नो आ श्रममा पुगेकोसुनसरी प्रहरी प्रमुख एसपी यज्ञविनोद पोखेलले बताए। बलात्कारको आरोप लागेपछि चतराका अगुवा महिला एवं स्थानीय बासिन्दाले कृष्णबहादुरलाई बहिस्कारको घोषणा गरेका थिए। त्यो कुरा चाल पाएपछि उपचारकै क्रममा एक रात अस्पताल छाडेर उनी चरता पुगेका थिए। स्रोतकाअनुसार गत शुक्रबारराति १० निजी गाडीमा चतरा पुगेर आफ्ना विरोधमा उत्रिएकाहरुसँग सेटिङ मिलाएर शनिबार बिहान फर्किएका उनी भोलिपल्ट आइतबार अस्पतालबाट डिस्चार्ज भएपछि त्यहीँ गएर बसेका छन्। उनी चतरामा रहे पनि बहिस्कारको घोषणा गर्दै विरोध गर्नेहरु चुपचाप रहेकाले सेटिङ प्रष्ट हुने स्रोतको भनाइ छ। बिरामीलाई अस्पतालका कर्मचारी र सुरक्षा गार्डले निगरानीमा राख्ने भए पनि अस्पताल प्रशासनकै मिलेमतोमा उनी रातको समय पारेर बाहिर निस्किएको स्रोतको दाबी छ।"
तीन किलो नक्कली सुनसहित भारतीय नागरिक पक्राउ,"काठमाडौं : नेपाल प्रहरीले तीन किलोग्राम नक्कली सुनसहित एकजनालाई पक्राउ गरेको छ । महानगरीय प्रहरी वृत्त महाराजगञ्जको टोलीले तीन किलोग्राम नक्कली सुनसहित भारतीय नागरिक मोहनलाल गुजरातीलाई आज बिहान गोङ्गबु नयाँ बसपार्कबाट पक्राउ गरेको हो । वृत्तका प्रमुख, प्रहरी नायब उपरीक्षक उमेश लम्सालले नक्कली सुनको सिक्का बोकेर हिँडेको अवस्थामा गुजरातीलाई पक्राउ गरेको जानकारी दिए । पक्राउ गुजरातीलाई हिरासतमा राखेर ठगी मुद्दा दर्ता गरी अनुसन्धान भइरहेको लम्सालले बताए ।"
शनिबारदेखि मौसम सुधार,"काठमाडौं : शुक्रबारदेखि मौसममा क्रमिक सुधार देखिने मौसमविद्ले बताएका छन्। उनीहरूका अनुसार शनिबारदेखि तीन दिन मुलुकभर मौसम सफा रहनेछ। जल तथा मौसम विज्ञान विभाग, मौसम पूर्वानुमान महाशाखाका मौसमविद् मीनकुमार अर्यालले भने, शुक्रबारदेखि मौसममा क्रमिक सुधार हुने देखिन्छ। मुलुकभर शनिबारदेखिमात्र मौसममा सुधार देखिनेछ। मौसमी सुधार सोमबारसम्म कायम रहने देखिन्छ। केही दिनयता मुलुकका पश्चिमी तथा मध्य र पूर्वी पहाडी भूभागमा बदली रहेको छ। यी भू भागमा विहिवार पनि सामान्य बदली भएको थियो। मुलुकका उच्च पहाडी तथा हिमाली भू भागका केहि स्थानहरुमा पनि हल्का हिमपात भएको छ। शुक्रवार दिउँसो मुलुकका पूर्वी र मध्य पहाडी भू भागमा आंशिक बदली रहने जनाइएको छ। बाँकी स्थानहरुमा मौसम सामान्यतया सफा रहने मौसम पूर्वानुमान महाशाखाले जनाएको छ। मध्य र पूर्वी पहाडी भू भागका एक दुई स्थानमा हल्का वर्षाको संभावना रहेको छ। राती भने पूर्वी र मध्य पहाडी भू भागमा आंशिक बदली रही बाँकी स्थानहरुमा मौसम सामान्यतया सफा रहने जनाइएको छ। शनिवार पनि पूर्वी र मध्य पहाडी भू भागमा आंशिक बदली रहने छ। बाँकि स्थानहरुमा मौसम सामान्यतया सफा रहने मौसम पूर्वानुमान महाशाखाले जनाएको छ।"
न्यायिक समितिलाई पत्याउँदैनन् पीडित,"सुर्खेत : गाउँमा हुने विवाद मिलाउन स्थानीय तहमा न्यायिक समिति छन्। उपाध्यक्ष र उपप्रमुखको संयोजकत्वमा रहेका यी समितिको मुख्य काम न्याय सम्पादन गर्नु हो। तर कर्णालीका अधिकांश स्थानीय तहमा गठित न्यायिक समितिलाई भने पीडितले विश्वास गर्दैनन्। समयमै न्याय नदिने, राजनीतिक आस्थाका आधारमा व्यवहार गर्ने, मुद्दाको किनारा लगाउनुको साटो अल्झाउने, प्रहरीमा जान सुझाव दिने र समितिका पदाधिकारी निस्क्रिय हुँदा पीडितले न्यायिक समितिलाई पत्याउँन छाडेका हुन्। गठन भएको लामो समय बितिसक्दासमेत समितिहरू सक्रिय नहुँदा पीडितहरू प्रहरीमै धाउन बाध्य छन्। हुम्लाको नाम्खा गाउँपालिकाका बासिन्दा न्यायिक समितिमा जाँदैनन्। यहाँका बासिन्दाले न्यायिक समितिभन्दा आफ्ना धार्मिक गुरूको बढी विश्वास गर्छन्। विवाद हुँदा उनीहरू गाउँकै लामा गुरूकहाँ न्यायका लागि धाउँछन्। हामीकहाँ मुद्दा नै आउँदैनन्, न्यायिक समितिका संयोजक पेमा गुरुङ भन्छिन्, मुद्दा नै नआएपछि हामीले कानुनी सल्लाहकार राख्ने र इजलाश बनाउने काम पनि गरेका छैनौं। हुम्ला र माथिल्लो डोल्पाका अधिकांश नागरिक गाउँमा विवाद र झैझगडा हुँदा न्याय माग्दै धार्मिक गुरूकहाँ नै पुग्छन्। गाउँमा न्यायिक समिति छन्, तर प्रहरीमा आउने मुद्दाको संख्या घटेको छैन, जाजरकोटका डीएसपी श्यामबहादुर खत्री भन्छन्, न्यायिक समिति गठन भएपछि सामान्य प्रकृतिका मुद्दा घट्नुपथ्र्यो, तर प्रहरीमा आउने मुद्दाको संख्या घटेन। प्रहरीमा मुद्दा छिटो टुंगिने भएकाले पनि पीडितहरू न्यायिक समितिमा जान नचाहेको हुनसक्ने प्रहरीको भनाइ छ। डीएसपी खत्री भन्छन्, न्यायिक समितिमा राजनीतिक व्यतिहरू छन्, फरक राजनीतिक आस्थाका व्यक्तिले निष्पक्ष न्याय देलान् भन्ने विश्वास पीडितमा छैन। राजनीतिक नेतृत्वले निष्पक्ष न्याय दिन्छन् भन्ने विश्वास आर्जन गर्न नसक्दा न्यायिक समितिमा पीडित जान छाडेको वरिष्ठ अधिवक्ता भूषणकुमार मानन्धर बताउँछन्। कानुनी अज्ञानता र राजनीतिक नेतृत्वकै कारण सामान्य मुद्दाहरू पनि न्यायिक समितिमा पुग्दैनन्, मानन्धर भन्छन्, समितिले निष्पक्ष न्याय दिए पनि, फरक आस्था राख्नेले विश्वास मान्दैनन्। जसले गर्दा पीडितहरू प्रहरी र अदालतसम्म पुग्छन्। कतिपय मुद्दामा आफ्नो लोकप्रियता घट्ने डरले पनि समितिले मुद्दा फस्र्योट गर्नुको साटो अल्झाउने गरेको उनी बताउँछन्। मतदाता घट्ने त्रासका कारण पनि मुद्दाको टुंगो नलगाएर न्यायिक समितिका पदाधिकारीले पीडितलाई प्रहरीमा जान सुझाव दिने गरिरहेका छन्। न्यायिक समितिलाई सामान्य खालका मुद्दा मामिला, जग्गा जमिन, अंशवण्डा, साँध विवादजस्ता मुद्दाको टुंगो लगाउने अधिकार दिइएको छ। न्यायिक समितिहरू आफैं पनि अलमलमा छन्। डोल्पाको ठूलो भेरी नगरपालिकामा न्यायिक समिति गठन हुन दुईवर्ष लाग्यो। तर यहाँ अझै इजलाश बनिसकेको छैन। न्यायिक समिति गठनमा भएको ढिलाइका कारण हालसम्म मुद्दा पनि परेका छैनन्। डोल्पाकै डोल्पोबुद्ध गाउँपालिकाको न्यायिक समितिले कानुनी सल्लाहकार राख्न सकेको छैन। कानुनी सल्लाहकार नहुँदा समितिमा आएका मुद्दा फैसला गर्नसमेत कठिन भएको समितिका संयोजक मल्लटसी गुरुङको भनाइ छ। जाजरकोटको जुनिचाँदे गाउँपालिकाको न्यायिक समितिका संयोजक शिवा बस्नेत भन्छिन्, मुद्दा मामिला सम्बन्धी हामीलाई कानुनी ज्ञान छैन, गाउँपालिकामा इजलाशसमेत बनेको छैन। फरक राजनीतिक आस्था राख्ने नागरिकसमेत न्यायिक समितिमा जाँदैनन्। कतिपयमा इजलाश छैनन्। समितिले प्रभावकारी रूपमा काम नगरेपछि पीडितले अचेल समितिलाई नै पत्याउन छाडेका हुन्।"
"नौ सयले घट्यो सुनको मूल्य, कति पुग्यो तोलाको ?","काठमाडौं : नेपाली बजारमा सुनको मूल्य घटेको छ। शुक्रबार तोलामा ९ सयले घटेर ७४ हजार ६ सय रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ। तेजावी सुनको मूल्य ७४ हजार ३ सय रुपैयाँ कायम गरिएको छ। बिहीबार सुन तोलामा एक हजारले घटेर ७५ हजार ५ सय रुपैयाँमा कारोबार भएको थियो। बुधबार भने सुन तोलाको ७६ हजार ५ सय रुपैयाँ किचबेच भएको थियो। यस्तै, चाँदीको मूल्य पनि सामान्य गिरावट आएको छ। चाँदी तोलाको ८८५ रुपैयाँमा बिक्री भइरहेको महासंघले जनाएको छ। यो मूल्य बिहीबारको भन्दा ५ रुपैयाँले कम हो। इरान र अमेरिकाबीचको आन्तरिक विवादले सुनको भाउ उचाव चाढाव भएको महासंघले जनाएको छ।"
पर्वतमा चिसोले बिरामी बढे,"कुश्मा : केही दिनयता बढेको चिसोले जिल्ला अस्पताल पर्वतमा भाइरल र ज्वरोका बिरामी ह्वात्तै बढेका छन्। सामान्यतया दैनिक ४० देखि ५० सम्म बिरामी आउने अस्पतालमा अहिले झन्डै डेढ सय जति बिरामी आउन थालेका छन्। अधिकांश बिरामी ज्वरो, रुघाखोकी, बाथ, टाउको दुख्ने र निमोनियालगायत समस्या लिएर आउने गरेका छन्। चिसो धेरै बढ्दा प्रभावित बिरामीको संख्या ह्वात्तै बढेको अस्पताल व्यवस्थापन समितिका अध्यक्ष गोविन्द पहाडीले जानकारी दिए। जाडो याम भएकाले अधिकांश बिरामी वृद्धवृद्धा र बालबालिका छन्। अस्पतालका मेडिकल अधिकृत डा शेषकान्त लामिछानेका अनुसार चिसोले बालबालिका र ज्येष्ठ नागरिकमा बढी समस्या देखिएको र बिरामीको चाप बढ्दै गएको छ। १५ शड्ढयाको अस्पतालमा बिरामीको चाप अझै बढे वैकल्पिक बेडको व्यवस्था गरेर भर्ना गर्नुपर्ने स्थिति आउने उनले बताए। गाउँगाउँमा पनि रुघाखोकी, ज्वरो र निमोनियाका बिरामीको संख्या बढेको जानकारी आएपछि सबै स्वास्थ्य चौकीमा पर्याप्त औषधि र स्वास्थ्यकर्मीलाई २४ घण्टा खटिन निर्देशन दिइएको उनले बताए। दूषित पानी र खानपिनमा सावधानी नअपनाउँदा जिल्लामा बिरामीको संख्या बढिरहेको चिकित्सकले बताएका छन्। जिल्लाका अन्य निजी स्वास्थ्य क्लिनिकमा समेत चिसोका बिरामीको संख्या बढेको छ। अत्यधिक चिसोमा तातो झोलिलो खानेकुरा खान, आराम गर्न, बाहिर हिँडडुल नगर्नेलगायत सावधानी अपनाउन चिकित्सकले सुझाव दिएका छन्।"
आयोजनाको बाधक बन्यो फोहोर प्रशोधन केन्द्र,"महेन्द्रनगर : कञ्चनपुर भीमदत्त नगरपालिकाले फोहोरमैला प्रशोधन केन्द्रका लागि जग्गाको टुंगो लगाउन नसक्दा क्षेत्रीय सहरी विकास आयोजना कार्यान्वयनमा आउन सकेको छैन। एसियाली विकास बैंक (एडीबी)ले फोहोरमैला प्रशोधन केन्द्र निर्माण भएमात्रै सडकलगायतका योजनाको काम अघि बढाउने सर्त राखेको छ। नगरपालिकाले फोहोर प्रशोधन केन्द्र निर्माणका लागि जग्गा छनोट गर्न सकेको छैन। केन्द्र निर्माण नभएकाले आधुनिक सहर निर्माण गर्ने योजना पनि अघि बढ्न सकेको छैन। क्षेत्रीय सहरी विकास आयोजना कार्यान्वयन एकाई धनगढीले फोहोरमैला प्रशोधन केन्द्र निर्माण नभएसम्म अन्य योजना अघि नबढ्ने जनाएको छ। जग्गा प्राप्तीका लागि भीमदत्त नगरपालिका सामुदायिक वनहरूसँग छलफलमा जुटेको छ। नगरपालिकाका सूचना अधिकारी हरिसिंह धामीले नगरपालिकाले जग्गाका लागि सामुदायिक वनहरूसँग छलफल गरिरहेको बताए। उनले सामुदायिक वन सकारात्मक रहेको बताउँदै नगरपालिकाले छिट्टै जग्गाको टुंगो लगाउने बताए। नगरपालिकाले दुईतीन ठाउँमा जग्गा हेरेको छ। तर कुन ठाउँमा बनाउने भन्ने टुंगो लागेको छैन, धामीले भने। क्षेत्रीय सहरी विकास आयोजना कार्यान्वयन एकाई धनगढीका प्रमुख परिक्षेद कडरियाले आयोजना कार्यान्वयनको पहिलो सर्त नै फोहोरमैला प्रशोधन केन्द्र निर्माण रहेको बताए। एडीबीले फोहोरमैला प्रशोधन केन्द्र निर्माण नभएसम्म अन्य कार्यक्रम नदिने भनेको छ, प्रमुख कडरियाले भने, हामीले मूल्यांकन गरेर मंसिरमै रिपोर्ट काठमाडौं पठाइसकेका छौं। उनले महेन्द्रनगर बजारको १४ किलोमिटर सडकको टेन्डर भएर मूल्यांकनमा गएको र जग्गा प्राप्त भएपछि कार्यान्वयन प्रक्रियामा जाने बताए। नगरपालिकाले समयमै जग्गाको टुंगो लगाउन नसके एडीबीको ३ अर्बको महत्वपूर्ण योजना फिर्ता हुने खतरा छ। कञ्चनपुर उद्योग वाणिज्य संघका अध्यक्ष जंगबहादुर मल्लले उक्त आयोजनाका कारण स्थानीयले समृद्धिको सपना देखेको बताउँदै जसरी पनि नगरपालिकाले प्रशोधन केन्द्र निर्माण गर्नुपर्ने बताए। यदि यो आयोजना लागू भए यहाँको आर्थिक विकासमा महत्वपूर्ण उपलब्धी हुनेछ। यस्तो आयोजना कार्यान्वयनमा ल्याउन नगरपालिकाकै कारण ढिलाइ हुन हुँदैन, अध्यक्ष मल्लले भने। एसियाली विकास बैंकको सहुलियत ऋण सहयोगमा भीमदत्त नगरपालिकामा १४ किलोमिटर सुविधासम्पन्न सडक निर्माण हुनेछ। आयोजना अन्तर्गत महेन्द्रनगरका पाँचवटै गल्लीमा व्यवस्थित ढल निकाससँगै मदन चोकदेखि मझगाउँ विमानस्थलको छेउसम्म पक्की सडक बन्नेछ। नगरपालिकाले एक अर्ब ७६ करोडमा टेन्डर आह्वान गरिसके पनि प्रशोधन केन्द्र निर्माण नहुँदा काम अघि बढ्न नसकेको हो।"
टिपरले किचेर युवकको हत्या : पूर्वपश्चिम राजमार्ग अवरुद्ध (तस्बिरसहित),जनकपुरधाम : ट्रिपरले किचेर हत्या भएको विरोधमा स्थानीयले पूर्वपश्चिम राजमार्ग बिहानैदेखि अवरुद्ध गरेका छन्। शुक्रबार बिहान धनुषाको मिथिला नगरपालिका५ का २४ वर्षीय छोरा दिलीपकुमार महतो ओमप्रकाशलाई ना ७ ख ६४१३ नम्बरको ट्रिपरले किचेको थियो । अवैध गिट्टी बालुवा उत्खनन्को पटकपटक विरोध गर्दै उनीसहितको टोली विरोधमा प्रहरी प्रशासन पुगेका थिए। 'गिटीबालुवा चोरी' को विरोध गर्ने युवकको टिपरले किचेर हत्या (भिडियाे) घटनाको प्रकृति हेर्दा नियोजित रुपमा ट्रिपरले किचेर दिलिपको हत्या गरेको हुन सक्ने इलाका प्रहरी कार्यालय ढल्केबरका प्रहरी निरीक्षक रामकुमार यादवले बताए। ट्रिपर चालक फरार भएकाले उनको खोजी भइरहेको प्रहरी निरीक्षक यादवले बताए। घटनापश्चात मिथिला नगरपालिका ५ श्रीपुर रामलक्ष्मण चोकमा स्थानीयले टायर बालेर राजमार्ग अवरुद्ध गर्दै दोषीलाई कारवाहीको माग गरेका छन्। तस्बिर : राजकरण महत्तो
आजबाट स्वस्थानी व्रत सुरु,"काठमाडौं : हिन्दु धर्मावलम्बीको श्री स्वस्थानी व्रत तथा माधवनारायणको पूजा आराधना शुक्रबारबाट शुरु भएको छ । प्रत्येक वर्ष पौष शुक्ल पूर्णिमादेखि माघ शुक्ल पूर्णिमासम्म एक महिनासम्म हरेक दिन घरघरमा स्वस्थानी कथा भन्ने र सुन्ने गरिन्छ। श्री स्वस्थानी परमेश्वरीको व्रत बसी कथा वाचन गर्ने र श्रवण गरेमा मनोकांक्षा पूरा हुने धार्मिक विश्वास छ । राजधानीबाट उत्तरपूर्वको प्राचीन नगर शङ्करापुर नगरपालिकाको साँखुस्थित शालीनदीमा पूजा तथा स्नान गर्नेको एक महिनासम्म दैनिक घुइँचो लाग्छ । राजधानी तथा विभिन्न जिल्लाबाट आउने तीर्थयात्री मणिशैल किनारमा स्वस्थानीको पूजा आराधना गरी व्रत बस्छन् । पार्वतीले श्रीस्वस्थानी परमेश्वरीको व्रत बसी महादेव पति पाएको र संसारमा दुःखीहरूको उद्धार गर्न महादेवको स्वीकृति लिएर उनी रसातल, पाताल र मर्त्यलोकमा स्वस्थानीबारे प्रचार गर्न गएको भन्ने प्रसंग स्वस्थानी कथामा छ। यस अवधिभर पशुपति, गौरीघाट, गणेशमन्दिर, शालीनदी तथा सतीदेवीको अङ्ग पतन भएको स्थानमा पूजाआजा गरेमा पनि मोक्ष मिल्ने धार्मिक विश्वासका साथ ती स्थानमा भक्तजनको घुइँचो लाग्ने गर्दछ । व्रत बस्नेले महिनाभरि प्रत्येकदिन नुहाई श्रीस्वस्थानीको पूजा कथा श्रवण गरेमा मनोकांक्षा पूरा हुने विश्वास गरिन्छ । माधवनारायण स्वस्थानी व्रत तथा शालीनदी सुधार समितिले गत शनिबार (पुस १९) गते पत्रकार सम्मेलन गरी पूजाको विधि, पूजामा चाहिने सामग्री तथा व्यवस्थापनसम्बन्धी सम्पूर्ण जानकारी दिएको थियो । पुस २५ गतेदेखि १ महिनासम्म चल्ने शालीनदी मेलाका लागि यातायात, सुरक्षा र स्वास्थ्यलगायतका विषयमा सम्पूर्ण तयारी पूरा भइसकेको मूल आयोजक समितिका अध्यक्ष गोविन्दबहादुर श्रेष्ठले बताए। समितिले गएको वर्ष लाखौँको सङ्ख्यामा भक्तालु दर्शनार्थीले प्रत्यक्ष माधवनारायण स्वस्थानी व्रत मेलामा दर्शन गरेका थिए । यो वर्ष पनि सोही अनुपातमा भक्तजन आउने अपेक्षा गरिएको छ। मेलाका लागि सम्पूर्ण व्यवस्थापनको तयारी पूरा भएको आयोजकले जानकारी दिएका छन् ।"
'गिटीबालुवा चोरी' को विरोध गर्ने युवकको टिपरले किचेर हत्या (भिडियाे),जनकपुरधाम : अवैध गिट्टी  बालुवा उत्खनन्को पटकपटक विरोध गर्दै आएका युवकलाई टिपरले किचेर मृत्यु भएको छ। धनुषाको औरही खोला उत्खनन्को विरोधमा प्रहरी प्रशासन सम्म पुगेका युवकलाई सोही खोलामा ट्रिफरले किचेर शुक्रबार हत्या भएको स्थानीयको आरोप छ। धनुषाको मिथिला नगरपालिका५ श्रीपुर बस्ने राम जीवन महतोको २४ वर्षीय छोरा दिलीपकुमार महतो ओमप्रकाशको औरही खोलामा टिपरले किचेर हत्या भएको हो। शुक्रबार बिहान साथी रोशन यादवसँग खोलामा मोर्निङ वाक गएको समयमा ना ७ ख ६४१३ नम्बरको टिपरले किचेको थियो। घटना लगतै इलाका प्रहरी कार्यालय ढल्केवरको टोली पुगेर शव नियन्त्रणमा लिई पोस्टमार्टमको लागि प्रादेशिक अस्पताल जनकपुरधाम पठाएको छ। टिपर इलाका प्रहरी कार्यालय ढल्केबरले आफ्नो नियन्त्रणमा लिएको प्रहरी नायव उपरीक्षक राममेश्वर कार्कीले जानकारी दिए। घटनाको प्रकृति हेर्दा नियोजित रुपमा टिपरले किचेर दिलिपको हत्या गरेको हुनसक्ने इलाका प्रहरी कार्यालय ढल्केबरका प्रहरी निरीक्षक रामकुमार यादवले बताए। घटनापश्चात् ट्रिपर चालक फरार छन्। उनको खोजी भइरहेको प्रहरी निरीक्षक यादवले बताए। गाउँलाई नै जोखिममा पर्ने गरी औरहीबसही खोलामा भइरहेको अवैध गिट्टी बालुवा उत्खनन्को दिलिपको नेतृत्वमा गाउँलेले विरोध गर्दै आएको थिए। रिसिबी साँध्न क्रसर सञ्चालकले योजनाबद्ध रुपमा दिलीपको हत्या गरेको स्थानीय उमेश कुशवाहाको आरोप छ। यता घटनाको विरोधमा गाउँलेले पूर्वपश्चिम राजमार्ग बिहानैदेखि अवरुद्ध गरेका छन्। मिथिला नगरपालिका ५ श्रीपुर रामलक्ष्मण चोकमा स्थानीयले टायर बालेर राजमार्ग अवरुद्ध गर्दै दोषीलाई कारवाहीको माग गरेका छन्।
