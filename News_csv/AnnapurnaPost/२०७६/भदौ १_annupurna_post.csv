शीर्षक,विवरण
नेकपाको लोकतन्त्र,"पार्टी एकताको झण्डै १४ महिनापछि नेकपाका केन्द्रीय नेताहरूको कार्यविभाजनको गाँठो फुकेको छ। गाँठो नेताहरूको कार्यक्षमता, योग्यता र क्रियाशीलताका आधारमा नभई भावी राजनीतिक दाउपेच र गुटगत प्रभावका आधारमा फुकाइएको आरोप छ। पार्टीका वैधानिक र जिम्मेवार निकायमा छलफलबिना नै दुई अध्यक्षको एकल सहमतिमा पार्टीका गतिविधि र जिम्मेवारी बाँडफाँट हुन थालेको छ। यसले झण्डै दुईतिहाइको जनमतसहित सत्ताको साँचो लिएको पार्टीको आन्तरिक लोकतन्त्र मुर्छित हुन पुगेको छ। पार्टीका जिम्मेवार नेतादेखि कार्यकर्ताले आन्तरिक गतिविधि र निर्णयशैलीका कारण पार्टीको भविष्य र लोकतान्त्रिक व्यवस्थाको भविष्यमाथि चिन्ता र चासो व्यक्त गर्न थालेका छन् तत्कालीन एमालेको चुस्त, दुरुस्त र जीवन्त संगठन पार्टी एकतासँगै थला परेको छ। एकतापछि तत्कालीन एमाले संगठन र माओवादी केन्द्रको जुझारु र क्रान्तिकारीपनले पार्टी संगठन जुरुक्कै माथि उठ्ने अपेक्षामा कुठाराघात भएको छ। नेकपाभित्र एउटा बहस सुरु भएको छ सांगठानिक र आन्तरिक लोकतन्त्रको सन्दर्भमा तत्कालीन एमाले तत्कालीन माओवादीजस्तो भयो कि ? जिम्मेवार र वैधानिक निकायमा नेतृत्वले संगठन छ भनेको दिन संगठन हुने, कसैलाई नेता भइस् भनेको दिन नेता हुने र अब नेतृत्व सबैथोक हो भनेको दिन त्यस्तै हुने माओवादी हैकमी छाया नेकपामा देखिन थालेको हो कि ? झण्डै एक वर्षयता केन्द्रीय कमिटीको बैठक बस्न सकेको छैन। पोलिटब्युरो गठनमै लामो समय बित्यो। न पोलिटब्युरोको बैठक छ न त स्थायी समितिजस्तो वैधानिक निकायमै छलफल हुन्छ। दुई अध्यक्षको सहमतिपछि ताली बजाउन नौजनाको सचिवालयमा प्रस्ताव गरेर निर्णय सार्वजनिक गरिन्छ। राष्ट्रिय मुद्दादेखि पार्टीको आन्तरिक जीवनबारे छलफल हुन सकेको छैन। ससाना विषयमा नेताहरूका मत बाझिने र सामाजिक सञ्जालमा हिलो छ्यापाछ्याप भइरहेको छ। यसले पार्टी मात्र होइन, सिंगो व्यवस्थाप्रति नै नकारात्मक सन्देश प्रवाह गरिरहेको छ। कम्युनिस्ट पार्टीको विशेषता क्याडरबेस (कार्यकर्तामुखी) हो। पार्टी एकतापछि कार्यकर्तामा छलफल र बहसबिनै दुई अध्यक्षको आशीर्वादमा पार्टी सञ्चालन हुन्छ। सरकार सञ्चालनदेखि राष्ट्रिय मुद्दामा पार्टीको एकनासे धारणा आउँदैन। यसबीचका कतिपय राष्ट्रिय मुद्दा, सरकारका निर्णय र विवादित विधेयकमा पार्टीभित्र छलफल नगर्दाको परिणाम जनताले देखिसकेका छन्। कम्युनिस्टको स्थिर सरकार भए पनि जनतामा त्यसको सेवा र सन्देश दिन नसक्दा भ्रम र निराशा उत्पन्न भएका छन्। तत्कालीन एमालेको सातौं महाधिवेशनमा पार्टीभित्र लोकतन्त्रीकरणको प्रस्ताव नै पेस गरेका थिए, नेता केपी ओलीले। तर आफ्नो हातमा सत्ता र पार्टीको चाबी लिएपछि लोकताान्त्रिक अभ्यास ठप्प बनाएको आरोप उनीमाथि छ। पार्टीका वैधानिक निकायमा छलफल नगर्ने, पार्टीलाई आन्तरिक रूपमा चलायमान हुन नदिने र आफूअनुकूल निर्णय हुने अवस्था नआए निर्णयविहीन भएर बस्ने गरेको आरोप अध्यक्षद्वयमाथि छ। नेतृत्वले पार्टीका अनुशासित, क्रियाशील नेता र कार्यकर्तालाई जिम्मेवारविहीन बनाएर एकलौटी गर्ने गरेको आरोप पनि छ। जनताको स्वतन्त्रता, लोकतन्त्र, जनअधिकार, मानवअधिकार र प्रेस स्वतन्त्रताका पक्षमा लड्दै र भिड्दै आएको पार्टी र उसको नेतृत्वको कार्यशैली अधिनायकवादी भएको आरोप छ। पार्टीका आन्तरिक जीवनमा लोकतान्त्रिक चरित्र र जनतामा लोकतान्त्रिक शासन शैलीको अनुभूति दिलाउनु नेकपाको यतिखेरको मुख्य कार्यभार हो। पार्टी र सरकारले जनअपेक्षाअनुसार काम गर्न नसक्दा पुरातन एवं अन्य शक्तिहरूले टाउको उठाउन थालेका छन्। उनीहरूले लोकतन्त्रमाथि भ्रम फैलाइरहेका छन्। केन्द्र, प्रदेश हुँदै अधिकांश स्थानीय तहका सरकारको चाबी लिएको नेकपाका लागि यो अवसर र चुनौती हो। जनचासो र राष्ट्रिय विकासका मुद्दामा पार्टीमा स्वस्थ र गहन छलफल गरी जनताका अपेक्षा पूरा गर्नेतर्फ नलाग्ने हो भने नेकपा पार्टी इतिहासमा सीमित हुने छ। नेतृत्वको कार्यशैलीमा सुधार, पार्टीलाई जीवन्तता, संगठनलाई चलायमान गरी आन्तरिक लोकतन्त्र बलियो बनाएर जनअपेक्षाअनुसार काम गर्न सके मात्र नेकपाले बलियो हुनेमा दुईमत छैन।"
दलित बालबालिकाले दिएको दही खाँदा सामाजिक बहिष्कार,"धरान : दलित बालबालिकाले दिएको दही खाँदा खोटाङका एक ७६ वर्षीय वृद्ध सामाजिक बहिष्कारमा परेका छन्। जिल्ला समन्वय समिति खोटाङले दिक्तेल रुपाकोट मझुवागडी नगरपालिकाको खाल्लेमा आयोजना गरेको सहभोजमा दही खाएपछि आफ्नै दाजुभाइले सामाजिक बहिष्कार गरेको वृद्धको आरोप छ। उनी सोही नगरपालिका१ का बासिन्दा हुन्। जिसस खोटाङले असार १८ गते आयोजना गरेको सहभोजमा टंकप्रसाद आचार्यले दलित बालबालिकाले दिएको दही खाँदै मानव मानवमा छुवाछुत गर्नु नहुने भन्दै सबैमा सचेतना जगाउनु पर्ने उद्घोष गरेका थिए। जिसस सभापति बबी चाम्लिङ र खोटाङका सीडीओ विष्णुहरि उपाध्यायसँगै दही खाएर छुवाछुतविरुद्ध अभियानमा लागेका टंकप्रसाद अहिले दाजुभाइबाटै बहिष्कारमा परेपछि विस्थापित भएका छन्। आइतबार धरान आएका उनले सरकारले छुवाछुत अन्त्य गरेको हो भने समाजमा कार्यान्वयन गर्न र आफूलाई बहिष्कार गर्नेमाथि कडा कारवाही गर्न सरकारसँग माग गरेका छन्। उनले छुवाछुतविरुद्ध अभियानमा आफूले दलित समुदायका बालिकाबाट दही खाएर केही पनि नबिराएको भन्दै छरछिमेकमा रहेका आफ्नै दाजुभाइ र भाइभतिजाले अपहेलना गरी तैंले गल्ती गरिस्, अब तँलाई देवाली पनि गर्न दिँदैनौं भन्दै छरछिमेकमा भएका धार्मिक कार्यमा प्रवेश नगराउने भन्दै मानसिक यातना दिएको बताए। उनले आफूलाई स्थानीय झमप्रसाद आचार्य, महेश आचार्य र अर्जुन आचार्य, मदन आचार्यलगायतले समाज बसेकै बेलामा बहिष्कार गर्ने धम्की दिएपछि सुरक्षाका कारण आफू घर छाडेर हिँड्नु परेको आरोप लगाएका छन्। आरोपितहरूले भने टंकप्रसादले लगाएको आरोप सत्य नभएको बताएका छन्। खोटाङका प्रदेश सांसद राजन राईले टंकप्रसादलाई सामाजिक बहिष्कार गर्नेलाई पक्राउ गरी कारवाही गर्न माग गरेका छन्। खोटाङका प्रमुख जिल्ला अधिकारी उपाध्यायले टंकप्रसादलाई केही व्यक्तिले सामाजिक विभेद गरेको प्रष्ट भैसकेको बताए। उनले विभेद गर्नेहरूलाई कारवाही गरी टंकप्रसादलाई घर फर्काउन आफ्नो तर्फबाट सक्दो सहयोग गर्ने प्रतिबद्धता जनाएका छन्। खोटाङका प्रहरी प्रमुख वामदेव गौतमले सामाजिक विभेद र बहिष्कार गर्नेविरुद्ध टंकप्रसादले किटानी जाहेरी नदिएकाले कारवाही अघि बढाउन नसकिएको बताए।"
उद्घाटन गर्ने भनेको पुल नदीले उखेलेपछि,"मुस्ताङ : भदौ १ गते उद्घाटन तय भएको वारागुङ मुक्तिक्षेत्र गाउँपालिकाको मुस्ताङ गेट स्थित छुसाङचैले पक्की मोटरेबल पुल कालिगण्डकी नदीले भत्काएको छ। पुल भत्किँदा उद्घाटन रोकिएको छ। शुक्रवार राति कालिगण्डकी नदीको पानीको बहाव उच्च हुँदा बन्दै गरेको पुलको माटो फिलिङ गरिएको ट्र्याकमा क्षति पुगेको हो। नदीले पुलको एप्रोज स्लाप जोड्ने वायाँतर्फको बिम नजिकको माटो खोतल्दै गएपछि क्षति पुगेको हो। करिडोरका इन्जिनियर अश्विनीकुमार यादवले भने, पुल जोड्ने एप्रोज सडकमा व्यवस्थित रुपमा ग्याबिन लगाएर माटो फिलिङ गर्न पाएनौँ। बर्खाले नदीको बाहव उच्च भयो। काम चलाउ मात्रै गर्यौँ। त्यसैमा नदी कटान भयो। इन्जिनीयर यादवले केही दिनमै नदी डाईभर्सन गरी पुलको काम सम्पन्न गर्ने जानकारी दिए। नदीले क्षति गराएको स्थानमा पुनः काम गर्न करिडोरले ३ वटा डोजर परिचालन गरेर काम गर्दै आइरहेको उनले उल्लेख गरे। उपल्लो मुस्ताङ तथा कोरलानाका जोड्ने उक्त महत्वपूर्ण पक्की पुल लोकल रोड ब्रिज प्रोग्राम एलआरबीपीले २०७१ सालमा सुरु गरेको हो। ४ करोड ७३ लाख लागत रहेको उक्त पुलको लम्बाई ७६ मिटरको छ। जम्मा ५५ मिटर चौडा सिङ्गल लेनको पुल सम्झौता अवधि ३ वर्ष बितिसक्दा समेत सम्पन्न हुन सकेको थिएन। पुल निर्माणको काम चलिरहँदा पुलकै कारण कालिगण्डकी थुनिएपछि छुसाङ बस्ती र खेतियोग्य जमिनमा क्षति पुग्यो। गाउँले त्यसपछि पुलको काममा बाधा पुर्याएका थिए। एप्रोज रोड र केही नदी तटबन्धको काम बीचैमा रोकिएको अवस्थामा जनप्रतिनिधि, स्थानीयले पुल सम्पन्न गर्नमा जोड दिए। असार २० गते छुसाङबासीसँग संयुक्त छलफल गरेर १ महिना भित्रै पुलको काम सम्पन्न गरेर दोहोरो आवागमन सुचारु गर्ने प्रतिवद्धता जनाएका थिए।"
रवि लामिछानेविरुद्ध काठमाडौंमा पुडासैनी पत्नीको किटानी जाहेरी,"काठमाडौं : सिधा कुरा जनतासँग कार्यक्रमका प्रस्तोता रवि लामिछानेविरुद्ध महानगरीय प्रहरी परिसर काठमाडौंमा किटानी जाहेरी दर्ता भएको छ । चितवनमा झुन्डिएको अवस्थामा भेटिएका पत्रकार सालिकराम पुडासैनीकी पत्नी सम्झना पुडासैनीले आइतबार परिसरमा पुगेर रवि लामिछाने, युवराज कँडेल र अस्मिता कार्कीविरुद्ध किटानी जाहेरी दिएकी हुन् । काठमाडौं प्रहरी प्रवक्ता डीएसपी होबिन्द्र बोगटीका अनुसार सम्झनाले आत्महत्यामा दुरुत्साहन गर्ने तीनैजनाविरुद्ध हदैसम्मको कारबाही माग गर्दै जाहेरी दिएकी हुन् । उनले काठमाडौंमा दर्ता गरेको जाहेरी चितवन पठाउने तयारी भइरहेको बोगटीको भनाइ छ । लामिछानेसहित तीनविरुद्ध चितवनमा आत्महत्या दुरुसाहन मुद्दामा अनुसन्धान भइरहेको छ । शुक्रबार चितवन जिल्ला अदालतले रविसहित तीनैजनालाई पाँच दिन थुनामा राखेर अनुसन्धान गर्न निर्देशन दिएको थियो । रवि र युवराजलाई प्रहरीले बिहीबार साँझ न्युज २४ च्यानलको कार्यालय पानीपोखरीबाट पक्राउ गरेको थियो । बिहीबार दिउँसो पक्राउ परेकी अस्मितासहित तीनैजनालाई प्रहरीले बिहीबार राति चितवन पुर्याएको थियो । पुडासैनीले आत्महत्याअघि अस्मिता भनिने रुकु कार्की, लामिछाने र कँडेलले आफूलाई मर्न बाध्य पारेको भन्दै रेकर्ड गरेको भिडियो सार्वजनिक भएको थियो। उक्त भिडियो पुडासैनीको मोबाइलमा फेला परेपछि प्रहरीले फरेन्सिक जाँच गर्दा भिडियो आफैं खिचेको पुष्टि भएको प्रहरीले जनाएको छ। पुडासैनीकै आवाजको भिडियो रहेको पुष्टिपछि थप अनुसन्धान गर्न लामिछाने, कार्की र कँडेललाई पक्राउ गरिएको चितवन प्रहरीले जनाएको छ । पत्रकार रवि लामिछाने पक्राउ रवि लामिछानेसहित तीनै जनालाई मध्यराति चितवन पुर्याइयो रवि लामिछानेसहित तीनै जनालाई अदालत लगियो रवि लामिछानेलाई पाँच दिन थुन्न अदालतको आदेश के छ भिडियोमा ? न्युज २४ टेलिभिजनमा कार्यरत पत्रकार युवराज कँडेलले सँगै काम गरौँ भन्दा सुरुमा आफूले नमानेको पुडासैनीले भिडियोमा उल्लेख गरेका छन्। 'काठमाडौंमा सेक्युरिटी कम्पनी चलाएर बसेका बेलामा युवराजसँग केही वर्ष अघि भेट भयो। उसले मलाई तान्न कोसिस गर्यो', पुडासैनीले भिडियोमा भनेका छन्, 'मैले गर्दिनँ भनेँ। धेरै कोसिस गरेपछि पार्ट टाइम गरेँ। महिनाको १५ हजार दिन थाले।' पछि फुल टाइम गर्न दबाब दिन थालेपछि उनीहरूले भनेबमोजिम सबै अफिस छोडेर काम गर्न थालेको उनले उल्लेख गरेका छन्। सेक्युरिटी कम्पनी र कन्सल्ट्यान्सी चलाउँदा महिनामा एक डेढ लाख कमाएको उल्लेख गर्दै टिभीमा काम गर्न थालेपछि बैंकमा रहेको ऋण तिर्न नसकेर आफू डिप्रेसनमा पुगेको पनि उल्लेख गरेका छन्। न्युज २४ टेलिभिजनमा जोसँग रिस उठ्यो उसैविरुद्ध समाचार बनाउने गरेको पनि उनले भिडियोमा दाबी गरेका छन्। आफूले धेरैपटक तलब बढाउन आग्रह गर्दा पनि अन्तिममा १९ हजार ५०० मात्र पुर्याइएको र छोड्छु भन्दा 'छोडिस् भने सिध्याउँछु भनेर युवराजले धम्की दिने गरेको' उनले दाबी गरेका छन्। न्युज २४ का युवराज र दीपकले 'काम नछोड्' भन्दै अस्ट्रेलिया जाने केटी मिलाइदिन्छु भनेर अस्मिता कार्की नामकी युवतीलाई फेसबुकमा सम्पर्क गराइदिएको उल्लेख गरेका छन्। 'सबै कुरा हुन थाल्यो, नजिकिन थाल्यौँ', उनले भिडियोमा भनेका छन्। तर, पछिल्लो समय ती युवतीले हेप्न थालेपछि आफूले न्युज २४ छोडेर माउन्टेन टेलिभिजन ज्वाइन गरेको उल्लेख गरेका छन्। त्यसपछि युवराजले आफूलाई 'फँसिस्' भनेको पनि उनले दाबी गरेका छन्। भिडियोमा पुडासैनीले दाबी गरेका छन् 'युवराज र रवि दाइ मिलेर फसाउने प्लान बनाएका रहेछन्। त्यसैले मैले यो डिसिजन लिएँ।' आफूले जोडेको करोडौँको सम्पत्तिको संरक्षण गर्न उनले श्रीमतीलाई भनेका छन्। श्रीमती र बाबु आमासँग उनले रुँदै माफी मागेको भिडियोमा देखिन्छ। 'रवि लामिछाने तिमीलाई एक दिन पाप लाग्नेछ। तिमीजस्तो अधर्मी यो देशमा कोही छैन। दुनियाँलाई थर्काएका छौ, लुटेका छौ। तिमीलाई पोल्नेछ त्यो पैसाले', उनले आफ्ना पूर्व सहकर्मीलाई भनेका छन्, 'मलाई १८ हजार दिएर करोडौँ कमाउँथ्यौ। अरुको प्रगति देख्न सक्दैनौँ। रविको असली रूप देखिन केही वर्ष लाग्नेछ।' प्रस्तोता लामिछानेले बालुवा तस्कर, व्यापारी र उद्योगसँग करोडौँ असुलेको आरोप लगाउँदै उनले भिडियोमा दाबी गरेका छन् 'अस्मिता कार्की, रवि र युवराज कँडेल मेरो हत्यारा हौ।' भिडियोमा नाम लिएका 'दीपक दाइकोदोष नभएको उनले उल्लेख गरेका छन्।"
इन्जिनियर घुससहित पक्राउ,काठमाडौं : बनेपा नगरपालिका ११ काभ्रेका सवइन्जिनियर (करार) आकाश श्रेष्ठ घुससहित पक्राउ परेका छन्। अख्तियार दुरुपयोग अनुसन्धान आयोगले श्रेष्ठलाइ २५ हजार घुससहित पक्राउ गरेको हो। उनले २०७२ सालको भूकम्पले पूर्ण क्षति भएको घर निर्माणको लागि नेपाल सरकारले प्रदान गरेको राहतको किस्ता रकम निकासीको लागि स्थलगत निरीक्षण प्रतिवेदन तयार गर्ने प्रयोजनको लागि घुस लिएका थिए। बनेपा नगरपालिका ८ नाला दोबाटो बनेपास्थित द किचन भान्साघर एण्ड रेस्टुरेन्टबाट घुससहित नियन्त्रणमा लिई अनुसन्धान भइरहेको अख्तियार प्रवक्ता प्रदीपकुमार कोइरालाले जानकारी दिए।
१६ लाख लुकाउन लुटको नाटक गर्दा,"काठमाडौं : आइतबार दिउँसो १:३० बजेतिर १०० मा फोन आयो। महानगरीय प्रहरी परिसर काठमाडौंको कन्ट्रोलमा फोन उठ्यो। न्यूरोडबाट मेरो १६ लाख पैसा लुटियो। खोजिदिनुपर्यो, एक युवाको आवाज आयो। उनी थिए, गोयल एजेन्सीमा कार्यरत मनिसकुमार साह। प्रहरीलाई फोन गरेर न्यूरोडमा मोटरसाइकलमा आएको व्यक्तिले एजेन्सिका लागि उठाएको १६ लाख रुपैयाँ लुटिएको प्रहरीलाई बताएका थिए। उनले आफ्नो मौखिक उजुरी सुनाउनसाथ महानगरीय प्रहरी परिसर टेकुको टोली पचिालन भयो। साहले भनेको हुलियाको मान्छे खोज्न प्रहरीले चारैतिर प्रहरी परिचालन गर्यो। यति गर्दा पनि लुटेरा पत्ता नलागेपछि प्रहरीको अनुसन्धान साहतिरै सोजियो। उनीमाथि हामीले शंका गर्यौ, महानगरीय प्ररही परिसर टेकुका प्रवक्ता डीएसपी होबिन्द्र बोगटीले भने, अन्तत हाम्रो शंका सही ठहरियो। दीपक गोयलको एजेन्सीमा काम गर्ने उनले मार्केटकबाट १६ लाख उठाएका थिए। उनी उक्त एजेन्सीमा तीन महिनाअघिबाट मात्रै काम गर्न थालेको प्रहरी प्रवक्ता बोगटीले जनाए। बजारबाट उठाएको १६ लाख पचाउनलाई उनले नाटक गरेको प्रहरी अनुसन्धानबाट खुलेको छ। लुटिएको बहाना बनाएका साहले डल्लुस्थित आफ्नो डेरामा राखेको फेला परेको प्रवक्ता बोगटीले जानकारी दिए। बोगटीका अनुसार अहिले उनलाई प्रहरी परिसर टेकुमा राखेर अनुसन्धान भइरहेको छ।"
सहकारीको पाँच लाख बढी रकम चोरियो,"विराटनगर : मोरङको कानेपोखरी गाउँपालिका७ बरगाछीमा रहेको एउटा सहकारीबाट पाँच लाख रुपैयाँभन्दा बढी नगद चोरी भएको छ। जनमुखी बचत तथा ऋण सहकारी संस्थाको पाँच लाख पाँच सय ५१ रुपैयाँ चोरी भएको इलाका प्रहरी कार्यालय पथरीका प्रहरी निरीक्षक राम ढकालले बताए। उनले शनिबार राति सहकारी भवनको झ्यालको ग्रील फुटाएर चोरी भएको जानकारी दिए। 'शुक्रबार बन्द गर्ने क्रममा झ्यालको एउटा पल्ला बन्द नगरेको पाइयो,' उनले भने, 'त्यहीँबाट ग्रील तोडोर भित्र छिर्दै रकम चोरी गरेको प्रारम्भिक अनुसन्धानबाट खुलेको छ।' भूइँतलमा रहेको कार्यालयको पूर्वतर्फको ग्रील भत्काएर बाकसभित्र राखिएको सेभ समेत फुटाएर चोरी गरिएको सहकारीका उपाध्यक्ष हरि कोइरालाले बताए। उनका अनुसार आइतबार बिहान ७ बजे सहरकारी खोल्दा बचत परिचालक रमेश शिवाकोटीले चोरी भएको थाहा पाएर खबर गरेका हुन्। प्रनि ढकालका अनुसार चोरीमा संलग्नले कार्यालयमा जडान गरिएको सीसी क्यामेराको हार्डडिक्स समेत लगेको पाइएको छ । उनले सीसी क्यामेराको तार पनि काटिएको अवस्थामा रहेका कारण पैसा निकाल्नु अघि नै यसो गरिएको हुनसक्ने बताए । चोरी गर्नेको पहिचान हुन नसकेको र खोजी गर्दै अनुसन्धान अघि बढाइएको जानकारी उनले दिए। सहकारीको पछाडि फर्निचर र होटल सञ्चालनमा छन्। संस्थाको आगामी असोज ४ गते २७ औं साधारण सभा हुँदैछ । त्यसको तयारीका लागि संस्थाको सञ्चालक समितिका पदाधिकारी शनिबार पनि अवेरसम्म कार्यालयमा बसेर काम गरेको उपाध्यक्ष कोइरालाको भनाइ छ।"
१२ सुन गोहोरोसहित एक पक्राउ,विराटनगर : १२ वटा सुन गोहोरोसहित मोरङको सुनवर्षी नगरपालिका८ बाट एक जनालाई प्रहरीले पक्राउ गरेको छ। सुन गोहोरो संरक्षित सूचीमा परेको घस्रने प्रजातिको वन्यु जन्तु हो। डाइनियासिक्टी सडक खण्ड अन्तर्गत छोटी भन्सार कार्यालय अगाडिबाट पथरीशनिश्चरे नगरपालिका६ हसन्दहका ५९ वर्षीय जसबहादुर धिमाललाई प्रहरीले पक्राउ गरेको हो। इलाका प्रहरी कार्यालय रंगेलीका प्रहरी निरीक्षक लेखनाथ दाहालका अनुसार चेकजाँचका क्रममा दुईवटा झोलामा हालेर साइकलमा राखेर ल्याउँदै गरेको अवस्थामा सुन गोहोरो बरामद भएको हो। उनका अनुसार सबै सुन गोहोरो जिउँदै छन्। पक्राउ परेका धिमालले मासु खानका लागि सुन गोहोरो ल्याएको प्रहरीलाई बताएका छन्। दाहालले फेला परेका सुन गोहोरोसहित पक्राउ परेका धिमाललाई आवश्यक कारबाहीका लागि आइतबार डिभिजन वन कार्यालय मोरङमा बुझाइएको बताए। उनले मोरङकै डाइनियातिरबाट समातेर जिउँदै ल्याइरहेको अवस्थामा सुन गोहोरो फेला पारिएको जानकारी दिए। डिभिजन वन कार्यालय मोरङका प्रमुख विशाल घिमिरेले संरक्षित प्रजातिमा रहेका कारण सुन गोहोरो मार्न वा यसको चोरी सिकारी गर्न कानुनले पूर्णरूपमा प्रतिबन्ध लगाएको बताए। यति धेरै संख्यामा गोहोरोसहित पक्राउ परेका व्यक्तिमाथि कारबाही अघि बढाउन अनुसन्धान अधिकृत नै तोकेर अनुसन्धान थालिएको घिमिरेको भनाइ छ।
जमानतमा छुटेका बलात्कार आरोपित शिक्षक दुई महिनापछि पक्राउ,राजविराज : जमानतमा छुटेका बलात्कार आरोपित एक शिक्षकलाई जिल्ला प्रहरी कार्यालय सप्तरीले दुई महिनापछि नियन्त्रणमा लिएको छ। दाजुको जमानी र वडाध्यक्षको रोहबरमा छुटेका राजविराज नगरपालिका११ फर्सेठका २७ वर्षीय तेजनारायण यादवलाई प्रहरीले हिरासतमा राखी कारबाही प्रक्रिया अघि बढाएको जनाएको छ। मुद्दा चलाइएका यादव सप्तरीको रुपनी गाउँपालिका २ पौवास्थित जेसीज आधारभूत विद्यालयका राहत शिक्षक हुन्। घटना भने गत जेठ २१ गते रातिको हो। बिरामी दिदीको स्याहारका लागि घरमा बस्दै आएकी १८ वर्षीया पीडितलाई कोही नभएको बेला शिक्षक यादवले जबरजस्ती बलात्कार गरेको आरोप छ। घटनालगत्तै जेठ २२ गते पक्राउ परेपनि उनी जेठ २३ गते साँझ नै छुटेका थिए। राजनीतिक दलका नेताहरुले गाउँघरमा छलफल गरी आपसमा विवाह गराइ दिने विश्वासमा पारी आरोपितलाई जमानतमा छुटाएर लगेको प्रहरीले स्वीकारेको छ। प्रहरीका अनुसार उनका दाजु गजेन्द्र यादवको जमानत र वडा नम्बर ११ का वडाध्यक्ष सञ्जयकुमार यादवको रोहवरमा छाडिएको थियो। बलात्कार आरोपित यादव जमानतमा छुटेपछि करिब दुई महिनाको प्रयासपछि बल्ल प्रहरी नियन्त्रणमा आएको पीडितका अभिभावकले बताए। पीडितले जिल्ला प्रहरी कार्यालयसमक्ष जेठ २४ गते दिएको उजुरी दर्ता नगरेको भन्दै प्रहरीविरुद्ध दायर गरेको रिटमाथि उच्च अदालत जनकपुर राजविराज इजलाशले असार १२ गते उजुरी दर्ता गर्न परमादेश जारी गरेपछि दर्ता भएको थियो। त्यसअघि असार ५ गते पीडितले जिल्ला हुलाक कार्यालयमार्फत पठाएको उजुरी र जिल्ला सरकारी वकिल कार्यालयले असार ८ गते उजुरी दर्ता गर्न गरेको निर्देशन समेत नमानेपछि प्रहरीविरुद्ध परमादेशका लागि अदालतको शरणमा जानु परेको पीडितले बताइन्। पीडितले उजुरी दर्ताका लागि असार २६ गते प्रदेश प्रहरी कार्यालय जनकपुरधाममा समेत लिखित निवेदन दिँदै गुनासो गरेकी थिइन्। अदालतको परमादेश पछि पनि उजुरी दर्ता नहुँदा पीडित पक्षले प्रदेश प्रहरी कार्यालय जनकपुरधामका प्रमुख एवम् डिआइजी प्रधुम्नकुमार कार्कीसमक्ष आपत्ती जनाएपछि साउन १३ गते जिल्ला प्रहरी कार्यालयले जबरजस्ती करणीको उजुरी दर्ता गरेको छ। उजुरी दर्ता गरेपछि पीडितको साउन १३ गते मात्र स्वास्थ्य परिक्षण भएको छ। स्वास्थ्य परीक्षण गर्दा घटनाको ५६ दिन बितिसकेको छ। दुई दिन प्रहरी हिरासतमा रहेर जेठ २३ गते साँझ जमानतमा छुटेका यादवले जेठ २३ गते पनि विद्यालयमा हाँजिर गरेको विद्यालयको रजिष्टर्डमा देखिएको छ। लामो समयपछि मंगलबार विद्यालयमा हाजिर गर्न गएका उनलाई गाउँलेले फरार बलात्कार आरोपित भन्दै नियन्त्रणमा लिन खोजेपछि भागेको एक स्थानीयले बताए। मंगलबार विद्यालयमा हाजिर गर्न गएको थाहा पाएपछि प्रहरीले उनलाई जिल्ला प्रहरी कार्यालय नआए पक्राउ गरी ल्याइने चेतावनी दिएपछि यादव स्वयं बुधबार कार्यालय आएको एसपी मनोजकुमार यादवले बताए। एसपी यादवका अनुसार जिल्ला अदालतबाट सात दिनको म्याद थप गरी अनुसन्धान प्रक्रिया अघि बढाइएको छ।
चट्याङ लागेर रुकुम पश्चिममा ९ गम्भीर,"टिकाराम खनाल रुकुम : रुकुम पश्चिमको सानीभेरी गाउँपालिकामा चट्याङ लागेर ९ जना गम्भीर घाइते भएका छन्। गाउँपालिका वडा नम्बर ८ विप्पे लेखमा चट्याङ पर्दा घाइते भएकामध्ये पाँच जनालाई थप उपचारको लागि नेपालगन्ज रिफर गरिएको छ। आइतबार दिउँसो करिब ३ बजेतिर परेको चट्याङले वडा नम्बर ८ कि कौशिला ओली, सुशीला बुढाथोकी, रत्नकला बुढाथोकी, कमारी बुढाथोकी, गोवर्धन ओली, गंगी ओली रहेको जिल्ला प्रहरी कार्यालयका निमित्त प्रमुख प्रहरी निरीक्षक कविराज रोकायाले जानकारी दिए। उनका अनुसार गाउँपालिका वडा नम्बर १० चिन्तुकी पानसरी डाँगी र झुपलाल बुढाथोकी पनि घाइते भएका छन्। रोलखोला लघुजलविद्युतको लाइनमा चट्याङ परेपछि घरमा बसिरहेकाहरू करेन्ट प्रवाह भएर घाइते भएको प्रहरीको भनाई छ। गम्भीर घाइते सबै बेहोस रहेकाले उपचारका लागि चौरजहारी अस्पतालमा लगिएको जिल्ला प्रहरी कार्यालय रुकमु पश्चिमका निमित्त प्रमुख कविराज रोकायले बताए। यसैबीच गाउँपालिका वडा नं ८ घारीखोला लामाडाँडाका वीरेन्द्र बुढाथोकीको एकउटा बाख्रा समेत मरेको बताइएको छ। विद्युत प्रशारण लाइनमा जोडिएका अधिकांश घरका विद्युत तार, बल्ब तथा विद्युतीय सामग्री जलेर नष्ट भएको प्रहरीले जनाएको छ।"
नगरकोटका घरटहरामा डोजर चल्यो : प्रहरी र स्थानीयबीच झडप,"भक्तपुर : भक्तपुरको नगरकोट क्षेत्रको वन अतिक्रमण गरी बनाइएका घरटहरामा डोजर लगाएर भत्काउने क्रममा आइतबार प्रहरी र स्थानीय वासिन्दाबीच झडप भएको छ। विरोधबीच घरटहरामा जबरजस्ती डोजर लगाइएपछि स्थानीय प्रतिकारमा उत्रिएका थिए। प्रतिकारमा उत्रिएका उनीहरुलाई प्रहरीले हटाएपछि प्रहरीमाथि नै ढुंगामुढा गरिएको छ। प्रहरीले बल प्रयोग गरेपछि स्थानीयले टायर बालेर नगरकोट बजार क्षेत्र बन्द गराएका छन्। व्यवसायीसमेत आआफ्नो पसल व्यवसाय बन्द गरेर विरोधमा उत्रिएका हुन्। स्थानीयको विरोध चर्किएपछि नगरकोटमा सयौं जनपद र सशस्त्र प्रहरी परिचालन गरिएको छ। घरटहरामा डोजर चलाउने क्रममा स्थानीय र प्रहरीबीच एक घन्टाभन्दा बढी समय झडप भएको जिल्ला वन कार्यालय भक्तपुरका प्रमुख प्रेमप्रसाद खनालले जानकारी दिए। स्थानीयले प्रहरी तथा घरटहरा भत्काउन पुगेको टोलीमाथि ढुंगामुढासँगै बियरलगायतका शिशी प्रहार गरेको उनको भनाइ थियो। उनले पटकपटक वन क्षेत्र अतिक्रमण गरी बनाइएका घरटहरा हटाउन सूचना दिँदा पनि स्थानीयले अटेर गरेकाले डोजर लगाइएको बताए। वन कार्यालयका अनुसार आइतबार नगरकोटको भट्टेडाँडादेखि ग्यालेक्सी चोकसम्मका करिब एकसय वटा सडक तथा वन क्षेत्र अतिक्रमति घरटहरा हटाइएको छ। वन कार्यालय प्रमुख खनालले स्थानीयले अवरोध नगरे आइतबार नगरकोट क्षेत्रका सम्पूर्ण अतिक्रमित घरटहरा भत्काएरै छाडिने बताए। भक्तपुर जिल्लाअन्तर्गत नगरकोट क्षेत्रमा वन अतिक्रमण गरेर एकसय ९६ वटा घरटहरा बनेका छन्, उनले भने, नगरकोटमा वन अतिक्रमण निमिट्यान्न पारेपछि अन्य क्षेत्रका अतिक्रमित संरचना पनि भत्काउँछौं। उनका अनुसार भक्तपुरमा चारवटा रेञ्जपोस्टअन्तर्गतका वनहरुमध्ये तेलकोटअन्तर्गत पर्ने नगरकोटमा सबैभन्दा बढी वन क्षेत्र अतिक्रमण गरेर घरटहरा बनाइएका छन्। नगरकोटमा मात्रै वन अतिक्रमित घरटहरा एवं भौतिक संरचना भत्काउँदैनौं, प्रमुख खनालले भने, क्रमिक रुपमा जिल्लाभरका वन क्षेत्र अतिक्रमित संरचना हटाउँछौं। जिल्ला वन कार्याल भक्तपुर र चाँगुनारायण नगरपालिकाले वन अतिक्रमण गरेर बनाइएका घरटहरा हटाउन दिनहुँ माइकिङ गरेपछि शनिबारमात्रै साना तथा मझौला व्यवसायीहरुले घरटहरा नभत्काउन चेतावनी दिँदै विरोध प्रदर्शन तथा कोणसभा गरेका थिए। उनीहरुले सर्वोच्च अदालतमा मुद्दा विचाराधीन रहेकै बेला आफूहरुले वर्षाैंदेखि व्यवसाय गर्दै आएको घरटहरा भत्काउनु अन्याय भएको बताएका थिए। सर्वोच्च अदालतमा मुद्दा विचाराधीन रहेकै बेला जबरजस्ती घरटहरा भत्काउनु ज्यादती भएको आन्दोलनरत साना तथा मझौला व्यवसायी समूह नगरकोटका अध्यक्ष दिलीप तामाङले बताए। भक्तपुरको चाँगुनारायण र काभ्रेको मन्डन देउपुर नपामा पर्ने नगरकोट क्षेत्रमा करिब पाँचसय घर टहरा रहेका छन्। ती घर तथा टहरामा करिब एक हजार पाँच सय घरपरिवार आश्रित रहेका स्थानीय व्यवसायीहरुले बताएका छन्। वर्षौंदेखि व्यवसाय गर्दै आएको घरटहरामा डोजर चलाएपछि टायर बालेर आन्दोलनमा उत्रिएका नगरकोटका स्थानीय। तस्बिर : अन्नपूर्ण"
जयशंकर बुधबार काठमाडौं आउने : महत्वपूर्ण राजनीतिक भेटवार्ता गर्दै,"काठमाडौं : भारतीय विदेश मन्त्री एस जयशंकर बुधबार काठमाडौं आउँदैछन्। नेपाल भारत संयुक्त आयोग बैठकमा भाग लिने क्रममा उनी काठमाडौं आउन लागेका हुन्। यहाँ रहँदा विदेशमन्त्री जयशंकरले महत्वपूर्ण राजनीतिक भेटघाट गर्दैछन्। नेपाल भारत संयुक्त आयोगको बैठक आगामी बुधबार र बिहीबार (भदौ ४ र ५) काठमाडौंमा हुँदैछ। आइतबार परराष्ट्र मन्त्रालयले विज्ञप्ति जारी गर्दै औपचारिक तिथि सार्वजनिक गरेको हो। काठमाडौंमा रहँदा जयशंकरले राष्ट्रपति, प्रधानमन्त्री, राजनीतिक दलका नेताहरुसँग भेटवार्ता गर्नेछन्। बिहीबार नै विदेशमन्त्री जयशंकर भारत फर्किने कार्यक्रम छ। नेपालभारत संयुक्त आयोगको पाँचौं बैठकमा पुरानै मुद्दाह प्रस्तुत हुने परराष्ट्र मन्त्रालयले स्पष्ट पारिसकेको छ। तीन दशक अघिदेखि उठ्दै आएका विषय नै यसपटकको बैठकमा एजेन्डाका रुपमा राखिएका छन्। प्रवुद्ध व्यक्ति समूह (ईपीजी) ले उठाएका विषय र उक्त प्रतिवेदनबारे पनि बैठकमा छलफल हुनेछ। २२ वर्षसम्म रोकिएको नेपाल र भारतको बैठक २०७१ साउनमा सुचारु भएयता भएका प्रगति र थाति रहेको विषय लिएर नै बैठक हुन लागेको हो। नरेन्द्र मोदी दोस्रो पटक सरकारको नेतृत्व गरेपछि जयशंकर पहिलोपटक विदेश मन्त्रीको रुपमा नेपाल आउन लागेका हुन्। २०७३ कार्तिक १० मा नयाँ दिल्लीमा भएको चौथो बैठकमा प्रस्तुत विषय र त्यसको प्रगति समीक्षा हुनेछ, परराष्ट्र अधिकारीले भने। आन्तरिक तयारीमा जुटेको नेपालले तीन दर्जन भन्दा बढी विषयको विभिन्न क्लस्टर बनाएर विषय प्रस्तुत गर्ने तयारी गरिरहेको यसमा जुटेकाले सुनाए। परराष्ट्रमन्त्री प्रदीपकुमार ज्ञवालीको नेतृत्वमा २५ सदस्यीय भन्दा बढी नेपाली प्रतिनिधि मण्डलले विभिन्न विषयमा समूहगत रुपमा भारतीय पक्षसँग छलफल गर्ने तयारी छ। नेपाल र भारतबीच सबै विषयमा छलफल हुने परराष्ट्र मन्त्रालयलको विज्ञप्तिमा उल्लेख छ। राजनीतिक, सीमा सुरक्षा, डुवान समस्या, आर्थिक सहयोग तथा पूर्वाधार निर्माण, ऋण, कृषि क्षेत्रको विकास, सडक निमार्ण, रेलसेवा लिंक लगायतको विषयमा छलफल हुनेछ। नेपाल र भारतबीच हुने उच्चस्तरीय राजनीतिक समीक्षको संयुक्त उक्त बैठकमा राजनीति, अर्थ, जनस्तरलगायतका सबै विषय पछर्न। यही बैठकले नै राजनीतिक उच्चस्तरको भ्रमणको तय गर्नेछ। सन् १९८७ मा गठन भएको संयुक्त आयोग नेपालभारत द्विपक्षीय सम्बन्ध सम्पूर्ण विषय समीक्षा गर्ने परराष्ट्र मन्त्रीस्तरीय द्विपक्षीय संरचना हो।"
"चार लेनको सडकमा दुई लेनको पुल, त्यसैमा पनि खाल्टैखाल्टा","पोखरा : पोखरा महानगरपालिकाका मुख्य सडकमा खाल्टाखुल्टी बढेको छन्। पोखराको मुख्य सडक जिरो किलो मिटरदेखि लेकसाइड हल्लन चोकसम्म सय बढी खाल्टाखुल्टी परेका छन्। यस्तै पोखरा जिरो किलो मिटर विन्ध्यवासिनी मन्दिर खण्डको फिर्के खोला पुलको बिच सडकमै खाल्टा हुँदा सवारी चालकलाई समयस्या परेको छ। यो सडक खण्ड चार लेनको हो। तर फिर्के पुल दुई लेनको मात्र हुँदा यस क्षेत्रमा धेरै दुर्घटना पनि हुने गरेका छन्। यसैमा पनि पुलको बिचमै खाल्टा हुँदा झन धेरै समस्या पर्ने गरेको नागरिक समाज पोखराका संयोजक विष्णुहरि अधिकारीले बताए। पोखरा महानगरका भित्री सडकमा पनि खाल्टै खाल्टा छन्। सडक बनाउँदा गुणस्तरीय नहुने, सडक बनाएको केही महिनामै भत्कने, ४ इन्चको 'थिकनेस' मात्रै भित्री गल्लीका सडक हुँदा ठूला गाडी चल्दा भत्कने समस्या रहेको उनले बताए। फुटपाथ बिनाको सडक समेत बन्दा फुटपाथमा हिँड्ने पैदल यात्रु मर्कामा परेका छन् उनले भने। पुलको बिचमा खाल्टो पर्दा ठूला सवारी साधनको टारयर खाल्टामा परेर झड्का दिँदा पुलमा समेत असर गर्ने इन्जिनियर बताउँछन्। पोखराका अन्य मुख्य सडकहरूको हालत पनि उस्तै रहेको अधिकारीले बताए। पोखरा महानगरपलिकाका मेयर मानबहादुर जिसीले चुनाव जितेर आएपछि अब महानगरपालिकाका सडकका खाल्टाका कारण सवारी चालकले दुःख पाउनु नपर्ने बताएका थिए। खाल्टाखुल्टी भएको २४ घण्टामै पुरिने पनि उनले सुनाएका थिए। पोखराका मुख्य सडक र पुलमा महिनौदेखि खाल्टा पर्दा पनि महानगरपालिका र सडक विभागले चासो नदिएको अधिकारीले बताए। पोखराको जिरो किलो मिटरदेखि हल्लन चोकसम्म तीन महिना अघिदेखि सय बढी खाल्टै खाल्टाका कारण सवारी चालकले सास्ती पाउँदा पनि महानगरपालिकाले चासो नदिएको नुवारथोक टोल विकास संस्थाका अध्यक्ष दामोदर बरालले बताए। गण्डकी प्रदेश सरकारले सन् २०१९ लाई आन्तरिक भ्रमण वर्ष घोषण गरी मनाइरहेको छ। पोखरा भ्रमणमा सवारी साधन लिएर आउने पर्यटकहरू सडकको खाल्टै खाल्टाका कारण समस्यामा परेको बरालले सुनाए। पोखरा महानगरपालिकाका सूचना अधिकृत गंगलाल सुवेदीले वर्षाअघि एक चरण सडकका खाल्टा पुर्ने काम सकिएको र वर्षापछि भएका नयाँ खाल्टा छिटै नै पुरिने बताए। यसका लागि बनाउनु पर्ने सडकको अध्ययन गरिसकेको उनको भनाई छ।"
"रसुवामा छड्के : कार्यालयमा न प्रमुख, न कर्मचारी","नुवाकोट : रसुवामा अधिकांश सरकारी कर्मचारी कार्यालयमा नबस्ने गरेको फेला परेको छ। पाँच गाउँपालिका रहेको रसुवाको धुन्चेस्थित अधिकांश सरकारी कार्यालयमा कार्यालय प्रमुख अनुपस्थित हुने गरेको पाइएको हो। जिल्ला प्रशासन कार्यालय रसुवाले आइतबार सहायक प्रमुख जिल्ला अधिकारी सपनाकुमारी भट्टराइको नेतृत्वमा स्थलगत छड्के जाँच गर्दा अधिकांश कार्यालयमा कर्मचारी नभेटिएका हुन्। एकैपटक आठवटा कार्यालयमा छड्के अनुसगमन गर्ने क्रममा अधिकांश कर्मचारी नभेटिएका हुन्। छड्के अनुगमनका क्रममा ६ जना कार्यालय प्रमुख र ४६ जना कर्मचारी अनुपस्थित भएका थिए। ३ जना कर्मचारीले सरकारद्वारा तोकिएको पोशाक लगाएका थिएनन्। कृषि ज्ञान केन्द्रको कार्यालय बन्द अवस्थामा रहेको सहायक प्रजिअ भट्टराइले बताइन्। प्रदेश अन्तर्गतका डिभिजन वन, रसुवा जिल्ला अस्पताल, स्वास्थ्य कार्यालय, घरेलु तथा सना उद्योग विकास समितिका कार्यालयमा छड्के जाँच गरिएको हो। अधिकांश कार्यालयका कर्मचारीले बिदा स्वीकृत नगराई अनुपस्थित भएकासमेत देखिएकाले आवश्यक विभागीय कारबाही प्रक्रिया अघि बढाइएको सहायक प्रमुख जिल्ला अधिकारी भट्टराईले जानकारी दिइन्।"
बोक्सी आरोपमा महिलालाई मलमुत्र खुवाइयो,"महोत्तरी : बोक्सीको अरोपमा महोत्तरीको भङ्गाहा नगरपालिका ४ मा एक महिलालाई छिमेकीले मानव मलमुत्र मुखमा कोच्याएका छन् । स्थानीय ३५ वर्षीया चन्दनदेवी दनुवारलाई चारजना मिलेर मलमुत्र खुवाएको जिल्ला प्रहरी कार्यालय महोत्तरीका डीएसपी माधव बुढाथोकीले जानकारी दिए । मलमुत्र खुवाउनुअघि उनीमाथि तथानाम गालीगलौज गर्दैे कुटपिट पनि गरिएको थियो। चन्दन देवीकी छिमेकी सविता देवी दनुवार, पोसिला देवी दनुवार, इन्द्र देवी दनुवार र सुकेश्वरी देवी दनुवारले उनलाई बोक्सीको आरोप लगाउँदैं मलमुत्र खुवाएको प्रहरीले जनाएको छ । प्रहरीले इन्द्रदेवी र सुकेश्वरीलाई पक्राउ गरेको छ भने, पोसिला र सविता फरार छिन्। पक्राउ परेका आरोपीमाथि बोक्सी कसुर ऐन अन्तर्गत मुद्दा दर्ता गरिएको छ, डीएसपी बुढाथोकीले भने । पक्राउ परेका इन्द्रदेवी र सुकेश्वरीलाई जिल्ला अदातमा पेश गरेर म्याद लिई अनुसन्धान थालिएको छ । शनिबार साँझ चौरीबाट ब्राखा चराएर चन्दनदेवी घर फर्किँदै थिइन् । उनको टाउकोमा दाउराको भारी थियो । चन्दनदेवीको बाटो छेकी लछारपछार दाउरा खोसेर फालियो । दुव्र्यवहार गर्दै निर्घात कुटपीट पनि भयो, भंगहा नगरपालिका४ का वडाध्यक्ष आशोक महतोले भने, त्यसपछि बीचबाटैमा डायन (बोक्सी) भन्दै उनलाई मलमुत्र खुवाइयो । घटनास्थल पुग्दा उनको शरीरभरी मलमुत्रको दूर्गन्ध रहेको उनले सुना । घटनाबारे जानकारी पाउने बित्तिकै प्रहरी टोली घटनास्थल पुगरेर उनलाई उपचारका लागि अस्तपताल पठाएको थियो । पक्राउ परेकी सुकेश्वरीदेवीका छोरा जयनारायण मानसिक रोगी छन् । जयनारायण फरार रहेकी सवितादेवी दनुवारका श्रीमान् पर्छन् । आफ्नो छोरोलाई टुनामुना लगाएको भन्दै सुकेश्वरी सहितले चन्दन देवीको मुखमा मानव मलमुत्र कोच्चाएका हुन् । तँैले नै मेरो छोरालाई टुनामुना लगाएर पागल बनाइस् । बाख्रा पनि तैँले नै खाइस् । तैँ बोक्सी छस् भन्दै चन्दन देवीलाई सुकेश्वरी देवीसहितले मानव मलमुत्र खुवाइदियो, पीडितका देबर लालबाबु सिंहले भने । चन्दनदेवी गरिबी परिवारकी हुन् । उनको घडेरीबाहेक जग्गा जमिन छैन । पति सतदेव वैदेशिक रोजगारका क्रममा कतार छन् ।"
श्रीमानका हत्यारासँग पैसा असुलेको आरोपमा श्रीमती पक्राउ,"भोजपुर : श्रीमानको हत्यारासँग घटना गुपचुप गर्न पैसा असुल्ने एक महिलालाई प्रहरीले नियन्त्रणमा लिएको छ। हत्यारासँग पैसा लिएर घटना लुकाएको आरोपमा भोजपुर नगरपालिका ४, सिद्धेश्वर दाँवाकी मिना मिजार प्रहरीको फन्दामा परेकी हुन्। प्रहरीले घटनामा संलग्न भएको आरोपमा अन्य पाँच जनालाई नियन्त्रणमा लिएको छ। ०७४ माघ २७ गते स्थानीय पूर्णबहादुर सयललाई छिमेकी मोहनबहादुर रम्तेलले स्थानीय चम्पिरा खोलाको भिरबाट धेकेलेर हत्या गरेको प्रहरीको भनाइ छ। घटनापछि छिमेकी हरिबहादुर लम्सालले घटना गुपचुप राख्न अभियुक्तसँग ३ लाख रुपैयाँ मागेको बयानमा उल्लेख छ। केही समयपश्चात मृतकको श्रीमती मिनाले पनि मुख्य अभियुक्त रम्तेलसँग पैसा मागेको खुलेको डीएसपी नरबहादुर सलामीमगरले बताए। घटनामा आरोपी स्थानीय मनकुमार मिजार, सन्तोष मिजार र बिष्णु बयलकोटीले श्रीमती मिनालाई हत्याराबाट पैसा दिलाउन सहयोग गरेका थिए। मुख्य अभियुक्त रम्तेलसँग मृतकका पत्नीले २ लाख रुपैयाँ नगद लिएको डीएसपी मगरको भनाइ छ। आफ्नै पतिको हत्याराबाट लिएको रकमले सदरमुकामस्थित एक सहकारी संस्थामा जम्मा गरेको खुलेको छ। सहकारीमा १ लाख ७० हजार र बाँकी ३० हजारको आफ्नी सासूलाई भैँसी किन्न दिएको मिनाले बयान दिएकी छन्। जिल्ला प्रहरीमा आएको बेनामे पत्रबाट अभियुक्तलाई पक्राउ गरिएको डीएसपी मगरले जानकारी दिए। बेनामे पत्रमा भिरबाट लडेर मरेको भनिएका पूर्णबहादुर सयललाई छिमेकी मोहनबहादुर रम्तेलले धकेली हत्या गरेको भन्ने विवरण उल्लेख थियो।"
केही स्थानमा भारी वर्षाको सम्भावना,"काठमाडौं : देशको मध्य र पश्चिमका अधिकांश स्थानमा मेघ गर्जनसहित वर्षा भइरहेको छ। पूर्वी भागमा पनि एक दुई स्थानमा वर्षा भइरहेको छ। मौसम पूर्वानुमान महाशाखका अनुसार देशको पश्चिमि तथा मध्य भूभागको एक दुई स्थानमा भारी वर्षाको सम्भावना छ। बाढी पूर्वानुमान महाशाखले काठमाडौंसहित विभिन्न जिल्लाका नदीमा आकस्मिक बहाव आउन सक्ने अनुमान गर्दै सतर्क रहन अनुरोध गरेको छ। साँझ ६ बजेको बाढी पूर्वानुमान बुलेटिनअनुसार काठमाडौं र आसपाससहित सिन्धुपाल्चोक, काभ्रेपलाञ्चोक, मकवानपुर, बारा,पर्सा, धनुषा, चितवन, तनहुँ, कास्की, लमजुङ, नवलपरासी, रूपन्देही, अर्घाखाँची, दाङ, कैलाली, कञ्चनपुर र आसपासमा भारी वर्षा भई साना नदीमा आकस्मिक बहाव आउन सक्छ। यस्तै राति पनि मध्य र पश्चिमि भूभागका एक दुई स्थानमा भारी वर्षाको सम्भावना रहेको मौसम पूर्वानुमान महाशाखाले जनाएको छ। सोमबार र मंगलबार पनि पूर्वी तथा मध्य भूभागका केही स्थानमा भारी वर्षाको सम्भावना रहेको विभागले जनाएको छ। विभागले आगामी २४ घण्टा देशका केही स्थानमा मेघगर्जन चट्याङ्ग सहितको वर्षा हुने सम्भावना रहेकोले सतर्कता अपनाउन अनुरोध गरेको छ। देशको पश्चिम तथा मध्य भूभागका एक दुइ स्थानमा भारी वर्षाको सम्भावना भएकोले पहिरोभूक्षयका कारण सडक यातायातमा अवरोध आउन सक्ने चेतावनी पनि विभागले दिएको छ।"
खोलामा डुबेर बालकको मृत्यु,"विराटनगर : मोरङको रतुवामाई नगरपालिका७ सिजुवामा खोलामा डुबेर शनिबार राति एक बालकको मृत्यु भएको छ। डुबेर मृत्यु भएको अवस्थामा स्थानीय शिव मुखियाका १० वर्षीय छोरा आकाश मुखियाको शव फेला परेको हो। शनिबार बिहान घरबाट हिँडेका बालक घर नफर्किएपछि परिवारका सदस्य, आफन्त र प्रहरीले खोजी थालेका थिए। मोरङ प्रहरीका प्रवक्ता डीएसपी राजकुमार खिँउजुले रतुवा खोलामा डुबेर मृत्यु भएको अवस्थामा राति ९ बजे शव भेटिएको बताए । पौडी खेल्ने क्रममा डुबेर बालकको मृत्यु भएको हुन सक्ने बताउँदै उनले घटनाका बारेमा अनुसन्धान सुरु गरिएको जानकारी दिए ।"
एसईईको मौका परीक्षा सुरु,"काठमाडौं : माध्यमिक शिक्षा परीक्षा (एसईई) को नतिजामा चित्त नबुझेका विद्यार्थीका लागि मौका दिइएको ग्रेड वृद्धि परीक्षा आइतबारदेखि सुरु भएको छ। आइतबार अनिवार्य अंग्रेजी विषयको परीक्षा सम्पन्न भएको छ। परीक्षामा कतै पनि अमर्यादित काम भएको रिपोर्ट नआएको परीक्षा नियन्त्रण कार्यालय (पनिका) ले जनाएको छ। परीक्षा नियन्त्रक रामराज खकुरेलका अनुसार अंग्रेजी विषयको परीक्षामा सहभागी हुन ५१ हजारले फारम भरेका थिए। तर परीक्षामा कति जना सहभागी भए भन्ने जानकारी अहिले नआउने उनले बताए। एसईईको वार्षिक परीक्षाको नतिजामा सी प्लस वा सो भन्दा तल्लो ग्रेड ल्याएका विद्यार्थीलाई ग्रेड वृद्धिका लागि मौका परीक्षा दिइएको हो। पनिकाका अनुसार ग्रेड वृद्धि परीक्षाका लागि परीक्षार्थीले सबै भन्दा धेरै गणित विषयमा फारम भरेका छन्। यो विषयमा एक लाख ५० हजारले फारम भरेका छन्। अनिवार्य विज्ञान विषयमा ५६ हजार, सामाजिक अध्ययनमा ३० हजार, नेपालीमा १७ हजार तथा स्वास्थ्य जनसंख्या तथा वातावरण विषयमा १२ हजारले फारम भरेका छन्। परीक्षा भदौ ११ गतेसम्म सञ्चालन हुनेछ।"
नेकपाले टुंग्यायो जबसको जिम्मेवारी : को कता ? (सूचीसहित),"काठमाडौं : नेपाल कम्युनिस्ट पार्टी (नेकपा) सचिवालय बैठकले जनवर्गीय संगठनको जिम्मेवारी टुंग्याएको छ। उपत्यका विशेष कमिटिको इन्चार्जमा लिलामणि पोखरेल, सहइन्चार्जमा भानुभक्त ढकाल, अरुण नेपाल अध्यक्षमा राजन भट्टराई र सचिवमा लेखनाथ न्यौपानेलाई जिम्मा दिएको छ। उपत्यका विशेष कमिटी अन्र्तगतको युवा विद्यार्थी विशेष जिल्ला कमिटीको इन्चार्जमा माधव ढुंगोल, सहइन्चार्जमा कृष्ण केसी, अध्यक्षमा रमेश मल्ल र सचिवमा सुनिता बराल, मजदुर विशेष जिल्ला कमिटीको इन्चार्जमा बिना श्रेष्ठ, सहइन्चार्जमा कुमार पौडेल, अध्यक्षमा जगत सिम्खडा र सचिवमा नरनाथ लुइँटेल, पेशागत विशेष जिल्ला कमिटीको इन्चार्जमा केशव नेपाल, सहइन्चार्जमा प्रेमल खनाल अध्यक्षमा प्रेम पराजुली र सचिवमा कृष्ण केसी, उधोगी व्यवसायी विशेष जिल्लाको इन्चार्जमा पार्वत गुरुङ, सहइन्चार्जमा शशी श्रेष्ठ, अध्यक्षमा नाम टुंगो लगाउन बाँकी र सचिवमा चन्द्र रिजाल, केन्न्द्रीय सम्र्पक समन्वय कमिटीको इन्चार्जमा छविलाल विश्वकर्मा, सहइन्चार्जमा डिलाराम आचार्य, विजय गुरुङ, झक्कु सुवेदी, अध्यक्षमा प्रह्लाद बुढाथोकी, सचिवमा नरेन्द्र श्रेष्ठले जिम्मेवारी पाएका छन्। सम्र्पकको प्रदेश १ मा इन्चार्ज किशोर अधिकारी, सहइन्चार्जमा हेमकुमार राई, अध्यक्षमा इन्द्र भण्डारी र सचिवमा ध्रुव आङदाम्वे, प्रदेश २ को इन्चार्जमा अच्युत मैनाली, सहइन्चार्जमा भरत शाह, अध्यक्षमा सुनिता यादव र सचिवमा विष्णु यादव, प्रदेश ३ को इन्चार्जमा गणेश पहाडी, सहइन्चार्जमा युवराज दुलाल, अध्यक्षमा कमला दोङ र सचिवमा श्याम वस्नेत, गण्डकी प्रदेशको इन्चार्जमा दिलु पन्त, सहइन्चार्जमा चुडामणि खड्का, अध्यक्षमा तारा कुमार र सचिवमा विष्णु सिग्देल, प्रदेश ५ को इन्चार्जमा मानबहादुर बुढा, सहइन्चार्जमा गौराप्रसाद कोइराला, अध्यक्षमा थानेश्वर वस्याल र सचिवमा सुनिता रोकाया, कर्णाली प्रदेशको इन्चार्जमा झकबहादुर मल्ल, सहइनचार्जमा गोविन्दबहादुर साह, अध्यक्षमा पूर्णबहादुर मल्ल र सचिवमा चित्रबहादुर घर्तीमगरले जिम्मा पाएका छन्। त्यस्तै सुदूरपश्चिम सम्र्पक कमिटीको इन्चार्जमा गौरीशंकर चौधरी, सहइन्चार्जमा महेश्वर पाठक, अध्यक्षमा शिव ठकुल्ला र सचिवमा हेमन्त जोशी चयन भएका छन्। नेकपाले पार्टीका २२ जनवर्गीय संगठनको इन्चार्ज सहइन्चार्ज पनि टुंगो लगाएको प्रवक्ता नारायणकाजी श्रेष्ठले जानकारी दिए। उनका अनुसार, मजदुरमा इन्चार्ज जयपुरी घर्ती सहइन्चार्जमा विनोद श्रेष्ठ, किसान महासंघमा इन्चार्ज वामदेव गौतम र सहइन्चार्जमा सुनिल मानन्धर, महिला इन्चार्जमा गोमा देवकोटा र सहइन्चार्जमा कमला रोका, युवामा इन्चार्जमा महेश बस्नेत र सहइन्चार्ज र अध्यक्षमा रामप्रसाद सापकोटा , विद्यार्थी इन्चार्जमा हितमान शाक्य र सहइन्चार्जमा विनोद ढकाल, बुद्दिजीवी इन्चार्जमा अग्नि सापकोटा र सहइन्चार्जमा टंक कार्की, पेशागत महासंघको इन्चार्जमा पम्फा भुषाल र सहइन्चार्जमा विश्वनाथ प्याकुरेलले जिम्मा पाएका छन्। नेता वामदेव गौतमले संयोजक पाएको किसान महासंघको संयोजक परिवर्तनको निर्णय पनि नेकपाले गरेको छ। किसानमा हरि पराजुलीले संयोजकको जिम्मा पाएको प्रवक्ता श्रेष्ठले बताए।"
किनेको महिना दिनमै कसरी बिग्रिए संसदका ११ गाडी ?,"काठमाडौं : संसदीय समितिका सभापतिहरूका लागि खरिद गरिएका गाडी एक महिनामै बिग्रिन थालेपछि छानबिन गर्न गठन भएको समितिले अझै काम थाल्न सकेको छैन। १५ दिनमा प्रतिवेदन बुझाउने गरी गत आइतबार गठन भएको समितिले एक साता बितिसक्दा पनि काम सुरु गर्न नसकेको हो। राष्ट्रिय सभाको प्रत्यायोजित व्यवस्थापन तथा सरकारी आश्वासन समितिका सभापति रामनारायण बिडारीको संयोजकत्वमा पाँच सदस्यीय छानविन समिति गठन भएको थियो। समितिमा मानवअधिकार तथा कानुन समितिका सभापति कृष्णभक्त पोखरेल, अर्थसमितिका सभापति कृष्णप्रसाद दाहाल, लेखा समितिका सभापति भरत साह र दिगो विकास तथा सुशासन समितिका सभापति तारादेवी भट्ट सदस्य छन्। समितिका सदस्यहरू राजधानी बाहिर भएका कारण अहिलेसम्म समितिको बैठक समेत बस्न नसकेको संयोजक बिडारीको दाबी छ। समिति गठन भएको पत्र पाउनसाथ सरकारी बिदा सुरु भयो, उनले भने, समितिका सबै सदस्य जिल्लातिर जानुभयो। आइबार पनि प्रतिनिधिसभा बैठक थियो। त्यसकारण बैठक बस्न सकेको छैन। एक हप्ताअघि नै समिति गठन भएको भए पनि आफूहरूलाई बिहीबार मात्रै औपचारिक जानकारी आएको बिडारीले बताए। उनले समयमा काम सक्ने पनि दाबी गरे। समिति बनाएको औपचारिक जानकारी हामीले बिहीबार मात्रै पायौँ, उनले भने, बिहीबार साँझ संसद सचिवजालयको कानुन शाखाका कर्मचारी समितिका लागि तोकिएको छ। काम गरेको दिनदेखि १५ दिनभित्र हामी प्रतिवेदन बुझाउँछौँ।' समितिको पहिलो बैठक सोमबार बस्ने तयारी भएको सभापति बिडारीले बताए। संघीय संसद सचिवालयले सभापतिहरूका लागि एक महिना अघि ११ वटा नयाँ स्कार्पियो गाडी खरिद गरेको थियो। तर, सभापतिले प्रयोग गरेको एक महिनामै गाडी बिग्रन थालेपछि अनियमितताको आशंकामा संसद सचिवालयले छानबिन समिति गठन गरेको थियो। समिति सभापतिका लागि खरिद गरिएको गाडीमा गाडी स्टार्ट नहुने, ब्रेक नलाग्ने, साउण्ड सिस्टमले काम नगर्ने, झ्यालको सीसा नलाग्ने जस्ता समस्या देखिएको छ। संसद सचिवालयको निरन्तरको ताकेतापछि अर्थमन्त्रालयले बजेट रकमान्तर गर्दै नयाँ गाडी खरिदका लागि करिब ६ करोड बजेट उपलब्ध गराएको थियो। १६ संसदीय समितिमध्ये संसद सचिवालयले बैशाखमै पाँच समिति सभापतिलाई नयाँ गाडी उपलब्ध गराएको थियो। नयाँ गाडी आपूर्तिको ठेक्का अग्नि इन्टरकर्पोरेटेड प्रालिले पाएको थियो। सभापतिहरूका लागि खरिद गरिएको गाडीमा के समस्या छ भन्ने इन्जिनीयरसहितको टोलीले हेरेपछि मात्रै थाहा हुने संयोजक बिडारीले बताए। अहिले पनि समिति सभापतिहरूले त्यही गाडि चढिरहेका छन्। संयोजक बिडारीले सभापतिले चढ्दा झन् सुरक्षित हुने बताए। यो त प्रमाण हराउने कुरा हो र? बरू ठेक्का लिएको कम्पनीलाई दिनचाहिँ हुँदैन, उनले भने, हामीले छानविन गर्दासम्म सभापतिहरूले गाडी चढ्नुहुन्छ। यदि बिग्रिएकै भेटिएपछि सोच्नपर्ने हुन्छ।"
सौता र हेलाको डरले रोग लुकाउँछन् महिला,"भद्रपुर : झापाको ग्रामीण क्षेत्रका महिलाले परिवार र समाजबाटै हेला हुने डरले यौन र पाठेघरसम्बन्धी रोग लुकाउने गरेको भेटिएको छ। पतिलाई सुनाए सौता हाल्ने र परिवार तथा छिमेकका साथीलाई सुनाए हेला गर्ने र छोएको समेत नखाने भयले बाध्य भएर रोग लुकाउनुपरेको उनीहरू बताउँछन्। योनीबाट गन्हाउने पानी बग्छ, लगाएको कपडा दिनमा दुईपटकसम्म फेर्नुपर्छ। पतिलाई सुनाएँ उपचार गराउनुको साटो सौता भित्र्याए। मेरै समस्या देखेर गाउँका कति महिला चुपचाप बसेका छन्, झापाको गौरीगन्ज गाउँपालिका२ की ३० वर्षीया एक महिलाले भनिन्। उनी अहिलेसम्म उपचार नगरी बसेकी छिन्। कचनकवल२ की ४० वर्षीया अर्की महिलाको पनि समस्या यस्तै छ। पिसाब फेर्न गाह्रो हुने, पेट दुख्ने, पिठ्यूँ खसेजस्तो हुने, योनीबाट गन्हाउने पानी बग्न थालेको धेरै महिना भयो। पहिले उनी मोटीघाटी थिइन्, अहिले त दुखाइले खाना रुच्दैन तर परिवार र पतिसँग भन्न सक्दिनन्। घरमा किन खान छोडेको भनी सोध्नेलाई पेट दुखेर अथवा मन छैन भन्दै टार्दै आएको उनले सुनाइन्। उनलाई आफ्नो समस्या सुनाए परिवारले हेला गर्ने र पकाएको नखालान् भन्ने चिन्ता छ। घरपरिवारले थाहा पाए लाज हुन्छ, उनले भनिन्, पकाएको खाना खाएनन् र हेला गरे भने मेरो त बिजोक हुन्छ। बरु यस्तै ठीक छ, आफूले सहनु पर्ने त हो नि। यौन समस्या पति, परिवारका अन्य सदस्य र साथीलाई सुनाउँदा लाज हुने सोचाइले ग्रामीण भेगमा बस्ने महिलाहरू यौनरोग लुकाएरै बस्न बाध्य छन्। उनीहरूमा यौनरोग सामान्य रोग हुन्, समयमा उपचार गरे निको हुन्छ भन्ने चेतना छैन। न त कुनै संघसंस्था वा स्थानीय तहले यसबारे जनचेतना जगाएका छन्। गाउँमा स्वास्थ्य चौकी पनि छन्। तर औषधि गर्न स्वास्थ्य चौकी गए आफ्नो समस्या सबैले थाहा पाउलान् भन्ने पीर ग्रामीण महिलामा छ। कचनकवलकी महिला भन्छिन्, गाउँको स्वास्थ्य चौकीमा सबै गाउँका मान्छे आवतजावत हुन्छ, कोही न कोही त चिनेकै मान्छे हुन्छन्। उनीहरूलाई आफ्नो समस्या सुनाउँदा एक कान दुई कान हुँदै गाउँभरी फैलिन्छ। सानै उमेरमा आमा बन्दा यौन समस्या सामान्यतयाः महिलाको विवाह गर्ने उमेर २०२५ वर्ष हो। यो उमेरका महिला सन्तान जन्माउन पनि शारीरिक रूपमा सक्षम हुन्छन्। तर झापाको दक्षिणी भेगका मुस्लिम, आदिवासी बस्तीमा १६१७ वर्षमै बिहे हुन्छ। १९२० पुग्दा नपुग्दै सन्तान जन्माउँछन्। सानै उमेरमा सुत्केरी हुँदा महिलामा यौनसम्बन्धी समस्या धेरै देखिने गरेको स्वास्थ्यकर्मी बताउँछन्। सन्तान भएपछि पति वैदेशिक रोजगारीमा जाने र आफ्नो समस्या भन्ने परिवारमा कोही नहुँदा रोग लुकाएर महिला बस्ने पाइएको झापा कचनकवल गाउँपालिकाको स्वास्थ्य चौकीकी अनमी विष्णु भट्टराईले बताइन्। यतिसम्मकी गाउँगाउँमा शिविर लिएर जाँदा पनि आफ्नो रोगबारे बताउँदैनन्, उनले भनिन्, हामी आफैंले सोधखोज गर्नुपर्छ, फकाई फकाई सोधिएन भने उनीहरू बताउँदै बताउँदैनन्। ग्रामीण महिलामा यौन रोगसम्बन्धी समस्या धेरै रहेको उनको अनुभव छ। झापामा यो उमेर समूहका महिलामा पाठेघरको समस्या छ भनेर भन्नै नसकिने स्वास्थ्यकर्मी बताउँछन्। कसैको २५३० वर्षमै पाठेघरमा समस्या देखिएको छ भने कोही ७० वर्ष पुगेपछि मात्र आफ्नो रोग बताउने मेची अञ्चल अस्पतालका प्रसूतिरोग विशेषज्ञ डा जयकुमार ठाकुर बताउँछन्। बेलैमा यौन रोगको लक्षण देखिने बित्तिकै डाक्टरलाई जँचाएर औषधिसेवान गरे रोग बेलैमा ठीक हुन्छ तर ग्रामीण महिला समस्या खुलेर राख्दैनन्, उनले भने। उपचार गराउँछन् सहरी महिला मेची अस्पतालमा मात्र दिनमा सामान्यतया २०२५ जना महिला यौनरोगका समस्या लिएर आउने गरेको डा ठाकुर बताउँछन्। तर उनीहरू सहरी क्षेत्रका रहेको अस्पतालको तथ्यांकले देखाउँछ। यो तथ्यांकअनुसार सहरी महिलामा पनि यौनरोगको समस्या उस्तै छ। तर उनीहरू उपचारका लागि समयै अस्पताल पुग्छन्, समस्या पनि सामान्य नै हुन्छ। यौनरोग ठूलै समस्या बन्नु भनेको लामो समय रोग लुकाएर राख्दा नै हुने चिकित्सक बताउँछन्। झापाका ग्रामीण महिलामा पाठेघर खस्ने र सेतो पानी बग्ने समस्या बढी रहेको डा ठाकुरको भनाइ छ। गाउँघरमा जनचेतना नहुँदा स्थानीय सरकारले स्वास्थ्य शाखा र अस्पतालका साथै स्वास्थ्य चौकीसँग सहकार्य गरी चेतनामूलक कार्यक्रम गर्न आवश्यक रहेको उनी सुझाव दिन्छन्।"
चोरीसिकारी नियन्त्रणमा सफलता,"काठमाडौं : सरकार तथा जनस्तरबाट वन्यजन्तु चोरीसिकारी नियन्त्रणमा चलाएको अभियानले सफलता पाएको छ। पछिल्लो केही वर्षयता वन्यजन्तु तस्करीका घटनामा कम हुँदै आएको तथ्यांकले देखाएको छ। राष्ट्रिय निकुञ्ज, सिकार आरक्ष, संरक्षण क्षेत्र र वन्यजन्तु आरक्ष क्षेत्रहरुमा चोरीसिकारी घटेको हो। स्थानीय समुदाय, नेपाली सेनालाई साथमा लिएर राष्ट्रिय निकुञ्ज तथा वन्यजन्तु संरक्षण विभागले यो सफलता हासिल गरेको दाबी गरेको छ। आर्थिक वर्ष २०७५०७६ मा चोरीसिकारीबाट तीनवटा वन्यजन्तु मात्र मारिएका छन्। बाघ एक, अगुना एक र अन्य वन्यजन्तु एक गरी तीन मात्र वन्यजन्तु मारिएको राष्ट्रिय निकुञ्ज तथा वन्यजन्तु संरक्षण विभागका उपसचिव विष्णुप्रसाद श्रेष्ठले जानकारी दिए। विद्युत्तीय धरापमा परेर मरेको बाघलाई गाडिएको अवस्थामा बर्दिया निकुञ्जले फेला पारेको थियो। गत आर्थिक वर्षमा तस्करबाट २ वटा वन्यजन्तु मारिएका थिए। वन्यजन्तुको चोरीसिकारी रोक्न विभाग र जनस्तरबाट चालिएको कदम सफल रहेको श्रेष्ठको भनाइ छ। विभागले चोरीसिकारी, अपराध रोक्न विविध कार्यक्रम गर्दै आएको छ। चोरीसिकारी अपरेसन, नियन्त्रणका लागि युवा परिचालन, संयुक्त गस्ती, अपराध निण्न्त्रणजस्ता कार्यक्रम हुँदै आएको श्रेष्ठले बताए। यस कार्यक्रममा सरकारले करिब ५० लाख बजेट छुट्याएको छ। चोरीसिकारीका घटना शून्य बनाउन गस्ती, जनचेतनामुलक कार्यक्र गर्दै आएको शुक्लाफाँटा राष्ट्रिय निकुञ्जका प्रमुख संरक्षण अधिकृत लक्ष्मण पौडेलले बताए। निकुञ्जले उपभोक्ता समिति, चोरी सिकार नियन्त्रण युवा परिचालन अभियानसँग सहकार्य गर्दै आएको उनको भनाइ छ। चितवन, बर्दिया र शुक्लाफाँटा राष्ट्रिय निकुञ्ज गैंडा, पाटे बाघ तथा चितुवाको अवैध चोरीसिकारी हुने क्षेत्र हुन्। मकालु बरुण, सगरमाथा, लाङटाङ, शेफोक्सुण्डो, खप्तड र रारा राष्ट्रिय निकुञ्ज हिउँ चितुवा, कस्तुरी, मृगको चोरी सिकार हुने क्षेत्र हुन्। त्यस्तै कञ्चनजंघा, गौरीशंकर, मनास्लु, अन्नपुर्ण र अपिनम्पा संरक्षण क्षेत्र हिउँ चितुवा र कस्तुरी मृगको तस्करी हुने क्षेत्र रहेको विभागले जनाएको छ। कोशी टप्पु वन्यजन्तु आरक्ष चित्तल, बँदेल तथा सालकको अवैध चोरीसिकारी हुने क्षेत्रका रुपमा रहेको छ। युवाहरुको सक्रियता, जनचेतना, तालिम, गोष्ठी लगायतले चोरीसिकारी घट्दै गएको वन्यजन्तु चोरीसिकार नियन्त्रण युवा परिचालन अभियान बर्दियाका अध्यक्ष हेमन्त आचार्यले बताए। वन्यजन्तु मार्नु अपराध भएको भनेर समुदायलाई बुझाउन सकेकै कारण तस्करीमा नियन्त्रण आएको उनको भनाइ छ। विश्वमै दुर्लभ मानिएको एक सिँगे गैँडाको संरक्षण गर्न सरकारले जिरो पोचिङ अभियान चलाउँदै आएको थियो। यो अभियानमा पनि सफलता प्राप्त भएको छ। प्राकृतिक मरणलाई भने रोकिएको छैन। आर्थिक वर्ष २०७५०७६मा ४९ गैंडा मरेका छन्। प्राकृतिक कारणले ४२ मरे भने अन्य कारणले ७ वटा मरेको विभागले जनाएको छ। आर्थिक वर्ष २०७५०७६ मा प्राकृतिक कारणले १३८, चोरीसिकारबाट ३ र अन्य कारणले १६२ गरी ४ सय ९९ वन्यजन्तुको मृत्यु भएको विभागले जनाएको छ। आर्थिक वर्ष २०७४२०७५ मा ११ वटा संरक्षित क्षेत्रहरुमा २५ भन्दा बढी प्रजातिका ३९१ वटा वन्यजन्तुको मृत्यु भएको थियो। चितवनमा बाघ, गैंडा, अर्नासमेत गरी ५९ वटा, बर्दियामा गैंडा, बाघ, हात्तीसमेत गरी ७१ वटा वन्यजन्तु मरेका थिए। यस्तै पर्सामा चितुवा, चित्तलसमेत गरी ११ वटा, बाँकेमा चितुवा, चित्तल, बँदेलसमेत गरी ९१ वटा मरेका थिए। शुक्लाफाँटामा कृष्णसार र चित्तलसमेत गरी २४ वटा वन्यजन्तु मरेको विभागले जनाएको छ। रारा राष्ट्रिय निकुञ्जमा हाब्रे र कोशीटप्पुमा अर्ना, हात्तीसमेत गरी २२ वटा वन्यजन्तुको मृत्यु भएको थियो। कृष्णसार संरक्षण क्षेत्रमा कृष्णसारसमेत गरी ९३ वटा वन्यजन्तु परेको विभागको तथ्यांकमा उल्लेख छ। आर्थिक वर्ष २०७३२०७४ मा विभिन्न संरक्षित क्षेत्रमा कूल ३२६ वटा वन्यजन्तु मरेका थिए। २०७४२०७५ मा राष्ट्रिय निकुञ्जआरक्षसंरक्षण क्षेत्र कार्यालयमा वन र वन्यजन्तु अपराध सम्बन्धी १०७ वटा मुद्दा दर्ता भएका थिए। राष्ट्रिय निकुञ्ज तथा वन्यजन्तु संरक्षण ऐन २०२९, (पाँचौं संसोधन, २०७३) को दफा ५ (१) (क) अनुसार अधिकार प्राप्त अधिकारीबाट लिखित अनुमतिबिना कुनै पनि व्यक्तिले राष्टिुय निकुञ्ज तथा आरक्ष भित्र वन्यजन्तुको सिकार गर्न वा आखेटोपहार ओसारपसार गर्न निषेध गरेको छ। सोही ऐनका दफा १० अनुसार अनुसूची१ मा उल्खेखित वन्यजन्तु संरक्षित वन्यजन्तु मानिनेछन् र तिनीहरुको सिकार गर्न निषेध गरिएको छ। त्यसैगरी वन ऐन २०४९, (दोस्रो संसोधन, २०७३) को दफा ४९ को (ढ) मासमेत राष्ट्रिय वनमा सिकार गरेमा र सो गर्ने गराउने उद्योग गरेमा कसुर मानेको छ। पाँच लाख रुपैयाँदेखि दश लाख रुपैयाँसम्म जरिवाना वा ५१५ वर्षसम्म कैद वा दुवै सजाय हुने ऐनमा व्यवस्था छ। मानव र बाघबीचको द्वन्द चुलिँदै फस्टाउँदै वन्यजन्तु पर्यटन लोप हुँदै बाघका उपप्रजाति बाघ संरक्षणमा सफलता"
"गोदाममा राहत, पीडितलाई आहत","मलंगवा : महिना दिनअघि गाउँमा बाढी पसेपछि बाँधमा आ श्रय लिएका सर्लाही धनकौल३ ढावटोलका जदु महतो राहतको पर्खाइमा छन् । बाढीले घर, अन्न, लत्ताकपडा सबै नष्ट गरेपछि राहत कहिले आउला र बालबच्चालाई पेटभर खुवाउने कल्पना गर्दै बसेका छन् उनी । मनुष्मारा खोलाको पानी गाउँमा पसेपछि ७६ घरपरिवार बाँधमा बस्न बाध्य भए । १५ दिनसम्म बाँधमा बसेका बाढीपीडितले अहिलेसम्म राहत नपाउँदा निराश बनेका छन् । बाढीले घर नस्ट गरेपछि ६ जनाको परिवारसहित बाँधमा गुजारा गर्नु परेको स्थानीय राजेन्द्र पासवानले दुखेसो छ । लगाउने र खाने केही छैन् । ६ जनाको परिवार बाँधमा बनाएको सानो झुपडीमा बस्दै आएका छौं, पासवानले भने, घरमा बस्ने अवस्था छैन् । बाढी आएकै दिन छोरी जन्मेको राजेन्द्रले नवजात शिशुलाई लिएर १५ दिनसम्म बाँधमै गुजारा गर्नु परेको तितो अनुभव सँगाले । माटो र फुसबाट बनाएको घर बाढीले नष्ट बनाएपछि अब कहाँ बस्ने त्यो चिन्ता थपिएको पासवानले बताए । रेडक्रसलगायत विभिन्न संघसंस्था र सरकारी निकायमार्फत जम्मा भएका राहत सामग्री सदरमुकाम मलंगवामै थन्किएको छ । तर एकद्वार प्रणाली अपनाएर गैरसरकारी निकायले राहत वितरण गरिरहेको प्रमुख जिल्ला अधिकारी मोहनबहादुर जिसीले जानकारी दिएका छन् । सरकारी राहतको हकमा तथ्यांक समयमा नआउँदा वितरणमा ढिलाई भएको प्रजिअ जिसीले बताए । केही स्थानीय तहको तथ्यांक आएको छ । केहीको आउन बाँकी छ, उनले भने, तथ्यांक संकलन गर्न समिति बनाइएको छ । समितिले काम गरिरहेको छ । कतिपय तथ्यांक अपुरो भएकाले पनि राहत वितरणमा समस्या भएको हो । समयमा राहत वितरण नहुँदा बाढी तथा डुबानपीडित खुल्ला आकाशमुनी जीवन बिताउन बाध्य भएको नागरिक अधिकारकर्मी रजनीकान्त झाले बताए । पीडितले तत्कालै राहत पाउनु पथ्र्यो । स्थानीय तहले समयमा निर्णय नगर्दा ढिलाई भएको देखिन्छ, उनले भने, आहतको समयमा राहत दिने हो । आहतको आभास सकिएपछि राहतले कुनै अर्थ राख्दैन् । अहिलेको राहत लगनपछिको पोते सरह भएको छ । बाढीपीडितलाई राहतभन्दा कसरी घर दिने, सुरक्षित बसोबासको व्यावस्था गर्ने तर्फ ध्यान दिनुपर्ने बेला भएको उनको भनाइ छ । तर पहिले चरणमा दिनुपर्ने राहत अझै दिएको छैन । घर बनाउने कुरा त परकै भो, उनले भने । तथ्यांक संकलनमा ढिलाई भएकाले राहत वितरण समयमा हुन नसकेको रेडक्रस सोसाइटी मलंगवा शाखाले जनाएको छ । १५ दिने पहिले १५ सय परिवारको लागि आएको राहत अझै गोदाममा थन्किएको सोसाइटीले जनाएको छ । ५ सय परिवारको लागि राहत सामग्री प्याक भइसकेको छ । एकातिर राहत राख्ने ठाउँ छैन भने पीडित केही नपाएर छटपटाइरहेका छन् ।"
आजको मौसम : पहाडी क्षेत्रमा भारी वर्षा हुने,"काठमाडौं : देशका पहाडी भूभागमा भारी वर्षा हुने सम्भावना रहेको छ। जल तथा मौसम विज्ञान विभागको मौसम पूर्वानुमान महाशाखाको आइतबार बिहान ६ बजे निकालेको बुलेटिनमा मनसुनको न्यून चापिय रेखा औसत स्थान आसपासमा रहेको छ। मनसुनको निम्न चापिय रेखा भारतको उत्तरपूर्वी राजस्थान तथा हरियानातिर छ। मनसुनको न्यून चापिय रेखाको साविक स्थान भन्नाले भारतको उत्तरी राजस्थान, हरयाना, दिल्ली, दक्षिण उत्तर प्रदेश, दक्षिण बिहार, झारखण्ड र पश्चिम बंगाल हुँदै बंगालको खाडीको शिरसम्म जनाउँछ। आइतबार बिहान देशका अधिकांश स्थानहरूमा सामान्य बदली रही पुर्व र पश्चिमका एक दुई स्थानमा मध्यम खालको वर्षा भइरहेको छ। दिउँसो देशका धेरैजसो स्थानमा सामान्य बदली रही पश्चिमी, पुर्वी र मध्य क्षेत्रका स्थानहरुमा मेघ गर्जनचट्याङ्गसहित मध्यम वर्षा हुने विभागले जनाएको छ। पश्चिमी र पुर्वी भूभागका एकदुई स्थानहरूमा भारी वर्षाको सम्भावना छ। राति पनि देशका धेरैजसो स्थानहरुमा सामान्यतया बदली भइ केही स्थानमा मेघ गर्जनचट्याङ्गसहित मध्यम वर्षा हुनेछ। देशको पहाडी भूभागका एक दुई स्थानहरूमा भारी वर्षाको सम्भावना छ।"
कपडा बैंकको लोकप्रियता बढ्दै,"काठमाडौं : तपाईँको पुरानो लुगा कसैको लागि नयाँ हुनसक्छ अनामनगर जाने बाटो छेउ आजभोलि यो स्लोगनलाई बटुवाहरु फर्किफर्कि पढ्छन्। एक महिनाअघि उक्त स्थानमा हन्रेडस् ग्रुप्सले कपडा बैंक सञ्चालनमा ल्याएको थियो। अनावश्यक लुगा छाड्न मिल्ने र जसलाई आवश्यक छ उसैले निःशुल्क लिन मिल्ने बैंकप्रति सर्वसाधारणको आकर्षण बढ्दो छ। बैंकको लोकप्रियता बढेसँगै समूहका युवायुवती यतिबेला यस्ता बैंक उपत्यकाका विभिन्न ठाउँमा खोल्न लागि परेका छन्। नाम कपडा बैंक भए पनि यो बैंकमा पैसाको कारोबार हुँदैन। उपलब्ध सबै लत्ताकपडा निःशुल्क हुन्छन्। हाल ५० जना युवाको सक्रियतामा लुगा चाहिन्छ, यहाँबाट लिनुहोला। पुराना, सफा, कपडा यहाँ छाडिदिनुहोस् भन्दै ठाउँठाउँमा स्टल राखिएको छ। त्यसलाई पढ्दै कोही पुराना कपडा छोडेर जान्छन् त कोही छानीछानी लिएर जन्छन्। डिल्लीबाजारमा बस्दै आएका दयानाथ राउत कपडा बैंक सञ्चालन भएको थाहा पाएर अनामनगर आउँछन्। उनले आफ्नो लागि एउटा कमिज र पत्नीको लागि साडी लिएका छन्। कवाडीको काम गर्दै आएका राउतले उत्साहित हुँदै भने, हामी जस्ता गरिबलाई कपडा बैंकले ठूलो राहत मिलेको छ। बैंकमा सडक बालबालिकादेखि असहाय महिला तथा विपन्न वर्गले आफूले इच्छाएको लुगा छानेर लिन पाएका छन्। अनामनगरका ३९ वर्षीय रामेश्वर अधिकारीले अभियानको बारेमा थाहा पाएपछि एक बोरा नचाहिने लुगा बैंकमा राख्न ल्याएका छन्। उनी भन्छन्, लुगालाई पेलेर डस्ना बनाउनुभन्दा पुनः प्रयोगमा आउनु राम्रो हो। मानव भएपछि असहाय, अशक्त तथा आर्थिक अवस्था न्यून भएका व्यक्तिहरूलाई सकेसम्म मद्दत गर्नुपर्छ। जुन कपडा बैंकमार्फत सहज भएको उनको बुझाइ छ। २२ वर्षीय विवेक ढकाल बैंकलाई सर्वसाधारणसम्म पुर्याउन हन्ड्रेड््स ग्रुप्स मा आवद्ध भएर काम गर्दै आएका छन्। बिहानको कलेज पढेर उनी सिधै अनामनगरमा रहेको कपडा बैंकको व्यवस्थापनमा जुट्छन्। ढकाल भन्छन्, बैंकमा हामी बिहान आठदेखि बेलुकी आठ बजेसम्म आलोपालो बस्छौं। विदेशमा यस्ता कपडा बैंक प्रचलनमा रहे पनि नेपालका लागि यो नौलो हो। समूहमा आवद्ध अर्का युवा विमल पन्त भन्छन्, तीन वर्षदेखि असहाय बालबालिका, बाढी पीडित तथा आगलागी पीडितका लागि मात्र लुगा जुटाउने काम गथ्र्यौं, तर अहिले सबैका लागि कपडा बैंकको अवधारणा ल्याएका हौं। उनका अनुसार समूहले बाढी पीडितलाईसमेत लत्ताकपडा उपलब्ध गराउँदै आएको छ। बैंकमा पुराना लुगाका साथै भाडावर्तन, जुत्ता, खेलौना जस्ता अनेक सामान छोड्ने क्रम पनि बढ्दै गएको छ। आवश्यक परेका व्यक्तिले निःशुल्क त्यहाँबाट कपडा तथा अन्य सामान लिएर जान सक्छन्। नचाहिने कपडाको पुन प्रयोग र गरिबसम्म कपडाको पहुँच पुर्याउन यो अभियान सञ्चालन गरिएको पन्तले बताए। दिनभरी जम्मा भएको कपडालाई ग्रुप्सले उमेर समूह छुट्याएर प्याक गर्ने र बृद्धा श्रम तथा बाल आश्रमहरुमा पुर्याउने गरेको अर्का युवा सौगात गौतमले बताए। उनले भने, अनामनगरमै हाम्रो सानो गोदाम छ। कपडा त्यहीँ लगेर व्यवस्थापन गर्दै आएका छौं। स्थानीय सरकारको सहयोगमा सञ्चालनमा आएको कपडा बैंकको प्रभावकारीता बढे पनि यो व्यवस्थित हुन अँझै समय लाग्ने ग्रुप्सका सञ्चालक विक्रम ओली बताउँछन्। मानिसले आफूलाई नचाहिने लत्ताकपडा र अन्य सरसामान धमाधम बैंकमा छाडेर जान थालेका छन् उनले भने, हालको सानो स्टलमा सामान अटाउनै सकिएको छैन। फेसबुकबाट बनेको युवाहरूको सन्जाल हन्ड्रेड्स ग्रुप्सले काठमाडौंको अनामनगरबाट सुरु गरेको कपडा बैंक हाल भक्तपूरको राधेराधे, शङ्खमुल, बनेपा, सामाखुसीमासमेत सञ्चालन भइसकेको छ। युवाहरुले यस बैंकलाई छिट्टै पशुपति क्षेत्रमासमेत सञ्चालन गर्न लागेको जानकारी दिए। हाल कपडा बैंकको लोकप्रियता बढ्दै गएपछि दशैभरीका जुझारु युवाहरुले स्वतस्फूर्त रुपमा ठाउँठाउँमा बैंक सञ्चालनमा ल्याएका हुन्। अनामनगरमा कपडा बैंक (फोटो फिचर) धनगढीमा पनि खुल्यो कपडा बैंक"
गोरखामा श्रीमनले गरे श्रीमतीको हत्या,गोरखा : गोरखा नगरपालिका९ लक्ष्मीबजारमा श्रीमानले खुर्पा प्रहार गरी श्रीमतीको हत्या गरेका छन् । २० वर्षीय याकुब परियारले शनिबार राति १० बजे १९ वर्षीया श्रीमती पुजा परियारको घाँटी रेटेर हत्या गरेको प्रहरी उपरीक्षक ओम अधिकारीले जानकारी दिए । स्थानीयबासीबाट सूचना पाएपछि प्रहरी पुग्दा पुजाको घटनास्थलमा नै मृत्यु भइसकेको एसपी अधिकारीले बताए । उनका अनुसार याकुब मानसिक रोगी हुन् । उनले मानसिक रोगको औषधी खाँदै आएका प्रारम्भिक अनुसन्धानबाट खुलेको उनले जानकारी दिए । मृतक पुजाको शव जिल्ला अस्पताल गोरखामा राखिएको छ भने श्रीमान याकुबलाई नियन्त्रणमा लिएर अनुसन्धान सुरु गरेको प्रहरीले जनाएको छ ।
बाढी थाहा पाउन पार्वती,"टीकापुर : हेलो,  हजुर ! म पार्वती नै हो। कर्णालीमा बिहान ८ बजे ६८ मिटर मात्रै छ। अहिले आत्तिनु पर्दैन, मैले माथि पनि सोधेको छु। हवस् नमस्कार ! पानी परेको दिन। कर्णाली नदीमा धमिलो पानी बगेको दिन। बादल लागेर आकाश मडारिएको दिन। यही आवाज कैयौंपल्ट सुनिन्छ। आवाज हो कर्णालीकी गेज रिडर पार्वती गुरुङको। सानो कोठा। दुई थान टेबुल। एउटा काठको र दुई वटा प्लास्टिकका कुर्सी। भित्तामा एकातिर बर्दियाको बाढी प्रभावित समुदाय र सरोकारवालाको नामटेलिफोन नम्बरसहितको सूची, अर्कोतिर कैलालीका बाढीपिडितको सूची। कुर्सीमा बसेर रजिस्टर पल्टाउँदै टेलिफोनमा व्यस्त हुन्छिन् बाढी पूर्वानुमान शाखाको सूचना केन्द्रमा कार्यरत गुरुङ। ५० नाघेकी गुरुङले २६ वर्षदेखि दैनिक बिहान ८ बजे, दिउँसो १२ बजे र अपराह्न ४ बजे यही कोठाबाट समुदायलाई बाढीबारे सूचना दिँदै आएकी छन्। लम्कीचुहा नगरपालिका३ चिसापानीकी गुरुङ भन्छिन्, सामान्य दिनमा दिनको तीन पटक पानीको सतह हेरे पुग्छ भने पानी परेको दिन हरेक घण्टा हेरेर सूचना दिनुपर्छ। नदीमा पानीको सतह ९ मिटरभन्दा माथि पुगेपछि कयौंपटक उनको बास स्टाफ गेजमै भएको छ। छाताकै सहारामा ज्यान जोखिममा राखेर उनले समुदायलाई बाढीको सूचना दिइरहेकी छिन्। उनले हरेक दिन नदीमा पानीको सतह नापेर जल तथा मौसम विज्ञान विभागमा जानकारी दिनुपर्छ। नदीमा पानीको सतह ९ मिटरभन्दा माथि पुग्यो भने कैलाली र बर्दियाका तटीय क्षेत्रका बस्तीमा जानकारी दिनु उनको जिम्मेवारी हो। यस्ता बस्ती कैलालीमा २९ र बर्दियामा ४६ छन्। नदीमा पानीको सतह ९ मिटर पुगे सतर्क रहन, १० मिटर पुगे सुरक्षित स्थानमा जानका लागि तयारी रहन र ११ मिटर पुग्यो भने खतराको संकेत नाघेको भन्दै सबैलाई सुरक्षित स्थानमा जान मोबाइलमार्फत सूचना दिन्छिन् उनी। कर्णालीमा पानीको सतहबारे समुदायलाई जानकारी दिनु मेरो मुख्य जिम्मेवारी हो, उनले भनिन्, पानी परेका दिन बाढी प्रभावित क्षेत्रका मान्छेले फोन गरेर मसँग जानकारी लिन्छन्। कसरी बनिन् गेज रिडर ? २०१८ सालमा बुवा पदमबहादुर रास्कोटीले कर्णालीमा गेज रिडिङको काम पाए। उनीहरूको परिवार चिसापानीमै बस्न थाल्यो। सुदूरपश्चिम र मध्यपश्चिमका पहाडी जिल्लालाई पैदल यात्राले जोड्ने प्रवेश मार्ग थियो चिसापानी। तीन बहिनीमध्येकी जेठी हुन् पार्वती। उनका दाजुभाइ छैनन्। पार्वती पनि सानैदेखि बुवासँगै नदी किनारको गेज नाप्न जन्थिन्। यसैबाट उनीहरूको परिवार जसोतसो चलेको थियो। २०४६ भदौ ३ गते मध्याह्न पानीको सतह नाप्न पितामारी पुगेका बुबा पदमबहादुर कहिल्यै घर फर्किएनन्। कर्णालीमा बेपत्ता भएका बुबाको महिनौंसम्म खोजी गरिए पनि भेटिएनन्। मुख्य अभिभावक गुमेपछि परिवारको जिम्मेवारी पार्वतीको काँधमा आयो। उनीसँग अन्य विकल्प केही थिएन। विभागले बुवाको जागिर खान प्रस्ताव गरेपछि उनले जोखिमपूर्ण काम गर्ने आँट गरिन्। हामीसँग गुजाराका लागि अर्को विकल्प थिएन, उनले भनिन्, जुन किनारमा मैले बुबा गुमाएँ त्यहींबाटै मेरो दिनचर्या जोडियो। मैले बुबाको काम समाल्ने निधो गरें। जोखिमै जोखिम २०५० सालमा उनले १० रुपैयाँ दैनिक ज्यालामा काम सुरु गरेकी थिइन्। अहिले पनि उनी ज्यालादारीमै छिन्। दैनिक २०० रुपैयाँ पाइरहेकी छु, यसैबाट गुजारा चलेको छ। २०५४ सालमा स्थायीका लागि लोकसेवाको जाँच दिए पनि पास हुन नसकेपछि उनले जाँच दिइनन्। कार्यालयले बिमाको व्यवस्था गरेको छैन। चिसापानीदेखि झन्डै ३ किलोमिटर माथि पितमारीसम्म भिरालो बाटो हिँड्नुपर्छ। पानीको सतह नाप्न नदीको खोचसम्म झर्नुपर्छ। उनले भनिन्, खुट्किला त निर्माण गरिएको छ। तर पानी परेको दिन निकै चिप्लो हुन्छ। चिप्लिए सोझै कर्णालीमा पुगिन्छ। २०६९ सालको एक बिहान ६ बजे पानीको सतह नापेर फर्किने क्रममा उनी पहिरोमा फसिन्। बाटो अगाडि ढुंगा खस्दै थिए, पछाडि लेदो बग्दै थियो। उनले तत्काल प्रहरीलाई खबर गरिन्। झन्डै १ घण्टाको प्रयासपछि स्थानीयले डोरीले तानेर उनको ज्यान जोगाए। बेलाबेला उनलाई विरक्त लाग्छ। समुदायसँगको आत्मीयताले काम छोड्न नसकेकी बताउँछिन्। समुदायका मान्छेले धेरै माया गर्नुहुन्छ, कहिलेकाहीं बाढी प्रभावित क्षेत्रका कार्यक्रममा जाँदा हाम्रा लागि तपाईं भगवान् हो भन्छन्, उनले भनिन्। समुदायको यस्तो कुराले उनलाई हौस्याउँछ। उनका अनुसार नदीमा सबैभन्दा धेरै पानीको सतह २०७१ साउन २९ गते हो। यो दिन नदीमा पानीको सतह १६५ मिटर मापन भएको थियो। उनले रातभर नदी किनारमा बसेर पानीको सतहबारे समुदायलाई जानकारी दिएकी थिइन्। तटीय क्षेत्रमा २०४० सालमा आएको बाढीले ठूलो क्षति भएको थियो। कर्णालीमा २०४० मा १५४० मिटर पानीको सतह बढ्दा कैयौं व्यक्तिको ज्यान जानुका साथै सयौं बिघा जमिन बगरमा परिणत भएको थियो। २०४० को तुलनामा २०७१ मा निकै कम क्षति भयो उनले भनिन्, यसको मुख्य कारण नदीमा जडान गरिएको बाढी पूर्वसूचना प्रणाली हो। चिसापानीमा मापन भएको पानी सबैभन्दा पहिले बर्दियाको गोलामा पुग्छ। चिसापानीबाट त्यहाँ पानी पुग्न झन्डै डेढ घण्टा लाग्छ। चिसापानीबाट सबैभन्दा टाढाको बस्ती कैलालीको टीकापुर नगरपालिका८ धनसिंहपुरमा झन्डै साढे ३ घण्टामा बाढी पुग्छ। बर्दिया र कैलाली गरी झन्डै तीन लाख बढी जनसंख्या रहेको यो क्षेत्रमा बाढी पुग्नुअगावै सतर्क रहन र सुरक्षित स्थानमा जान उनले खबर गरिसक्नुपर्छ। समुदायलाई सूचना दिन दैनिक ५ सय बढी फोन कलको उत्तर दिएकी पार्वतीले भनिन्, यो निकै संवेदनशील काम हो, हाम्रो सानो गल्तीले धेरै जनधनको क्षति हुनसक्छ। सूचना प्रणालीको जग नै गेज रिडर हुन्। यस्तो संवेदनशील काम गर्ने हामीलाई सरकारबाट सहयोग भएको छैन।"
पूर्वाधारबिनै खुल्यो इन्जिनियरिङ क्याम्पस,"काठमाडौं : पूर्वाधार नभए पनि राजनीतिक पहुँचका भरमा चितवन इन्जिनियरिङ क्याम्पस खुलेको छ। इन्जिनियरिङ अध्ययन संस्थान (आईओई)को आंगिक क्याम्पस हो यो। भरतपुरमा आंगिक क्याम्पस खोल्ने निर्णय सरकारले २०७४ वैशाख ७ गते गरेको थियो। त्यस बेला कांग्रेस सभापति शेरबहादुर देउवा प्रधानमन्त्री थिए। देउवालाई तत्कालीन माओवादीले समर्थन गरेको थियो। भरतपुर महानगरमा रेणु दाहाल मेयर छिन्। उनी कांग्रेससँग मिलेर मेयर निर्वाचित भएकी थिइन्। मेयर दाहाल र त्रिविका उपकुलपति प्रा डा तीर्थ खनियाँले साउन १९ गते क्याम्पस उद्घाटन गरेका थिए। मेयर दाहालसम्बद्ध नेकपाले सरकारको नेतृत्व गरिरहेको छ। चितवनसँगै आईओईको आंगिक क्याम्पस संख्या पाँच पुगेको छ। प्रदेश ३ मा मात्रै तीनवटा छन्। गण्डकी प्रदेशको पोखरा र प्रदेश १ को धरानमा पनि आंगिक इन्जिनियरिङ क्याम्पस छन्। अन्य चार प्रदेश भने इन्जिनियरिङ क्याम्पसविहीन छन्। प्रदश ३ कै मकवानपुरको चित्लाङमा मदन भण्डारी प्राविधिक विश्वविद्यालय खोल्ने तयारी छ। उक्त विश्वविद्यालय स्थापनासम्बन्धी विधेयक प्रतिनिधिसभामा दर्ता भइसकेको छ। कुनै प्रदेशमा प्रशस्त खोल्ने र कुनैमा एउटा पनि नखोल्ने सरकारी नीति विभेदकारी रहेको शिक्षाविद्को आरोप छ। चितवनमा कृषि र सामान्य धारको पढाइ हुने दुईवटा त्रिविकै आंगिक क्याम्पस छन्। उपकुलपति खनियाँले अन्य प्रदेशमा पनि आंगिक क्याम्पस खोल्ने तयारी भइरहेको बताए। विगतमा मन्त्रिपरिषद् र त्रिविसभाले गरेको निर्णयअनुसार आंगिक क्याम्पस खोलिएको हो, उनले भने, जहाँ खुले पनि विद्यार्थीले सस्तो शुल्कमा स्तरीय पढाइ पाउँछन्। चितवनमा यही वर्षदेखि इन्जिनियरिङ पढाइ सञ्चालन गर्ने भनिए पनि पूर्वाधार अभाव छ। कृषि तथा पशु विज्ञान अध्ययन संस्थानअन्तर्गत रहेको ३ सय ३५ बिघा जग्गामध्ये ४० बिघामा क्याम्पस खोल्ने त्रिविको तयारी छ। पशु विज्ञानको बाँकी जग्गा १० वर्षअघि खुलेको कृषि तथा वन विश्वविद्यालयले भोगचलन गरिरहेको छ। बाँकी जग्गामा रहेको पुरानो कभर्डहललाई तत्काल प्रयोग गर्ने त्रिविको तयारी छ। उक्त भवन भने जीर्ण छ। जीर्णोद्धारका लागि तत्काल १ करोड छुट्टयाइएको छ। उक्त रकम अझै हात नपरेको आईओईका डिन रामचन्द्र सापकोटाले बताए। क्याम्पसमा इन्जिनियरिङका सातवटा कार्यक्रम चलाउने योजना छ। यो वर्ष कम्प्युटर इन्जिनियरिङको पढाइ सञ्चालन गरिने उनले जानकारी दिए। आवश्यक शिक्षक तथा कर्मचारीको दरबन्दी भने अर्थ मन्त्रालयबाट स्वीकृत भएको छैन। उनका अनुसार एउटा मात्र कार्यक्रम चलाउन पनि ४० प्राध्यापक, त्यसकै संख्यामा कर्मचारी चाहिन्छ। यसपटक कुल दरबन्दीको २५ प्रतिशत अर्थात् १२ प्राध्यापक र १० कर्मचारी मात्र भए पनि दरबन्दी स्वीकृत गराउन अर्थ मन्त्रालयमा पहल भइरहेको क्याम्पस प्रमुख सुदीप शर्मा पौडेलले बताए। उनका अनुसार सातै विधाका कार्यक्रम चलाउन २० अर्ब रुपैयाँ चाहिन्छ।"
ताल बाराहीको जग्गा भाडा प्रक्रिया रोकियो,"पोखरा : फेवातालको बीचमा रहेको तालबाराही मन्दिरको समिधा गुठीको जग्गा भाडामा दिने प्रक्रिया रोकिएको छ। गुठी संस्थानले मन्दिर रहेको गुठीको जमिन स्थानीय सरकार, सरोकारवाला र मन्दिर गुठी व्यवस्थापन समितिसँग छलफल नै नगरी एकलौटी तवरबाट भाडामा दिने सूचना प्रकाशित गरेपछि स्थानीय विरोधमा उत्रिएका थिए। स्थानीयको विरोध र पोखरा महानगरपालिकाले समेत भाडामा नदिन पत्राचार गरेपछि प्रक्रिया स्थगित गरिएको गुठी संस्थानका प्रशासक नारायण चौधरीले जानकारी दिए। संस्थान गुठीकै जग्गा भाडामा दिएर आएको आम्दानीबाट चल्ने भएकोले संरक्षण गर्न र आम्दानी बढाउन भाडामा दिने प्रक्रिया अघि बढाइएको उनले सुनाए। स्थानीय सरकार र स्थानीयसँग छलफल गरेर निर्णय गरिने उनले बताए। तालबाराही मन्दिरको करिब ७१ रोपनी (७०१४२३) जग्गामध्ये संस्थानले ५५ रोपनी जग्गा ३९ वर्षसम्म भाडामा दिन असार १० र १२ गते सूचना निकालेको थियो। संस्थानले जग्गा भाडामा दिने प्रक्रिया अघि बढाएपछि गण्डकी प्रदेशका सांसद राजीव पहारी, पोखरा महानपालिका६ का वडाध्यक्ष जगतबहादुर पहारी, तालबाराही मन्दिर गुठी व्यवस्थापन समितिका अध्यक्ष हिक्मतबहादुर कुँवर सहितको टोलीले प्रक्रिया रोक्न भूमि व्यवस्था, सहकारी तथा गरिबी निवारणमन्त्री पद्मा अर्याललाई शनिबार ज्ञापनपत्र बुझाएका थिए। मन्त्री अर्यालले संविधानमा व्यवस्था भएअनुसार काम नभएको भन्दै प्रक्रिया रोक्न संस्थानका प्रशासकलाई तत्काल निर्देशन दिएपछि भाडा प्रक्रिया स्थगित भएको हो। गुठीको जग्गाबारे प्रदेश सरकार, स्थानीय सरकार र सरोकारवालासँग छलफल गरेर टुंग्याउनु पर्ने भन्दै मन्त्रीले स्थगन गर्न निर्देशन दिएपछि प्रक्रिया रोकिएको गण्डकी प्रदेशका सांसद राजीव पहारीले बताए। पोखरा महानगरपालिका१८ खहरे सिम्पानीस्थित मन्दिरको गुठीको जमिनबाट फेवाताल र ताल किनार बैदाम बजारको मनोरम दृश्य देखिन्छ। ताल किनारको महत्वपूर्ण जमिनको आय मन्दिरलाई आम्दानी हुने गरी परिचालन गर्न नदिएर जग्गा हडप्न खोजेको आरोप मन्दिर व्यवस्थापन र स्थानीयले लगाएका थिए। मन्दिर संरक्षण र व्यवस्थापन गर्न परापूर्वदेखि संरक्षण गरेर राखिएको गुठीको जमिनमाथिको हस्तक्षेप परम्परा, संस्कृति र संस्कारमाथि हस्तक्षेप भएको मन्दिर व्यवस्थापन समिति र स्थानीयले बताउँदै आएका छन्। मन्दिरको जग्गामा दुःख पाएका वृद्धवृद्धा, अशक्त, असहाय, सन्त महन्त, योगी सन्यासीलाई सेवा दिन सह श्रधाम आ श्रम निर्माण गर्ने मौखिक सहमति भएको थियो। तालबाराही मन्दिरमा अनन्तकालसम्म पूजाआजा, धुपधुँवार चलाइरहन तत्कालीन कास्की राज्यका तर्फबाट अक्षता गुठी, पाडा गुठी र समिधा गुठीको व्यवस्था गरिएको समितिले दाबी गरेको छ। गुठीमध्ये ०६४ सालमा पोखरा५ मालेपाटनस्थित पाडा गुठीको १८ रोपनीभन्दा बढी जग्गा सरकारले तोकेको मूल्यको ३० प्रतिशत रकम संस्थानको अक्षयकोषमा जम्मा गरी रैकरमा परिणत भएको छ। अक्षता गुठीको २३ रोपनी जमिन फेवा फाँटमा छ। राजाको दरबार खुला गर्न माग गण्डकी प्रदेशका जनप्रतिनिधि र स्थानीय निकायका जनप्रतिनिधिले पर्यटनमन्त्री योगेश भट्टराईसँग भेटेर तत्कालीन राजा पोखरा आउँदा बस्ने फेवाताल किनारको रत्नमन्दिर दरबार संग्रहालयमा विकास गरी खुला गर्न माग गरेका छन्। प्रदेश सांसद राजीव, पोखरा महानगरपालिका६ का वडाध्यक्ष जगतबहादुर सहितको टोलीले पर्यटनमन्त्रीसँग भेटेर छिटोभन्दा छिटो रत्नमन्दिरलाई संग्रहालयमा विकास गर्न ध्यानाकर्षण गराएका हुन्। नेपाल ट्रस्टले २ वर्षअघि नै रत्नमन्दिरलाई संग्रहालयमा विकास गर्न प्रक्रिया अघि बढाएर प्रवेश टिकट समेत छापेको थियो। पर्यटकको पोखरा बसाइ एक दिन लम्ब्याउन सहयोगी हुने भन्दै स्थानीय पर्यटन व्यवसायीले रत्नमन्दिर खुला गर्न माग गर्दै आएका छन्। तत्कालीन राजा महेन्द्रले पोखरा आउँदा बस्न बनाएको मन्दिर रानी रत्नको नाममा राखेका थिए। राजा महेन्द्र, वीरेन्द्र र ज्ञानेन्द्र तीनै जना पोखरा आउँदा यही दरबारमा बसेकाले पनि यो पर्यटकका लागि मात्र नभएर स्थानीयका लागि पनि आकर्षणको केन्द्र बनेको छ। २०१३ सालमा निर्माण सकिएको रत्नमन्दिरले १ सय ११ रोपनी चर्चेको छ। रत्नमन्दिर परिसरमा राजा बस्ने बंगला प्रमुख आकर्षण छ। बंगलामा ११ कोठा छन्। त्यससँगै राजा पोखरा आउँदा दैनिक कामकाज गर्ने स्थान, बोट हाउस, एडीसी अफिस र सुन्दर बगैंचा छन्। ताल किनारको मन्दिर आकर्षक छ। चराचुरुंगीको चिरबिर आवाज र फेवातालको मनोरम दृश्य त्यहाँ पुग्नेलाई लोभ्याउँछ।"
