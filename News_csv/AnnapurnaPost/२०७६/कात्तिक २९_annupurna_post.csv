शीर्षक,विवरण
हमिद भ्रमणको सन्देश,"भूगोलका आधारमा भारत र चीनपछि नजिकको मित्रदेश हो बंगलादेश। कुनै बेला गरिब मुलुकमा पर्ने यो मुलुकको आर्थिक वृद्धिदर आशालाग्दो गरी माथि उक्लिरहेको छ। यतिबेला त्यही मुलुकका राष्ट्रपति मोहम्मद अब्दुल हमिद चारदिने औपचारिक सद्भावना भ्रमण सकी स्वदेश फर्कंदैछन्। बंगलादेशबाट ३१ वर्षमा राष्ट्रपतिस्तरमा दुईपक्षीय भ्रमण भएको हो। राष्ट्रपतिको भ्रमणले नेपाल र बंगलादेश सम्बन्ध नवीकरण मात्र नभएर जनस्तरमा पनि सहकार्यका निम्ति ऊर्जा दिनेछ। नेपाल भ्रमण वर्ष २०२० लाई पनि यो भ्रमणले बल पुर्याउने अपेक्षा गरिएको छ। राष्ट्रपति हमिदले नेपालको सुन्दरताको बयान गर्न चुकेनन्। दक्षिण एसियाली क्षेत्रीय सहयोग संगठन (सार्क) र बहुपक्षीय अर्थिक तथा प्राविधिक सहकार्यका लागि बंगालका खाडी आसपासका मुलुकहरूको प्रयास (बिम्स्टेक) का सदस्यहरूबीच सहकार्यनिम्ति उनले बल गरे। बिम्स्टेकको मुख्यालय बंगलादेशमै छ। काठमाडौं र ढाकाबीच सडक, हवाई, रेल र जलमार्ग सहकार्य वर्तमान आवश्यकता भएको उनको धारणा छ। यही सहकार्य नै विकास र समृद्धिका लागि अर्थपूर्ण हुन सक्छ। त्यसनिम्ति दुवै मुलुकले आआफ्नो स्तरबाट पहल गरेर दक्षिण एसिया र दक्षिणपूर्वी एसियाबीच सहकार्य यतिखेरको आवश्यकता हो। हमिद आलंकारिक राष्ट्रपति भए पनि बंगलादेशमा सम्मानित राजनीतिज्ञ मानिन्छन्। बंगलादेश स्वतन्त्रतादेखि सक्रिय हमिद यो क्षेत्र बुझेका र खारिएका नेता पनि हुन्। बंगलादेश पाकिस्तानबाट छुट्टिँदाको बेलाभन्दा विश्व परिदृश्य यतिखेर फरक छ। नेपाल र बंगालदेश यस्ता मुलुक हुन्, जसले भारत र चीनको आसपासमा रहेर पनि सहकार्यमै क्षेत्रीय संगठनको अवधारणा ल्याई सार्कको जन्म भयो। त्यही सार्क यतिखेर अघि बढ्न नसकेको अवस्थामा भएको यस प्रकारको भ्रमणले ऊर्जा दिने अपेक्षा गरिएको छ। सार्क र बिम्स्टेक फरकफरक उद्देश्यले स्थापना भए पनि लक्ष्य एउटै हो। सार्कको राजधानी काठमाडौंमा छ भने बिम्स्टेकको ढाका। यो दुई मुलुकको सहकार्यले दक्षिण एसिया र दक्षिणपूर्वी एसियाली मुलुकबीच सहकार्य हुन सक्छ। त्यसका लागि यो क्षेत्रमा पहुँच बढाउँदै गएको भारतको साथ र समर्थन आवश्यक हुन्छ। २०७२ को भूकम्पले थिलथिलो भएको नेपालमाथि भारतले राजनीतिक आग्रह राखेर नाकाबन्दी लगाएपछि नेपालीको ध्यान चीनतर्फ जाँदा बंगलादेशले भारत र चीनसँग अपनाएको कूटनीतिक सन्तुलन र सहकार्यको बाटो नेपालमा स्मरण भएको थियो। बंगलादेशले भारतसँग सीमा समस्या सुल्झाएको छ। नेपालमा लिम्पियाधुरा, कालापानी र लिपुलेकको विषय उठेको छ। यसमा नेपालले बंगलादेशको चतुर्याइँ वा कौशल सिक्न जरुरी छ। चीनसँग व्यापार बढाउँदै विश्व बजारमा गार्मेन्टको बलियो उपस्थिति बनाएको बंगलादेशको भारतसँग पनि उत्तिकै सहकार्य छ। चीन, भारत र अमेरिका मात्र नभएर आसपास मुलुकसँग उसको सहकार्य लोभलाग्दो छ। नेपाल र बंगलादेश सार्कको कारण मात्र नजिक बनेका होइनन्। बंगलादेश स्थापना हुँदाका बखत नेपालले बंगलादेशलाई नैतिक समर्थन मात्र होइन कि कूटनीतिक समर्थन गर्नेमा सातौं मुलुक बनेको थियो। बंगलादेश, नेपालसँग व्यापार विस्तार गर्न चाहन्छ। पर्यटन विकासमा सहकार्य उसको माग हो। हिमाल र उष्ण क्षेत्र जोडेर संयुक्त प्याकेज बंगलादेशको माग छ। ऊर्जामा लगानी पनि बंगलादेशको अर्को माग हो। नेपालमा उत्पादन भएको ऊर्जा उसले आफ्नो छुट्टै विशेष प्रसारण लाइनबाट लैजान पहल गरिरहेको छ। यसका लागि नेपाल र बंगलादेश दुवैले भारतसँग पहल गर्न जरुरी छ। भारत यसमा उदार देखिएको छैन। भारतको करिब ४० किलोमिटर भूभागमा नेपाल र बंगलादेशको व्यापारका लागि छुट्टै राजमार्गको परिकल्पना गरिदिए त्यहाँबाट रेल तथा सवारीसाधन आउजाउ मात्र होइन, प्रसारण लाइनको समेत छुट्टै व्यवस्था हुन सक्छ। यसमा दुई मुलुक मिलेर कूटनीतिक पहल गर्न आवश्यक छ। यसका लागि नेपालले नै प्रोएक्टिभ कूटनीति अवलम्बन गर्नुपर्छ। नेपालमा यस्ता उच्चस्तरीय भ्रमण हुँदा यो वा त्यो गर्ने भनिन्छ। त्यसपछि बिर्सिने चलन छ। यो भ्रमणले दुई देशबीचको मित्रता सुदृढ गराएकोमा मात्र हैन, नेपालीप्रति देखाएको सद्भाव, विश्वास तथा समर्थनका रूपमा पनि लिनुपर्छ। पाहुनालाई राजधानी काठमाडौं मात्र नभई पर्यटकीय क्षेत्र पोखराको भ्रमण गराइनुले भ्रमण वर्षलाई समेत मद्दत पुर्याउनेछ। नेपाल, भारत र बंगलादेशबीच फूलबारी नाकाको प्रभावकारी सञ्चालन, बन्द भएको सीधा बस सेवा, भद्रपुरबाट फूलबारी नाका सञ्चालनलगायतमा काम गरेर नजिकको छिमेकबाट लगानीसमेत ल्याउन सक्नुपर्छ। बंगलादेशमा स्याउ, सुन्तला, नासपाती, आलुबखडा, अलैंची, अम्लिसा, सिमेन्ट, बालुवा गिटीको माग बढी भएकाले नेपालले ती सामग्री निर्यात गर्ने व्यवस्था मिलाउन सक्नुपर्छ।"
धानमा व्यापारीको मनोमानी,"विराटनगर : सरकारले कात्तिक पहिलो साता धानको समर्थन मूल्य तोक्यो। तर, व्यापारीले त्यो भाउ नलाउँदा किसान सस्तोमै धान बेच्न बाध्य छन्। सोचेजस्तो आम्दानी नहुने भएपछि मोरङ बूढीगंगा गाउँपालिकाका दिनेश यादव निराश छन्। उनले दुई बिघाको धान बिक्री गर्न ठिक्क पारेका छन्। यस्तै समस्यामा छन्, झापाको झापा गाउँपालिका५ का गुनेश्वर मण्डल। समर्थन मूल्य कागलाई बेल पाक्यो, हर्ष न बिस्मात् भनेजस्तो भएको उनी सुनाउँछन्। सरकारले समर्थन मूल्य तोकेर के गर्नु ? हामीले कहिल्यै उचित भाउ पाएनौं, उनी भन्छन्, व्यापारीले जति भन्यो त्यतिमा बेच्नुपर्ने बाध्यता छ। उनी अढाई बिघामा २ सय ५० मन धान फलाउँछन्। प्रदेश १ का झापा, मोरङ र सुनसरीका किसान भुसको भाउ मा धान बेच्नुपरेको गुनासो गर्छन्। व्यापारी र बिचौलियाले तोकेको मूल्यमा नबेचे किसानको धान बिक्दैन। उनीहरूले गाउँगाउँमा सिन्डकेटै लगाएको गुनासो गर्छन्, किसान। एक व्यापारी पुगेको गाउँमा अरू नजाने भएकाले बाध्य भएर उनीहरूले तोकेको भाउमा धान बिक्री गर्नुपर्ने बाध्यता रहेको बूढीगंगाका यादव बताउँछन्। हामी सोझै मिलसम्म पुग्ने अवस्था छैन, उनी भन्छन्, व्यापारीले जति भन्यो त्यतिमा धान बिक्री गर्नुपर्छ। नत्र वर्षभरि धानै बिक्री हुँदैन। प्रदेश १ का तीन जिल्लाका किसानले दुई बालीसम्म धानखेती गर्छन्। तर, न उनीहरूले चैते धानको उचित मूल्य पाउँछन् न त बर्खेकै। किसानका अनुसार बर्खे रोप्नुपर्ने भएकाले चैते उत्पादन थन्क्याउन ठाउँ अभाव हुन्छ। पानी परे भिज्छ। यसको फाइदा बिचौलिया र व्यापारीले उठाउने गरेका छन्। बर्खे धान आफूहरूले नउठाए कसैले उठाउँदैन भन्दै किसानलाई थर्काएर पनि सस्तोमा खरिद गर्ने गरेको झापा गाउँपालिकाका रामशरण यादव बताउँछन्। खेत र घरघरसम्म व्यापारीभन्दा पनि बिचौलिया बढी पुग्ने गरेको उनको दाबी छ। व्यापारीले सरकारले तोकेभन्दा केही घटाउलान् तर बिचौलियाले त आधा घटाएर मूल्य तोक्छन्, उनी भन्छन्, कौडीको भाउमा धान बिक्री गर्नुपर्ने बाध्यता छ। सरकारले समर्थन मूल्य कार्यान्वयन अनुगमन नगर्दा सस्तोमै धान बिक्री गर्नुपरेको किसान बताउँछन्। खाद्य संस्थानले किसान होइन, व्यापारीसँग धान खरिद गर्छ। सरकारी संस्था नै व्यापारीसँँग धान खरिद गर्छ, जसले गर्दा हामी किसान मारमा परेका छौं, झापा बिर्तामोडका घनश्याम पाठक भन्छन्, संस्थान आफंैले खरिद गरे हुन्थ्यो। कात्तिक ५ गते बसेको मन्त्रिपरिषद् बैठकले धानको समर्थन मूल्य तोकेको थियो। मोटा धान प्रतिक्विन्टल २ हजार ५ सय ३२ रुपैयाँ ८० पैसा र मध्यमको मूल्य प्रतिक्विन्टल २ हजार ६ सय ७३ रुपैयाँ १६ पैसा पर्छ। गत वर्ष मोटाको मूल्य प्रतिक्विन्टल २ हजार २ सय ३१ रुपैयाँ र मध्यमको मूल्य प्रतिक्विन्टल २ हजार ४ सय ६० रुपैयाँ तोकिएको थियो। अघिल्लो वर्ष मोटा धानको समर्थन मूल्य प्रतिक्विन्टल २३ सय ३१ रुपैयाँ २२ पैसा थियो भने मध्यमको २४ सय ६० रुपैयाँ ५७ पैसा। व्यापारीले प्रतिक्विन्टल बढीमा १५ सयदेखि १५ सय ७५ रुपैयाँसम्ममा मात्रै धान खरिद गर्छन्। झापा गाउँपालिकाका किसान त प्रतिक्विन्टल १ हजारसम्ममा बेच्नुपरेको गुनासो गर्छन्। धान बिक्री गर्दा खेती गर्दाको लगानी उठाउन नसकेको गुनासो किसानको छ। प्रदेश कृषि विकास निर्देशनालयको तथ्यांकअनुसार झापामा ८७ हजार ५ सय, मोरङमा ८३ हजार ३ सय र सुनसरीमा ५५ हजार हेक्टरमा धानखेती हुन्छ। खाद्य संस्थान केन्द्रीय कार्यालय (हाल खाद्य व्यवस्था तथा व्यापार कम्पनी) की प्रवक्ता शर्मिला न्यौपाने सुवेदीले किसानसमक्ष पुगेर धान किन्ने योजना नरहेको बताइन्। व्यापारीलाई सरकारले तोकेकै मूल्यमै खरिद गर्न निर्देशन दिइएको उनको भनाइ छ। किसानले गुनासो गरेपछि जानकारी लिने काम भइरहेको छ, उनले भनिन्। चालू आर्थिक वर्ष संस्थानले ३० हजार टन धान खरिद गर्ने लक्ष्य रहेको उनले बताइन्।"
नेकपामा सहमति प्रयास : प्रधानमन्त्री ओली शीर्ष नेतासँग सघन छलफलमा,"काठमाडौं : मन्त्रिपरिषद् पुनर्गठनलगायत विषयमा प्रधानमन्त्री केपी शर्मा ओली नेकपाका शीर्ष नेतासँग सघन छलफलमा छन्। सभामुख चयन, संवैधानिक निकायमा नियुक्तिदेखि पार्टीका आगामी कार्ययोजना बनाउने चटारो पनि उत्तिकै देखिएको छ नेकपामा। संगठनात्मक एकतामा तीन कुनातिर फर्किएका नेताहरूले एक ठाउँमा उभिने संकेत गरेका छन्। असमझदारी हटाउँदै जान अध्यक्षद्वय ओली र पुष्पकमल दाहालसहित वरिष्ठ नेता माधवकुमार नेपाल एकमत देखिएका छन्। यसअघि एकलौटी निर्णय गरेको आरोप खेपेका ओलीले पछिल्ला दिनमा भने सहमतिको संस्कार बसाउन खोजेको टिप्पणी नेताहरूले गर्न थालेका छन्। ओलीले दाहाल र नेपाललाई विश्वासमा लिन खोजेको देखिन्छ। तीन महिनायता तिक्ततापूर्ण सम्बन्धमा रहेका नेपालसँग उनले समझदारीको प्रयास थालेका छन्। पार्टीभित्र असमझदारी बढाउने होइन, सबै शीर्ष नेता मिलेरै पार्टी र सरकारलाई गति दिने हो। त्यसको महसुस शीर्ष नेताहरुले गर्नुभएको छ, ओलीनिकट स्थायी समिति सदस्य छविलाल विश्वकर्माले भने, शीर्ष नेताहरू अविश्वास हटाई समझदारी जुटाउन लाग्नुभएको छ। नेताहरूबीच चरणचरणमा छलफल भइरहेको छ। यस्ता छलफल एकले अर्का नेतालाई जानकारी गराएरै गरिरहेको बालुवाटार स्रोतले बतायो। उहाँहरूले जहाँजहाँ जसरी छलफल गरिरहनुभएको छ त्यसको जानकारी एकापसमा गराएरै भइरहेको छ, प्रधानमन्त्रीको निजी सचिवालयका एक सदस्यले भने। नेपाल पक्षधर नेता भने ओलीप्रति अझै विश्वस्त देखिएका छैनन्। मुखले होइन, व्यवहारबाट सन्देश दिन सक्नुपर्छ, एक नेताले भने। प्रधानमन्त्री निवास बालुवाटारमा बिहीबार पनि ओली र दाहालबीच दुई चरणमा छलफल भयो। दिउँसो भने महासचिव विष्णु पौडेलसमेत सहभागी थिए। पार्टी बैठक बोलाउने विषयमा गृहकार्य भइरहेको छ। मितिको टुंगो लागेको छैन, महासचिव पौडेलले अन्नपूर्णसँग भने। नेकपाले सचिवालय बैठक बोलाएर लगत्तै स्थायी समिति बैठक बस्ने तयारी छ। गत पुसयता स्थायी समिति बैठक बसेको छैन। प्रधानमन्त्री ओली पार्टीभित्रको अन्तरविरोध समाधान गर्न कस्सिएका देखिन्छन्। नेपाललाई बालुवाटार बोलाएर उनले तिक्तता मेट्ने प्रयास गरेका छन्। मंगलबार र बुधबार उनले नेपालसँग एक्लाएक्लै भेटवार्ता गरेका थिए। पार्टीको अनुशासन आयोग अध्यक्षमा नेपालनिकट अमृत बोहरालाई चयन गरिएसँगै ओलीले नेपाल पक्षलाई पनि समेटेर अघि बढने सन्देश दिएको नेताहरू बताउँछन्। ओलीसँग संवादहीनता तोडिएसँगै बिहीबार दाहाल भेट्न नेपाल खुमलटार पुगेका थिए। खुमलटारमा दाहाल, नेपाल र नारायणकाजी श्रेष्ठबीच छलफल भएको थियो। दिउँसो गृहमन्त्री निवास पुल्चोकमा पनि नेकपा नेताहरूबीच छलफल भएको थियो।"
भगवान् रामले मुद्दा जिते,"पशुपतिनाथ मन्दिरपरिसरमा एउटा वराह अवतारको मूर्ति छाडी सबै पुराना पत्थरका मूर्तिमा तरबार प्रहार गरेर चोट पुराई दाग खत लागेको छ भनी मेरा एकजना इतिहासको ज्ञान राख्ने मित्रले बताएका थिए। त्यसको कारण थियो६ सय ७० वर्षअघि सन् १३४९ मा बंगालका मुसलमान राजा सुल्तान समसुद्दिन इलियास शाहका २० हजार सेना तराई, पहाड गर्दै काठमाडौं पुगे। उनीहरूले पशुपतिनाथको सुन, चाँदी, तामा, पित्तल सबै लुटे। आक्रमणका बेला ती समसुद्दिनका सैनिकहरूले पशुपति परिसरका सबै मूर्तिमा तरबारले हान्दै सानाठूला क्षति पुर्याए। यसो गर्नुको कारण थियोबंगालका शासक समसुद्दिन कट्टर इस्लाम धर्म मान्दथे। कट्टर इस्लाम धर्मले बुतपरस्ती अर्थात् मूर्तिपूजा गर्नु अधर्म थियो। किनभने सबैभन्दा ठूलो सर्वशक्तिवान् एक मात्र अल्लाह रूप नभएको, आकृति नभएको र कुनै आकार नभएका निराकार छन्। यस्तो निराकार सबैभन्दा ठूलो शक्तिको मूर्ति बनाउनु अधर्म हो। कसैको मूर्ति बनाउनु पूजा गर्नु हुँदैन। त्यसैले समसुद्दिनका सैनिकहरूले साथमा तरबार हुँदा त्यसैले मूर्तिहरूमा हाने। यस आक्रमणको मुख्य लक्ष्य पशुपतिनाथ मन्दिरका सुन, चाँदी, तामा, पित्तल, चल सम्पत्तिहरू लुटेर लैजाने र गौण उद्देश्य मूर्ति तोड्ने वा क्षति पार्ने काम पनि थियो। वराहको मूर्ति मात्र किन कुनै आक्रमणको खत नलागी जस्ताका तस्तै रहन गयो भने वराह अर्थात् बँदेल वा सुँगुरको मासु खानु त परै जाओस्, सुँगुर छुनसम्म पनि ठूलो पाप हुन्छ भन्छ, इस्लाम धर्म पुस्तक कुरानले। त्यसैले समसुद्दिनका सैनिक कसैले तरबारले वराह मूर्तिलाई छोएन। मन्दिर मासेर मस्जिद हाम्रो देशको इतिहासमा मन्दिर तोडेर, ध्वस्त पारेर त्यही ठाउँमै मस्जिद बनाएको कुनै कालखण्डमा भएको एउटा घटना पनि रेकर्डमा छैन। यसको कारण सजिलै बुझ्न सकिन्छ नेपाल कहिल्यै कुनै अफगान, पठान वा मुगल शासकको कब्जामा भएन। चाहे सिम्रौनगढ होस्, चाहे काठमाडौं होस्, विदेशी आक्रमणकारीहरू कुनै कारण वा कारणले काठमाडौं र सिम्रौनगढबाट लुटपाट गरेर मात्र फर्केका छन्। ब्रिटिस इस्टइन्डिया कम्पनीका सैनिकहरू किनलकको नेतृत्वमा सिन्धुलीगढीसम्म पुगे। तर गोर्खालीहरूले लडेर उनीहरूलाई भगाए र उनीहरूको काठमाडौं कब्जा गर्ने प्रयास विफल भयो। ज्यान बचाउन भाग्दा ब्रिटिस सैनिकहरूले फालेका र छाडेका हतियार नेपाली सेनाले हात पार्यो। रामको नाम र राममन्दिर अयोध्या उनी जन्मेकै ठाउँमा नाराका कारण यति ठूलो राजनीति नाफाको सफलता भएको देखेर भारतीय जनता पार्टी झन्झन् कट्टर रामभक्त हिन्दुत्ववादी हुँदै गएको हो। सबै छिमेकी देशहरू भारत, पाकिस्तान, श्रीलंका र संसारकै पनि केही छाडी सबैजसो देशमा स्वतन्त्रता दिवस मनाउँछन्। तर, नेपालमा कहिल्यै स्वतन्त्रता दिवस मनाएनन्। किनभने हामी कहिल्यै कुनै विदेशी शासकको प्रत्यक्ष कब्जामा भएनौं। हाम्रो देशको राष्ट्रिय झण्डा संसारकै सबैभन्दा पुरानो हो। यो लिच्छवी, मल्ल, शाह प्रजातन्त्र आएपछि र गणतन्त्र आएपछि पनि उही छ। संसारका अरू सबै देशको झण्डा चारकुने छन् भने हाम्रो दुई त्रिकोण भएको परापूर्वकालदेखिकै छ। छिमेकी विशाल भारतमा इस्लाम धर्मावलम्बी शासक नवाब, सुल्तान र वादशाहहरूका पालामा ठाउँठाउँमा हिन्दु मन्दिरहरूलाई भत्काई, मूर्तिहरू तोडेर, फालेर त्यसै ठाउँमा मस्जिदहरू सयौं वर्ष निरन्तर बनाइराखिए। हामी कैयन् जनाका पुर्खाहरूका पालादेखि काशी वा वाराणसी नामको विश्वनाथ मन्दिर पुगेका छौं। किनभने काशी विश्वनाथ हिन्दुहरूको सबैभन्दा ठूलो तीर्थस्थल मानिन्छ। तर विश्वनाथ मन्दिरसँगै एकदम टाँसिएको एउटा मस्जिद छ। भारतीय इतिहासकारहरू भन्छन्कि यो ठाउँ मस्जिद भएको ठाउँ नै साबिकको विश्वनाथ मन्दिर थियो। तर मुगल बादशाह औरंगजेबको पालामा त्यो मन्दिर ध्वस्त पारी मस्जिद बनाइएको हो। अहिले त्यो मस्जिदसँग छेउ काशी विश्वनाथको मन्दिरचाहिँ इन्दौरकी मराठा महारानी अहिल्याबाइ होल्करद्वारा बनाइएको हो। यो वर्तमान विश्वनाथ मन्दिर मात्र सन् १७८० अर्थात् ३ सय ३१ वर्ष पहिले बनेको हो। रामजन्म भूमिबाबरी मस्जिदको मुद्दा मुगल साम्राज्यपछि कमजोर हुँदै गयो। बलिया मुलमान बलियो पार्दै लगे। ब्रिटिस इस्टइन्डिया कम्पनीका गभर्नरहरूले सुरुसुरुमा उनीहरूको तात्कालिक मुख्य सचिव मुसलमान शासकहरू हुँदा हिन्दुहरूको मन्दिर भत्काउने वातावरण हट्यो। औरंगजेब र अरू इस्लामिक शासकहरूको हिन्दुविरोधी कट्टरता र धार्मिक दमन रोकिँदा ब्रिटिस इस्टइन्डिया कम्पनीप्रति सुरुमा पहिलेपहिले साधारण हिन्दुहरूले स्वाभाविक रूपले मनमनै राहत अनुभव गरे। ब्रिटिसहरूले पनि भारतीयमाझ फुटाऊ र शासन गर नीतिअन्तर्गत प्रारम्भमा सर्वसाधारण बहुसंख्यक हिन्दुहरूलाई मानसिक राहत पुग्यो। ब्रिटिसहरूले हिन्दुहरूका लागि छुट्टै हिन्दु व्यक्तिगत कानुन र मुसलमानका लागि छुट्टै मुहमद्दन व्यक्तिगत कानुन र इसाइहरूका लागि पनि अलग कानुन बनाए। अहिले पनि यी कानुन भारतमा चलिराखेका छन्। जजिया अर्थात् जो मुसलमान धर्म मान्दैन अर्थात् हिन्दु सर्वसाधारणले पनि हिन्दु धर्म मानेबापत अतिरिक्त कर तिर्नुपर्ने विशेष कर अब ब्रिटिसकालमा रहेन। जहाँ मन्दिर थियो, त्यहाँ मन्दिर रहने, जहाँ मस्जिद रहेन त्यहाँ मस्जिद रहने साथै अब क्रिस्चियन चर्चहरू पनि बन्न थाले। मस्जिदभित्र राम सन् १९४७ मा ब्रिटिस दासताबाट भारत स्वतन्त्र भएको दुई वर्षपछि सन् १९४९ मा अयोध्यामा बाबरी मस्जिद रहेको ठाउँ हिन्दु महासभाका मान्छेहरूले चुपचाप लगेर कोही नभएको बेला रामको मूर्ति राखिदिए। त्यस कुरालाई लिएर हिन्दु मुसलमानले एकअर्कालाई मार्ने दंगाहरू नहोऊन् भनी सरकारी प्रशासनले त्यहाँ ताला लगाइदियो र विशेष सुरक्षा प्रबन्ध गर्यो। मुसलमानहरूद्वारा यो मस्जिद हाम्रो हो र सरकारद्वारा खुला गरियोस् भनी मुद्दा दायर गरियो। हिन्दुहरूले पनि यो अयोध्यामा रामको जन्म यसै ठाउँ भएको हुँदा त्यो राम मन्दिर भत्काएर मुसलमान बादशाह बाबरका पालामा मस्जिद बनाइएको हुँदा यसमा रामको अधिकार छ भनी मुद्दा हालियो। मुद्दा चलिरहेको थियो। सन् १९८४ मा वर्तमान शासक पार्टी भारतीय जनता पार्टीको लाकेसभामा नगण्य जम्मा दुई स्थान मात्र थियो। दुई वर्षपछि सन् १९८६ मा लालकृष्ण आडवाणी भारतीय जनता पार्टीको अध्यक्ष भए। अब उनले र भारतीय जनता पार्टीले कट्टर हिन्दु धार्मिक भावना उचाल्न थाले र राम जन्मेकै ठाउँ रामको मन्दिर बनाउनुपर्छ भनी आवाज उठाउँदै लगे। भारतीय जनता पार्टीले अब हिन्दु महासभा, राष्ट्रिय स्वयंसेवक संघ, विश्व हिन्दु परिषद्, बजरंग दल इत्यादिको साथ सम्बन्ध प्रगाढ पार्दै मन्दिर वहीं बनाएगें अर्थात् अयोध्यामा बाबरी मस्जिद भएको ठाउँमा मन्दिर बनाइछाड्ने भनी सभाहरू, प्रदर्शनहरू, र्यालीहरू गर्न थाले। हिन्दु मतदाताको धार्मिक भावना उचालेर हिन्दु ध्रुवीकरण हुन थाल्यो। परिणाम यो भयो कि सन् १९८४ मा मात्र दुई स्थान जितेको भारतीय जनता पार्टीले पाँच वर्षमै सन् १९८९ मा लोकसभाको चुनावमा ८६ जित्न सफल भयो। रामको नाम र राममन्दिर अयोध्या उनी जन्मेकै ठाउँमा नाराका कारण यति ठूलो राजनीति नाफाको सफलता भएको देखेर भारतीय जनता पार्टी झन्झन् कट्टर रामभक्त हिन्दुत्ववादी हुँदै गएको हो। राम रथयात्राको राजनीति भारतीय जनता पार्टीका अध्यक्ष लालकृष्ण आडवाणीले सन् १९९० को सेप्टेम्बर १२ मा मुसलमान आक्रमणकारीहरूले कैयौंपटक लुटेको सोमनाथ मन्दिरबाट २५ सेप्टेम्बरदेखि राम रथयात्रा प्रारम्भ गर्ने गुजरात महाराष्ट्र, आन्ध्र प्रदेश, मध्य प्रदेश र बिहार हुँदै एक महिना पाँच दिनपछि अयोध्या पुग्ने मार्गरेखा घोषित गरे। उनको रथयात्राका साथ हिन्दु देवीदेवताको जस्तो भेषभूषा लगाएकाहरू पनि हुन्थे। हजारौं धार्मिक स्वयंसेवक (कार सेवक) हरू पनि हुन्थे। लडाका र जुझारु धार्मिकताका साथ उनीहरू नारा लगाउँथे, गर्व से कहो, हम हिन्दु है। अरू पनि त्यस्तै उन्मादी भावात्मक नारा लगाउँथे। जिन्दगीका काम अब रामको नाम। एक महिना पाँच दिनमा हरेक दिन ६ ठाउँमा सभा गर्दै यो लालकृष्ण आडवाणीको रथयात्राले भारतमा ठूलो चर्चा पायो। केही प्रान्तको हजारौं किलोमिटर पार गरिसकेपछि तत्कालीन भारतीय प्रधानमन्त्री पीभी सिंहले तत्कालीन बिहारका मुख्यमन्त्री लालु यादवसँग बिहार भएर उत्तर प्रदेश अयोध्या आउने हुँदा बिहार प्रवेश गर्नासाथ पक्राउ गरेर आडवाणीको रथयात्रा रोक्ने निर्णय गरे। तय गरेको मिति ३० अक्टोबर १९९० मा आडवाणी र उनका रथयात्री अयोध्या पुग्न पाएनन्। तर लाखौं मानिस अयोध्या पुगे। उत्तर प्रदेशका मुख्यमन्त्री मुलायम सिंहको आदेशले एक लाख ५० हजार स्वयंसेवकहरूलाई पक्राउ गर्यो र अन्यत्र लगी थुनियो। तैपनि चोर बाटो प्रयोग गरी ४० हजारभन्दा बढीको भीड बाबरी मस्जिदछेउ पुग्यो। पुरुषहरूलाई ठेलेर मस्जिद भत्काउन अगाडि बढ्यो। प्रहरीले गोली चलाउँदा १० जना स्वयंसेवक ठहरै भएपछि भीड तितरवितर भयो। तर केही महिनापछि सन् १९९१ मा उत्तर प्रदेशको एसेम्बलीको निर्वाचनमा मुलायम सिंहको समाजवादी पार्टीको हार भयो। भारतीय जनता पार्टीको बहुमत भयो र कल्याण सिंह उत्तर प्रदेशका मुख्य मन्त्री भए। उनी मुख्यमन्त्री रहेकै बखत उनका नेता लालकृष्ण आडवाणीका साथै उमा भारती इत्यादिको नेतृत्वमा लाखौं कारसेवकहरूले पुरुष घेरा तोडी हथौडा, बञ्चरो र अन्य साधनद्वारा ६ डिसेम्बर १९९२ मा बाबरी मस्जिद ध्वस्त पारेर माटोमा मिलाइदिए। १६ वर्ष मुद्दा चलेर यही राम जन्मभूमि बाबरी मस्जिदको विवादका कारण भारतमा बेलाबेला हिंसात्मक दंगाहरू हुन हजारौं मानिस मरेपछि यही ९ नोभेम्बर २०१९ मा भारतको सर्वोच्च अदालतले भारतको आरकिओ लजिकल विभागको उत्खननले मस्जिदमुनि राम मन्दिरको भगनावशेष भेटिएका कारण यो २७७ एकड जमिन रामलल्लाको एकलौटी सम्पत्ति हो र अयोध्या सहरमै मुसलमानहरूको मस्जिद बनाउनलाई पाँच एकड जमिन दिनुपर्ने फैसला सुनायो। भारतको कानुनी परम्पराले देवीदेवता पनि कानुनी व्यक्ति हुन्छन्। रामलल्ला अर्थात् शिशु उमेरको राम अब विवादित जग्गाको स्वामी भए।"
लिम्पियाधुरालिपुलेककालापानी अतिक्रमण : १४ वर्षअघि नै राष्ट्रसंघमा,"काठमाडौं : लिम्पियाधुरा, लिपुलेक र कालापानी सीमा विवादले १४ वर्षअघि राष्ट्रसंघमा प्रवेश पाएको खुलेको छ। नापी विभागका तत्कालीन महानिर्देशक तोयानाथ बरालले यो विषय आफूले राष्ट्रसंघको १७ औं कार्टोग्राफिक सम्मेलन, एसियाप्यासिफिकमा राखेको जानकारी दिएका हुन्। सम्मेलन सन् २००६ सेप्टेम्बरमा थाइल्यान्डको बैंककमा भएको थियो। नेपाल सरकारको प्रतिनिधित्व गरी आफूले लिम्पियाधुरा, लिपुलेक र कालापानीको सीमा विवादलाई प्रवेश गराएको उनले बताए। मैले सन् २००६ मै सीमा विवादलाई राष्ट्रसंघमा प्रवेश गराएको हुँ, उनी भन्छन्, राष्ट्रसंघमा यसको रेकर्ड छ। कार्टोग्राफिक सेक्सन ले उक्त विषयमा आफूलाई उधृत गरेको उनको भनाइ छ। यो सेक्सनले अन्तर्राष्ट्रिय सीमा अद्यावधिक गर्छ। उनले लिम्पियाधुरालाई विवादास्पद र लिपुलेक, कालापानीलाई अतिक्रमित क्षेत्र भनेका थिए। तत्कालीन प्रमाणका आधारमा आफूले लिम्पियाधुरा क्षेत्रलाई विवास्पद क्षेत्र राख्न प्रस्ताव गरेको उनको भनाइ छ। लिम्पियाधुरालाई विवादास्पद शब्द राख्नु आफ्नो गल्ती भएको उनी स्वीकार गर्छन्। त्यो प्रस्ताव पुनरवलोकन गरी लिम्पियाधुरा, लिपुलेक र कालापानी सबैलाई अतिक्रमित क्षेत्र का रूपमै राख्नुपर्ने उनको भनाइ छ। म प्राविधिक मान्छे, त्यस बेला जे प्रमाण थियो त्यसकै आधारमा लिपिम्याधुरालाई विवादास्पद र कालापानीलाई अतिक्रमित क्षेत्र भनेर दर्ता गराएँ, उनी भन्छन्, यो कमजोरी हो, त्यो म स्वीकार गर्छु। तर, अहिले तथ्य र प्रमाणले सबै क्षेत्र अतिक्रमित भएको देखाउँछ। त्यसलाई पुनरवलोकन गर्नुपर्छ। यो विवादलाई अन्तर्राष्ट्रियकरण गर्न जरुरी नरहेको उनको ठम्याइ छ। यो मुद्दालाई अन्तर्राष्ट्रियकरण गर्न त्यति सहज नभएको उनी बताउँछन्। उनका अनुसार भारतद्वारा अतिक्रमित सुस्ता क्षेत्रले भने राष्ट्रसंघमा प्रवेश पाएको छैन। सुस्तालाई भने प्रवेश गराइएको छैन, उनी भन्छन्। सरकारले थाल्यो गृहकार्य सीमा विवाद समाधान र नयाँ नक्सा बनाउन सरकारले गृहकार्य थालेको छ। यस सम्बन्धमा ठोस प्रस्ताव बनाउन सरकारका मुख्य सचिव लोकदर्शन रेग्मीले छलफल थालेका हुन्। प्रधानमन्त्री केपी ओलीको निर्देशनमा रेग्मी, भूमिव्यवस्था, सहकारी तथा गरिबी निवारण मन्त्रालयका सचिव सूर्यप्रसाद गौतम र नापी विभागका महानिर्देशक प्रकाश जोशीबीच छलफल भएको छ। नेपालभारत सीमा समस्या समाधान गर्न गठित परराष्ट्रसचिवस्तरको संयन्त्रका लागि प्रस्ताव बनाउने विषयमा छलफल केन्द्रित थियो। लिम्पियाधुरालाई नक्सामा समेट्न सक्नेनसक्ने विषयमा पनि छलफल भएको स्रोतले बतायो। नेपालको आधिकारिक नक्सामा लिम्पियाधुरा समावेश छैन। कालापानी र लिपुलेकलाई समेटेर गत फागुनमा सरकारले प्रशासनिक नक्सा जारी गरेको थियो। भारतीय प्रधानमन्त्री नरेन्द्र मोदीको नेपाल भ्रमणका बेला सन् २०१४ मै कालापानी र सुस्तामा रहेको सीमा विवाद टुंगो लगाउन परराष्ट्रसचिवस्तरको संयन्त्र बनेको थियो। संयन्त्रको बैठक एकपटक पनि बसेको छैन। कालापानी र सुस्ताबाहेकका सीमा क्षेत्रमा पाँच वर्षदेखि सीमांकन भइरहेको छ। भारतका लागि नेपाली राजदूत नीलाम्बर आचार्यले परराष्ट्रसचिवस्तरको संयन्त्रको बैठक बसाउन पहल गरिरहेका छन्। नापी विभागका पूर्वमहानिर्देशक बरालसँगको फोन वार्तामा राजदूत आचार्यले संयन्त्र बैठक बसाउन भारतीय पक्षसँग कुराकानी भइरहेको जानकारी दिएका थिए। पहल गरेर मात्रै भएन, मिति तोक्नुपर्छ, उनले भने, मसँग फोनमा राजदूत आचार्यले संयन्त्रको बैठक बसाउने पहल गरिरहेको बताउनुभएको छ।"
"कर्मचारीको उमेर हद ६० वर्ष, राज्यविरुद्ध अभिव्यक्ति दिएमा पेन्सन रोक्का","काठमाडौं : २७ वर्षपछि निजामती कर्मचारीको उमेर हद पुनः ६० वर्ष कायम हुने भएको छ। कर्मचारीले यसअघि ५८ वर्षमा अनिवार्य अवकाश पाउँथे। संसद्को राज्य व्यवस्था तथा सुशासन समितिमा छलफलका क्रममा रहेको संघीय निजामती सेवाको गठन, सञ्चालन र सेवा सर्तमा व्यवस्था गर्न बनेको विधेयकमा उमेर हद दुई वर्ष बढाउने सहमति भएको हो। ऐन लागू भएपछि प्रत्येक वर्ष ६ महिनाले अवकाशको उमेर बढ्दै जान्छ। अर्थात् ऐन लागू भएपछि निजामती सेवामा भएको कर्मचारी ५६ वर्ष उमेरको भए उसले ६० वर्षमा अवकाश पाउँछ। ऐन कार्यान्वयनमा आउँदा ५८ वर्ष भएका कर्मचारीले ६ महिना बढी मात्र काम गर्न पाउनेछ। अवकाशको उमेर हद बढाउँदा राज्यलाई व्ययभार कम हुने दाबी संघीय मामिला तथा सामान्य प्रशासन मन्त्रालयको छ। उमेर हद बढाउँदा राज्यको व्ययभार घट्छ। एक जना कर्मचारी ५८ मा अवकाश भयो भने उसको ठाउँमा अर्को कर्मचारी ल्याउनुपर्छ। अवकाश उमेर बढ्यो भने थप दुई वर्ष काम गर्छ र पेन्सनमा जाने खर्च कम हुन्छ। उसले २५ प्रतिशत बढी खर्चमै काम गर्छ, मन्त्रालयका सचिव यादवप्रसाद कोइरालाले भने, अर्को कर्मचारीलाई त्यत्तिकै योग्य बनाउन थप १० वर्ष लाग्छ। २०४९ सालसम्म कर्मचारीको उमेर हद ६० वर्ष थियो। पञ्चायतका कर्मचारी फाल्ने नाममा तत्कालीन सरकारले उमेर हद घटाएर ५८ बनाएको थियो। प्रशासनविद् भीमदत्त भट्टले कर्मचारीको उमेर हद ६० वर्ष बनाउने सहमति सकारात्मक भएको प्रतिक्रिया दिए। उनले भने, मैले पहिलादेखि नै कर्मचारीको उमेर हद बढाउनुपर्छ भन्दै आएको थिएँ। उनले ५८ वर्ष उमेर हद हुँदा पेन्सनका नाममा बर्सेनि अर्बौं व्ययभार बढिरहेको बताए। बर्सेनि तीन हजार थपिन्छन् त त्यतिकै संख्यामा निजामती सेवाबाट बिदा हुन्छन्, उनले भने, यसले देशलाई ठूलो घाटा पुर्याउँदै आएको छ। कर्मचारी व्यवसायी, अनुभवी र दक्ष हुन नपाउँदै अवकाश हुने परिपाटी अन्त्य भएको उनले बताए। बढुवामा कार्यसम्पादनलाई ६० अंक निजामती कर्मचारी बढुवामा कार्यसम्पादनलाई प्राथमिकतामा राखेर मूल्यांकन गर्ने कानुन ल्याउने तयारी भएको छ। कार्यसम्पादनका आधारमा बढुवा गर्नुपर्छ भन्ने उद्देश्यले यस्तो कानुन ल्याउन लागिएको हो। विधेयकमा कार्यसम्पादनलाई ४० अंक दिने प्रस्ताव गरिएको थियो। सांसदहरूले कार्यसम्पादनलाई नै प्राथमिकता दिन जोड गरेपछि ६० नम्बर पुर्याउने सहमति भएको हो। ज्येष्ठताका आधारमा दिइने अंक पनि घटाउने सहमति भएको छ। ज्येष्ठताका आधारमा बढुवा हुँदा १४ अंक दिने सहमति भएको हो। विधेयकमा ज्येष्ठतालाई ३० अंक दिन प्रस्ताव गरिएको थियो। ज्येष्ठताका लागि विधेयकमा चारवटा आधार तोकिएको छ। विधेयकको मस्यौदाको दफा ३५ (क) मा बढुवा हुने पदभन्दा एक श्रेणीमुनिको पदमा ज्येष्ठता लागू भएको मितिलाई आधार मान्ने, (क) अनुसार नभए सो पदमा लोकसेवा आयोग वा बढुवा समितिको सिफारिसको योग्यताक्रमका आधारमा, (ख) अनुसार नभएमा बढुवा हुने भन्दा तल्लो श्रेणीको पदमा ज्येष्ठता लागू भएको मितिका आधारमा र तीनवटै नभए उमेरको ज्येष्ठताका आधारमा ज्येष्ठता मापन हुने सहमति जुटेको हो। यस्तै भूगोललाई आधार मानेर २० नम्बर दिइने सहमति जुटेको छ। विधेयकमा १६ नम्बर मात्र प्रस्ताव गरिएको भए पनि विकटमा कर्मचारी पठाउनका लागि अंक बढाउन सांसदहरू एकमत भएका हुन्। बढुवाका लागि उम्मेदवारको शैक्षिक योग्यताको अंक भने घटाइएको छ। बढुवाका लागि विधेयकमा शैक्षिक आधारलाई १२ अंक प्रस्ताव गरिए पनि ६ अंकमा सहमति जुटेको छ। तालिमबापत पाइने २ अंक हटाइएको छ। राज्यविरुद्ध अभिव्यक्ति दिएमा पेन्सन रोक्का सेवा निवृत्त निजामती कर्मचारीले राज्यविरुद्ध अभिव्यक्ति दिएको र गोप्य सूचना खुलासा गरेको पुष्टि भएमा उनीहरूलाई पेन्सन नदिने सहमति भएको छ। निवृत्त कर्मचारीले पछिल्लो समय यस्ता गतिविधि गर्ने गरेकाले यो व्यवस्था ल्यउनुपरेको मन्त्रालयका सचिव कोइरालाले जानकारी दिए। उनले विदेशमा सूचना बेच्ने प्रवृत्ति बढेको दाबी गरे। सामाजिक सञ्जाल वा सञ्चारमाध्यममार्फत समाजमा द्वेष वा कलह बढ्ने, हिंसा भड्काउने काम गरेमा पनि पेन्सन रोकिनेछ। यी सबै गतिविधिको निगरानी संघीय मामिला तथा सामान्य प्रशासन मन्त्रालयले गर्नेछ। यो प्रावधानबारे कांग्रेस सांसद दिलेन्द्रप्रसाद बडूले भने आपत्ति जनाएका छन्। यो प्रावधान ल्याउँदा अन्याय हुन्छ। द्वेष फैलाउने भनेर कसरी थाहा हुन्छ ? कसले पुष्टि गर्छ, उनले भने, यसले यी सबै काम गरेको पुष्टि अदालतले गर्नुपर्छ। मन्त्रालयका सहसचिव बाबुराम अधिकारीले पेन्सन रोका भए पनि अदालत जाने बाटो भने खुला रहने स्पष्ट पारे। त्यस्तै भ्रष्टाचार, किर्ते, राष्ट्रविरुद्ध जासुसी, लागूऔषध कारोबार, जातीय छुवाछुत, बहुविवाहजस्ता नैतिक पतन देखिने फौजदारी अभियोग अदालतबाट कसुर ठहरिएमा पेन्सन रोकिनेछ। कामको सिलसिलामा दुर्घटना परी घाइते र बिरामी हुने कर्मचारीको उपचार सुविधान सम्पन्न अस्पतालमा सरकारको पूर्ण खर्चमा गर्ने सहमति भएको छ। कर्मचारीमा अनुशासन छैन संघीय मामिला तथा समान्य प्रशासनमन्त्री लालबाबु पण्डितले कर्मचारीमा अनुशासन नभएको टिप्पणी गरेका छन्। उनले त्यही कारण कानुनमै कडाइ गरेर अघि बढ्नुपर्ने बताए। समिति बैठकमा मन्त्री यादवले दुर्गममा सरुवा गर्दा मन्त्रीलाई खराब भन्ने गरेको भन्दै असन्तुष्टि व्यक्त गरे। हानौंला झै गरेर दुई जना उपसचिवज्यूहरू आउनुभएको थियो। तपाईंले खटाएको ठाउँमा खट्नुपर्छ ? के लोकतन्त्र र गणतन्त्र यसैका लागि आएको हो काममा खट्नको लागि ? भनेर उहाँहरूले भन्नुभयो, उनले भने, उहाँहरूले मलाई अन्त खटाए तपाईंलाई सबैभन्दा खराब मन्त्री भन्छौं र थुक्छौं भन्नुभयो। उनले एक कर्मचारीले तालिममा जाने नाममा वर्षभरि उतै बिताएको खुलासा गरे। एकजना कर्मचारी हुनुहुन्छ, एक वर्षमा २१० दिन तालिमका नाममा विदेश गएको रेकर्ड फेला पारेको छु, उनले भने, उसले देशमा कति दिन काम गर्यो होला ?"
प्रधानमन्त्रीको प्रेस सल्लाहकारमा सूर्य थापा,"काठमाडौं : प्रधानमन्त्री केपी शर्मा ओलीको प्रेस सल्लाहकार सूर्य थापा बन्ने भएका छन्। कुन्दन अर्यालको राजीनामा स्वीकृत भएपछि प्रधानमन्त्री ओलीले थापालाई सल्लाहकार बनाउने भएका हुन्। नेकपा नेतृत्व र केही निकट नेतासँगको छलफलपछि प्रधानमन्त्री ओलीले पार्टीको प्रचार विभाग उपप्रमुखसमेत रहेका थापालाई सल्लाहकार नियुक्त गर्ने तयारी गरेका हुन्। थापाले औपचारिक नियुक्ती भने आइतबार पाउने बालुवाटार स्रोतले बतायो। मन्त्रिपरिषद् बैठकले थापालाई नियुक्त गर्ने निर्णय गर्नेछ। थापा यसअघि झलनाथ खनाल प्रधानमन्त्री हुँदासमेत प्रेस सल्लाहकार बनिसकेका नेता हुन्। उनको पृष्ठभूमिसमेत पत्रकारिता भएकाले उनलाई प्रेस सल्लाहकार बनाउने विषयमा सहमति जुटेको स्रोतको दाबी छ। थापा नेकपा केन्द्रीय सदस्यसमेत हुन्। प्रधानमन्त्रीको सचिवालय र सल्लाहकारका सबै सदस्यले राजीनामा बुझाए पनि ६ जनाको नाममात्र स्वीकृत भएको छ। प्रधानमन्त्रीको निर्देशन अनुसार मंसिर १ गतेदेखि लागू हुनेगरी १३ जनाले राजीनामा बुझाएका थिए। प्रेस सल्लाहकार अर्याल, जनसम्पर्क सल्लाहकार अच्युत मैनाली, प्रेस संयोजक चेतन अधिकारी, सचिवालयमा कार्यरत घनश्याम भट्टराई, कृष्ण पौडेल र कम्प्युटर अपरेटर उदय पोखरेलको राजीनामा स्वीकृत भइसकेको छ। राजीनामा स्वीकृत भएका अन्य पदमा कसले नियुक्त पाउने भन्ने टुंगो भने लागि सकेको छैन। सचिवालय स्रोतका अनुसार प्रधानमन्त्रीको सचिवालयका प्रमुख सल्लाहकार विष्णु रिमाल र परराष्ट्र सल्लाहकार राजन भट्टराई, प्रेस विज्ञ रामसरण बजगाईँ, प्रविधि सल्लाहकार हुन् अस्गर अली, स्वकीय सचिव इन्द्र भण्डारी, प्रमुख स्वकीय सचिव राजेश बज्राचार्यलगायतको भने राजीनामा स्वीकृत भएको छैन। प्रधानमन्त्री ओलीले नयाँ ढंगले काम गर्ने योजनासहित सबै सल्लाहकार र सहयोगीलाई राजीनामा दिन निर्देशन दिएका थिए। सोही अनुसार सबै सल्लाहकार र सहयोगीले राजीनामा दिएका हुन्।"
जथाभावी पार्किङले अस्तव्यस्त साँफेबगर,"अछाम : अछामको मुख्य व्यापारीक केन्द्र भनेर चिनिने साँफेबगर बजार जथाभाबी पार्किङले अस्तव्यस्त बनेको छ। बजार क्षेत्रमा पार्किङका लागि उचित स्थान नहुँदा सडकमै जथाभावी सवारी साधन पार्किङ हुने गरेका छन्। अस्तव्यस्त पार्किङले बजार निकै कुरुप बन्दै गएको छ। भने दुर्घटनाका जोखिम पनि बढ्दै गएको छ। सडकमै जथाभावी सवारी साधन रोकेर सडकलाई पार्किङस्थलको रुपमा प्रयोग गर्ने गरिएको छ। सवारी चालकले मनपरी तरिकाले सवारी साधन पार्किङ गर्दा साँफे बगरबासीले हैरानी खेप्नु परेको छ। जथाभावी पार्किङका कारण बजारको शोभा घट्नुका साथै दुर्घटनाको जोखिमसमेत बढेको स्थानीय रुपबहादुर कुँवरले बताए। उनले भने, जथाभावी गाडी पार्किङको समस्या उस्तै छ। अझ नयाँ घर बनाउन थालेकाहरुले समेत सडकमै बालुवा, गिट्टी र ईंट्टा राख्ने गरेका छन्। यसले झन् समस्या निम्त्याएको छ।साँघुरो सडकमा जताततै पार्किग गर्दा साँफेबजार अस्तव्यस्त बनेको उनको भनाइ छ। सवारी साधन पार्किङको व्यवस्था नगर्दा आफूहरुले सडक छेउमा पार्किङ गर्न बाध्य भएको सवारी चालक हर्क बोगटीले बताए। उनले भने, सवारी साधन पार्किङका लागि पार्किङस्थल नै छैन, अनि सडकमै गाडी रोक्नुको बिकल्प नै छैन। हाम्रो रहर होइन बाध्यता हो।नयाँ शहरको रुपमा विकसित हुँदै गएको साँफेबगर बजारमा पार्किङ स्थल नहुँदा बजार क्षेत्रको सुन्दरतामा नै ह्रास आएको छ। बस पार्कका लागि आवश्यक जग्गा नपाउँदा समस्या भएको नयाँशहर आयोजनाका इन्जिनियर मनोज रावलले बताए। उनले भने पहिले सरकारी दररेटमा २२ रोपनी जग्गा खरिदका लागि सम्झौता भयो तर अहिले जग्गाधनीहरुले सरकारी दररेटमा दिन नमानेपछि समस्या भएको छ। नयाँशहरको अन्य काम अगाडि बढे पनि बसपार्कका लागि जग्गा पाउन कठिन भएको छ। मुख्य गरी बस पार्क नहुँदा चुनौती देखिएको निमित्त ट्राफिक प्रहरी प्रमुख दिपक बोहराले बताए। उनले भने, गाडी कतै अरु ठाउँमा लगेर रोक भन्ने अवस्था नै छैन। यहाँका जनप्रतिनिधिरलाई बसपार्कका लागि पटक पटक भन्ने गरेका छौँ। कुनै सुनुवाइ भएको छैन। निमार्ण सामाग्रीसमेत सडकै राख्छन् व्यापारीहरु।"
माछा मार्न लगाएको करेन्टले बालकको मृत्यु,"विराटनगर : मोरङको सुन्दरहरैंचा नगरपालिका५ स्थित बूढी खोलामा आफ्नै बुबासँग माछा मार्न भनेर गएका एक बालकको शुक्रबार दिउँसो करेन्ट लागेर मृत्यु भएको छ। विकास मगरका छोरा ९ वर्षीय रोहन मगरको माछा मार्नका लागि आफन्तले खोलामा लगाएको करेन्टले मृत्यु भएको मोरङ प्रहरीका प्रवक्ता डीएसपी राजकुमार खिँउजुले जानकारी दिए। आफन्त मिलेर खोलामा करेन्ट लगाउँदै माछा मार्ने सल्लाह भएपछि विकास साथमा छोरालाई पनि लिएर खोलातिर गएको खुलेको छ, उनले भने, करेन्टले मरेका माछा टिप्न खोलामा पसेका बालकनै करेन्ट लागेर घाइते भएछन्। करेन्ट लागेर गम्भीर घाइते भएपछि उपचारका लागि विराटनगर ल्याउने क्रममा दिउँसो ३ बजे बाटैमा बालकको मृत्यु भएको डीएसपी खिँउजुको भनाइ छ। शव पोस्टमार्टमका लागि कोशी अस्पतालमा विराटनगरमा राखिएको छ। घटना अनुसन्धानका क्रममा रहेको भन्दै प्रहरीले खोलामा माछा मार्नका लागि करेन्ट लगाउने कोको थिए भन्नेबारेमा खुलाएको छैन। खिँउजुकाअनुसार माछा मार्न खोलामा करेन्ट प्रवाह गरिनु पनि अवैध काम हो। करेन्ट लगाएर खोलामा माछा मार्न कानुनले प्रतिबन्ध लगाएको छ, उनले भने, लुकीछिपी प्रतिबन्धित काम गर्दा बालकको मृत्यु नै हुनु पुग्यो। करेन्ट लागेर बालक घाइते भएपछि आफन्त र परिवारका सदस्यले प्रहरीलाई खवर नगरिकन उपचारका लागि भनेर विराटनगरतर्फ ल्याएका थिए। पछि थाहा पाएर घटनास्थलमा प्रहरी पुग्दा पनि आफन्तले पौडी खेल्ने क्रममा बालकको डुबेर मृत्यु भएको भनेर ढाँटेको डीएसपी खिँउजुको भनाइ छ। उनकाअनुसार पोस्टमार्टमबाट सबै यथार्थ बाहिर आउने थाहा पाएपछि मात्रै परिवारका सदस्यले करेन्ट लागेर बालकको मृत्यु भएको जानकारी दिएका हुन्। मृतक बालकका बुवा विकाशले जिल्ला प्रहरी कार्यालय मोरङमा करेन्ट लगाएर खोलामा माछा मार्ने क्रममा छोराको मृत्यु भएको भन्दै जाहेरी दिएका छन्। तर जाहेरीमा करेन्ट लगाएर माछा मार्नेहरूको कुनै पनि पहिचान खुलाइएको छैन। खोलामा करेन्ट लगाएर अरुले माछा मारिरहेका बेला हामी बुवाछोरा पनि पुग्यौं, विकाशले भने , त्यत्तिकैमा पौडी खेल्नलाई जान्छु भनेर हतारमा खोलामा पसेको छोरो करेन्ट लागेर घाइते भयो। तत्काल उपचारका लागि ल्याइए पनि बाटैमा मृत्यु भएको विकाशले बताए। डीएसपी खिँउजुले घटनाका बारेमा प्रहरीले गम्भीर रूपमा अनुसन्धान गर्दै बालकका परिवारका सदस्य र केही आफन्तलाई निगरानीमा राखिएको जानकारी दिए।"
जंगे पिलर स्थापनाको माग,"परासी : भारतद्वारा अतिक्रमण गरिएको भूमि फिर्ताको माग गर्दै बिहीबार पश्चिम नवलपरासीका सुस्तावासीले जिल्ला सदरमुकाम परासीमा प्रदर्शन गरे। नेपालको कालापानी, लिपुलेक र लिम्पियाधुरालाई भारतले आफ्नो नक्सामा गाभेको भन्दै उनीहरूले उक्त भूमिसहित सुस्ताको अतिक्रमित भूभाग फिर्ता गराउन सरकारसँग माग गर्दै प्रदर्शन गरेका हुन्। भारतविरुद्ध चर्का नाराबाजी गर्दै प्रदर्शनमा उत्रिएका सुस्तावासीले भारतीय नक्सामा समावेश गरिएको नेपाली भूभाग फिर्ता गराउनका लागि नेपाल सरकारको उच्चस्तरीय संयन्त्रले भारतसँग वार्ता गर्दा सुस्ताको विषय पनि उठाउनु पर्ने माग गरे। कुल ४० हजार ९ सय ८० हेक्टर क्षेत्रफल रहेको सुस्तामा स्थानीयले ७ हजार हेक्टर मात्र भोगचलन गर्न पाएका छन्। १९ हजार ४ सय ८० हेक्टर जग्गा विवादित भन्दै कुनै पनि देशका नागरिकले भोगचलन नगर्ने भन्दै छुट्ट्याइएको छ। अतिक्रमित सबै नेपाली भूमिसहित सुस्तामा विवादमा पारेर भोगचलन गर्न नदिएको १९ हजार हेक्टरभन्दा बढी जग्गासमेत फिर्ता गर्न उनीहरूले सरकारसँग माग गरेका छन्। सुस्तामा भूमि विवाद भएपछि कल्भर्ट, रुख र नदीलाई अस्थायी सीमा तोकिएको छ। सुस्ताको सीमा विवाद जंगे पिलर स्थापनाले मात्र समाधान हुने भन्दै सुस्ता बचाऊ अभियानका संयोजक गोपाल गुरुङले दुई देशको संयन्त्रमार्फत सीमांकन गर्न माग गरे। कालापानी, लिपुलेक र लिम्पियाधुराका विषयमा कुरा उठाउँदा सुस्ताको विषय पनि सरकारले उठाउनु पर्छ, गुरुङले भने, अहिले नउठाए फेरि पनि सुस्तावासीले वर्षौंसम्म यही विषयमा लडिरहनु पर्छ। एकै पटक नेपालका सबै सीमा विवाद समस्या गर्न हामी सरकारसँग माग गर्छौं। स्थानीय लैला बेगमले सुस्तामा रहेको जग्गाको लालपुर्जा र नागरिकता नहुँदासमेत समस्या भएको भन्दै सीमा विवादसहित सबै समस्या समाधान गर्न सरकारसँग माग गरिन्। ब्याक अफ इन्डियाको कालो ब्यानरमा सुस्तावासीले अतिक्रमित सम्पूर्ण नेपाली भूभाग फिर्ता गर, भारतीय जाली नक्सा खारेज गर जस्ता नारा लेखिएका प्लेकार्ड बोकेका थिए। प्रदर्शनपछि उनीहरूले निमित्त प्रमुख जिल्ला अधिकारी ज्योतीराज अर्यालमार्फत प्रधानमन्त्रीसमक्ष ज्ञापनपत्र समेत पठाएका छन्। सुस्तामा २ सय ६५ घरधुरीमा ३ हजार १ सय ३३ जनसंख्याको बसोबास छ।"
जंगी अड्डामा यौनजन्य शोषणबारे संवाद,"काठमाडौं : नेपाली सेनाले स्वार्थको द्वन्द्व, अधिकारको दुरुपयोग, यौनजन्य शोषण र दुर्व्यवहारजस्ता विषय आउन सक्ने गुनासो समावेश गरी सैनिक मुख्यालय जङ्गी अड्डामा नेतृत्व संवाद सञ्चालन गरेको छ। प्रधानसेनापति पूर्णचन्द्र थापाको प्रत्यक्ष कमाण्डमा रहेका कार्यालय, विभाग, पृतना, निर्देशनालय र स्टाफको उपस्थितिमा सञ्चालन भएको उक्त कार्यक्रमबाट ऐन, नीति, नियम, नियमावली, आदेश र निर्देशनलाई थप स्पष्ट पार्न योगदान पुग्ने विश्वास लिइएको छ। विभिन्न अवस्थामा विद्यमान नियम कार्यान्वयनमा हुनसक्ने दुविधालाई हटाउन मद्दत पुर्याउने उद्देश्यले आयोजना गरिएको उक्त कार्यक्रममा सैनिक आचरण, अनुशासन, नैतिकता र मूल्यमान्यतामा थप कटिबद्ध भई दिइएको जिम्मेवारी पूरा गर्न प्रेरणा मिल्ने विश्वास गरिएको सैनिक जनसम्पर्क तथा सूचना निर्देशनालयले जनाएको छ। सेनाको प्रत्येक अंगको तल्लो तहका नेतृत्व तथा स्टाफ तहसम्मका सम्पूर्णलाई समावेश गरी आगमी चैत मसन्तभित्र यस्तै अन्तरक्रिया सञ्चालन गर्ने योजना रहेको निर्देशनालयले जानकारी दिएको छ। नेतृत्व संवाद कार्यक्रमले सङ्गठनका सबै तहकालाई प्राप्त अधिकारको सदुपयोग र आर्थिक अनुशासन कायम हुने नेपाली सेनाले विश्वास लिएको छ।"
भीरमा अलपत्र फ्रान्सेली पर्यटकको उद्दार,जोमसोम : राउन्ड अन्नपूर्ण सर्किट हुँदै मुस्ताङ पदयात्राको क्रममा ५ घण्टासम्म भीरमै अलपत्र एक विदेशी महिलाको मुस्ताङ प्रहरीले शकुसल उद्दार गरेको छ । बारागुङ मुक्ति क्षेत्र गाउँपालिका१ स्थित सिङघोपु भन्ने स्थानमा अलपत्र ३२ वर्षीया फ्रान्सेली महिला मारिने चर्लोत्ते तचातको सकुशल उद्दार गरेको जिल्ला प्रहरी कार्यालय मुस्ताङका प्रहरी प्रवक्ता आशीष अधिकारीले जानकारी दिए । उद्दार गरिएकी महिला एक साताअघि एक्लै मनाङदेखि थ्रोरङ्लापास हँुदै मुस्ताङको जोमसोम आउने क्रममा थिइन् । उनी भीरमा अलपत्र परेको सूचना दिउँसो ३ बजे प्रहरीलाई जानकारी गराइएको थियो । उनीसँग जीपीएस भएकाले अलपत्रपरेको सूचना फ्रान्सेली दूतावासलाई जानकारी गराएकी थिइन् । यसपछि दूतावासले मुस्ताङ प्रहरीलाई सूचना गरेको प्रहरी प्रवक्ता अधिकारीले बताए । घटनाको खबर पाउने बित्तिकै प्रहरी निरीक्षक अधिकारीसहितको टोलीले दिउँसो ४ बजे भीरबाट उद्दार गरी उनलाई बारिह ल्याएको थियो । उद्दारपछि प्रहरीको बयानमा उनले आफू ५ घण्टासम्म भीरमा अलपत्र परेको सुनाएकी थिइन् ।
हत्या अभियोगमा दुई पक्राउ,गुल्मी : तीनजनाको हतिया अभियोगमा गुल्मी प्रहरीले दुईजनालाई पक्राउ गरेको छ । गत कार्तिक १६ गते गुल्मीको चन्द्रकोट गाउँपालिकाको हर्चाचौरमा हत्या गरी फालिएका एक महिला र दुई बालिकाको हत्या अभियोगमा प्रहरीले दुई जनालाई पक्राउ गरी सार्वजनिक गरेको हो । पक्राउ पर्नेमा बागलुङ गलकोट नगरपालिका८ ज्यामिरेका ४६ वर्षीय पूर्णबहादुर सुनार र १९ वर्षीय माधव सुनार रहेको प्रहरी कार्यालय गुल्मीका प्रहरी उपरीक्षक राजेन्द्रसिंह खड्काले जानकारी दिए । शुक्रबार उनीहरुलाई सार्वजनिक गर्दै प्रहरीले थप एक जना फरार रहेको जानकारी दिएको छ । उनीहरुलाई जिल्ला प्रहरी कार्यालय गुल्मी र केन्द्रीय अनुसन्धान ब्यूरोको संयुक्त टोलीले पोखरा महानगरपालिका२५ हेम्जाबाट नियन्त्रणमा लिईएको थियो । उनीहरुमाथि मोरङ कानेपोखरी गाउँपालिका३ हरकपुरकी ३२ वर्षीय शिवमाया लिम्बू र उनका जुम्ल्याहा छोरी ७ वर्षीय गंगा र जमुना मगर रहेको हत्या गरेको अभियोग छ । घटना भएको झण्डै एकसातापछि महिला र बालिकाको शव स्थानीयले देखेर प्रहरीलाई खबर गरेका थिए। घटना घटेको लामो समयपछि थाहा पाएको प्रहरीले घटनास्थल पुगेर शव पहिचानका लागि मातहतका प्रहरी चौकी र स्थानीयलाई खबर गरेको जिल्ला प्रहरी कार्यालय गुल्मीले जनाएको छ । दुईसाता बितिसक्दा समेत शवको पहिचान हुन सकेको थिएन । लिम्बू केही वर्षदेखि जुम्ल्याहा छोरीसहित पोखरा महानगरपालिका२५ लामाचौरमा डेरा गरी बस्दै आएकी थिइन् । घटनाका मुख्य योजनाकार भनिएका पूर्णबहादुर पोखरामा होटल सञ्चालन गर्दै आएका थिए । लिम्बू उनकै होटलमा काम गर्दे आएको बुझिएको छ । सोही क्रममा लिम्बू र सुनारबीच शारिरीक सम्बन्ध रहेको खुलेको प्रहरीले जनाएको छ । लिम्बूले पटकपटक सुनारलाई विवाह गर्न आग्रह गर्दे आएकी थिइन् । सुनारले बिवाह गर्छु भन्दै बाग्लुङ घर जाऊँ भन्दै जुम्ल्याहा छोरी गंगा र जमुनालाई लिई कार्तिक ९ गते पोखराबाट बुटवल हुँदै गुल्मीको शान्तिपुर लगेका थिए । उक्त दिन शान्तिरपुरको एक होटलमा बास बसेर राति २ बजेको समयमा गाडी रिर्जभ गरी उनीहरु हर्राचौर पुगेको प्रहरीले जनाएको छ । यसपछि सुनारको समूहले लिम्बू उनकी जुम्ल्याहा छोरीको हत्या गरी पोखरा पुगेको अवस्थामा प्रहरीले पक्राउ गरेको जनाएको छ । प्रहरीका अनुसार घटनामा मृत्यु भएका तीनै जनाको शव पाल्पा जिल्ला अस्पतालमा राखिएको छ । आफन्त आएपछि शवको पोष्टमार्टम गरी शनिबार दिउँसोसम्म बुझाउने प्रहरीको भनाइ छ ।
सरकारी जग्गा बिक्री प्रकरण : उल्टो साईकल यात्रीसहित ४ जना पक्राउ,"गाईघाट : सगरमाथा लोकमार्गको जग्गा ठगी बिक्री गरेको कसुरमा जिल्ला अदालत उदयपुरले बिहीबार चार जनालाई जरिवानासहित कैद सजायको फैसला सुनाएको छ। सजाय पाउनेमा उल्टो साईकल यात्री विरेश दाहालसमेत रहेका छन्। जिल्ला न्यायाधीश मनोज केसीको एकल इजलासले कसुर ठहर गर्दै त्रियुगा नगरपालिका ३ मोतिगडाका ५४ वर्षीय बुद्धिप्रसाद दाहाल, छोरा विरेश दाहाललाई जनही एक वर्ष ६ महिना कैद तथा १५१५ हजार जरिवाना असुल गर्ने गरी फैसला सुनाएको हो। त्यसैगरी ७८ वर्षीय शिवप्रसाद दाहाल र त्रिनपा ६ का दिपेन्द्र चौधरीलाई ९९ महिना कैद तथा जनही १० हजारका दरले जरिवानाको फैसला सुनाइएको श्रेष्तेदार राजकुमार आचार्यले जानकारी दिए। शिवप्रसाद, बुद्धिप्रसाद र विरेश एकै घरका क्रमश: हजुरबुवा, बुवा र नाति हुन्। दाहाल परिवारका तीनमध्ये विरेश अझै पनि फरार रहेका छन्। उनको खोजीकार्य जारी राखिएको प्रहरीले जनाएको छ। अदालतले सरकारी कागजात किर्ते गरेको अभियोगमा भने दशै जनालाई सफाइ दिएको श्रेष्तेदार आचार्यले बताए। अदालतले जग्गा खरिद गर्ने ललितपुरका नेपाल डंगोल, तत्कालीन नापी कार्यालयका निमित्त प्रमुख सर्वेक्षक कुसेश्वर चौधरी, सर्वेक्षक शिवचन्द्र ठाकुर, अमिन जगन्नाथ आचार्य, लेखापढी व्यवसायी हरिप्रसाद ढुंगाना र वडानम्बर ३ का वडासदस्य हरिमाया शाहीलाई सफाइ दिएको उनले बताए। कसुरदारहरुले त्रियुगा नगरपालिका २ मोतिगडास्थित साविकको गाईघाट १ ख किता नं ७०१ को ७ कठ्टा १९ धुर जग्गा नेपाल डंगोललाई १ करोड २७ लाख २० हजार रुपैयाँमा बिक्री गरी ठगि गरेका थिए। त्यसमध्ये १ धुर कसुरदार दहाल परिवारको र बाँकी ७ कठ्ठा १८ धुर जग्गा लोकमार्गको रहेको भन्दै तत्कालीन जिल्ला प्रहरी कार्यालयका एसपी नवराज भट्टले ठगी आरोपमा पक्राउ गरी मुद्दा अघि बढाएका थिए। सडक आयोजनाले तत्कालीन अवस्थामा सडकको नाममा लगतकट्टा गर्न मालपोत र नापी कार्यालयलाई पत्राचार गरे पनि तत्कालीन कर्मचारीले लगतकट्टा नगरिदिँदा योजनाबद्ध ढंगले जग्गा बिक्री हुन् पुगेको प्रहरीको दावी छ। जग्गा खरिद बिक्री पूर्व जग्गा सडकमा पर्ने वा नपर्ने सडकले छोएको वा नछोएको वा घर भए नभएको एकिन गरी सम्बन्धित नगरपालिका वा गाउँपालिकाको वडाले सिफारिस गर्नुपर्ने कानुनी व्यवस्था छ। सोहीअनुरुप त्रियुगा नगरपालिका ३ वडा कार्यालयका कार्यवाहक वडाध्यक्ष हरिमाया साहीले डंगोलले खरिद गरेको जग्गा सडकले छोएको मात्र भनी सिफारिस गरेपछि उनलाईसमेत प्रहरीले नियन्त्रणमा लिएको थियो। उक्त सडक कदमाहागाईघाट सडक खण्ड अन्तर्गत पर्दछ। सडक डिभिजन कार्यालय लाहानले २०६२ सालमै जग्गा प्राप्त गरिसकेको रेकर्डमा देखिन्छ। जग्गा पास गर्दा रजिष्ट्रेसन दस्तुरवापत ५ लाख ८ हजार ८ सय र लाभ कर २ लाख ९२ हजार ९ सय ५८ रुपैयाँ राजस्वसमेत जम्मा भएको मालपोत कार्यालयका प्रमुख नवराज खड्काले बताए। उनले जग्गाको कारोबार भइसकेपछि मात्र बिक्री भएको जग्गा राजमार्गको हो भनेर थाहा पाएको बताए। जग्गा सडकमा परेको थाहा पाउने बित्तिकै मोठ रोक्का राखेको खड्काको भनाइ छ। तत्कालीन निर्माण तथा यातायात मन्त्रालयको २०४६ माघ २३ गते सार्वजनिक सूचना जारी गरी सडकको नाममा जग्गा प्राप्त गर्ने प्रक्रिया थालेको थियो। पछि २०६० सालमा कदमाहागाईघाट सडकखण्डको जग्गा लगत कट्टा गर्न भुसंरक्षण तथा व्यवस्थापन विभागको निर्णयको आधारमा सडकको दायाँ २५ मिटर र बायाँ २५ मिटर जग्गाको लगत कट्टा गरेको हो।"
भिरबाट खसेर विप्लव नेताको मृत्यु,"कालिकोट : नेत्रविक्रम चन्द विप्लव नेतृत्वको नेपाल कम्युनिस्ट पार्टीका एक नेताको भिरबाट खसेर मृत्यु भएको छ। जिल्लाको पलाता गाउँपालिका५ खिन निवासी नेकपाका एरिया कमिटी सदस्य हरिचन्द विक हृदयको भिरबाट खसेर मृत्यु भएको हो। नेकपा जिल्ला सेक्रटरी मनीलाल ऐडीका अनुसार पार्टीका जिल्ला सचिवालय सदस्य, दलित मुक्ति मोर्चाका केन्द्रीय सदस्य तथा कर्णाली ब्यूरो संयोजक पदमबहादुर विकका दाइ नेकपा कालिकोटको एरिया नम्बर ५ का सदस्य हरिचन्द्र विकको बिहीबार साँझ स्थानीय भीरबाट खसेर मृत्यु भएको छ, पार्टीले सार्वजनिक गरेको विज्ञप्तिमा भनिएको छ, उनी छलाहाँ गाउँबाट खिन घरतिर जाँदै गर्दा भीरबाट खसेका हुन्। उनको घटनास्थलमै ज्यान गएको हो। नेकपा कालिकोटले शोक वक्तव्य जारी गर्दै पार्टीको एरिया कमिटी सदस्य विकको निधनले सिंगो पार्टीलाई ठूलो क्षति भएको जनाएको छ। नेकपा कालिकोटका इन्चार्ज कर्णबहादुर भण्डारी बिराड र जिल्ला सेक्रेटरी मनिलाल ऐडी रणदीपले संयुक्त रुपमा शोक वक्तव्य निकाल्दै पार्टीका जुजारु नेता विकको निधनप्रति दुःख व्यक्त गर्दै मृतकप्रति श्रदाञ्जलि दिँदै उनका परिवारजनमा समवेदना दिएका छन्।"
"प्यूठानमा जिप दुर्घटना, ३ जनाको मृत्यु",प्यूठान : प्यूठानमा जिप दुर्घटनामा परी तीन जनाको मृत्यु भएको छ । बिहीबार स्वर्गद्वारी नगरपालिका४ भिंगृदेखि खालतर्फ जाँदै गरेको ग २ च ५२४९ नम्बरको पिकअप जिप स्थानीय मनभीर भन्ने स्थानमा दुर्घटना भएको थियो । घटनास्थलमै एक जना र अन्य दुईजनाको उपचारका क्रममा भैरहवा मेडिकल कलेजमा मृत्यु भएको जिल्ला प्रहरी कार्यालय प्यूठानले जनाएको छ। प्रहरीका अनुसार स्वर्गद्वारी नगरपालिका२ जोगिमाराकी २५ वर्षीय बिना विक र उनका आठ वर्षीय छोरा आन्न विकको उपचारका क्रममा मृत्यु भएको हो। स्वर्गद्वारी खालकी ४० वर्षीय नजरी विकको घटनास्थलमै ज्यान गएको थियो । गाडी चालक घाइते छन् । उनको भैरहवा मेडिकल कलेजमा उपचार भइरहेको प्रहरीले जानकारी दिएको छ। बिहीबार बिहान पानी बोकेर भिंगृबाट स्वर्गद्वारी तर्फ जाँदै गरेको जिपसडकबाट करिब तीन सय मिटर तल खसी दुर्घटना भएको हो ।
श्रीमतीसँगैको फोटो देखेपछि युवकको हत्या,"राजविराज : श्रीमतीसँगै बसेर फोटो खिचाएका युवकको हत्या गर्ने अभियुक्तलाई प्रहरीले पक्राउ गरेको छ । श्रीमती र गाउँकै एक युवकको फोटो सँगै देखेपछि युवकको हत्या गर्ने अभियुक्तसहित दुई जनालाई बिहीबार प्रहरीले पक्राउ गरी थुनामा राखेको हो। जिल्ला न्यायाधीश नन्दकिशोरप्रसाद यादवको इजलाशले सप्तरीको सुरुङ्गा नगरपालिका३ विषहरियाका ४६ वर्षीय महेन्द्र सदा र २५ वर्षीय अनील सदालाई पुर्पक्षका लागि राजविराज कारागारमा थुनामा पठाएको हो । दुई वर्ष पाँच महिनाअघि सोही ठाउँ बस्ने १९ वर्षीय फुल्चनकुमार मण्डललाई विष खुवाइ हत्या गरेको अभियोगमा उनीहरू असोज ३० गते पक्राउ परेका थिए । श्रीमति र अविवाहित फुल्चनले सँगै खिचेको फोटो फेला पारेपछि उनीहरूबीच प्रेम सम्बन्ध रहेको ठानी वैदेशिक रोजगारबाट फर्किए लगत्तै महेन्द्रले योजना बनाएर हत्या गरेका रहेछन् इलाका प्रहरी कार्यालय कडरबोनाका इन्स्पेक्टर रामराजा केशरीले भने। केशरीका अनुसार रक्सी खान बजारमा बोलाइ विषादी मिसाएको रक्सी खुवाएर सुनियोजित तरिकाले हत्या गरी फरार रहेका महेन्द्र र अनीललाई पक्राउ गरी अदालतमा बुझाइएको हो । रक्सीमा विषादी मिसाएर खुवाएपछि फुल्चनले आत्महत्या गरेको हल्ला फिंजाएर आरोपितहरूले घटनालाई ढाकछोप गर्ने प्रयास गरेको जनाउँदै फुल्चनकी आमा हन्सीदेवी मण्डल खत्वेले उजुरी दिएकी थिइन् । सँगै रक्सी खान बोलाएर फुल्चनको रक्सीमा विषादी मिसाएको थाहा पाएपछि हत्याको उजुरी दिएको उनले बताइन्। प्रहरीका अनुसार रक्सी खान बोलाइ ०७४ असार ७ गते दिउँसो साढे ३ बजे रक्सीमा विषादी चक्की हालेर खान दिएकै कारण फुल्चनको मृत्यु भएको हो । मृतककी आमाको उजुरीका आधारमा आरोपितहरूमाथि कर्तव्य ज्यानको उजुरी दर्ता भए पनि दुई वर्ष चार महिनासम्म कोही पक्राउ परेका थिएनन् । भाइ र आफन्तहरूसँग मिलेर गाउँकै युवकको हत्या गरेर फरार आरोपितहरू महेन्द्र र अनील गाउँमै फेला परेपछि पक्राउ परेका हुन् । अन्य आरोपितहरू सोही ठाउँका महेन्द्रका भाइ ४४ वर्षीय जोगेन्द्र सदा, २४ वर्षीय अर्जुन सदा, २३ वर्षीय प्रदिप सदा र २२ वर्षीय अजित सदा फरार छन् ।"
पूर्वी सीमामा पनि अतिक्रमण,"पशुपतिनगर : नेपालभारत सिमानामा पर्ने छब्बिसेबाट पर्यटकीय स्थल अन्तु जोड्ने सडक निर्माण रोकिएको छ। भारतले ६० फुट छाडेरमात्र सडक बनाउन भनेपछि अन्यत्र सडक निर्माण भइरहे पनि छब्बिसेमा सडक जोडिन पाएको छैन। सूर्योदय नगरपालिका४ का वडाध्यक्ष उदय लावती भन्छन्, यो त एउटा उदाहरण मात्रै हो। सिमानामा बस्नेलाई कल्यिै शान्ति छैन। सघन सहरी तथा भवन निर्माण आयोजनाले यस वर्ष सिमानाबाट ८ सय मिटर सडक कालोपत्रे गर्ने भनेपछि उत्साहित स्थानीयको उत्साह भारतीय सीमा सुरक्षा बलको एउटै उर्दीले निरासामा परिणत भएको उनले बताए। छब्बिसेमै सडक जोडिन नपाएपछि उनीहरूले सूर्योदय नगरपालिकासँग हारगुहार गरेका छन्। लावतीले भने, समस्या समाधान हुने आसमा छौं। भारतीय सुरक्षाकर्मीलाई खुसी नपारे सीमाका बासिन्दाले पाइलैपिच्छे ज्यादती भोग्नपर्ने पशुपतिनगरका सूर्योदय उद्योग वाणिज्य संघका अध्यक्ष प्रमोद राई बताउँछन्। उनले सुनाए, सिमानामा अघि बढेर बोल्नेलाई अपराधीकै दृष्टिले व्यवहार गर्छन् उनीहरू। हिलेमा नेपालतर्फ सडक बनाउन रोकेको भारतले केही वर्षअघि इलामको सुर्योदय नगरपालिका२ र भारतको राङवाङ ग्राम पञ्चायतको बीचमा पर्ने दसगजा क्षेत्रमा गुम्बा मर्मत गर्नेे भन्दै पक्की संरचना निर्माण गरेको थियो। नापी विभागको टोलीले सीमा स्तम्भबाट दसगजामा निर्माण गर्न लागेको गुम्बा नोमेन्सल्यान्डमै परेको प्रतिवेदन दिएको थियो। सहायक सीमा स्तम्भ ७१७ र ७१८ को बीचमा रहेको गुम्बा दसगजामै परेको छ। अन्तर्राष्ट्रिय सीमा नियमअनुसार सो क्षेत्रको दुवै देशले रेखदेख गर्नुपर्ने तर मानवीय क्रियाकलाप गर्न पाइँदैन। सीमा स्तम्भबाट नेपालतर्फ ३० फुट र भारततर्फ ३० फुट क्षेत्र खाली राख्नु पर्छ। राई भन्छन्, सिमानाको नियम नेपाललाई मात्र लागू हुन्छ भारतलाई लागू नै हुँदैन। फाटकमा नेपाली भूमिमा भारतीय प्रहरीको पोस्ट छ। पशुपतिनगर नाकामै सहायक पिलरको आडमै नेपालतर्फ दसगजामै भारतले भन्सार कार्यालय बनाएको दुई दशक भए पनि नेपालले केही गर्न नसकेको राईको गुनासो छ। भारतले दसगजामै प्रहरीको चमेना गृहसमेत बनाएको छ। प्रदेश १ सरकारले पूर्वाधार विकास कार्यक्रमअन्तर्गत दिएको रकमले सन्दकपुर गाउपालिकाको सन्दकपुरमा करिब एक करोड रुपैया बराबरको पूर्वाधार निर्माण थाल्नासाथ भारतले साउनअघि नै रोकेको काम अझै सुरु हुन सकेको छैन। प्रदेश सरकारले बनाउन लागेको भ्युटावर, पदमार्ग, प्रवेशद्वारलगायत संरचना निर्माणमा भारतले अवरोध गरे पनि नेपाल मौन बसेको भन्दै स्थानीयले आक्रोश व्यक्त गरेका छन्। सन्दकपुर गाउँपालिकाका बासिन्दा नेकपाका नेता उमेश गुरुङ सीमा क्षेत्रमा सरकारको उपस्थिति निकै कमजोर रहेकै कारण स्थानीयले दुःख पाएको बताउँछन्। नेपालतर्फ आहालटारमा बनाउन लागिएको आवासगृहमा पनि भारतले अवरोध गरेको छ। ३ करोड रुपैयाको लागतमा बन्ने आवासगृहका लागि टेन्डर भइसकेपछि भारतले सीमा एकिन नहुन्जेल पूर्वाधार नबनाउन भनेकाले रोकिएको छ।सीमावर्ती पशुपतिनगरमा घर भएकी संविधानसभा सदस्य लीलादेवी श्रेष्ठसँग भारतले हिलेमा जबरजस्ती गाडेको पिलर उखेलेको अनुभव छ। सिमानामा भएको हस्तक्षेपले उनको रगत उम्लिन्छ। उनी भन्छिन्, सरकारले दह्रो खुट्टा नटेकेपछि सिमानाका नागरिकले छिमेकीको थिचोमिचो सहनु परेको छ। रोङ गाउँपालिकाको मेचीखोलादेखि सन्दकपुरसम्म साढे ५२ किलोमिटर सीमा क्षेत्रको निगरानीका लागि गत वर्षदेखि पशुपतिनगर फाटकमा सशस्त्र प्रहरीको बोर्डर अब्जरभेसन पोस्ट (बीओपी) राखिएको छ। बीओपी प्रमुख इन्स्पेक्टर पवन खड्का पोस्ट स्थापना भएपछि सिमानामा निगरानी बढाएको बताउँछन्। भारतले सीमामा करिब ३३ किलोमिटरमा एसएसबी क्याम्प राखेको छ। मानेभञ्याङ, छब्बिसे र सन्दकपुरमासमेत बीओपी राख्न माग गरे पनि सरकारले सुनेको छैन। सशस्त्रको विवरणअनुसार इलामको नेपालभारत सीमा क्षेत्रमा मुख्य र सहायक गरी ३९ सीमा स्तम्भ हराएका छन्। सशस्त्रको सर्वेक्षणमा एउटा जंगे पिलर, १३ मध्यम पिलर र २५ साना पिलर छैनन्। रिपोर्टअनुसार इलामको ९ ठाउँमा सीमा विवाद अझै छ। बिहीबार सत्तारुढ नेकपाको विद्यार्थी संगठन अनेरास्ववियु र युवा संघले इलामको पशुपतिनगरस्थित नेपालभारत सीमाको दसगजामा लिपुलेक, कालापानी र लिम्पियाधुरामा भएको हस्तक्षेप तत्काल बन्द गर्न माग गरेका छन्। सिमानाको फाटकमा उभिएर युवा संघका पेमा उगेन लामाले सदाशयताका साथ नेपाली भूमिबाट पछि हट्न भारतसँग आग्रह गरे।"
आफताब आलाम जेल चलान,"गौर : प्रतिनिधिसभा सदस्य एवं पूर्वमन्त्री मोहम्मद अफताव आलम शुक्रबार जेल चलान भएका छन्। कर्तव्य ज्यान, ज्यान मार्ने उद्योग र विस्फोटक पदार्थसम्बन्धी मुद्दामा उनलाई रौतहट जिल्ला अदालतले थुनामा राखेर मुद्दाको पुर्पक्ष गर्ने फैसला सुनाएको हो। आठ दिन लामो थुनछेक बहसपछि न्यायाधीश दीपक ढकालको इजलासले आलमलाई पुर्पक्षका लागि थुनामा पठाउने आदेश गरेको थियो। आलमलाई गौर कारागार चलान गरिएको अदालतका स्रेस्तेदार गुणराज पराजुलीले बताए। मुद्दामा वादीका तर्फबाट १२ जना र प्रतिवादीका तर्फबाट २८ जना कानुन व्यवसायीले बहस गरेका थिए। १२ वर्षअघि रौतहटको राजपुर फरहदवामा भएको बम विस्फोटनसम्बन्धी मुद्दामा आलमलाई प्रहरीले गत असोज २६ गते पक्राउ गरेको थियो। पहिलो संविधानसभा निर्वाचनको अघिल्लो दिन २०६४ चैत २७ गते साँझ आलमको घरछेउमै उनका काका सेख इद्रिसको गोठमा बम विस्फोट भएको थियो। आलमकै निर्देशनमा बनाउन लागिएको बम विस्फोट हुँदा त्यसको छर्रा लागेर घाइते भएकालाई इँटाभट्टामा हालेर मारेको अभियोग उनीमाथि छ। चुनावमा बुथकब्जा गर्नका लागि ल्याइएका बम विस्फोटमा केही मारिएका थिए भने केही घाइते भएका थिए। विस्फोटबाट क्षति पुगेको गोठ तत्कालै मर्मत गरिएको थियो भने घाइतेलाई पोलिएको भनिएको इँटाभट्टा केही वर्षपछि बन्द भएको थियो। आलमलाई ३२ वर्ष कैद सजाय माग दाबीसहित कात्तिक १९ गते जिल्ला अदालत गौरमा तीनवटा मुद्दा दर्ता भएको थियो। कर्तव्य ज्यान मुद्दामा २० वर्ष, ज्यान मार्ने उद्योगमा १० र विस्फोटक पदार्थसम्बन्धी मुद्दामा दुई वर्ष कैद सजाय मागदाबी गरिएको थियो। यमुनामाई गाउँपालिका ४ का त्रिलोकप्रताप सिंह मारिएको भन्दै बाबु श्रीनारायण सिंह र ओसी अख्तर मारिएको भन्दै आमा रोक्साना खातुनले आलमविरुद्ध कर्तव्य ज्यान मुद्दा दिएका थिए। यस्तै सर्लाही गडैता२ का सफी अहमद र भारत सीतामणिका गौरीशंकर राम चमारले बम विस्फोटमा घाइते भएको भन्दै ज्यान मार्ने उद्योगमा उनीविरुद्ध जाहेरी दिएका थिए। आलमविरुद्ध प्रहरीले विस्फोटक पदार्थसम्बन्धी मुद्दा चलाएको छ। जिल्ला अदालतले आलमलाई मुलुकी फौजदारी कार्यविधि संहिता २०७४ को दफा ८० अनुसार कारागार पठाउन आदेश दिएको हो। अदालतले जाहेरवाला, पीडित र साक्षीको सुरक्षाका लागि प्रहरी प्रधान कार्यालय र जिल्ला प्रहरी कार्यालय रौतहटलाई आदेश दिएको छ। प्रहरी अनुसन्धानपछि जिल्ला न्यायाधिवक्ताको कार्यालयले बद्री सहनी, सेख फजलेहक, सगिर आलम, सेख जमुनई र गौरी शंकर साहविरुद्ध पनि मुद्दा चलाएको थियो। आलमबाहेक सबै आरोपित फरार छन्। २०६५ असार ३० गते महान्यायाधिवक्ताको कार्यालयले रोक्सना खातुन वादी रहेको मुद्दामा कोही कसैउपर मुद्दा नचल्ने र पर्याप्त प्रमाण भेटिए मुद्दा चलाउन सकिने निर्णय गरेको थयो। उक्त निर्णयपछि अर्का पीडित नारायण सिंहले सर्वोच्चमा पुनरावेदन गरेका थिए। सर्वोच्चले २०६९ जेठ १६ गते मुद्दाको गम्भीरतापूर्वक अनुसन्धान गरी प्रचलित कानुनबमोजिम कारबाही गर्न आदेश दिएको थियो। त्यसपछि फैसला कार्यान्वयन निर्देशनालयले जिल्ला प्रहरी कार्यालयलाई दोषीमाथि कारबाही प्रक्रिया थाल्न आदेश दिँदै आएको थियो। अदालतको आदेश नमानेको भन्दै पीडित पक्षले २०७३ मा जिल्ला प्रहरी कार्यालय रौतहटविरुद्ध मानहानि मुद्दा दायर गरेका थिए। त्यसपछि निर्देशनालयले २०७५ चैत ८ गते जिल्ला प्रहरी कार्यालयलाई ताकेता गरेको थियो। आलम असोज २६ गते बिहान गौर चन्द्रपुर सडक खण्डको इद्रिसगेट नजिकैबाट पक्राउ परेका थिए। १२ वर्षअघिको हत्यामा सांसद आलम पक्राउ आलम प्रकरण : प्रमाण लुकाउन इँटाभट्टै बन्द आलम प्रकरण : उजुरीकर्ताले नै फेर्न थाले बयान आलम मुद्दाको बहस सकियो : केही बेरमा निर्णय घटना के हो ? संविधानसभा निर्वाचनमा धाँधलीका लागि ल्याएको बम २०६४ चैत २७ गते आलमका काका शेष इद्रिसको गोठमा विष्फोट भएको थियो। विष्फोटका घाइते तथा मृतकलाई इँटाभट्टामा लगेर जलाएको आरोपमा असोज २६ गते आलम पक्राउ परेका हुन्। अनुसन्धानका क्रममा दर्जनौ व्यक्तिसँग बयान लिइएको प्रहरीले जनाएको छ। पूर्वप्रहरी, त्यस समय राजपुरमा खटिएका प्रहरी अधिकृत, प्रत्यक्षदर्शी, घटनाका घाइते भनिएकासँग प्रहरीले बयान लिएको थियो। मृतक तथा घाइते ओसार्न प्रयोग गरेको भनिएको ट्र्याक्टर तथा घाइतेको उपचार गरिएको भारत मोतिहारीस्थित अस्पतालको रिपोर्ट प्रहरीले संकलन गरेको थियो । सर्वोच्च अदालतको फैसला कार्यान्वयन निर्देशनालयले २०७५ चैत ८ गते पछिल्लो पटक जिल्ला प्रहरी कार्यालयलाई घटनाको अनुसन्धान गर्न पत्राचार गरेको थियो। त्यसपछि उक्त घटनाका मुख्य आरोपित नेता आलम पक्राउ परेका हुन्। यमुनामाई गाउँपालिका४ का त्रिलोकप्रताप सिंहका बाबु श्रीनारायण सिंह र ओसी अख्तरकी आमा रोक्साना खातुनले आलम, उनका भाइ मोहम्मद महताब आलम, मोबिन आलम, शेख भदई र शेख सवेजविरुद्ध प्रहरीमा किटानी जाहेरी दिएका हुन्।"
बसको ठक्करले वृद्धको मृत्यु,प्यूठान : प्यूठानमा बसको ठक्करले वृद्धको मृत्यु भएको छ । बिहीबार राति झिमरूक गाउँपालिका ३ सिम्लेनीमा बसले ठक्कर दिँदा सोहि ठाउँका ६० वर्षीय खिमबहादुर महतको मृत्यु भएको जिल्ला प्रहरी कार्यालय प्यूठानका सूचना अधिकारी प्रहरी निरिक्षक लोकेन्द्र जिसीले जानकारी दिए । महत सडकमा हिँडिरहेको समयमा बादिकोटबाट झिमरूक गाउँपालिका५ मच्छी आउँदै थिए । लु १ ख ७३९२ नम्बरको बसले ठक्कर दिएको प्रहरी निरीक्षक जिसीले बताए । मृतक महतको शबलाई जिल्ला अस्पताल प्युठानमा पोष्टमार्टमका लगिएको छ । थप अनुसन्धानको लागि बस र चालकलाई प्रहरीले नियन्त्रणमा लिएको छ ।
मोरङमा हात्तीले चार घर भत्काए,"विराटनगर : मोरङको उर्लाबारी नगरपालिका४ सिसौलीमा जंगली हात्तीले बिहीबार राति चारवटा घर भत्काइदिएको छ । मेघराज थापा, कविता विक, रीता विक र यामबहादुर धिमालको घर भत्काएर क्षति पुर्याएको इलाका प्रहरी कार्यालय उर्लाबारीका प्रहरी निरीक्षक सुवास राईले बताए । उनका अनुसार कर्कट पाता र फुसको छानो तथा टाटीको बेरा भएका एक तले घरहरु हात्तीले भत्काइदिएको हो । राति १२ बजेको समयमा गाउँ पसेका हात्तीले घर भत्काएर घरमा रहेका चामल र धान खाइदिएको तथा छरेर नष्ट गरिदिएको स्थानीयले बताएका छन् । घर भत्काएर क्षति पुर्याउने तीनवटा हात्ती स्थानीय बासिन्दा, नेपाल र सशस्त्र प्रहरी मिलेर बक्राहा खोलातिर लखेटेको प्रनि राईले बताए । हात्तीले वितण्डा मच्चाउँदा १० लाख बढीको क्षति भएको अनुमान गरिएको प्रहरीले जनाएको छ । त्यस्तै हात्तीले उर्लाबारी३ मंगलबारेस्थित मदन भण्डारी प्रतिष्ठानको पूर्वतिरको गाह्रो पनि भत्काएर क्षति पुर्याएको छ । प्रहरी निरीक्षक राईले प्रतिष्ठानको पाँच मिटर गाह्रो हात्तीले भत्काइदिएको बताए ।"
पत्रकार शिवाकोटी इञ्जा अन्तर्राष्ट्रिय पत्रकारिता पुरस्कारबाट पुरस्कृत,"काठमाडौ : नेपाली पत्रकारहरुको अन्तर्राष्ट्रिय सञ्जाल (इन्जा)ले पत्रकार अजयबाबु शिबाकोटीलाई इञ्जा अन्तर्राष्ट्रिय पत्रकारिता पुरस्कारबाट पुरस्कृत गरेको छ । इञ्जा एसियाले शुक्रबार काठमाडौंको लेखनकुञ्जमा गरेको एक कार्यक्रममा वरिष्ठ मानवअधिकारकर्मी कृष्ण पहाडी, इञ्जा एसियाका अध्यक्ष एवं वरिष्ठ पत्रकार टंक पन्त र पत्रकार महासंघका पूर्व सभापति तारानाथ दाहालले पुरस्कृत पत्रकार शिवाकोटीलाई एक हजार डलर नगदसहित प्रशंसापत्र हस्तान्तरण गरे । पत्रकारिता क्षेत्रमा उल्लेखनीय योगदान पुर्याएवापत शिवाकोटीलाई सो पुरस्कार प्रदान गरिएको बताइएको छ । वरिष्ठ मानवअधिकारकर्मी पहाडीले नेपाली मिडियाले प्रेस स्वतन्त्रता , मौलिक हक, लोकतान्त्रिक आन्दोलनका लागि सबै भन्दा प्रभावकारी भूमिका खेलेको उल्लेख गरे । प्रेस स्वतन्त्रबिना लोकतन्त्र, गणतन्त्रको विकास हुन नसक्ने भन्दै पहाडीले मानव अधिकार र प्रेस स्वतन्त्रता हनन हुने अवस्था आउन नदिन अहिले पनि खबरदारीको आवश्यकता रहेको औंल्याए । संसारभर छरिएका नेपाली पत्रकारहरुको साझा सञ्जाल(इन्जा) को मूख्यालय अमेरिकाको भर्जिनियामा छ । पुरस्कृत पत्रकार हाम्राकुरा डटकमका प्रधानसम्पादक अजयबाबु शिबाकोटीले आफूले पहिलो पटक पाएको पुरस्कारले थप जिम्मेवार हुन प्रेरित गरेको प्रतिक्रिया दिए । उनले प्राप्त गरेको एक हजार डलर पुरस्कारको राशीमध्ये २५ हजार नेपाली रुपैयाँ उपचारका क्रममा हालै मृत्यु भएका युवा पत्रकार डिलप्रसाद शर्माको परिवारलाई हस्तान्तरण गर्ने घोषणा गरे ।"
आलम मुद्दाको बहस सकियो : केही बेरमा निर्णय,"रौतहट : हत्या आरोपमा पक्राउ परेका निलम्बित सांसद मो आफताब आलमको मुद्दामा शुक्रबार थुनछेक बहस सकिएको छ। आठ दिनपछि बहस सकिएको हो। न्यायाधीश दिपक ढकालको इजलासमा मुद्दाका पक्ष तथा विपक्षमा रहेको कानुन व्यवसायीले बहस गरेका छन् । उनलाई थुनामा राखेर मुद्दाको पुर्पक्ष गर्ने की तारेखमा छोडेर अनुसन्धान गर्ने विषयमा आठ दिनसम्म जिल्ला अदालत रौतहटमा पक्ष विपक्षका कानुन व्यवसायीले बहस गरेका छन्। वादीका तर्फबाट १३ र साधारण तारेखमा छाड्नु पर्ने भन्दै प्रतिवादीका तर्फबाट २५ कानुन व्यवसायीले बहस गरेको हुन्। आलमलाई थुनामा राख्ने की तारेखमा छाड्ने भन्ने अदालतको निर्णय केहीबेर पछि आउने छ। २०६४ साल चैत्र २७ गते आलमका काका शेष इद्रिसको गोठमा बम विष्फोट हुँदा घाइते तथा मृत्यु भएकालाई इँटाभट्टामा जलाएको आरोपमा गत असोज २६ गते नेता आलम पक्राउ परेका थिए। सर्वोच्च अदालतको फैसला कार्यान्वयन निर्देशनालयले २०७५ चैत ८ गते पछिल्लो पटक जिल्ला प्रहरी कार्यालयलाई मुद्दाको अनुसन्धान गर्न पत्राचार गरेपछि घटनाका मुख्य आरोपी भनिएका नेता आलम पक्राउ परेको हुन्। रौतहटको यमुनामाई गाउँपालिका ४ का त्रिलोक प्रताप सिंह मारिएको भन्दै बाबु श्रीनारायण सिंह र ओसी अख्तर मारिएको भन्दै आमा रोक्साना खातुनले कतव्र्यज्यान मुद्दामा किटानी जाहेरी दिएका थिए। सर्लाहीस्थित गडैता २ का सफी अहमद र भारत सितामणि जिल्ला बैरगनिया२ का गौरीशंकर राम चमारले बम विष्फोटनमा घाइते भएको भन्दै ज्यान मार्ने उद्योगको उजुरी दिएका थिए। प्रहरीले नेता आलमसहित १० जनाविरुद्ध कतव्र्य ज्यान, ज्यान मार्ने उद्योग र विष्फोटक सम्बन्धी मुद्दा दर्ता गरेको थियो। यस्तै रौतहटको गौरमा शुक्रबार सुरक्षा व्यवस्था कडा बनाइएको छ। आलम पक्राउ परेदेखि नै गौरमा सुरक्षाव्यवस्था कडा बताएको छ। स्थानीय प्रशासनले शुक्रबार आलमको मुद्दाको विषयमा थुनामा राख्ने की छाड्ने निर्णय आउने भएकाले सुरक्षाव्यवस्था कडा बनाएको हो। गौरको ठाउँठाउँमा नेपाल प्रहरी, सशस्त्र प्रहरी परिचानल गरिएको छ। बसपार्क, बिपी चोक, जिल्ला प्रशासन, जिल्ला अदालत लगाएतका स्थानमा ठूलो सख्यामा प्रहरी परिचालन गरिएको छ। ३२ वर्ष कैद सजाय मागदाबी निलम्बित सांसद आलमविरुद्ध ३२ वर्ष कैद सजाय मागदाबीसहित तीनवटा मुद्दा चलाइएको छ। कर्तव्य ज्यान मुद्दामा २० वर्ष, ज्यान मार्ने उद्योगमा १० र विस्फोटक पदार्थसम्बन्धी मुद्दामा दुई वर्ष कैद सजाय मागदाबी गरिएको हो। जिल्ला सरकारी वकिल कार्यालयले कात्तिक १८ गते नेता आलमसहित ११ जनाविरुद्ध जिल्ला अदालत गौरमा अभियोगपत्र दायर गरेको हो। मृतकका परिवारलाई क्षतिपूर्तिको मागसमेत गरिएको छ। बम विस्फोटका दुई घाइतेसहित १२ जना मारिएको भन्दै मुद्दा दर्ता भएको रौतहटका जिल्ला न्यायाधिवक्ता खडिन्द्रराज कटुवालले जानकारी दिए। आलमसहित मोहम्मद महताव आलम, शेख भदई, मोहम्मद मोविन आलम, शेख शेराज, बद्री सहनी, शेख फजलेहक, सगिर आलम, शेख जमुनई, गौरीशंकर साहलगायतलाई प्रतिवादी बनाइएको छ। यो मुद्दामा कात्तिक १९ गतेदेखि थुनछेक बहस सुरु भएको हो। घटना के हो ? संविधानसभा निर्वाचनमा धाँधलीका लागि ल्याएको बम २०६४ चैत २७ गते आलमका काका शेष इद्रिसको गोठमा विष्फोट भएको थियो। विष्फोटका घाइते तथा मृतकलाई इँटाभट्टामा लगेर जलाएको आरोपमा असोज २६ गते आलम पक्राउ परेका हुन्। पक्राउ परेका आलम सांसद पदबाट निलम्वित आलम प्रकरण : प्रमाण लुकाउन इँटाभट्टै बन्द आलम मुद्दामा बोली फेर्दै देउवा : कांग्रेस अनुसन्धानको विपक्षमा उभिन सक्दैन आलमको न्यायाधीशलाई जवाफ : त्यस बेलाको मोबाइल नम्बर बिर्सें प्रहरीहरू भन्छन् थाहा थियो तर सबैले आलमलाई जोगाए तीन दिनपछि आलमको बयान सकियो, आजै थुनछेक बहस सम्पत्ति शुद्धीकरणमा तानिए आलम आलम प्रकरण : उजुरीकर्ताले नै फेर्न थाले बयान अनुसन्धानका क्रममा दर्जनौ व्यक्तिसँग बयान लिइएको प्रहरीले जनाएको छ। पूर्वप्रहरी, त्यस समय राजपुरमा खटिएका प्रहरी अधिकृत, प्रत्यक्षदर्शी, घटनाका घाइते भनिएकासँग प्रहरीले बयान लिएको थियो। मृतक तथा घाइते ओसार्न प्रयोग गरेको भनिएको ट्र्याक्टर तथा घाइतेको उपचार गरिएको भारत मोतिहारीस्थित अस्पतालको रिपोर्ट प्रहरीले संकलन गरेको छ। सर्वोच्च अदालतको फैसला कार्यान्वयन निर्देशनालयले २०७५ चैत ८ गते पछिल्लो पटक जिल्ला प्रहरी कार्यालयलाई १२ वर्षअघिको घटना अनुसन्धान गर्न पत्राचार गरेको थियो। त्यसपछि उक्त घटनाका मुख्य आरोपित नेता आलम पक्राउ परेका हुन्। यमुनामाई गाउँपालिका४ का त्रिलोकप्रताप सिंहका बाबु श्रीनारायण सिंह र ओसी अख्तरकी आमा रोक्साना खातुनले आलम, उनका भाइ मोहम्मद महताब आलम, मोबिन आलम, शेख भदई र शेख सवेजविरुद्ध प्रहरीमा किटानी जाहेरी दिएका हुन्। त्रिलोक र ओसीलाई इँटाभट्टामा हालेर मारेको उनीहरूको उजुरीमा उल्लेख छ।"
हल्लाले आतंकित अर्घाखाँचीका बासिन्दा,"सन्धिखर्क : अर्घाखाँची जिल्लाका विभिन्न ठाउँमा नकावधारी चोरहरू गाउँ पसेको र उनीहरूले बच्चा अपहरण गर्ने व्यक्ति आएको, घरमा ढुंगा हान्ने, ढोकामा हान्ने लगायतका हल्लाले आमनागरिकमा त्रास फैलिएको छ। गाउँमा अफवाह फैलिएका कारण जिल्लाका सर्वसाधारण आतंकित बनेका छन्। सामाजिक सञ्जालमा प्रशस्तै पोष्ट देखिने र गाउँमा पनि केटाकेटी चोर्न अपरिचित व्यक्ति आएको हल्ला एकाएक सामाजिक सञ्जालबाट फैलिएपछि यहाँको अवस्था आतंकित बनेको छ। अग्ला र काला मानिस मुख छोपेर जंगलमा आएको र तिनीहरू गाउँभरि बालबच्चाको खोजीमा हिँडेको भन्ने हल्लाका कारण सदरमुकाम सन्धिखर्कसहित आसपासका गाउँमा युवा रातभर जाग्राम बस्ने गरेका छन्। उनीहरूले गाउँमा गस्ती पनि सुरु गरेका छन्। हालसम्म जति हल्ला चले पनि आधिकारिक केही पनि नभेटिएको प्रमुख जिल्ला अधिकारी विजयराज पौडेलले बताए। सादा पोसाकका सुरक्षाकर्मी यतिबेला गाउँटोलमा परिचालित छन्। कहीँ कतै केही भेटिएको छैन, उनले भने। मंगलबार राति एक्कासि ७ बजेतिर अर्घाखाँचीको सन्धिखर्क नगरपालिका ९ र १० मा अपरिचित व्यक्ति आएर माथिबाट टिन हाने भन्ने कुरा आएको थियो। यो कुरा सामाजिक सञ्जालदेखि स्थानीय प्रशासनसमक्ष जानकारी आयो। त्यसपछि जनप्रतिनिधिको पनि टाउको दुखाइको विषय भएको छ। खबर सुन्नासाथ तत्काल सीडीओ पौडेलसहित सुरक्षा अधिकारी, वडाध्यक्ष लक्ष्मीनारायण चुदालीसमेत हल्ला चलेको क्षेत्रमा पुगेर गाउँले समक्ष जानकारी लिए। आधिकारिक केही थाहा हुन नसकेपछि वास्तविकता थाहा पाउन रातभर प्रजिअ पौडेल सहितका सुरक्षा अधिकारीले जाग्राम बसेर गस्ति पनि गरे। सामाजिक सञ्जालमा हल्ला पिटाएर नागरिकलाई दुःख दिनेको खोजी भइरहेको पौडेलले बताए। जिल्ला प्रहरी कार्यालय अर्घाखाँचीले पनि आतंकित नबन्न सर्वसाधारणलाई आग्रह गरेको छ। पछिल्लो समय फैलिएको हल्लाले जनतामा त्रास फैलिएपछि प्रहरीले विज्ञप्ति जारी गरी हल्लाको पछाडि नलाग्न आग्रह गरेको छ।"
व्यवसायी रुप ज्योति र छोरी सुरुची रिहा,काठमाडौं : ठगी गरेको आरोपमा पक्राउ परेका व्यवसायी डा रुप ज्योति रिहा भएका छन्। प्रमाण पर्याप्त नभएको भन्दै सरकारी वकिल कार्यालयले महानगरीय प्रहरी परिसर काठमाडौंमा पत्र पठाएपछि त्यही फाइलका आधारमा व्यवसायी ज्योति शुक्रबार रिहा भएका हुन्। उनीसँगै छोरी सुरुचीपनि रिहा भएकी छन्। प्रहरीसँग पीडित पक्षलेसमेत पैसा पाइसकेको बताएपछि व्यवसायी ज्योति र उनकी छोरी सुरुची रिहा भएको महानगरीय प्रहरी परिसद् काठमाडौंका प्रवक्ता डीएसपी होविन्द्र बोगटीले जानकारी दिए। व्यावसायिक घराना ज्योति परिवारका ९ जना विरुद्धको अनुसन्धान फाइल बिहीबार सरकारी वकिल कार्यालयले प्रहरीलाई फिर्ता पठाएको थियो। महानगरीय प्रहरी परिसरले ठगीको मुद्दा चलाउन बुधबार उक्त फाइल सरकारी वकिल कार्यालयमा पठाएको छ। काठमाडौंका जिल्ला न्यायाधिवक्ता चन्द्रकान्त खनालले अनुसन्धान पूरा नभएकाले मिसिल फिर्ता पठाएको बताएका थिए। जाहेरवाला विज्ञेन्द्रमान श्रेष्ठले आफूले पैसा पाइसकेको भन्दै जिल्ला न्यायाधिवक्तालाई निवेदन दिएपछि अनुसन्धान मिसिलमा उक्त निवेदनसहित समावेश गरेर प्रहरीलाई फिर्ता पठाएको हो। पूर्व अर्थराज्यमन्त्री तथा व्यवसायी डा रूप ज्योति र उनी छोरी सुरुचीलाई प्रहरीले गत साताको बिहीबार त्रिभुवन अन्तर्राष्ट्रिय विमानस्थलबाट पक्राउ गरेको थियो। गत आइतबार काठमाडौं जिल्ला अदालतले अनुसन्धानका लागि ५ दिन हिरासतमा राख्न म्याद दिएको थियो। काठमाडौंको बाँसबारीस्थित एक हाउजिङ कारोबारको विबादमा १ करोड २६ लाख रुपैयाँ ठगी गरेको भन्दै प्रहरीले ज्याती बाबुछोरीलाई पक्राउ गरेको थियो। अदालतले त्यसअघि नै देवानी प्रकृतिको मुद्दा भनेर ब्याख्या गरिसकेको घटनालाई प्रहरीले पुनः ठगीको मुद्दामा अदालतबाट पक्राउपुर्जी जारी गराएको थियो। ज्योतिले पनि पैसा तिरिसकेको अवस्थामा आफूलाई झुटो मुद्दा लगाएर समातिएको बताएका थिए। उनले गत आइतबार जिल्ला अदालतमा आफूँग ५ करोड रुपैयाँ मागिएको बताएका थिए। उनले नियोजित रूपमा ज्योति परिवारलाई फसाउन खोजेको भने पनि न्यायाधीश ओपप्रसाद अर्यालले उक्त कुरा प्रहरीमा बयान दिन भनेका थिए। व्यावसायिक बृत्तमा पनि यस घटनालाई लिएर सकरारको विरोध भएको छ। थुप्रै व्यवसायिक संगठनले ज्योति परिवार पक्राउनको विरोधका वक्तव्य निकालेका थिए। नेपाल उद्योग वाणिज्य महासंघले ज्योतिलाई रिहा नगरे आन्दोलन गर्ने घोषणा गरेको थियो। रिहा भए लगत्तै ज्योतिलाई फूलमालाले स्वागत गरिएको छ।
