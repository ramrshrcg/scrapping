शीर्षक,विवरण
साना उद्योगलाई संरक्षण,"चालु आर्थिक वर्ष २०७६७७ को सुरुवातदेखि सरकारले ल्याएका कर र मालवस्तु ढुवानीसम्बन्धी नयाँ नियमले खासगरी साना उद्योग व्यवसायलाई मारमा पारेको छ। साना उद्योग, व्यवसायको क्षमता नै नहेरी सरकारले सबैलाई एकैखाले नियम लागू गरेको छ। साना उद्योग, व्यवसाय सानो पुँजी लगानीबाट सुरु भएका हुन्छन्। देशका सबै भूभागमा यस्ता लघु, घरेलु र साना उद्योग व्यवसाय सञ्चालनमा छन्। अर्थतन्त्रको समावेशी विकास र रोजगारी सिर्जनाका दृष्टिले यस्ता उद्योगधन्दा महत्त्वपूर्ण छन्। त्यसैले त साना उद्योग तथा व्यवसायलाई अर्थतन्त्रको मेरुदण्ड मानिन्छ। यस्ता उद्योगलाई सरकारले प्रवद्र्धन र संरक्षण गर्नुपर्छ। ससाना उद्योग र व्यवसायले सरकारले लागू गरेका सबै नियम पालना गर्न सक्दैनन्। यस्ता अनुपालनाले साना उद्योग, व्यवसायको लागत बढाउँछ। एक त साना उद्योग र व्यवसायमा ऋणको उपलब्धता नै कम छ। कर्जाको पहुँच कम भएकाले व्यवसाय विस्तारमा यस्ता उद्यमी, व्यवसायीले सरसापटी र स्वपुँजी लगानी गरेका हुन्छन्। सीपयुक्त जनशक्ति र प्रविधिमा लगानी गर्न उनीहरूलाई सरकारले सहयोग गर्नुपर्ने हो। कतिपय ससाना उद्योग व्यवसाय महिलाले सञ्चालन गरेका छन्। उनीहरूले ग्रामीणमा उपलब्ध जनशक्ति र सीप प्रयोग गरेका छन्। यसले ग्रामीण क्षेत्रमा आर्थिक क्रियाकलाप विस्तार भएको छ। महिलाको सशक्तीकरणमा टेवा पुगेको छ। अहिले सरकारले एक हजार रुपैयाँमाथिको कारोबारमा अनिवार्य स्थायी लेखा नम्बरको बिल काट्नुपर्ने, हरहिसाब राख्नुपर्ने व्यवस्था गरेको छ। कर्मचारीलाई बैंकमार्फत् तलब दिनुपर्ने व्यवस्था गरेको छ। यो नीति लघु, घरेलु उद्योग तथा व्यवसायको धरातलीय यथार्थ नै नबुझी लागू गर्न खोजिएजस्तो देखिन्छ। कुनै गाउँमा महिला मिलेर अचार बनाउने व्यवसाय गर्छन्, बाख्रापालन गर्छन्, ढाका बुन्छन्। उनीहरूको बजार पनि राम्रै छ। तर पनि उनीहरूले हरहिसाब (लेखा) राख्ने सामथ्र्य राख्दैनन्। कतिपयको मासिक एउटै समयमा तलब दिने पद्धति नै हुँदैन। उत्पादन बिक्री भएपछि तोकिएको रकम बाँडफाँट गर्ने चलन समेत कतिपय ससाना व्यवसायमा हुन्छ। उदाहरणका लागि, केही व्यक्तिहरू मिलेर सुन्तला खेती गरे। सुन्तलाको मौसममा बेचेर आर्जन गरे। त्यसको बिक्रीबाट प्राप्त रकम सालबसाली तलबको हिसाब गरेर लिए। अब यस्ता व्यवसाय गर्नेले प्यान बनाएर हरेक महिना बैंकमा तलब कसरी पठाउने भन्ने सरकारका लागि पनि जटिल सवाल हुन्। बैंकबाट तलब दिन कतिपय ठाउँमा बैंक नै पुगेका छैनन्। पुगे पनि यस्ता अभ्यासमा यो तहका उद्यमी व्यवसायी अभ्यस्त छैनन्। यस्ता ससाना व्यवसाय विस्तारका लागि सरकारले संरक्षण दिनुपर्छ। यसले उत्पादन बढाउन मद्दत गर्छ। मुलुकमा कृषि वस्तुकै आयात भयावह बढिरहेको छ। यस्तो अवस्थामा कृषि उत्पादन तथा ससानो स्केलमा प्रशोधन गर्ने, नवप्रवर्तनमा आधारित उद्योग (स्टार्ट अप) हरूमा सरकारले निर्मम कानुन लागू गर्दा उनीहरूका लागि व्यवसायिक वातावरण क्षय भएर जान्छ। सरकारले यस्ता साना उद्योग व्यवसायलाई बरु संरक्षण प्रदान गर्नुपर्छ। उनीहरूलाई कर्जाको पहुँच दिने, प्रविधि खरिदमा सहुलियत दिने, बजार खोजीदिने, उत्पादन संरक्षणका लागि बिमाका कार्यक्रम लैजाने, पूर्वाधार निर्माण गरेर उनीहरूलाई व्यवसाय विस्तारको अवसर दिनुपर्छ। सबै ठाउँमा करमात्र उठाउन खोज्ने र सबैलाई एउटै डालोमा राखेर व्यवहार गर्ने सरकारको नीति प्रत्युत्पादक हुनसक्छ।"
बाढीपछि तराईमा सर्पको बिगबिगी,"बर्दिबास : सर्पले डसेर महोत्तरीको बर्दिबास २ का ४५ वर्षीय शिवनाथ महतोको असार ४ गते मृत्यु भयो। वर्षाले छानो चुहिरहेको थियो। टाली मिलाउन छानोमा हात हालेका उनलाई सर्पले टोक्यो। उनी बर्दिबासस्थित राजमार्गको विश्वकर्मा चोकमा चिया पसल गरेर गुजारा चलाउँथे। भब्सी खोलाको पुल बाढीले बगाएर यातायात अवरुद्ध थियो। बाढीले खोलाको वैकल्पिक बाटो बन्द थियो। उपचारका लागि उनी सर्लाहीको नवलपुरको सर्पदंश उपचार केन्द्र पुगे। तर उपचार सम्भव भएन। समयमा उपचार नपाउँदा उनले ज्यान गुमाए। असार ३० गते रौतहटको यमुनामाई गाउँपालिका१ जृठरहियाका २५ वर्षीया गायत्रीदेवी साहको पनि विषालु सर्पको टोकाईबाट ज्यान गयो। बाढीसँगै आएको विषालु सर्पले डसेर उनको मृत्यु भयो। असार २५ गते सर्पले डसेर अस्पताल भर्ना भएकी हरिवन नगरपालिका ९ कि अढाई वर्षीया सम्पदा बुढाथोकीको ज्यान गयो। बालिकालाई दुई ठाउँमा गोमन सर्पले टोकेको थियो। वर्षाका कारण तराईका जिल्लामा सर्पको बिगबिगी बढेपछि स्थानीयवासी त्रसित छन्। असार २७ देखि साउन २ गतेसम्ममा प्रदेश २ का ८ जिल्लामा २४८ जना सर्पदंशको शिकार भएका इपीडीमीयोलोजी तथा रोग नियन्त्रण माहाशाखाका प्रकाश घिमिरेले जानकारी दिए। सर्प बस्ने दुलोमा पानी भरिएर सर्प बाहिर निस्केको छ, जनस्वास्थ्य निर्देशनालय प्रदेश २ का वरिष्ठ जनस्वास्थ्य प्रशासक विजयकुमार झाले भने, वर्षाले डुबानको समस्या छ। मानिसहरू घरबारविहीन छन्। साता अघिदेखि पाल टाँगेर सडक, बाँध किनारमा रात काटिरहेका छन्। सर्पको बिगबिगी बढेको छ। रातमा बाहिर निस्कँदा टर्चलाइट लिएर मात्र निस्किन उनको सल्लाह छ। असार २७ देखि साउन २ गतेसम्ममा एक सातामा प्रदेशभरमा १५ जनालाई विषालु सर्पले टोकेको थियो। रौत्तहटको गौर अस्पतालमा एक र जनकपुर अञ्चल अस्पतालमा एकजनाको ज्यान गएको छ। प्रदेश २ का ११ ठाउँमा सर्पदंशको उपचार हुन्छ।"
अकुत सम्पत्तिको छानबिनमा १४० जना : नेतादेखि ठेकदारसम्म,"काठमाडौं : अख्तियार दुरुपयोग अनुसन्धान आयोगले भ्रष्टाचारका ९२१ उजुरी उपर अनुसन्धान गरिरहेको छ। जसमा १३० देखि १४० जनामाथि अकुत सम्पत्ति आर्जन गरेको अभियोगमा विस्तृत छानबिन गरिरहेको छ। छानबिनपछि मुद्दा चलाउने तयारी भइरहेको अख्तियार प्रवक्ता प्रदीपकुमार कोइरालाले जानकारी दिए। पोखरेलका अनुसार स्रोत नखुलेको सम्पत्ति, राष्ट्रिय गौरवको आयोजना, र अति रुग्ण आयोजनाको हिनामिना सनम्बन्धी विषयलाई प्राथमिकतामा राखेर अनुसन्धान गरिरहेको छ। सम्पादकहरुसँगको छलफलमा प्रमुख आयुक्त नवीनकुमार घिमिरेले कम्तिमा १४० जनामाथि स्रोत नखुलेको सम्पत्ति आर्जनमा छानबिन भइरहेको बताएका थिए। आयोगले अध्ययन गरेका १ खर्ब १८ अर्बका १ हजार ८ सय ४८ आयोजनाको छानबिन भइरहेको छ। यी आयोजनाको निर्माण कार्य समयमा सम्पन्न नभई अलपत्र अवस्थामा रहेका छन्। २३ अर्ब भन्दा बढी सरकारी रकम मोबिलाइजेसन पेश्की लिएर निर्माण व्यवसायीले अन्यन्त्र प्रयोग गरेका छन्। तर, आयोजना सम्पन्न नभई अधिकांश म्याद थप नै नभएका र कतिपयको पटकपटक म्याद थप भएर पनि काम अधुरै छन्। त्यस्ता आयोजनाको अख्तियारले अनुसन्धान गरिरहेको छ। सार्वजनिक खरिद ऐनमा भएको व्यवस्थाले ठेकेदारले मनपरी गर्न पाएका छन्। प्रवक्ता कोइरालाले सार्वजनिक खरिद ऐनको कारण कतिपय विकास निर्माणका अलपत्र परेकाले ऐन संशोधनको लागि सिफारिस गरिएको बताए।"
बाटोका बीचैमा बिजुलीका पोल,"भक्तपुर : भक्तपुरको चाँगुनारायण नगरपालिका ३ झौखेलस्थित महाँकालबाट यापीभैरव हुँदै सुन्दरथलीको बाटो फराकिलो भयो। दायाँबायाँ फुटपाथसहित बाटो कालोपत्रेसमेत भयो। पहिले सडक छेउमा रहेका विद्युत तथा टेलिफोनका खम्बा पनि कालोपत्रे सडकमा परे। बाटो त फराकिलो भयो तर फराकिलो सडकका बीचमा उभिएका छन् सयौं खम्बा। यी खम्बाले दुर्घटनासमेत बढाएका छन्। सडक फराकिलो भए पनि विद्युत तथा टेलिफोनका खम्बा नसारिँदा दुर्घटना बढेको स्थानीयवासीको गुनासो छ। महाँकालसुन्दरथली सडकमा खम्बामात्रै होइन, ट्रान्सफर्मरसमेत बाटैमा परेका छन्। जसले गर्दा बाटोमा हिँड्ने बटुवा पनि असुरक्षित छन्। सडकमै दर्जनौं विद्युतीय खम्बा ठिङ्ग उभिएको महाँकालसुन्दरथली सडक प्रतिनिधि बाटोमात्रै हो। भक्तपुर जिल्लाभर धेरै ठाउँमा खम्बा हटाउन दर्जनौं निवेदन आएको नेपाल विद्युत प्राधिकरण भक्तपुर वितरण केन्द्रले जनाएको छ। चाँगुनारायण नपा ३ महाँकालबाट यापीभैरव हुँदै सुन्दरथली सडकका विद्युतीय खम्बा। फोटोः ईश्वरकाजी खाइजूअन्नपूर्ण का अनुसार चाँगुनारायण र सूर्यविनायक नगर क्षेत्रबाट मात्रै १७५ वटा खम्बा र एउटा टावरसहितको ट्रान्सफर्मर हटाउन निवेदन परेको परेको छ। त्यस्तै डिभिजन सडक कार्यालयबाट थप ५८४ खम्बा र ११ ट्रान्सफर्मर हटाउन पत्र लेखिएको छ। झौखेलकै व्यासीकमलपोखरीथापागाउँगाविस भवन सडक खण्डमा पनि दर्जनौं खम्बा सडकमाझ देखिन्छन्। त्यस्तै चाँगुनरायण नगरपालिकाकै दुवाकोटकेएमसीदुवाकोट हाइट हुँदै वडा कार्यालय जाने बाटोमा पनि दर्जनौं खम्बामा सडक विस्तार भएका छन्। चाँगुनारायण नपा ३ महाँकालबाट यापीभैरव हुँदै सुन्दरथली जाने सडक। विभिन्न आयोजनाका नाउँमा सडक फराकिला भए पनि विद्युत तथा टेलिफोनका खम्बा नसर्दा सडक नै दुर्घटनाका कारक बनेका छन्। चाँगुनारायण ३ का वडाध्यक्ष श्यामसुन्दर धिमालले विद्युत प्राधिकरणलाई बाटो फराकिलो गर्ने क्रममा खम्बा सारिदिन पटकपटक आग्रह गरिँदा पनि सुनुवाइ नभएको सुनाए। खम्बा गाडेर विद्युतको पैसा असुल्दै आएको प्राधिकरणले खम्बा नहटाउँदा बाटैमा राख्नुपर्ने बाध्यता रहेको उनको भनाइ थियो। प्राधिकरणमा खम्बा सारिदिन आग्रह गर्दा बजेट छैन भन्नेमात्रै जवाफ पाइन्छ, वडाध्यक्ष धिमालले भने, खम्बा गाडेर जनतासँगै पैसा असुल्ने प्राधिकरणले त्यहीं खम्बा सार्न बजेट छैन भन्न पाउँछ ? उनले प्राधिकरणले विद्युतको खम्बा नसार्दा धेरै ठाउँमा बाटो फराकिलो गर्नै समस्या भएको औंल्याए। आजको आजै खम्बा हटाउन सकिन्न : केन्द्र नेपाल विद्युत प्राधिकरण भक्तपुर वितरण केन्द्रले पहिला नै सबै व्यवस्था गरेर गाडेको खम्बा आजको अलै सार्न नसकिने जनाएको छ। भक्तपुर नपा २ व्यासीबाट कालीघाट, कमलपोखरी हुँदै थापागाउँ सडकका विद्युतीय खम्बा। फोटोः ईश्वरकाजी खाइजूअन्नपूर्ण विद्युतका खम्बा भन्नेबित्तिकै जुरुक्क उचालेर एक ठाउँबाट अर्को ठाउँमा सार्न मिल्दैन, केन्द्रका प्रमुख प्रज्ज्वलमान श्रेष्ठले भने, अर्को विकल्प नभएसम्म भएको खम्बा सार्न सकिँदैन। ग्राहकहरुलाई धेरैदिन विद्युतविहीन बनाउन मिल्दैन। विद्युत जस्तो अत्यावश्यकीय एवं जोखिमपूर्ण कामलाई अरु कामजस्तो सरल ठान्न नहुने उनको भनाई छ। उनका अनुसार मर्मतको लागि कममात्रै बजेट हुने भएकाले सबैतिरको खम्बा हटाउन केन्द्रसँग बजेट छैन। केन्द्रसँग खम्बा हटाउने तथा मर्मतसम्भारको लागि कममात्रै बजेट छ, केन्द्र प्रमुख श्रेष्ठले थपे, एउटा खम्बा सार्न कम्तीमा ३५ हजार रुपैयाँ खर्च हुन्छ। भक्तपुर नपा २ व्यासीबाट कालीघाट, कमलपोखरी हुँदै थापागाउँ जाने सडक। उनका अनुसार केन्द्रमा निवेदन परेका सबै खम्बा सार्न दुई करोड ६५ लाख ६५ हजार रुपैयाँ बजेट आवश्यक पर्छ। तर प्राधिकरणले नगरपालिकासँग आफ्नो ४० र सम्बन्धित नगरपालिकाको ६० प्रतिशत बजेट व्यवस्थापनमा खम्बा सार्दै आएको केन्द्रका प्रमुख श्रेष्ठले जानकारी दिए। उनले सडक विस्तार आयोजना तयार गरिँदा नै उक्त आयोजनाको बजेटमा विद्युतका खम्बा सार्ने बजेटसमेत व्यवस्था गर्नुपर्ने सुझाव दिए। यसो गर्दा एकातिर सडक आयोजना समयमै सकिने र सडक दुर्घटनासमेत नहुने उनको भनाइ छ। केन्द्रका अनुसार भक्तपुरमा ११ हजार भोल्ट र ४०० भोल्टको विद्युत प्रवाह भइरहेका दुईथरी विद्युतीय खम्बा रहेका छन्। सडकमा परेका खम्बा हटाउन सडक डिभिजन कार्यालय भक्तपुरले नेपाल विद्युत प्राधिकरण भक्तपुर केन्द्रलाई लेखेको पत्र। फोटोः अन्नपूर्ण"
गौशालाका दुई प्रहरी अधिकृत घुससहित पक्राउ,काठमाडौं : महानगरीय प्रहरी वृत्त गौशाला काठमाडौंका प्रहरी नायव निरीक्षक रमेशबहादुर पाण्डे र राजु स्वर्णकार घुस रकम पक्राउ परेका छन्। गौशालाका प्रहरी नायव निरीक्षक पाण्डे र स्वर्णकारले सार्वजनिक मुद्दामा केश चाँडै मिलाइ दिने भन्दै सेवाग्राहीसँग १८ हजार घुस लिएका थिए। उनीहरुलाई घुससहित अख्तियारले प्रक्राउ गरेको प्रवक्ता एवं सहसचिव प्रदीपकुमार कोइरालाले जानकारी दिए। काठमाडौं महानगरपालिका ८ स्थित मिथिला काबेली यातायात सेवा प्रालि र अनलाइन डिलक्सको टिकट काउन्टरको अफिस अगाडिको सार्वजनिक सडक किनाराबाट रङ्गेहात नियन्त्रणमा लिएको हो।
मुस्ताङमा नागरिकताभन्दा राहदानी बनाउने दोब्बर,"मुस्ताङ : हिमाली जिल्ला मुस्ताङमा नागरिकताभन्दा राहदानी बनाउनेको संख्या बढी भएको पाइएको छ। जिल्ला प्रशासन कार्यालय मुस्ताङले सार्वजनिक गरेको वार्षिक प्रतिवेदनमा नागरिकताभन्दा राहदानी बनाउने दोब्बर भएको हो। आर्थिक वर्ष ०७५०७६ को असार मशान्तसम्म राहदानी सिफारिसकै लागि कुल ५ सय ७ जना कार्यालय धाए। जसमा २ सय ५४ जनाले जिल्लामै साधारण राहदानी पाए भने द्रूत राहदानीका लागि २ सय ५३ जनाले सिफारिस प्राप्त गरे। यस्तै, नयाँ नागरिकता बनाउने २ सय ८१ जना छन्।कार्यालय र घुम्ती गरी उक्त संख्याले नागरिकता पाएका हुन्। यसैवर्ष तिब्बतीयन शरणार्थी ५९ जनाले परिचयपत्र नविकरण गरे भने नागरिकता परित्याग गर्ने १ जना छन्। चालुवर्ष जिल्ला प्रशासनले ३३ लाख २७ हजार ३ सय ९८ रुपैयाँ संकलन गरेको छ।संघ संस्था नविकरण दर्ता , हातहतियार इजाजत तथा नविकरण, न्यायिक दस्तुर ,राहदानी र अन्यबाट उक्त राजश्व संकलन भएको प्रशासनले जनाएको छ। दैविप्रकोपमा परेका पीडित १ सय २३ घरधुरीलाई १० लाख ३९ हजार ९ सय राहत वितरण भयो।चालु वर्ष जुवातास र अभद्र व्यवहारका ७ मुद्धा परे। अघिल्लो वर्ष सरेको ३ अभद्र गरी १० वटै मुद्धा किनारा लागेको प्रजिअ गंगाबहादुर क्षेत्रीले जानकारी दिए। यसवर्ष १५ जनाले हातहतियार नविकरण गरेका छन्।"
भारतीय ट्रकले ठक्कर दिँदा मोटरसाइकल चालकको मृत्यु भएपछि सीमा क्षेत्रमा तनाव,विराटनगर : भारतीय ट्रकको ठक्करबाट विराटनगरमा मोटरसाइकल चालकको मृत्यु भएपछि नेपालभारत सीमा क्षेत्र रानीमा तनाव भएको छ। ट्रकको ठक्करबाट विराटनगर महानगरपालिका१५ का २२ वर्षीय अमर सिंहको मृत्यु भएपछि सीमा क्षेत्रमा तनाव भएको हो। एन एल ०१ डी ३६९० नम्बरको लहरीले बीआर ३८ आर ३२१३ नम्बरको मोटरसाइकललाई ठक्कर दिँदा सिंहको घटनास्थलमै मृत्यु भएको मोरङ प्रहरीका प्रवक्ता डीएसपी राजकुमार खिउजुले जानकारी दिए। भारतबाट नेपाल आउँदै गरेको मोटरसाइकलले ट्रकलाई ओभरटेक गर्ने क्रममा दुर्घटना भएको खिउजुको भनाइ छ। सिंहको शव पोस्टमार्टमका लागि कोसी अस्पताल विराटनगर ल्याइएको छ। लहरीका चालक फरार छन्। मोटरसाइकल चालक सिंहको मृत्युपछि स्थानीयले सवारी साधन सञ्चालनमा अवरोध गरेका छन्। मृतकका बुवा श्रवण सिंहले तीव्र गतिको ट्रकले मोटरसाइकललाई ठक्कर दिँदा छोरा गुमाउनुपरेको गुनासो गरे। उनले दोषीमाथि कारबाहीका लागि माग गरेका छन्। स्थानीयको प्रदर्शन उग्र बन्दै जाँदा घटनास्थलमा ठूलो संख्यामा सशस्त्र प्रहरी परिचालन गरिएको छ। घटनाको विरोधमा प्रदर्शन र तोडफोड हुन थालेपछि रानी बसपार्क क्षेत्रको अवस्था तनावपूर्ण बनेको छ। स्थानीयले मोटरसाइकललाई ठक्कर दिने ट्रकसहित १३ वटा सवारी साधनमा तोडफोड गरेका छन्।
७४ हजार घुससहित खरिदार पक्राउ,काठमाडौं : घरेलु तथा साना उद्योग विकास समितिको कार्यालय दोलखामा खरिदार पुष्कर अधिकारी घुस रकमसहित पक्राउ परेका छन्। उनले होटल व्यवसाय दर्ता गरिदिने भन्दै सेवाग्राहीसँग ७३ हजार ९५० रुपैयाँ लिएका थिए।अख्तियारको टोलीले उनलाई ४ हजार घुससहित पक्राउ गरेको थियो। अरु सेवाग्राहीसँग पनि घुस लिएको सूचना पाएपछि अख्तियारको टोलीले उनको कोठामा खानतलासी गर्दा ७३ हजार ९५० घुस लिइएको पाइएको अख्तियारका प्रवक्ता प्रदीपकुमार कोइरालाले जानकारी दिए। घटनाबारे अनुसन्धान भइरहेको अख्तियारले जनाएको छ।
लागुऔषधसहित आमाछोरा पक्राउ,"सिरहा : सिरहाको सुखीपुर नगरपालिका ८ गोठचौकबाट लागुऔषधसहित प्रहरीले बिहीबार आमाछोरालाई पक्राउ गरेको छ। पक्राउ पर्नेमा बरियारपट्टि गाउँपालिका ४ तेनुवापट्टिका ३४ वर्षीया सीतादेवी यादव र उनकै छोरा १८ वर्षीय रामजीवन यादव रहेको जिल्ला प्रहरी कार्यालय सिरहाका प्रवक्ता डीएसपी अपिलराज बोहराले जानकारी दिए। बोहोराका अनुसार पक्राउ परेका आमाछोराले भारतीय बजारबाट लागुऔषध ओसारपसार गर्दै आएको खुलेको छ। ३९ एम्पुल फेनारगन र ३५ पिस डाइजोपाम झोलामा लुकाएर राखेको अवस्थामा भेटिएको उनले बताए। यसैबीच, बुधवार भारतीय बजारबाट लागुऔषध नेपाल ल्याउँदै गरेका अस्थामा सिरहा नगरपालिका ४ का २३ वर्षीय मोहम्मद सालिक सिद्धिकी पनि पक्राउ परेका छन्। स ६प ५२०५ नम्बरको मोटरसाइकलमा सवार सिद्धिकीको साथबाट प्रहरीले नाइट्राभेट ११ पिस र १० ग्राम गाँजा बरामद गरेको हो।"
भारतीय ट्रकले नेपालीलाई किचेपछि सीमा क्षेत्रमा तोडफोड र आगजनी,विराटनगर : भारतबाट कच्चा पदार्थ बोकेर आएको ट्रकले मोटरसाइकललाई ठक्कर दिँदा चालकको मृत्यु भएपछि विराटनगर महानगरपालिका१५ रानी क्षेत्रमा बिहीबार तनाव भएको छ। दुर्घटनामा मोटरसाइकल चालक विराटनगर१५ का २२ वर्षीय अमर सिंहको घटनास्थलमै मृत्यु भएपछि रानी बसपार्क क्षेत्र तनावग्रस्त बनेको हो। एन एल ०१ डी ३६९० नम्बरको ट्रकलाई ओभरटेक गर्ने क्रममा बीआर ३८ आर ३२१३ नम्बरको मोटरसाइकलका चालक सिंहको मृत्यु भएको मोरङ प्रहरी प्रवक्ता डीएसपी राजकुमार खिउजुले जानकारी दिए। स्थानीयले मोटरसाइकललाई ठक्कर दिने ट्रकसहित २२ वटा मालबहाक सवारी साधनमा तोडफोड गरेको प्रहरीले जनाएको छ। भारतबाट औद्योगिक कच्चा पदार्थ तथा पेट्रोलियम पदार्थ (इन्धन) लोड गरेर आएका गाडी र ट्यांकरहरु तोडफोड गरिएका हुन्। तोडफोड गरिएका मध्ये आठवटा नेपाली र १४ वटा भारतीय नम्बर प्लेटका सवारी साधन छन्। बिहीबार रातिसम्म आन्दोलनका कारण रानीविराटनगर सडकखण्ड ठप्प बन्यो।
सरकारी कागजात कीर्ते गरी जग्गा पास,"ओखलढुंगा : सुनकोसी गाउँपालिका वडा नम्बर ९ को छाप, लेटरप्याड, मालपोत रसिद लगायतका सरकारी कागजात कीर्ते गर्ने मुख्य अभियुक्तलाई प्रहरीले पक्राउ गरेको छ। पक्राउ पर्नेमा सुनकोसी गाउँपालिका ९ ककनीका कर्णबहादुर तामाङ रहेका छन्। बुधबार त्रिभुवन अन्तर्राष्ट्रिय विमानस्थलमा पक्राउ परेका उनलाई बिहीबार जिल्ला अदालतमा पेश गरिएको जिल्ला प्रहरी कार्यालय ओखलढुंगाका डिएसपी पुष्पराज मल्लले जानकारी दिए। उनीविरुद्ध सरकारी कागजात कीर्तेमा मुद्दा चलाइएको छ। यसअघि सोही मुद्दामा ४४ वर्षीय पञ्चबहादुर तामाङ र अम्बरबहादुर तामाङ पक्राउ परेका थिए। कर्णबहादुरको अगुवाइमा सबै कागजात कीर्ते गरेर जग्गा कारोबार गरेको प्रहरी अनुसन्धानबाट खुलेको छ। सरकारी कागजात कीर्ते गरी जग्गा समेत कारोबार गरेर कर्णबहादुर फरार थिए। पक्राउ परेका अन्य व्यक्तिहरूले समेत सबै कागजात कर्णबहादुरले मिलाएको बयान दिएका छन्। जग्गा पास गर्न ३५ दिने सूचना समेत मिलेमतोमा प्रकाशित गरेर कारोबार गरेको पाइएको छ। कीर्ते कागजातका आधारमा जग्गा पास गर्ने जिल्ला मालपोत कार्यालय र लेखापढी व्यवसायीको समेत संलग्नता रहेकाले छानबिन गर्न स्थानीयले माग गरेका छन्। कीर्ते सूचनाका आधारमा कार्यालयले सबै कागजात समेत कीर्ते नै राखेर जग्गा रजिस्ट्रेसन गरी लालपुर्जा समेत जारी भएको पाइएको छ। मुद्दा अनुसन्धानमा रहेको भन्दै प्रहरीले विस्तृत विवरण दिएको छैन। मुद्दामा प्रतिवादी रहेका पञ्चबहादुर ९ नं वडा कार्यालयको छाप, लेटरप्याड, मालपोत रसिद, सर्जमिन मुचुल्का लगायतका कागजात कीर्ते गरेर जग्गा नामसारीका लागि मालपोत कार्यालयमा पेश गर्ने क्रममा पक्राउ परेका थिए। उनीमाथि अनुसन्धान गर्दा जग्गा पास भइसकेको र अरुको मिलेमतो रहेको रहस्य खुलेको हो। सर्जमिन मुचुलका, सिफारिस लगायतमा कार्यावाहक वडाध्यक्ष भनेर धनबहादुर तामाङ र टंकबहादुर कटवालको नाम उल्लेख गरिएको छ। तामाङ र कटवाल दुवै उक्त वडाका वडा सदस्य हुन्। उनीहरूले आफ्नो नाममा कीर्ते भएको भन्दै वडा कार्यालयमा उजुरी गरेपछि वडा कार्यालयले छानबिनका लागि प्रहरीलाई आग्रह गरेको थियो। छाप, मालपोत रसिद, सर्जमिन मुचुल्का तथा हस्ताक्षर समेत कीर्ते गरेर जिल्ला मालपोत कार्यालय ओखलढुंगाबाट अनाधिकृत व्यक्तिका नाममा जग्गा नामसारी गरेको पाइएको वडा नं ९ अध्यक्ष झनक कार्कीले बताए। कार्कीको जाहेरीका आधारमा प्रहरीले उनीहरू विरुद्ध मुद्दा चलाएको हो। उनीहरूले कीर्ते गरेर हकवालालाई थाहै नदिइ अरुको नाममा पास गरेको पाइएको कार्कीले जानकारी दिए। गिरोहकै रुपमा लामो समयदेखि कीर्ते गरेर काम भएको हुन सक्ने भएकाले गम्भीर छानबिन गर्न प्रहरीलाई पत्र लेखेको कार्कीको भनाई छ। उनले मालापते कार्यालयमा कीर्तेका आधारमा गरिएको जग्गा पास रद्द गर्ने प्रकृयामा रहेको पनि बताए।"
"गुल्मीको पहिरोमा मृत्यु हुनेको संख्या १३ पुग्यो, सबैको सनाखत","गुल्मी : सत्यवती गाउँपालिका ३ र ४ को लिम्घा र ठूलोलुम्पेकमा मंगलबार पहिरोमा मृत्यु हुनेको संख्या १३ पुगेको छ। पहिरोमा पुरिएका दुई जनाको शव बिहीवार भेटिएको छ। पहिरोमा ज्यान गुमाउने १३ जनाकै सनाखत भएको छ। पहिरोमा पुरिएका लिम्घाका तारा विक र ठूलोलुम्पेकका माया विकको शव बिहीबार भेटिएको प्रमुख जिल्ला अधिकारी यदुनाथ पौडेलले बताए। पहिरोले पारेको मानवीय क्षतिका कारण सिंगो गाउँ शोकमा डुबेको छ। पहिरोमा मृत्यु भएका सबैको शव आफन्त र परिवारको जिम्मा लगाउने काम भइरहेको पौडेलले जानकारी दिए। पहिरोबाट करिब एक करोड रुपैयाँ बराबरको भौतिक क्षति भएको आँकलन गरिएको गाउँपालिका प्रमुख प्रशासकीय अधिकृत भण्डारीले जानकारी गराए। पहिरोबाट विस्थापित दुई गाउँका करिब ४०० बढीलाई राहत र खाद्यान्नको प्रबन्ध मिलाउने काम भइरहेको छ। अन्य भौतिक क्षतिको विवरण संकलन भइरहेको प्रजिअ पौडेलले जनाए। पहिरोबाट विस्थापित भएकाहरूलाई स्थानीय स्कुलमा सामूहिक खाना खुवाइँदै। फोटोः अन्नपूर्ण लिम्घाका पहिरो पीडितलाई मंगलबार नै खाद्यान्न र राहतसामग्री वितरण गरिए पनि ठूलोलुम्पेकका पहिरो पीडितलाई बुधबारमात्रै हेलिकप्टरबाट राहत सामग्री लगिएको थियो। जिल्ला प्रशासन कार्यालय गुल्मीको समन्वयमा गृहमन्त्रालयले राहतसामग्री वितरण गरेको प्रजिअ पौडेलले बताए। परराष्ट्र मन्त्री एवं गुल्मी क्षेत्र नम्बर १ का प्रतिनिधिसभा सदस्य प्रदीप ज्ञवालीले बुधबार घटनास्थलको स्थलगत अवलोकन गरेका थिए। प्रजिअ पौडेलका अनुसार २० क्विन्टल चामल र तयारी खाजा वितरण गरिएको छ। जसलाई लग्यो पहिरोले मृत्यु हुनेमा सत्यवती ३ ठूलोलुम्पेकका ३४ वर्षीय दिलकुमारी तरामु र ९ वर्षीय दर्शन तरामु आमा छोरा हुन्। सोही ठाउँकै १३ वर्षीय बबी विक,१६ वर्षीया माया विक र ६३ वर्षीया दुर्गा सिंजाली रहेको प्रमुख जिल्ला अधिकारी यदुनाथ पौडेलले बताए। पौडेलका अनुसार वडा नम्बर ४ लिम्घाका १० वर्षीय हिमांशु विक,२९ वर्षीया पम्फा विक,३२ वर्षीया निर्मला विक,१२ वर्षीया अञ्जली विक,६० वर्षीया छलि विक,१० वर्षीया सिवानी विक,८ वर्षीया तारा विक र २ वर्षीय सुमन विक रहेका छन्।"
कर्णालीमा कर्मचारीलाई साइकल : व्यवहारिक वा सस्तो लोकप्रियता ?,"सुर्खेतः कर्णाली प्रदेश सरकारले कर्मचारीलाई साइकल बाँड्न थालेको छ। पहिलो चरणमा मुख्यमन्त्री तथा मन्त्रिपरिषद् कार्यालयमा कार्यरत कर्मचारीलाई साइकल बाँडिएको हो। विस्तारै प्रदेश सरकारका सबै मन्त्रालयमा कार्यरत कर्मचारीलाई साइकल बाँड्ने तयारीमा प्रदेश सरकार छ। चालु आर्थिक वर्षको नीति तथा कार्यक्रममार्फत् प्रदेश राजधानी वीरेन्द्रनगरलाई साइकलमैत्री सहरका रुपमा विकास गर्ने घोषणा प्रदेश सरकारले गरेको थियो। 'राजधानी शहर वीरेन्द्रनगरलाई धुलो, धुँवा र प्लास्टिकको झोलामुक्त क्षेत्र कायम गरी नगर क्षेत्रमा साइकल सवारीलाई प्राथमिकता र प्रवर्द्धनका लागि पूर्वाधार विकास गरिने' नीति तथा कार्यक्रममा उल्लेख छ। यो कार्यक्रम कार्यान्वयन गर्न आर्थिक वर्ष २०७६७७ को बजेटमा दुई करोड बजेट पनि विनियोजन गरिएको छ। पहिलो चरणमा तीन लाख खर्चेर प्रतिसाइकल ३० हजार रुपैयाँका दरले १० वटा साइकल खरिद गरिएका छन्। ती साइकल मुख्यमन्त्री तथा मन्त्रिपरिषद् कार्यालयका कर्मचारीले पाएका हुन्। प्रदेश राजधानी वीरेन्द्रनगरलाई धुलो र धुवाँरहित बनाउन भन्दै मुख्यमन्त्री कार्यालयले कर्मचारीलाई साइकल बाँडेको हो। मुख्यमन्त्री तथा मन्त्रिपरिषद् कार्यालयका सूचना अधिकारी केशव उपाध्यायले पहिलो चरणमा मुख्यमन्त्री कार्यालयका कर्मचारीलाई साइकल उपलब्ध गराइएको बताए। उनका अनुसार अब प्रदेश सरकारका सबै मन्त्रालयले मातहतमा कार्यरत कर्मचारीलाई साइकल वितरण गर्ने कार्यक्रम छ। परीक्षणको रुपमा मुख्यमन्त्री कार्यालयबाट यो कार्यक्रम सुरुवात भएको हो, विस्तारै सबै मन्त्रालयले पनि सुरु गर्नेछन् उपाध्यायले भने,सरकारको नीति तथा कार्यक्रममै उल्लेख भएको विषय हो, अब कार्यान्वयन सुरुभयो। साइकल पाएसँगै अब कर्मचारीहरू साइकलमा नै कार्यालय आउजाउ गर्ने छन्। यस्तै मन्त्रीहरूले पनि अब कम्तिमा साताको एक दिन साइकलमा कार्यालय आउजाउ गर्नेछन्। यसले प्रदेश राजधानीमा बढ्दो सवारी चाप कम गराउन, धुलो र धुँवामुक्त सहर बनाउन टेवा पुग्ने प्रदेश सरकारको दाबी छ। तर सरकारको यो कार्यक्रम महत्वाकांक्षी र सस्तो लोकप्रियताका लागि मात्र भएकाले दिगो नहुने भन्दै सर्वसाधारणले आलोचना गर्न थालेका हुन्। यसअघि आर्थिक वर्षको अन्तिममा विकास बजेट रकमान्तर गरेर करौंडौ मुल्यका दर्जनौं गाडी किनेको प्रदेश सरकाले कर्मचारीलाई साइकल बाँडेर बजेट मात्र सक्ने काम गरेको भन्दै विरोध भएको हो। प्रदेश राजधानीलाई स्वच्छ र सुन्दर बनाउने योजना अनुसार नै गाडी र मोटरसाइकल किन्ने खर्चले साइकल खरिद गरेर प्रयोग गर्न थालिएको कर्णालीका प्रमुख सचिव केवल भण्डारीले दाबी गरे। प्रदेश सरकारकै योजना अनुसार कर्मचारीलाई मोटरसाइकल किन्ने रकमले साइकल किनिएको हो भण्डारीले भने, कम खर्चमा नै सवारी साधन आउने, अब इन्धनको खर्च पनि बचत हुनेभयो। प्रदेश सरकारका कर्मचारी साइकलमा कार्यालय आउजाउ गर्ने र यसले सर्वसाधारणलाई पनि साइकल चढ्न प्रेरणा मिल्ने उनको भनाई छ। साइकल प्रयोगकर्ताको संख्या बढेमा प्रदूषण पनि कम हुने सरकारको दाबी छ। मुख्यमन्त्री कार्यालयमा हाल ५० जना भन्दा बढी कर्मचारी छन्। सुरुमा १० वटा किनिएको र कार्यालयमै रहेका पुराना चार वटा गरी १४ वटा साइकल वितरण गरिएका छन्। विस्तारै सबै कर्मचारीलाई वितरण गर्ने योजनामा सरकार छ। वीरेन्द्रनगर उपत्यकाको प्रवेशद्वार सुब्बाकुनादेखि बांगेसिमलसम्म साइकल मार्ग बनाउने प्रदेश सरकारको लक्ष्य छ। प्रदेश राजधानीलाई साइकलमैत्री बनाउने भन्दै सरकारले बजेट नै विनियोजन गरे पनि त्यो व्यवहारिक र कार्यान्वयन हुनेमा आशंका छ। गाडीका लागि स्वयंम मन्त्री, सरकारी अधिकारी र विभिन आयोगका पदाधिकराबीच नै हानथाप भइरहेका बेला कर्मचारीलाई मात्र साइकल चढाएर कार्यालयमा आउजाउ गराउने योजना व्यवहारिक नभएको कतिपय कर्मचारीको भनाइ छ। यो कार्यक्रम दिगो नहुने र बजेट मात्र दुरुपयोग हुने तर्क कर्मचारीभित्रै हुन थालेको हो।"
गोसाइँकुण्ड विशेष मेला : यस्तो छ तयारी,"त्रिशूली, नुवाकोट : गोसाइँकुण्ड मेलाको तयारी सुरु भएको छ। मेला नजिकिदै जाँदा गोसाइँकुण्ड क्षेत्र विकास समितिले तयारी तीव्र पारेको हो। मेला संचालनका लागि पहिलो चरणमा १० वटा उपसमिति गठन गरिएको छ। सबै उपसमितिले प्रतिवेदन तयार गरेपछि फेरी तयारी बैठक बस्ने जनाइएको छ। गोसाइँकुण्डमा प्रत्येक वर्षको जनैपूर्णिमा र गंगा दशहराको अवसरमा विशेष मेला लाग्ने गर्छ।साता व्यापीरुपमा लाग्ने मेलामा हजारौं तीर्थयात्रीहरु आउने गर्छन्। गोसाइँकुण्डमा स्नान गरी गोसाइबाबा भगवान शिवको दर्शन गरेमा जीवनभर गरेको पापबाट मुक्ति पाउने, पितृ तर्नुको साथै आफूले चिताएको पूरा हुने जनविश्वास रहेको छ।सोही विश्वासका साथ मेलामा वर्षेनी हजारौं भक्तजन कुण्डमा स्नान गर्न आउने गर्दछन्। पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँवावा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाइन्छ। मेला यही साउन २० गतेदेखि सुरु हुँदैछ।धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरी वर्षको दुईपटक मेला लाग्ने गर्छ।"
लागुऔषधसहित महिला पक्राउ,"विराटनगर : प्रहरीले विराटनगरबाट ठूलो परिणामको लागुऔषधसहित बिहीबार एक महिलालाई पक्राउ गरेको छ। इलाका प्रहरी कार्यालय रानीका प्रहरी निरीक्षक इन्द्रबहादुर राना नेतृत्वको टोलीले विराटनगर महानगरपालिका१५ रामजानकी चोकबाट ३२ वर्षीय अरजिना खातुनलाई पक्राउ गरेको हो। भारतको जोगवनीबाट लागुऔषध लिएर आउँदै गर्दा पक्राउ परेकी विराटनगर१५ नै घर भएकी उनी लागुऔषध ओसारपसार गर्ने भरिया भएको मोरङ प्रहरीका प्रवक्ता डीएसपी राजकुमार खिउजुले बताए। उनका अनुसार खातुनले बोकेर ल्याएको झोलाबाट डाईजेल्याव, एभिल र लुपिजेसिक दुईदुई सय एम्पुल गरेर जम्मा  सय एम्पुल तथा डाइलेक्सडिसी पाँच बोतल, नाइट्रोजेपाम ३० ट्याब्लेट र स्पास्मोप्रोक्सिभन एक सय ४४ क्याप्सुल बरामद भएको छ। डीएसपी खिउजुले पक्राउ परेकी महिलाविरुद्ध लागुऔषध ऐनअन्तर्गतको मुद्दा चलाउन म्याद थप गरेर अनुसन्धान अघि बढाइएको बताए। उनले महिला विगतदेखि भारतबाट नेपालतर्फ लागुऔषध ओसारपसारमा संलग्न रहेको प्रारम्भिक अनुसन्धानबाट खुलेको जानकारी दिए। अवैधरुपमा नेपाल भित्राएर धरानमा लागुऔषधको कारोवार गर्ने नेपाली व्यापारी र जोगवनीमा डिलर चलाएर बसेका व्यक्तिबीचमा निश्चित पैसा लिएर लागुऔषध बोकिदिने भरियाको काम गर्ने गरेको प्रहरीको भनाइ छ। पक्राउ परेकी खातुनले भने आफू सुनसरीको धरान हिंडेको बताएकी छन् ।उनले आफूलाई धरान पुर्याइदिन १० हजार रुपैयाँ दिन्छौं भनेर जोगवनीबाट एउटा झोला दिएर पठाएको प्रहरीसमक्ष बयान दिएकी छन्। झोला बोकेर आउँदै गर्दा प्रहरीले बीचमै पक्राउ गरेपछि मात्रै लागुऔषध रहेछ भन्ने थाहा भयो।ती महिलाले दिएको सूचनाका आधारमा धरानमा लागुऔषधको व्यापार गरेर बस्ने व्यक्तिलाई पक्राउ गर्नका लागि प्रहरीको विशेष टोली परिचालन गरिएको छ।प्रहरीले ती व्यक्तिको नाम र ठेगाना भने गोप्य राखेको छ।"
मुस्ताङमा 'यार्तुङ' महोत्सव हुने,"मुस्ताङ : मुस्ताङको वारागुङ मुक्तिक्षेत्र गाउँपालिकाभित्र बसोबास गर्ने गुरुङ समदायको आफ्नै धार्मिक रहनसहन र विविधता छ। जसमध्ये एक हो यार्तुङ।अलग अलग गाउँका गुरुङ समुदायले यसपटक एउटै थलोमा यार्तुङ मनाउने भएका छन्। समुन्द्री सतहदेखि ३८ सय मिटर उचाइको पवित्र धार्मिकस्थल मुक्ति क्षेत्रमा यसपटक यार्तुङ पर्वलाई बृहत महोत्सवका रुपमा मनाइने भएको छ। बरागुङका गुरुङ समुदायले सदियौदेखि यो पर्व मनाउँदै आएका छन्। परम्परागत यार्तुङलाई बृहत महोत्सवको रुपमा विकास गर्न गाउँपालिकाले अग्रसरता देखाएको हो।यातुङ नजिकिदै छ। नेपाल भ्रमण वर्ष २०२० लक्ष्य गरी पर्यटन प्रर्वद्धनमा सघाउ पुर्याउने उद्देश्यले परम्परागत यार्तुङलाई बृहत महोत्सवका रुपमा विकास गर्न लागिएको हो। गाउँपालिकाले बुधबार सरोकारवालासँग बसी यस्तो निर्णय गरे। विगतमा 'यार्तुङ' मुक्तिनाथको जनप्रीय युवा क्लबले संञ्चालन गर्ने गथ्र्यो। जनप्रतिनिधि,कर्मचारी, जनप्रीय युवा क्लब, १९ वटै गाउँका मुखिया र सरोकारवालाले यार्तुङलाई संयुक्त पर्वको रुपमा मनाउने निर्णय गरे। यसका लागि अध्यक्ष फेञ्चोक छेप्तेन गुरुङको अध्यक्षतामा ७१ सदस्यीय 'यार्तुङ' मुलआयोजक समिति समेत गठन भयो।ऐतिहासिक, धार्मिक र सांस्कृतिक महत्वको यातुङ गुरुङ समुदायको मौलिक पर्व भएको अध्यक्ष गुरुङले जानकारी दिए। सांस्कृतिक विविधता, युवाबीचको सम्बन्ध जोड्न महोत्सब फलदायी हुने अध्यक्ष गुरुङले जनाए। मेलामा स्थानीय उत्पादनको प्रर्वद्धन, धर्मसंस्कृति र परम्परा संरक्षणमा यातुङ मेलाले महत्वपूर्ण भूमिका खेल्ने अध्यक्ष गुरुङको भनाई छ। यसपटक व्यापक जनसहभागितामा यार्तुङ महोत्सवको तैयारी गरिएको छ।युवा क्लब, पुराङबासी तथा १९ वटै गाउँका युवा प्रतिनिधि सम्मिलित उपसमिति समेत गठन जनाइएको छ। यस पटक गाउँपालिका भित्रका सबै गाउँलेले यार्तुङ महोत्सवमा सांस्कृतिक झाँकी, घोडा दौड र परम्परागत मौलिक सभ्यता पस्कने छन्।मुस्ताङको मुक्तिक्षेत्रमा हुने यार्तुङ महोत्सव बर्सेनि जनैपूर्णिमा अवसरमा संञ्चालन हुनेगर्छ। यारको अर्थ हो बर्खा र तुङ अर्थ पर्व हो। खेतिपातीको सबै कामकाज सकेर आपसमा खुसी साट्ने पर्व हो यार्तुङ। महोत्सवको मुख्य आर्कषण प्रतियोगी र अप्रतियोगी घोडा,स्थानीय खानाका परिकार, स्थानीय भेषभुषा, सेभेन ए फुटबल, तारो हान्ने खेल र विविधि सांस्कृतिक कार्यक्रम हुनेगर्छ। महोत्सवमा नेपालका चर्चित कलाकार निम्त्याएर कन्सर्ट र सांस्कृतिक कार्यक्रम गरिने छ। आन्तरिक तथा बाह्य पर्यटन प्रर्वधनका लागि गाउँपालिकाले थप नयाँ खालका कार्यक्रम ल्याउने जनाएको छ। यार्तुङ अवलोकन गर्न मुस्ताङलगायत डोल्पा ,मनाङलगायत देश विदेशमा रहेका मुस्ताङी पुख्यौली थलो फर्कन्छन्।"
नक्कली स्मार्ट लाइसेन्स बनाउने गिरोह पक्राउ,"सिमरा : नक्कली सवारी चालक अनुमती पत्र (स्मार्ट लाइसेन्स) बनाउने गिरोहमा संलग्न दुईजनालाई इलाका प्रहरी कार्यालय सिमराले पक्राउ गरेको छ। पक्राउ पर्नेमा बाराको जीतपुरसिमरा उपमहानगरपालिका ७ का ३१ वर्षीय दीपक अर्याल र वीरगन्ज महानगरपालिका १५ का ४७ वर्षीय दीपक ठाकुर रहेका छन्। नक्कली लाइसेन्स बनाएर ठगि गरिरहेको उजुरी परेपछि प्रहरीले अर्याललाई जीतपुरबाट पक्राउ गरेको हो। प्रहरीले अर्यालको साथबाट पाँच थान नक्कली स्मार्ट कार्ड लाइसेन्स र लाइसेन्स लिन बुझाएको रसिद भरपाई समेत बरामद गरेको छ। अर्याल पक्राउ परेपछि उनकै बयानका आधारमा प्रहरीले ठाकुरलाई वीरगन्जबाट नियन्त्रणमा लिएको हो । प्रहरीका अनुसार अर्यालले जीतपुरका १२ जनाभन्दा बढी स्थानीयसँग रकम लिएर नक्कली लाइसेन्स दिई किर्ते ठगि गरेका हुन्। अर्यालले हेभी लाइसेन्स बनाइदिने भन्दै ५० हजार र लाइट लाइसेन्स बनाइदिने भन्दै १० हजारका दरले स्थानीयसँग रकम लिने गरेको प्रहरी नायब उपरीक्षक (डिएसपी) गोविन्द पुरीले जानकारी दिए। नक्कली लाइसेन्स दिएको भन्दै केही स्थानीयले प्रहरी कार्यालयमा उजुरी गरेपछि अर्याललाई नियन्त्रणमा लिएर अनुसन्धान गर्ने क्रममा गिरोहनै सक्रिय रहेको खुल्न आएको डिएसपी पुरीले बताए। 'हामीले उजुरीको आधारमा एक व्यक्तिलाई नियन्त्रणमा लियौं, तर उसैबाट यस काममा गिरोह नै सक्रिय रहेको खुलेको छ। हामी अझै अनुसन्धानमा छौं।' डिएसपीका पुरीका अनुसार अर्यालले विभिन्न व्यक्तिसँग विवरण र नगद संकलन गरी ठाकुरलाई दिने गरेको र ठाकुरले लाइसेन्स बनाउने गरेका थिए। अर्याल र ठाकुरको बयान पछि किर्ते काममा अझै केही व्यक्ति संलग्न रहेको पाइएकाले उनीहरुको पनि खोजी भइरहेको डिएसपी पुरीले बताए। पक्राउ परेकालाई किर्ते सम्बन्धी मुद्धामा कारबाही प्रक्रिया अघि बढाइएको डिएसपी पुरीले जानकारी दिए।"
एसईईमा उत्तरपुस्तिका साटफेर : छानबिन नसकी नतिजा,"काठमाडौं : एसईईमा एक परीक्षार्थीले बाहिरबाट लेखेर ल्याएको उत्तरपुस्तिकासँग मूल कापी साटेको पाइएको छ। छानबिन समितिले कसले साटेको हो भनेर निर्क्योल भने निकालेको छैन। थप अध्ययन गर्नुपर्ने निष्कर्ष समितिले निकालेको छ। राष्ट्रिय परीक्षा बोर्डले भने छानबिन नसकिँदै आरोपित विद्यार्थीको नतिजा प्रकाशन गरेको छ। प्रारम्भिक अध्ययनमा विद्यार्थी दोषी नदेखिएकाले उनको नतिजा प्रकाशन गरिएको बोर्डका परीक्षा नियन्त्रक (कक्षा १०) विष्णु अधिकारीले बताए। प्रारम्भिक अनुसन्धानमा उत्तरपुस्तिकाको मूल कापी साटिएको देखियो। कसले साटेको हो भन्ने विषयमा यहाँबाट मात्र अध्ययन गर्दा केही पत्ता लागेन, उनले भने, थप अध्ययनका लागि छानबिन समितिलाई घटनास्थलमै पठाउने निर्णय भएको छ। तर, विद्यार्थीको नतिजा नरोकौं भनेर सार्वजनिक गरेका हौं। ्रजुम्लाको जनता मावि महतगाउँका विद्यार्थी विमल भण्डारीको उत्तरपुस्तिका साटिएको उजुरी परेपछि बोर्डले छानबिन समिति बनाएको थियो। उनले जुम्लाकै कर्णाली मावि अनामनगरबाट परीक्षा दिएका थिए। बोर्डले नतिजा सार्वजनिक गर्ने तयारी गरिरहँदा उत्तरपुस्तिका साटेको भनी भण्डारीविरुद्ध उजुरी परेको थियो। उत्तरपुस्तिका साटेको आरोप बलियो देखिएपछि असार १२ गते छानबिन गर्न समिति गठन गरिएको हो। बोर्डकै उपनियन्त्रक चेतनाथ शर्माको संयोजकत्व छन्। घटनामा शिक्षाकै कर्मचारीको संलग्नता रहेको आशंका बोर्डले गरेको छ। समितिले परीक्षा केन्द्रका अध्यक्ष मीन शर्मा र सोही केन्द्रमा परीक्षा निरीक्षक बनेका देवीचन्द्र उपाध्याय र प्रेम हमाललाई काठमाडौं बोलाएर बयान लिएको थियो। उनीहरूले उत्तरपुस्तिका साटिएको विषयमा जानकारी नभएको बताएका थिए। बोर्डले एसईई नतिजा असार १२ गते सार्वजनिक गरेको थियो। परीक्षामा अनियमितता गर्ने तथा चिट चोरेको थाहा पाइए तत्कालै परीक्षार्थीलाई हलबाट निष्काशन गर्ने चलन छ। भण्डारीको उत्तरपुस्तिक साटिएको विषय भने लामो समय गोप्य थियो। परीक्षा नियन्त्रक अधिकारीका अनुसार नेपाल प्रहरीको सीआईबीलाई छानबिनका लागि अनुरोध गर्ने निर्णय भएको छ। केही समयपछि हाम्रै कर्मचारी सम्बन्धित ठाउँमा जान्छन्, उनले भने, त्यति गर्दा पनि केही जानकारी आएन भने प्रहरीलाई अनुरोध गर्छौं। एसईईमा उत्तरपुस्तिका साटेको शंका उत्तरपुस्तिकामा नम्बर थप काण्ड : आरोपित त्रिवि कर्मचारीले गरे आत्महत्या"
चट्याङ लागेर ४ गाई मरे,"स्याङ्जा : चट्याङ लागेर धोवादीमा ४ गाई मरेका छन्। बुधबार परेको चट्याङले लागेर गोठमा समेत क्षति पुगेको प्रहरीले जनाएको छ। बिरुवा गाउँपालिका३ धोवादी निवासी कर्णबहादुर गुरुङको गोठमा बुधबार चट्याङ पर्दा ४ गाई मरेका हुन्। ढुंगा, माटो, खरसहित जस्तापाताले छाएको गुरुङको गोठमा परेको चट्याङले गाई मरेको प्रहरी नायव उपरीक्षक नविनकृष्ण भण्डारीले जानकारी दिए।"
आफैले चलाएको ट्याक्टरले किचेर चालकको मृत्यु,विराटनगर : खेत जोत्दै गरेको अवस्थामा ट्याक्टरले किचेर मोरङको जहदा गाउँपालिका१ मा चालकको मृत्यु भएको छ। को २ त ९०४६ नम्बरको ट्याक्टरले किचेर चालक जहदा१ का ४२ वर्षीय दीपक सरवरियाको घटनास्थलमै मृत्यु भएको मोरङ प्रहरीका प्रवक्ता डीएसपी राजकुमार खिउजुले बताए। उनका अनुसार कुलबहादुर गुरुङको खेत जोत्दै गरेको ट्याक्टर चिप्लिएर दुर्घटनामा परेको हो। शव पोस्टमार्टमका लागि कोसी अस्पताल विराटनगर ल्याइएको छ।
"लमजुङ बाढी अपडेट : चारजनाको सनाखत, ६ अझै बेपत्ता","बेंसीसहर : दोर्दीखोलामा बुधबार दिउँसो एक्कासी आएको बाढीले बगाएर मृत्यु भएका चारजनाको सनाखत भएको छ। मृत्यु हुनेमा सप्तरीको सप्तकोशी नगरपालिका८ का ५० वर्षीय भुवनेश्वर चौधरी, डढेल्धुराको आलेतालनपा६ का ५० वर्षीय रमेश बुढा, बाराको जितपुर उपमहानगर पालिकाका ३५ वर्षीय शिवलाल चौधरी र ३५ वर्षीय अन्सारी रहेका छन्। उनीहरुको लमजुङ जिल्ला सामुदायिक अस्पतालमा पोष्टमार्टम गरिएको छ। दोर्दी गाउँपालिकाको ४ शेरापुलनजिकै दुईजना र ६ को किर्तीपुरबेसीमा २ जनाको शव फेला परेको थियो। प्रमुख जिल्ला अधिकारी डाडिजन भट्टराईका अनुसार ६ जना अझै बेपत्ता छन्। बेपत्ता हुनेमा सप्तरीका सुरेन्द्र चौधरी (४०), कञ्चनपुरका देवबहादुर कोली (४३), डढेल्धुराका कर्ण बुढा (४५), भोजपुरका दिवस कटुवाल (२२), बाराका ज्ञानेन्द्र चौधरी (३४) र लमजुङ दोर्दी६ काविनोद तामाङ छन्।बेपत्ताको बिहानैदेखि नेपाली सेना, नेपाल प्रहरी, सशस्त्र प्रहरी, जलविद्युत आयोजना, जनप्रतिनिधि र स्थानीयले खोजी थालेका छन्। मृत्यु र बेपत्ता हुने सबै निर्माणाधिन २५ मेगावाटको माथिल्लो दोर्दी 'ए' जलविद्युत आयोजनाका कामदार हुन्।उद्धार गरिएका ८ घाइतेको लमजुङ जिल्ला सामुदायिक अस्पतालमा उपचार भइरहेको छ। प्रहरी निरीक्षक बसन्त पाण्डेकाअनुसार लमजुङको बेसीसहर नगरपालिका६ काअर्जुन आले (३५), कलैयाका अर्जुन शर्मा (३०), धनगढीका रमेश विक (२५), सप्तरीका सुरज सादहा (२४), डढेल्धुराका धनसिंह सेडी (४६), डढेल्धुराकै सुरज बुढा (२५), सप्तरीका सन्तोष सरदार (३१) र बाराका हरि विक (४२) को उपचार भइरहेको छ। माथिल्लो दोर्दी 'ए' जलविद्युतआयोजनाको प्रवद्र्धक टिबर्टी इनर्जी कम्पनीका संचालक राजेन्द्र वस्तीले बाढीले धनजनको ठूलो क्षति पुर्याएको बताए।दोर्दी गाउँपालिकाकाअध्यक्षओमबहादुर गुरुङकाअनुसार बुधबारदिउसो ३ बजेतिर खोलामा बाढी आएको थियो। बाढीसँगै बगाएर ल्याएको दुईवटा शव नौथर सेरामा भेटिएको थियो। बाढीले ६ ढोडेनीमा रहेको ५४ मेगावाट क्षमताको सुपर दोर्दी जलविद्युत आयोजनाको २ वटा लोडर, २ वटा ट्याक्टर, २ वटा कम्प्रेसर, एउटा जेनेटरलगायतका सामग्री बगाएको प्रवद्र्धक केशव रायमाझीले बताए। बाढी पसेपछि टनेलमा फसेका १७ मजदुरको भने सकुशल उद्धार गरिएको थियो। बाढीले खोला वरपर रहेका स्थानीय विस्थापित भएका छन्। जलविद्युत आयोजना सुरक्षार्थ बसेको नेपाली सेनाको क्याम्प पनि बाढीले क्षति गरेको छ।"
थुनुवा फरार भएपछि बाराका दुई प्रहरी निलम्बित,सिमरा : प्रदेश २ का सभामुख सरोज यादवको पकेटबाट रकम चोरी गरी भाग्ने क्रममा पक्राउ परी थुनामा रहेका एक युवक प्रहरी हिरासतबाटै फरार भएपछि बाराका दुई प्रहरी निलम्बनमा परेका छन्। प्रहरी लापरवाहीका कारण हिरासतमा रहेका व्यक्ति फरार भएको भन्दै जिल्ला प्रहरी कार्यालय बाराले सिम्रौनगढस्थित इलाका प्रहरी कार्यालयमा कार्यरत दुई प्रहरीलाई निलम्बन गरेको हो। निलम्बित हुनेमा प्रहरी हबल्दार शशिकान्त चौधरी र प्रहरी जवान अशोक साह रहेका छन्। उनीहरुलाई निलम्बन गरी घटनाको अनुसन्धान थालिएको बाराका प्रहरी प्रवक्ता रञ्जितसिंह राठौरले जानकारी दिए। गत शुक्रबार (साउन ३ गते) सभामुख यादव सिम्रौनगढस्थित हाट बजार गएका बेला भारत मोतीहारी जिल्ला लिपनी ४ बेलवाका १९ वर्षीय फिरोज मियाले पकेटबाट ५० हजार रकम चोरी गरी भाग्ने क्रममा पक्राउ परेका थिए। स्थानीयको सहयोगमा पक्राउ गरिएका मियालाई इप्रका सिम्रौनगढले नियन्त्रणमा लिइ कारबाही प्रक्रिया थालेको थियो। चोरी मुद्धामा कारबाही चलाइएका मिया थुनुवा कोठाबाट खाना खुवाउन बाहिर निकाल्ने क्रममा पर्खाल नाघेर फरार भएका हुन्। फरार भएका मियाको खोजी भइरहेको प्रवक्ता राठौरले जानकारी दिए।
चार हप्तादेखि बेपत्ता व्यापारी १६ किलो सुनसहित पक्राउ,"गोरखा : चार हप्ताअघि बेपत्ता भएका व्यापारी काठमाडौंबाट पक्राउ परेका छन्।धार्चे१ यारुबगरमा व्यापार गर्ने धनकमललाई बिहीबार प्रहरीले पक्राउ गरेको हो। पक्राउ पछि आफूले १६ किलो सुन लुकाएर भागेको बयान उनले प्रहरीसमक्ष दिएका छन्। 'धनकमल अपहरण भएको भन्दै हामीले खोज्यौं, 'गोरखाका प्रहरी प्रमुख एसपी ओमप्रसाद अधिकारीले भने, 'तर उनी भेटिएपछि अर्कै रहस्य खुल्यो।' एसपी अधिकारीका अनुसार गोरखाबाट १६ किलो सुन बरामद भइसकेको छ। सुन तस्करीका क्रममा अर्को समूहसँग धनकमलको झगडा भएपछि उनी सुन लुकाएर फरार भएको खुलेको छ। खच्चड धपाउँदै हिँडिरहेका उनी माछाखोला आसपासबाट एकाएक गायब भएका थिए।स्थानीयका अनुसार ५ र ६ जनाको समूहले उनलाई अपहरण गरेका थिए। प्रहरीले पनि त्यही अनुसार अनुसन्धान थालेको थियो।"
विवाह गरेको दुई महिनामै करणी मुद्दा : श्रीमान पक्राउ,धरान : दुई महिना अगाडी टेम्के मैयुङ गाउँपालिका भोजपुरकी १७ वर्षीया सुनिता थापासँग प्रेम विवाह गरेका सुनसरी धरान उपमहानगरपालिका६ का २१ वर्षीय युवराज कार्की आफ्नै श्रीमतीलाई जबरजस्ती करणी गरेको अभियोगमा पक्राउ परेका छन्। सुनिता बिहीबार श्रीमान कार्कीले जबरजस्ती करणी गरेको भन्दै इलाका प्रहरी कार्यालय धरानमा जबरजस्ती करणी गरेको किटानी दिएपछि प्रहरीले कार्कीलाई पक्राउ गरेको हो। सुनिताको जाहेरी दर्ता गरी इलाका प्रहरी कार्यालय धरानले उनका श्रीमानलाई पक्राउ गरी जबरजस्ती करणी ऐन अन्र्तगत मुद्धा दर्ता गरेको हो। प्रहरीले सुनिताको वीपी कोइराला स्वास्य विज्ञान प्रतिष्ठानमा स्वास्थ्य परीक्षण समेत गरेको छ। सुनिता र युवराजले गत वैशाख २७ गते मागी विवाह गरेको स्थानीय आनन्द सुवेदीले बताए। सुनिताले युवराजले घरमा भित्राइएदेखि नै आफूविरुद्ध कुटपिट गरी जबरजस्ती करणी गरेको भन्दै स्थानीय महिलाको सहयोगमा इलाका प्रहरी कार्यालय धरानमा जबरजस्ती करणी गरेको किटानी जाहेरी दिएकी हुन्। श्रीमानविरुद्ध मुद्धा दर्ता गरेकी उनी हाल आफन्तकोमा बस्दै आएकी छन्।इलाका प्रहरी कार्यालय धरानका डिएसपी ढुण्डिराज न्यौपानेले युवराजविरुद्धको जाहेरी दर्ता गरी आवश्यक कारबाही प्रक्रिया अगाडी बढाइएको बताए। युवराजले श्रीमतीसँगको सामान्य झगडा भएको बताउँदै स्थानीय महिलाको उक्साहटमा लागेर आफूविरुद्ध मुद्धा हाली फसाइएको गुनासो गरे।
गाईवस्तुलाई घाँस हाल्न गोठ जाँदा करेन्ट लागेर मृत्यु,झापा : झापाको कमल गाउँपालीकामा बिहीबार बिहान करेन्ट लागेर एक व्यक्तिको मृत्यु भएको छ। कमल गाउँपालिका ५ पाडाजुंगी आइतबारे घरभएका काजीबहादुर जोशीको करेन्ट लागेर मृत्यु भएको जिल्ला प्रहरी कार्यालय झापाले जनाएको छ। बिहान साडे ५ बजे तिर घर वस्तुको गोठमा घाँस लगाउन जाने क्रममा विद्युतको पोल छुँदा करेन्ट लागेर जोशीको घटनास्थमै मृत्यु भएको जिल्ला प्रहरी कार्यालय झापाका प्रहरी नायव उपरीक्षक महेन्द्र कुमार श्रेष्ठले जानकारी दिए। विद्युतको पोल अड्याउन लगाइएको फलामको तारमा पानी परेको बेला करेन्ट प्रवाह भएकाले तार छुँदा जोशीको ज्यान गएको स्थानीय शिक्षक ओमप्रकाश गौतमले बताए।
"आजको मौसम : भारी वर्षाको संभावना, सतर्क रहन आग्रह","काठमाडौं : हाल देशभर सामान्यतया बदली भई देशका पूर्व र पश्चिमका केही स्थानमा भारी वर्षा भइरहेको छ।बाढी र वर्षाका कारण सयौं जनाले ज्यान गुमाएका छन् भने विस्थापित हुने परिवारको संख्या पनि बढ्दो छ। जल तथा मौसम पूर्वानुमान महाखाशाका अनुसार अब मनसुनी गतिविधि सक्रिय हुने क्रम विस्तारै कम हुँदै जाने भएको छ। मनसुनको न्यून चापीय रेखा नेपालको तराई भूभागभन्दा दक्षिणतिर सर्ने भएकाले मनसुन गतिविधि कमजोर हुने भएपछि वर्षा पनि कम हुने मौसमविदले बताएका छन्। बिहीबार देशभर सामान्य बदली रही केही स्थानमा वर्षा हुने सम्भावना रहेको छ।पश्चिम तराई र पूर्वका एकदुई स्थानमा भारी वर्षाको सम्भावना रहेको माहाशाखाले जनाएको छ। यस्तै आज राति पनि देशभरको मौसम सामान्यतया बदली भई केही स्थानमा वर्षा हुने देखिएको छ।पश्चिम तराईका एक दुई स्थानमा भारी वर्षाको संभावना रहेकाले नदी वरपर, नहर छेउछाउ बसोबास गर्ने नागरिकलाई सचेत रहन आग्रह गरिएको छ।"
नाका क्षेत्रमा स्वास्थ्य समस्या,"दाङ (राजपुर) : राजपुर गाउँपालिका७ लैबरुवाकी १८ वर्षीया शिवा केसीको सुत्केरीका बेला अत्यधिक रक्तस्रावका कारण केही समयअघि मृत्यु भयो। उनको गाउँमा स्वास्थ्य सुविधा छैन। उपचार नपाएकै कारण उनले ज्यान गुमाइन्। नजिक स्वास्थ्य चौकी नहुँदा राजपुरको भौवा नाकाकी अर्की महिलाले पनि ज्यान गुमाइन्। राजपुरको भौवा नाकामा दादुराको प्रकोप भयो। ती सबैको कारण थियो उपचारका लागि स्वास्थ्य संस्थाको पहुँच नहुनु। यी घटना नाका क्षेत्रका उदाहरण मात्र हुन्। नाकामा स्वास्थ्यको पहुँच नहुँदा अधिकांशले सास्ती व्यहोर्दै आएका छन्। दाङमा पर्ने भारतसँगै जोडिएका २८ वटा नेपाली नाका क्षेत्रमा अहिले स्वास्थ्यको अवस्था नाजुक छ। खङ्ग्रा नाकाका स्थानीय राम बुढाले नाका क्षेत्रमा स्वास्थ्य, शिक्षा र सडकको पहुँच नहुँदा सास्ती भोग्नुपरेको बताए। उनले भने, स्वास्थ्य समस्याका कारण अधिकांशले अकालमै ज्यान गुमाउनुपरेको छ। राजपुर गाउँपालिका अध्यक्ष लोकराज केसी नाकामा स्वास्थ्य समस्या रहेको स्विकार्छन्। स्वास्थ्य समस्या समाधान गर्न स्थानीय सरकारले धेरै प्रयास गरेको छ, अध्यक्ष केसीले भने, सबै प्रयास सफल भएका छैनन्। स्वास्थ्यको पहुँच बढाउन सडक सञ्जाल महत्त्वपूर्ण रहेको उनको भनाइ छ। स्वास्थ्यसँगै सडक सञ्जाल वस्तार गरिरहेको उनले बताए। उनले भने, सडक सञ्जालकै कारण सेवा प्रवाहमा समस्या आएको छ। गाउँपालिकाका स्वास्थ्य शाखा संयोजक कमल रोकायले नाकाको स्वास्थ्य समस्यालाई ध्यानमा राखेर विभिन्न स्थानमा सामुदायिक स्वास्थ्य केन्द्र स्थापना गरिएको जानकारी दिए। गाउँपालिकाले सातवटा नाकामा सामुदायिक स्वास्थ्य केन्द्र सञ्चालन गरेको हुँदा स्वास्थ्य सेवामा केही सहज भएको बताए। स्वास्थ्य सेवा प्रवाहमा प्रभावकारिता कायम गर्दै गए पनि सेवा प्रवाहलाई आधुनिक बनाउन नसक्दा समस्या रहेकोे मतनियाकी सुशीला घर्तीले बताइन्। राजपुर गाउँपालिकाअन्तर्गतका स्वास्थ्यको राजपुर र बेला स्वास्थ्य चौकीमा एक वर्षमा मात्रै ३ सय महिलाले सुत्केरी सेवा लिएको तथ्यांक छ भने २४ हजारभन्दा बढीले स्वास्थ्य सेवा लिएका छन्। गाउँपालिकाको तल्लो क्षेत्रमा चेतना र सेवा लिने क्रम बढे पनि नाकामा भौगोलिक कारणले नै धेरै समस्या ल्याएको छ। भौतिक पूर्वाधार, प्रविधि, औषधि उपकरणको व्यवस्थापन हुन नसक्दा यसको प्रत्यक्ष प्रभाव नाका क्षेत्रका सेवाग्राहीमा पर्दै आएको छ।"
"दैलेखमा पहिरो : ८ घरमा क्षति, दलितवस्ती जोखिममा",दैलेख : अविरल वर्षाका कारण आएको पहिरोले दुल्लु नगरपालिका१ का ८ वटा घरमा क्षति पुगेको छ। कर्णाली राजमार्गको तल्लो डुंगेश्वरदेखि दुल्लु बजार जाने सडकखण्डमा पर्ने घरमा बुधबार साँझ आएको पहिरोले क्षति पुर्याएको हो। ती सबै दलित समुदायको रहेको प्रहरीले जनाएको छ। ती घरमध्ये २ वटा घर पूर्णरुपमा भत्किएको छ भने अरु घरको केही भाग भत्किएको र भित्ता चिरा परेको छ। सडक छेउछाउमा रहेको दलित वस्तीमा पहिरो जानु मुख्य कारण कच्ची सडक निर्माण रहेको हो। वस्तीमाथि हचुवाको भरमा असार मसान्तमा डोजर प्रयोग गरेर सडक निर्माण गर्दा ती घरमा क्षति हुनुको साथै वस्ती नै जोखिममा परेको स्थानीयले बताए। स्थानीय आइते कामीले रातिको समयमा पहिरो आएका कारण घरायसी सामान ओसार्न कठीनाई भएपनि तत्काल घरबाट निस्केका कारण मानवीय क्षति हुन नपाएको बताएका छन्।उनका अनुसार सोही वस्तीमा पहिरोले ६ वटा बाख्रा मरेका छन्। बिहीबार नै दुल्लु नगरपालिकाका निमित्त प्रमुख प्रशासकीय अधिकृत ज्ञानमणी नेपालले प्रहरी र स्थानीयको सहयोग जुटाएर उद्धार कार्य सुरु गरिएको छ।पहिरोका कारण जोखिममा परेका ती दलित परिवारलाई अहिले पाल वितरण गरी सुरक्षित स्थानमा राखिएको निमित्त प्रमुख प्रशासकीय अधिकृत नेपालले जानकारी दिएका छन्। उनले सडककै कारण पहिरो आउन सक्ने र वस्ती अझैं जोखिममा रहेको कारण वर्षायाम भरी सुरक्षितमा राख्नुपर्ने बताएका छन्। प्रहरी र स्थानीयको सहयोगमा अहिले उनीलाई काठको टहरा निर्माण गरी पालको छानामुनि राखिएको इलाका प्रहरी कार्यालय दुल्लुले जानकारी दिएको छ।
ठक्करबाट आँबुमा वृद्धको मृत्यु,दमौली : आँबुखैरेनी ३ स्थित पृथ्वी राजमार्गमा एक सवारीको ठक्करबाट वृद्धको मृत्यु भएको छ। बिहान सवा पाँच बजे डुम्रेबाट आँबुखैरेनी जाँदै गरेको सवारी साधनको ठक्करबाट आँबुखैरेनी गाउँपालिका २ निवासी ७९ वर्षीय खड्गबहादुर दर्लामीको मृत्यु भएको प्रहरीले जनाएको छ। घटनापछि बिहान पौने ११ बजेतिर स्थानीयले सडक अवरुद्ध पारेका थिए। तर पछि आफन्तसँग प्रहरीले सवारी पक्रने सहमति गरेपछि बाटो सञ्चालनमा आएको प्रहरी नायब उपरीक्षक लिलाराज लामिछानेले बताए।
वर्षापछि सडक अवरुद्ध,"दैलेख : लगातारको वर्षातका कारण कर्णाली राजमार्ग जोड्ने सडक अवरुद्ध भएको छ। दैलेखको गुराँस गाउँपालिका हुँदै कर्णाली राजमार्गको तल्लो डुंगेश्वरसम्म जोडिने सडक अवरुद्ध भएको हो। बान्द्रेमा मंगलबारराती पहिरो गएपछि यातायात अवरुद्ध छ। यो सडकखण्ड हुँदै कर्णालीका जिल्ला भित्रिने यात्रुवाहक र मालवाहक सवारी साधन तथा यात्रु अलपत्र परेका छन्। सुर्खेतबाट दैलेख हुँदै कर्णाली राजमार्ग जोड्ने यो सडकखण्ड मंगलबार रातीदेखि अबरुद्ध भएको हो। सियाकोटतल्लो डुंगेश्वर सडक अन्तर्गत बान्द्रेमा गएको पहिरो हटाउन अझै केही दिन लाग्ने दैलेखका प्रहरी प्रमुख ठाकुरप्रसाद पोखरेलले बताए। रती खोलामा यात्रुले बर्सेनि सास्ती खेप्दै आएका छन्। यसवर्ष पनि रती खोलामा पहिरो गएको छ। पुल निर्माणका क्रममा खोला खन्दा झनै जोखिम बढेको हो। पक्की पुल नबन्दा यात्रुले सास्ती खेप्दै आएका छन्। पुल नबनेकै कारण सार्वजनिक सवारी साधन नचलेपछि रती खोला भएर आवतजावत गर्ने यात्रुलाई सास्ती हुने गरेको छ। यात्रु तार्ने काम भने स्थानीय युवाले गर्दै आएका छन्। स्थानीयले एक हजार रुपैयाँसम्म लिएर यात्रुलाई वारपार गराउँछन्। हिउँदमा सुर्खेतबाट दैलेख हुँदै कालिकोट, जुम्ला, मुगु र अछामका लागि छुट्ने गाडीहरू यही रुटबाट सञ्चालन हुने गर्छन्। गुराँसे हुँदै तल्लोडुगेश्वर जाँदा १३ किमि छोटो हुने भएकाले हिउँदको समय पनि यही रुट प्रयोग गर्ने गरिएको छ। यो रुटबाट चल्ने गाडी तल्लो डुंगेश्वरमा गएर कर्णाली राजमार्गमा मिसिने गरेका छन्। साउन र भदौमा नेपालगन्ज र सुर्खेतबाट दैलेख हुँदै कर्णाली राजमार्ग भएर आउजाउ गर्ने यात्रुवाहक र मालवाहक गाडी गुड्न वर्षौदेखि धराप खेप्नु परेको छ। अर्कोतर्फ कालिकोट, जुम्ला र मुगु जोड्ने कर्णाली राजमार्ग भत्केर जिर्ण भएको छ।"
मोटरसाइकल दुर्घटनामा चालकको मृत्यु,पाल्पा : तिनाउ गाउँपालिका ३ श्रीडाँडा ढुङ्गखानी नजिकै मोटरसाइकल दुर्घटना भएको हुँदा एकको मृत्यु भएको छ। बिहीबार खानीबाट श्रीडाडाँतर्फ जाँदै गरेको लु ४५ प ७८१२ नम्बरको मोटरसाइकल अनियन्त्रित भइ दुर्घटना हुँदा मोटरसाइकल चालकको मृत्यु भएको प्रहरीले जनाएको छ। मोटरसाइकल चालक तिनाउ गाउँपालिका ३ का ३१ वर्षीय बुद्धबहादुर दर्लामीको मृत्यु भएको हो।दुर्घटनामा घाइते भएका दर्लामीको लुम्बिनी अञ्चल अस्पताल बुटवलमा उपचारका क्रममा मृत्यु भएको जिल्ला प्रहरी कार्यालयले जनाएको छ।
बेपत्ता युवकको शव खोलामा भेटियो,विराटनगर : पाँच दिनदेखि बेपत्ता रहेका मोरङको मिक्लाजुङ गाउँपालिका६ का एक युवकको शव खोलामा फेला परेको छ । साउन ४ गतेदेखि मधुमल्ला बजार जान्छु भनेर घरबाट हिंडेपछि बेपत्ता भएका कार्कीको शव नुनसरी र बक्राहा खोला दोभानमा फेला परेको हो। मोरङ प्रहरीका प्रवक्ता डीएसपी राजकुमार खिउजुका अनुसार युवक बेपत्ता भएपछि परिवारका सदस्य र आफन्तले प्रहरीमा जानकारी दिएका थिए। आफन्त र प्रहरीले खोजी गर्ने क्रममा खोलाले बगाएर ल्याएको अवस्थामा शव फेला परेको हो।मंगलबारे अस्पतालमा पोस्टमार्टम गरेर शव परिवारको जिम्मा लगाइएको छ।खिउजुले घटनाका बारेमा अनुसन्धान सुरु गरिएको जानकारी दिए।
मर्स्याङ्दीमा जीप खस्दा चालकको मृत्यु,बेसीसहर : चामे सडकअन्तर्गत लमजुङको मस्र्याङ्दी गाउँपालिका४ च्याम्चेमा जीप दुर्घटना हुँदा एकजनाको मृत्यु भएको छ । मृत्यु हुनेमा तनहुँ दमौली घर भएका जीप चालक धनबहादुर आचार्य रहेको प्रहरीले जनाएको छ। लमजुङमनाङ सिमाना म्यार्दीखोलाबाट जगत आउँदै गरेको ग १ ज ६७८६ नम्बरको जीप बुधबार राति मस्र्याङ्दीमा खसेको स्थानीयले बताएका छन्। बिहीबार बिहान सोही ठाउँमा मनाङ जाँदै गरेको ट्रक हिलोमा फसेपछि धकेल्ने क्रममा मस्र्याङ्दी किनारमा जीप देखिएको थियो। जीपमा चालक मात्रै रहेको बताइएको छ। प्रहरी निरीक्षक बसन्त पाण्डेले घटनाको विस्तृत जानकारी लिन प्रहरी घटनास्थलमा जाँदै गरेको बताए।
"रामेछापको साँघुटार बजारमा भीषण आगलागी, चार घर जलेर नष्ट","रामेछाप : रामेछापको रामेछाप नगरपालिका ३ साँघुटार बजारमा भीषण आगलागी भएको छ।आगलागीबाट साँघुटार बजारको चार घर पूर्ण क्षति भएको पूर्वसांसद देवशंकर पौडेलले जानकारी दिए। उनका अनुसार बिहान सात बजेतिर लिखु खोला छेउको पक्की पुल नजिकै रहेको सिंहदेवी निर्माण सेवाको स्टोरबाट निस्किएको आगोले अंकित श्रेष्ठको पक्की घर जलेर नष्ट भएको छ। त्यसैगरी, राजन सुवेदी, अनिष थापा र हरिमायाँ थापाको घर पनि आगोले जलेर नष्ट भएको छ। जिल्ला प्रहरी कार्यालयका प्रवक्ता एवं प्रहरी निरीक्षक शेख अदालतले भने इलाका प्रहरी कार्यालय धोवीबाट प्रहरी निरीक्षकको नेतृत्वमा टोली परिचालन भएको जानकारी दिए। प्रहरीका अनुसार विद्युत सर्ट भएर आगलागी भएको हुनसक्ने प्रारम्भिक अनुमान गरिएको छ अहिले आगलागी नियन्त्रणमा आएता पनि आगलागीबाट भएको क्षतिको पूर्ण विवरण आउन बाँकी छ।"
बेपत्ता बालिकाको शव गाडेको अवस्थामा फेला,"बैतडी : बैतडीमा असार १८ गतेदेखि हराइरहेकी ८ वर्षीया बालिका कल्पना भुल भनिने कलावती सार्कीको शव खाल्डोमा गाडेको अवस्थामा फेला परेको छ। बैतडीको दोगडाकेदार २ ढिकगाड घर भई दशरथचन्द नगरपालिका वडा नम्बर ४ बमरोडामा बुबासँगै बस्दै आएकी उनको शव बुधबार फेला परेको जिल्ला प्रहरी कार्यालय बैतडीका प्रवक्ता प्रहरी निरीक्षक दीपक पातलीले जानकारी दिए। स्थानीय महिलाले बाख्रा चराउने क्रममा खाल्डो देखेपछि प्रहरीलाई खबर गरेका थिए। कलावती अध्ययनरत ईश्वर आधारभूत विद्यालयको माथिपट्टी भीरको छेउमा रहेको खोल्सामा कलावतीको शव भेटिएको प्रवक्ता पातलीले बताए। स्थानीय महिलाले खबर गरेपछि हामी घटनास्थलमा पुग्यौं। बालिकाको शवको केही अस्थीपञ्जर मात्रै भेटिएका छन्।, उनले भने कसैले हत्या भएको हो कि अन्य कारणले मृत्यु भएको हो भन्ने केही खुलेको छैन। हामीले घटनाको अनुसन्धान गरिरहेका छौं। शवको अस्थीपञ्जर मात्रै बाँकी रहेकाले अनुसन्धानमा समस्या भएको प्रहरीको भनाई छ। कलावतीका बुवा ५८ बर्षीय खडक सार्की मजदुरी गर्दै आएका छन्। खडकका अनुसार बालिकालाई असार १८ गते बिहान विद्यालय पुर्याएपछि बेपत्ता भएकी हुन्। बालिका बेपत्ता भएको खबर पाए लगत्तै प्रहरीले खोजतलास तीव्र बनाएपनि फेला पार्न सकेको थिएन्।"
खुल्ने भयो लाली र दौडा जोड्ने पुल,"दार्चुला : निर्माण सम्पन्न भएको सात महिनापछि लेकम गाउँपालिकालाई भारतसँग जोड्ने गरी निर्माण भएको (लालीदौडा) पुल संचालनमा आउने भएको छ। भारतीय अधिकारीले उक्त पुल संचालन गर्न स्वीकृत दिंदै परराष्ट्रमन्त्रालय मार्फत पत्राचार गरेपछि संचालन हुने भएको हो। २०७३ असोज ४ मा करिब डेढ करोड लागतमा पुल निर्माणको सम्झौता भएर गत वर्षको पुसमा निर्माण सम्पन्न भएको थियो। सम्झौता अनुसार समयमै काम नहुँदा दुई पटक म्याद थप गरेर भारतको दौडा र नेपालको लेकम गाउँपालिकाअन्तर्गत छिरबिला (लाली) जोड्ने उक्त पुल अब उपयोगमा आउन सक्ने भारतीय दूतावासले जनाएको छ। पुल निर्माण सम्पन्न भएपनि संचालनमा आएको थिएन। नेपाल सरकारको तुइन तथा ट्युब विस्थापन कार्यक्रमअन्तर्गत निर्माण गरिएको झोलुङ्गे पुलले लेकम गाउँपालिका र मालिकार्जुन गाउँपालिका क्षेत्रका नागरिकलाई नेपालभारत आवतजावतमा सजिलो पार्ने भएपनि औपचारिक रुपमा पुल सञ्चालनमा नल्याउँदा नागरिकले जोखिम मोलेरै ट्युबको सहारा लिनुपरेको थियो। २०४८ सालदेखि नै पुल बन्छ भनेर आशामा बसेका नागरिकले झण्डै २७ वर्षपछि पुल त देखे तर उपयोगमा नआउँदा त्यही पुलको मुनीबाट ट्युबमा आवतजावत गर्न बाध्य थिए। पूर्वाधार विकास तथा कृषि सडक विभाग (डोलिडार)ले पुल निर्माण सम्पन्न भएको जानकारी स्थानीय प्रशासनलाई गत मंसिरमा नै जानकारी गराएको हो। पत्रअनुसार जिल्ला प्रशासन कार्यालय दार्चुलाले छिमेकी भारतको पिथौरागढ जिल्ला अधिकारी (डिएम)लाई लालीमा निर्माण भएको नेपालभारत जोड्ने झोलुङ्गे पुलमा नियमित आवतजावतका लागि पत्राचार गरेको थियो। तर यसको स्वीकृत आउन ढिलाई भएकाले उपयोगमा आउन सकेको थिएन। अहिले सबै प्रक्रिया पुरा भएर जानकारी सम्बन्धित ठाँउमा पुगेको दुतावास अधिकारीले जानकारी दिए। भारतीय दूतावासले आफ्नो स्थानीय निकायसँग कूटनीतिक च्यानलमार्फत पत्राचार गरेर पुल खुला गर्ने सूचना बाहिर ल्याएको दूतवाास अधिकारीले बताए। दूतावासले उक्त पुलको सबै चेक जाँच गरेर यसलाई खुला गर्न केन्द्रमार्फत पत्राचार गरेको हो। दार्चुला जिल्लामा नेपाल सरकारको तुइन उन्मूलन कार्यक्रमअन्तर्गत स्वीकृत गरेको ८ ओटा झोलुङ्गे पुलमध्ये महाकाली नदीमा ६ वटा पुलको भारतीय प्रशासनको स्वीकृत नगर्दा निर्माण सुरु भएको थिएन। जिल्ला प्रशासन कार्यालय दार्चुलाका प्रशासकीय प्रमुख शंकरबहादुर विष्टले पुल खुलाउने विषयमा छलफल भइरहेको तर अझै औपचारिक जानकारी कतैबाट नआएको अन्नपूर्णलाई जानकारी दिए। उनले भने 'केन्द्रमा जानकारी भएको भए बिहीबारसम्म आउला।' पुल सञ्चालनमा नआउँदा दैनिक उपभोग्य सामान, व्यापारिक सामान, औषधी उपचारलगायत विभिन्न सामान किनमेल गर्न लालीका स्थानीय ट्युबकै सहारामा महाकाली वारपार गरेर भारतीय बजार जाने गरेका छन्। नेपालतिर सडक पहुँच नहुँदा अहिले पनि लालीका स्थानीय भारतीय बजारमा निर्भर हुनुपरेको छ। लालीका स्थानीय बासिन्दालाई नेपाली सामान खरिद गर्न बैतडीको झुलाघाट जान सजिलो छ तर, दार्चुला सदरमुकाम खलङ्गा पुग्न टाढा छ।"
"निर्मला हत्याको एक वर्ष : न न्याय, न निष्कर्ष","काठमाडौ : कञ्चनपुरकी १३ वर्षीया बालिका निर्मला पन्तको बलात्कारपछि हत्या भएको एक वर्ष पुगेको छ। घटनाका दोषी अझै पक्राउ परेका छैनन्। अनुसन्धानका लागि आधा दर्जनभन्दा बढी टोली बने। कुनैले पनि अभियुक्त किटान गर्न सकेका छैनन्। प्रहरीले सूक्ष्म रूपले अनुसन्धान भइरहेको बताए पनि उपलब्धि शून्य देखिएको छ। परिवारले न्याय पाउने आशा मारेका छन्। वर्षदिन भइसक्यो, हत्यारा पक्राउ परेका छैनन्, बुवा यज्ञराज पन्तले भने, छोरीका हत्यारा पक्राउ गरी न्याय दिन हारगुहार गर्दा पनि न्याय मिलेन। उनले अब न्याय पाइएला भन्ने आशा मारिसकेको बताए। न्याय माग्दा एक जनाले ज्यान गुमाए। कति घाइते छन्। सरकारले यसतर्फ पनि ध्यान दिएन, उनले भने, हाम्रो माग भनेकै हत्यारा सार्वजनिक गरेर न्याय देओस् भन्ने हो। हरेक महिना १० गते अनुसन्धानको अवस्था बुझ्न परिवारका सदस्य प्रहरी कार्यालय पुग्ने गरेका छन्। सरकार हत्यारा पत्ता लगाउन गम्भीर नभएको उनले बताए। न्यायकै लागि निर्मलाका बुवाआमासहित अधिकारकर्मीले धर्ना दिए। घटना भएदेखि कञ्चनपुरलगायत देशभर शान्तिपूर्ण आन्दोलन भयो। सदनदेखि सडकसम्म आवाज उठ्यो। सरकारले न्याय दिन सकेको छैन। हामी निरन्तर न्यायका लागि भौतारिरहेकै छौं, अधिकारकर्मी शारदा चन्दले भनिन्, सरकार गम्भीर हुने हो भने तत्काल हत्यारा पत्ता लाग्छ। प्रहरी प्रधान कार्यालय, केन्द्रीय अनुसन्धान ब्युरो र अपराध महाशाखाको टोली कञ्चनपुरमा खटिएका छन्। अनुसन्धानमा थुप्रै टोली खटिए। प्रहरी टोलीले हत्याराका विषयमा ठोस प्रमाण जुटाउन सकिरहेका छैनन्। जिल्ला प्रहरी कञ्चनपुरका एसपी दिनेश आचार्यले संयुक्त रूपमा अनुसन्धान जारी रहेको बताए। केन्द्र, जिल्ला र आवश्यकताअनुसार मातहतका निकायका टोली खटिरहेका छन्, उनले भने, हामी अनुसन्धानमै छौं। यो अभियुक्त हो भनेर पहिचान गर्न सक्ने अवस्था देखिएको छैन। ब्युरोका एसपी गणेश चन्दको नेतृत्वमा पनि प्रहरी खटिएको छ। नयाँ शिराबाट गहन अनुसन्धान भइरहेको प्रहरी बताउँछ। प्रहरीले तत्कालीन एसपी डिल्लीराज विष्टसहित उनका छोरा किरण र अर्का युवक आयुष विष्टसहित दर्जनौं व्यक्तिको डीएनए परीक्षण गरेको छ। ७३ जनाको डीएनए परीक्षण गरिएको छ। साढे ५ सयसँग प्रहरीले सोधपुक्ष गरेको छ। प्रहरीले २ हजारभन्दा बढी घरको विवरण संकलन गरेको छ। साउन १० गते घरमा कोको थिए, त्यसअघि कहाँ थिए, उनीहरूको पृष्ठभूमि वा पेसा के हो, साउन १० पछि घर छाडेर वैदेशिक रोजगारी वा भारतमा कोको गएलगायत विवरणसमेत संकलन गरिएको थियो। अनुसन्धान थुप्रै पाटोमा केन्द्रित गरे पनि हत्यारासम्म पुग्न नसक्दा प्रहरीलाई निर्मला हत्याकाण्ड जटिल मुद्दा बनेको छ। कञ्चनपुरमा आन्दोलन चर्किएपछि सरकारले भदौ ७ गते सहसचिव हरिप्रसाद मैनालीको संयोजकत्वमा छानबिन समिति गठन गरेको थियो। प्रहरीका डीआईजी रामप्रसाद श्रेष्ठ, सशस्त्र प्रहरीका डीआईजी बसन्त बानियाँ, राष्ट्रिय अनुसन्धान विभागका अनुसन्धान निर्देशक लक्ष्मण गुरुङ र प्रदेश ७ सरकारका उपसचिव वीरेन्द्रबहादुर केसी सदस्य थिए। समितिले प्रतिवेदन पेस गरेको थियो। निर्मला हत्या प्रकरण : डीएनए परीक्षणका लागि लिएको भजाइनल स्वाब संकलन नै त्रूटीपूर्ण निर्मला हत्यापछि ! निर्मला हत्या प्रकरण : बाबुआमाको धर्ना एक सय पाँच दिनमा स्थगित निर्मला हत्या प्रकरण : ६ प्रहरीसँग बयान निर्मला हत्या प्रकरण : निलम्बित डीएसपी जीसी ९ लाख धरौटी बुझाएर रिहा निर्मला हत्याका ९ महिना : पीडितलाई न न्याय, न शान्ति समितिले निर्मलाको अन्यत्रै सामूहिक बलात्कार भएर उखुबारीमा ल्याएर फालिएको हुन सक्नेलगायत निष्कर्ष निकालेर प्रतिवेदन तयार पारेको थियो। समितिकै प्रतिवेदनले अनुसन्धानमा प्रहरीले चरम लापरवाही गरेको देखिएको जनाएको थियो। सरकारले तत्कालीन एसपी डिल्लीराज विष्टसहित आठ जनालाई निलम्वन गरेको थियो। उनीहरूविरुद्ध प्रमाण नष्ट गरेको र यातना कसुर मुद्दा जिल्ला अदालत कञ्चनपुरमा विचाराधीन छ। मुद्दापछि अदालतमा उपस्थित आठै जना धरौटीमा छाडिएका थिए। अनुसन्धानकै क्रममा तीन प्रहरी प्रमुख फेरिएका छन्। ब्युरोका एसपी सुदीप गिरीसहितको टोलीले पनि अनुसन्धान गर्यो। कुनै उपलब्धि हासिल भएन। गिरीलाई अनुसन्धानमा सहज होस् भनेर कैलालीमा सरुवा गरिएको छ। साउन ११ गते शव भेटिएपछि अनुसन्धानका लागि १३ गते ब्युरोका तत्कालीन डीएसपी अंगुर जीसी (हाल निलम्बन) नेतृत्वको टोलीले अनुसन्धान गरेको थियो। भदौ ४ गते भीमदत्त नगरपालिका १९ बागफाँटाका ४१ वर्षीय दिलीपसिंह विष्टलाई अभियुक्तका रूपमा सार्वजनिक गरेको थियो। डीएनए नमिलेपछि विष्ट छुटेका थिए। उनलाई सार्वजनिक गरेपछि चर्किएको आन्दोलन हिंसात्मक बनेको थियो। मानसिक सन्तुलन ठीक नभएको मानिसलाई मुख्य अभियुक्त बनाएर वास्तविक अभियुक्त बचाउन खोजेको भन्दै स्थानीय आन्दोलनमा उत्रिएका थिए। भदौ ७ देखि दुई दिन स्थिति नियन्त्रणमा लिन प्रहरीले गोली चलाएको थियो। गोली लागेर १४ वर्षीय किशोर सन्नी खुनाको ज्यान गएको थियो। आन्दोलनमा १२ जनाभन्दा बढी घाइते भएका छन्। तीमध्ये अर्जुन भण्डारा अर्धचेत छन्। उनको एउटा खुट्टा काटिएको छ। सरकारले खुनाको परिवारलाई राहत उपलब्ध गराए पनि घाइतेको उपचारमा लापरवाही गरेको पीडितको भनाइ छ। घाइतेको उपचार खर्च सबै गर्ने भनेको थियो तर सरकारले चासो दिएन, घाइते सुरेन्द्र देउवाले भने। अनुसन्धानमा प्रहरीको गम्भीर त्रुटि औंल्याएपछि प्रहरी प्रधान कार्यालयले तत्कालीन डीआईजी (हाल एआईजी) धीरु बस्न्यातको नेतृत्वमा छानबिन टोली गठन गरेको थियो। लापरबाही गरेको भनिएका १६ जनासँग टोलीले सोधपुक्ष गरेको थियो। टोलीले बुझाएको प्रतिवेदन प्रहरीले सार्वजनिक गरेको छैन। प्रहरी प्रवक्ता डीआईजी विश्वराज पोखरेलले अनुसन्धान प्रक्रिया नछाडेको बताए। अनुसन्धान निरन्तर छ। निष्कर्षमा पुर्याउन चुनौती सामना गर्नुपरिरहेको छ, उनले भने, अहिलेसम्मको अनुसन्धानले हामी निष्कर्षमा पुग्न सक्छौं भन्ने भइरहेको छ। अनुसन्धानबाट वि श्राम नलिने उनले बताए। केही जटिलता छन्, उनले भने, यो केस जसरी पनि निष्कर्षमा पुर्याउन हामी लागिरहेका छौं। प्रहरीका विभिन्न टिम अनुसन्धानमै केन्द्रित छन्। कसैविरुद्ध किटानी जाहेरी पनि परेको छैन। निर्मला होमवर्क गर्न गएको घरका बम दिदीबहिनीमा अनुसन्धान केन्द्रित गरिनुपर्ने माग सडकमा उठ्यो। प्रहरी टोलीले दुवै जनालाई हिरासतमा राखेर अनुसन्धान गर्यो। प्रहरीले विशाल चौधरी र प्रदीप रावललाई पनि हिरासतमा लिएर अनुसन्धान गरेको थियो। उनीहरू पनि डीएनए म्याच नभएपछि छुटेका थिए। साथी रोशनी बमको घरमा २०७५ साउन १० गते होमवर्क गर्न पुगेकी कञ्चनपुर भीमदत्त२ उल्टाखामकी १३ वर्षीया निर्मला साउन ११ गते हत्या गरिएको अवस्थामा फेला परेकी थिइन्। निष्कर्षमा पुर्याउन चुनौती छ विश्वराज पोखरेल, प्रवक्ता, नेपाल प्रहरी निर्मला पन्तको हत्या घटनामा अनुसन्धान निरन्तर छ। निष्कर्षमा पुर्याउन चुनौतीको सामना गर्नुपरिरहेको छ। अहिलेसम्मको अनुसन्धानबाट हामी सफलतापूर्वक निष्कर्षमा पुग्छौं भन्ने अनुभूत भइरहेको छ। प्रहरीप्रति विश्वास र भरोसा गर्नेको जमात छ। केही असन्तुष्ट धारले यसलाई मुद्दाका रूपमा उठाउन गरेको छ। प्रहरीले यस्ता घटनाको धेरै अनुसन्धान गरेको छ। धेरै घटनामा सफलता पनि हासिल भएको छ। सुरुको अनुसन्धानले जुन बाटो समातेको थियो त्यो परिवर्तन गर्नुपर्यो। नयाँ हिसाबले अनुसन्धान गर्नुपर्यो। अनुसन्धानको पाटो फेर्नुपरेपछि शंका उपशंका हुन गयो। त्यसलाई चिरेर अनुसन्धान निष्कर्षमा पुर्याउने विषय प्रहरीलाई चुनौती बनिरहेको छ। प्राविधिक हिसाबले कहिलेकाहीं अनुसन्धानको पाटोमा सोचेजस्तो हुन सक्दैन। त्यसैले पनि जनताको मनमा किन हत्यारा पक्राउ पर्न सकेन भन्ने छ। अविश्वासै हुने भन्ने छैन। प्रहरी अधिकृतको मनोबल कमजोर हुन पुगेको भन्ने होइन। यस खालका घटनाले प्रहरी अधिकृत सचेत र जिम्मेवार हुन पनि सिकाउँछ। कुनैकुनै घटनामा समय लाग्छ, अनुसन्धानमा वि श्राम लिँदैन। केही जटिलता भने छन्। गम्भीर प्रकृतिको घटना र जटिलताले केही समय लाग्न सक्छ। यो घटना व्यक्तिविशेषका लागि, कुनै आफन्त मात्र होइन, बुवाआमालाई ठूलो पीडा छ। यो घटनाले नेपाल प्रहरीलाई पनि ठूलो पीडा छ। हामीले छोरी, बहिनी गुमाएको अनुभूत गरेका छौं। छिटोभन्दा छिटो यसलाई निष्कर्षमा पुर्याएर अपराधीलाई कानुनी दायरामा ल्याउन सक्यौं भने हामीलाई सन्तुष्टि मिल्छ। कुनै पनि हालतमा प्रहरीले अभियुक्तलाई बचाउने भन्ने हुँदैन। आफ्नो जिम्मेवारीमा आफू असफल हुने काम गर्छ भन्नु सान्दर्भिक लाग्दैन। ध्यान नपुगेर यस्तो हुन सक्छ। त्यसलाई नियतवश गरेको भनेर व्याख्या गर्नु हुन्न। हाम्रो लगानी र निरन्तर प्रयत्न रहिरहन्छ। प्रहरीका विभिन्न टिम परिचालन भई अनुसन्धानमै केन्द्रित भइरहेका छन्। यथेष्ठ प्रमाण जुटाउन प्रहरी लागेको छ। अनुमान र शंकाकै भरमा अनुसन्धान सफल हुँदैन। यसलाई निष्कर्षमा पुर्याएरै छोड्छ नेपाल प्रहरी।"
नेपाल भाषामा एकै पटक ६० बालपुस्तक,"काठमाडौं : संविधानमा नेपालका सबै भाषालाई राष्ट्रिय भाषाको मान्यता दिइए पनि नेपालीबाहेक अन्य भाषाको विकासमा सरकारी चासो देखा पर्न सकेको छैन। यस्तो मेसोमा नेपाल भाषामा ६० बालपुस्तक एकै पटक तयार भएको छ। द एसिया फाउन्डेसनको डिजिटल लाइब्रेरी परियोजनाअन्तर्गत यी बालपुस्तक तयार भएका हुन्। तीमध्ये ४८ वटा बालपुस्तक सम्पादनसमेत भई डिजिटल लाइब्रेरीमा अपलोड भएको छ। बाँकी एक दर्जन बालपुस्तक एक सातामै अपलोड गरिने भएको छ। दुर्गालाल श्रेष्ठका बालगीतका ६ वटा पुस्तक भने नेपाल, नेपाली र अंग्रेजी भाषामा प्रकाशित समेत भइसकेका छन्। हालै गरिएको अनुवाद कार्यशालामा पुस्तक विभिन्न भाषाबाट नेपाल भाषामा अनुवाद भएका हुन्। अनुवाद कार्यशालाको उद्घाटन सत्रमा कवि दुर्गालाल श्रेष्ठले डिजिटल लाइब्रेरी अभियानको लागि छापिएको पुस्तकमा रञ्जना लिपिसमेतको प्रयोगले आफू निकै हर्षित भएको बताए। बालसाहित्यमा निरन्तर कलम चलाइरहेका विनय कसजूले समाज अघि बढाउनु छ भने बालबालिकाका लागि सिर्जनात्मक काम गर्नुपर्छ भन्ने विचार राखे। राष्ट्रिय पुस्तकालयका प्रमुख यादवचन्द्र निरौलाले भौतिक रूपले सबै स्थानमा पुस्तकालय खोल्न सम्भव नभएकाले द एसिया फाउन्डेसनको डिजिटल लाइब्रेरी जस्तै अन्य निकायले पनि यसमा काम गर्नुपर्ने बताए। द एसिया फाउन्डेसनले डिजिटल लाइब्रेरी को एप २०१७ सेप्टेम्बरबाट ल्याएको हो। बुक फर एसियाकी प्रबन्धक समिरा राजभण्डारी श्रेष्ठका अनुसार लेट्स रिड नामक एप डाउनलोड गरेपछि यसमा अफ लाइनमा पनि भिजिट गर्न सकिन्छ। डिजिटल लाइब्रेरीमा हाल करिब दुई हजार पुस्तक छन्। जसमा दुई सयभन्दा बढी नेपाली पुस्तक छन्। डिजिटल लाइब्रेरीमा प्रायः अंगे्रजी भाषाका बालपुस्तक छन्। भाषामा ज्ञान हुनेहरूको लागि भने यसमा एसियाका लाओस, थाइल्यान्ड, भियतनामलगायत देशका २० भाषाका पुस्तक उपलब्ध छन्। इन्टरनेट राम्रो नभएको हिमाली जिल्लाका शिक्षकहरूले डाउनलोड गरी प्रिन्ट गरेर पनि यी पुस्तक प्रयोग गर्ने सुविधा दिइएको छ। थारू भाषामा पनि बालपुस्तक यसैगरी द एसिया फाउन्डेसनको डिजिटल लाइब्रेरी परियोजनाअन्तर्गत थारू भाषामा बालपुस्तक प्रकाशन गर्न लेखकहरूका लागि गरिएको तीनदिने सहजीकरण गोष्ठी बुधबार सम्पन्न भएको छ। गोष्ठीमा सहभागी लेखिका शान्ति चौधरीले भनिन्, देशको चौथो ठूलो भाषा थारूमा अझै पनि नगन्य बालपुस्तक छन्। यस गोष्ठीले धेरै थारू बालपुस्तक उत्पादन हुने आशावादी छु। हाललाई ६ वटा थारू भाषामा बालपुस्तक तयार हुने र त्यसको नेपाली र अंग्रेजी संस्करणसमेत प्रकाशन गरिनेछ। सहजीकरण गोष्ठीमा बालचित्र तयार गर्ने चित्रकारहरूको पनि उपस्थिति रहेको थियो। साथै, नेपाल भाषाजस्तै थारू भाषामा पनि धेरैभन्दा धेरै बालपुस्तक अनुवाद गरी डिजिटल लाइब्रेरीमा समावेश गरिने बुक फर एसियाकी प्रबन्धक समिराले जानकारी दिइन्।"
