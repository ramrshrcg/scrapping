शीर्षक,विवरण
चलखेलमा ओम्नीलाई भुक्तानी,"विवादित कम्पनीलाई भुक्तानी दिन मिल्छ ? ओम्नी बिजनेस कर्पाेरेट इन्टरनेसनलद्वारा अत्यधिक महँगो मूल्यमा खरिद भएको स्वास्थ्य सामग्रीको भुक्तानी दिने प्रक्रिया अघि बढाइएपछि यसले अनेकन सन्देह जन्माएको छ। स्वास्थ्य सेवा विभागका महानिर्देशकबाटै विवादित कम्पनी बाट खरिद हुँदै पहिलो लटमा भित्रिएको सामानको २० करोड रुपैयाँ भुक्तानी दिने धारणा सार्वजनिक भएको छ। यतिखेर विवादित कम्पनीलाई भुक्तानी दिनु भनेको सरकारी संयन्त्रले त्यो कारोबारलाई नियमसंगत ठान्नु हो। प्रधानमन्त्री केपी शर्मा ओली स्वयंले आफूलाई गुमराह मा राख्दै यो निर्णय भएको धारणा सार्वजनिक गरिसकेको पृष्ठभूमिमा भुक्तानी दिइनु अझ आश्चर्यजनक छ। कोराना संकटको समयमा स्वास्थ्य सामग्री आपूर्तिमा खेलबाड गर्ने गैरजिम्मेवार कम्पनीलाई कारबाही गर्नुको साटो विभागले उसका गुणस्तरहीन सामग्री उपयोग गरेको छ। सम्झौता रद्द भएको र कालोसूचीमा राखेर कारबाही गर्नुपर्ने कम्पनीलाई परिपोषित गर्ने भूमिकामा स्वयं सरकारका अधिकारी रहेकोमा अब कुनै सन्देह छैन। ओम्नी औषधिउपकरण आयातमा संलग्न भएको अनुभवी कम्पनी होइन। उसले कोराना संकटको महामारीमा प्रतिस्पर्धाबेगर शासकीय वृत्ताकै पात्रको संरक्षण र संलग्नतामा खरिदको जिम्मेवारी पाएको हो। औषधि आयातकर्ता र प्रतिस्पर्धामा नभएको कम्पनीले सजिलै सवा अर्ब रुपैयाँको ठेक्का पाउनुमा ठूलाबडा कै खेल हो भन्ने स्पष्ट हुन्छ। संकटको घडीमा ठेक्का दिएपछि कसैले प्रश्न उठाउने ठाउँ पाउँदैनन् भन्ने नियोजित चालबाजीमा खरिद सम्झौता भएको छ। नत्र संकटमा त्यति ठूलो कारोबार, त्यससम्बन्धी अनुभव नभएको कम्पनीलाई ठेक्का दिइने नै थिएन। त्यो कम्पनीसँग विभागले एक अर्ब २४ करोड रुपैयाँमा स्वास्थ्य सामग्री खरिद ठेक्का सम्झौता गरेको थियो। पहिलो लटमै विवाद उत्पन्न भएपछि खरिद सम्झौता रद्द भएको हो। रकम भुक्तानीका निम्ति त्यो कम्पनी कानुनी उपचारमा जान सक्ने तर्क पनि महानिर्देशकबाट आएको छ। यसको अर्थ महानिर्देशक भुक्तानी रोक्ने पक्षमा देखिँदैनन्। सुरुमा जसरी यो कम्पनीसँग ठेक्का रद्द, धरौटी जफत र कालोसूचीमा राख्ने सरकारी तत्परता देखिएको थियो। तर बिस्तारै सरकारी संयन्त्रहरू त्यही कम्पनीको पक्षमा देखिँदै जानु रहस्यमय छ। अझ सरकारले त्यो कम्पनीलाई कालोसूची मा राख्ने भनाइसमेत बाहिर आएका थिए। तर, अझैसम्म कम्पनीलाई वैधानिक रूपमै कालोसूचीमा राख्ने प्रयत्न देखिन्न। कालोसूचीमा नराख्नुको उद्देश्य त्यो कम्पनीलाई कारोबार गर्न छूट दिनु हो। सार्वजनिक खरिदका बद्मासीमा संलग्न कम्पनी र पात्रहरूलाई कालोसूचीमा राख्ने जिम्मेवारी सार्वजनिक खरिद अनुगमन कार्यालयको हो। उसको काम सरकारी निकायबाट खरिद हुने कार्यको अनुगमन, नियमन र खरिद प्रणालीलाई व्यवस्थित गर्ने हो। जुन प्रधानमन्त्री तथा मन्त्रिपरिषद् कार्यालयअन्तर्गत पर्छ। त्यसकारण यो कम्पनी कालोसूचीमा नराखिनुको कारण खुलाइनुपर्छ। कुनै छानबिनबेगर भुक्तानी दिनु भनेको औपचारिकअनौपचारिक निर्णयकर्ता को मिलोमतो भएको तथ्यलाई स्थापित गराउँछ। अझ यसमा प्रिपेड कमिसन कै खेल भइसकेको हो कि शंका गर्ने मैदान उपलब्ध भएको छ। प्रधानमन्त्री तहबाट आफूलाई गुमराह पारी स्वास्थ्य सामग्री खरिद भएको धारणा सार्वजनिक भइसकेको छ। त्यसअतिरित्ता कम्पनीसँगको खरिद प्रक्रिया रद्द गरिएको र उसको धरौटीसमेत जफत भएको पृष्ठभूमिमा विना छानबिन भुक्तानी प्रक्रिया दिइनु भनेको सरासर कानुनी शासनको खिल्ली उडाइनु हो। त्यसअतिरित्ता ओम्नी समूहका हकमा यसअघिका कारबाहीका सरकारी निर्णय र प्रधानमन्त्रीका अभिव्यक्ति केवल सार्वजनिक खपत का निम्ति मात्र त थिएन ? भन्ने प्रश्न उब्जाएको छ। अर्कातिर तातेको माहौल निस्तेज पार्न रचिएको दाउपेचमा सीमित राख्न खोजियो भने निर्णयकर्ताको घोटालाको बद्नियत सँग सिधै जोडिन्छ। त्यसअतिरित्ता निर्णयमा संलग्न कर्मचारीतन्त्रले बुभ्नुपर्ने तथ्य के हो भने माथिल्लो तहको आदेश र दबाबमा भुक्तानी दिन लागिएको हो भने भोलि फस्नुपर्ने चाहिँ हस्ताक्षरकर्ता मात्र हुनेछन्। भुक्तानी आदेशमा हस्ताक्षर गर्ने जिम्मेवार अधिकारी यसमा सिकार बन्ने हुन्। कुनै दिन बद्नियतपूर्ण यो प्रकरणमाथि छानबिन हुन्छ नै। भोलि छानबिन गर्ने निकायले हस्ताक्षरकर्ता लाई अभियुत्ता बनाउँछन्, अभियोगमाथि सजायँ तोक्ने निकायले प्रमाणलाई आधार मान्छन्। त्यसनिम्ति अख्तियारमा मुद्दा र अदालतका फैसला प्रशस्त छन्। बहुचर्चित लाउडा जहाज काण्डदेखि सुडान घोटाला प्रकरणसम्मकै नियति त्यही हो, फँस्ने कर्मचारी नै हुन्। त्यसकारण कर्मचारीतन्त्रले दबाब मा भुक्तानी दिने पत्रमा हस्ताक्षर गर्नुअघि भोलिको परिणाम ख्याल गरुन्। कसैको लाभका निम्ति काम गरिरहँदा भोलि त्यसको तिर्नुपर्ने मूल्य चर्काे हुनसक्छ।"
घाटामा उड्डयन प्राधिकरण,"काठमाडौं : राष्ट्रिय तथा अन्तर्राष्ट्रिय उडान बन्द हुँदा नेपाल उड्डयन प्राधिकरणको सञ्चालन खर्च घाटामा गएको छ। प्राधिकरणले आन्तरिक तथा बाह्य व्यावसायिक उडानवापत लिने गरेको ल्यान्डिङ, पार्किङ, हाउजिङ, पसलकवल वापत शुल्क उठ्न बन्द भएपछि मासिक करिब ९० करोड रुपैयाँ सञ्चालन घाटा व्यहोरिरहेको बताइएको छ। लकडाउनका कारण रेस्क्यूबाहेक अन्य उडान बन्द हुँदा प्राधिकरण घाटामा गइरहेको प्रवक्ता राजकुमार क्षेत्रीले जानकारी दिए। कोभिड १९ महामारीको रूपमा फैलिन थालेपछि सरकारले संक्रमित मुलुकमा मार्च ९ बाट अनअराइभल भिसामा रोक, मार्च १३ तारिकबाट त्यस्ता मुलुकमा अन्तर्राष्ट्रिय उडान बन्द र मार्च २३ तारिकबाट लकडाउन गरेपछिबाट विमानस्थल बन्द भएको हो। अन्तर्राष्ट्रिय विमानस्थलमा दैनिक २९ एयरलाइन्सले करिब ६५ अन्तर्राष्ट्रिय उडान र ३ सयभन्दा बढी आन्तरिक उडान गर्दै १२ हजार भन्दा बढी यात्रुको चाप रहने त्रिभुवन अन्तर्राष्ट्रिय विमानस्थलमा अहिले प्रायः शून्य चहलपहल देखिन्छ। लकडाउनयता अन्तर्राष्ट्रिय रेस्क्यू उडान भने भइरहेका छन्। प्राधिकरणको मुख्य आम्दानीको स्रोत भनेको एयरपोर्ट ट्याक्स हो, जुन प्रत्येक यात्रुबाट उठाउने गरिन्छ। अन्तर्राष्ट्रिय पर्यटक नेपाल आउँदा करिब ११ सय रुपैयाँ एयरपोर्ट ट्याक्स र विमानस्थल विकास शुल्कवापत १ हजार रुपैयाँ उठाउने गरिएको छ। आन्तरिक उडानको हकमा भने एयरपोर्ट ट्याक्स २ सय रुपैयाँ तोकिएको छ। यस्तै, पार्किङ वापतको शुल्क अन्तर्गत १ हजार किलोको १ डलर तिर्नुपर्ने प्राधिकरणको भनाइ छ। यो ६ घण्टाको अवधिका लागि हुने र आन्तरिक तथा बाह्य दुवै जहाजको हकमा लागु हुने गरेको छ। अन्तर्राष्ट्रिय जहाज ७७ हजार किलोग्रामभन्दा बढी तौलका हुने गरेको बताइन्छ। यता, हाउजिङको सम्बन्धमा पनि ओगटेको जमिनको वर्गकिलोमिटरको आधारमा शुल्क तिर्नुपर्ने हुन्छ। विमानस्थलभित्र बुद्घएयरलाइन्स, यती एयरलाइन्स, नेपाल वायुसेवा निगम र केही हेलिकप्टरको ह्यांगर तथा सेड रहेको छ। विमानस्थलमा अन्तर्राष्ट्रियतिर २० वटा र आन्तरिकतिर करिब ७ वटा पसल तथा कवल सञ्चालनमा छन्। जहाज ल्यान्डिङको शुल्क भने जहाजको तौललाई वर्गीकरण गरेर त्यसैअनुरूप प्राधिकरणले लिने गर्छ। उडान नै नभएपछि यी शुल्क उठ्नसक्ने कुरा नै भएन भन्दै प्रवक्ता क्षेत्रीले अन्तर्राष्ट्रिय उडान बन्द हुँदा प्राधिकरणको आम्दानी प्रभावित भएको बताए। कुल आम्दानीको करिब ९० प्रतिशत आम्दानी अन्तर्राष्ट्रिय उडानले धानेको हुन्छ। आन्तरिक उडान भर्ने विमानस्थलले सञ्चालन खर्च नै उठाउन नसक्ने गरेको उनी बताउँछन्। धेरै उडान हुने लुक्ला, पोखरा, वीरगन्ज, भैरहवाजस्ता केही विमानस्थलले मात्र सञ्चालन खर्च उठाउने गरेको र बाँकि सबै सधैं नै घाटमा गइरहेको क्षेत्रीले जानकारी दिए।"
कोरोना महाव्याधि : योजना आयोगको रणनीतिक सुझाव,"काठमाडौं : राष्ट्रिय योजना आयोगले कोभिड१९ को संक्रमण फैलावट नियन्त्रणका लागि एकीकृत आपत्कालीन तथा अल्पकालीन प्रतिकार्य तथा व्यवस्थापन योजना तर्जुमा गर्न सरकारलाई सुझाव दिएको छ। अहिले विकासभन्दा पनि मानव स्वास्थ्य प्राथमिकतामा राख्नुपर्ने उसको निष्कर्ष छ। सबै निकाय प्रतिबद्ध भएर कोरोना नियन्त्रण तथा सुधार योजनाको विषयगत रणनीति तथा कार्यक्रम तयार गर्नुपर्ने आयोगले बताएको छ। त्यसरी बन्ने कार्ययोजनामा आपत्कालीन तथा अल्पकालीन, मध्यकालीन तथा दीर्घकालीन रणनीति समावेश हुनेछन्। निजी क्षेत्रलाई दिनुपर्ने आर्थिक प्रोत्साहनका कार्यक्रम तत्काल ल्याउन उसले सुझाव दिएको छ। आयोग आफैंले पनि अर्थतन्त्रमा कोरोनाले पार्ने प्रभावको अध्ययन गरिरहेको उपाध्यक्ष पुष्पराज कँडेलले जानकारी दिए। उनले भने, अर्थ मन्त्रालयले आफ्नो हिसाबले अध्ययन गरिरहेको छ भने हामीले पनि अध्ययन गरिरहेका छौं। तर, यसको प्रभाव कहिलेसम्म रहन्छ भन्ने निश्चित नभएसम्म चुरोसम्म पुग्न सक्ने देखिँदैन। दीर्घकालीन रणनीति आयोगले विभिन्न क्षेत्रमा परेको प्रभावको विश्लेषण र क्षेत्रीय र अन्तर्राष्ट्रिय अवस्थाको मूल्यांकन गरी मानवीय, सामाजिक, आर्थिक क्षेत्रमा परेको असर न्यूनीकरणका लागि सुझाव दिएको छ। कोरोना सुधार योजनासम्बन्धी विषयत मन्त्रालय माग गरी आगामी नीति तथा कार्यक्रम र बजेटको माध्यमबाट कार्यान्वयन गर्नुपर्नेछ। कोरोना संक्रमणपछिको विश्व परिवेश अनिश्चितरूपमा विकास भइरहँदा वस्तुगत आकलन गर्ने स्थिति छैन। तत्कालका लागि अपनाउनुपर्ने रणनीति र विस्तृत अध्ययनपछि तयार गरिने दीर्घकालीन रणनीतिबीचको अवधिलाई समपुरक हुने गरी आगामी आर्थिक वर्षको बजेटमार्फत सम्बोधन गर्नुपर्ने आयोगको सुझाव छ। कोरोनाका कारण वैदेशिक रोजगारीबाट फर्केकालाई कृषि क्षेत्रमा उपयोग गर्ने नीति अख्तियार गरी सो अनुसार कार्यक्रम तर्जुमा गर्न उसको सुझाव छ। रेमिट्यान्स प्रवाहलाई निरन्तरता दिन आवश्यक रणनीति तय गर्नुपर्ने हुन्छ। छिमेकी मुलुक भारत र चीन तथा अन्य मित्रराष्ट्रबाट कोरोनाविरुद्घको लडाइमा कसरी सहकार्य र सहायता प्राप्त गर्न सकिन्छ सो सम्बन्धमा रणनीति तय गर्न आयोगको सरकारलाई सुझाव छ। कोरोनाले समग्र अर्थतन्त्रमा प्रभाव पारेको छ। बेरोजगार, विपन्न तथा अति प्रभावित घर परिवार तथा लक्षित वर्गका लागि नगद प्रदान, ज्याला अनुदान, छोटो समयका लागि रोजगारी, बेरोजगार भत्ताा तथा सामाजिक सुरक्षाको स्किम कार्यान्वयन गर्नुपर्ने आयोगको सुझाव छ। सुझावमा भनिएको छ, निजी क्षेत्रको भूमिका कसरी बढाउने, कसरी राज्यप्रति उत्तरदायी बनाउने, नगद प्रोत्साहन तथा सहुलियत के दिनेबारे ठोस नीति तय गर्ने। स्वास्थ्यसँग सम्बन्धित उद्योग कारखाना, अस्पताल आवश्यकताका आधारमा सरकारले सञ्चालन गर्नुपर्ने आयोगले बताएको छ। त्यस्तो उद्योगलाई आवश्यकता परे राज्यलाई चाहिएको सामग्री बनाउन आदेश दिन सक्नेछ। लकडाउनका कारण आर्थिक, सेवा, पर्यटन, उद्योग तथा उत्पादनमूलक, व्यापार क्षेत्रमा परेको असरलाई न्यूनीकरण गर्न अध्ययन गर्न उसको सुझाव छ। सोही आधारमा उपयुक्त आर्थिक तथा गैरआर्थिक क्षेत्रमा सहयोग, छुट तथा प्रोत्साहनको व्यवस्था गर्नुपर्ने हुन्छ। १५औं योजनालाई उपयोगी, तथ्यपरक र आवश्यकतामा आधारित बनाउन कोरोना महामारीले उत्पन्न परिस्थिति र यसबाट सिर्जित चुनौती र अवसरमा आधारित भएर क्षेत्रगत रणनीति, कार्यक्रम र आयोजना पुनः परिभाषित गरी सकेसम्म छोटो समयमा नै परिमार्जन गरी प्रकाशन गर्ने आयोगको भनाइ छ। चुनौती स्वास्थ्य सेवा प्रणाली उच्चस्तरमा विकास गरेका विकसित मुलुकमा समेत कोरोनाको संक्रमण नियन्त्रण चुनौतीपूर्ण छ। चीनसँगै केही मुलुकमा यसको प्रभाव निश्चित रुपमा नियन्त्रणमा आए पनि पुनः दोहोरिने खतरा छ। ठूलो जनसंख्या रहेको भारतसँगको खुला सिमाना र त्यहाँको सरकारले महामारीसँग लड्न अपनाइरहेको रणनीति र आगामी दिनमा विकसित हुँदै जाने आँकलन गरिएको छ। नेपालले अपनाउने रणनीति तथा कार्ययोजनालाई केही पक्षमा भारतसँग तादम्य राखी लैजानुपर्ने हुन्छ। यो संक्रमण भारतमा नियन्त्रण नआउँदै सीमा नाका खुला राख्न नहुने आयोगको भनाइ छ। आगामी केही महिना कडाइ गर्न आयोगको सुझाव छ।"
"ढुक्क हुनुहोस्, खाद्यान्न सहजै पाइन्छ : मन्त्री भट्ट","काठमाडौं : महामारीका रुपमा विश्वभर फैलिएको कोरोना भाइरस कोभिड१९ को सङ्क्रमण फैलन नपाओस् भनेर सरकारले अत्यावश्यक बाहेकको अवस्थामा घर बाहिर ननिस्कन भन्दै सरकारले देशव्यापी लकडाउनको घोषणा गरेको छ। लकडाउनको शुक्रबार १८ औँ दिनसम्म आइपुग्दा दैनिक उपभोग्य वस्तुको आपूर्तिमा कुनै असहज अवस्था नआएको सरकारले जनाएको छ। उद्योग, वाणिज्य तथा आपूर्तिमन्त्री लेखराज भट्टले शुक्रबार नेपाल टेलिभिजनमार्फत सरकारले आवातजावतमा रोक लगाए पनि छिमेकी मुलक भारततर्फबाट खाद्यान्नको आयातमा कुनै समस्या नरहेको बताए। 'आयात निरन्तर छ, तथ्याङ्कमा हेर्ने हो भने आपूर्ति सहज छ', उनले भने, 'सीमाबाट व्यवस्थित ढङ्गबाट आइरहेको छ।' मुलुकभर खाद्यान्न तथा अत्यावश्यक वस्तुको आपूर्ति व्यवस्था मिलाउने उद्योग, वाणिज्य तथा आपूर्ति मन्त्रालयलको सिङ्गो टिम आपूर्ति व्यवस्थामा अवरोध आउन नदिन दिनरात लागिपरेको उनको भनाइ छ। लकडाउनको १७ दिनसम्म आइपुग्दा ३७ हजार ३३४ खाद्यान्न, १४ हजार ५४ मेटन गेडागुडी तथा दलहन, २१ हजार ६२६ मेट्रिक टन तरकारी, पाँच हजार ९६२ मेट्रिक टन फलफूल, ८० मेट्रिकटन दुग्धजन्य पदार्थ र रु १० करोड ८७ लाख सात हजार बरारबरको विभिन्न प्रकारका कच्चा पदार्थ र रु ५६ करोढ ९७ लाख २७ हजार बराबरको तयारी औषधि पनि आयात भएको मन्त्री भट्टले जानकारी दिए। खाद्यान्न तथा अत्यावश्यक वस्तु बोकेर आएका ट्रक तथा कन्टेनरलाई डिसइन्फेक्सन गरेर नेपाल प्रवेशको व्यवस्था मिलाइएको बताउनुभयो। 'हामीले आयात गर्न चाहेका खाद्यवस्तु सबै निर्वाधरुपमा आइरहेका छन्', उनले भने, 'खाद्यवस्तु भएको ट्रक तथा कन्टेनरलाई तत्काल भन्सार जाँच पास गरिदिन अर्थ मन्त्रालयसँग छलफल गरिएको छ।' दक्षिण एसियाली क्षेत्रीय सहयोग सङ्गठन (सार्क)का वाणिज्य सहसचिवस्तरीय भिडियो कन्फ्ररेन्समार्फत व्यापारमा सहजीकरण गरिएको जानकारी दिँदै उनले खाद्यान्नको आपूर्तिमा कुनै व्यवधान नआउने प्रष्ट पारे। अत्यावश्यक वस्तुको ढुवानीमा समस्या आउन दिन ढुवानी व्यवसायी महासङ्घसँग पनि निरन्तर संवाद भइरहेको उल्लेख गर्दै उनले ढुवानीको निरन्तरताका लागि ट्रक तथा ट्याङ्कर चालक, सहचालक तथा मजदुरले ठूलो योगदान गरेको बताए। सरकार र निजी क्षेत्रसँग पर्याप्त मात्रामा दैनिक उपभोग्य वस्तुको मौज्दात रहेको भन्दै उहाँले खाद्यान्न अभाव हुन्छ भनेर चिन्ता नलिन आग्रह गर्नुभयो। खाद्य व्यवस्था तथा व्यापार कम्पनी लिमिटेड तथा साल्ट ट्रेडिङ र निजी क्षेत्र एक लाख २५ हजार २९० मेट्रिकटन चामल मौज्दात रहेको उहाँले जानकारी दिनुभयो। त्यसैगरी सात हजार २९४ मेटन चिनी, एक लाख ६० हजार ५४९ मेटन नुन, १६ हजार ८१ गेडागुडी तथा दाल, १६ हजार ८६८ मेटन खानेतेल मौज्दात रहेको मन्त्री भट्टले बताए। खाद्य उद्योगसँग चार महिनालाई नेपालको माग धान्न सक्ने चामल मौज्दात रहेको छ। दाल तथा गेडागुडी र तेल तीन महिनालाई पुग्ने मौज्दात रहेको उनको भनाइ छ। 'सरकारले पेट्रोलियम पदार्थको पनि पर्याप्त मौज्दात राखेको छ। नेपाल आयल निगमको इन्धन भण्डारण क्षमता पूर्ण रुपमा भरिएको छ। निजी क्षेत्रको पेट्रोल पम्प सबै भरिएका छन्', उनले भने। 'ग्यासको पनि पर्याप्त मौज्दात रहेको छ। उद्योग, सिलिण्डर सबै भरिएका छन्। ग्यासको आयातमा कुनै समस्या छैन। हामीले माग गरेअनुसारकै ग्यास आइरहेको छ।' ग्यासको आयात निरन्तर रहेको भन्दै मन्त्री भट्टले घरमा अनाश्यक सिलिण्डर थुपारेरर जोखिम ननिम्त्याउन उपाभोक्तालाई आग्रह गरे। 'ग्यासको कुनै अभाव छैन। आवश्यक मात्र एकदुई वटा सिलिण्डर मात्र राख्नुस्', उनले भने 'बढी सिलिडर नराख्नुस्, दुर्घटना हुन सक्छ।' उनले आपूर्ति प्रणालीमा कुनै समस्या आउन नदिइने दृढता व्यक्त गरे। 'आपूर्ति व्यवस्थालाई सहजीकरण गर्न आपूर्ति मन्त्रालय र मन्त्रालयको सिङ्गो टिम लागेको छ', उनले भने। चीनतर्फको ततोपानीको नाका खुलिसकेको जानकारी दिँदै उनले त्यहाँबाट अत्यावश्यक समान आउन थालिसकेको बताए। सङ्कटको समयमा उपभोक्ता ठगिमा नपरुन भनेर सरकारले बजार अनुगमनलाई तीव्रता दिएको उल्लेख गर्दै मन्त्री भट्टले कालोबजारी गर्ने एकाध व्यापारीमाथि कारबाही गरिएको बताए। 'हिजोका दिनमा भएको जस्तो कालोबजारी अहिले छैन, एकाध मान्छेलाई कारबाही गरेका छौँ', उनले भने, 'खाद्यन्नमा मूल्य बढेको छैन तर फलफूलको अभाव देखिएकाले केही मूल्य बढेको छ।' दैनिक उपभोग्य वस्तुमा बढी मूल्य लिएको पाइए सरकार कडा कारबाही गर्ने उनले प्रतिबद्धता व्यक्त गरे। उपभोक्ताले चर्को मूल्यमा हरियो तरकारी किन्नुपर्ने र किसानले बारीमा फलेका तरकारी नष्ट गर्नुपरेको अहिलेको अवस्थालाई सरकारले नजिकबाट नियालेको बताउँदै उहाँले किसानको बारीमा फलेको तरकारी बजारसम्म ल्याउने तयारीमा लागिएको जानकारी दिए। 'कालिमाटीको भिडभाड कम गर्न राजधनीका १२ ठाउँमा तरकारकी बेच्ने व्यवस्था मिलाएका छौँ', मन्त्री भट्टले भने 'उपत्यका वरपरका किसानको तरकारी काठमाडौँ ल्याउन गृह र कृषि मन्त्रालयसँग समन्वय गरिरहेका छौँ।' कुनै पनि व्यक्ति तथा परिवारलाई खाद्यान्नको समस्या परेमा निःशुल्क टोलफ्री नम्बरको व्यवस्था गरिएको बताउँदै उहाँले अप्ठ्यारो परे ११३७ मा फोन गर्न आग्रह गरे। खाद्य व्यवस्था, साल्ट ट्रेडिङ तथा स्थानीय प्रहरी प्रशासनलाई खबर गरेमा तत्कालै अभाव भएको स्थानमा खाद्यन्न पुर्याउने उनको भनाइ छ। लकडाउनको समयमा खाद्यान्नको वितरणलाई प्रभावकारी बनाउन घुम्ती सेवा सञ्चालन गरिएको उल्लेख गर्दै मन्त्री भट्टले खाद्य व्यवस्था तथा साल्ट ट्रेडिङले अनलाई प्रणालीमा काम सुरु गरिसकेको बताए। 'हामीले निजी क्षेत्रलाई पनि प्रेरित गरेका छौँ। समयसमयमा उहाँहरुसँग छलफल गरेका छौँ', जनतालाई आवश्वस्त पार्दै उनले भने 'तपाईंहरुलाई समस्या पर्यो भने हामीलाई भन्नुहोस्, हामी तयार छौँ।' आवश्यकताअुनसार अहिलेलाई काठमाडौँ उपत्यकामा घुम्ती सेवा सञ्चालनमा ल्याइएको जनाउँदै उनले मुलुकका अन्य ठूला शहरमा पनि सेवा सञ्चालन गर्न सातै प्रदेशका मुख्यमन्त्रीसँग छलफल भइरहेको बताए। 'कहाँ आपूर्तिको व्यवस्था गर्नुपर्छ त्यहाँ गरेका छौँ। हिमाली जिल्लामा हवाई माध्यमबाट पनि खाद्यान्न पुर्याउने गरेका छौँ, उपत्यकामा मात्र खाद्यान्न पुर्याउने होइन, सबै क्षेत्रमा पुर्याउनेतर्फ राज्यको ध्यान गएको छ', उनले भने। सरकारले अत्यावश्यक वस्तुको उत्पादन गर्ने उद्योगलाई लकडाउनको अवधिमा पनि सञ्चालन गर्न अनुमति दिएको उल्लेख गर्दै उनले औद्योगिक कडिडोरमा रहेका केही उद्योग सञ्चालनमा आइसकेको जानकारी दिए। 'अझै पनि ती उद्योग पूर्ण क्षमतामा सञ्चालनमा हुन सकेका छैनन्', उनले भने, 'खाद्यवस्तु उत्पादन गर्ने उद्योग पहिलो चरणमा सञ्चालन गर्ने, दोस्रो चरणमा विकाससँग जोडिएका उद्योग र तेस्रोमा निर्यातमुलक उद्योग सञ्चालन गर्ने गरी गृहकार्य गरिरहेका छौँ।'"
लकडाउन पालना गर्न मुख्यमन्त्री राईको अपील,"विराटनगर : प्रदेश १ का मुख्यमन्त्री शेरधन राईले प्रदेश सरकारको अबको जोड कोरोना सङ्क्रमण पत्ता लगाउने परीक्षणमा केन्द्रित भएको बताएका छन्। राईले धरानस्थित बिपी कोइराला स्वास्थ्य विज्ञान प्रतिष्ठानबाट दैनिक १२ र कोशी अस्पतालबाट ९६ जनाको स्वाब परीक्षण हुने गरी ल्याब सञ्चालनमा आएको जानकारी दिँदै यस्तो बताएका हुन्। प्रयोगशालाको शुक्रबार निरिक्षणका क्रममा मुख्यमन्त्री राईले भने, र्यापिड डाइग्नोष्टिक टेष्टको शुरुआत गरिएको छ। पहिलो चरणमा क्वारेन्टाइनमा रहेकाको परीक्षण आजबाटै शुरु भएको छ। केही दिनभित्रै झण्डै छ हजार जनाको कोरोना ल्याब टेष्ट गर्न सकिने र यसलाई तीव्र्र गति दिइने मुख्यमन्त्रीको भनाइ छ। शुक्रबारसम्म १८० को थ्रोट स्वाब सङ्कलन गरिएको छ भने १५२ जनाको रिपोर्ट नेगेटिभ देखिएको छ। उपलब्ध अत्यावश्यक स्वास्थ्य सामग्री सबै ठाउँ पठाइएको मुख्यमन्त्रीले बताए। प्रदेश सरकारले बनाएको क्वारेन्टाइनमा ६०८ बसेका छन् भने होम क्वारेन्टाइनमा तीन हजार २९५ बसेका छन्। प्रदेश सरकारले स्थापना गरेको प्रदेश जनसुरक्षा कोषमा १२ करोड ८७ लाख ६६ हजार जम्मा भएको प्रेस सल्लाहकार ध्रुव सुवेदीले जानकारी दिए। प्रदेश सरकारले कोभिड १९ नियन्त्रण, रोकथाम तथा उपचार कार्यमा प्रदेश सरकार वा सो मातहतका निकायले खटाएका स्वास्थ्य क्षेत्रका जनशक्तिलाई नेपाल सरकारले निर्धारण गरेबमोजिम दोहोरो नपर्ने गरी प्रोत्साहन भत्ता प्रदान गर्ने निर्णय गरिसकेको छ। कोरोना भाइरसको नियन्त्रण, रोकथाम तथा उपचारमा संलग्न सरकारी वा गैरसरकारी अस्पतालमा प्रदेश सरकारले खटाएका स्वास्थ्यकर्मी, सुरक्षाकर्मी, एम्बुलेन्स चालक, स्थानीय तहमा कार्यरत कर्मचारी वा अन्य कुनै पदाधिकारीको त्यसरी खटाएको अवस्थामा कोरोना रोगको कारणबाट मृत्यु भएमा निजको परिवारलाई प्रदेश सरकारको तर्फबाट एकमुष्ट ५० लाख प्रदान गर्ने निर्णय पनि भएको छ। प्रदेश १ मा सरकारले लकडाउनलाई कडाइसाथ कार्यान्वयन गर्दै हाटबजार मेला र जमघट बन्द गर्ने र राहत वितरणलाई प्रभावकारी बनाउने भएको छ। शुक्रबार बसेको प्रदेश क्राइसिस म्यानेजमेन्ट सेन्टरको बैठकले लकडाउन र राहत वितरणलाई प्रभावकारी बनाउन आन्तरिक मामिला तथा कानूनमन्त्री हिक्मतकुमार कार्कीलाई कोरोना नियन्त्रण, रोकथाम र उपचार सम्बन्धी सुरक्षा योजना र जिम्मेवारी तोकेको छ। साथै कोरोना रोकथाम, नियन्त्रण र उपचारका लागि डा शङ्कर अधिकारीको संयोजकत्वमा सात सदस्यीय मेडिकल एक्सपर्ट ग्रुप समेत गठन गरेको छ। समितिको सदस्यमा पङ्कज खतिवडा, डा शैलेशमणि पोखरेल, डा सूर्य पराजुलीलगायत छन्। रासस"
कांग्रेसले आफ्ना सांसदको आधा महिनाको तलब कोराना कोषलाई दिने,"काठमाडौं : प्रमुख प्रतिपक्षी दल नेपाली काँग्रेसले कोरोना भाइरस सङ्क्रमण रोकथाम, नियन्त्रण तथा उपचार कोषमा आफ्ना सांसदको १५ दिनको पारिश्रमिक उपलब्ध गराउने भएको छ। कांग्रेसले आफ्ना सांसदको १५ दिनको पारिश्रमिकबराबरको रकम कट्टा गरी पठाउन पत्राचार गरेको छ । काँग्रेस संसदीय दलले सरकारले स्थापना गरेको सो कोषमा सहयोग गर्ने यस अघिको निर्णयअनुसार उक्त रकम कट्टा गरी कोषमा पठाउन संघीय संसद सचिवालयलाई पत्राचार गरेको जनाएको छ । सो दलले पत्राचार गरेअनुसार रकम कट्टा गरी यथाशिघ्र कोषमा पठाउने प्रक्रिया बढाउने सचिवालयले जानकारी दिएको छ । रासस"
राहतका निहुँमा महिला जनप्रतिनिधिमाथि आक्रमण,"विराटनगर : महानगरपालिकाको वडा नम्बर ६ का वडा सदस्य सुशीला देवी पासवानमाथि आक्रमण भएको छ। स्थानीय तीन जनाले राहतको विषयमा विवाद सिर्जना गरी आक्रमण गरेको पासवानले बताइन्। आक्रमणले उनका टाउको र हातमा चोट लागेको छ। कोरोना भाइस फैलिन नदिन संक्रमणसरकारले गरेको लकडाउनका कारण विपन्न वर्गका परविारमा खानकै लागि समस्या भएको भन्दै विराटनगर महानगरपालिकाले वडा मार्फत रनहत वितरण गर्न लागेको छ। राहतको विषयमा वडा सदस्य पासवानलोई घरमा खाना खान लागेको बेला आक्रमण गरिएको उनले जानकारी दिइन्। सर्वदलीय बैठकको निर्णय अनुसार वडा स्तरमा टोली बनाएर राहत पाउको नामावली तयार गरी वितरण गर्न लागिएका वडा अध्यक्ष विजय कामतको भनाइ छ। यसैबीच महिला दलित सदस्य पासवानलाई स्थानीय तुलसी देवी पासवान, ललीता देवी पासवान, रामनारायण पासवानसहितका व्यक्तिले घरमै पसेर हातपात सुशीला देवी गरेको कामतले बताए। वडा सदस्य सुशीला देवीमाथि आक्रमण गर्नेलार्ई माोरङ प्रहरीले राति बिहीबार नै नियन्त्रण लिएको छ। घरको अगाडी आएर बिहीबार बिहानैदेखि उनीहरुले गाली गलौज गर्दै गरेर कुटपिट गर्ने धम्की दिइरहेको थाहा पाएपछि वडा सदस्य पासवान तीन बजे तिर घर पुगेकी थिइन्। त्यसपछि राहत पाएर पनी किन यस्तो गाली गरेको भन्दै उनहिरुसँग कुरा गरेकी सुशीला देवीलाई दिउसो उनीहरुले केही गरेनन् तर बेलुका ८ बजे घरमा भात खाइरहेका बेला अचानक आक्रमण गरे वडा सदस्य पासवान संगै छोरी सरीता पासवानमाथि समेत उनीहरुले हातपात गरेको आरोप छ। आमालाई हातपात गरेपछि सुशीला देवीका छोरोले वडा अध्यक्ष कामतसहित अन्य जनप्रतिनिधिलाई खबर गरेका थिए। साहालाई राती विराटनगर स्थित कोशी अस्पताल लगी उपचारपछि घर फर्किएको वडा अध्यक्ष कामतले बताए। आक्रमण गर्नेलाई प्रहरीले लगे पछि अर्को समूह आएर पासवानलाई छोरी सरीतालाई जे पनि गर्ने भनी धम्की दिएको पासवानले बताइन्। मोरङ प्रहरीका प्रवक्ता मान बहादुर रायले महानगरपालिकासँग सवन्वय गरेर अघि बढ्ने बताए।"
डेढ घण्टा टिक्न नसकेको निर्णय,"काठमाडौं : सञ्चारमाध्यममा केही दिनयता लगातार यस्ता समाचार आइरहेका थिए, दाङको भालुवाङसम्म काठमाडौंबाटै ७ दिन १८ घण्टाका दरले लगातार हिँडेर मजदुरहरू घर फिरे। सुनसरीको इनरुवातिर पनि त्यसैगरी गए। रातिराति हिँडेरै अलपत्र मजदुरले काठमाडौं छाडे। काठमाडौंमा निर्माण क्षेत्रमा कार्यरत मजदुरमा बढी यो समस्या थियो। भोकै काठमाडौंले पालेन, घर नफिरी बाँच्ने आशै भएन, भन्दै मजदुरको लावालस्करले काठमाडौं छाड्ने क्रम रोकिएको थिएन। १७ दिनयताको लकडाउनका कारण काम नभएपछि र खानबस्नै समस्या परेपछि मजदुर काठमाडौं छाड्ने क्रम दारुणिक कथा बनेका थिए। यहीबीच बिहीबार दिउँसो एउटा समाचार बाहिरियो, सरकारले शुक्रबार र शनिबार दुई दिन काठमाडौं बाहिर (घर) जानका लागि छुट दिने। उपप्रधान तथा रक्षामन्त्री ईश्वर पोखरेल नेतृत्वको उच्चस्तरीय समितिको निर्णय थियो यो। यो निर्णयको हवाला सञ्चारमाध्यममा उपप्रधान तथा रक्षामन्त्री पोखरेलका स्वकीय सचिव दीपेन्द्र श्रेष्ठ, उद्योग वाणिज्य तथा आपूर्तिमन्त्री लेखराज भट्ट, भौतिक पूर्वाधार तथा यातायातमन्त्री वसन्त नेम्वाङलाई दिँदै प्रवाह गरिरहे। निर्णयलगत्तै सामाजिक सञ्जालमा सरकारको निर्णय छ्यापछ्याप्ती भयो। उपप्रधानमन्त्री पोखरेलले रक्षा मन्त्रालयमा गृहमन्त्री रामबहादुर थापा, संघीय मामिला तथा स्थानीय विकासमन्त्री हृदयेश त्रिपाठी र भौतिक पूर्वाधार तथा यातायातमन्त्री वसन्त नेम्वाङसँगको छलफलपछि यस्तो निर्णय लिएका थिए। पोखरेलसँग सम्बन्धित मन्त्रालयका अन्य तीन मन्त्री छलफलमा रहँदै गर्दा पर्यटनमन्त्री योगेश भट्टराई पनि सिंहदरबारस्थित रक्षा मन्त्रालय पुगेका थिए। लकडाउन (बन्दाबन्दी) का कारण अलपत्र परेकालाई घरसम्म जाने छुटका लागि दुई दिन उक्त समयावधि दिइने र त्यसको कार्यविधि के कसरी बनाउने भन्ने विषयमा सुरक्षासहितको योजना बनाउन गृहलाई उपप्रधानमन्त्री पोखरेलले निर्देशन दिएका थिए। उच्चस्तरीय समितिको त्यस्तो निर्णय र निर्देशनपछि बिहीबार मध्याह्न गृह मन्त्रालयमा गृहसचिव महेश्वर न्यौपानेको अध्यक्षतामा काठमाडौं उपत्यकाका तीनवटै जिल्ला (काठमाडौं, ललितपुर र भक्तपुर)का प्रमुख जिल्ला अधिकारी, यातायात व्यवस्था विभागका महानिर्देशक, महानगरीय ट्राफिक प्रहरी महाशाखा प्रमुख र यातायात व्यवसायी महासंघका प्रतिनिधिबीच छलफल भयो। खासगरी दुई दिनका बीचमा प्रतिदिन ३० हजारसम्म मानिसलाई उपत्यकाबाट बाहिर लैजाने योजना सरकारले बनाएको थियो। यसका लागि पूर्वमा काँकडभिट्टा र पश्चिममा महेन्द्रनगरसम्म गाडी चलाउने, त्यसरी चल्ने यात्रुवाहक प्रत्येक बसमा दुईदुई जना सुरक्षाकर्मी खटाउने, बीचमा ओर्लन चाहने यात्रुलाई जहाँ ओर्लन्छन्, त्यहाँबाट प्रदेश र स्थानीय सरकारले व्यवस्थापन गरी लैजानुपर्ने सम्मका कार्ययोजना बनिसकेका थिए। त्यसैलाई कार्यरुप दिन व्यवस्थापन मिलाउन गृहसचिवको नेतृत्वमा बैठक बसेको थियो। काठमाडौं बाहिरका मान्छेलाई काठमाडौं आउन नदिने तर काठमाडौं भित्रकालाई भने बाहिर जान दिने सरकारको निर्णय थियो। गृहको छलफलमा यातायात व्यवसायी महासंघले आफ्ना सवारी साधन जिल्लामा रहेको, आफ्ना सवारी साधन बाहिरबाट काठमाडौं ल्याउनुपर्ने अवस्थामा रहेको र बाहिरका मानिस काठमाडौं ल्याउन नपाउने हो भने आफूहरूले दोहोरो भाडा लिन पाउनुपर्ने होइन भने सरकारले भाडाको व्यवस्थापन गरिदिनुपर्ने प्रस्ताव राखेका थिए। त्यस्तै, ड्राइभरस्टाफको खाने, बस्ने व्यवस्था पनि सरकारले नै गरिदिनुपर्ने माग यातायात व्यवसायीको थियो। कोरोना रोकथाम र नियन्त्रणका लागि सामाजिक दूरी कायम गर्नुपर्ने बेला सरकारले उपत्यका छाड्न चाहनेलाई घर जान दिने निर्णयले त्यो दूरी कसरी कायम होला भन्ने प्रश्न निर्णय सार्वजनिक भएलगत्तै आएका थिए। यातायात व्यवसायीले दोहोरो भाडा माग गरिरहेका बेला सरकारले भने व्यवसायीसँग सहयोगको अपिल गरेको थियो। त्यसबेलासम्म प्रधानमन्त्री तथा मन्त्रिपरिषद्को आधिकारिक फेसबुक पेजमा समेत अलपत्र परेका नागरिकलाई काठमाडौं बाहिर जान दिने निर्णयबारे लेखिएको थियो। पछि सोही पेजमा प्रदेश सरकारले मान्यता नदिएकाले सरकारले निर्णय फिर्ता लिएको अपडेट पनि राखियो। त्यहीबीच प्रदेशका मुख्यमन्त्रीहरूसम्मले सरकारको त्यस्तो निर्णयको विरोध गरे। खासगरी प्रदेश ५ का मुख्यमन्त्री शंकर पोखरेललगायतले सरकारको निर्णयमा आपत्ति जनाए। काठमाडौंबाट बाहिर जान दिने र बाहिरबाट काठमाडौं आउन नदिने कुरा सत्य होइन होला, मुख्यमन्त्री पोखरेलले फेसबुकमा लेखेका थिए, लकडाउनको अर्थ लकडाउन नै हो। बरु बेखर्चीलाई राहत देऊ। एक मन्त्रीका अनुसार सरकारले त्यस्तो निर्णय लिनुभित्र मूलत तीन वटा कारण थिए। पहिलो, ३ वैशाखसम्म घोषणा भएको लकडाउन सरकारले फेरि लम्ब्याउने, दोस्रो उपत्यकाभित्र खाद्यान्न अभाव हुन नदिने र तेस्रो रातारात हिँडेरै घर फिर्ने मजदुरको सञ्चारमाध्यममा आइरहेको कारुणिक समाचार रोकेर यात्रुवाहक बसमार्फत घर जाने व्यवस्थापन मिलाउने। तर, फेरि सरकारले कस्ता व्यक्तिलाई घर फिर्ता पठाउने, कुन मापदण्डका आधारमा कोरोनाबाट सुरक्षित घर फिर्ता गराउने भन्ने अपरिपक्व निर्णय लिएको भन्दै चर्काे आलोचना हुन थाल्यो। प्रदेश सरकारबाट पनि विरोधका आवाज आउन थालेपछि अन्ततः सरकार आफ्नै निर्णयमा डेढ घण्टा पनि टिक्न सकेन। आफैंले निर्णय गर्ने र निर्णयमा टिक्न नसकी फिर्ता हुने अवस्था आएपछि सरकारले यसलाई सञ्चारमाध्यमतिर दोष देखाएर पन्छिन खोजेको छ। निर्णयबाट पछि हटेपछि उपप्रधान तथा रक्षामन्त्री पोखरेलले वक्तव्य जारी गर्दै सञ्चारमाध्यममा आएको समाचारमा ध्यानाकर्षण भएको र त्यस्तो निर्णय नभएको भन्दै आफ्नो निर्णयको बचाउ गरेका थिए। उनले, यस किसिमको कुनै निर्णय नभएको, कोभिड१९ को संक्रमणबाट राष्ट्रलाई बचाउनुपर्ने आवश्यकतालाई गम्भीरतासाथ महसुस गरी बन्दाबन्दी (लकडाउन) लाई जारी राखिएको, सम्माननीय प्रधानमन्त्रीज्यूले देशबासीका नाममा हालै गर्नुभएको सम्बोधनमा समेत यसको आवश्यकतालाई गम्भीर रूपमा उठाइएको कुरा हामी सबैले सुनेका बुझेका छौँ भन्दै, यस्तो गम्भीर परिस्थितिमा त्यस किसिमको निर्णय कसरी हुन सक्छ ? जेसुकै कारणले भए पनि सार्वजनिक गरिएको उक्त समाचारमा सत्यता नभएको जानकारी गराउँदछु भन्दै बचाउ गरेका थिए। यसअघि पनि सरकारले औषधि तथा स्वास्थ्य उपकरण खरिद प्रकरणमा ओम्नी समूहलाई औषधि खरिदको जिम्मा दिने निर्णय यस्तै अपरिपक्वताका आधारमा गरेको थियो। जुन पछि आफैं रद्द गर्नुपरेको थियो। अहिले पनि निर्णय अढाई घण्टा नटिकेपछि सरकारलाई जनताले सर्वसाधारण जनताका अगाडि अप्रिल फुल गरेको भन्दै व्यंग्य कसेका छन्। छलफल भएको निर्णय नभएको विषय : मन्त्री नेम्बाङ भोलि (शुक्रबार) र पर्सि (शनिबार) अलपत्र परेका नागरिकलाई बाहिर लैजाने कुनै निकायले निर्णय गरेको छैन, छलफल मात्र भएको हो। त्यससम्बन्धी चासो राखेको हो। माननीय उपप्रधान तथा रक्षामन्त्री ईश्वर पोखरेल संयोजक रहेको कोभिड१९ रोकथाम तथा नियन्त्रणसम्बन्धी उच्चस्तरीय समितिले यस्तो कुरामा के गर्ने ? कति मान्छे अलपत्र परेका छन् काठमाडौंभित्र ? लकडाउनको स्थितिलाई पालना गर्दै कसरी अलपत्र मानिसलाई उपत्यकाबाहिर लैजान सकिन्छ, व्यवस्थापन पुगेको छछैन, राहत पुगेको छछैन भनेर बैठकमा चासो राखिएको हो, त्यो स्वाभािवक पनि हो। यो विषयमा छलफल चासो राखिएको हो। निर्णय भएको होइन। समितिका संयोजकले बेलाबेला सम्बन्धित मन्त्रालयका मन्त्रीहरूलाई बोलाउनुहुन्छ, त्यहाँ बोलाएपछि जाने, आफ्ना सुझाव राख्नेसम्म भएको हो। सरकारले अलपत्र परेका मजदुर रातारात हिँडेर काठमाडौं छाडेको जस्ता समस्या देखेपछि के गर्ने भन्नेमा चासो राखेको हो। गृहमा प्राविधिक विषयमा के गर्न सकिन्छ भनेर त्यहाँ पनि छलफल भएको हो। तर, आजै लाने, भोलि नै लाने भनेर निर्णय भएको होइन।"
प्रधानमन्त्री ओली र मोदीबीच टेलिफोन सम्वाद,"काठमाडौं : प्रधानमन्त्री केपी शर्मा ओली र भारतीय समकक्षी नरेन्द्र मोदीबीच टेलिफोन वार्ता भएको छ । प्रधानमन्त्री ओलीले बिहीबार भारतीय प्रधानमन्त्री मोदीसँग टेलिफोन वार्ता भएको जानकारी ओलीले ट्वीटमार्फत दिएका छन्। टेलिफोन संवादमा कोरोना भाइरसविरुद्ध सहकार्यलाई अझ् सशक्त बनाउने विषयमा सहमति भएको प्रधानमन्त्री ओलीले बताएका छन्। मोदीसँगको टेलिफोन संवादमा दुवै प्रधानमन्त्रीले लकडाउनका कारण एक अर्काको मुलुकमा रोकिएका नागरिकलाई आआफ्नो देशमा राम्रो हेरचाह गर्ने विषयमा जोड दिएका छन्। प्रधानमन्त्री ओलीले ट्वीटमा भनेका छन्, ' मैले भारतका प्रधानमन्त्री नेरन्द्र मोदीजीसँग टेलिफोन संवाद गरें । कोरोना भाइरसका विरुद्धको सहकार्यलाई अझ सशक्त बनाउने विषयमा हामी सहमत भयौं। लकडाउनको कारण एक अर्काको मुलुकमा रोकिएका नागरिकलाई आआफ्नो देशमा राम्रो हेरचाह गर्ने विषयमा जोड दियौं।'"
"बागलुङमा ९४ जनाको र्यापिड टेष्ट, सबै नेगेटिभ","बागलुङ : दुई संक्रमित पुष्टि भएसँगै जोखिमयुक्त जिल्लाको सूचीमा रहेको बागलुङमा थालिएको कोरोनो भाइरस (कोभिड १९) को शुक्रबार ९४ जनामा द्रुत परीक्षण (र्यापिड डाइगोनोस्टिक टेष्ट) गरिएको छ। जिल्लाका बिभिन्न स्थानीय तहमा परिचालन गरिएको स्वास्थ्य प्राविधिक टोलीले जिल्लाको तमानखोला गाउँपालिका, बडिगाड गाउँपालिका र बागलुङ नगरपालिकामा र्यापिड टेष्ट गरिएको हो। विदेशबाट आएका बागलुङ नगरपालिकाका २८ जना, बडिगाड गाउँपालिकाका ५९ जना र तमानखोला गाउँपालिकाका ७ जनाको र्यापिड टेष्ट गरिएकोमा सबैको नेगेटिभ रिपोर्ट आएको छ। यद्यपी स्वास्थ्य निर्देशनालयले तत्काल रिपोर्ट सार्वजनिक नगरी प्रदेश स्तरबाट एकमुष्ठ रिपोर्ट सार्वजनिक गर्न निर्देशन प्राप्त भएको स्वास्थ्य कार्यालय बागलुङका प्रमुख सुरज गरौले जानकारी दिए। 'स्थानीय तह र जिल्लाको रिपोर्ट सार्वजनिक नगर्ने भन्ने छ' कार्यालय प्रमुख गुरौले भने, 'अहिलेलाई यति बुझौ, आजको जिल्लाभरको परीक्षणमा दुखद समाचार छैन।' जिल्लाभरमा कोरोना संक्रमितसँग सम्पर्क भएका र विदेशबाट आएकाहरु गरेर ९ सय ३८ जनाको र्यापिड डाइगोनोस्टिक टेष्ट गरिनेछ। परीक्षण गर्नेमा बागलुङ नगरपालिकामा १९२, ढोरपाटन नगरपालिका र तमानखोला गाउँपालिकामा ७८, बरेङ गाउँपालिकामा ५६, जैमिनी नगरपालिका ८६, निसीखोला गाउँपालिकामा १०३,काठेखोला गाउँपालिकामा ५६,बडिगाड गाउँपालिकामा १६१, गलकोट नगरपालिकामा १२८ र ताराखोला गाउँपालिकामा ३३ जना छन्। र्यापिड टेष्टको रिपोर्ट १५ मिनेटमै आउँछ। यदी रिपोर्ट पोजेटिभ देखिएको अवस्थामा भने पुनः स्वाब समेत संकलन गरिने पोखरा या काठमाडौं पठाइने गुरौले बताए। संक्रमण पोजेटिभ देखिएका सम्बन्धित व्यक्तिलाई भने क्वारेन्टाइनमै राखिने उपचार र निगरानी गरिनेछ। स्वास्थ्य मन्त्रालयले र्यापिड टेष्टका लागि प्रयोग जिल्लामा १ हजार थान आरबिटि किट पठाएको छ। बागलुङमा भेटिएका बानपा ४ का १९ वर्षीया युवती र बानपा ३ का ६५ वर्षीया महिलाको धौलागिरी अञ्चल अस्पतालको आइसोलेसन कक्षमा उपचार भइरहेको छ।"
रुकुमबाट ४१ जनाको स्वाब नमूना सुर्खेत पठाइयो,"रुकुम : भारत तथा अन्य मुलुकबाट रुकुम पश्चिममा आएका ४१ जनाको स्वाव संकलन गरेर परीक्षणका लागि कर्णाली प्रदेश राजधानी सुर्खेत पठाइएको छ । कर्णाली प्रदेश स्वास्थ्य सेवा निर्देशनालय सुर्खेतबाट आएको स्वास्थ्यकर्मीको टोलीले जिल्लाका २९ जनाको स्वाब संकलन गरेको हो। जिल्ला अस्पताल सल्लेको टोलीले संकलन गरेको १२ जनाको नमूना पनि परीक्षणका लागि सुर्खेत लगिएको प्रमुख जिल्ला अधिकारी उपेन्द्रराज पौड्यालले जानकारी दिए । भारत तथा तेस्रो मुलुकबाट आएका सबैमा कोराना परीक्षण गर्ने कार्यक्रम अनुसार बुधबार र बिहीबार संकलन गरिएका ४१ जनाको स्वाब सुर्खेत पठाइएको उनको भनाइ छ । आएसोलेसन तथा क्वारेन्टाइनमा रहेका र विदेशबाट आएर घरमै बसेका व्यक्तिको स्वाबको (नमूना) संकलन गरेर प्रदेश अस्पताल सुर्खेत पठाइएको प्रजिअ पौड्यालले जनाए । जिल्लामा अहिलेसम्म कसैलाई पनि कोरोना भाइरस पोजेटिभ नदेखिए पनि सतर्कता अपनाउन नमुना संकलन गरी परीक्षणका लागि पठाइएको उनको भनाइ छ । प्रदेशको टोलीले जिल्लाको चौरजहारी नगरपालिकामा भारत तथा अन्य देशबाट आएरक्वारेन्टाइनमा बसेका ७जना र घरमा बसेका ७ गरी १४ जना, सानीभेरी गाउँपालिका १४ जना र जिल्ला अस्पताल सल्लेको आइसोलेसनमा रहेका १ व्यक्तिको स्वाब संकलन गरिएको थियो । जिल्ला अस्पतालको टोली जिल्लाको त्रिवेणि गाउँपालिकाबाट १२ जनाको स्वाब संकलन गरेर सुर्खेत गएको बताइएको छ । भारत तथा अन्य देशबाट आएका सबै व्यक्तिमा कोरोनाको परीक्षण हुने बताइएको छ । प्रदेश स्वास्थ्यकर्मीको टोलीले जिल्ला अस्पतालको प्राविधिक टीमलाई स्वाब संकलन गर्ने तरिकाबारे जानकारी पनि गराएको थियो । सीप पाएपछि जिल्लामा रहेका स्वास्थ्यकर्मीले स्वाब संकलन सुरु गरेका हुन् । ज्वरोलगायतका समस्या देखिएकालाई पहिलो प्राथमिकतामा राखेर स्वाब संकलन गरिने बताइएको छ । लकडाउन सुरु भएपछि रोजगारीका लागि भारत र खाडि मुलुक गएका जिल्लाका तीन सय तीनजना व्यक्ति घर फर्किएका छन् । भारत तथा अन्य ३०३ जना जिल्ला आएको जिल्ला प्रहरी कार्यालयको तथ्यांक छ ।क्रमशःती सबै व्यक्तिको स्वाब संकलन गरेर कोरोना परीक्षण गरिने तयारी रहेको छ ।"
कोरोना रोकथाम : जाजरकोटबाट १४ स्वाब सुर्खेत पठाइयो,"जाजरकोट : जाजरकोटमा पहिलो पटक १४ जनाको स्वाब संकलन गरी परीक्षणका लागि सुर्खेत पठाइएको छ । त्रिभुवन माविको क्वारेन्टाइनमा बसेका र अन्य होम क्वारेन्टाइनमा बसेकाबाट १४ जनाको कोरोना संक्रमण परीक्षण गर्न जाजरकोटबाट पहिलो पटक स्वाब संकलन गरी सुर्खेत पठाइएको हो । सुर्खेतबाट आएको स्वास्थ्यकर्मीको टोलीले भेरी नगरपालिकाको क्वारेन्टाइनमा बसेका २ जना, भारत तथा तेस्रो मुलुकबाट आएका १२ जनाको स्वाब संकलन गरेको हो । विदेशबाट आएका तथा मिल्दोजुल्दो लक्षण देखिएकाको स्वाब संकलन गरिएको भेरी नगरपालिका स्वास्थ्य शाखा प्रमुख निशा थापाले बताइन् । सरकारले देशबाहिरबाट आएका सबैको परीक्षण गर्नुपर्ने भनेकाले त्यसैअनुसार पहल भइरहेको उनले बताइन् । स्वाब संकलन गरिएका मध्ये २ जना मात्र क्वारेन्टाइनमा बसेका हुन् । स्वाब संकलनका लागि प्रदेश अस्पताल सुर्खेतबाट आएका ल्याव टेक्निसियन भरत देवकोटा नेतृत्वले जाजरकोट अस्पतालका ल्याव टेक्निसियनहरुलाई संकास्पदको नुमना संकलन गर्ने तरीका समेत सिकाएको छ । स्वाब संकलनका लागी आबश्यक पर्ने भाइरल ट्रान्सपोर्ट मिडिया (भिटिएम) समेत छोडेर गएका छन् । 'हामीसँग २० ओटा भिटिएम छ । स्थानीय तहसँग समन्वय गरेर तत्काल थप शंकास्पदको स्वाब संकलन गरी सुर्खेत पठाउँछौ,' जिल्ला अस्पतालका ल्याब टेक्निसियन तथा महामारी फोकल ब्यक्ति कृष्णबहादुर खत्रीले बताए। त्रास कायमै जाजरकोटमा भने लकडाउनकै अवधीमा करीब पाँच हजार मानिस जिल्ला भित्रिएका छन्। त्यसमध्ये तेस्रो मुलुकबाट १८ र भारतबाट दुई सय ३० जना जाजरकोट आएका छन् । ती सबै निर्वाध घुमफिर गरिरहेको स्थानीयको भनाई छ । स्थानीय सरकार र प्रहरीले उनीहरुलाई होम क्वारेन्टाइनमा बस्न आग्रह गरेपनि अटेर गदै घुमफिर र भेटघाट गरिरहेका छन् । कतिपयले लकडाउनकै समयमा पनि सामुहिक रुपमा कामकाज गर्ने, खोलामा माछा मार्ने, जुवातास खेल्ने गरिहेको जुनीचाँदे ५ का गणेश थापाले बताए । लकडाउनकै अवधीमा मानिसको चलायमान नरोकिएको र भारतबाट आउने क्रम पनि नरोकिएकाले गाउँमा संत्रास बढीरहेको उनले बताए । कोरोना भाइरसको संक्रमण फैलिएको दुवइ, कतार, साउदी अरेविया, मेलेसिया लगायतका देशबाट मजदुरीका लागी गएकाहरु फर्किएका छन् । स्वदेशकै पनि संक्रमण देखिएको बाग्लुङ्गलगायतका जिल्लाबाट मानिस लकडाउनकै अवधीमा नेताहरुको सोर्स लगाउँदै जिल्ला भित्रिएका छन् तर उनीहरु कसैलाई पनि क्वारेन्टाइनमा राखिएको छैन। उनीहरु परिवार र आफन्तसँग घुलमिल भइसकेका छन् । सवै निर्वाध घुमफिर गरिरहेका छन् भेरी नगरपालिका ४ का अमर शाहले भने, 'जसका कारण जोखिम बढेको छ तर संकास्पद विरामीको स्वाब (नमुना) संकलनको दायरा नबढाउँदा त्रास बढेको छ । तत्काल विदेशबाट आएका र संक्रमण देखिएका जिल्लाबाट आएकाको नमुना संकलन गरी उनीहरुलाई क्वारेन्टाइनमा राख्नु पर्छ ।' शंकास्पदको स्वाब संकलनका लागि आवश्यक पर्ने भिटिएम (भाइरल ट्रान्सफोर्ट मिडिया) जिल्लाका दुर्गम ठाउँसम्म नपुग्दा समस्या देखिएको स्वास्थ्यकर्मीको भनाई छ । बारेकोट गाँउपालिकाका स्वास्थ्य शाखा प्रमुख वीरराज सिंहले दुर्गम पालिकामा पनि स्वाब संकलनको व्यवस्था गर्न माग गरे । 'स्वाब संकलनको दायरा बढाउनुपर्छ । कम्तिमा विदेशबाट आएका र संकास्पदको स्वाब संकलन गरि पठाउन पाएको भए । काम गर्न सजिलो हुन्थ्यो,' उनले भने । लकडाउनको अवधीमा जिल्ला भित्रिएका सवैलाई स्थानिय सरकार र प्रहरीले होम क्वारेन्टाइनमा बस्न आग्रह गरेपनि नमान्दा जोखिम बढ्ने देखिएको छ । ति सवैको कारोना संक्रमण भएनभएको एकिन गर्न स्वाब संकलन गरी पठाउने पहल भइरहेको तर यसको दायरा बढाउनु पर्ने आवश्यकता देखिएको छ प्रमुख जिल्ला अधिकारी जनकराज पन्तले बताए । भिटिममा संकलन गरिएको स्वाब निश्चित तापक्रममा तत्काल ल्यावमा पठाउनुपर्ने भएकोले पनि जिल्लाका दुर्गम ठाँउमा स्वाब संकलन गर्न समस्या देखिएको उनले बताए ।"
"दैलेखमा ५९ जनाको स्वाब संकलन, २५ रिर्पोट 'नेगेटिभ'","दैलेख : दैलेखका हालसम्म विभिन्न स्थानीय तहमा गरी ५९ जनाको स्वाब संकलन गरिएको छ । कोरोना संक्रमणको परीक्षण गर्न जिल्लामा अहिलेसम्मकै बढी नमूना स्वाब संकलन गरिएको हो । चामुण्डाविन्द्रासैनी नगरपालिकाको क्वारेन्टाइनमा बसेका १७ जना, आठबीस नगरपालिकाबाट २६ जना,नौमूले गाउँपालिका बाट ९ जना, दुल्लु नगरपालिकाबाट ६ जना र नारायण नगरपालिकाका १ जनाको स्वाब संकलन गरीएको हो । भारतलगायत तेस्रो मुलुकबाट आएका तथा क्वारेन्टाइनमा बसेकाको स्वाब संकलन गरिएको स्वास्थ्य सेवा कार्यालय दैलेखका निमित्त प्रमुख डा निरन्जन पन्तले जानकारी दिए । कोरोना भाइरसको संक्रमणको आशंकमा स्वाब परीक्षणका लागि पठाइएका ५९ मध्ये २५ जनाको रिर्पोट नेगेटिभ आएको डा पन्तले जानकारी दिए । आठबीस नगरपालिकाबाट नमूना संकलन गरिएका २६ जनामध्ये दुईजनाको रिर्पोट नेगेटिभ आएको छ । केहि दिन पहिला ती दुई जनाको स्वाब परिक्षणका लागि काठमाडौं पठाइएको थियो । संक्रमणको आशंकामा ती दुई जनालाई राकमकर्णाली स्वास्थ्य चौकीमा आइसोलेसनमा राखेर उपचार गरिएको थियो । नमूना संकलन गरिएका अन्य २४ जनाको कोरोना परीक्षणका लागि सुर्खेतमा स्थापना भएको प्रयोगशालामा पठाइएको छ । उनिहरुको रिर्पोट आउन बाँकी रहेको डा पन्तले जनाए । त्यसैगरी दुल्लु नगरपालिकाका ६ जना, चामुण्डाविन्द्रासैनी नगरपालिकाका १७ जनाको रिर्पोट नेगेटिभ आएको निमित्त प्रमुख डा पन्तले जनाए । नारायण नगरपालिकाका १ जना, नौमूले गाउँपालिकाका ९ जनाको नमूना संकलन गरी काठमाडौं पठाईएको उनले बताए । जिल्लाभर २ सय २४ जनालाई क्वारेन्टाइनमा राखिएको छ । सहायक प्रमुख जिल्ला अधिकारी इन्द्रबहादुर क्षेत्रीका अनुसार सरकारले लकडाउन गर्नु अघि र पछि गरी दैलेखका ११ वटै स्थानीय तहमा गरी १४ सय ६६ जना भारत लगाएत अन्य अन्य देशबाट दैलेख आएका छन् । कोरोनाको महामारी रोकथामका लागि आवश्यक सम्पूर्ण पूर्व तयारीहरु गरिएको सहायक प्रमुख जिल्ला अधिकारी क्षेत्रीले बताए । हालसम्म जिल्लामा कुनै पनि व्यक्तिमा संक्रमण नदेखिएको उनले बताए । क्वारेन्टाइनमा बसेका घर फिर्ता जिल्लाको दुल्लु नगरपालिका२ नाउलेकटुवाल स्थित भानेश्वर मावीमा निर्माण गरिएको क्वारेन्टाइनमा बसेकालाई शुक्रबार घर पठाइएको छ । भारतबाट आएका २० जनालाई क्वारेन्टाइनमा राखिएको थियो । दुई हप्तासम्म क्वारेन्टाइनमा रहेकालाई कोरोना भाइरसको कुनै पनि लक्षण नदेखिएपछि होम क्वारेन्टाइनमा बस्नेगरी घर पठाइएको हो । वडाध्यक्ष लक्षिराम थापा, स्वास्थ्य चौकी नाउलेकटुवालका प्रमुख नविन सुनार लगाएतले क्वारेन्टाइनमा बसेकाहरुलाई दोसल्ला ओडाएर घर पठाएको स्थानीय अगुवा जीतेन्द्र थापाले बताए । क्वारेन्टाइनबाट घर फर्किएकाले थप दुई हप्तासम्म होम क्वारेन्टाइनमा बस्ने प्रतिबद्वता जनाएका छन् ।"
खाद्यान्न पनि अनिवार्य क्वारेन्टाइनमा,"संखुवासभा : मादी नगरपालिकाले नगर भित्रिने खाद्य सामाग्रीलाई पनि क्वारेनटाइनमा राख्न थालेको छ। खाद्यान्नलाई ७२ घण्टा क्वारेनटाइनमा राखेर मात्र व्यापारीसम्म पुर्याउन सुरु गरिएको हो। कोरोनाको संभावित संक्रमण रोक्न नगर क्षेत्र भित्रिने प्रमुख नाका वडा नं ६ को मादीराम्बेनी र वडा नं १ को चौकीबजारमा खाद्यान्नलाई क्वारेनटाइनमा भण्डारण गरिएको नगर उपप्रमुख उर्मिला सुवेदीले बताइन। उनले भनिन्सामानबाट समेत कोरोना भित्रन सक्ने भएकाले सबै सामाग्रीलाई अनिवार्य क्वारेनटाइनमा राख्ने व्यवस्था मिलाइएको छ। क्वारेनटाइनमा राखिएको सामाग्री मात्रै व्यापारीले विक्री गर्न पाउने उनले बताइन्। खाद्यान्न ढुवानी गर्ने गाडीमा स्प्रे गर्ने र चालकको स्वास्थ्य परीक्षणपछि मात्र क्वारेनटाइनसम्म जान पाउने व्यवस्था गरिएको छ। मादी६ को राम मन्दिर र ६ को चौकी बजारमा चालकको स्वास्थ्य परीक्षण गर्ने गरिएको छ। वडा नं ६को सिंहदेवि आधारभुत विद्यालय र वडा नं १ को तीनजुरे आधारभुत विद्यालयमा खाद्यान्नको क्वारेन्टाइन बनाइएको छ। खाद्यान्न बोक्ने गाडी क्वारेन्टाइनबाट फिर्ता हुने वडा नंं ६ वडा वडाध्यक्ष धननारायण तामाङले बताए। क्वारेन्टाइनको खाद्यान्न व्यवस्थापन र सुरक्षामा दुई दुई जना कर्मचारी खटाइएको छ। यसअघि नगरमा आएका १० जनालाई मादीले होम क्वारेनटाइनमा राखेको थियो। भारत, कतार र बंगलादेशबाट आएकालाई १४ दिन क्वारेनटाइनमा राख्दा कुनै स्वास्थ्य समस्या नदेखिएको नगरपालिकाले जनाएको छ। नगर सुरक्षाका लागि प्रमुख नाकामा एक सुरक्षाकर्मी, २ स्वास्थ्यकर्मी र १ जना सहयोगी राखिएको नगरप्रमुख विदुर लिङ्थेपले जानकारी दिए।"
डोटीमा २१३ जनाको रिपोर्ट नेगेटिभ,"डोटी : डोटीका बिभिन्न क्वारेन्टाइनमा बसेका दुई सय १३ जनाको कोरोना भाइरस रिपोर्ट नेगेटिभ देखिएको छ। शुक्रबार जिल्ला स्वास्थ्य कार्यालय डोटीको नेतृत्वमा बिभिन्न स्थानीय तहहरुमा गएको स्वास्थ्यकर्मीको टिमले र्यापिड टेष्ट किट () बाट गरेको जाँचमा सबैको नेगेटिभ रिपोर्ट आएको जिल्ला स्वास्थ्य कार्यालयका कोरोना सम्बन्धी सम्पर्क व्यक्ति सूर्य बिष्टले जानकारी दिएका छन्। बुधबार मात्रै डोटीबाट तीन सय ३० जनाको स्वाब परिक्षणका लागि स्वाबको नमुना संकलन गरी काठमाडौंस्थित शुक्रराज ट्रपिकल तथा सरुवा रोग अस्पताल टेकुमा पठाइएको थियो। उक्त रिपोर्ट भने आएको छैन। सो बाहेकका व्यक्तिहरुको र्यापिड टेष्ट किट () बाट जाँच गरिएको बताइएको छ। दुई सय १३ जनामा क्वारेन्टाइनमा बसेका व्यक्तिहरुको नजिक रहेर खटिएका सुरक्षाकर्मी र स्वास्थ्यकर्मीहरु समेत रहेका बिष्टले बताए। र्यापिड टेष्ट किट () बाट जाँच भएका मध्ये आदर्श गाउँपालिकाबाट २५ जना, सायल गाउँपालिकाबाट २५ जना, बडीकेदार गाउँपालिकाबाट ६३ जना र बोगटान फुड्सिल गाउँपालिकाबाट १०० जना रहेका छन्। र्यापिड टेष्ट किट () बाट गरिने जाँचको रिपोर्ट १५२० मिनेटमै आउने जिल्ला स्वास्थ्यले जनाएको छ।"
"गाउँपालिका अध्यक्षमाथि भारतमा कोरोना घुसाएको आरोप, भन्छन्, मलाई बदनाम गरियो","वीरगन्ज : भारतीय सुरक्षाकर्मी र मिडियाले पर्साको जगरनाथपुर गाउँपालिकाका अध्यक्ष जालीम मियाले भारतमा कोरोनाको महामारी फैलाउने षडयन्त्रमा लागेको आरोप लगाएका छन्। भारतको टिभी ९ र न्युज १८ टेलिभिजन च्यानलले नेपालको पर्साको जगरनाथपुरको जानकीटोला निवासी जालीम मिया मुखिया नामका व्याक्तिले नेपालबाट कोरोनाका शंकास्पद ४० देखि ५० बिरामीलाई भारतमा घुसपैठ गराएको खबर भारतीय सुरक्षाकर्मीको हवाला दिएर प्रशारण गरेका छन्। गाउँपालिका अध्यक्ष मियाले भने भारतीय सुरक्षाकर्मी र भारतीय मिडियाले निराधार आरोप लगाएर आफ्नो चरित्र हत्या गरेको भन्दै उक्त आरोपको खण्डन गरेका छन्। भारतीय टीभी च्यानलबाट प्रशारण भइरहेको उक्त खबर निराधार रहेको भन्दै गाउँपालिका अध्यक्ष मियाले आफूलाई बदनाम गराउने नियतले चरित्र हत्या गरिएको बताए। मिया, नेकपा प्रदेश २ प्रदेश कमिटी सदस्य पनि हुन्। भारतीय सुरक्षाकर्मीको हवाला दिएर इण्डियन मिडियाले मलाई बदनाम गरिरहेका छन्, शुक्रबार दिउँसो टेलिफोन कुराकानीमा मियाले भने, मविरुद्ध फसाउने नाटक रचिरहेका छन्, मेरो चरित्र हत्या गरिएको छ। यो विषयमा आफूले पर्साका प्रमुख जिल्ला अधिकारी विष्णु कार्कीलाइ फोन गरेर जानकारी गराएको मियाले बताए। सीडीओसाबले मिडियमा आएको कुरा सबै सत्य हुदैन, तपाईं आफै एउटा सरकार प्रमुख हो, नआत्तिनुहोस्, भनेको उनले सुनाए। मियालाई भने यो खबरले तनाव दिएको छ। भारतीय मिडियाको झुठो खबरले म निक्कै तनावमा छु, उनले भने। भारतीय मिडियाले प्रशारण गरेको खबरमा भने जिल्ला पर्सा, ग्राम जगरनाथपुर, पोस्ट जानकी टोला निवासी जालीम मिया मुखियाले नेपालबाट कारोनाका ४०५० शंकास्पद भारतीय बिरामीलाई भारतमा घुसपैठ गराएको उल्लेख छ। अहिले पनि जालीमले भारतमा कोरोनाको महामारी फैलाउने योजना बनाइरहेको भनेर पनि खबरमा उल्लेख छ। यसका साथै जालीम, नेपाल भारतमा अवैध हतियार र जाली नोटको तस्करीमा पनि सलंग्न रहेको भनेर पनि खबरमा उल्लेख छ। बिहार पश्चिम चम्पारणका जिल्ला पदाधिकारी कुन्दन कुमारले पर्सासँग सीमा जोडिएका बिहारका ७ जिल्लाका प्रमुख र सुरक्षा अधिकारीलाई अप्रिल ७ तारिखमा पठाएको पत्रमा पनि नेपालको जिल्ला पर्सा, ग्राम जगरनाथपुर, पोस्ट जानकीटोला निवासी जालीम मिया मुखियाले भारतमा कोरोनाको महामारी फैलाउने योजना बनाइरहेको भनेर उल्लेख छ। उक्त पत्रमा वीरगन्जसंग सीमा जोडिएको बिहार रक्सौलको पनटोका रामगढवास्थित भारतीय सीमा सुरक्षा बल (एसएसबी) ले नै अप्रिल ३ तारिखमा पत्र लेखेर जालीमको गतिविधिका बारेमा जानकारी गराएको उल्लेख छ। पर्साका प्रजिअ कार्कीले भने गाँउपालिका अध्यक्ष मियाले फोन गरेपछि मात्रै यो विषयमा थाहा पाएको बताए। भारतीय टिभि च्यानलले प्रशारण गरिरहेको खबरमा देखाइएको बिहार पश्चिम चम्पारणका जिल्ला पदाधिकारी कुन्दन कुमारले पर्सासँग सीमा जोडिएका बिहारका ७ जिल्लाका प्रहरी प्रमुखलाई अप्रिल ७ तारिखमा पठाएको पत्र।"
"बाजुरामा र्यापिड डायग्नोसिस टेष्ट सुरु, ४८ जनाको कोरोना रिपोर्ट नेगेटिभ","बाजुरा : बाजुरा जिल्लाका विभिन्न क्वारेन्टाइनमा राखिएका व्यक्तिको कोरोना परीक्षणका लागि र्यापिड डायग्नोसिस टेष्ट पछि सबैको कोरोना नेगेटिभ भएको पाइएको छ । बाजुरामा क्वारेन्टाइनमा १४ दिन पुगेकालाई र्यापिड डायग्नोसिस टेष्ट विधिबाट परीक्षण गरिएका ४८ जनाको कोरोना रिपोर्ट नेगेटिभ आएको स्वास्थ्य कार्यलय बाजुराका प्रमुख दयाकृष्ण पन्तले बताए। बाजुरा जिल्ला ९ वटा क्वारेन्टाइनमा राखिएका मानिसको र्यापिड डायग्नोसिस टेष्ट गरिएको छ । १४ दिन पुगेका बडिमालिका नगरपालिकाको बडिमालिका माबिमा राखिएका ३५ जना, त्रिवेणी नगरपालिकामा राखिएका १० जना, बुढिगंगामा ४ जना र गौमुलका २ जनलाई र्यापिड डायग्नोसिस टेष्ट गरिएको छ । रिपोट नेगेटिभ आएमा उनीरुलाई १ हप्ता होम क्वारेन्टटाइमा बस्ने गरी कागज बनाएर घर पठाउने गरेको बडिमालिका नगरपालिकाका स्वास्थ्य सयोजक टेकबहादुर खड्काले बताए। ९ वटा स्थानीय तहका १ सय १७ जनलाई क्वारेन्टान्टाइनमा राखिएका छन् । र्यापिड डायग्नोसिस टेष्टका लागि बाजुरा अस्पताल, जिल्ला स्वास्थ्य र अन्य उपलब्ध स्थानीय तहका स्वास्थ्यकर्मी परिचालन गरिएको पन्तले बताए । र्यापिड डायग्नोसिस टेष्टका लागि पहिलो चरणमा ३ सय थान र्यापिड डायग्नोसिस टेष्ट किट जिल्लामा आएको छ । क्वारेन्टाइनमा बसेका चेकपछि चेकजाँचमा खटिएका स्वास्थ्यकर्मी र डिउटीमा खटिएका प्रहरीको पनि टेष्ट गरिने स्वास्थ्य कार्यालय बाजुराले जनाएको छ ।"
राहतमा कुहिएको चामल !,"दमौली : बन्दीपुर ५ कल्चोकका रेशम विक श्रमिक हुन् । लकडाउनका कारण काममा जान नपाएकाले उनको परिवार समस्यामा छ । भएको रासन सकिन लागेको छ । लकडाउन लगातार चलेपछि अप्ठेरोमा परेका उनले वडा कार्यालयमा राहतका लागि निवेदन दिए । वडाले दिने राहतको सूचीमा उनको नाउँ पनि पयो । तर जब उनको घरमा राहतको चामल भित्रियो, उनी विलखबन्दमा परे । नखाउँ आफैंले गुहार मागेर पाएको चिज, खाउँ ढुसी लागेर हेर्ने नहुने चामल । एक पटक त्यस्तो हो कि भनेर उनले दुई तीन पटक पखाले पनि । तर पनि कालो ढुसी नहटेपछि परिवारले खान सकेन । उनले त्यो खबर स्थानीय सञ्चारकर्मी डिपी अधिकारीलाई दिए । नभएर खान मागेको हो, उनले भने, यस्तो खानै नहुने चामल दिएपछि के गर्नु ? उनले भिजाएको चामल सुँगुरलाई कुँडो बनाएर दिए । खान हुने भएको भए सुँगुरलाई दिने कसको रहर हुन्थ्यो र, उनले भने । उनीसँगै राहत चामल बुझेका इन्दिरा विक, कृष्णबहादुर कार्की आदिले पनि खानै नमिल्ने ढुसी आएको चामल हात पारे । वडा कार्यालयले आफ्नो क्षेत्रमा राहतको सूचीमा परेकालाई १५ किलोका दरले चामल वितरण गरेको थियो । तर १२ घरधुरीका लागि वितरण गरिएको तेश्रो चरणको राहतका चामलमा यस्तो समस्या भेटिएको छ । एक सय ९५ बोरामध्ये बाँकीमा कुनै समस्या नदेखिएको वडाध्यक्ष ध्रुवराज लामिछानेले बताए । पहिलो र दोश्रो चरणमा बाँढेका कसैकोमा पनि समस्या छैन, उनले भने,पछि थप गरेर वितरण गरिएका १२ घरको राहतमा समस्या देखियो । सोही क्षेत्रका स्थानीय एवं वडा सदस्य ठाकुरसिंह थापाले आफूले बिग्रिएको चामल परेको थाहा पाउनासाथ खान रोक लगाएको र सबैको घर घर पुगेर नयाँ चामल वितरण गरिसकेको बताए । केही बोरामा खराबी देखियो भन्नासाथ घर घरमा पुगेर नयाँ बोरा वितरण गरिसक्यौं, उनले भने । वडाध्यक्ष लामिछानेले दुई विक्रेताबाट लिएकाले कसको चामल खराब भयो भन्ने पुष्टि नभएको बताए । दुई ठाउँबाट लिएका थियौं, उनले भने,अन्तिम केही बोरामा मात्र समस्या परेछ । दुवैकहाँबाट तीन तीन गरेर ६ बोरा वितरण गरेका छौं । उनले स्थानीय सहकारीमा नभएर थोक विक्रेताबाट लिएको बताए । गाउँपालिकाका अध्यक्ष पूर्णसिं थापाले गाउँपालिका भर नै आठ सय ८० बोरा राहत वितरण गरिएकामा अन्यत्र गुनासो नआएको र सो वडामा पनि केही घरमा मात्र समस्या आएकामा समाधान गरिएको बताए । अब उपभोक्ताको समस्या समाधान गर्यौं, उनले भने,बाँकी के गर्ने कार्यपालिका बैठकले टुंग्याउनेछ ।"
कोरोना कहर : सुर्नया गाउँपालिकामा टोल फ्रि नम्बर,"बैतडी : बैतडीको सुर्नया गाउँपालिकाले कोरोना भाइरस (कोभिड१९) को रोकथाम तथा नियन्त्रण योजना अन्तर्गत टोल फ्रि नम्बर सञ्चालनमा ल्याएको छ। गाउँकार्यपालिकाको बैठकले केही दिन अघि टोल फ्रि नम्बर राख्ने निर्णय गरेको थियो। कोरोना भाइरसका कारण समस्या परेका नागरिकले सो नम्बरमा आफ्ना समस्या, गुनासा र सुझाव रेकर्ड गराउन सक्ने गाउँपालिका अध्यक्ष वीरबहादुर विष्टले जानकारी दिए। पैसा नलाग्ने टोल फ्रि नम्बर १६६०९५५२००२ मा फोन गरेर गाउँपालिकाबासीले कोरोना भाइरसका कारण परेको समस्याका बारेमा जानकारी गराउन सक्नेछन्। गाउँपालिकाबासीले रेकर्ड गराएका सुझाव, गुनासा र समस्यालाई सुनेर ती समस्याको समाधानका लागि पहल गरिने अध्यक्ष विष्टले बताए। यो नम्बरमा कोरोना भाइरस सम्बन्धिका समस्या मात्रै राख्न गाउँपालिकाले आग्रह गरेको गाउँपालिकाका रोजगार संयोजक सुरेन्द्रसिंह धामीले जानकारी दिए। सुर्नया गाउँपालिकाले कोरोनाविरुद्ध लड्न २० लाखको राहत कोष स्थापना गर्ने निर्णय पनि गरिसकेको छ।"
गरिबलाई गन्हाउने चामल : नगरको गेटमै पोखे,"परासी : राहतका नाममा गरिबलाई गन्हाउनेको चामल दिएको भन्दै पश्चिम नवलपरासी रामग्राम नगरपालिकाका गरिब तथा विपन्न समुदायले नगरपालिका अगाडी शुक्रबार खाद्यान्न फ्याँकेका छन्। नगरपालिकाले गरिब तथा विपन्नको तथ्यांक संकलन गरी शुक्रबारदेखि वडामार्फत खाद्यान्न वितरण सुरु गरेको थियो। नगर क्षेत्रमा उपलब्ध गराइएको खाद्यान्न अन्तरगत चामल गन्हाएको भन्दै गरिब तथा विपन्नले आफूले पाएको खाद्यान्न नगरपालिकाको गेट अगाडी लगेर छरेका हुन्। उपलब्ध गराइएको खाद्यान्नको तौलसमेत कमी रहेको उनीहरुले बताएका छन्। १८ वटा वडा रहेको नगरपालिकाले कुल २३ सय विपन्नलाई राहत वितरण गर्न खाद्यान्न सामाग्री खरिद गरेको छ। शुक्रबार बिहान वडा नं ६ र ११ मा वितरण गरिएको खाद्यान्न गुणस्तरहीन भएको पाइएपछि नगरपालिकाले सबै वडामा राहत बाँड्न रोक लगाएको छ। ५ जनासम्मको परिवारलाई १० केजी चामल, १ केजी दाल, आधा लिटर तेल, आधा केजी सोयाविन र दुई वटा सावुन वितरण गर्ने गरी नगरपालिकाले राहत सामाग्री प्याकिङ गरेको थियो। २ जनासम्मको परिवारलाई ५ केजी चामल र सोही अनुसारका अन्य खाद्य सामाग्री राहत बाँड्न पठाइएको थियो। राहत सामाग्री वितरण स्थलमा पुगेका पत्रकारहरुका अगाडी उनीहरुले चामलको प्याकिङ नै तौल गरेर देखाएका थिए। तौलका क्रममा १० केजी चामलमा १ केजी र ५ केजीमा आधा केजी चामल कम देखिएको छ। गुणस्तरहीन चामल र सोयाविन बाँडेपछि विपन्नहरुले आफूहरुलाई पशुले पनि खान नसक्ने अन्न दिएको भन्दै नगरपालिकासँग आक्रोश पोखेका छन्। 'यो चामल गन्हाएर खानै सकिन्न। 'गरिबलाई हेप्ने गरी बाँडिएको राहतले झन चोट थपिएको छ' रामग्राम नगरपालिका११ पाडाटिकरका स्थानीय ओम प्रकाश मुसहरले भने। उनले पकाएको भात देखाउँदै भने 'हेर्नुस् चामल पकाउँदा पिठो जस्तो छ। कसरी खाने? गन्हाएर मुखमा लानै सकिन्न' उनले भने। नगरपालिकाले सोना मनुसली भनेर पठाएको चामल मोटा रहेको त्यो पनि गन्हाएको रहेको उनले बताए। दाल राम्रो छ। सोयाविन र चामल खान लाएकको छैन्' उनले भने।अर्का स्थानीय धनिराम यादवले वितरण गरिएको चामल मान्छेले खाने लायकको नरहेको बताए। वडा नं ११ का अध्यक्ष बमबहादुर थारुले वडाले नभई नगरपालिकाले प्याकिङ गरेर राहत पठाएको बताए। ' चामल खराब छ। तौल पनि कम छ। सबै राहत नगरपालिकामा लगेर स्थानीयले फालिदिए' उनले भने। नगरपालिकाले २ सय ५० क्वीन्टल चामल परासीस्थित राजेश राइस मिलबाट खरिद गरेको हो। १० लाखमा खरिद गरिएको चामलको मूल्य प्रति केजी ४० रुपैयाँमा खरिद गरिएको प्रमुख प्रशासकीय अधिकृत रुद्र प्रसाद रेग्मीले बताए। चामल उपलब्ध गराएका व्यवसायी पटवारी बनियाँले पुरानो धानको चामल रहेकोले कमसल जस्तो देखिए पनि त्यस्तो नभएको बताए। चित्त नबुझे सबै चामल फेरेर अर्को दिने उनले बताए। चामल गुणस्तरहीन रहेको जानकारी आएकाले गुणस्तर मापन गरेर राहत वितरण हुने नगर प्रमुख नरेन्द्र कुमार गुप्ताले बताए। 'स्थानीय व्यापारीलाई राम्रो चामल प्याक गरेर पठाउन भनेका थियौं। सुरुमा राम्रै चामल देखाएपछि नराम्रो पठाएछन्। राम्रै होला भनेर नगरपालिकामा पुनः जाँच गरेनौं। अहिले कम गुणस्तर भएको भन्दै वडाबाट फिर्ता आउन थालेको छ' नगर प्रमुख गुप्ताले भने। सोयाविनमा गुनासो आए पनि उक्त सामाग्री भने राम्रो रहेको उनको भनाई छ। कम तौल र गुणस्तरहीन पठाएको पाइएमा व्यापारीलाई कारबाही गरिने उनले बताए। 'व्यवसायीको गल्तीले समस्या आएको हो। वजन कम भएको भए घटी तौल र अखाद्यवस्तु बिक्री गरेकोमा कारबाही गर्छौ' नगर प्रमुख गुप्ताले भने। प्रशासनद्धारा छानविन समिति गुणस्तरहीन राहत वितरण गरेको गुनासो आएपछि जिल्ला प्रशासन कार्यालयले ५ सदस्यीय गुणस्तर र नाप तौल गर्न समिति गठन गरेको छ। राहतबारे चौतर्फि आलोचना आएपछि प्रमुख जिल्ला अधिकारी बासुदेव दाहालले प्रशासकीय अधिकृत सागर गौतमको संयोजकत्वमा समिति गठन गरेका हुन्। समितिमा घरेलु तथा साना उद्योगका प्रमुख, जिल्ला प्रहरी कार्यालय, उपभोक्ता हित संरक्षण मञ्च र उद्योग वाणिज्य संघका प्रतिनिधि छन्। 'हामीले सेम्पल लिएर चामल र सोयाविनको गुणस्तर मापन गर्न भैरहवा पठाउँछौं। अहिले नै तौल कम र गुणस्तर बारेमा बताउन सक्दैनौं' प्रशासकीय अधिकृत गौतमले भने। समितिले आजै गुणस्तर र नाप तौल गर्न खाद्यान्न सामाग्रीहरु नाप तौल तथा गुणस्तर कार्यालय भैरहवा पठाएको छ।"
जो बलात्कारको आरोप लगाउँदा जेल परिन्,"पोखरा : स्याङ्जा घर भई पोखरा बस्ने एक युवतीले आफूमाथि बलात्कार भएको भन्दै कास्की प्रहरीमा जाहेरी गरिन्। उनले दिएको जबरजस्ती करणी र चोरीको जाहेरीका आधारमा प्रहरीले युवकलाई पक्राउ गर्यो। सरकारी वकिलको कार्यालयले जबरजस्ती करणी र चोरी सम्बन्धी मुद्दा चलायो। तर युवतीले भनेजस्तो आरोप प्रमाणित भएन। न्यायाधीश काजीबहादुर राईले झुठो आरोप लगाएको अभियोगमा युवतीलाई नै १ महिना जेल सजाय तोकेर फैसला गरे। देवीसिद्धचोक (अदालतमा उल्लिखित परिवर्तित नाम) नामकी ती युवती यही चैत ५ गते कास्की कारागार चलान भएकी थिइन्। यसबीचमै कोरोना भाइरसको संत्रास फैलियो। सर्वाेच्च अदालतले १ वर्षभन्दा कम सजाय तोकिएका र अरु रीत पुग्ने बन्दीले पैसा तिरेर कैद किन्न पाउने निर्णय चैत ७ गते गर्यो। देवीलाई उक्त निर्णय वरदान भयो। ५ गते जेल परेकी उनले निवेदन दिइन्, जेल भुक्तान हुन बाँकी २५ दिनको दिनका ३०० का दरले ७ हजार ५ सय रुपैयाँ बुझाइन् र १० चैतमा मुक्त भइन्। सरकारले ११ गतेबाट देशभर लकडाउन घोषणा गरेपछि सबैजना घरघरमै बन्दी हुन बाध्य भए। त्यसको अघिल्लो दिनसम्ममात्र देवी साँच्चीकै कारागारको बन्दी थिइन्। फौजदारी कार्यविधि संहिता २०७४ को दफा १५५ मा कैद बापत रकम तिर्न सकिने व्यवस्था छ। सोही व्यवस्था अनुसार प्रक्रिया पुग्ने बन्दी रिहा गर्न सकिने निर्णय सर्वाेच्च अदालतको पूर्ण इजलासले गरेको थियो। उक्त दफामा भनिएको छ, कुनै कसूरमा पहिलोपटक कसूरदार ठहरी एक वर्ष वा एक वर्षभन्दा कम कैदको सजाय भएको मुद्दामा कसूरदारको उमेर, कसूरको गम्भीरता, कसूर गरेको तरिका, आचरण समेतलाई विचार गर्दा कारागारमा राख्नु उपयुक्त नदेखिए तथा निजलाई छोड्दा सार्वजनिक शान्ति, कानुन र व्यवस्थामा खतरा पुग्ने समेत नदेखिएमा त्यसको कारण खुलाई अदालतले निजलाई कैदमा राख्नुको सट्टा त्यस बापत रकम लिई कैदबाट छाडिदिन उपयुक्त ठहर्याएमा कैद बापतको रकम तिरी कैद बस्नु नपर्ने गरी आदेश दिन सक्नेछ। सोही कानुन व्यवस्थाअनुसार देवीले निवेदन दिएपछि कास्की जिल्ला अदालतका न्यायाधीशले १० चैतमा उनलाई जेलमुक्त आदेश गरेका थिए। देवी जसरी नै कैद वापतको रकम तिरेर जेलमुक्त हुनेहरुको संख्या शुक्रबारसम्म कास्कीमा १२ जना पुगेको छ। फौजदारी कार्यविधि संहिताको दफा १५५ को व्यवस्था अनुसार निवेदन दिन सक्ने कैदी कास्कीमा १६ जना थिए। त्यसमध्ये ३ जनाको निवेदन भने न्यायाधीशबाट अस्वीकृत भएको र १ जनाले भने निवेदन दिनै बाँकी रहेको कास्की कारागार प्रमुख जेलर गणेश गौतमले जानकारी दिए। कास्की अदालतका निमित्त स्रेस्तेदारसमेत रहेका तहसिलदार हरिश्चन्द्र गौतमका अनुसार १२ जनामध्ये १० जना जिल्ला अदालतको आदेशमा मुक्त भएका हुन्। अरु २ जना भने पुनरावेदन गएका थिए। तिनीहरु पुनरावेदनको आदेशमा छुटे। १ वर्षभन्दा कम सजाय तोकिएका कैदी कास्की कारागारमा अरु ६० जना रहेको जेलर गौतमले जनाए। उनले भने, तर तिनीहरुले कैद वापतको रकम तिर्ने प्रक्रिया पूरा हुँदैन, किनभने उनीहरु पहिलोपटक कसुर गरेका नभई पटके हुन्। कास्की अदालतमा शुक्रबार नै थुनछेक बहस सुरु भएको छ। प्रहरीले पक्राउ गरेकाहरुको म्याद थपको काम पनि सुरु भएको छ। कोरोना भाइरसको सन्त्राका कारण यी काम पनि रोकिएका थिए। लकडाउनको अघि र यसबीचमा प्रहरी हिरासतमा रहेकाहरुको बयान अदालतमा सुरु भएको हो। शुक्रबार ७ वटाको पेसी थियो, तहसिलदार गौतमले भने, यसमा ८ जना प्रतिवादी थिए। त्यसमध्ये १ जना छुटे र अरु पुर्पक्षका लागि थुनामा पठाइए।"
सर्वोच्चले गर्यो उत्पादकत्व बढाउने उपाय अवलम्बन गर्न सरकारको ध्यानाकर्षण,"काठमाडौं : सर्वोच्च अदालतले देशमा उत्पादकत्वको अवस्था बिग्रन नदिई उत्पादकत्व बढाउने उपाय अवलम्बन गर्न सरकारको ध्यानाकर्षण गराएको छ। न्यायाधीश ईश्वरप्रसाद खतिवडा र हरिप्रसाद फुयाँलको संयुक्त इजलासले कोभिड१९ को सङ्क्रमणको कारणबाट असहज परिस्थिति देखा परेको हुँदा यस्तो अवस्थामा उत्पादकत्व बढाई शिक्षा, स्वास्थ्य, रोजगारीलगायत क्षेत्रमा लगानी गर्न सरकारको ध्यानाकर्षण गराएको हो। आदेशमा भनिएको छ, 'सरकारका सम्बद्ध निकायको तत्काल गम्भीर ध्यानाकर्षण हुनुपर्छ र जनताको अधिकतम हित, शिक्षाको अवसर वा जनस्वास्थ्यको प्रत्याभूति, उत्पादकत्वमा वृद्धि गर्नेसहित आमसञ्चार क्षेत्रको संरक्षणका लागि आवश्यक प्रवद्र्धनकारी कार्यक्रम सञ्चालन गरिनुपर्छ।' अधिवक्ता अनन्तराज लुइँटेल र प्रतिभा उप्रेतीले राज्यको उत्पादकत्व बढाउन बैंकको ऋण मिनाहा गर्न कृषि क्षेत्रलाई ध्यान र विद्यार्थीलाई अनलाइन पढाइको आदेश दिन माग गरी रिट निवेदन दायर गर्नुभएको थियो। सरकारी विज्ञापन समानरुपमा सञ्चारमाध्यमलाई वितरण गर्न मिल्ने हो वा होइन भन्नेबारेमा लिखितरुपमा खुलाई बाटोको म्यादबाहेक १५ दिनभित्र महान्यायाधिवक्ताको कार्यालयमार्फत पेश गर्न आदेशमा भनिएको छ। विद्यालय हाल बन्द भएका कारण बच्चालाई घरमा नै बसेर अनलाइन पढ्ने व्यवस्था गराउनका लागि सरकारलाई आदेश दिन रिट निवेदनमा माग गरिएको थियो। रिट निवेदनमा भविष्यमा खाद्यान्नको बीउविजनको अभाव हुने देखिएकाले त्यसलाई बचाउनका लागि उचित कार्यक्रम ल्याउनको लागि सरकारका सम्बन्धित निकायलाई आदेशको माग गरिएको थियो।"
शनिबारदेखि काठमाडौंका क्वारेन्टाइनको अवलोकन गर्ने,"काठाडौं : सरकारले स्थानीय तह तथा अन्य निकायमार्फत व्यवस्थापन गरिएका क्वारेन्टाइनको मापदण्ड पुगे नपुगेकोबारे स्थलगत अवलोकन र आवश्यक सहजीकरण थाल्ने भएको छ। विदेशबाट आएका तथा शङ्कास्पद अन्य व्यक्तिलाई कोरोनाको संक्रमण हुन नदिन सरकारले बनाएको क्वारेन्टाइन व्यवस्थापन तथा सञ्चालन कार्यविधिअनुसार मापदण्ड पूरा भएनभएको स्थलगत अनुगमन र आवश्यक सहजीकरण गर्न लागिएको हो। सोहीअनुरुप शनिबार मध्याह्न स्थानीय पशुपतिनाथ क्षेत्रमा सञ्चालित क्वारेन्टाइनबाट अवलोकन शुरु गर्न लागिएको हो। मन्त्रिपरिषद्को यही चैत १६ गतेको बैठकले राज्यमन्त्रीद्वय शहरी विकास रामवीर मानन्धर र स्वास्थ्य तथा जनसंख्या नवराज रावतलाई अनुगमन र सहजीकरणको जिम्मेवारी दिएको थियो। राज्यमन्त्री मानन्धरले शुक्रबार काठमाडौँ उपत्यकाका १८ वटै नगर प्रमुख, तीन जिल्लाका प्रमुख जिल्ला अधिकारी तथा नेपाली सेनाका क्वारेन्टाइन व्यवस्थापनमा खटिएका पृतनापतिसँग छलफल गर्नुयो। छलफलमा राज्यमन्त्री मानन्धरले क्वारेन्टाइन व्यवस्थापन तथा सञ्चालन मापदण्डबारे जानकारी गराउँदै अब सरकारले शनिबारदेखि अनुगमनलाई तीव्रता दिन लागेको जानकारी दिए। मुलुक विपद्का घडीमा रहेकाले तत्काल गर्नुपर्ने काममा कसैको मुख ताक्न नहुने बताउँदै राज्यमन्त्री मानन्धरले स्थानीय सरकारले गरिरहेको काम सन्तोषजनक रहेकामा धन्यवादसमेत दिए। स्थानीय सरकारले कोरोना नियन्त्रणका लागि सरकारले गरिरहेको प्रयासमा साथ दिइरहे पनि कतै अन्योल देखिएकाले जनताको जीवन रक्षाका लागि छिटोछरितो ढङ्गले काम गर्न आग्रह गरे। क्वारेन्टाइन निर्माण र व्यवस्थापन मापदण्डानुसारको काम गर्न समस्या आए आफू सहजीकरणका लागि तयार भएको बताउँदै राज्यमन्त्री मानन्धरले विपद्को सामनाका लागि गम्भीर ढंगले लाग्न सबैलाई आग्रह गरे। राज्यमन्त्री मानन्धरले क्वारेन्टाइन व्यवस्थापनको खर्चबारे चिन्ता नलिन काठमाडौँ उपत्यकाका नगर प्रमुखलाई आग्रहसमेत गरे। काठमाडौं उपत्यकाका विभिन्न स्थानमा सञ्चालन गर्न सकिने अवस्थामा रहेका र सम्भावित स्थानको क्वारेन्टाइनबारे दुई दिनभित्र प्रधानमन्त्री तथा मन्त्रिपरिषद्को कार्यालयलाई प्रतिवेदन दिइने छ। भक्तपुरको कृषि तालिम केन्द्रमा ६०, खरीपाटीमा १७५ तथा खानेपानी तालीम केन्द्रमा ७० शय्याको क्वारेण्टाइन तयारी अवस्थामा छ। यस्तै ललितपुरको स्टाफ कलेजमा एक सय तथा पशुपतिनाथ क्षेत्रमा ७० शय्या क्षमताको क्वारेन्टाइन मापदण्डअनुसार छन्। काठमाडौँका प्रजिअ जनकराज दाहालले बूढानीलकण्ठ स्कूलमा एक सय, जनमैत्री अस्पतालमा १२४, इचंगु ब्लकमा चार सय तथा दहचोकस्थित मनमोहन अस्पतालको भवनमा सात सय शय्या बनाउन सकिने अवस्था रहेको जनाइएको छ। छलफलमा शहरी विकास मन्त्रालयका सचिव मधुसूदन अधिकारीले क्वारेन्टाइनमा राखिने व्यक्तिबारे स्वास्थ्य मन्त्रालयले प्रष्ट नीति बनाउनुपर्ने बताए। स्थानीय र प्रदेश सरकारको योजनामा केन्द्रीय सरकारको आवश्यक समन्वयमा कमी भएको जनाउँदै नगर प्रमुखहरुले आवश्यक समन्वयका लागि राज्यमन्त्रीले पहल थाल्नु सकारात्मक भएको बताए। क्वारन्टाइनको मापदण्ड पूरा गर्न केही प्राविधिक समस्या आउनसक्ने बारे पनि उनीहरुले सरकारको ध्यानाकर्षण गराएका थिए।"
नेपाल प्रहरीका १० एसएसपी डिआईजीमा बढुवा सिफारीस,"काठमाडौं : शुक्रबार साँझ नेपाल प्रहरीका १० जना एसएसपी डिआईजीमा बढुवा सिफारीस भएका छन्। गृह मन्त्रालयले गठन गरेको बढुवा समितिले डिआईजी पदमा बढुवा सिफारीस गरेको हो। एसएपीहरु धिरज प्रताप सिंह, सहकुल थापा, वसन्त लामा, घनश्याम अर्याल, प्रकाशजंग कार्की, ईश्वर बाबु कार्की, वसन्त पन्त, उत्तम सुवेदी, रवीन्द्र धानुक र अरुण विसी डिआईजीमा बढुवाका लागि सिफारीस भएका हुन्।"
मुस्ताङमा १५ सय श्रमिक तथा विपन्नलाई राहत,"जोमसोम : मुस्ताङका ५ स्थानीय तहले राहत वितरण गर्न सुरु गरेका छन्। मुस्ताङमा करिव १५ सय विपन्न परिवारले लक डाउन राहत पाउने छन्। विश्वव्यापी माहामारीको रुपमा फैलिएको कोरोना भाइरस (कोरोना१९) रोकथाम तथा नियन्त्रण उच्चस्तरीय समितिले गत चैत्र ११ गते देखि मुलुक लक डाउन गरेको हो। लक डाउनले दैनिक ज्यालादारी गर्ने मुस्ताङका साधारण मजदुर ,अतिविपन्न परिवार र असहाय व्यक्ति पीडित बनेका थिए। बिपन्न परिवारलाई राहत वितरणका लागि गण्डकी प्रदेश सरकारले जिल्लाका प्रत्येक स्थानीय तहलाई ५ लाख बजेट उपलब्ध गराएको थियो। उक्त राहत बजेटमा केही थप गरी मुस्ताङका स्थानीय तहले राहत बाँड्न थालेका हुन्। राहतका लागि चामल, दाल ,तेल, नुन, चाउचाउलगायतका खाद्य सामाग्री वितरण गर्ने तैयारी गरेका छन्। उपल्लो मुस्ताङको लोमान्थाङमा १ सय ५१, वारागुङ मुक्तिक्षेत्रमा ५ सय १४ र घरपझोङ गाउँपालिकामा १ सय ७९ विपन्न परिवारले लक डाउन राहत पाउने छन्। जिल्लाको लोघेकर दामोदरकुण्ड र थासाङ गाउँपालिकाको राहत नामावली संकलन भएपनि विवरण आउन बाँकी छ। लोघेकरमा २ सय र थासाङ गाउपालिकामा ४ सय विपन्न परिवारले राहतका लागि दाबी गरेका छन्। जिल्लाको लोमान्थाङ गाउँपालिकामा राहत लिने संख्या कम देखिएको छ भने सबै भन्दा धेरै राहत लिनेको संख्या वारागुङ मुक्तिक्षेत्रमा देखिएको छ। वारागुङ मुक्तिक्षेत्रले राहत वितरण कायविधि अनुसार परिवार संख्याका आधारमा गरिब तथा विपन्न मजदुरलाई राहत वितरण संम्पन्न गरेको सूचना अधिकारी सूर्य तिमिल्सिनाले जानकारी दिए। अन्य पालिकाले पनि राहत वितरण गर्ने अन्तिम तयारी गरेको घरपझोङ गाउँपालिकाका राहत वितरण संयोजक सकलदेव शर्माले जानकारी दिए। मुस्ताङमा लकडाउन राहत पाउनेमा अधिकाश जिल्ला बाहिरका विपन्न मजदुर भएको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल विष्टले जानकारी दिए। राहत वितरण कार्यविधि र मजदुरको राहत मागको आधारमा फिल्ड अनुमगन गरी राहत बाड्ने तैयारी भइरहेको अध्यक्ष विष्टले बताए।"
चार दिन पैदल हिँडेर सन्धिखर्क आएका मजदुरको उद्धार,"सन्धिखर्क : चार दिन पैदल हिँडेर सन्धिखर्क आइपुगेका तीन मजदुरको सन्धिखर्क १२ का वडा अध्यक्ष नारायण खड्काले उद्धार गरेका छन्। देश लकडाउन भएर काम नपाएपछि म्याग्दीबाट पैदल हिँडेर आफ्नो घर दाङ्ग जान हिँडेका तीन मजदुर चार दिनको पैदलयात्रापछि गए राति सन्धिखर्कमा आएका हुन्। दाङको तुल्सीपुर उपमहानगरपालिका १८ विजौरी घर भएका मजदुर डेढ महिना अघि कामको सिलसिलामा म्याग्दीको बेनी पुगेका थिए। बाटोबाटोमा प्रहरीले सोध्छ। कँहा जान किन हिँडेको भन्छ, हामी आफ्नो समस्या राख्छौँ उनीहरुले हिँड्न दिन्छन्, एक मजदुरले भने, धेरै दुःख सहेर यहाँसम्म आइपुग्यौँ। बेनीबाट रत्नेचौर, भीमपोखरा, घोडा बाध्नी, नयाँठाटी, खरबाङ्ग, टक्सार, तम्घास हुँदै सन्धिखर्कमा आएर अलपत्र परेका तीन जनालाई सन्धिखर्क १२ वडाका अध्यक्ष तथा तरुण दलका अध्यक्ष नारायण खड्काले आफ्नो घरमा राखेर खानपानको व्यवस्था गरेका हुन्। खड्काले शुक्रबार बिहान उनीहरुलाई बाटो खर्च दुई हजार रुपैयाँ दिएर सन्धिखर्कबाट बिदा गरेका छन्। उनीहरुले तुलसीपुरको लागि सन्धिखर्कबाट पैदल यात्रा तय गरेका हुन्।"
लकडाउनमा माछा मार्न जाँदा डुबेर बेपत्ता,पोखरा : लकडाउनका बेला माछा मार्न जाँदा शुक्रबार पोखरा १६ दीपका २४ वर्ष अमृत मगर सेतीनदीमा डुबेर बेपत्ता भएका छन्। उनीसहित ३ जना सेतीनदीमा माछा मार्न गएको र अमृत डुबेर वेपत्ता भएको जिल्ला प्रहरी कार्यालय कास्कीले जनाएको छ। पृथ्वीनारायण क्याम्पस मुन्तिर सेतीनदीमा उनीहरु बिहानी ११ बजेतिर माछा मार्न गएका थिए। वेपत्ता मगरको खोजी भइरहेको प्रहरीले जनाएको छ। कास्की प्रहरीका अनुसार शुक्रबार पोखरा ५ मालेपाटन गोलचौताराको नहरमा नवजात शिशुको शव फेला परेको छ। महिना पुगेको स्त्रीलिंगी शिशु सालनालसहित फेला परेको हो।
दक्ष जनशक्ति अभावमा आरटीपीसीआर मेसिन जडानमा ढिलाइ,"धनगढी : संघीय सरकारले कोरोना परीक्षणका लागि पठाएको मेसिन जडान हुन सकेको छैन् । केन्द्रीय पशुपन्छी अन्वेशण प्रयोगशालाले धनगढीमा कोरोना परीक्षण तीव्रता दिन पठाएको आरटीपीसीआर मेसिन जडान हुन नसकेको हो । सरकारले एकै पटक ठूलो संख्यामा कोभिड१९ परीक्षण गर्न मिल्ने आरटी पीसीआर मेसिन धनगढीमा पठाएको छ । सेनाको स्काई ट्रकमार्फत ल्याएको उपकरण सञ्चालन गर्ने जनशक्ति नहुँदा समस्या हुने देखिएको छ । सुदूरपश्चिम प्रदेश सामाजिक विकास मन्त्रालयका स्वास्थ्य महाशाखाका प्रमुख नरेन्द्र कार्कीले आवश्यक जनशक्तिको माग गरेको बताए । दक्ष जनशक्ति नहुँदा उपकरण जडान गर्न ढिलाइ भएको मन्त्रालयले जानकारी दिएको छ । धनगढीमै कोरोनाको संक्रमित बिरामी देखिँदासम्म परीक्षणको लागि 'थ्रोट स्वाब' परीक्षण काठमाडौं नै पठाउनुपर्ने बाध्यता छ । यसको परीक्षण धनगढीमा नै गर्न पीसीआर मेसिन पठाएको हो । जडानका लागि पठाएको उपकरणमा आवश्यक थप सामग्रीको अभाव भएपछि समस्या भएको प्राविधिकले बताए । प्रदेश सरकारलाई आवश्यक १० बढी सामान खरिद गर्न भनिएको मोलिकुलर माइक्रोबायोलोजिष्ट सुनिल प्रसाद लेखकले जानकारी दिए । प्रदेश सरकारले प्रयोगशालाको उपकरण जडानका लागि आवश्यक पर्ने थप सामग्री खरिद गर्न नसक्दा जडानको काम ढिलाइ भएको उनको भनाई छ । 'प्रदेश सरकारलाई आवश्यक सामानको सूची दिएका छौं, सामान आएको छैन् । सामान नभएकाले उपकरण जडानको काम रोकिएको छ,' उनले भने । उपकरण जडान भए १२ घण्टामा दुई सय ७० जनाको कोरोना भाइरस (कोभिड१९) को परीक्षण गर्न सकिने छ ।' स्वास्थ्य तथा जनसंख्या मन्त्रालयले चैत १८ गते सुदूरपश्चिम प्रदेशको लागि भन्दै पीसीआर मेसिन पठाएको हो । पठाएको २ दिनपछि सो मेसिनबाट परीक्षणको कार्य सुरु भए पनि १ पटकमा १ वटामात्रै नमूना परीक्षण गर्न सकिने तथा दिनमा ७८ वटा मात्रै नमूना परीक्षण हुने हुँदा नमूना परीक्षण गर्न काठमाडौं नै पठाउनुपर्ने बाध्यता यथावत छ । उपकरण मात्रै पठाइएपछि हाल सो उपकरण जडान तथा सञ्चालनको जिम्मेवारी सेती प्रादेशिक अस्पतालमा स्थापना गर्न खटाइएका मोलिकुलर माइक्रोबायोलोजिस्ट सुनिलप्रसाद लेखककै काँधमा थोपारिएको हो । उनका अनुसार सो मेसिनबाट दैनिक २ सय देखि ३ सय जनाको नमूना परीक्षण गर्न सकिन्छ । लेखकले यहाँ रहेका सीमित जनशक्तिलाई प्रयोगशाला सञ्चालनबारे सिकाउँदै परीक्षणको काम अगाडी बढाने दावी गरे । भारत तथा अन्य मुलुकबाट सुदूरपश्चिममा मात्रै डेढ लाख भित्रिएका छन् । तर हाल कोभिड१९ को दोस्रो चरणमा रहेको सुदूरपश्चिममा २ हजार ३ सय ९९ जनालाई मात्रै क्वारेन्टाइनमा राखिएको प्रदेश स्वास्थ्य आपतकालिन सञ्चालन केन्द्र डोटीले जानकारी दिएको छ ।"
रणनैतिक कार्ययोजनासहित अछामका सबै स्थानीय तहमा राहत कोष,"अछाम : स्थानीय तहले कोरोना भाइरस रोकथाम नियन्त्रण र उपचार रणनैतिक कार्ययोजनासहित राहत कोषको स्थापना गरेका छन्। जिल्लाका दश वटै स्थानीय तहले गरी १ करोड ९० लाखको राहत कोष स्थापना गरेका हुन्। साँफेबगर नगरपालिकाले रणनैतिक कार्ययोजना सहित ४० लाखको राहत कोष स्थापना गरेको छ। कोरोनाको प्रकोप नियन्त्रण भएसँगै कोषमा बचेको रकम विपद् व्यवस्थापन कोषको खातामा हस्तान्तरण गरिने नगर प्रमुख कुलबहादुर कुँवरले बताए। नगरपालिकाले लक डाउन अवधिभर राहत दिनुपर्ने व्यक्ति, परिवारको पहिचान राहत वितरण, प्रत्येक वडामा राहत वितरण सम्पर्क व्यक्ति तोक्ने, विशेष गरी लकडाउनको अवधिभर गर्भवती, अपांगता भएका व्यक्ति, असहाय अशक्तको लागि खाद्यान्नको थप व्यवस्था गर्ने, राहत वितरणको नियमित अनुगमन गर्ने, राहत वितरण गुनासो सुनुवाई समिति गठन, क्वारेन्टाईन निमार्ण र गाउँको अवस्थाबारे अनुगमन गर्नेलगायतका रणनिति तयार पारेको मेयर कुँवरले बताए। त्यस्तै बान्नीगढी जयगढ गाउँपालिका २० लाखको राहत कोषको स्थापना गरेको अध्यक्ष राजेन्द्र खड्काले बताए। उनले भने 'कोरोना रोकथाम र नियन्त्रणका लागि रणनीतिसमेत बनाएका छौं। प्रत्येक घरमा स्वास्थकर्मीलाई खटाएर भारतबाट आएकाहरुको गतिविधि स्वास्थ्य अवस्थाबारेमा नियमित अनुगमन गर्ने गरेका छौं। निशुल्क एम्बुलेन्स तयारी अवस्थामा राखेर अन्य बिरामीलाई अस्पतालसम्म जाने व्यवस्था मिलाएका छौ।' अहिले प्रविधिको प्रयोग गर्दे आईभिआर सेवाबाट गाउँपालिकाका प्रत्येक नागरिक समक्ष कोरोनाबाट बच्ने उपायका बारेमा सूचना दिने गरेको अध्यक्ष खड्काले बताए। पञ्चदेवल बिनायक नगरपालिकाले १४ लाखको राहत कोष स्थापना गर्नुका साथै राहत वितरण कार्यविधि तयार पारी श्रमिक वर्ग तथा असहायहरुलाई राहत वितरण कार्य सुरु गरेको उपप्रमुख अम्बिका चलाउनेले बताइन्। उपमेयर चलाउनेका अनुसार अहिले स्वास्थकर्मीलाई सुरक्षा सामाग्री सहित तयारी अवस्थामा राखिनुका साथै प्रत्येक वडामा कोरोना समन्वय समिति गठन गरिएको छ। उनले भनिन् 'अहिले प्रत्येक वडाको जिम्मा वडाध्यक्षलाई दिएका छौं। उहाहरुले वडाको निगरानी गरिरहनु भएको छ। नगरमा प्रत्येक दिन विषम परिस्थितिको विश्लेषण गर्ने गरेका छौं। क्वारेन्टाइन तयारी अवस्थामा छ। अहिले ६ जनालाई क्वारेन्टाइनमा राखिएको उनले बताइन्। ढकारी गाउँपालिकाले १० लाखको राहत कोष स्थापना गरेको प्रमुख प्रशासकिय अधिकृत टेक वलीले बताए। उनका अनुसार कोरोना रोकथाम तथा नियन्त्रणका लागी गाउँपालिकामा संकट व्यवस्थापन केन्द्र गठन गरिएको छ। मंगलसेन नगरपालिकाले ३० लाखको राहत कोष स्थापना गरेको छ। नगरपालिकाले स्थापना गरेको कोषमा सहयोगका लागि सबैलाई अपील गरिएको नगरपालिकाका प्रमुख पदमबहादुर बोहराले बताए। उनले भने 'रणनितिक योजना अनुसार अहिले लकडाउनका कारण मर्कामा परेका मजदुर,असहायहरुलाई राहत वितरण गरेका छौं। प्रत्येक दिन सबै वडाको अवस्थाबारेमा जानकारी लिने गरेका छु।' मेल्लेख गाउँपालिकाले प्रत्येक स्वास्थचौकीमा औषधी अभाव हुन नदिन पर्याप्त मात्रामा औषधीको व्यवस्था गर्नुका साथै पीपीई वितरण गरिएको प्रमुख प्रशासकिय अधिकृत हिक्मत बुढाले बताए। गाउँपालिको ११ लाखको राहत कोष स्थापना गरेको छ। अहिले गाउँमा स्वास्थ अवस्थाका बारेमा जानकारी लिनुका साथै वडाध्यक्षहरुले निगरानी राख्ने गरेको र क्वारेन्टाइन पनि पर्याप्त बनाइएको उनले बताए। चौरपाटी गाउँपालिकाले २५ लाख, रामारोशन गाउँपालिकाले १० लाख, तुर्माखाद गाउँपालिकाले २० लाख, कमलबजार नगरपालिकाले १० लाख रकम कार्ययोजनासहित कोषको स्थापना गरेका छन्।"
दोर्दीका जलविद्युत आयोजना सुचारु,"बेंसीसहर : कोभिड १९ संक्रमण जोखिमका कारण बन्द भएका लमजुङको दोर्दीखोलामा निर्माणधीन जलविद्युत आयोजना स्थानीय तहसँगको लिखित शर्तपछि सूचारु भएका छन्। दोर्दी गाउँपालिका र जलविद्युत आयोजनाबीच आयोजना सञ्चालनसम्बन्धी आचारसंहिता बनाएर सूचारु गरिएको हो । नोभेल कोरोना भाइरस (कोभिड १९) संक्रमण फैलन नदिन नेपाल सरकारले लागू गरेको लकडाउनको सबै सावधानीको पालना गर्नका लागि आचारसंहिता बनाइएको छ । आचारसंहिता पालना गर्ने गरी दुवै पक्षबीच सम्झौता भएर आयोजना सञ्चालन गर्न अनुमति दिइएको गाउँपालिका अध्यक्ष ओमबहादुर गुरुङले बताए । जलविद्युत आयोजनाले नेपाल सरकारको लकडाउनको नियमलाई पूर्णरुपमा पालना गर्ने, बढीमा १५१५ जनाको समूहमा ३३ मिटरको दूरीमा रहेर काम गनुपर्ने, कम्पनीले आफ्नो कार्य क्षेत्रलाई सम्बन्धित वडाको वडाध्यक्ष र सरोकारवालाको उपस्थितिमा कार्यक्षेत्र तोकेर त्यसलाई निषेधित क्षेत्रको रुपमा सार्वजनिक सूचना टाँस गरी काम गर्नुपर्ने सर्त रहेको अध्यक्ष गुरुङले बताए । उपाध्यक्ष दीलबहादुर घलेका अनुसार आयोजनाको कार्य क्षेत्रभित्र तोकिएको कर्मचारी तथा कामदार बाहेक अन्य व्यक्तिलाई प्रवेश गर्न र भित्रको कर्मचारी र कामदारलाई तोकिएको क्षेत्र भन्दा बाहिर निस्कन पाइने छैन । कार्य क्षेत्रभित्रको कर्मचारी तथा कामदारको आवास र खानाको व्यवस्था तोकिएको क्षेत्रभित्र हुनुपर्ने छ । अन्य बजार बस्तीमा लकडाउन अवधिभर खाना बस्न पाइने छैन । अफिस क्वारेन्टाइनमा बसेर १४ दिन पुरा गरी सकेको कर्मचारी र कामदार बाहेक अन्यलाई प्रवेश निषेध गरिएको छ । कार्यरत कर्मचारी र कामदारको स्वास्थ्यमा आउन सक्ने सम्पूर्ण जिम्मेवारी कम्पनी स्वंयले व्यवस्थापन गर्ने सहमति भएको छ । कम्पनीका साधनहरु अन्य आवश्यक खाद्यान्न ढुवानीको अवस्था बाहेक तोकिएको कार्यक्षेत्र भन्दा बाहिर लान र ल्याउन पाइने छैन । स्थानीय स्तरमा लकडाउन अवधिभर पर्न सक्ने विविध समस्याहरु स्वंय कम्पनी र प्रभावित क्षेत्रको सरोकारवालाहरुसंग कम्पनीले सहकार्य र समन्वय गर्नुपर्ने छ । आयोजनाको सबै कर्मचारी र कामदारको लिखित विवरण गाउँपालिकालाई उपलब्ध गराउने भएको छ । गाउँपालिकाले गाउँपालिका बाहिरका व्यक्तिलाई लकडाउन अवधिभर निषेध गरिएकाले लामो दूरीबाट आउने साधन आउन नपाइने भएको छ । अत्यावश्यक सामाग्री लिएर आउनुपर्ने भएमा गाउँपालिकाको अनुमति लिएर मात्र स्वास्थ्य चेकजाँच गरी आउने व्यवस्था गरिएको गाउँपालिका अध्यक्ष गुरुङले बताउनुभयो । लकडाउनको अवस्थामा तोकिएको अवस्थाको निती नियमलाई पालना गर्ने र सरकारबाट थप कडा निति आएमा स्वत सम्झौता खारेज हुने जनाएको छ । दोर्दीखोलामा निर्माणधीन २५ मेगावाटको माथिल्लो दोर्दी 'ए' जलविद्युत आयोजनाको काम आंशिक मात्रामा सुरु भएको छ । आयोजनाका प्रवद्र्धक कम्पनी लिवर्टी इनर्जी लिमिटेडका सञ्चालक राजेन्द्र वस्तीका अनुसार टनेल र ड्यामको काम भइरहेको छ । पावरहाउसको काम भने हुन सकेको छैन । दोर्दीखोलामा ५४ मेगावाटको सुपरदोर्दी जलविद्युत आयोजना 'ख', २५ मेगावाटको माथिल्लो दोर्दी 'ए', १२ मेगावाटको दोर्दी१, २७ मेगावाटको दोर्दीखोला जलविद्युत आयोजना र छ्याङदी खोलामा ४ मेगावाटको माथिल्लो छ्याङ्दी जलविद्युत आयोजना निर्माणधीन छन् ।"
हत्या आरोपमा दुईजना पक्राउ,रुकुम : हत्या आरोपमा रुकुम पूर्वमा प्रहरीले दुईजनालाई पक्राउ गरेको छ । जिल्लाको भुमे गाउँपालिका ६ महतका दिपेन्द्र बुढाको हत्या गरेको आरोपमा दुईजनालाई पक्राउ गरिएको प्रहरीले जानकारी दिएको छ। गत बुधबार महत स्वास्थ्चौकी नजिकै बुढाको शव फेला परेको थियो । भीरबाट दुई सय मिटर तल खसेको अवस्थामा स्थानीयले शव फेला पारेका थिए। बुढाको हत्या गरेको आशंकामा सोही ठाउँकी ४७ वर्षीया जानसरी बुढा र अर्का एक व्यक्तिलाई पक्राउ गरिएको जिल्ला प्रहरी कार्यालय रुकुमपूर्वका सूचना अधिकारी प्रहरी निरीक्षक दिनेश गुरुङले जानकारी दिए।दुईजनालाई पक्राउ गरेपनि एकजनाको कम उम्मेरका कारण नाम ठेगाना खुलाइएको छैन । मृतक बुढालाई चैत १८ गते बेलुकी करिब ७ बजे सहिद मार्गमा कुटपिटपछि भीरबाट फालेको हुनसक्ने प्रहरीको अनुमान छ । गोप्य सूचनाको आधारमा ती दुईजनालाई पक्राउ गरिएको बताइएको छ । हत्या आरोपमा पक्राउ परेकालाई हिरासतमा राखि थप अनुसन्धान गरिरहेको प्रहरी निरीक्षक गुरुङको भनाइ छ ।
प्रदेश २ सरकारको निर्णय : किसानको व्याज प्रदेश सरकारले तिर्ने,"जनकपुरधाम : विश्व्यापी रुपमा फैलिएको कोरोना महामारीको त्राहिमाममा 'लकडाउन' पछि किसानले बैंक, वितिय संस्था वा सहकारी संस्थाबाट लिएको ऋणको व्याज प्रदेश सरकारले चुक्ता गर्ने भएको छ । प्रदेश २ को प्रमुख आम्दानीको श्रोत कृषि कोरोना (कोभिड१९) बाट प्रभावित भएपछि चार ४ महिनाको व्याज प्रदेश सरकारले चुक्ता गर्ने निर्णय गरेको छ । मन्त्री परिषद्को बैठकले कृषि कर्मको लागि किसानहरुले पाँच लाखसम्म लिएको ऋणमा अधिकत्तम १२ प्रतिशत सम्म ४ महिनाको व्याज प्रदेश सरकारले तिर्ने भएको छ। ५ लाखदेखि १५ लाखसम्मको ऋणमा १२ प्रतिशत व्याजदरमा ५० प्रतिशत, १५ देखि ३० लाख सम्मको ऋणमा ४० प्रतिशत र ३० लाख भन्दा बढीको ऋण कृषि सहकारी तथा भूमि व्यवस्था मन्त्रालयको सिफारिसमा सरकारले तिर्ने भएको छ। यसका अतिरिक्त दूध, फलफूल, तरकारी, कुखुरा तथा माछामा राहत उपलब्ध गराउने निर्णय गरेको छ । कोरोना महामारीविरुद्ध रोकथाम, नियन्त्रण तथा उपचारमा खटिनेलाई कोरोनाको संक्रमणबाट मृत्यु भए पीडित परिवारलाई प्रदेश सरकारले एक मुष्ट ५० लाख रुपैयाँ राहत दिने निर्णय गरेको आन्तरिक मामिला तथा कानून मन्त्री ज्ञानेन्द्र कुमार यादवले बताए । प्रदेश सरकार मन्त्रिपरिषदको सम्पन्न बैठकले उपचारकार्यमा संलग्न निजामति वा अन्य कर्मचारी, सरकारी, गैरसरकारी वा निजी क्षेत्रका स्वास्थ्यकर्मी, एम्बुलेन्स चालक, सहयोगी स्वास्थ्यकर्मी, वा अन्य कर्मचारी तथा पदाधिकारीलाई कोरोनाको सक्रमण भई मृत्यु भए पीडित परिवारलाई ५० लाख राहत स्वरुप उपलब्ध गराउने निर्णय गरेको हो । अस्पताल विस्तार प्रदेश २ को जिल्ला अस्पताल नभएका जिल्लाहरु पर्सा, धनुषा र सप्तरीमा ५०५० बेडको अस्पतालमा परिणत गर्ने निर्णय गरेको हो । प्रदेश २ को सप्तरी स्थित भारदह, धनुषाको डुमरिया र पर्साको पोखरिया स्थित अस्पताललाई जिल्ला अस्पतालको रुपमा स्तरोन्नति गर्ने निर्णय गरेको छ। त्यसैगरी बाराको कलैयास्थित जिल्ला अस्पताल र महोत्तरीको जलेश्वर स्थित अस्पतालाई विशेष अस्पतालको रुपमा स्तरोन्नति गर्ने निर्णय गरेको छ । कोरोनाको त्राहिमामका बीच अहोरात्र खटिएका नेपाल प्रहरीको मनोबल उच्च राख्न न्युन्तम आवश्यकता पूर्ति गर्दै प्रदेशका जिल्ला प्रहरी कार्यालयलाई ५५ लाख रुपैयाँ उपलब्ध गराउने भएको छ । यता प्रदेशमा रहेको पाँच वटा कारगारमा क्षमता भन्दा तेब्बर कैदी राखिएका हुँदा कोरोनाबाट जोगिने उपायहरु अबलम्बन गरिने भएको छ ।जसका लागि प्रत्येक कारागारलाई २०२० लाख रुपैयाँको दरले उपलब्ध गराउने निर्णय गरेको छ।"
लकडाउनमा पनि खुल्ने ११ तरकारी बजार यी हुन्,"काठमाडौं : कोभिड१९ को जोखिम हुन नदिन लकडाउन जारी रहेपछि काठमाडौँ महानगरपालिकाले तरकारीको बिक्री वितरण गर्न विभिन्न ११ स्थान निर्धारण गरेको छ । बल्खु र कालीमाटी तरकारी बजारको भीडभाड हुन नदिन कामपाले कलङ्की , बाफल , स्वयम्भू , वनस्थली , गोङ्गबु, वसुन्धरा, गोपीकृष्ण हल , तीनकुने , लैनचौर, रत्नपार्क र कोटेश्वर चोकमा तय गरेको हो । कामपा प्रशासन विभाग प्रमुख नमराज ढकालले पहिलो चरणमा ती ११ स्थानबाट थोक बिक्रीका लागि स्थान उपलब्ध गराएको जानकारी दिए । कालीमाटी तथा बल्खुको फलफूल बजारमा भीडभाड हुन नदिन हामीले विभिन्न ११ स्थानबाट बिहान ८ः०० बजेसम्म बिक्री गर्ने व्यवस्थाका लागि स्थान उपलब्ध गराएका छौँ, उनले भने। प्रमुख ढकालका अनुसार ती स्थानबाट उपभोक्तालाई सबैखाले फलफूल र तरकारी उपलब्ध गराइनेछ । भीडभाड कम गर्नकै लागि हाल कालीमाटी फलफूल तथा तरकारी बजार पूर्णरुपमा बन्द रहेको छ । अहिले कामपाले सञ्चालनमा ल्याएको तरकारी बिक्री वितरणस्थलहरु सम्बन्धित स्थानमा वडा कार्यलयको सहयोग र समन्वयमा रहेको पनि कामपाले जानकारी गराएको छ । कामपाले लकडाउन अवधिभर वैकल्पिक तरकारी बजारका रुपमा सञ्चालनमा ल्याएको उक्त बिक्रीस्थानबाट उपभोक्ताले आफूलाई अनुकूल पर्ने स्थानबाट फलफूल तथा तरकारी खरिद गर्न सक्नेछन् । त्यस्तै फलफूल तथा तरकारी बजारमा उपभोक्ताबाट लिने गरेको अस्वाभाविक मूल्यले गर्दा थोक मूल्य र खुद्रा मूल्यमा देखिएको मूल्य अन्तरलाई यथार्थपरक बनाउने र त्यसका लागि सबै पक्षले आवश्यक समन्वय गर्नुपर्नेछ । रासस"
"२१ जनाको स्वाब परीक्षणका लागि पोखरा पठाइयो, एकजना आइसोलेसनमा भर्ना","बेंसीसहर : कोरोना भाइरस संक्रमण हुन सक्ने सम्भावनालाई मध्यनजर गर्दै भारतलगायत विभिन्न देशबाट आएर क्वारेन्टाइमा बसेका २१ जनाको स्वाब परीक्षणका लागि पोखरा लगिएको छ । जिल्ला सामुदायिक अस्पतालबाट ६ जना र मध्यनेपाल नगरपालिकाबाट १५ जनाको स्वाब कोरोना भाइरस संक्रमण भए नभएको परीक्षणका लागि पोखरास्थित पोखरा स्वास्थ्य विज्ञान प्रतिष्ठान, पश्चिमाञ्चल क्षेत्रीय अस्पतालको प्रयोगशालामा पठाइएको प्रमुख जिल्ला अधिकारी लक्ष्मणबहादुर खड्काले जानकारी दिए । बेसीशहरबाट पठाइएका राइनास नगरपालिकाको रहेका र मध्यनेपाल नगरपालिकाबाट स्वाब परीक्षणका लागि लगिएका सोही पालिकाका रहेका छन् । मध्यनेपाल नगरपालिकामा भने क्षेत्रीय प्रयोगशालाबाट टोली आएर स्वाब निकालेर लगेका हुन्। त्यस्तै राइनासका ६ जनामध्ये एकजना सुकराज तामाङलाई बेसीसहरस्थित सामुदायिक अस्पतालको आइसुलेसन बेडमा भर्ना गरिएको छ । उनको अवस्था भने सामान्य रहेको बताइएको छ । अन्य पाँचजना भने बेँसीशहरस्थित सहरी डिभिजन कार्यालयको भवनमा बनाइएको क्वारेन्टाइनमा राखिएको छ। यसअघि ९ जनाको कोरोना भाइरस संक्रमणको जाँच गर्दा सबै जनाको परीक्षण रिपोर्ट नेगेटिभ आएको छ । चैत १ गते यता जिल्लामा विभिन्न देशबाट आउनेको संख्या २ सय ८० जना रहेका छन् । सोमध्ये अधिकांश होम क्वारेन्टाइनमा बसेका छन् भने केही स्थानीय सरकारले बनाएको क्वारेन्टाइनमा बसेका छन् । क्वारेन्टाइनमा बसेकामध्ये पनि १४ दिन पार गरेर केही घर फिर्ता भइसकेका छन्।"
राहतमा राजनीति!,"भैरहवा : सिद्धार्थनगर नगरपालिका (भैरहवा) राहत बाँडेको विषय समाजिक संजालमा जमेर प्रचारप्रसार भयो। मेयरउपमेयरले राहतको पोको दिँदै गरेका तस्बिर सामाजिक सञ्जालमा भाइरल भए। तर, विपन्न परिवारको दैलोमा पुग्दा उनीहरुको एउटै आवाज छ, राहतमा पनि राजनीति भयो, हामी गरिबलाई दिइएन। नगरपालिकामा १३ वडा छन्। जनसंख्या ६० हजार भन्दा बढी जनसंख्या छ। सबै वडाबाट विपन्न वर्गको गुनासो राहत नपाएकै छ। नगरपालिकाले बाँडेको राहतमा आफ्नो मान्छे छानीछानी दिएको उनीहरुको गुनासो छ। गोप्य रुपमा बनाइएको राहत वितरणको सूचीमा करिब १८ सय घरपरिवार नाम लेखिएको छ। सोही अनुसार राहत बाँडिएको छ। तर, वास्तविक गरिब परिवार अझै सरकारको राहत पर्खेर बसेका छन्। सुनको सिक्री लगाउनेलाई पनि नगरपालिकाले राहतमा बाँडेको र निमुखा गरिबलाई नदिएको दुखेसो उनीहरुको छ। लकडाउनलाई कार्यान्वयन गर्दै बिहान कमाएर साँझ खाने मजदुर अहिले भोकभोकै छन्। घरमा एक छाँक टार्ने अन्न छैन। छरछिमेकमा माग्दै काम चलाइरहेका छन्। संघीय सरकारलाई दिनँहु निर्णय गर्दै ठिक्क छ। अनुगमन कसले गर्ने ? सिद्धार्थनगर नगरपालिका२ मेउडिहवाका तीर्थराज प्रजापति माटोका भाडा बनाएर जीवनकोपार्जन गर्छन्। तर, लकडाउनका कारण अब उनलाई एक छाक टार्न समस्या परेको छ। नगरपालिकाको राहत वितरणस्थलमा पुग्दा पछि पाइन्छ भनेर फर्काइदिएको उनले सुनाए। अरुलाई दिएर गए तर हामी गरिबलाई दिएनन् उनले गुनासो पोख्दै भने, के गर्ने हामी गरिब उनीहरुसगँ गएर लडाईं त गर्न भएन। अब अझै लकडाउन रहे भोकै मर्नु बाहेक हामीसगँ अन्य विकल्प रहदैन, उनले थपे। प्रजापति जस्तै चन्द्रावती आरखको पनि उस्तै गुनासो छ। उनी भन्छिन्, सरकारले भने अनुसार हामी मजदुर घरमै बसेका छौँ। तर, सरकारले खाना त पुरयाइदिनु पर्यो नि। नगरपालिकाका प्रमुखउपप्रमुख नेकपाका हुन्। वडा नम्बर ६ का नेकपा अध्यक्ष एवं नगर सचिवालय सदस्य रामदाय गुप्ताले राहत वितरण राजनीति भएको दाबी गरे। यस वडामा विपन्न परिवारको संख्या धेरै छ। आफ्नो मान्छेलाई छानेर राहत वितरण गर्दा वास्तविक गरिब बिच्चलीमा परेको उनी स्वीकार गर्छन्। वास्तविक गरिबले राहत पाएका छैनन्, राहत वितरणमा पनि धाँधली गरिएको छ, उनले भने, परिवार संख्या पनि आफूखुसी लेखेर र हुनेलाई पनि राहत बाँडेर यहाँ राजनीति भएको छ। एफएमले राहत दिने बताए पनि नपाएको गुनासो स्थानीयको छ। एफएमले गरिबले राहत पाउन्छन् भनेर सधै फुक्छ, मजदुरी गरेर गुजारा चलाउँदै आएका शिवचरण कहारले भने, तर, अहिलेसम्म स्थानीय सरकार राहत दिन आएको छैन। प्रहरी आउन्छन्। घरभित्र बस भन्छन् तर खाना पाएका छौँ कि छनौँ भनेर कोही सोध्न आएको छैन, उनले गुनासो पोखे। सिद्धार्थनगर नगरपालिकाका प्रमुख हरिप्रसाद अधिकारीले राहत वितरणमा वास्तविक गरिब छुटेको हुन सक्ने स्वीकार गरे। उनले नगरपालिमा रहेका परिवार विपन्न वर्गका तथ्यांक (१८ सय) अनुसार राहत वितरण गर्दा छुटेका परिवारलाई दोस्रो चरणमा वितरण गरिने दाबी गरे। छिमेकीले खान दिएको सेमी लिएर चिन्तित मुद्रामा बसेकी महिला। तस्बिर : सलमान खान"
यो महाभारतको कथा सुन्ने बेला होइन : मुख्यमन्त्री गुरुङ,"बागलुङ : गण्डकी प्रदेशका मुख्यमन्त्री पृथ्वीसुब्बा गुरुङले अहिले महाभारतको कथा सुन्ने सुनाउने समय नभएको बताएका छन्। जिल्लाका दुई संक्रमितको पछिल्लो अवस्था, उपचारसहित धौलागिरी अस्पतालमा कोरोनाको थप उपचार गर्ने गरी निर्माणाधिन आइसियू, थप आइसोलेशन कक्ष, भेन्टिलेटर जडानलगायतका बारेमा बुझ्न बागलुङ आएका मुख्यमन्त्री गुरुङले कोरोना भाइरसले निम्त्याएको विश्वव्यापी संकटका बेला गुनासो गरेर बस्ने छुट नभएको बताए। अस्पताल र संक्रमितको अवस्थाका बारेमा चिकित्सकबाट जानकारी लिए पछि अस्पताल परिसरमा स्वास्थ्यकर्मीलाई निर्देशन दिँदै मुख्यमन्त्री गुरुङले भने, यो समय महाभारतको कथा जस्तो यो भएन, त्यो भएन भनेर गुनासो गर्दै बस्ने होइन, पेशागत जिम्मेवारी र देश सम्झेर काम गरौँ। यो संकटलाई अवसरको रुपमा उपयोग गरेर धौलागिरी अस्पतालमा गर्न सकिने सुधार, विकास र व्यवस्थापनमा प्रदेश सरकार विकास बजेट रकमान्तर गरेर भए पनि सहयोग गर्न तयार रहेको उनले बताए। कोरोना संकटको कठिन घडीमा स्वास्थ्यकर्मीले खेलेको भुमिकाको प्रशंसा गर्दै परीक्षण र उपचारमा आवश्यक पर्ने कुनै चिजको अभाव हुन नदिने उनले प्रतिवद्धता जनाए। अस्पतालको भौतिक पूर्वाधार, प्रयाप्त उपकरण र जनशक्ति व्यवस्थापनमा कुनै कसर बाँकी नराख्ने उनको भनाइ थियो। अस्पतालमा उपचाररत चिकित्सक र नर्सलाई उच्च मनोबल लिएर काम गर्न र संक्रमितको उपचारमा अझ संवेदनशील र आफु सुरक्षित भएर उपचारमा लाग्न मुख्यमन्त्री गुरुङले आग्रह गरे। बिहीबार मात्र मुख्यमन्त्री कार्यालयबाटै धौलागिरी अस्पतालको आइसोलेनसनमा उपचारत बानपा ४ की १९ वर्षीया युवतीसँग टेलिफोन मार्फत पछिल्लो स्वास्थ्य अवस्थाबारे जानकारी लिएका मुख्यमन्त्री गुरुङ शुक्रबार आफैँ अस्पताल आएका हुन्। गुरुङले स्वास्थ्य अवस्था र चिकित्सकले गर्ने हेरचाहलगायतका विषयमा जिज्ञासा राख्दा राम्रै रेस्पोन्स रहेको तर डाक्टर हेर्न आएको बारे जानकारी नभएको बताएकी थिइन्। त्यसको भोलि पल्टै मुख्यमन्त्री गुरुङ बागलुङ आएका हुन्। धौलागिरी अस्पतालका प्रमुख शैलेन्द्र बि पोखरेलले भने डाक्टर पनि पीपीई लगाएर जाने भएको संक्रमित युवतीले नचिनेको हुन सक्ने बताए। धौलागिरी अस्पतालमा बानपा ३ की अर्की ६५ वर्षीया महिला पनि उपचाररत छन्। दुवै संक्रमितको अवस्थाबारे हामीले जानकारी दियौँ, ६५ वर्षीया महिलालाई दम र प्रेसरको समस्या रहेछ,डापोखरेलले भने,तर अहिले प्रेसरको औषधि चलाए पछि अवस्था सामान्य छ।"
भुकम्पपछि बनेका दुईकोठे घरमा लकडाउनले समस्या,"चरिकोट : भीमेश्वर नगरपालिका२, न्यागलका ६८ वर्षीय अमरबहादुर पुलामीमगरको घरमा १० जनाको परिवार छ। सरकारले दिएको अनुदान रकममा केही थपथाप गरेर उनले दुईकोठे घर बनाए। जेठो छोरा विदेशमा रहेको मगरको परिवारका ९ जना लकडाउनमा दुईकोठे घरमा बसिरहेका छन्। निजी आवास लाभग्राही सूचीमा मेरोमात्र नाम आएर एउटा घर बनाइयो। मगरले भने, डरले तला पनि थपिएन, अहिले यत्रो परिवार कहाँ बस्ने, कहाँ खाने, कहाँ सुत्ने भएको छ। लकडाउन नहुँदा परिवार विभिन्न ठाउँमा काम गर्न जाँदा घरमा थोरै मान्छे हुँदा बस्न पुगेको तर अहिले सबैजना जम्मा हुँदा भने साह्रै समस्या भएको उनले सुनाए। यस्तै भीमेश्वर नगरपालिका२ की निसा श्रेष्ठको पनि पाँच जनाको परिवार छ। सरकारले सानो घर बलियो हुन्छ भनेर उनले पनि दुईकोठे घर बनाइन्। यस्तो बेला (लकडाउन)मा पाँचजनाको परिवारलाई बस्न नपुगेपछि आफू तला थप्ने निस्कर्षमा पुगेकी बताइन्। भीमेश्वर नगरपालिका२, नागदहका कृष्ण लामा अरुबेला भक्तपुरमा काम गरी बस्थे तर लकडाउनमा उनी पनि घर आए। दुईकोठे घरमा उनी आएपछि बाबु आमा भान्सामा सुत्छन्, अर्को राखनधरन गर्ने कोठामा उनी सुत्छन्। दाउराले खाना पकाउने भान्सा कोठामा बस्दा बृद्ध बाबुमा दमको समस्या बढेको उनको भनाई छ। यी त जिल्लाका प्रतिनिधिमूलक घटना मात्र हुन्। भुकम्पको डरले बलियो हुने ठानेर दुईकोठे घर बनाएका दोलखाका करिब ७० प्रतिशत स्थानीय लकडाउनको समयमा मारमा परेका छन्। रोजगारीको सिलसिलामा विभिन्न स्थानमा गएका परिवारका सदस्यहरु लकडाउनको कारण फर्कँदा दुईकोठे घरमा बस्ने ठाउँ अभावले समस्यामा परेका हुन्। परिवारका सबै सदस्य भेला हुँदा दुईकोठे घरले नपुगेपछि दोलखामा अस्थायी टहरा बनाएर बस्ने क्रम पनि बढेको छ। जिल्लाभर निर्माण सम्पन्न भएकामध्ये अधिकांश दुईकोठे घर बनेको पुर्ननिर्माण प्राधिकरणकै तथ्याङ्क छ। हतारमा बनाइएका दुईकोठे घरमा सानो परिवारको पनि आवश्यकता पूरा हुन नसक्ने नागरिक अगुवा चिरञ्जीवि मास्केको भनाई छ। परिवारका सदस्यहरु रोजगारीको सिलसिलामा सहरतिर र गाउँमा आमाबाबु मात्र बस्ने भएकोले दुईकोठे घरले काम चले जस्तो देखिएको मात्रै हो। सबै युवा गाउँमा बस्ने हो भने नयाँ घर बनाउनु वा तला थप्नुको विकल्प छैन। मास्केले भने। गौरीशंकर बहुमुखी क्याम्पस चरिकोटका जनसंख्या विषयका प्राध्यापक दुर्गा दाहालले एउटा परिवारका लागि गाउँमा कम्तिमा ५ ओटा कोठा आवश्यक पर्ने बताउँछन्। भुकम्पको त्रासले मानिसले दुईकोठे भुइँघरमात्र बनाउँदा लकडाउन, पर्व विशेषमा समस्या आएको भीमेश्वर नगरपालिकाका इञ्जिनियर सुरेस राउतको भनाई छ।"
कस्मेटिक उत्पादन गर्ने आयुर्वेद उद्योगमा सिलबन्दी,"भक्तपुर : आयुर्वेदको स्वीकृति लिएर विभिन्न कस्मेटिक सामान उत्पादन गर्ने भक्तपुरको सूर्यविनायक नगरपालिका ३ बालकोटस्थित परेली आयुर्वेद हाउसमा सिलबन्दी गरिएको छ। काठमाडौं बिजुलीबजारस्थित औषधि व्यवस्था विभागका औषधि अधिकृत धनबहादुर बोहोरा र महानगरीय प्रहरी परिसर भक्तपुरका प्रहरी निरीक्षक कृष्णप्रसाद विष्ट नेतृत्वको टोलीले बिहीबार उक्त उद्योगमा सिलबन्दी गरेको हो। महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीले उक्त उद्योगले आयुर्वेदसम्बन्धी काम गर्ने अनुमति पाएकोमा विभिन्न किसिमका कस्मेटिक चिजवस्तुहरुको उत्पादन, प्याकिङ, लेभलिङलगायतका कार्य गरेको भेटिएको जानकारी दिए। उद्योगमा सिलबन्दी गर्नुका साथै सञ्चालिक काभ्रेपलाञ्चोकको साविक बाङथली ९ स्थायी घर भएकी ३६ वर्षीया कमला उप्रेती (अर्याल) लाई नियन्त्रणमा लिइएको उनले बताए। उनका अनुसार उप्रेतीले घरेलु तथा साना उद्योग कार्यालय भक्तपुरमा हर्बलजन्य वस्तु उत्पादन गर्ने उद्देश्यका साथ उद्योग दर्ता गरेकी थिइन्। तर हर्बलजन्य वस्तु उत्पादन गर्ने उद्देश्यविपरीत उद्योगबाट अनधिकृत रुपमा साबुन, विभिन्न ब्राण्डका क्रिम, कपालमा लगाउने तथा मसाज गर्ने तेल, लोसनलगायतका कस्मेटिक सामानहरुको उत्पादन, प्याकिङ तथा लेभलिङसमेत गरेको पाइयो, प्रहरी नायब उपरीक्षक गिरीले भने। प्रहरीले उद्योगको उत्पादन, प्याकिङ, लेभलिङ र स्टोर गरेका कोठाहरुसँगै मुख्य प्रवेशद्वारसमेत सिलबन्दी गरेको छ। प्रहरी नायब उपरीक्षक गिरीका अनुसार उक्त उद्योगले अनधिकृत सामानको उत्पादन तथा बिक्री वितरणसमेत गरिरहेको छ भन्ने विशेष सूचनाको आधारमा औषधि व्यवस्था विभागका अधिकृतको उपस्थितिमा उद्योगमा छापा मारेको थियो। उत्तः घटनासम्बन्धमा सम्बन्धित विभाग र निकायसँग समन्वय गरी थप अनुसन्धान कार्य अघि बढाइएको भक्तपुर प्रहरीले जनाएको छ।"
गौरीफन्टाहुँदै प्यूठान आएका तीनजनाको कोरोना रिपोर्ट 'नेगेटिभ',"प्यूठान : भारतसँगका सबै नाका बन्द भएपछि चैत्र १० गते साँझ गौरीफन्टाहुँदै प्यूठान आएका तीनजना युवाको कोरोना रिपोर्ट नेगेटिभ आएको छ । माण्डवी गाउँपालिका ४ उदपुरकोट, मल्लरानी गाउँपालिका १ चुँजा र ऐरावती गाउँपालिका गरी तीनजना युवाको स्वाब परीक्षणका लागि काठमाडौंस्थित राष्ट्रिय प्रयोगशाला टेकु पठाइएको थियो । उनीसहित केही दिनअघि दुवईबाट आएका दुईजनासहित पाँचैजना युवाको रिपोर्ट नेगेटिभ आएको स्वास्थ्य कार्यालय प्यूठानका प्रमुख विशाल सुवेदीले जानकारी दिए । यसअघि पनि भारतबाटै आएका ऐरावतीका एकजना युवाको रिपोर्ट पनि नेगेटिभ आएको थियो । हालसम्म प्यूठानबाट ६ जनाको कोरोना परीक्षण गरिएको सुवेदीले जानकारी दिए।"
कोरोना त्रास : हिँडेर भारतबाट गुल्मी!,"गुल्मी : मदाने गाउँपालिका २ बाँझकटेरी गुल्मीका प्रेम नेपाली पढ्दापढ्दै रोजगारीका लागि भारत पुगे । १७ वर्षीय उनी गाउँकै बाँझकेटरी मावीमा कक्षा ८ मा पढ्दै थिए । घरखर्च धान्नका लागि आफू मुग्लान गएको उनी बताउँछन् । कृष्णनगरहुँदै उनी भारतको गोण्डा पुगेर उनले उद्योगमा बोरा फाल्ने काम पाए । काम गर्न थालेको १५ दिन हुन लागेको थियो । तर कोरोना भाइरसको त्रास फैलिँदै गयो । भारतमा भएका अधिकांश नेपालीहरु घर फर्किन थाले । पहुँच हुनेहरु त गाडीमा हुइकिए । तर उनी न त गाडी पाए न आफूले काम गर्ने ठाउँमा बस्न सके । काम गरेको पैसा मागौं भने महिना दिन पुगेकै थिएन् । जसोतसो मालिकसँग आग्रह गरेर घरसम्म पुग्ने गाडीभाडा मागे । 'बोरा फालेर दिनको ६ सय ढ्याडी बुझ्थे',उनले भने, '१५ दिन काम गरेको थिए । सबै छाडेर आएको छु । मालिकले पठाइदिन्छु भनेका छन् ।' मालिकले घरसम्म पुग्ने भाडा त दिए तर उनी भाडा दिनका लागि गाडी चढ्ने मेसो पाएनन् । लकडाउनले बजार ठप्प थियो । पहुँच हुनेहरु मात्र आफ्ना नीजि गाडीमा हिड्थे । आफ्नै कम्पनीमा काम गर्ने गाउँकै कृष्ण नेपालीलाई उनले घर जान आग्रह गरे । दुवैजना हिँडेरै भएपनि घरजाने निधोमा पुगे । कामगर्ने ठाउँ भारतको गोण्डाबाट कृष्णनगर आउनै उनीहरुलाई दुई दिन लाग्यो । रातको समयमा उनीहरु बाटोमा भेटिएका प्रतिक्षालयमा सुत्थे । तीनचार रात त नसुतेरै रातभर हिँडेरै उज्यालो बनाउँथे । झोलामा चाउचाउ, बिस्कुट उतैबाट लिएका थिए । भोकलाग्दा बाटोमा बसेर खान्थे । लकडाउन लम्बिदै गयो भने घर जान पाइँदैन् भन्ने उनीहरुमा त्रास थियो । जति दिन लागेपनि घरपुग्ने उनीहरुको अन्तिम धोको थियो । 'जसरी पनि घरपुग्नुपर्छ भन्ने मनमा थियो, 'कृष्ण नेपालीले भने, 'खुट्टा सुन्निका थिए, विस्तारै कम हुँदै गएका छन् ।' कृष्णनगरबाट चन्द्रौटा हुँदै गुल्मी पुर्कोटदह आएको उनले सुनाए । भारतमा दुई दिन र नेपाल छिरेपछि पाँच दिन घरसम्म आउन लागेको उनीहरु बताउँछन् । यसअघि पंजावमा काम गर्दै आएका उनी त्यहाँ चित्त नबुझेपछि गोण्डा पुगेका थिए । 'काम गर्दै जाँदा गाउँकै प्रेम भाई भेटिए,'कृष्णले भने, 'एउटै गाउँका भएपछि घर आउन हौसला मिल्यो ।' जति समस्या झेल्नुपरे पनि आफ्नै जन्मभूमीमा झेल्ने उनीहरुको सपना थियो । उनीहरुले आफ्ना कपडा र सामानहरुको झोला काम गर्ने ठाउँमै छाडेर आएका छन् । झोला बोकेर पैदल हिड्न नसक्ने भएपछि उतै छाडेर आएको नेपालीले जानकारी गराए ।'रोग फैलिँदै जाने हो की भन्ने चिन्ता लाग्यो, 'नेपालीले भने, 'पछि घरमा जान पाइँदैन की भन्ने चिन्ता भइरहन्थ्यो ।' चैत २२ गते साँझ उनीहरु मदाने गाउँपालिकाको कार्यालय पुर्कोटदह आइपुगेका थिए । गाउँमा आएपछि घरमा नगएरै उनीहरु गाउँपालिकाले बनाएको क्वारेन्टाइनमा गएका छन् । 'भारतबाट आएपछि सिँधै घरमा जानुहुँदैन् भन्ने सुनेका थियौँ,कृष्णले भने, 'त्यही भएर क्वारेन्टाइनमा गयौँ ।' १४ दिन पुगेपछि मात्र घरमा जाने उनीहरुले बताए । उनीहरुलाई कोरोना भाइरस संक्रमणको कुनै लक्षण देखिएको छैन् । घरबाट आफन्तहरु क्वारेन्टाइनमा भेट्न आइरहेको उनले जानकारी गराए । उनीहरुसँगै क्वारेन्टाइनमा दश जना बसेको गाउँपालिका उपाध्यक्ष सरीता खड्काले जानकारी गराइन् । खड्का अनुसार गाउँपालिकाभरी ६६ वटा क्वारेन्टाइन निर्माण गरिएको छ । दश जनाबाहेक अरु क्वारेन्टाइन रित्तै छन्।"
लकडाउनमा लब्रेकुटिमा ध्यान साधना,"फिदिम : लकडाउनको समयलाइ सदुपयोग गर्ने भन्दै पाँचथरका युवाले ९ दिनसम्मको ध्यान साधाना गरेका छन् । १६ औँ राष्ट्रिय विभूति तथा किरातका महागुरु फाल्गुनन्दले ध्यान गरेको पाँचथरको लब्रेकुटिमा ध्यान गरेका हुन्। 'पहिलो चरणको ध्यान साधना सकिएको छ,' योग प्रशिक्षक शंकर आत्माले भने, 'नौंजना युवाहरुले नौं दिनसम्म कठोर ध्यान साधाना गर्नुभयो ।' लकडाउनको समयमा घरबाट बाहिर निस्कन नमिल्ने भएपछि युवाहरुले धार्मिक पर्यटकिय क्षेत्र लब्रेकुटिको जंगलमा ध्यान गरेका हुन् । फुर्सदको समयमा नराम्रा बिचारहरु नआउन भनेर ध्यान गरिएको उनीहरुको भनाइ छ। 'योग, ध्यान, अध्ययन एक किसिमको क्वारेन्टाइन हो,' अर्का योग गुरु एलबी नेम्बाङले भने, 'योग, ध्यान, र अध्ययन गर्ने समय मिलाएर युवाहरुले साधना गरे ।' शारिरिक र मानसिक रुपमा ठिक रहन ध्यान र योग आवश्यक भएको उनीहरुको ठहर छ । ध्यान गरेको स्थल प्राकृति क्वारेन्टाइन भएको उनीहरुको भनाई छ । ध्यान स्थलमा अन्य मानिसहरुलाई प्रवेश निशेध गरिएको थियो। 'ध्यानका लागि भौगोलिक र वातावरणीय हिसाबले लब्रेकुटि अनुकुल भएकाले त्यहाँ गएर ध्यान गरिएको हो,' ध्यान साधनामा सहभागि मधु केरुङले भने, 'ध्यानले रोगसँग लड्ने प्रतिरोधात्मक क्षमता बढाउँछ भन्ने हाम्रो ठहर हो।' ध्यानमा सहभागीले शाहाकारी खाना खाएका थिए । ध्यानमा सहभागिले बिहान र बेलुकाको समयमा ध्यान, दिउँसो अध्ययन, विचरण र विमर्श गरेका हुन् । लकडाउनको समय थपिए दोस्रो चरणको ध्यान साधान गर्ने उनीहरुको तयारी छ ।"
लकडाउनमा पनि मान्छे जम्मा हुन छाडेनन्,"दाङ : कोरोना भाइरस संक्रमण न्यूनीकरण गर्न गरिएको लकडाउन दाङका बजारमा प्रभावकारी भएको छैन्। लक डाउनको १८ दिनसम्म आइपुग्दा बजारमा मान्छेको बाक्लो उपस्थिति देखिएको छ। किनमेलको भीडभाड अत्यधिक छ। प्रशासनले हिँडडुल गर्न रोक लगाएको भए पनि सकडमा मान्छेको चाप कम नहुँदा जोखिम बढेको छ। शुक्रबार दाङका प्राय: सबै बजार क्षेत्रमा मान्छे र व्यवसायीहरुको बाक्लै भिड देखिएको छ। उपभोग्य सामानको आपूर्तिमा सहज होस् भन्दै लागि जिल्ला प्रशासन कार्यालयले सातामा ३ दिन बजार खोल्ने अनुमति दिएको थियो। तर त्यसको व्यवस्थापन राम्रो नहुँदा यो समस्या देखिएको हो। 'संक्रमणको प्रकोप अझै उस्तै छ तर पनि बजारमा भिड देखिनुले थप संक्रमणको सम्भावना बढाएको छ' स्थानीय वसन्त कुमार आचार्यले भने, 'यो अवस्थाले त झनै जोखिम बढाएको छ।' उनले बजार खोलेपछि प्रशासनले बलियो निगरानी गर्नुपर्ने र स्थानीय सरकारले दरिलो ब्यवस्थापन गरेर जोखिमको सम्भावना कम गराउनु पर्ने धारण राखे। मानवीय आवात जावत मात्रै हैन, साना तथा मालबहाक सवारी साधनसमेत निर्वात रुपमा सञ्चालन भएका छन। बजारमा भिड बढ्दै जानु र नचिनेका मान्छेहरु पनि देखिनुले स्थानीयहरु आतंकित भएका छन्। स्थानीय सरकाले यसको उचित व्यवस्थापन गरेर आफना नागरिकको सुरक्षा गर्नुको साटो लथालिङ बनाउने मात्रै काम गरेको स्थानीयको आरोप छ। उपभोग्य वस्तुका लागि बजार खोले त्यसलाई व्यवस्थित तरिकाले खोल्नुपर्ने उनले बताए। जिल्ला प्रशासनले कार्यालयले सातामा ३ दिन आइतबार, मंगलबार र शुक्रबार बजार खोल्ने गरेको निर्णय गरेको छ। प्रदेश नं ५ का सार्वजनिक लेखा समिति सभापति डिल्ली बहादुर चौधरीले बजारलाई तत्काल व्यबस्थापन गर्नुपर्ने देखिएको बताए। 'यो छाडा भयो। यसलाई नियन्त्रण र व्यवस्थापन गर्नु पर्छ' उनले भने 'स्थानीय सरकार र स्थानीय प्रसासनले यसमा चासो दिनुपर्छ। यो भिड भाड गराएर जोखिम बढाउने मात्रै काम हो।'"
विराटनगरको कृष्ण मन्दिरमा चोरी,"विराटनगर : विराटनगर महानगरपालिका १७ स्थित भारतसँग जोडिएको सीमावर्ती क्षेत्र इस्लामपुरको श्री कृष्ण मन्दिरमा चोरी भएको छ । बिहीबार राती विराटनगर महानगरपालिका १७ र १८को बिचमा पर्ने इस्लामपुरमा रहेको जय श्री कृष्ण महानु झपन मन्दिरमा चोरी भएको हो । मध्यरातमा मन्दिरमा रहेको भगवान कृष्णको मूतिमा लगाएको चाँदीको मकुट, बासुरीसहित दानपेटीमा रहेको रकमसँगै पूजा सामग्री समेत चोरी भएको वडा अध्यक्ष समिम कमरले जानकारी दिए । चोरले मूर्तिको बासुर निकाल्दा मूर्तिको हात समेत भत्काइ दिएको छ । श्रीकृष्णको १५ तोलाको चाँदीको मकुट, ५ तोलाको बासुरीसहित विशेष ३ थान सँगै पूजा सामग्री र पानीको राखिएको मोटर चोरी भएको समाजसेवी राजेश गुप्ताले जानकारी दिए । वडा अध्यक्ष समिम कमरले वडामा धार्मीक एकता भाड्न भगवान श्री कृष्णको मन्दिरमा चोरी भएको बताए । धार्मिक एकता कायम रहेका बेला महामारीको समयमा मन्दिरमा चोरी गर्नु सुनयोजित हुन सक्ने भएकाले प्रहरीसँगै आफूहरु समेत चोरी गर्ने समूहको खोजिमा रहेको बताए। समाजसेवी राजेश गुप्ताले सबैलाई कोरोना भाइरसको महामारी संक्रमणबाट जोगिन एक भएर लागेको बेला मन्दिरमा चोरी हुने वडाको लागि दुर्भाग्य भएको बताए । सबै धर्मालम्बीले एक भएर मन्दिरमा चोरी गर्ने गिरोहको पता लगाएर कानुनी कारवाहीमा जुटेको उनले बताए ।"
"स्थानीय धमाधम घर फर्किदैं, भारतीय क्वारेन्टाइनमै",बेंसीसहर : विदेशबाट आएर १४ दिन क्वारेन्टाइनमा बिताएका स्वास्थ्य परीक्षणपछि धमाधम घर फर्किन थालेका छन् । क्वारेनटाइनमा बसेका स्थानीय घर फर्किए पनि भारतीय नागरिक भने निस्कन पाएका छैनन् । विदेशबाट आएर घर गएकालाई खोजी खोजी परिवारलाई समेत क्वारेन्टाइनमा राखिएको थियो । लमजुङका ८ वटा स्थानीय तहमध्ये ४ वटा स्थानीय तहमा बसेका ६० भन्दाबढी घर फर्केका छन् । क्वारेन्टाइनमा बसेर १४ दिन पुरा भएपनि भारतीय नागरिक भने निस्कन पाएका छैनन् । स्वास्थ्य अवस्था ठिक रहेको र क्वारेन्टाइन अवधी पूरा हुँदा पनि आफूहरु निस्कन नपाएको भन्दै भारतीय चिन्तित बनेका छन् । बेंसीसहर नगरपालिकाको वडा नं २ भकुण्डेस्थित बालक्लायाण माविको क्वारेन्टाइनमा ८ जना भारतीय २० दिनयता क्वारेन्टाइनमा छन् । उनीहरुलाई खाना सुविधासहित क्वारेन्टाइनमा राखिएको छ । यसबाहेक अन्य स्थानीय तहका क्वारेन्टाइनमा रहेका भारतीय पनि बाहिर निस्किन पाएका छैनन्। प्रमुख जिल्ला अधिकारी लक्षमणबहादुर खड्काले क्वारेन्टाइनमा बसेका भारतीय १४ दिन अवधि पूरा भएपनि निस्कन नपाउने बताए । भारतसँगको नाका बन्द रहेकाले उनीहरुलाई क्वारेन्टाइनमै राखेर खान बस्ने व्यवस्था मिलाइएको उनले बताए । जिल्ला प्रशासन कार्यालयका अनुसार जिल्लाभर ९ सय ४९ बेड क्षमताको क्वारेन्टाइन भएपनि हाल २४ जना मात्र क्वारेन्टाइनमा बसेका छन् ।
लकडाउनमा काठ तस्करी बढ्यो,सन्धिखर्क : अर्घाखाँचीको शितगंगा नगरपालिका ११ खयरभट्टीमा काठ चोरी तस्करी बढेको छ । लकडाउनमा मानिस घरभित्रै बसेको मौका छोपी कपिलवस्तु संगा सीमाना जोडिएको क्षेत्रमा तस्करले काठ चोरी गरेका हुन् । विश्वमा फैलिएको कोराना महामारीबाट बच्न सरकारले लकडाउन गरेको समयमा खयरभट्टीमा नेपाल सरकारको जनहितमा जारी निर्देशनलाई अवज्ञा गर्दै लुकिछिपी वन विनास र तस्करी बढेको हो । लुकीछिपी काठको तस्करी बढेपछि वन कार्यलयले वन गस्ती सुरु गरेको छ । गस्ती गर्दा झण्डै सातवटा ठूला सालका रुख काटेर चोरी भएको भेटिएको डिभिजन वन कार्यलय अर्घाखाँचीका प्रमुख शिव शर्माले बताए । झडै डेढ लाख मूल्यको काठ चोरी भएको छ । स्थानीय सामुदायिक वन उपभोक्ता समिति र आफ्नो मातहतका कर्मचारीलाई राम्रोसँग हेरविचार गर्न समेत आग्रह गरेको डिभीजन बन प्रमुख शर्माको भनाई छ ।
बीपीमा कोरोना परीक्षण भएका ४८ जनाको रिपोर्ट नेगेटिभ,"धरान : बीपी कोइराला स्वास्थ्य विज्ञान प्रतिष्ठान धरानमा ४८ जनाको कोरोना भाइरस (कोभिड१९)को स्वाब परीक्षणे रिपोर्ट नेगेटिभ आएको छ। प्रतिष्ठानमा कोरोना भाइरसको प्रयोगशाला सुरु भएसँगै एक सय ३१ जनाको स्वाबको नमुना परीक्षण सकिएको सहायक प्रवक्ता डा अशोक ऐरले बताए। अहिलेसम्म प्रदेश १ र २ बाट आएको नमुना परीक्षमा रिपोर्ट नेगेटिभ आएको हो। बिहीबार राति प्रतिष्ठानमा ४८ जनाको स्वाब परिक्षण गरिएको थियो। परीक्षण गरिएका मध्ये मोरङको टाँडीमा स्थापना गरिएको क्वारेन्टाइनमा रहेका ४१, उदयपुर जिल्लाका विभिन्न क्वारेन्टाइनमा रहेका पाँच तथा मेची र कोशी अस्पतालमा भर्ना भएका एकएक जना बिरामीको स्वाबको परिक्षण नेगेटिभ आएको हो। प्रतिष्ठानमा प्रदेश १ का विभिन्न जिल्लामा भर्ना भएका थप २९ जनाको नमुना संकलन गरेर परीक्षणको प्रकृयामा रहेको प्रतिष्ठानका सहायक निर्देशक डा विकास साहले जानकारी दिए। जनशक्ति थप भएसँगै अब बीपीमा दैनिक ५० जनासम्मको नमुना परीक्षण गर्न सकिन्छ। प्रतिष्ठानमा कोरोना संक्रमित विरामीकोे स्वाब परीक्षण गर्न माइक्रोबायोलोजी विभागका प्रमुख प्रा डा बसुदा खनाल, डा नारायण भट्टराईलगायतका चिकित्सक र ल्वाब टेक्निसियनलाई परिचालन गरेको छ।"
प्रकृतिले नै 'लकडाउन' गरेको भोट क्षेत्र (फोटोफिचर),"डोल्पा : कोरोना भाइरस (कोभिट१९) बाट बच्न सरकारले सबै सुरक्षा परिचालन गरी लकडाउन गरिरहँदा भोट क्षेत्रमा भने प्रकृतिले नै लकडाउन गरिदिएको छ। डोल्पाको भोट क्षेत्र अर्थात् माथिल्लो डोल्पा यतिबेला प्राकृतिक रुपमा नै लकडाउनमा छ । चीनको तिब्बतसँग सीमा जोडिएको माथिल्लो डोल्पामा हिमपातले पूरै लकडाउन गरेको हो। मंसिरको तेस्रो साताबाट जमेको हिउँले माथिल्लो डोल्पाको सबै सेताम्मे छन् । जहाँ कसैले कसैलाई भित्र बस भन्नुपर्ने अवस्था छैन । ठूला अग्ला डाँडा र हिमालले घेरिएको माथिल्लो डोल्पामा पर्ने शेफोक्सुण्डो गाउँपालिका,डोल्पोबुद्ध गाउँपालिका र छार्काताङसोङ गाउँपालिका प्राकृतिक रुपमा लकडाउन भएका छन्। 'हामीलाई प्रकृतिले साथ दिएको छ, चीनसँगको क्षेत्र पूरै हिउँले ढाकेको छ, एक बस्तीबाट अर्को बस्ती जान पूर्णरुपमा हिउँले अवरोध गरेको छ, 'फोक्सुण्डो गाँउपालिकका वडा अध्यक्ष पेमावाङछेन गुरुङले बताए । तल्लो डोल्पाबाट मानिस सहजै माथिल्लो डोल्पा जान सक्ने अवस्था छैन। 'तिब्बतबाट कोही आउँदैनन, कोरोनाको डर नै छैन,' भोट क्षेत्रमा स्थानीय सोनामाक्याजेन लामाले सुनाए । सबैभन्दा ठूलो कुरा माथिल्लो डोल्पामा कोरोनाबारे बुझाउने स्थानीय मानिसको कमी छ । त्यहाँ सबैले नेपाली बुझ्दैनन। स्वास्थ्यकर्मी सधैं बस्दैनन। आम्ती लामाले उपचार गरिदिन्छन्।भोट क्षेत्रका मानिसहरु पेम्मातार्के लामाले भने,' हामीसँग अरु कुनै विकल्प पनि छैन, हामी आम्चीमाथि नै विश्वास गर्छौं।' सुरक्षाकर्मीबिहीन अवस्थामा प्रकृतिले लकडाउन गरेपछि भोटबासी ढुक्क छन्। भोटक्षेत्रका स्थानीय तहमा औषधि समेत प्रयाप्त छैन। शे फोक्सुण्डो गाउँपालिकाले औषधि खरिद गरेर गाउँ लगेको छ । तर सबै गाउँमा पुगेको भने छैन ।"
वीपी प्रतिष्ठानको उपकुलपतिमा डा ज्ञानेन्द्र गिरी,"धरान : बीपी प्रतिष्ठानको उपकुलपतिमा विराटनगरका डा ज्ञानेन्द्र गिरी नियुक्त भएका छन्। विराटनगरको निजी विराटमेडिकल कलेजका संचालकसमेत रहेका उनलाई प्रधानमन्त्री केपी शर्मा ओलीले बिहीबार नियुक्त गरेका हुन्। प्रतिष्ठानका तत्कालीन उपकुलपति डा राजकुमार रौनियार घुस लिएको अभियोगमा अख्तियारले पक्राउ गरी मुद्धा चलाएपछि निलम्बनमा परेका थिए। रौनियार निलम्बनमा परेपछि प्रतिष्ठानमा उपकुलपति पद रिक्त रहेको थियो। स्वास्थ्य मन्त्री भानुभक्त ढकालले प्रतिष्ठानको उपकुलपतिका लागि प्रतिष्ठानका शिक्षाध्यक्ष डा गुरु खनाल, मेडिसन विभाग प्रमुख तथा मुटु रोग विशेषज्ञ डा संजिवकुमार शर्मा र गिरीको नाम प्रधानमन्त्री समक्ष सिफारिस गरेका थिए। स्वास्थयमन्त्री ढकालले सिफारिस गरेका मध्य खनाल र शर्मा कम्युनिष्ट पृष्टभुमिका मानिन्छन् भने नवनियुक्त उपकुलपति गिरी कांग्रेस निकटका हुन्। नेवेल मेडिकल कलेज विराटनगरका संचालक सुनिल शर्मासँग असन्तुष्ट बनेर विराटमेडिकल कलेज संचालन गरेका गिरीले २०७४ को निर्वाचनमा शर्माको विरुद्धमा स्वास्थयमन्त्री ढकाललाई निर्वाचनमा सघाए पश्चात उनी उपकुलपति बनेको नेकपा नेताहरुको भनाई छ। यता धरानबासीले भने निजी मेडिकलका संचालकलाई प्रतिष्ठानको उपकुलपति बनाएको भन्दै प्रधानमन्त्रीको निर्णयप्रति आपत्ति जनाएका छन्। महेन्द्र बहुमुखि क्याम्पसका प्रा डा राजेन्द्र शर्माले निजी मेडिकल संचालक गिरीलाई प्रतिष्ठानको उपकुलपति बनाउनु निजी मेडिकल कलेजलाई फाइदा पुग्ने र दीर्घकालिन लगानीकर्ता हाबी हुने बताएका छन्। नवनियुक्त उपकुलपति गिरीले प्रतिष्ठानलाई देशकै नम्बर १ बनाउन आफुले कुनै कसुर बाँकी नराख्ने दाबी गरेका छन्। उनले आफुले कुनै गल्ती नगर्ने र गल्ती गर्ने जो कोहिलाई कानुनी दायरामा ल्याउने प्रतिबद्धता जनाएका छन्।"
मस्जिदमा भीड हटाउन गएका प्रहरीमाथि हातपात,"मुस्लिमहरुको पर्व सबेबारातको पूर्वसन्ध्यामा परोहा नगरपालिकाअन्तर्गत तेजापाकड मस्जिदमा भीडभाड नगर्न सम्झाउन गएका प्रहरीमाथि हातपात भएको छ । मस्दिजमा एकै ठाँउमा सयौँको सङ्ख्यामा मुस्लिम जम्मा भएर नमाज पढिरहेको सूचनाका आधारमा गएका नेपाल प्रहरीका प्रहरी सहायक निरीक्षक मुनमुन सिंहउपर मुस्लिम युवाहरुले हातपात गरेका छन् । बिहिबार बेलुकी ७ बजे मुस्लिमहरुको एक पर्वको अवसर भन्दै तेजापाकडस्थित एउटा मस्जिदमा एकै ठाँउमा २०० बढी मानिस नमाज पढिरहेका थिए । प्रहरी सहायक निरीक्षक सिंहले लकडाउन उल्लङ्घन नगर्न र भीड गर्दा कोरोना भाइरसको सङ्क्रमण बढ्न सक्ने भनी सम्झाइरहँदा केही युवाहरुले उहाँमाथि हातपात गरेको जिल्ला प्रहरी कार्यालय रौतहटले जनाएको छ । घटनालगत्तै जिल्ला प्रहरी कार्यालय गौर र विभिन्न सशस्त्र प्रहरी बेसक्याम्पबाट ठूलो सङ्ख्यामा परिचालनपछि अवस्था साम्य भएको प्रहरी उपरीक्षक रविराज खड्काले बताउनुुभयो । प्रहरीमाथि हातपात गरेका परोहा नपा३ का २६ वर्षीय कलाम अन्सारी, सोही ठाँउका १७ वर्षीय साजिद अन्सारी र १६ वर्षीय लालुु अन्सारीलाई नियन्त्रणमा लिएको रौतहट प्रहरी उपरीक्षक खड्काले बताए । अभियोग लागेका तीनै जना नियन्त्रणमा रहेको र घटनाको प्रक्रियाअनुसार मुद्दा चलाउने तयारी भइरहेको जिल्ला प्रहरी कार्यालय रौतहटले जनाएको छ । रासस"
लकडाउनमा यात्रु ओसार्ने दुई एम्बुलेन्स प्रहरी नियन्त्रणमा,"चरिकोट : बिरामी बोक्नुपर्ने एम्बुलेन्सले यात्रु ओसारेको पाइएपछि दोलखामा दुईवटा एम्बुलेन्स प्रहरीले नियन्त्रणमा लिएको छ। लकडाउनका बेला एम्बुलेन्सले यात्रु ओसार्न थालेको सूचनाको आधारमा प्रहरीले दुईवटा एम्बुलेन्सलाई नियन्त्रणमा लिएको हो । एम्बुलेन्समा यात्रुलाई ओसार्दा यात्रुलाई संक्रमण हुनसक्ने वा यात्रुबाट बिरामीलाई थप संक्रमण हुनसक्ने जोखिमका कारण गरिएको कारबाही अभियानमा दुईवटा एम्बुलेन्सलाई नियन्त्रणमा लिइएको दोलखाका प्रहरी प्रमुख डीएसपी रेवतीरमण पोखरेलले जानकारी दिए । चरिकोटमा निजी अस्पताल सञ्चालन गरिरहेको च्छोरोल्पा अस्पतालको बा२१च ७९६९ नम्बरको एम्बुलेन्स र प्रदेश३१०२३च नम्बरको एम्बुलेन्सलाई नियन्त्रणमा लिइएको डीएसपी पोखरेलले जनाए । च्छोरोल्पा अस्पतालको एम्बुलेन्सले मरन्तमा जानको लागि ४ जना यात्रु ओसारेको पाइएपछि नियन्त्रणमा लिएको प्रहरीको भनाइ छ । प्रदेश३०१०२३च नम्बरको एम्बुलेन्सले बाबरेबाट ४ जना यात्रु लिएर चरिकोट आउँदै गरेको अवस्थामा नियन्त्रणमा लिएको प्रहरीले जनाएको छ । विभिन्न स्थानमा खटिएका प्रहरीले बिरामी, बिरामीका आफन्त, यात्रु को हुन् भनि सोधपुछ गरेर मात्र आवतजावतलाई निगरानी बढाएको डीएसपी पाखरेलले बताए । जिल्ला आवतजावत गर्ने खरिढुङ्गा र किर्नेटार नाकामा एम्बुलेन्स, बिरामी र उसका आफन्तको तथ्याङ्क राख्न समेत सुरु गरिएको उनले बताए।"
"कोरोना रोकथाम : सुदूरपश्चिममा १५ सय १० नमूना संकलन,२३८ रिपोर्ट 'नेगेटिभ'","धनगढी : कैलाली र कञ्चनपुरमा गरिएको कोरोना जाँचको र्यापिड टेस्टमा २३८ जनाको रिपोर्ट नेगेटिभ आएको छ । प्रादेशीक प्रयोगशाला धनगढीसहितको टोलीले बिहीबार र्यापिडटेस्ट किटमार्फत उक्त टेस्ट गरेका हुन्। बिहीबार मात्रै कैलाली र कञ्चनपुरको विभिन्न स्थानमा क्वारेन्टाइन बसेकारुको र्यापिड टेस्ट गरिएको हो । कैलालीमा १७९ जना र कञ्चनपुरमा ५९ जनाको क्वारेन्टाइन स्थलमै र्यापिड टेस्ट गरिएको थियो । सरकारले, केही दिनअघि चीनबाट मगाएका टेस्ट किट जाँच्नयोग्य भएको भन्दै नेपाल स्वास्थ्य अनुसन्धान परिषदले प्रमाणित गरेपछि क्वारेन्टाइनमै र्यापिड टेस्ट सुरु भएको हो । र्यापिड टेस्टका क्रममा मानिसको थ्रोट स्वाब फिल्डमै जाँच गरिन्छ । सुदूरपश्चिम क्षेत्रीय स्वास्थ्य निर्देशनालयले र्यापिड टेस्ट किटमा पोजेटिभ देखिएकालाई मात्रै रियल टाइम पिसिआर मेसिनमा 'कन्फर्म' गरेर मात्रै नतिजा सार्वजनिक गरिने जनाएको छ । यसका अलावा कैलालीमा अहिलेसम्म थप १९२ जनाको थ्रोट स्वाब पनि संकलन गरिएको छ । र्यापिड जाँच, थ्रोट स्वाब संकलन गरी कैलालीमा अहिलेसम्म ३७१ जनाको कोरोनाको जाँच भएको छ । तर थ्रोट स्वाबको केही रिपोर्ट आउन भने बाँकी छ। यस्तै कञ्चनपुरमा पनि १५८ जनाको नमूना संकलन भएको छ । यो संख्यामध्ये ५९ जनाको भने बिहीबार नै र्यापिड टेस्ट किटमा रिपोर्ट नेगेटिभ आइसकेको छ । यस्तै बिहीबारसम्म सुदूरपश्चिममा पाँच जिल्लामा झण्डै १५ सय १०जनाको नमुना संकलन गरिएको छ । डडेल्धुराको जोगबुडामा क्वारेन्टाइन बसेकाहरुको स्वाब संकलन गरिँदै । तस्बिर : धनबहादुर भण्डारी । क्षेत्रीय स्वास्थ्य निर्देशनालय, प्रादेशीक प्रयोगशाला, सेती प्रादेशीक अस्पताल र नेपाली सेनाको टोलीले तीब्ररुपमा कोरोना जाँच गरिरहेकाले सबैको जिल्ला अनुसारको तथ्यांक भने आइसकेको छैन । 'स्वास्थ्यका सबै निकाय फिल्डमा खटिएका छन, क्वारेन्टाइनमा १४ दिन कटिसकेकाको जाँचका लागि सबै लागिपरेका छन, त्यसैले, एकिकृत तथ्यांक आउन केही समय लाग्छ,' सामाजिक विकास मन्त्रालयका स्वास्थ्य महाशाखा प्रमुख नरेन्द्र कार्कीले भने । डोटीमा ३३० जनाको स्वाब संकलन डोटीमा  सय ३० जनाको स्वाब संकलन भएको छ । जिल्लाका विभिन्न क्वारेन्टाइनमा राखिएका ३ सय ५ र अन्य २५ जना गरी ३ सय ३० जनाको स्वाब संकलन गरिएको हो । नेपाल लकडाउन भएकै दिन यहि चैत्र ११ गते कैलालीको गौरीफन्टा नाका भएर भारतबाट नेपाल भित्रिएका मध्ये डोटी घर भएका व्यक्तिलाई सुदूरपश्चिम प्रदेश सरकारको समन्वयमा जिल्लामा ल्याई विभिन्न क्वारेन्टाइनमा राखिएको थियो । तीनै मध्येका कैलालीका एकजनालाई कोरोना भाइरस संक्रमण भएको पुष्टि भएपछि डोटीका क्वारेन्टाइनमा रहेका व्यक्तिहरुको समेत स्वाब परीक्षण गरिएको हो । संकलन गरिएको स्वाव परीक्षणका लागि शुक्रराज ट्रपिकल तथा सरुवा रोग अस्पताल टेकु काठमाडौं पठाइएको प्रमुख जिल्ला अधिकारी टेक नारायण पौडेलले जानकारी दिए। डडेल्धुरामा ११९ जनको स्वाब संकलन डडेल्धुरा जिल्लाबाट १ शय ९९ जनाको थ्रोट स्वाव सकंलन गरी काठमाडौ पठाइएको छ । जिल्लाको अमरगढी नगरपालिकाको डडेल्धुरा बहुमुखी क्याम्पसबाट सकंलन गरिएका ८१ जना, परशुराम नगरपालिकाको त्रिवेणी क्याम्पसबाट ७४ र साधनीबाट ४४ जनाको थ्रोट स्वाब संकलन गरी परीक्षणका लागि काठमाडौं पठाइएको जिल्ला स्वास्थ्य कार्यालय डडेल्धुराका प्रमुख आशुतोष श्रेष्ठले बताए । बिहीबार बिहान नेपाली सेनाको टोली र स्थानीय स्वास्थ्यकर्मीको टोली स्वाब संकलनमा खटिएका हुन्। सेनाको टोली हेलिकोप्टरमार्फत स्वाब संकलनका लागि डडेल्धुरा आएको थियो । भारतबाट आएका मानिस क्वारेन्टाइनमा बस्दा दिक्क भएकाले चाडो घरजान पाए हुने बताइ रहेका छन् । उनीहरुको नेगेटिभ रिपोर्ट आएपछि मात्रै घर पठाइने जिल्ला प्रशासन कार्यालय डडेल्धुराले जनाएको छ। बैतडीमा ४२५ जनाको थ्रोट स्वाब संकलन बैतडीमा क्वारेन्टाइनमा बसेका ४२५ जनाको थ्रोट स्वाब संकलन गरिएको छ । बिहीबार पुर्चौंडीको हाट, नकाली र गहताड तथा पञ्चेश्वरको कुलाउ गरी चार ठाउँमा टोली पुगेर स्वाब संकलन गरेको हो । स्वाब संकलन गरिएका नागरिकको स्वाबको काठमाडौंमा परीक्षण हुने स्वास्थ्य कार्यालयका प्रमुख योगेशप्रसाद भट्टले जानकारी दिए । पुर्चौंडी नगरपालिकाको हाटमा १५९ जना, नकालीमा ७१ जना र गहताडमा ११३ जनाको थ्रोट स्वाब संकलन गरिएको हो । यस्तै पञ्चेश्वरको कुलाउमा ८२ जनाको थ्रोट स्वाब संकलन गरिएको उनले बताए । कोभिड १९ उच्चस्तरीय रोकथाम समितिको समन्वयमा हेलिकोप्टरमार्फत स्वाब संकलनका लागि टोली बैतडी आइपुगेको हो । स्वाब संकलनमा महामारी तथा रोग नियन्त्रण महाशाखाका प्रयोगशालाका कर्मचारी, नेपाली सेनाका स्वास्थ्यकर्मी र स्थानीय स्तरका स्वास्थ्यर्मीहरुको सहभागिता थियो। बैतडीको पुर्चौंडी नगरपालिकामा क्वारेन्टाइनमा बसेकाको थ्रोट स्वाब संकलन गरिँदै । तस्बिर : धनबहादुर साउँदको फेसबुकबाट जिल्लाका अन्य स्थानीय तहमा क्वारेन्टाइनमा बसेका नागरिकहरुको पनि थ्रोट स्वाब दोश्रो चरणमा संकलन गरिने स्वास्थ्य प्रमुख योगेशप्रसाद भट्टले बताए । बैतडीका विभिन्न ठाउँमा भारत तथा अन्य ठाउँबाट फर्केका ५१३ नागरिक क्वारेन्टाइनमा बसीरहेका छन् । अछामबाट २ सय २६ जनाको स्वाब संकलन अछाममा दुई दिन लगाएर २ सय २६ जनाको थ्रोट स्वाब संकलन गरिएको छ । नेपाली सेनाको हेलिकप्टरसहित स्वास्थ्यकर्मीको टोलीले जिल्लाको बयालपाटा अस्पताल, सदरमुकाम मंगलसेन र कमलबजारमा गरी १९७ जना पुरुष र २९ जना महिलाको स्वाब संकलन गरेको प्रमुख जिल्ला अधिकारी पुण्यविक्रम पौडेलले बताए ।२ जना नेपाली सेना र ३ जना अन्य चिकित्सक तथा स्वास्थ्यकर्मी गरी ५ जनाको टोली स्वाब संकलनका लागि हेलिकप्टरसहित मंगलबार अछाम आएको थियो । बाजुरामा शुक्रबार र्यापिड टेस्ट हुने बाजुरा जिल्लाका विभिन्न क्वारेन्टाइनमा बसिरहेका व्यक्तिको शुक्रबार र्यापिड टेस्ट गरिने भएको छ । बाजुरा जिल्लामा उपलब्ध ल्याबमा कार्यरत स्वास्थ्यकर्मीहरुलाई तालिम दिएर शुक्रबारदेखि र्यापिड टेस्ट हुने जिल्ला स्वास्थ्य कार्यालय बाजुराका प्रमुख दयाकृष्ण पन्तले जानकारी दिए । बाजुरा जिल्लामा ९वटा स्वारेन्टाइनमा ११७ जना छन्। दार्चुलामा चेकजाँच नगरी घर पठाइयो दार्चुला भारत र तेस्रो मुलुकबाट फर्केर क्वारेन्टाइनमा बसिरहेका दार्चुलाका ४४ जनालाई चेकजाँच नै नगरी घर पठाइएको छ । जिल्लाको दुहुँ गाउँपालिका बसेका ३६ जना र मार्मा गाउँपालिकामा क्वारेन्टाइन बसेका १२ जनालाई बुधबार र बिहीबार घर पठाइएको हो । दार्चुलाको दुहुँ गाउँपालिकाको क्यारेन्टाईनमा १४ दिन सम्म बसेकालाई घरजाने बेला कदर पत्र दिइँदै। तस्बिर : सुन्दरसिह धामी दुहु गाउँपालिकाका अध्यक्ष पुलेन्द्र बहादुर कार्कीले क्वारेन्टाइनमा बसेका व्यक्तिले निकै अनुशासित तवरले बसेकाले कदरपत्र दिएर घर पठाएको बताए । १४ दिन पुगेपछि घर पठाउने नीतिअनुसार उनीहरुलाई घर पठाइएको अध्यक्ष कार्कीले बताए । शिवराज भट्टधनगढी, भगिरथ अवस्थीबैतडी, गीता कुवरअछाम, खगेन्द्र बहादुर सिहडोटी, सुन्दरसिह धामीदार्चुला, पदम बहादुर सिहबाजुरा, धनबहादुर भण्डारीडडेल्धुरा"
भारतको उत्तर प्रदेशमा ९० नेपाली युवा भोकै,"विराटनगर : कामको सिलसिलामा भारतको उत्तर प्रदेशका ३ जिल्लामा पुगेका ९० जना नेपाली युवा खानेकुरा र पैसा सकिएपछि भोकै बस्न बाध्य छन्। कोरोना भाइरसको संक्रमण बढ्दै जाँदा भारत सरकारले लकडाउनको समय पनि थप्दै गएकाले खाने सामान र किन्ने पैसासमेत सकिएपछि लखनउ, कानपुर र गोरखपुरमा रहेका ९० जना नेपाली भोकै बस्नुपरेको लखनउबाट टेलिफोन सम्पर्कमा आएका नेपाली जीवनप्रकाश भण्डारीले बताए। म बसेको सानो कोठामा मात्रै ११ जना छौँ, लकडाउन सुरु भएदेखि सबै एकै ठाउँ बसेका हौँ, भण्डारीले भने, हामीजस्तै कानपुर र गोरखपुरमा पनि एउटै कोठामा बस्ने नेपालीको संख्या ९० पुगेको छ, सबैतिर खान समस्या सुरु भयो, यहाँ भाइरसले भन्दा पनि भोकले मरिने भइयो। उनले उत्तर प्रदेशका विभिन्न जिल्लामा काम गर्ने नेपाली युवाको अवस्था सबैको एउटै भएको बताए। हामी फेसबुकमा कुरा गरेकाहरू नै समस्यामा परेका ९० जना पुगिसक्यौँ, उनले भने, कसैलाई भारत सरकारले सहयोग गरेको छैन। पहिले कमाएको पैसा र केही जोहो गरेको खानेकुराले बुधबारसम्म पुगे पनि बिहीबारबाट खानेकुरा र पैसा पनि सकिएको भण्डारी बताउँछन्। बाहिर निस्कन दिएको छैन, बिहीबारबाट बैंकले एटीएम पनि बन्द गर्यो, अब नेपालबाट पैसा मगाएर खाउँ भन्दा पनि विकल्प छैन, भारतले दिएन, भण्डारी भन्छन्। आपूहरूसँग केही आधार नभएकाले प्रहरीले पनि सहयोग नगरेको भण्डारीले गुनासो पोखे। नेपाली रहेछाँै, राहत र खाद्यान्न कसरी दिने नियम नै छैन भन्छन्, उनले भने, डीआईजीको बाट सीइमसम्म जानु, त्यताबाट तिमीहरूको गुनासो सम्बोधन होला भन्ने जवाफ दिए। घरधनीहरू भारतीय भएकाले भारतको परिचयपत्रका आधारमा घरमै सामान मगाएर खाने गरे पनि आपूहरूसँग भारतीय कार्ड नभएकाले सामान मगाउन र खान सक्ने अवस्था नभएको उनीहरू बताउँछन्। सामान किनांै, पाइँदैन, अलि अलि भएको पैसा पनि घरधनीलाई सामान मगाइदिन पहिले दिँदै सकियो, सोही कोठामा रहेका अर्का नेपाली प्रवीण दवाडीले भने। अब खाने कुरामा पानी मात्रै साथमा भएको उनी बताउँछन्। सम्पर्कमा आएका भण्डारी झापा मेचीनगर नगरपालिका१२ का हुन् भने दवाडी पाँचथर हिलिहाङ गाउँपालिका२ का हुन्। भोकै एउटै कोठामा बस्नेमा सबैभन्दा धेरै झापा मेचीनगरका युवा छन्। भण्डारीका अनुसार उनीसँग बस्नेमा भण्डारीसहित ११ जना नेपाली युवा छन्। जसमा पाँचथर हिलिहाङ् गाउँपालिका२ का प्रवीण दवाडी र मैतबहादुर माझी, झापा कनकाइ नगरपालिका५ का दिलकुमार थापा र लोकेश थापा, झापा मेचीनगर१२ कै सौरभ खबास, निसान विश्वकर्मा, रमेश भण्डारी, बुद्ध लुइँटेल, लक्ष्मण लुइँटेल र नवीन भुजेल छन्। अन्य जिल्ला र भवनमा पनि गु्रपमा बस्ने नेपालीको संख्या ठूलो छ। भारतमा लकडाउनको समय अझै बढ्दै जाने भएकाले आपूहरूको उद्धार गरेर नेपाल फर्काउन उनीहरूले स्थानीय जनप्रतिनिधिसहित, प्रदेश र केन्द्र सरकारलाई आग्रह गरेका छन्। बरु हामी नेपालमा गएर क्वारेन्टाइनमा बस्छाँै, हामीलाई उद्धार गरियोस्, नत्र हामी यहाँ भोकै मर्ने अवस्था आउने भयो, सम्पर्कमा आएका जीवनप्रकाश भण्डारीले भने। कसरी पुगे उनीहरू उत्तर प्रदेश लकडाउनका कारण खान समस्यामा परेका सबै जना २० देखि ३५ वर्ष उमेर समूहका युवा छन्। उत्तर प्रदेशका लखनउ, कानपुर र गोरखपुरका सडकमा दिनमा ठेला कुदाएर मःम, चाउमिन र चटपटे बेचेर उनीहरूले केही रकम कमाउँदै आएका थिए। भारतसँग सीमा जोडिएका नेपालको पूर्वीक्षेत्रका युवा यो स्थानमा धेरै रहेको मेचीनगरका भण्डारी बताउँछन्। एउटा कोठा लिएर धेरै जना सँगै बस्ने गरेका उनीहरू दिनमा सडकमा ठेला कुदाएर खाजा बेच्ने गर्थे। भारतमा पनि कोरोना संक्रमण फैलँदै गएपछि भारतले अकस्मात् लकडाउनको घोषणा गर्दा उनीहरूको व्यवसाय ठप्प भयो। केही दिनमै संक्रमण रोकिएला र पुनः पहिलेकै व्यवसाय गरौँला भन्ने सोचमा बसेका उनीहरू लकडाउन लम्बिएसँगै समस्यामा परेका हुन्। उत्तर प्रदेशमा पनि कोरोना संक्रमितको संख्या बढ्दै जाँदा भोकसँगै कोरोना सर्ला कि भन्ने डरसमेत थपिएको उनीहरू बताउँछन्। प्रहरीलाई क्वारेन्टाइनमा राख भन्दा नमानेको र खानेकुरा पनि सकिएपछि समस्या भएको उनीहरूको गुनासो छ।"
राहतको नाममा आहत,"कालिकोट : नरहरीनाथ गाउँपालिका २ चौथिकोटका दुर्ग दर्जीको परिवारमा आठ सदस्य छन् । तर गाउँपालिकाले उनको घरको पुगेर दुईवटा मास्क र एउटा साबुन दियो । आठजनाको परिवारमा दुईवटा मात्र मास्कले कसको मुुख ढाक्ने ? यतिबेला यो परिवार अन्योलमा छ । दर्जीले भने, परिवारमा आठजना छौं, दुईवटा मास्कले कसको मुख ढाकौं । गाउँपालिकाले राहतको नाममा आहत दिएको छ, देखाउनलाई मात्र राहत नदिए पनि हुन्छ । नरहरीनाथ गाउँपालिका १ का दर्जीको पनि नौजनाको परिवार छ । तर गाउँपालिकाले दुई मास्क र एक साबुन दिएको छ । उनले भने, हामी कसले लगाउने हो दुई मास्क ? यस्तो राहत दिनुभन्दा नदिएको भए हुन्थ्यो । स्थानीय प्रकाश बिष्टको पाँचजनाको परिवार छ । तर उनको परिवारमा चारवटा मास्क र एक साबुन दिइएको छ । स्थानीय सितल बिष्टले गाउँपालिकाले नागरिकको आवश्यकताअनुसार राहत कार्यक्रम नल्याएको बताए । उनले भने, गाउँमा धेरै परिवार रोगभन्दा बढी भोकको चिन्ता छ, १२ जना परिवार हुने घरमा पनि दुईवटा मात्र मास्क र एउटा साबुन दिएको छ । राहतको नाममा फोटो खिच्ने काम भएको छ, हामीले राहत पाउन सकेनौं । जिल्लाको सन्नीत्रिवेणी र शुभकालिका गाउँपालिकामा पनि एक परिवारलाई दुई मास्क र एक साबुनका दुरले राहत बाँडिएको छ । नरहरीनाथ गाउँपालिका अध्यक्ष धीरबहादुर बिष्टले हरेक वडामा काम गरी छाक टार्ने घरधुरीको तथ्यांक संकलन गरी थप राहत वितरण गर्ने कार्य तत्काल गर्ने बताए । सबै नागरिकलाई मास्क खरिद गर्न नसकिएको उनको भनाइ छ ।"
कालिकोटका ८ जनाको कोरोना रिपोर्ट 'नेगेटिभ',"कालिकोट : कालिकोटबाट कोरोनाको संक्रमणको आशंकामा स्वाब परीक्षणका लागि पठाइका ८ जनाको रिर्पोट नेगेटिभ आएको छ । कोरोना संक्रमितसँगसँगै विमानमा आएका तथा विदेशबाट आएका ८ जनाको स्वाब संकलन गरी परीक्षणका लागि काठकाडौं पठाइएको थियो । परीक्षणका लागि पठाइएका सबैको रिपोर्ट नेगेटिभ आएको स्वास्थ्य सेवा कार्यालय कालिकोटका सूचना अधिकारी कटकबहादुर महतले बताए । उनका अनुसार ४ जना बिदेशबाट आएका, २ जना भारतबाट आएका र २ जना विदेशबाट आउनेसँग सुर्खेत र कैलालीबाट आएका व्यक्तिको स्वाब संकलन गरी परीक्षणका लागि पठाएको हो । कोरोना भाइरस संक्रमण हुन सक्ने आशंकामा जिल्लाका ९ वटै स्थानीय तहका क्वारेन्टाइनमा राखिएका करीब एक सय जनालाई घर पठाइएको छ । हरेक व्यक्तिलाई १४ दिनसम्म राख्दा कोरोनासंग मिल्दाजुल्दा कुनै लक्षण नदेखिएपछि उनीहरुलाई घरमा पठाइएको प्रमुख जिल्ला अधिकारी कृष्णचन्द्र पौडेलले बताए । जिल्लाभर ३५ जनालाई क्वारेन्टाइनमा राखिएको छ । प्रमुख जिल्ला अधिकारी पौडेलका अनुसार जिल्ला स्वास्थ्ये सेवा कार्यालय, जिल्ला अस्पताल र प्रशासनको नियमित बैठकवसी कोरोनाको महामारी रोकथामका लागि आवश्यक पुर्व तयारीहरु सम्पुर्ण रुपमा गरिएको छ । हालसम्म जिल्लामा कुनै पनि व्यक्तिमा संक्रमण नदेखिएको, कोरोनाको लक्षण भएको बिरामी समेत नरहेको उनको भनाइ छ । क्वारेन्टाइनमा रहेका सबैको स्वाब संकलन गर्ने तयारी स्वास्थ्य सेवा कार्यालय कालिकोटले जिल्लाभर क्वारेन्टाइनमा राखिएका सबै व्यक्तिको स्वाब संकलन गर्ने जनाएको छ । स्वास्थ्य सेवा कार्यालयका जनस्वास्थ्य अधिकृत तथा सूचना अधिकारी महतका अनुसार जिल्लाभर ३५ जना शंखस्पत व्यक्तिलाई स्थानिय तहले क्वारेन्टाईनमा राखेका छन् । उनीहरुको स्वाब संकलन गरी परीक्षणका लागि पठाउने तयारी गरिएको छ । स्वास्थ्य सेवा कार्यालय तथा अस्पतालमा कार्यरत स्वास्थ्यकर्मीका लागि प्रदेश सरकारको सहयोगमा ५७ सेट स्वास्थ्यकर्मी सुरक्षा सामग्री पनि आइसकेको छ । जनस्वास्थ्य अधिकृत महतले भने, 'अब हामी हरेक स्थानीय तहमा टोली बनाएर स्वाब संकलनका लागि जान्छौँ ।' जिल्लाका हरेक स्थानीय तहमा परिचालन भएका स्वास्थ्यकर्मीका लागि सुरक्षा सामग्री स्थानिय तहले व्यवस्थापन गर्दैछन् । अहिलेसम्म जिल्लाका कुनै पनि ठाउँमा कोरोनाको लक्षण भएको बिरामी नरहेको सूचना प्राप्त भएको छ । विदेशबाट लुकेर गाउँ पसेका व्यक्तिबाट कोरोनाको संक्रमणको त्रास छ।"
थुनिए ७ सय कामदार,"ओखलढुंगा : निर्माणाधिन लिखु ४ जलविद्युत् आयोजनाको काम लकडाउनका कारण ठप्प छ। सरकारले लकडाउन खुकुलो बनाउँदै ठूला आयोजना सञ्चालन गर्न दिने निर्णय गरेपनि आयोजनालाई आवश्यक कच्चा पदार्थ र इन्धन अभाव छ। ७ सय ७१ जना भन्दा बढी मजदूर लकडाउनपछि आयोजना स्थलमै थुनिएका छन्। कोरोनाको संभावित संक्रमण रोक्न उनीहरुलाई सेल्फ क्वारेन्टाइनमा राखिएको छ। कच्चा पदार्थ नहुँदा कामदारलाई काममा फर्काउन नसकिएको आयोजनाका जनसम्पर्क तथा प्रशासकीय प्रबन्धक कृष्णदास श्रेष्ठले बताए। आयोजनाले विराटनगर, वीरगन्जलगायतका ठाउँबाट कच्चा पदार्थ ल्याउँदै आएको थियो। सरकारले ठूला आयोजनाका लागि लकडाउन खुकुलो बनाएपछि स्थानीय प्रशासनले निश्चित मापदण्ड तोकेर काम गर्न अनुमति दिएको छ। कामदारलाई बाहिर निस्कन नदिने, सुरक्षित र स्वास्थ्यका मापदण्ड अपनाएर काम गर्न निर्देशन दिइएको प्रमुख जिल्ला अधिकारी गणेश आचार्यले बताए। कोरोना संक्रमण रोक्न तोकिएका मापदण्ड पुरा गरेर काम गर्न भनिए पनि कच्चा पदार्थ अभावमा काम अघि नबढेको हो। मजदुरलाई खाद्यन्न व्यवस्थापन गर्न समस्या भएको आयोजनाले बताएको छ। अहिले ड्याम बनाउने काममा २५ जना मजदूर मात्रै खटेका छन्। ओखलढुंगा र रामेछापको सीमानामा पर्ने लिखु नदीमा निर्माणाधिन आयोजनाको प्रबद्र्धक कम्पनी ग्रीन भेन्चर्स प्रालि हो। यसमा दुईवटा ठेकेदार कम्पनीले काम गरिरहेका छन्। सिभिल तर्फको काम गर्ने जिम्मा इन्डियन कम्पनी एसएसएनआरको छ। उक्त कम्पनीले ड्याम साइट र डिसेल्टिङ च्याम्बर लगायतका संरचना निर्माण गरिरहेको छ। त्यस्तै नेपाली कम्पनी साउथ एसियन इन्फास्ट्रक्चरले पावरहाउस, भल्भ साउथ र सर्ज साफ्ट लगायतका संरचना निर्माण गरिरहेको छ। दुवै कम्पनीले करिब ६० प्रतिशत काम सम्पन्न गरेका जनसम्पर्क प्रबन्धक श्रेष्ठको बताए। खिजिदेम्बा गाउँपालिकाका वडा नं ३ स्थित विमिरेमा निर्माण हुने ड्यामबाट भूमिगत सुरुङहुँदै लिम्तीमा निर्माण हुने विद्युत् उत्पादन गृहमा पानी खसालिने छ। उत्पादन क्षमता १२० मेगावाट रहनेगरी डिजाइन गरिएको आयोजना ५२ दशमलब ४ मेगावाट रहने गरी निर्माण भइरहेको छ। मुख्य संरचना ओखलढुंगातर्फ रहेपनि प्रभावित क्षेत्र ओखलढुंगा र रामेछाप दुवै जिल्लामा रहेका छन्। ३० महिनामा निर्माण पूरा गरी राष्ट्रिय प्रशारण लाइनमा जोड्ने योजनाका साथ निर्माण सुरु भएको यो आयोजनाको लागत १० अर्ब १६ रुपियाँ अनुमान गरिएको छ। लक्ष्मी बैंक, ग्लोबल आइएमई, नबिल, सनराइज, नेपाल एसबीआई, सानिमा र प्रभु बैंकको ७५ प्रतिशत र २५ प्रतिशत लगानी त्रिवेणी ग्रुप र विशाल ग्रुपले लगानी गर्ने सम्झौता भएको आयोजनाका प्रोजेक्ट डेभ्लप्मेन्ट मेनेजर बद्री रिजालले बताए।"
कोरोना संक्रमितको अवस्था बुझ्न मुख्यमन्त्री गुरुङ बागलुङमा,बागलुङ : जिल्लाका दुई संक्रमितको अवस्था बुझ्न गण्डकी प्रदेशका मुख्यमन्त्री पृथ्वीसुब्बा गुरुङ बागलुङ आएका छन् । बिहीबार मात्र मुख्यमन्त्री कार्यालयबाटै टेलिफोनमार्फत पछिल्लो स्वास्थ्य अवस्थाबारे जानकारी लिएका मुख्यमन्त्री गुरुङ शुक्रबार आफै अस्पताल भेट्न आएका हुन् । उनले बिहीबार धौलागिरी अस्पतालको आइसोलेशन कक्षमा उपचाररत बागलुङ नगरपालिका ४ की १९ वर्षीया युवतीसँग टेलिफोनबाट स्वास्थ्य अवस्था र चिकित्सकले गर्ने हेरचाह लगायतका विषयमा जिज्ञासा राखेका थिए । किशोरीलाई डाक्टर हेर्न आउँछन् कि आउँदैनन् भन्ने प्रश्नमा नर्स आउने तर डाक्टर नआउने गरेको बताएकी थिइन् । त्यसको भोलीपल्टै मुख्यमन्त्री गुरुङ बागलुङ आएका हुन् । धौलागिरी अस्पतालमा बानपा ३ की अर्की ६५ वर्षीया महिला पनि उपचाररत छन् । अहिले मुख्यमन्त्रीको संक्रमित र चिकित्सकबीच छलफल भइरहेको अस्पताल व्यवस्थापन समितिका अध्यक्ष केवी रानाले बताए ।
हुम्लाका स्थानीय तहमा अझै पुगेन औषधि,"सुर्खेत : कर्णाली प्रदेश सरकारले गतसाता हेलिकप्टरमार्फत हुम्लामा औषधि ढुवानी गर्र्यो । कोरोना भाइरस संक्रमण रोकथामका लागि अत्यावश्यक औषधि नेपाली सेनाको हेलिकप्टरबाट हुम्ला सदरमुकाम सिमिकोट पुर्याइयो । तर एक साता बितिसक्दासमेत उक्त औषधि, उपकरण हुम्लाका स्थानीय तहमा पुगेको छैन । प्रदेश सरकारले औषधि पठायो भन्ने सुनेका छौं तर अहिलेसम्म गाउँमा आइपुगेको छैन, चंखेली गाउँपालिकाका अध्यक्ष धनलाल चौलागाईंले भने, हामीले आफ्नो तवरबाट पूर्वतयारीका लागि क्वारेन्टाइन मात्रै बनाएका छौं । तर औषधि, उपकरण नहुँुदा स्थानीय क्वारेन्टाइनमा बस्न मान्दैनन् । प्रदेश सरकारले हुम्लाका सबै स्थानीय तहका लागि पठाएको सर्जिकल मास्क, पीपीई, लुज ग्लोब्स, एननाइन्टी, पारा सिटामोल, साधारण मास्क, गाउन, ब्रोसर, सेनिटाइजर, क्यानुला, क्लोरोक्वीनजस्ता औषधि र उपकरण स्वास्थ्य सेवा कार्यालयलाई हस्तान्तरण गरिएको थियो । प्रदेश सरकारले पठाएको औषधि अपुग छ । थप औषधि माग गरेका छौं । तर हालसम्म प्राप्त भएको छैन, स्वास्थ्य सेवा कार्यालय प्रमुख प्रेमबहादुर सिंहले भने, यसअघि प्राप्त भएको औषधि स्थानीय तहमा पठाउने तयारीमा छौं । हामीले प्रतिनिधि बोलाएका छौं तर आएका छैनन् । उनका अनुसार दुईदुईवटा पीपीई सेट नाम्खा, सिमिकोट र खार्पुनाथ गाउँपालिकामा पठाइएको छ । तर खार्पुनाथ गाउँपालिका अध्यक्ष कर्णबहादुर जिल्लाबाट औषधि मगाए पनि गाउँपालिकामा हालसम्म नपुगेको बताए । प्रदेश सरकारले ठूला उपकरणसहित दक्ष जनशक्ति पढाउने कल्पना नगरौं । तर, अहिलेसम्म पीपीई र ज्वरो नाप्ने थर्मोमिटर प्राप्त भएको छैन, उनले भने, अब कसरी बिरामीको उपचार गर्ने ? हामीलाई पैसा चाहिँदैन । प्रदेश सरकारले दक्ष जनशक्ति र उपकरण समयमै पठाए पुग्छ । उनका अनुसार तीनजना स्वास्थ्यकर्मी गाउँपालिकाको क्वारेन्टाइनमा बसेका छन् । तर स्थानीयवासीलाई क्वारेन्टाइनमा राख्न सकिएको छैन । यता सिमिकोट गाउँपालिका अध्यक्ष पदमबहादुर लामाले क्वारेन्टाइनमा औषधि, उपकरणको व्यवस्था गर्दै स्थानीयलाई क्वारेन्टाइनमा बस्न अनुरोध गरिएको बताए । हुम्लाका प्रमुख जिल्ला अधिकारी विनिता भटराईले जिल्लामा स्थापना भएका सबै क्वारेन्टाइन, आइसोलेसन र हेल्थडेस्कमा आवश्यक औषधि, उपकरण तथा जनशक्तिको व्यवस्थापन गर्न निर्देशन दिएको बताइन् । सबै स्थानीय तहमा भनेको बेला फोन लाग्दैन । उनीहरु हिँडेर जिल्ला पुग्न दुई, तीन दिनसम्म लाग्छ, उनले भनिन्, कोरोना रोकथामको पूर्वतयारीमा स्थानीय तहसँग राम्रो समन्वय छैन । कहाँ के भइरहेको छ । समयमै सूचना नआउँदा समस्या छ । उनकाअनुसार जिल्ला अस्पतालमै भेन्टिलेटर र एम्बुलेन्ससमेत छैन ।"
भक्तपुरको बिस्का जात्रामा सुनको लिंगो उठाइने,"भक्तपुर ः आठ दिन नौरातसम्म चल्ने भक्तपुरको प्रसिद्ध बिस्का जात्राअन्तर्गत लिंगोजात्रामा यहीं चैत ३० गते सुनको लिंगो उठाइने भएको छ । सरकारले लकडाउनबीच सर्वसाधारणको भीडभाड हुने गरी कुनै जात्रा, पर्व र पूजा नगर्न निर्देशन दिएसँगै भक्तपुरमा प्रतीकात्मक रुपमा सुनको लिंगो उठाइने भएको हो । गुठी संस्थान भक्तपुरका प्रमुख आनन्द कर्माचार्यले ५५ हात लामो काठको लिंगो उठाउनुपर्नेमा कोरोना भाइरस संक्रमणको कारण यस वर्ष प्रतीकात्मक रुपमा सुनको सानो लिंगो उठाइने व्यवस्था मिलाइएको जानकारी दिए । बिस्का जात्राको इतिहासमा अहिलेसम्म काठको लिंगो ठड्याइँदै आएको छ । बिस्का जात्राअन्तर्गत चैत महिनाको अन्तिम दिन साँझ भक्तपुर नगरपालिका ५ स्थित योसिंखेलमा ५५ हात लामो लिंगो ठड्याइन्छ । उक्त लिंगोमा करिब ३५ हात लामा दुई ठूला हलिंपत्त (विश्वध्वजा) झुन्डाइन्छन् । अष्टमातृकाको प्रतीकको रुपमा आठ वटा मोटा डोरी तानेर हजारौं जात्रालुले लिंगो ठड्याउने प्रचलन रहँदै आएको छ । तर यस वर्ष कोरोना भाइरसको कारण सर्वसाधारणले लिंगो तानेर ठड्याउने छैनन् । सरकारको निर्देशनानुसार ५५ हात लामो लिंगो ठड्याउँदैनौं, भक्तपुर गुठी प्रमुख कर्माचार्यले भने, त्यसको प्रतीकको रुपमा राजोपाध्याय, जोशी र कर्माचार्य पुजारी र भैरव नाइकेहरुको सीमित उपस्थितिमा सानो सुनको लिंगो उठाउँछौं । चैत मसान्तमा ठड्याइएको उक्त लिंगो भोलिपल्ट पनि पूजाको सम्पूर्ण विधि पुर्याएरु ढालिने उनले जानकारी दिए । उनका अनुसार सुनको लिंगो उठाउन र ढाल्न अष्टमातृकाको प्रतीकस्वरुप आठ वटा डोरीको रुपमा भने कुम्हाः काँ (पवित्र पहेंलो धागो) प्रयोग गरिनेछ । प्रमुख कर्माचार्यले बिस्काजात्राअन्तर्गत लिंगो नठड्याउँदा र नढाल्दा देश र जनताका कुनै विघ्न वा दशा नलागोस् भनेर प्रतीकको रुपमा सुनको लिंगो उठाउने निष्कर्षमा पुगिएको बताए । भक्तपुरको बिस्का जात्रा तान्त्रिक विधिअनुसार सम्पन्न गरिन्छ । सर्वसाधारणको उल्लेख्य उपस्थिति देखिए पनि सर्वसाधारणको सहभागिता हुनुअघि गरिने सम्पूर्ण पूजाआजा तान्त्रि विधिअनुसार नै गरिन्छ । ती पूजा नसकिएसम्म बिस्का जात्रामा सर्वसाधारणको उपस्थिति नहुने भैरव नाइके कृष्णभक्त (माइला) छुंकाले जानकारी दिए । सर्वसाधारणले भैरवनाथको रथ तान्ने होस् वा लिंगो ठड्याउने र ढाल्ने कार्य होस्, यी सबै हुनुअघि तान्त्रिक विधिअनुसार पूजा सम्पन्न गर्नुपर्छ, नाइके छुकांले भने, यी पूजा नसकिएसम्म कुनै पनि जात्रामा सर्वसाधारणको सहभागिता हुँदैन । त्यसैले यसवर्षको बिस्का जात्रामा सर्वसाधारणको उपस्थिति नभए पनि जात्राका सम्पूर्ण विधिविधान नरोकिने उनी बताउँछन् । बिस्काजात्राको विधिविधानअनुसार बिहीबार द्यः क्वहाँबिज्याइगु जात्रा (देवता तल सवारी हुने) सम्पन्न गरिएको भैरव नाइके छुकांले जानकारी दिए । उक्त जात्रामा यसअघि भैरवनाथ मन्दिरमा भैरवनाथको तान्त्रिक पूजा सकेर भैरवनाथको रथको विराजमान गराइन्थ्यो तर यस वर्ष भैरवनाथको रथ नबनेकाले भैरव देवतालाई मन्दिर बाहिर नल्याइकनै द्यः क्वहाँबिज्याइगु जात्रा सम्पन्न गरिएको हो । जात्राको प्रचलनअनुसार मन्दिरबाट रथमा बिराजमान गराइएको भैरवनाथलाई द्यः क्वहाँबिज्याइगु जात्राअन्र्तगत मन्दिरमा नलगी भक्तपुर नपा ४ चपालमा रहेको द्योछेंस्थित सिंहासनमा बिराजमान गराइन्थ्यो । त्यस्तै लिंगोजात्रा हुने चैत ३० गते योसिंखेलस्थित च्यासिङमण्डप पाटीस्थित सिंहासनमा बिराजमान गराइन्थ्यो तर यस वर्ष भैरवनाथलाई मन्दिरमै राखिने भएको भैरव नाइके छुकां बताउँछन् ।"
संक्रमित खोज्न दस्ता समिति,"मुगु : कोरोना संक्रमण रोकथाम, प्रभावित व्यक्ति र परिवारको उपचार तथा राहत वितरणलाई प्रभावकारी बनाउन जिल्लाका चारवटै स्थानीय तहका सबै वडामा निगरानी तथा खोजीदस्ता समिति गठन गर्न थालिएको छ। जिल्लाका स्थानीय तहले क्वारेन्टाइन, आइसोलेसन बेडको तयारी पूरा गर्दा पनि छिमेकी देश भारत र तेसो्र मुलकबाट गाउँ फर्किएकाहरू क्वारेन्टाइनमा बस्न नआएपछि खोजीदस्ता समिति गठन गरिएको हो। अन्य जिल्लाबाट गाउँ भित्रिएका तर क्वारेन्टाइनमा बस्न नमानेका व्यक्तिहरूको निगरानी तथा खोजी गरी क्वारेन्टाइन बसाल्न समितिले सहयोग गर्नेछ। समितिलाई क्वारेन्टाइनमा बस्न नमान्नेलाई प्रहरीको सहयोग लिएर सचेतनाका कार्यक्रमसँगै तथ्यांक संकलन तथा अध्यावधिक गर्ने काम जिम्मा दिइने प्रमुख जिल्ला अधिकारी कृष्णकुमार निरौलाले बताए। लकडाउनको तेस्रो साता पुग्दा पनि जिल्लामा के कति संख्यामा भारत तथा अन्य मुलकबाट नागरिक भित्रिए भन्ने एकिन तथ्यांक छैन। अब खोजीदस्ता समितिमार्फत त्यस्ता व्यक्तिहरूको खोजी तथा निगरानी गरी अनिवार्य क्वारेन्टाइनमा ल्याउने व्यवस्था मिलाउन प्रशासन र सुरक्षा निकायले योजना बनाएका छन्। यसरी जिल्लामा ४५ वटै वडामा पाँच सदस्यीय खोजीदस्ता समिति गठन गरिने भएको हो। खोजीदस्ता गठन भएकै बेला कतारबाट आफनो घर आएका सोरु गाँउपालिकाका दुई जना र भारतबाट आएका एक जनाले आफैं जिल्ला अस्पताल पुगेर स्वाब परीक्षणका लागि नमुना दिएका छन्।"
आँगन जोडिएका छिमेकीको डर,"झापा : आँगनमा सेतो ११२ नम्बरको जंगे पिलर। लगत्तै छन् अरू साना पिलर। यो स्थान पर्छ दशगजाभित्र। पिलरको पल्लोतिर भारतीय छिमेकी र वारितर्फ नेपाली गाउँ। बिहेबारी, घरमाइती, नुन, मसला सरसापटदेखि पाकेको तरकारी चाख्नेचखाउने सबै चल्छ यहाँ। सीमाको हिसाबले नेपालका छिमेकी पल्लो छेउमा छन्। भारतसँगै आँगन जोडिएको छ। नेपाली घरको बलेसीको पानी भारतीय बस्तीमा झर्छ। कोरोनाले कहाँ छिमेकीबीचको आत्मीयता जित्न सक्छ र ? स्थानीय नेपाली भन्छन्। रातदिन प्रहरी आएर भन्छन्, भारततिरका छिमेकीसँग केही दिन आवतजावत नगर्नुहोस्। तर, आँगन जोडिएका छिमेकीसँग बोल्दिनँ, सँगै बस्दिनँ भनेर कहाँ पुग्छ ? स्थानीय बाबुल यादवले भने, नेपालतिर केही पाइँदैन। पाइए पनि अहिले महँगो छ। भारतमा हामीलाई अहिले जान दिइँदैन। छिमेकीहरू रासन लिन जाँदा हामी पनि सामान मगाउँछौँ। बाबुल भन्छन्, नेपाल सरकारले भारतसँग टसमस नै नगर भन्नका लागि हामीलाई भोकै मार्न त भएन नि, खाने चामल दिनुपर्यो। नत्र बाँच्नु कसरी ? भारततिर महिनावारी आधार कार्डको आधारमा सरकारले रासन वितरण गर्छ। अहिले देशमा लकडाउन सुरु भएपछि निम्न वर्गीय परिवारलाई भारत सरकारले बोलाएरै पाठामारीबाट नजिकैको भारतीय बजार भवानीगञ्जमा रासन दिने व्यवस्था गरेको छ। यो कचनकवल गाउँपालिका५ पाठामारीबाट करिब ७ किमि दूरीमा पर्छ। त्यहाँ नेपाली गाउँसँगै जोडिएका भारतीय रासन लिन जानेआउने गर्छन्। उक्त दशगजा क्षेत्रमा ६० घर छन्। एकातिरको लाइनमा लस्करै २५ घरजति भारतीय छन्। उनीहरू अधिकांशको आधार कार्ड छ र बिना रोकतोक भारतको भवानीगञ्जसम्म पुगेर आउँछन्। आधार कार्ड भएका भारतीयलाई सीमा सुरक्षा बल (एसएसबी) को टोलीले समूहमा नगई एक्लै बजारसम्म पुगेर रासन ल्याउन दिएको छ। नेपाली सीमा सुरक्षार्थ खटिएका प्रहरी भन्छन्, हामीलाई चुनौती नै यही छ। एसएसबीलाई पनि अनुरोध गरेका थियौँ। रासन लिन जानआउन रोकिदिनुहोस् भनेर तर आधार कार्ड भएका जनतालाई रोक्न नसकिने बताउँछन्। पाठामारीमा भारततिर घर भएका सोहन गणेश भन्छन्, खानुपर्यो। अहिले मजदुरी छैन। रासन लिन जान्छौँ तर सरकारले हामीलाई मास्कलगायत सामग्री केही उपलब्ध गराएको छैन। हात धोएर जान्छौँ। धोएरै फर्कन्छौं। कचनकवल गाउँपालिकाअन्तर्गत उत्तरमा डाँगाबारीदेखि दक्षिणमा दलेगाउँसम्मको ३ किलोमिटरको अधिकांश नेपाल खण्ड भारतको आँगनमै जोडिएको छ। उक्त स्थानका भारतीय नजिकैको सीमा बजार तेलीभिट्टासम्म रासन लिन जानेआउने गर्छन्। सोही गाउँपालिका५ का वडाध्यक्ष मोहनलाल गणेश भन्छन्, दशगजाभित्र अति संवेदनशील क्षेत्रमा नेपाली बस्ती छ। जहाँ मुस्लिम परिवारको बाहुल्य छ। परिवार ठूलो छ। एउटा मास्क पनि उपलब्ध गराउन सकेका छैनौँ। आँगनमा भारत छ। आधार कार्ड भएकाहरू फाट्टफुट्ट भारतका नजिकैका बजारमा सामान लिन जान्छन् जसलाई रोक्नै सकिँदैन। उक्त क्षेत्रको सुरक्षा संवेदनशीलतालाई ध्यानमा राखेर दुई दिनअघि मात्र सशस्त्र प्रहरीको अस्थायी क्याम्प बसेको छ। सशस्त्रले भारततर्प रासन लिन जाने भारतीयलाई सम्झाईबुझाई अत्यावश्यक परेको खण्डमा मात्र जान अनुरोध गर्ने गरेको झापा जिल्ला सीमा प्रहरी प्रमुख रमेश थाक्सुले जानकारी दिए। जिल्ला प्रहरी कार्यालय झापाका प्रवक्ता प्रहरी नायब उपरीक्षक महेन्द्रकुमार श्रेष्ठका अनुसार भारतसँग सीमा जोडिएको क्षेत्रमा नेपाल प्रहरीका ३९ वटा प्रहरी चौकी छन्। खुला बोर्डर भएकाले चुनौती छ। पछिल्लो समयमा संख्या पनि थप गरेका छौँ, उनले भने।"
विराटनगरबाट कोरोना परीक्षण सुरु,"विराटनगर : प्रदेश १ सरकारले विराटनगरमा कोरोना भाइरस संक्रमितको उपचारका लागि स्थापना गरेको अस्पतालबाट नै कोरोना परीक्षण हुने भएको छ । शुक्रबारदेखि यो सेवा विराटनगरमानै सुरु हुने मुख्यमन्त्री तथा मन्त्रीपरिषदको कार्यालयले जनाएको छ । बिहीबार परीक्षणका लागि आवश्यक पर्ने रिएजेन्ट किटसहित काठमाडौंको वीर अस्पतालबाट प्रविधि विज्ञसहितको टोली विराटनगर आएकाले आजबाट परीक्षण सुरु गरिने मुख्यमन्त्री शेरधन राईले बताए । 'यसअघि धरानबाट मात्रै थियो, अब विराटनगरमा त्यो भन्दा ठूलो रुपमा परीक्षण सुरु गर्दैछौं,' उनले भने, 'यो सुरु भएपछि कोरोनाको परीक्षण द्रूत गतिमा हुन्छ ।' प्रदेशिक प्रयोगशालाका निमित्त प्रमुख जयबेन्द्र यादवले तत्काल परीक्षण सुरु गर्नको लागि ६ सयको परीक्षण गर्न मिल्नेगरी रिएजेन्ट किट र ५० थान पीपीई सामग्रीहरु तयारी अवस्थामा रहेको जानकारी दिए । अब प्रदेशका विभिन्न जिल्लाबाट संकलन गरिएको नमूनाको बीपी कोइराला स्वास्थ्य विज्ञान प्रतिष्ठान धरान र कोशी अञ्चल अस्पतालको शाखाको रुपमा रहेको कोरोना विषेश अस्पतालबाट एकसाथ परीक्षण हुनेछन् ।"
सरकारी कर्मचारीबाटै 'लकडाउन',"डडेल्धुरा : जिल्लामा सरकारी पक्षबाटै लकडाउनको अवज्ञा भइरहेको छ । महत्वपूर्ण काम भन्दै सरकारी कर्मचारी बाहिर निस्कन थालेका छन्। उनीहरु प्रहरीलाई समेत नटेरी बाहिर निस्के छन्। जसका कारण कोरोना भाइरसको संक्रमण खतरा बढेको छ। 'लकडाउन'लाई नेपालबन्दको रुपमा लिएर जथाभावी घुम्ने सरकारी कर्मचारीसँगै स्थानीयको पनि बाक्लो उपस्थिति छ। । स्थानीय, पालिकालगायत अन्य सरकारी कार्यालयका केही कर्मचारी घरमा सेल्फ क्वारेन्टाइनमा बसेको भएपनि काम परेको भन्दै जिल्ला सदरमुकाम धाइरहेका छन् ।सरकारी कर्मचारी भनेपछि प्रहरीले सोधपुछ पनि गर्दैनन्।यसरी सरकारी पक्षबाटै लकडाउन उलंघन हुँदा जिल्लामा कोरोना भाइरस संक्रमणको जोखिम बढेको छ। डडेल्धुरामा भारतबाट स्वदेश फिर्ता भएका १ सय ९९ जनाको थ्रोट स्वाब सकंलन गरी परीक्षणका लागि काठमाडौं पठाइएको जिल्ला स्वास्थ्य कार्यालय डडेल्धुराका प्रमुख आषुतोश श्रेष्ठले बताएका छन् । सरकारी तवरबाट लकडाउनको उलंघन भएको पाइएमा कारबाही गरिने जिल्ला प्रशासन कार्यालय डडेल्धुराका सहायक प्रमुख जिल्ला अधिकारी गणेश दत्त ओझाले बताए ।' लकडाउनको समयलाई सबैले पालना गर्नैपर्छ, सरकारी कर्मचारीले नियम पलना गर्न अभिमुखिकरण गर्नुपर्ने ठाउँमा आफैं उलंघन गर्छ भने कारबाही हुन्छ,'सहायक प्रमुख जिल्ला अधिकारी ओझाले भने। प्रहरीले कडाइका साथ लकडाउनको पालन गर्न अनुरोध गरिरहेको भएपनि सडकमा बिना काम निस्कन मानिसहरुले गर्दा समस्या भएको एक प्रहरीले बताए। अतिआवश्यक काममा आएका मानिसबाहेक अन्यलाई घरबाहिर ननिस्कन प्रहरीले सूचना जारी गरिरहेको छ। जिल्लाको तोफानडाँडा, रातागुन, स्याउलेलगायतका क्षेत्रमा कलडाउनको उलंघन भएको छ। सुदूरपश्चिममा पनि केही दिन आगाडि कोभिड १९ को संक्रमण चार जनामा भेटिएपछि पहाडि जिल्लामा लकडाउनलाई कडाईका साथ लागु गर्नुपर्ने देखिन्छ।"
ग्यास कालोबजारी गर्ने पक्राऊ,लकडाउनको फाइदा उठाउँदै खाना पकाउने एलपी ग्यास बढी मूल्यमा बेचेको आरोपमा जिल्ला प्रहरी कार्यालय पर्वतले एक व्यवसायीलाई पक्राउ गरेको छ । उपभोक्ताहरुको गुनासोका आधारमा प्रहरीले जलजला गाउँपालिका३ वारिवेनीमा व्यवसाय गरी बस्ने मीनप्रसाद रेग्मीलाई बिहीबार नियन्त्रणमा लिएको हो । वारिवेनीमा सञ्चालित दिप्सन मेटल स्टोर्सका सञ्चालक रेग्मीमाथि बजार मूल्यभन्दा बढी रकम लिएर ग्यास बिक्री गरेको उपभोक्ताको आरोप छ । नेपाल आयल निगमले प्रतिसिलिण्डर ग्यासको मूल्य रु एक हजार ३७५ तथा ढुवानीसहित भरी सिलिण्डरको एक हजार ४०० र आधा सिलिण्डरको रु ७०० तोकेको छ । व्यवसायी रेग्मीले रु एक हजार ७०० लिएर ग्यास बिक्री गरेको पाइएकाले पक्राउ गरेको प्रहरीले जनाएको छ । पीडित उपभोक्ताले जिल्ला प्रहरी कार्यालय पर्वत र जिल्ला प्रशासन कार्यालय पर्वतमा खरिद बिल र लिखित उजुरीसहित गुनासो गरेपछि प्रहरीले व्यवसायी रेग्मीलाई निजकै पसलबाट पक्राउ गरेको हो । रासस
स्याङजाका ५७ जनामा कोरोना परीक्षण रिपोर्ट 'नेगेटिभ',"स्याङजा : जिल्लाबाट पठाइएका कोरोना भाइरस नमूना श्वाममध्ये ५७ जनाको नतिजा नेगेटिभ आएको छ । बिहीबार साँझसम्म स्याङजाबाट ९७ जनाको श्वाब संकलन गरी पठाएकोमा ५७ जनाको नतिजा नेगेटिभ आएको प्रमुख जिल्ला अधिकारी रामबहादुर कुरुम्वाङले जानकारी दिए । अब ४० जनाको कोरोना रिपोर्ट आउन बाँकी छ । यही चैत २ गतेपछि विभिन्न मुलुकबाट जिल्लामा आएर क्वारेन्टाइमा बसेकाहरुको ६ सय २४ जनाको कोरोना भाइरस नमूना परीक्षण भएको छ। अहिलेसम कालीगण्डकी, आँधीखोला, फेदिखोला गाउँपालिकामा र गल्याङ वालिङ, चापाकोट नगरपालिकामा नमूना श्वाब संकलन गरिएको छ। जिल्ला विपद व्यवस्थापन समिति, जिल्ला अस्पताल, स्वास्थ्य कार्यालयको सहयोग तथा स्थानीय तहको समन्वयमा नमूना भाइरस श्वाब संकलन गरी पोखरा पठाउने गरिएको छ।"
सफा बग्न थाल्यो त्रिशुली,"धादिङ : लकडाउनले बालुवा प्रशोधन तथा उत्खनन् रोकिएपछि त्रिशुली नदी सङ्लोे बग्न थालेको छ। नदी किनाराका बालुवा धुने फिरफिरे र अवैध उद्योग बन्द भएपछि विगत २ साता अघिदेखि त्रिशुलीको स्वरुप बदलिएको हो। धादिङ र नुवाकोटमा बालुवा धुने, नदीबाटै बालुवा झिक्ने र नदी किनारमै क्रसर चलाउँदा त्रिशुली बाह्रै महिना धमिलो बग्ने गर्थ्यो। सरकारले तोकेको मापदण्ड विपरित सञ्चालन भएका खानी, क्रसर तथा बालुवा प्रशोधन उद्योगले नदी धमिल्याउने गरेका त्रिशुली बचाउ अभियानका अभियन्ता श्रवण त्रिपाठी बताउँछन्। मलेखुका स्थानीय निर्मल थपलियाले भने, अहिले देखिएको त्रिशुलीको यो कन्चन दृश्य निकै दुर्लभ हो, विगत ५ बर्ष यता हिउँदमा पनि यस्तो देख्न पाइएको थिएन। ह्वाइट वाटर र्याफ्टिङको लागि दक्षिण एसियामै प्रसिद्ध त्रिशुली प्रदुषणको चपेटामा पर्न थालेपछि र्याफ्टिङ गर्ने पर्यटक घट्न थालेका छन्।"
आजको मौसम : मेघगर्जन र हावाहुरीसहित वर्षाको सम्भावना,काठमाडौं : शुक्रबार देशको पहाडी भूभागमा आंशिकदेखि सामान्य बदली रही एकदुई स्थानमा मेघगर्जनचट्याङ र हावाहुरीसहित वर्षाको सम्भावना रहेको छ। जल तथा मौसम विज्ञान विभागको मौसम पूर्वानुमान महाशाखाका अनुसार हाल नेपालमा स्थानीय वायुको साथै पश्चिमी वायुको आंशिक प्रभाव रहेको छ। महाशाखाले बिहान ६ बजे जारी गरेको मौसम बुलेटिनमा हाल देशका पश्चिमी भूभाग तथा पहाडी भूभागका थोरै स्थानमा आँशिक बदली र बाँकी भूभागमा मौसम सामान्यतया सफा रहेको छ। महाशाखाका अनुसार आज दिउँसो देशको पहाडी भूभागमा आँशिक देखि सामान्य बदली रही एकदुई स्थानमा मेघगर्जनचट्याङ र हावाहुरीसहित क्षणिक वर्षाको सम्भावना रहेको छ। राति देशको पश्चिमी भूभागमा आँशिकदेखि सामान्य बदली रही बाँकी भूभागमा मौसम सामान्यतया सफा रहने छ। पश्चिमी पहाडी भूभागका एकदुई स्थानमा मेघगर्जनचट्याङ र हावाहुरीसहित क्षणिक वर्षाको सम्भावना रहेको जारी बुलेटिनमा उल्लेख छ। महाशाखाले देशको पहाडी भूभागका एकदुई स्थानहरुमा मेघ गर्जनचट्याङ र हावाहुरी सहित क्षणिक वर्षा हुन सक्ने देखिएकोले सामान्य सतर्कता अपनाउन अनुरोध गरेको छ शनिबार देशको पहाडी भूभागमा आँशिक बदली रही बाँकी भूभागमा मौसम सामान्यतया सफा रहने छ। मध्य तथा पश्चिमी पहाडी भूभागमा अपरान्हपछि सामान्य बदली भई एकदुई स्थानमा मेघगर्जनचट्याङ र हावाहुरी सहित क्षणिक वर्षाको सम्भावना रहेको छ। आइतबार देशको पहाडी भूभागमा आँशिक बदली रही बाँकी भूभागमा मौसम सामान्यतया सफा रहने छ।
खान पाइन भन्दै सुत्केरीले जब प्रहरीलाई फोन गरिन्,"ललितपुर ः बन्दाबन्दीपछि खान नपाएको गुनासो गर्दै प्रहरीलाई थुप्रै फोन आइरहेका छन् । यसैबीच दुई दिनपहिला एक महिनाकी सुत्केरीले फोन गरेर खान नपाएको गुनासो गरिन्। उनी थिइन् खुमलटार बस्दै आएकी सबिता डुम्रेका श्रीमान मजदुरी गर्थे। त्यसैबाट आएको पैसाले गुजारा गर्दै आएका थिए । बन्दाबन्दीले श्रीमानको काम खोसियो भोकै पर्ने भएपछि उनी राहत माग्न वडा कार्यालय पुगिन तर वडाको प्रक्रिया लामो र भरपर्दो नभएको उनले बुझिन र प्रहरीबाट तुरुन्त सहयोग पाउने आशामा उनले फोन गरेकी थिइन । डुम्रे बस्दै आएको ठाउँमा पुगेर प्रहरीले चामल, दाल, नुन, मसला लगायत सामग्री उपलब्ध गराएको महानगरीय प्रहरी परिसर ललितपुरका प्रमुख टेकप्रसाद राईले जानकारी दिए। राहत वितरण गर्ने सम्पूर्ण जिम्मा वडालाइ दिइए पनि प्रहरीकोमा निरन्तर फोन आइरहेको उनले बताए । धेरै जसो भाडा तथा सडकमा बस्दै आएकाहरु प्रहरीलाइ फोन गर्छन । दैनिक ६,७ जनाले फोन गर्ने गरेको र संख्या बढ्दै गइरहेको राईको भनाइ छ । राहत चाहियो भनेर सयौं कल आइरहन्छनउनले भनेसाँच्चै मर्कामा परेकाहरुको पहिचान गरी खानेकुरा वितरण गर्दै आएकाछौ । लगनखेलमा ६९ जना सडकमा बस्नेहरुलाई खाना खुवाइएको राईले जानकारी दिए। अन्य ४० परिवारलाई राहत दिएको उनले जनाए । राईका अनुसार सम्बन्धि वडामा सम्पर्क गर्दा कुपन दिइसकेको भन्ने गरेका छन्। जुम्ला बाट अध्ययनका लागि काठमाडौ आएका २२ वर्षीय छवि कामीसङ खानेकुरा केही भएन । उनले गृहमन्त्रालयको हट्लाइन नम्बरमा फोन गरे । एकान्तकुनाको गायत्री पेट्रोल पम्प नजिकै मासिक पाँच हजार भाडा तिरर बस्दै आएका उनी न त घर जान सक्छन् । न केही गर्न । सरकारले दिने अपांगता भत्ताबाट गुजारा गरेपपन खानेकुरा सकिएपछि बाध्य भएर गृहमन्त्रालयको नम्बरमा फोन गरेको उनले बताए । प्रहरीले करिब पाँच किलो चामल, दाल दिएपनि बन्दाबन्दी कतिदिन लम्बिने हो ? त्यो सकेपछि के गर्ने भन्ने कुराले उनलाई पिरोल्न छाडेको छैन। कोटेश्वर बहुमुखी क्याम्पसमा १२ कक्षा अध्ययन गर्दै आएका उनले आफू जस्ता दृस्टीबबिहीनलाइ झनै समस्या परेको सुनाए। ललितपुर महानगरपालिले बिहीबारदेखि राहत वितरण सुरु गरेको भए पनि वास्तविक पीडितहरु अझै पहिचान नगरेको उनीहरुले आरोप लगाएका छन् ।"
नाम मात्रको राहत,"जनकपुरधाम : गीता सदाको परिवारमा ६ जना सदस्य छन्। दिनरात गरी दुई छाक मात्रै खाए पनि डेढ किलोभन्दा बढी चामल एक दिनमा पकाउनुपर्छ। तर, उनको परिवारलाई गाउँपालिकाबाट राहतमा अहिलेसम्म मात्र ५ किलो जति चामल दिइएको छ। जम्मा डेढ किलो जति दाल, एक किलो आलु र एउटा नुनको प्याकेट सदा परिवारले पछिल्लो ३ साताको लकडाउनमा राहतवापत पाएका छन्। धनुषाको लक्ष्मीनियाँ गाउँपालिका३ गजरिया टोलको मुसहर बस्तीमा बाँडिएको राहत सामग्री नाममात्रको छ। १५ घरपरिवार रहेको टोलमा कतिपय परिवारलाई राहत दिइएको पनि छैन्। हमरासबके राहत कुछो नै देलकै (हामीलाई राहत केही दिइएन), टोलकी सरिता सदाले गुनासो गर्दै भनिन्, जेकरा नाम लिखाएल है ओकरे भेटतै कहै हैं (जसको नाम लेखाइएको छ त्यसले मात्रै पाउने भन्छन्)। सरिताको झै गुनासो सीतादेवि सदाको पनि थियो। अन्नपूर्णकर्मीलाई हेर्नेबित्तिकै राहत बाँड्नेहरू नै आइपुगेको ठानेर सीताले रिसाउँदै भनिन्, यीनिहरूले गरिबको मजाक बनाएका छन्। बन्दी भनेर नत कहीँ काम गर्न दिएका छन् नत राहत नै। यस्तोमा कसरी बाँच्नु ? टोलमा राहत नपाएकाहरूको गुनासो चर्को थियो। राहत पाएकाहरू पनि असन्तुष्ट थिए। यो चामलको भात लेदो जस्तो हुन्छ, निर्मला सदाले भनिन्, त्यसमा पनि एति थोरै चामलले खिचडी बनाएर छोराछोरीलाई खुवाए पनि एक साता टिक्दैन। ११ सय घरधुरी रहेको वडामा २७३ घरधुरी अति विपन्न र गरिब रहेको भनि वडा कार्यालयले पहिचान गरेको छ। तिनिहरूमध्ये हालसम्म १७३ परिवारलाई राहत बाँडिएको वडा कार्यालयले जनाएको छ। लकडाउनबाट प्रभावित मजदुर, श्रमिक, गरिब तथा आर्थिक रूपमा विपन्न किसानलाई राहत वितरण निर्देशिका२०७६ अनुसार खाद्यान्न राहत वा अनुदान वितरण स्थलमा साबुन, पानी र स्यानिटाइजरको व्यवस्था गर्नुपर्नेछ। तर, स्थानीय स्तरमा वडाले कहीँ पनि साबुन वा स्यनिटाइजरको व्यवस्था गरेका छैनन्। संघीय अर्थमन्त्रालयद्वारा जारी गरिएको असंगठित क्षेत्रमा कार्यरत श्रमिक वर्ग तथा असहायहरूलाई उपलब्ध गराइने राहत सम्बन्धी मापदण्डअनुसार प्रतिपरिवारले राहत स्वरुप चामल १० किलोग्राम, दाल तीन किलो, नुन दुई प्याकेट, खाने तेल दुई लिटर, साबुन चारवटा र चिनी दुई किलो पाउने छन्। तर स्थानीयले पूरा राहत पाएका छैनन्। वडाध्यक्षको घरकै चामल राहतमा बाँडिदै लक्ष्मीनियाँ गाउँपालिका३ वडा कार्यालयको छतमा बिहीबार तीनचार जनाले भुस र किरा लागेको चामल केलाइरहेका थिए। करिब सात आठ बोरा चामल नजिकै राखिएको थियो भने राहत सामग्री बाँड्न ल्याएको झोलामा पनि त्यही चामल राखिएको थियो। वडाभरी राहत बाँड्नका लागि गाउँपालिकाले वडा कार्यालयलाई १५ क्वीन्टल चामल, १८ बोरा दाल, १० बोरा आलु र पाँच बोरा नुन उपलब्ध गराएको हो। तर, वडाअध्यक्ष तेजकुमार यादव भने भुस लागेको चामल केलाउन लगाइरहेका थिए। यस्तो चामल नै बाँड्नु हुन्छ ? भन्ने प्रश्नमा वडाध्यक्ष यादवले भने, यो मेरो घरबाट ल्याएको चामल हो यो म आफ्नै तरिकाले अरु गरिबहरूलाई बाँड्छु। राहत सम्बन्धी मापदण्डअनुसार राहत सामग्री खरिद गर्न वडास्तरमा बनाइएको समितिले सामग्री खरिद गरि वितरण गर्ने उल्लेखित छ। तर, लक्ष्मीनियामा भने वडध्यक्षले घरकै बिग्रिन लागेको चामल राहतको नाममा बाँडिरहेका छन्।"
"मेन मूल्य ५ करोड, नाफा २५ करोड","काठमाडौं : ओम्नी ग्रुपका लागि स्वास्थ्य सामग्री ल्याउन सरकारले चार्टर गरेको नेपाल एयरलाइन्सको जहाजले चैत २० गते २० हजार थर्मल गन पनि ल्याएको प्रहरीले ढिलो सूचना पायो। थाहा पाउँदा ती सामान गायब पारिसकिएका थिए। भन्सारमा हेर्दा सुलभ अग्रवालले ल्याएको खुल्यो। तर, भन्सार तिरिएको थियो १२ सय वटाको मात्र। यसलाई प्रहरीले ठूलै रहस्य ठान्यो। र, तीव्र अनुसन्धान सुरु गर्यो। नाटकीय क्रेता बनेर सुलभसँग डिल गर्यो। बार्गेनिङपछि प्रतिगोटा १५ हजार रुपैयाँमा कुरा मिल्यो। सुलभ आफैं कूटनीतिक प्रयोजनको गाडीमा राखेर सामान पुर्याउन आए। त्यही क्रममा पक्राउ परे। उनले भन्सारमा यसको प्रतिगोटा मूल्य २ अमेरिकी डलर (करिब २३ सय रुपैयाँ) देखाएका छन्। चीनबाट ल्याउँदा पर्ने सरदर मूल्य त्यही हो। त्यस आधारमा उनले २० हजार वटाको बढीमा ५ करोड रुपैयाँ तिरे। प्रहरी अनुसन्धानले भन्छ प्रतिगोटा १५ देखि २२ हजारमा बेचे। १५ हजारलाई नै आधारमूल्य मान्ने हो भने पनि बेचेर ३० करोड रुपैयाँ आउँछ। त्यसबाट २५ करोडभन्दा बढी नाफा हुन्छ। प्रहरी स्रोतका अनुसार उनले करिबकरिब त्यो बेचिसकेका छन्। शंकर ग्रुपका सुलभ अग्रवाल कालोबजारी गर्दागर्दै रंगेहात पक्राउ परेपछि उद्यम क्षेत्रमै हलचल मच्चिएको छ। कोरोना भाइरस (कोभिड १९) मा व्यवसायीले सेवाग्राहीलाई सहयोग गर्नुपर्नेमा उल्टै कालोबजारीमा उत्रिएपछि प्रहरीको ध्यानसमेत उच्च व्यापारिक घरानातिर केन्द्रित भएको छ। यो पनि पढ्नुहोस् : ल्याएको २० हजार थान, भन्सार तिरेको १२ सयको मात्रै उपभोक्ता ऐन आकर्षित हुने, सजायपाँच वर्षसम्म कैद मंगलबार प्रहरीसँग प्रतिगोटा थर्मल गनको १६ हजारमा बार्गेनिङ गरेका अग्रवाल बल्लतल्ल १५ हजारमा मानेका थिए। उनले आफू बस्ने घर बालुवाटारनजिक नक्सालमा ६७ वटा थर्मल गन बिक्री गर्ने डिल गरेपछि प्रहरी टोली उतै पुग्यो। सरकार, प्रशासन, राजनीतिक दल र अन्य उद्यमीसँग राम्रै उठबस गर्ने अग्रवालले आफू प्रहरीको पासोमा पर्छु भन्ने सोचेका थिएनन्। जब प्रहरीले डिल गरेर किन्न पैसा देखाए। तब थर्मल गन हात पर्नेबित्तिकै हामी प्रहरी हौं भनेपछि उनी झल्याँस्स भए। केहीबेर प्रहरी र अग्रवालबीच घम्साघम्सी भयो। अग्रवाल उम्कने कुरै भएन। उनी निरास हुँदै प्रहरी भ्यानमा बसे। प्रहरीले बरामद गरेको ६७ थान थर्मल गन एक व्यापारीसँग लिएको उनले बयान दिएका छन्। तर, प्रहरीसँगको सुरुको डिलमा भने उनले चीनबाट ल्याएको कुरा चुहाइसकेका थिए। अग्रवालले फ्ल्यास कार्गोबाट ल्याइएको उक्त सामान र ओम्नी समूहले ल्याएको करोडौंको स्वास्थ्य सामग्री एउटै विमानबाट नेपाल झरेको सूचना आएअनुसार अपरेसन थालिएको महानगरीय प्रहरी अपराध महाशाखाका एसपी हृदय थापाले जानकारी दिए। अग्रवालले प्रहरीलाई थप केही बताउन चाहेका छैनन्। ठूलो परिमाणको थर्मल गन डिल गर्नेदेखि बिक्रीसम्ममा अग्रवाल आफैं अग्रसर भएकाले पनि प्रहरीलाई थप रहस्य खोतल्न हम्मेहम्मे परिसकेको अनुसन्धानमा संलग्न प्रहरी अधिकृतले बताए। ती अधिकृतले भने, अग्रवाल धेरै चलाख देखिए। उनले चीनबाट ल्याएको ठूलो परिमाणको थर्मल गन बिक्रीमा आफैं जाने र व्यापारीसँग डिल गर्ने गरेको देखियो। चेकमा नभएर क्यासमै कारोबार गरेको पनि पाइयो। काठमाडौंमा उनीआबद्ध संस्थामा समेत हाम्रो निगरानी छ। प्रहरीले अग्रवालको नक्सालस्थित कार्यालय र बालुवाटारस्थित घरमा छापा मार्दा थर्मल गनको स्टक नभेटिएको महाशाखाका प्रवक्ता एसपी मुकेश सिंहले जानकारी दिए। पक्राउ परेलगत्तै अग्रवालले दुई सय पिस थर्मल गन न्युरोडको एक पसलबाट खरिद गरेको बयान दिएका थिए। तर, प्रहरीले प्रमाणले घेरेसँगै उनी निःशब्द बनेको अनुसन्धानमा संलग्न प्रहरी अधिकृतले बताए। ती अधिकृतका अनुसार अग्रवालले छिट्टै करोडौं कमाउने योजनाअनुसार सेटिङमा सामान नेपाल ल्याएको देखिन्छ। तर, अन्य सामान फेला पार्न नसक्दा अनुसन्धानमा थप सकस परेको उनले बताए। एसपी सिंहले भने, तत्काल बरामद सामान र अन्य प्रमाणका आधारमा कालोबजारी ऐनअन्तर्गत म्याद थप गरेका छौं। बाँकी खोज्दै जान्छौं। उनका अनुसार अग्रवालको कल डिटेल हेरेपछि अनुसन्धान फराकिलो हुन सक्छ। मंगलबार पक्राउ परेका अग्रवालले कालोबजारी गर्न प्रयोग गरेको कूटनीतिक गाडी कुनकुन स्थानमा पुगेको सम्बन्धमा समेत प्रहरीले सीसीटीभी मनिटरिङ गर्ने भएको छ। प्रहरी अपरेसनका बेला पनि अग्रवालले सुरुमा दरबारमार्ग बोलाए। दरबारमार्ग पुगेपछि हात्तीसार हुँदै नक्सालस्थित बालमन्दिरमा बोलाएर मात्रै १० लाख रुपैयाँ बुझेर थर्मल गन प्रहरीलाई दिएका थिए। प्रहरी अधिकारीका अनुसार अग्रवालले आफ्ना परिवारलाई समेत थाहै नदिई यो कारोबार गरेको पाइएको छ। उनी महानगरीय प्रहरी वृत्त दरबारमार्गको हिरासतमा छन्। कालोबजारी तथा केही अन्य सामाजिक अपराध सजाय ऐन २०३२ अनुसार बजारमा कृत्रिम अभाव सिर्जना गरी कुनै वस्तु वा सामानको तोकिएभन्दा बढी मूल्य लिएर बिक्रीवितरण गरे त्यस्तो कसुर गर्नेलाई एक वर्ष कैद वा दुई लाख ५० हजार जरिवाना वा दुवै सजाय हुन्छ।"
