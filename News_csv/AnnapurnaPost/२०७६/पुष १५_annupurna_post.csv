शीर्षक,विवरण
सूचनाप्रविधि कानुनको जोखिम,"अन्ततः विवादित सूचना प्रविधि सम्बन्धमा व्यवस्था गर्न बनेको विधेयक संसदीय समितिबाट सहजै पारित भएको छ। विपक्षीका फरक मत पन्छाउँदै संसदीय समितिबाट बहुमतका आधारमा विधेयक पारित भएको हो। विधेयकले कानुनी रूप लिएमा नागरिकका आवाज कुण्ठित हुने आशंका व्याप्त छ। यो कानुनको दुरुपयोग हुनसक्ने र नागरिकले चर्को सजायको भागीदार हुने सम्भावना पनि उत्तिकै छ। विधेयकको दफा ८३ मा विद्युतीय प्रणालीको प्रयोग गरी कसैले कुनै व्यक्तिलाई हैरानी गर्ने, जिस्क्याउने, होच्याउने, हतोत्साहित गर्ने, अपमान गर्ने वा हप्काउनेजस्ता कार्य गरेमा १० लाख रुपैयाँ जरिवाना वा पाँच वर्ष कैद वा दुवै सजाय हुने कडा प्रावधान छ। त्यसअतिरिक्त साइबर आतंक गर्न नहुने, साइबर बुलिङ गर्न नहुने, उपकरण प्रयोग गर्नुअघि अनुमति लिनुपर्नेसमेत राखिएको छ। संसदीय समितिबाट पारित विधेयक संसद्बाट अनुमोदित भएसँगै कानुनको रूप लिनेछ। यद्यपि नागरिकका मौलिक हकअधिकार कुण्ठित हुने सवालमा संसद्ले फेरि त्यसमा संशोधनका निम्ति संसदीय समितिमै फर्काउन पनि सक्छ। तर, यसमा सत्तारूढ दलकै सांसदहरूको भूमिका चाहिन्छ। चर्काे सजाय र जरिवानासहित फौजदारी अभियोग ठहरिने यति कडा कानुन ल्याउँदा जुन किसिमले समाजमा बहस गराउनुपथ्र्यो, त्यो तहको बहस गराइएन। भोलि कानुन लागू भएपछि उजुरी र मुद्दामामिलाका चाङ लाग्ने निश्चित छ। हाम्रा निम्ति सूचना प्रविधि नयाँ प्रयोग हो। धेरैलाई यसमा के लेख्न हुन्छ, के लेख्न हुँदैन भन्ने सामान्य चेतनासमेत छैन। यस्ता प्रकृतिका कानुन प्रस्तावित गर्दा आमतहमा छलफल र बहस गरिनुपर्छ। यसले नागरिक सचेत हुने अवसर पाउँथे। अर्कातिर कानुन निर्माता सांसदहरूसमेत सूचना प्रविधि सञ्जालका प्रभाव र परिणामबारे पूर्णतः जानकार नभएको अवस्था छ। विधेयक हतार पारित गर्न खोज्नुमा कुनै नियत लुकेको छ कि भन्ने आशंका गर्नुपर्ने अवस्था उत्पन्न भएको छ। संघीय संरचनासँगै निर्माण गर्नुपर्ने अनगिन्ती कानुन थाती छन्। मुलुकका निम्ति दीर्घकालीन कानुन निर्माण गर्नभन्दा कडा कानुन बनाएर नागरिकलाई दुःख दिने खालका सोच हावी हुनु दुर्भाग्यपूर्ण छ। यो विधेयकले मूर्तता प्राप्त गरिसकेपछि परिभाषाको अपव्याख्या हुन सक्ने स्थिति छ। अदालती प्रक्रियामा पुग्नुअघि प्रहरी अनुसन्धानकै क्रममा नागरिकले दुःख पाउने निश्चित छ, प्रविधि दुरुपयोगका सन्दर्भमा प्रहरी निरीक्षककै कार्यक्षेत्रभित्र पारिएको छ। सूचना प्रविधिकै सवालमा प्रत्येक प्रदेशमा सूचना प्रविधि अदालत गठन गर्ने व्यवस्थाले राज्यको खर्च बढाउनेछ। हो, कतिपय सन्दर्भमा सूचना प्रविधि सही प्रयोग भएको छैन। सामाजिक सञ्जालबाट व्यक्तिका मानमर्दनका क्रम पनि जारी छन्। सरकारले सूचना प्रविधिसँगै भित्रिएका विकृति नियन्त्रण गर्न यो कानुन ल्याउनुपरेको तर्क दिएको छ। तर शासकीय वृत्तका पात्रहरूबाटै कार्यकर्तालाई अरिङ्गाल बन्न उक्साएको घटना सबैको स्मृतिमै छ। शासन र शासकको चरित्रमाथि नागरिकले प्रश्न उठाउन पाउँछन् तर राज्यले विरोधी र आलोचना आवाज सुन्ने धैर्य गुमाउँदै गएको आभास हुन्छ। सरकारको सामान्य आलोचना गरेकै भरमा सजायको भागीदार बनाउन सक्ने खतरा उत्तिकै छ। राज्य भनेको नागरिकको वास्तविक संरक्षक र अभिभावक हो। अभिभावकको दायित्व तर्साएर शासन गर्ने होइन, विश्वासमा लिने हो। जुन राज्य कडाभन्दा कडा कानुन लगाएर शासन गर्न खोज्छ, त्यस्ता राज्यलाई सभ्यताउन्मुख भन्न र ठान्न मिल्दैन। कानुनद्वारा कठोर सजाय राख्दैमा समस्याको हल निस्कँदैन। अर्कातिर सरकारद्वारा आवेशमा प्रस्तावित जस्तासुकै विधेयक र प्रावधानमा हस्ताक्षर गर्ने काममा संसद् सीमित हुनु हुन्न। जनप्रतिनिधि भएका नाताले पहिला त कुनै कानुनले नागरिकलाई कस्तो असर पार्छ भन्ने सोच्नुपर्छ। यस्ता विषयमा संसद् संवेदनशील नबनेमा शासकीय स्वेच्छाचारी चरित्र नियन्त्रण हुन सक्दैन। त्यसकारण कुनै विधेयकमा हस्ताक्षर गर्नुपूर्व त्यसले पार्न सक्ने सम्भावित प्रभाव र परिणामबारे घोत्लिनु जरुरी छ।"
सूचनाप्रविधि कानुनको जोखिम,"अन्ततः विवादित सूचना प्रविधि सम्बन्धमा व्यवस्था गर्न बनेको विधेयक संसदीय समितिबाट सहजै पारित भएको छ। विपक्षीका फरक मत पन्छाउँदै संसदीय समितिबाट बहुमतका आधारमा विधेयक पारित भएको हो। विधेयकले कानुनी रूप लिएमा नागरिकका आवाज कुण्ठित हुने आशंका व्याप्त छ। यो कानुनको दुरुपयोग हुनसक्ने र नागरिकले चर्को सजायको भागीदार हुने सम्भावना पनि उत्तिकै छ। विधेयकको दफा ८३ मा विद्युतीय प्रणालीको प्रयोग गरी कसैले कुनै व्यक्तिलाई हैरानी गर्ने, जिस्क्याउने, होच्याउने, हतोत्साहित गर्ने, अपमान गर्ने वा हप्काउनेजस्ता कार्य गरेमा १० लाख रुपैयाँ जरिवाना वा पाँच वर्ष कैद वा दुवै सजाय हुने कडा प्रावधान छ। त्यसअतिरिक्त साइबर आतंक गर्न नहुने, साइबर बुलिङ गर्न नहुने, उपकरण प्रयोग गर्नुअघि अनुमति लिनुपर्नेसमेत राखिएको छ। संसदीय समितिबाट पारित विधेयक संसद्बाट अनुमोदित भएसँगै कानुनको रूप लिनेछ। यद्यपि नागरिकका मौलिक हकअधिकार कुण्ठित हुने सवालमा संसद्ले फेरि त्यसमा संशोधनका निम्ति संसदीय समितिमै फर्काउन पनि सक्छ। तर, यसमा सत्तारूढ दलकै सांसदहरूको भूमिका चाहिन्छ। चर्काे सजाय र जरिवानासहित फौजदारी अभियोग ठहरिने यति कडा कानुन ल्याउँदा जुन किसिमले समाजमा बहस गराउनुपथ्र्यो, त्यो तहको बहस गराइएन। भोलि कानुन लागू भएपछि उजुरी र मुद्दामामिलाका चाङ लाग्ने निश्चित छ। हाम्रा निम्ति सूचना प्रविधि नयाँ प्रयोग हो। धेरैलाई यसमा के लेख्न हुन्छ, के लेख्न हुँदैन भन्ने सामान्य चेतनासमेत छैन। यस्ता प्रकृतिका कानुन प्रस्तावित गर्दा आमतहमा छलफल र बहस गरिनुपर्छ। यसले नागरिक सचेत हुने अवसर पाउँथे। अर्कातिर कानुन निर्माता सांसदहरूसमेत सूचना प्रविधि सञ्जालका प्रभाव र परिणामबारे पूर्णतः जानकार नभएको अवस्था छ। विधेयक हतार पारित गर्न खोज्नुमा कुनै नियत लुकेको छ कि भन्ने आशंका गर्नुपर्ने अवस्था उत्पन्न भएको छ। संघीय संरचनासँगै निर्माण गर्नुपर्ने अनगिन्ती कानुन थाती छन्। मुलुकका निम्ति दीर्घकालीन कानुन निर्माण गर्नभन्दा कडा कानुन बनाएर नागरिकलाई दुःख दिने खालका सोच हावी हुनु दुर्भाग्यपूर्ण छ। यो विधेयकले मूर्तता प्राप्त गरिसकेपछि परिभाषाको अपव्याख्या हुन सक्ने स्थिति छ। अदालती प्रक्रियामा पुग्नुअघि प्रहरी अनुसन्धानकै क्रममा नागरिकले दुःख पाउने निश्चित छ, प्रविधि दुरुपयोगका सन्दर्भमा प्रहरी निरीक्षककै कार्यक्षेत्रभित्र पारिएको छ। सूचना प्रविधिकै सवालमा प्रत्येक प्रदेशमा सूचना प्रविधि अदालत गठन गर्ने व्यवस्थाले राज्यको खर्च बढाउनेछ। हो, कतिपय सन्दर्भमा सूचना प्रविधि सही प्रयोग भएको छैन। सामाजिक सञ्जालबाट व्यक्तिका मानमर्दनका क्रम पनि जारी छन्। सरकारले सूचना प्रविधिसँगै भित्रिएका विकृति नियन्त्रण गर्न यो कानुन ल्याउनुपरेको तर्क दिएको छ। तर शासकीय वृत्तका पात्रहरूबाटै कार्यकर्तालाई अरिङ्गाल बन्न उक्साएको घटना सबैको स्मृतिमै छ। शासन र शासकको चरित्रमाथि नागरिकले प्रश्न उठाउन पाउँछन् तर राज्यले विरोधी र आलोचना आवाज सुन्ने धैर्य गुमाउँदै गएको आभास हुन्छ। सरकारको सामान्य आलोचना गरेकै भरमा सजायको भागीदार बनाउन सक्ने खतरा उत्तिकै छ। राज्य भनेको नागरिकको वास्तविक संरक्षक र अभिभावक हो। अभिभावकको दायित्व तर्साएर शासन गर्ने होइन, विश्वासमा लिने हो। जुन राज्य कडाभन्दा कडा कानुन लगाएर शासन गर्न खोज्छ, त्यस्ता राज्यलाई सभ्यताउन्मुख भन्न र ठान्न मिल्दैन। कानुनद्वारा कठोर सजाय राख्दैमा समस्याको हल निस्कँदैन। अर्कातिर सरकारद्वारा आवेशमा प्रस्तावित जस्तासुकै विधेयक र प्रावधानमा हस्ताक्षर गर्ने काममा संसद् सीमित हुनु हुन्न। जनप्रतिनिधि भएका नाताले पहिला त कुनै कानुनले नागरिकलाई कस्तो असर पार्छ भन्ने सोच्नुपर्छ। यस्ता विषयमा संसद् संवेदनशील नबनेमा शासकीय स्वेच्छाचारी चरित्र नियन्त्रण हुन सक्दैन। त्यसकारण कुनै विधेयकमा हस्ताक्षर गर्नुपूर्व त्यसले पार्न सक्ने सम्भावित प्रभाव र परिणामबारे घोत्लिनु जरुरी छ।"
प्रदेशका आयोग ठप्प,"जनकपुरधाम प्रदेश २ सरकारद्वारा गठित विभिन्न आयोग ठप्प भएका छन् । पदाधिकारी, कर्मचारी, ऐनकानुन र भौतिक पूर्वाधार अभावले आयोग कामविहीन बनेका हुन् । नीति तथा योजना आयोगका उपाध्यक्ष डा हरिवंश झालाई प्रदेश सरकारले २०७६ भदौ २२ गते बर्खास्त गर्यो । उनको ठाउँमा डा भोगेन्द्रकुमार झा नियुक्त भएका छन् । हरिवंशलाई हटाएको एक महिना नबित्दै प्रदेश सरकारले आयोगका चारै सदस्य हटाएको थियो । चार महिनासम्म पदाधिकारी नहुँदा नीति आयोगलाई कार्यसम्पादनमा समस्या भएको छ । उपाध्यक्ष झालाई एक्लै आयोगका काम सम्हाल्न हम्मे परेको छ । आयोगमा कर्मचारी पनि छैनन् । एकजना उपसचिव र दुईजना कर्मचारीका भरमा जेनतेन काम भइरहेको उपाध्यक्ष झा बताउँछन् । पदाधिकारी चयन नहुँदा गाह्रो भएको छ, झाले भने, मैले सरकारसँग पदाधिकारी र कर्मचारी गरेको छु । चाँडै पदपूर्ति हुने आश्वासन पाएको छु । आयोगमा ४९ जना कर्मचारी दरबन्दी छ । हाल तीनजना मात्र कार्यरत छन् । प्रदेश २ मन्त्रिपरिषद्को ६ वैशाख २०७५ मा बसेको बैठकले डा झालाई आयोग उपाध्यक्ष र सदस्यमा मोहनलाल चौधरीलाई नियुक्त गरेको थियो । तीन पदाधिकारीको नियुक्तिको ६ महिनापछि दुईजना र त्यसको ६ महिनापछि एकजनाको नियुक्ति गरिएको थियो । राजपा सिफारिसमा राजपाकै केन्द्रीय सहमहामन्त्री डा सुरेन्द्रकुमार झा र महासचिव राजकुमार लेखी आयोग सदस्यमा नियुक्ति भएका थिए । यस्तै समाजवादी पार्टीनिकट डा वैद्यनाथ महतोलाई आयोग सदस्यमा नियुक्ति गरियो । हरिवंश झा उपाध्यक्ष भई पूर्णता पाएको नीति आयोगमा चार महिना नबित्दै फेरि फेरबदल भयो । उपाध्यक्षमा डा भोगेन्द्र झालाई शपथ ग्रहण गराएको एक महिना नबित्दै पुराना चार सदस्यलाई पनि सरकारले हटाएको थियो । पुराना सदस्य हटाए पनि नयाँ नियुक्त भएका छैनन् । पदाधिकारी र कर्मचारी अभावमा आयोगले महत्वपूर्ण काम गरेको झा बताउँछन् । पहिलो पञ्चवर्षीय योजनाको आधारपत्र तयार गरिएको उनले जानकारी गराए । प्रदेशको डेमोग्राफिक प्रोफाइल पनि तयार गरिएको छ । यसका साथै आयोगले प्रोजेक्ट बैंक बनाउने काम गरिरहेको उपाध्यक्ष झाले बताए । जसमा पर्यटन, उद्योग र कृषिसम्बन्धी योजना संकलन भइसकेको छ । भौतिक, पूर्वाधारलगायतका योजनातर्फ पनि काम भइरहेको उनले बताए । प्रदेश लोकसेवा आयोग पनि समस्यामा छ । कर्मचारी तथा विज्ञ अभाव र कानुनी जटिलताले आयोगको कामकारबाही प्रभावकारी बनाउन सकिएको छैन । २०७६ भदौ २२ गते प्रदेश लोकसेवा आयोगको अध्यक्ष पदमा सुरेन्द्र यादवले पद तथा गोपनीयताको शपथ लिएका थिए । उनी नियुक्त भएको दुई महिनापछि महारुद्र झा र डा सुजाता देव सदस्यमा नियुक्त भए । लोकसेवा आयोग गठन भए पनि कर्मचारीको पद स्वीकृत नभएको हुँदा विभिन्न मन्त्रालयबाट काजमा १३ जना कर्मचारी कार्यरत छन् । आयोगको कार्यसम्पादनका लागि ७० जना कर्मचारी चाहिने अधिकृत गंगेश झा बताउँछन् । झा भन्छन्, आयोगको प्रस्तावित सञ्चालन र मर्मतको आवश्यक कारबाही तथा स्वीकृतिका लागि सम्बन्धित कागजातसहित मुख्यमन्त्री तथा मन्त्रिपरिषद् कार्यालयमा अनुरोध गरेका छौं । आयोगलाई काममा ल्याउन कार्यविधि ऐन, २०७६ तथा प्रदेश लोक सेवा आयोग नियमावली २०७६ निर्माण गर्न मुख्यमन्त्री कार्यालयमार्फत आन्तरिक मामिला तथा कानुन मन्त्रालयलाई अनुरोध गरिएको झाले बताए । उनले भने, कानुनी जटिलता समाप्त भएपछि मात्र प्रदेश तथा स्थानीय तहका रिक्त पदमा विज्ञापन गर्न आयोग सक्षम हुनेछ । ००० प्रदेश लोकसेवा आयोगका अध्यक्ष सुरेन्द्र यादव र प्रदेश नीति अयोगका उपाध्यक्ष डा भोगेन्द्र झा । अन्नपूर्ण । प्रदेश २ नीति अयोग ।"
दुई सैनिकबीच यौन वर्जित,"काठमाडौं : सर्वोच्च अदालतले सैन्यसेवाभित्र सहमतिमा पनि यौनसम्पर्क राख्न नपाइने फैसला सुनाएको छ। यौनसम्पर्क, यौनशोषण र जबर्जस्ती करणी आरोपमा मुछिएका सैनिकको पदबहाली, पेन्सन, भत्तालगायतका सुविधा खोसिने भएको छ। दुई सैनिकबीच भएको यौन प्रकरणमा जंगी अड्डाले कारबाही गरेपछि सर्वोच्च पुगेको एक विवादमा यस्तो फैसला आएको हो। फैसलाले यौन प्रकरणमा मुछिएका सैनिकविरुद्धको कारबाहीमा सेनाको इन्वायरी बोर्ड, सैनिक विशेष अदालत र समरी जनरल सैनिक अदालतको अधिकार क्षेत्रलाई थप बलियो पार्ने देखिएको छ। चण्डीदल गणका सहसेनानी भूपेन्द्र खड्का र एक महिला सैनिक कर्मचारीबीच अनुचित यौन सम्बन्धका कारण पदमुक्तिको कारबाहीपछि विवाद सर्वोच्च पुगेको थियो। उनीहरूलाई जंगी अड्डाबाट बर्खास्तीको कारबाहीपछि सैनिक अधिकृत खड्काले सहमतिमा यौनसम्पर्क भएको जिकिर गर्दै सर्वोच्चमा रिट दिएका थिए। यौन प्रकरणमा मुछिने सैनिक महिला वीरेन्द्र सैनिक अस्पतालमा तल्लो तहमा कार्यरत हुन्। मुलुकी ऐन, दण्ड सजायको १ नं ले सहमतिमा भएको यौनसम्पर्कका विषयमा सजायको भागीदार नहुने व्यवस्था गरेको भनाइ खड्काको थियो। आफूलाई सुनवाइको मौका नदिई सजाय तोकिएकाले पद बहालीसहित भत्ता, सुविधा, पेन्सनलगायका सुविधा दिलाउन सर्वोच्चसँग माग थियो। समरी सैनिक जनरल अदालतबाट २०६९ पुस ५ गते र सैनिक विशेष अदालतबाट २०७० असोज ४ गते खत्रीलाई पदमुक्त गर्ने फैसला भएको थियो। त्यसपछि उनी मुद्दा अवधिदेखिकै तलबभत्ता पाउनुपर्ने र सहसेनानी पदमा बहाली हुनुपर्ने माग गर्दै सर्वोच्च पुगेका थिए। जंगी अड्डाले उक्त प्रकरणमा सर्वोच्चलाई लिखित जवाफ पठाउँदै सैनिक अदालत र सैनिक विशेष अदालतबाट गरिएका कारबाहीउपर असाधारण अधिकार क्षेत्र प्रयोग गरी रिट क्षेत्रमा प्रवेश नगर्न अनुरोध गरेको थियो। सर्वोच्चका न्यायाधीश सपना प्रधान मल्ल र पुरुषोत्तम भण्डारीको संयुक्त इजलासबाट सोमबार सार्वजनिक पूर्ण फैसलामा सैनिक संगठन एक कडा (फलामे) अनुशासनमा बस्नुपर्ने प्रकृतिको संगठन रहेको उल्लेख छ। आन्तरिक सुरक्षा कायम गर्न पनि सैनिकहरुलाई कडा अनुशासनमा राखिनु स्वाभाविकै हुन्छ। सैनिक संगठनलाई अनुशासनमा राख्ने उद्देश्यले नै सैनिक कसुर र सैनिक अनुशासनसम्बन्धी व्यवस्था गरिएको हुन्छ, सर्वोच्चले भनेको छ, राज्यको सार्वभौमसत्ता र अखण्डता रक्षा गर्ने गहन जिम्मेवारी बोकेको राष्ट्रिय सेनामा यस प्रकारको सैनिक अनुशासन हुनुको विकल्प छैन। अन्तर्राष्ट्रिय अभ्यास पनि यही हो। यस परिप्रेक्ष्यमा दुई सैनिकबीच भएको यौनजन्य क्रियाकलाप सैनिक आचरण अनुशासनकै विषयभित्र पर्ने देखिन्छ। माथिल्लो अधिकृतबाट तल्लो स्तरका सैनिक कर्मचारी दबाब र प्रभावमा यौन शोषणमा पर्न सक्ने आशंकासमेत सर्वोच्चले उब्जाएको छ। आफ्नो पदीय प्रभावमा पारी अफिसर स्तरको सैनिकले तल्लो तहको महिला सैनिकसँग यौनसम्बन्ध राख्ने सहमतिलाई अनुचित प्रभावमा पारी लिएको सहमति भनी बुझ्नुपर्ने हुन्छ, सर्वोच्चले भनेको छ। सेनाले दुई सैनिकबीचको यौनसम्पर्कका बिषयमा इन्क्वायरी बोर्ड गठनमार्फत अनुसन्धान गरिएको थियो। सैनिक र प्रहरी अनुसन्धानले यौनसपर्कका कारण सैनिक महिलाले गर्भधारण गरेको प्रतिवेदनसमेत दिएको थियो।"
भारतलाई फेरि ताकेता गरिने,"काठमाडौं : सरकारले कालापानी, लिपुलेक र लिम्पियाधुरा क्षेत्र अतिक्रमणका विषयमा परराष्ट्र सचिवस्तरीय वार्ताका लागि भारतलाई दोस्रो पटक पत्राचार गर्ने भएको छ। माघभित्रै परराष्ट्र सचिवस्तरीय वार्ताका लागि प्रस्तावको तयारी भएको हो। २०७१ साउनमा गर्ने भनिएको सचिवस्तरीय वार्ता अहिलेसम्म भएको छैन। भारतले नयाँ राजनीतिक नक्सा सार्वजनिक गरेपछि कात्तिक अन्तिममा सीमा अवलोकन टोली बनाएर स्थलगत रिपोर्ट र नापी विभागको नयाँ नक्सासहित नेपालले परराष्ट्र सचिवस्तरीय वार्ताका लागि तयारी गरेको थियो। सुस्ताबाहेक स्थलगत अवलोकन भएको छैन। स्थलगत रिपोर्टसँगै नयाँ नक्सासहित माघमा वार्ता गर्ने परराष्ट्रको तयारी छ। भारतले तिथि अस्वीकार गर्दै वार्ताबाटै समाधान गर्ने पत्र पठाएको थियो। भारतको जवाफपछि हामी अर्को तिथिको गृहकार्यमा छौं, परराष्ट्रमन्त्री प्रदीप ज्ञवालीले सोमबार मन्त्रालयमा आयोजित कार्यक्रममा भने, सीमा समस्या समाधान गरी हाम्रो भूभाग फिर्ता ल्याउनैपर्छ। उनले भने, सीमाको विषय इतिहासले हामीलाई बोकाइदिएको जिम्मेवारी हो, थाती रहेको विषय हो। उनले कूटनीतिक ढंगले समस्याको हल खोज्दा राम्रो हुने भएकाले त्यसमा जोड दिएको प्रस्ट पारे। भारतले नेपाली भूमि कालापानी क्षेत्रलाई समावेश गरी नक्सा सार्वजनिक गरेको विषय सञ्चारमाध्यममा सार्वजनिक भएपछि सरकारले कालापानी क्षेत्र नेपालको भएको र यससम्बन्धी विवाद अन्त्यका लागि वार्ता गर्न आग्रह गर्दै थर्ड पर्सन नोट (कूटनीतिक पत्र) पठाएको थियो। भारतले नोटमा एक महिनापछि जवाफ पठाउँदै समस्या समाधान वार्ताबाटै गर्ने भन्दै आशय खुलाएपछि परराष्ट्रमन्त्री सकारात्मक देखिएका हुन्। भारत सीमा समस्या समाधानका पक्षमा रहेको बुझाइ परराष्ट्रमन्त्री ज्ञवालीको छ। अब भारतसँग छिटो वार्ताका लागि पहल हुन्छ, ज्ञवालीले भने, वार्ता सुरु भएसँगै सडकमा सुनिएका असन्तुष्टि र आलोचना मत्थर हुनेछन्। उनले हतार गरिरहँदा भारतीय राजदूत छैनन्। मंगलबारदेखि भारतीय राजदूत मञ्जीवसिंह पुरी कार्यकाल पूरा गरी स्वदेश फर्केका छन्। डा अजय कुमारले कार्यवाहकको राजदूतको जिम्मेवारी सम्हालेका छन्। मन्त्री ज्ञवालीले अर्को प्रसंगमा यस वर्ष दुवै छिमेकीसँग सार्थक आर्थिक साझेदारीको जग बसाउन सफल भएको बताए। नेपालमा पेट्रोलियम पाइपलाइन विस्तार हुनुले भारतसँगको मित्रता झन् गाढा भएको उनको तर्क थियो। चीनका राष्ट्रपति सी चिनफिङको नेपाल भ्रमणले पनि नेपाल र चीनबीचको सम्बन्ध उचाइमा पुगेको दाबी उनको छ। अन्य मुलुकसँग पनि कूटनीतिक सम्बन्ध प्रगाढ हुँदै नेपाल विश्वमा देखिन थालेको पनि मन्त्री ज्ञवालीले बताए। एमसीसी पारित हुन्छ परराष्ट्रमन्त्री ज्ञवालीले अमेरिकी सहयोग मिलिनियम च्यालेन्ज कर्पोरेसन (एमसीसी) सम्झौताको आधिकारिक धारणा परराष्ट्र मन्त्रालयले मात्र दिन सक्ने प्रस्ट्याए। यथार्थ नबुझ्नेहरूले विवादमा ताने पनि त्यो संसद्बाट पारित हुने निश्चित रहेको उनकोभ भनाइ छ। लोकतन्त्रमा फरक मतलाई सम्मान गर्ने प्रचलन छ। तर गलत मनसायमा फरक मत आउनु दुःखद हो, उनले भने, एमसीसी गलत हो भन्नुमा कुनै अधारतुक छैन। हामीले संसद्मा पेस गरिसकेका छांै, पारित हुन्छ। त्यसमा सरकार टसमस हुँदैन। एमसीसीबारे सत्तारुढ दलभित्रै विवादबारेको जिज्ञासामा उनले भने, एमसीसी इन्डो प्यासिफिक रणनीतिको अंग होहोइन भन्दा पनि त्यसले फाइदा हुने वा नहुने के हो त्यो हेरेर टिप्पणी गर्न आवश्यक छ। गरिबी घटाउन तथा दिगो सामाजिकआर्थिक विकासका लक्ष्य हासिल गर्न एमसीसी अपरिहार्य छ। हामीले नै छनोट गरेको क्षेत्रमा अमेरिकाले सहयोग गरेको हो। यो यूएसएआईडीमार्फत आउने सहयोगजस्तो होइन। ऊर्जा तथा यातायात क्षेत्रको आयोजना कार्यान्वयनका लागि अमेरिकाले एमसीसी कम्प्याक्टअन्तर्गत ५७ अर्ब रुपैयाँ अनुदान र नेपालले १३ अर्ब रुपैयाँ राखेर काम गर्ने सम्झौता सेप्टेम्बर २०१७ मा भएको हो। ४०० किलोभोल्ट क्षमताको ३१८ किलोमिटर लामो प्रसारण लाइन तथा सीमापार प्रसारण र तीन उच्च क्षमतायुक्त सबस्टेसन निर्माणमा केन्द्रित आयोजना र तीन सय किमि सडक मर्मत हुने सहमति छ। यस्तो महŒवपूर्ण सहयोगलाई चीनको बीआरआईसँग जोड्नु उचित हुँदैन। बीआरआईको परियोजना छुट्टै ढंगले अघि बढेको छ, उनले भने। कूटनीतिमा सफलता चुम्यौं एक वर्षमा २७ उच्चस्तरीय भ्रमण गराएर कूटनीतिलाई बाहिर सुनिने र देखिने बनाएको उल्लेख गर्दै सरकार सफल रहेको दाबीसहितको प्रतिवेदन परराष्ट्रले सार्वजनिक गरेको छ। प्रतिवेदनअनुसार सम्पन्न उच्चस्तरीय भ्रमणमध्ये २० नेपालबाट विदेश र ७ विदेशबाट भएका छन्। सन् २०१५ देखि परराष्ट्रले प्रतिवेदन बनाउने गरेको छ। मन्त्रालयले वार्षिक प्रतिवेदनलाई नै कूटनीतिक सफलताको सूचकका रूपमा प्रस्तुत गरेको छ। प्रतिवेदन सार्वजनिकपछि मन्त्री ज्ञवालीले पछिल्लो आर्थिक वर्षमा नेपालको वैदेशिक तथा कूटनीतिक सम्बन्ध उच्चस्तरमा पुर्याउन सफल भएको दाबी गरे। ६ नयाँ मुलुकसँग कूटनीतिक सम्बन्ध स्थापना भएको र अन्तर्राष्ट्रियक्षेत्रीय मञ्चमा नेपालको उपस्थितिले सम्बन्ध उचाइमा पुगेको दाबी मन्त्री ज्ञवालीको छ। दक्षिण एसिया महाशाखा प्रमुख सहसचिव यज्ञबहादुर हमालको संयोजकत्वमा बनेको पाँच सदस्यीय टोलीले प्रतिवेदन तयार पारेको हो। प्रतिवेदनले परराष्ट्रको गतिवधिलाई बुझ्न र सहकार्यका नयाँ आयाम थाहा पाउन सघाउँछ, सहसचिव हमालले भने।"
भ्रमण वर्षको स्वागत गर्ने राजदूत यान्छीको शैली (तस्बिर),"काठमाडौं : नेपालका लागि चिनियाँ राजदूत होउ यान्छीले नेपाल भ्रमण वर्ष २०२० लाई स्वागत गरेकी छिन।उनले मंगलबार सामाजिक संजाल ट्वीटरमा आफ्ना ४ सुन्दर तस्बिर सेयर गर्दै भ्रमण वर्षको सफलताको शुभकामना दिएकी छिन्। राजदूत यान्छीले ट्वीटमा लेखेकी छिन, 'प्राकृतिक सौन्दर्यले सदैव भित्री मनलाई छुन्छ। विविधता, इतिहास र प्राकृतिक सौन्दर्यले भरिपूर्ण सुन्दर नेपाल साच्चिकै घुम्न लायक छ।' उनले संस्कृति, पर्यटन तथा नागरिक उड्ययनमन्त्री योगेशकुमार भट्टराईलाई मेन्सन गर्दै आफ्ना चारवटा तस्बिर पोस्ट गरेकी छिन्।"
उल्टोबाट बाह्रखरी पढ्न नजान्दा विद्यार्थी कुटिए,"बैतडी : बैतडीमा एक विद्यालयका ९ विद्यार्थीलाई शिक्षकले कुटपिट गरेका छन्। उल्टोबाट बाह्रखरी पढ्न नजानेको भन्दै कक्षा सातका ९ जनालाई शिक्षकले कुटपिट गरेका हुन्। सुर्नया गाउँपालिका ३ बाँसस्थित विश्वेश्वर आधारभूत विद्यालयका विद्यार्थीलाई कुटपिट गरिएको हो। आइतबार कुटपिट गरिएको भएपनि मंगलबार मात्रै सो घटना सार्वजनिक भएको हो। कुटपिट गरिएका विद्यार्थीको जिल्ला अस्पतालमा स्वास्थ्य परीक्षण गरिएको छ। खुट्टामा लट्ठीले हानेको निलडाम देखिएको जिल्ला अस्पतालका डाक्टर वसन्तराज जोशीले जानकारी दिए। ससाना बालबालिका हिजो अस्पतालमा पुगेका थिए। गहिरो चोट नभए पनि खुट्टामा निलडाम छ, उनले भने, हामीले समान्य उपचार गरेर पठाएका छौं। शिक्षकको कुटपिटबाट घाइते हुनेमा कक्षा ७ मा अध्ययनरत शोभा विष्ट, पुष्पा विष्ट, भागरथी विष्ट, निर्मला विष्ट, कविता विष्ट, दिनेश विष्ट, दीपक विष्ट, माया विष्ट र गणेश विष्ट रहेका छन्। कुटपिटपछि स्वास्थ्य परीक्षण गराएको वडा नम्बर ३ का वडा सदस्यसमेत रहेका अभिभावक दानसिंह विष्टले बताए। विद्यालयका प्रधानाध्यापक प्रताप लोहरा, शिक्षक दीपक भट्ट र घुम्रा भाटले कुटपिट गरेको विष्टले आरोप लगाए। हामीले विद्यालयमासमेत बसेर कुटपिटका विषयमा छलफल गर्यौं, उनले भने, बालबालिकालाई कुटपिट गरेकाले स्वास्थ्य परीक्षण गर्न जिल्ला अस्पताल पुगेको हुँ। प्रधानाध्यापक लोहारले भने आफूले कुटपिट नगरेको बताए। अन्य दुई शिक्षकले समान्य सम्झाउन खोजेको उनको भनाइ छ। पूर्वाग्राही हिसाबले मलाई फसाउन खोजिएको छ। हामीले विद्यालयको बिदा भएपछि थप कक्षा सञ्चालन गरिरहेका थियौं, उनले भने, कक्षामा चकचक गर्ने एकदुई विद्यार्थीलाई शिक्षक साथीहरुले समान्य सम्झाएको हो। घटना ठूलो बनाउन खोजिएको छ। कुटपिटको मुद्दा न्यायिक समितिले हेर्ने भएकाले त्यहाँ जान सुझाव दिएको जिल्ला प्रहरी कार्यालयका प्रवक्ता प्रहरी निरीक्षक गौरीप्रसाद जैशीले जानकारी दिए। पीडितले किटानी जाहेरी दिए पक्राउ गरेर अनुसन्धान अगाडि बढाउने प्रहरी नायव उपरीक्षक डिल्लीनारायण पाण्डेको भनाइ छ।"
बेचबिखनमा परेका २ हजार ८ सय ६७ जनाको उद्दार,"काठमाडौं : सन् २०१९ मा मानव बेचबिखनमा परेका २ हजार ८ सय ६७ जनाको उद्दार माइती नेपालले गरेको छ । सन् २०१९ को जनबरीदेखि डिसेम्बरसम्म नेपाल,भारत सीमा तथा अन्य देशबाट बेचिएका लगभग ३ हजार मानिसको उद्दार गरिएको हो । दिन प्रतिदिन बढ्दै गएको मानव बेचबिखन तथा ओसारपसारले विकराल रूप लिन थालेको माइती नेपालका अध्यक्ष विश्वराम खड्का बताउँछन् । मंगलबार माइती नेपालमा भएको एक कार्यक्रममा बोल्दै उनले माइती नेपालले सन् २०१९ को जनबरीदेखि डिसेम्बरसम्म महिला तथा बालबालिका लगायत अन्य हिंसामा परेका व्यक्तिहरूको हकमा विभिन्न कार्य गरेको बताए । उनले नेपाल भारत सिमानाबाट २ हजार ४ सय ८५ जना, भारतबाट बेचबिखनमा परि श्रम तथा यौन शोषणमा रहेका ३ सय २२ जना, खाडीबाट १६ जना र आन्तरिक बेचबिखनबाट ४४ जना उद्धार गरेको जानकारी दिए । खोजतलास तथा उद्धारका लागि १ हजार ८ सय ६७ निवेदन परेकोमा ४ सय ३५ जनालाई फेला पारेको उनले बताए । यस्तै १ हजार ३ सय ८४ जनालाई नेपाल भारतको सीमा नाकाबाट परामर्श दिइ सुरक्षित घर फर्काइएको र २ लाख ४८ हजार ६ सय ४३ वटा यातायातका साधनमा निगरानी गरेको उल्लेख गरे ।"
किसानको लाखौं कुम्ल्याएर कम्पनी नै बन्द,"बेंसीसहर : कृषि तथा पशुपालनमा सहयोग गर्ने नाममा एक कृषि कम्पनीले लमजुङका हजारौं किसानलाई ठगेको छ । एशोसियसन अफ एग्रीकल्चरले जिल्लाका विभिन्न स्थानका चार हजार बढी किसानलाई ठगेको हो । १४ पुस २०७४ मा सदरमुकाम बेंसीसहरमा कार्यालय स्थापना गरेको सो कम्पनीले दुई वर्षको अवधीमा ४ हजार किसानसँग करिब ७० लाख रुपियाँ ठगेर भागेको हो। तरकारी तथा अन्नबालीको बिउविजन, बनस्पतीका विरुवा, कुखुराका चल्ला, उन्नत बाख्रा तथा भैंसीपालनमा सहयोग गर्ने नाममा कम्पनीले किसानसँग रकम उठाएको थियो। स्थानीय पत्रिकामा १० जना कर्मचारी माग गरेको सूचना प्रकाशन गरी ५० जना कर्मचारी भर्ना गरेको कम्पनीले गाउँ गाउँमा पुगेर कृषक समूह गठन गरेको थियो । १० जना बराबर एउटा समूह बनाई ४ हजार किसान गोलबन्द गरेको कम्पनीले प्रतिव्यक्ति ५ सयका दरले रकम उठाएको थियो। सोही किसानलाई अगरउड, रुद्राक्ष, मलेसियन साल तथा बुद्धचित्तका बिरुवा, तरकारीका विउविजन वितरण गर्ने भन्दै थप १ हजार पाँचसय रुपैयाँका दरले रकम उठाएको थियो। उनै किसानलाई समय समयमा बिउविजन, बिरुवा तथा पशु सहयोगको नाममा रकम उठाइएको थियो । कम्पनीको कार्यालय स्थापना भएपछिको एक वर्षमा केही सिमित किसानलाई बिरुवा र तरकारी बिउ वितरण गरिएको थियो । 'हामीलाई १५ वटाका दरले बिरुवा दिन्छौं भनेर पैसा लगेका थिए, मस्र्याङ्दी गाउँपालिका ९ कि किसान अम्बिका कुइँकेलले भनिन्, '२ वटा बिरुवा दिएपछि फर्किएर आएनन्।' कम्पनीको बेंसीसहर शाखाकी कर्मचारी शर्मिला घिमिरेले किसानसँगै कर्मचारीलाई पनि ठगेर कम्पनीका प्रमुख भागेको बताइन् । 'गाउँगाउँ डुलेर किसानलाई गोलबन्द गर्यौं । बिरुवा र तरकारी खेतीमा सहयोग हुन्छ भनेर आश्वासन दियौं, तर हामीलाई नै झुक्काएर प्रमुख बेपत्ता भए,' घिमिरेले भनिन्, 'अहिले हामी गाउँ फर्किएर दिदीबहिनीको अगाडी मुख देखाउन सकेका छैनौं ।' उनले आफूहरुले पटकपटक प्रयास गर्दा पनि कम्पनीका अध्यक्षदेखि प्रमुखसँग सम्पर्क गर्न नसिकएको बताइन् । उनले जिल्लामा कार्यरत कर्मचारीले एक वर्षदेखि तलबसमेत नपाएको बताइन्। सोही कम्पनीमा कार्यरत कर्मचारी सपना घिमिरेका अनुसार स्थायी कर्मचारीलाई मासिक १५ हजार, १ हजार पाँचसय भत्ता र दुईसय मोबाइल खर्च तोकिएको थियो । करार कर्मचारीलाई १० हजार तलब तोकिएको थियो। बाँकेको कोहोलपुरमा मुख्य कार्यालय रहेको भनिएको सो कम्पनीको लमजुङ शाखामा मीना गुरुङ श्रेष्ठ प्रमुख थिइन् । उनी २२ चैत २०७५ बाट फरार छिन् । जिल्ला समन्वय समितिबाट कृषिमा काम गर्ने अनुमति लिएर कम्पनीले बेंसीसहरमा शाखा खोलेको थियो । सो शाखाको बेंसीसहर नगरपालिकाका प्रमुख गुमानसिंह अर्यालले उद्घाटन गरेका थिए । शाखा खोलेपछि जिल्लाको क्होँलासोँथर गाउँपालिका बाहेक अन्य ७ वटा स्थानीय तहमा किसानको समूह गठन गरिएको थियो । समूहमा धेरैजसो महिला सहभागी छन् । सो कम्पनीले बाख्राका पाठीका लागि १० हजार, पाठा लागि १२ हजार, भैंसीका लागि ७० हजार र कुखुराको चल्लाका लागि एकसय रुपैयाँका दरले किसानसँग रकम उठाएको थियो । 'हामीले किसानलाई मनाएर रकम उठाउँदै कार्यालयमा बुझाउँदै गर्यौं,' कम्पनीकी कर्मचारी लक्ष्मी दुलालले भनिन्, 'किसानको रकम कुम्ल्याएर हाकिम सम्पर्कविहीन भए।' कम्पनीका मुख्य व्यक्ति फरार हुँदा किसान र कर्मचारीसँगै कार्यालय रहेको घरबेटी पनि ठगिएका छन् । घरबेटी कुमार पराजुलीले १४ महिनादेखि घरभाडा नपाएको बताए । 'मासिक  हजार भाडा दिने सर्तमा कोठा लिएका थिए, उनले भने, '१४ महिनादेखि भाडा पाएको छैन् । अहिले कार्यालयमा ताला लगाइदिएको छु।' किसान र आफूहरु ठगिएको बारे प्रहरी प्रशासन र जनप्रतिनिधिलाई जानकारी गराएपनि सुनुवाई नभएको पीडित कर्मचारी बताउँछन् । सो कम्पनीले लमजुङ जस्तै ६६ जिल्लाका किसानलाई ठगी गरेको कर्मचारी बताउँछन् । सो कम्पनीका सञ्चालक गणेशदत्त भट्ट, कार्यक्रम संयोजक राजेश चौधरी, माया गुरुङ, शाखा प्रमुख मीना गुरुङ श्रेष्ठको मोबाइल स्वीच अफ छ।"
आधाकिलो सुनसहित भारतीय नागरिक पक्राउ,काठमाडौं : त्रिभुवन अन्तर्राट्रिय विमानस्थलबाट आधाकिलो सुनसहित एक भारतीय नागरिक पक्राउ परेका छन् । सुन मलद्वारमा लुकाएर ल्याएको अवस्थामा भारत महाराष्ट्रका हरेराम सुनिल पक्राउ परेको महानगरीय प्रहरी कार्यलय रानीपोखरीका प्रवक्ता श्यामलाल ज्ञवालीले जानकारी दिए । उनको बारेमा थप अनुसन्धान भइरहेको प्रवक्ता ज्ञवालीले जानकारी दिए ।
१० तस्बिरमा तमु ल्होसार,काठमाडौं : गुरुङ समुदायको नयाँ वर्ष तमु ल्होसार आज धुमधामका साथ मनाइदै छ। 'ल्हो' को अर्थ वर्ष र 'सार' को अर्थ फेरिनु भएकाले वर्ष फेरिने दिनलाई 'तमु ल्होसार' भनिएको हो । तमु ल्होसारको अवसरमा मंगलबार बिहानैदेखि गुरुङ समुदायका युवायुवती काठमाडौंको टुंडिखेलमा भेला भएका छन्। आआफ्नो भेषभुषा र पहिचानमा सजिएर उनीहरु रमाइरहेका छन्। त्यसअघि उनीहरु वषन्तपुरमा भेला भएर र्यालीसहित टुडिखेल पुगेका हुन्। पुरानो वर्षलाई बिदाइ गरी नयाँ वर्षलाई स्वागत गरी मनाइने 'तमु ल्होसार' पर्वका अवसरमा विभिन्न जिल्लामा गुरुङ समुदायले भव्य मनाइरहेका छन्। यसअघि तमु ल्होसारका अवसरमा प्रधानमन्त्री केपी ओली र नेपाल कम्युनिस्ट पार्टीका अध्यक्ष पुष्पकमल दाहाल 'प्रचण्ड'ले शुभकामना दिएका थिए।
छाउपडी मान्नेलाई कारवाही हुने,"धनबहादुर भण्डारीडडेल्धुरा : छाउपडी प्रथाका कारण समाजमा नकारात्मक असर परेकाले छाउपडी प्रथा मान्नेलाई जिल्ला प्रशासन कार्यालय डडेल्धुराले कारबाही गर्ने भएको छ । सामाजिक कुरीति, वेथिती र अन्धविश्वासका रुपमा रहेको छाउपडी प्रथालाई मान्ने र वाध्यत पारेर छाउगोठमा राख्ने घरपरिवारलाई प्रशासनले कानुनीरुपमा कारवाही गर्ने भएको हो। छाउपडी प्रथाका कारण समाजमा दिनप्रतिदिन सामाजिक अपराध, महिला तथा बालबालिकामा हुने हिंसा वृद्धि भएको अगुवा महिला अधिकारकर्मीको दावी छ । महिला अधिकार माथिको चरम विकृति बढ्ने भएकाले छाउपडी प्रथा मान्नेलाई कारवाही गर्ने प्रशासनले जनाएको हो । सुदूरपश्चिमका विभिन्न जिल्लामा महिला तथा किशारीले अकालमा ज्यान समेत गुमाउने घट्ना बाहिर आएपछि जिल्ला प्रशासन डडेल्धुराले पनि यस्ता कुसंस्कारलाई मान्ने कुरा कानुनी रुपमा अपराध भएको र समाजिक रुपमा पनि छाउपडी मान्नेलाई तिरस्कार गर्नुपर्ने जनाएका छन्। छाउपडी प्रथालाई कुरीति र कुसंस्कारका रुपमा घोषणा गरिएको छ। डडेल्धुरामा समेत कुप्रथाका रुपमा रहेको छाउपडी प्रथालाई पूर्णरुपमा नियन्त्रण गर्न जिल्लास्थित सबै स्थानीय तहलाई पत्राचार समेत गरिसकेको छ।छाउपडी प्रथा मानेको पाइएमा तत्काल कानुन बमोजिम कारवाही गर्ने प्रमुख जिल्ला अधिकारी राजुप्रसाद पौंडेलले बताए । साथै सबै सुरक्षा निकायलाई छाउपडीका रुपमा कसैलाई हिंसा भएको र छाउगोठमा राखिएको जानकारी पाउने वित्तिकै कारवाहीका लागि निर्देशन दिइएको डडेल्धुराका प्रमुख जिल्ला अधिकारी पौडेलले जानकारी दिए। उनले भने, 'मुलुकी फौजदारी कार्यविधि संहिता २०७४ बमोजिम कारवाही गर्ने भनि गृह मन्त्रालयको पुस ८ गतेको पत्रबाट निर्देशन भइ आएकाले प्रेस विज्ञप्ति निकालिएको बताए। छाउपडी प्रथा एक सामाजिक अपराध, कुरीति , अन्धविश्वास भएकाले छाउपडी (मासिक श्राव) भएका महिलामाथि सामाजिक भेदभाव नगर्न नगराउन प्रशासनले उर्दी जारि गरेको हो । यस किसिमका गतिविधिलाई निरुत्साहित गर्न जिल्लाका सबै स्थानीय तहले आफ्नो स्थानीय तहमा सचेतना मूलक कार्यक्रमहरु संचालन गर्ने व्यवस्था मिलाउनु अनुरोध प्रमुख जिल्ला अधिकारी पौडेलले गरेका छन्। छाउपडी प्रथालाई प्रसय दिने गरी कुनै गतिविधि भए वा गरेको पाइएमा मुलुकी फौजदारी कार्यविधि संहिता २०७४ बमोजिम कारवाही गर्ने जनाइएको छ ।"
दुर्घटनामा नेकपाका नेताको निधन,सुर्खेत : नेपाल कम्युनिस्ट पार्टी (नेकपा)का सुर्खेत जिल्ला सदस्य गणेश नेपालीको मोटरसाइकल दुर्घटनामा परी मृत्यु भएको छ । लेकवेशी ५ नेटाका नेपालीको उपचारका क्रममा मंगलबार मृत्यु भएको हो । नेपालगन्जबाट कोहलपुर आउने क्रममा नेपाली सोमबार मोटरसाइकल दुर्घटनामा परेका हुन् । उनको कोहलपुर मेडिकल कलेजमा उपचारको क्रममा मृत्यु भएको पारिवारिक स्रोतले जानकारी दिएको हो । उनको शव मंगलबार सुर्खेतको दशरथपुरमा श्रद्धाञ्जलि दिएपछि अन्त्यष्टि गरिने छ । नेकपा सुर्खेतले नेपालीको सडक दुर्घटनामा भएको दुःखद निधनले स्तब्ध भएको जनाएको छ । २०३६ चैत २८ गते जन्मिएका नेपालीले २०४९ सालदेखि सक्रिय राजनीतिको यात्रा थालनी गरेका थिए ।
पाँच वटा सवारीलाई ठक्कर दिएर घरमा ट्यांकर ठोक्किएपछि,"काठमाडौं : सोह्रखुट्टेमा बानी बोक्ने ट्यांकरले पाँच वटा सवारीलाई ठक्कर दिएको छ। मंगलबार बिहान ब्रेक फेल भएको बा ३ ख ९४५० नम्बरको ट्यांकरले पाँच वटा सवारीलाई ठक्कर दिएको हो। उक्त ट्यांकरले ३ ट्याक्सी, एउटा मोटरसाइकल र बसलाई ठक्कर दिएर घरमा ठोक्किएको महानगरिय प्रहरी कार्यालय रानीपोखरीका प्रमुख विश्वराज पोखरेलले बताए। प्रहरीका अनुसार ठोक्किएको घरमा सामान्य क्षति भएको छ भने ट्यांकर चालक फरार छन्।"
सप्तरीमा प्रहरी र जेष्ठ नागरिकबीच झडप,"राजविराज : सप्तरीको छिन्नमस्ता गाउँपालिकामा प्रहरी र जेष्ठ नागरिकबीच झडप भएको छ । वृद्धभत्ता समयमै पाउनुपर्ने माग गर्दै मंगलबार गाउँपालिका कार्यालय घेर्न आएका जेष्ठ नागरिकलाई प्रहरीले नियन्त्रण गर्न खोजेपछि दुई पक्षबीच झडप भएको हो । सरकारले वृद्धवृद्धा, जेष्ठ नागरिक, एकलमहिला, अपाङ्ग र दलितलाई सामाजिक सुरक्षा भत्ता दिँदै आएको छ । तर छिन्नमस्ताका जेष्ठ नागरिकले भने महिनौदेखि भत्ता पाएका छैनन् । भत्ता नपाएपछि एक हजारभन्दा बढी जेष्ठ नागरिकले गाउँपालिका कार्यालय घेराउ गरेका छन् । जेष्ठ नागरिक र प्रहरीबीचको झडपको कारण छिन्नमस्ता गाउँपालिका तनावग्रसत बनेको छ । सौरभ यादव"
बालविवाह रोक्न अभियान,"कालिकोट : जिल्लाको खाँचाचक्र नगरपालिकाले बालविवाहविरुद्ध सचेतनामुलक अभियान संचालन गरेको छ । नगरले युनिसेफ नेपाल र जिल्ला प्रहरी कार्यालयको सहजिकरणमा बालविवाहविरुद्ध सचेतना जोगाउने अभियान थालेको हो । विद्यालयमा अध्ययनरत बालबालिकाले नै बालविवाह गर्ने गरेको भन्दै खाँडाचक्र नगरपालिकाले बालविवाहविरुद्ध आधारभूत तहदेखि माध्यामिक तहसम्मका विद्यालयमा सचेतना जोगाउने अभियान थालेको खाँडाचक्र नगरपालिका प्रमुख जसीप्रसाद पाण्डेले बताए । उनले बालविवाहलगायतका बाल हिंसाविरुद्धमा बालबालिकालाई सचेत बनाउनु आवश्यक रहेको बताए । उनका अनुसार नगरपालिकामा रहेको प्रहरी, सामाजिक संघ संस्था र जनप्रतिनिधिलाई यस अभियानमा समावेश गरिएको छ। बालविवाहविरुद्धको अभियानअन्तर्गत आइतबार जिल्ला सदरमुकाम मान्म बजारमा रहेको महादेव आधारभूत विद्यालयमा सोसेक नेपालका महिला तथा बालबालिका सेवा केन्द्र प्रमुख संगीता वली र जिल्ला प्रहरी कार्यालयको महिला सेलमा कार्यरत प्रहरी जवान पंचकन्या गिरीले बालविवाह गर्दा हुने समस्या, कानुनी सजाय र बालबालिकाप्रति हुने हिंसा न्यूनिकरणका लागि बालबालिकाकै सक्रियताका विषयमा जानकारी गराइन् । सोसेक नेपालको महिला तथा बालबालिका सेवा केन्द्र प्रमुख संगीता वलीले बालविवाहप्रति बालबालिकालाई नै सचेत बनाई बालविवाह अन्त्य गर्न सकिने बताइन् । उनले बालविवाहकै कारण विभिन्न समस्यामा पर्ने र पारिवारिक सम्बन्धमा नराम्रो असर परेपछि आफ्नो सेवा कार्यालयमा कानुनी उपचारका लागि आउने गरेको बताइन् । उनले भनिन,' जिल्लामा पछिल्लो समय घरेलु हिंसा, यौन दुव्र्यवहारजस्ता घटनाबाट पीडित आफ्नो सेवा कार्यालयमा कानुनी उपचारका लागि आउने गरेका छन् । उनीहरुलाई प्रहरीसँग समन्वय गरी न्याय दिलाउन र सामान्य प्रकृतिको विवाद भए मेलमिलापबाट समाधान गर्ने काम भइरहेको बताइन्।"
"रावललाई बास्कोटाको प्रहार : छाउपडी हटाउन नसक्ने, ठूलो कुरा गर्ने ?","धनगढी : सञ्चार तथा सूचना प्रविधिमन्त्री गोकुल बास्कोटाले नेकपाका नेता भीम रावलका अभिव्यक्तिप्रति आक्रोश पोखेका छन्। मन्त्री बास्कोटाले सुदूरपश्चिम प्रदेशको सम्वृद्धिको बाधक छाउपडी प्रथा रहेको प्रशंग उल्लेख गर्दै प्रश्न गरेका छन्, ' छाउपडी हटाउन नसक्ने, ठूलो कुरा गर्ने ?' धनगढीमा आयोजित 'सुदूरपश्चिम प्रदेशको सम्वृद्धि र विकासका लागि मिडियाको भुमिका' विषयक कार्यक्रममा मन्त्री बास्कोटाले भने, चर्चित नेताहरु यसै प्रदेशमा छन्, त्यही पनि अछाममा छाउपडी प्रथा छ, अनि किन ठुला कुरा गर्ने ? झण्डै एक घण्टा भाषण गरेका मन्त्री बास्कोटा प्रधानमन्त्रीको बचाउ गर्दै अधिकांश समय भीम रावलप्रति खनिएका थिए। सुदूरपश्चिमका बाजुरा, बझाङ र अछाम जिल्ला चर्चित नेता भएका जिल्ला हुन्। मानविय सूचाकको हिसाबले सबभन्दा पछाडी यी जिल्ला नै किन ?, उनले अगाडि भने, मैले व्यक्तिगत लाल्छना लगाएको हैन, तर मेरो सुझाव छ हामी के गरेर बसेका छौ र के गर्नुपर्ने हो हेक्का राखौं। सुदूरपश्चिमबाट ८ पटकसम्म देशको नेतृत्व गरेका नेताहरु रहेको र दोस्रो तहमा बसेर मुलु्कको सत्तामा पुगेका पनि थुप्रै नेताहरु रहँदा पनि उनीहरुले सामाजिक कुप्रथा विरुद्ध आवाज नउठाउनु दुखद भएको बास्कोटाले बताए। आफ्नै घर आँगनमा विकराल समस्या छ, त्यसलाई समाधान गर्न चासो दिएको देखिँदैन, मन्त्री बास्कोटाले भने, राष्ट्रिय र अन्तर्राष्ट्रिय स्तरमा खोकेर केही हुनेवाला छैन। सुदूरपश्चिमको विकासको बारेमा बोल्दै मन्त्री बास्कोटाले प्रदेशले बेच्न सक्ने सबै बस्तु तथा सेवाहरुको बजारीकरणमा प्रदेश सरकारले ध्यान दिनुपर्ने बताए। जनताको पछौटेपनका कारण मुलुकमा लामो समय तानाशाहका सत्ताहरु चलेको बताउँदै मन्त्री बास्कोटाले सुदूरपश्चिममा पनि महिलाहरुको स्वतन्त्रतामा ठेस पुग्ने खालको छाउपडी प्रथा रहेको र त्यसलाई हटाउन नसक्दासम्म सामाजिक विकास सम्भव नहुने बताए। छाउपडी प्रथा सुदूपश्चिमको कलंककोरूपमा रहेको भन्दै उनले चर्चित नेता भएको जिल्ला मानवीय सुचांकअनुसार पछाडि परेको प्रति आश्चर्य चकित रहेको बताए। मन्त्री बास्कोटाले सुदूपश्चिमबाट गएका नेताहरुले अवसर पाए पनि खासै परिवर्तन नभएको बताए। लोकेन्दबहादुर चन्द र शेरबहादुर देउवा पनि ४४ पटक प्रधानमन्त्री हुनुभयो, जम्मा ८ पल्ट, उनले भने, झापाबाट त अन्तिममा भएका हुन्, इतिहास हेर्ने हो भने कांग्रेसका विराटनगरबाट र यतैबाट प्रधानमन्त्री भएका देखिन्छन् नि। उनले पत्रकारलाई समेत प्रहार गरे। फ्याक्ट चेक गर्दै नगरी एउटा कथा बनाएर समाचार लेख्ने गरिन्छ, ज्ञान बढाउनुस् साथीहरू मैले पनि २५ वर्ष गरेर आएको हो, तर म यहाँ फेरि प्रशिक्षण दिन आएको होइन, उनले भने, पत्रकारहरू विचित्रै लाग्न थाल्यो। कसै नजिकको मान्छेले फोन गरेर घुस्याहा हो मन्त्री भनेर लेख्देन भन्यो भने पत्रकारले कथा बनाएर त्यसै लेखको पाइन्छ। यो कस्तो पत्रकारिता हो ?"
डीएसपी रमेशलाई अख्तियारले पुर्जी काट्यो,काठमाडौं : नागरिकता सच्याएको विषयमा आवश्यक सोधपुछका लागि महानगरीय प्रहरी वृत बौद्धका डीएसपी रमेशबहादुरलाई सिंहलाई अख्तियारले उपस्थित हुन पत्र काटेको छ। महानगरीय प्रहरी कार्यलय रानीपोखरीमा पत्रचार गर्दै अख्तियारले डीएसपी सिंहलाई उपस्थित गराउन निर्देशन दिएको हो । सिंह यसअघि घुससहित ललितपुबाट पक्राउ परेका थिए । उनले सो विषयमा विशेष अदालतबाट सफाइ पाइसेका छन् ।
घुस लिएको आरोपमा अख्तियारका पूर्वसहप्रवक्ता पक्राउ,"काठमाडौं : जिल्ला प्रशासन कार्यालय, दोलखाका तत्कालीन प्रमुख जिल्ला अधिकारी उपसचिव खगेन्द्रप्रसाद रिजाल पक्राउ परेका छन् । आफ्नो क्षेत्राधिकार भित्रका मुद्दाका अभियुक्तलाई धरौटीमा रिहा गर्न घुस लिएको आरोपमा रिजाल पक्राउ परेका हुन्। अख्तियारले उनलाई भ्रष्टाचारजन्य कार्य गरेको सम्बन्धमा अनुसन्धानका लागि नियन्त्रणमा लिएको अख्त्यिारका प्रवक्ता प्रदीपकुमार कोइरालाले जानकारी दिए। यसअघि उनी निलम्बनमा परेका थिए । रिजाल लोकमानसिंह कार्की प्रमुख आयुक्त हुँदाँ अख्तियारका सहायक प्रवक्ता थिए।"
छाउगोठ भत्काउन प्रशासनको उर्दी,"कालिकोट : जिल्लामा रहेका छाउगोठ भत्काउन जिल्ला प्रशासन कार्यालयले उर्दी जारी गरेको छ । महिनावारी भएकी महिलालाई छाउगोठमा राख्नेलाई वृद्ध भत्ता, सामाजिक सुरक्षा भत्ता, सहुलियत कर्जा, सिफारिसलगायतका सबै सेवा रोक्नुका साथै कानुनी कारवाही गर्ने भन्दै प्रशासन कार्यालयले उर्दी जारी गरेको हो। जिल्ला प्रशासन कार्यालय कालिकोटले सोमबार एक सार्वजनिक सूचना प्रकाशित गर्दै जिल्लाका कुनै पनि स्थानमा छाउगोठ नराख्न आग्रह गरेको छ । जिल्लामा रहेका छाउगोठ भत्काउन जिल्लाव्यापी अभियान चलाइने जिल्ला प्रशासन कार्यालयले जनाएको छ । जिल्लामा रहेका प्रहरी युनिटलाई परिचालन गरी छाउगोठको तथ्यांक संकलन तथा स्थानिय राजनीतिक दल, नागरिक समाज लगायतका सरोकारवालाको सहभागीतामा भत्काउने प्रशासनले जनाएको छ । जिल्लाका ग्रामीण क्षेत्रमा अहिले पनि छाउ बार्ने तथा गाई गोठमा महिनावारी भएका महिलालाई राख्ने गरेको सूचनाका आधारमा जिल्ला प्रशासनले छाउगोठ भत्काउन सबै स्थानीय तहलाई पत्राचारसमेत गरेको छ । गृह मन्त्रालयले जिल्लामा रहेका छाउगोठलाई भत्काउन जिल्ला प्रशासन कार्यालयलाई निर्देशन दिएपछि जिल्ला प्रशासनले छाउगोठ राख्ने तथा छाउगोठमा बस्न बाध्य बनाउनेलाई कारवाही गर्ने भएको हो । मुलुकी अपराधसंहिता, २०७४ ले परिभाषित गरेका सामाजिक विभेद र भेदभाव तथा अपमानजनक व्यवहारविरुद्धका कानुनी व्यवस्था सम्बन्धमा आम नागरिकमा व्यापक सचेतनामूलक अभियान सञ्चालन गर्ने पनि प्रमुख जिल्ला अधिकारी कृष्णचन्द्र पौडेलले जानकारी दिए। जिल्लाका सबै स्थानीय तहलाई आफ्नो स्थानीय तहमा सचेतनामूलक कार्यक्रम संचालन गर्ने व्यवस्था मिलाइदिन हुन पनि प्रशासनले आग्रह गरेको छ । छाउपडी प्रथालाई प्रशय दिने गरी कुनै पनि गतिविधि भएको पाइएमा मुलुकी फौजदारी कार्यविधि संहिता २०७४ बमोजिम कारबाही गर्न सबै सुरक्षा निकायलाई निर्देशन दिइसकिएको हुँदा त्यस प्रकारका गतिविधि नगर्न नगराउन समेत जिल्ला प्रशासन कार्यालयले आग्रह गरेको छ। सोमबार छाउपडी प्रथा उन्मुलनका लागि गठन गरिएको प्रमुख जिल्ला अधिकारी नेतृत्वको संयन्त्रको बैठकले छाउगोठ नराख्न सूचना जारी गरिएको छ । गोठमा राख्नेलाई कारवाही हुनेछ, जिल्ला प्रहरी प्रमुख डीएसपी श्यामबाबु ओलीयाले भने, सबै सुरक्षा निकायलाई निर्देशन प्राप्त भएको छ । छाउगोठ राख्ने तथा बस्न बाध्य बनाउनेका विरुद्ध सशक्त रूपमा कारवाही गर्छौं । छाउपडी प्रथा एक सामाजिक अपराध कुरीति अन्धविश्वास भएकाले महिनावारी भएका महिलामाथि सामाजिक भेदभावविरुद्ध समुदाय प्रहरी साझेदारी कार्यक्रममार्फत पनि सचेतना जागाइने डीएसपी ओलीयाले बताए । जिल्लाका स्थानीय तहमा छाउ वस्न बाध्य पार्नेलाई वृद्ध, सामाजिक सुरक्षा भत्ता, सहुलियत कर्जालगायतका सेवा समेत रोक्का गर्ने निर्णय समेत भएको डीएसपी ओलीयाले बताए । छुइ अथवा छाउपडी प्रथाको न्यूनीकरणका लागि स्थानीय सरकारले जनचेतनामूलक कार्यक्रम समेत गर्न अनुरोध गर्ने निर्णय गरेको छ । छाउपडी प्रभावित क्षेत्रमा समुदायिक प्रहरी साझेदारी कार्यक्रम चलाउने समेत निर्णय भएको छ । छाउ बस्न बाध्य पर्ने जोसुकैलाई प्रचलित कानुनअनुसार कारवाही गर्ने निर्णय समेत भएको छ।"
केयूमा आन्दोलन चर्कियो : सबैतिर ताला लाग्यो,"काभ्रे : काठमाडौं विश्वविद्यालय (केयू)मा आन्दोलन चर्किंदै गएको छ । पुस ७ गते विश्वविद्यालयका उपकुलपतिको कार्यालय र रजिस्ट्रारको कार्यालयमा काठमाडौं विश्वविद्यालय प्राध्यापक संघ र कर्मचारी संघले संयुक्तरुपमा ताला लगाएको थियो। मंगलबार पत्रकार सम्मेलन गर्दै बिगतमा भएको सम्झौतालाई कार्यन्वयन गर्न आलटाल गरेको भन्दै विश्वविद्यालय प्राध्यापक संघ र कर्मचारी संघले विश्वविद्यालयको धुलिखेलमा रहेको केन्द्रीय हाताका सबै डीनको कार्यालय, परीक्षा नियन्त्रणको कार्यालय प्रशासकीय भवनमा थप ताला लगएको छ। केयूको कार्यकारी परिषद्को ५९० औं बैठकको निणर्यअनुसार विश्वविद्यालयको २५ औं दिक्षान्त सभाबाट सम्झौता भए बमोजिम काठमाडौं विश्वविद्यालय प्राध्यापक संघ र कर्मचारी संघको अनुमोदन गराइनुपर्नेमा जालसाजी गरेर अनुमोदन नगरिएका कारण नेपालको संविधानले प्रदत्त गरेको पेशागत हकहित संरक्षणका लागि आफ्नो प्रतिनिधि आफैँ छान्ने अधिकारबाट बंचित गराएका कारण ताला लगाएको प्राध्यापक संघले जनाएको छ। विश्वविद्यालयको कार्यकारी परिषद्का निर्णयको पूर्णरुपमा पालना केयुको प्राध्यापक संघ र कर्मचारी संघसँग गरिएको पूर्व सम्झौता कार्यान्वयनका लागि ८५ औं सभाले दिएको निर्देशनअनुसार विशेषसभा पुस १५ भित्र राखि प्राडा विजय केसीको संयोजकत्वमा बनेको कार्यदलले पेश गरेको संघ सम्बन्धी नियमको मस्यौदा सम्झौता बमोजिम अनुमोदन हुनुपर्ने माग गरिएको थियो माग गरिएको बमोजिम कार्यन्वयन नगरिएको र बिगतमा भएको सम्झौताहरु कार्यन्यवयन गर्न केयु प्रशासनले बेवास्त गरेको कारण सबै कार्यालयहरुमा ताला गर्नु परेको प्राध्यपक संघको अध्यक्ष प्राडा बेदमणि दाहालले जानकारी दिए। संघको माग अनुमोदन नगरिएमा विश्वविद्यालयको सम्पूर्ण गतिविधि ठप्प गरि कडा आन्दोलनमा उत्रन बाध्य हुने कर्मचारी संघको अध्यक्ष सुरेन्द्र केसीले जानकारी दिए। हामीले आझैदेखि केयूको धुलिखेलमा रहेको सबै प्रशासकीय भवन ताला गरिसकेको केसीले बताए।"
भ्रमण वर्षको पूर्वसन्ध्यामा नगरपालिकालाई फोहोर उपहार,राजविराज : 'नेपाल भ्रमण वर्ष २०२०' को औपचारिक उद्घाटनको पूर्वसन्ध्यामा मंगलबार युवाले राजविराज नगरपालिका अगाडि फोहोरको थुप्रो फ्याकेर विरोध जनाएका छन्। नेपाल भ्रमणका लागि सिंगो मुलुक प्रचारप्रसारमा व्यस्त भइरहँदा पुरानो सहर राजविराजमा जताततै फोहोरको डंगुर थुप्रिएको भन्दै युवाले फोहोर संकलन गरी नगरपालिका कार्यालय अगाडि फ्याकेर विरोध जनाएका हुन् । सरसफाइको अभियानमा संलग्न ग्रीन नेपालका अध्यक्ष खेलानन्द दासले फोहोर व्यवस्थापनतर्फ नगरपालिकाको ध्यानाकर्षण गराउन विरोधको नयाँ शैली अपनाइएको जनाए । मुलुकमा २० लाख पर्यटक भित्र्याउने लक्ष्यका साथ नयाँ वर्षको पहिलो दिन जनवरी १ अर्थात् पुस १६ गते बुधबार भ्रमण वर्षको औपचारिक उद्घाटन भव्य समारोहका बीच हुँदैछ । भ्रमण वर्ष सचिवालयकाअनुसार बुधबार राष्ट्रपति विद्यादेवी भण्डारीले काठमाडौंको दशरथ रंगशालामा र सातै प्रदेशका मुख्यमन्त्रीले आआफ्नो प्रदेशबाट भ्रमण वर्षको उद्घाटन गर्नेछन् । सरकारले भ्रमण वर्षका लागि ६१ करोड ७४ लाख रुपैयाँ बजेट छुट्याएको जनाएको छ । भ्रमण वर्ष एक वर्षका लागि मात्रै नभई सन् २०२०२०३० लाई पर्यटक दशकका रूपमा मनाउने गरी सरकारले तयारी गरेको छ। पर्यटन वर्ष २०२० को तयारीका लागि प्रदेश २ को आठवटै जिल्लामा समन्वय समिति गठन भएका छन् । विभिन्न कार्यक्रमको आयोजना गरी भ्रमण वर्षको औपचारिक सुरुवात गरिँदैछ। पर्यटकीय पूर्वाधारको कामलाई प्राथमिकता दिनुपर्नेमा राजविराज नगरपालिकाले लाखौ रुपैयाँ खर्चेर पनि फोहोर व्यवस्थापन गर्न नसकेको स्थानीयवासीको आरोप छ । सरसफाइ तथा फोहोरमैला व्यवस्थापनमा स्थानीय सरकारको निस्क्रियताको विरोध जनाउन नगरपालिकालाई फोहोर उपहार दिनु परेको युवाले बताए। नेपालको पहिलो टाउन प्लानिङ गरी बसाइएको सदरमुकाम राजविराज तराईको सबैभन्दा पहिलो र अधिराज्यको चौथो नगरपालिका हो । १९९४ तिर सप्तकोशी नदीले पुरानो सदरमुकाम हनुमाननगरलाई कटान गर्न थालेपछि सदरमुकाम अन्यत्र सार्न उपयुक्त ठाउँको खोजी गरेर राजविराज सदरमुकाम सारिएको हो। तत्कालिन वडा हाकिम प्रकाश शमशेर जबराले उपयुक्त ठाउँ खोजेर सहर बसाउने जिम्मेवारी इन्जिनियर डिल्लीजंग थापालाई सुम्पेका थिए । उनले आफ्नो जमीनन्दारी मौजा रहेको जोलहरी मलेठ गाउँ नजिकैको राजपुर मौजामा सदरमुकाम बसाउने निधो गरेका हुन् । त्यस बेला सुन्दर सहरको रूपमा प्रसिद्धि पाएको भारत जयपुरको नक्सा बमोजिम टाउन प्लानिङ गरी १९९८ मा राजविराज सहर बसाइएको पूर्वप्रधानपञ्च गोबिन्द सिंहले बताए ।राजविराज बजार क्षेत्रमा एक सातादेखि फोहोर नउठाइएकोले सहर दुर्गन्धित बनेको छ।
सुदूरपश्चिममा 'ठूलीरात' मनाइँदै,"बैतडी : सुदूरपश्चिममा आज 'ठूलीरात अर्थात् 'पुसे १५' धुमधामका साथ मनाइँदैछ । सबैभन्दा लामो हुने विश्वास रहिआएकाले आजको रातलाई ठूलीरात मान्ने गरेको हो। आजको रातमा मिठा मिठा खानेकुरा पकाउने, जाग्राम बस्ने, डेउडा खेल्ने तथा बिहान उज्यालो नहुँदै नुहाईधुवाई गर्ने चलन रहेको महाकाली साहित्य संगम बैतडीका अध्यक्ष चन्द्रमोहन तिवारीले बताए। पहिलापहिला आजको राती उखु पेलेर गुड बनाउने,उखान टुक्का भन्ने चलन थियो । तर पछिल्लो समयमा यी चलन हराउँदै गएका छन्।उनले भने, 'पुस १५ को रातमा गाउँका सबै मानिस एउटै घरमा जम्मा हुने र रामायण, महाभारतजस्ता धार्मिक ग्रन्थ बाचन गर्ने चलन थियो।' पुस १५ मा तरुल, सखरगञ्ज, फर्सीलगायतका कन्दमूल खाने चलन छ। घिउमा पकाएका सेलरोटी, माडा खाने चलन पनि रहेको स्थानीय संस्कृतिका जानकार गणेशदत्त अवस्थीले बताए । उनले पुसको महिना धेरै चिसो हुने भएकाले चिसोबाट बच्न घिउमा पकाएका खानेकुरा खाने चलन रहिआएको जानकारी दिए। आजको दिन धेरै ठाउँमा वनभोज खाने चलन पनि छ । यद्यपि पछिल्लो समयमा यो चलन हराउँदै गएको छ । पुस १५ दिन मनाइने पुसे पन्ध्र पर्वमा विवाहिता छोरीबेटीलाई पनि घरमा आमन्त्रण गरी भव्यरूपमा स्वागत सत्कार गर्ने चलन छ। विशेषगरी रातभरि नसुतेर यो पर्व मनाउने परम्परा रहे पनि बदलिंदो परिवेशसँगै यसको महत्व हराउँदै गएको छ। आजदेखि दिनहरु बिस्तारै लामो हुँदै जाने र असार १५ मा वर्षकै ठूलो दिन मानिन्छ। भारतको कुमाउ क्षेत्रमा पुस १५ लाई लोहरी पर्वका रुपमा मनाइने गरिएको छ।"
एकै दिन सुत्केरी भएका दुई जनाको मृत्यु भएपछि शल्यक्रिया सेवा बन्द,"वीरगन्ज : वीरगन्जको प्रभु हस्पिटल एण्ड रिसर्च सेन्टरमा एकै दिन शल्यक्रिया गरिएका दुई महिलाको मृत्यु भएको छ। अस्पतालको लापरबाहीले मृत्यु भएको भन्दै आफन्त आक्रोशित भएका छन्। पुस ८ गते मङगलबार प्रसूतीका लागि बाराको कलैया उपमहानगरपालिका ४ की ३० वर्षीया अमृता श्रेष्ठ र बाराकै पचरौता नगरपालिका १ कि सुनीता देवी ठाकुर प्रभु हस्पिटलमा भर्ना भएका थिए। पुष ८ गते नै राति अस्पतालकी सन्चालकसमेत रहेकी डाक्टर लक्ष्मी थापाले दुवै महिलाको शल्यक्रिया गरेर बच्चा जन्मिएका थिए। शल्यक्रिया गरेर बच्चा जन्माएकी अमृताको स्वास्थ्य अवस्था गम्भीर भएपछि अस्पतालको भेल्टिनेटरमा राखेको अवस्थामा पुस ९ गते बिहान ७ बजे मृत्यु भएको थियो। अर्की सुत्ेकरी सुनिताको पनि स्वास्थ्य अवस्था बिग्रिएपछि डाक्टर थापाकै सिफारिसमा सुनिताका आफन्तले उनलाई पुस ९ गते साँझ चितवनको भरतपुरमा रहेको पुरानो मेडिकल कलेजमा लगेर भर्ना गरेका थिए। भरतपुरको मेडिकल कलेजमा भर्ना गरिएकी सुनिताको शुक्रबार बिहान २ बजे तिर निधन भएको थियो। मृतक दुवै महिलाका परिवारका सदस्यले प्रभु अस्पतालकी सन्चालकसमेत रहेकी डाक्टर थापाकै लापरवाहीका कारण मृत्यु भएको आरोप लगाएका छन्। मङगलबार वीरगन्जमा पत्रकार सम्मेलन गरेर मृतक दुवै महिलाका परिवारका सदस्यले अस्पतालका डाक्टरको लापरवाहीका कारण मृत्यु भएको आरोप लगाएका हुन्। मृतक अमृताका श्रीमान् मनोहर साहका अनुसार पुस ८ गते प्रसूतीका लागि अस्पतालमा भर्ना गर्दा सुरु डाक्टर थापाले नर्मल डिलेभरी हुन्छ भनेर बताएकी थिइन्। तर राति १० बजे डाक्टर थापाले बच्चाको टाउको ठूलो भएकाले तत्कालै अप्रेशन गर्नु पर्ने अन्यथा आमा र शिशु दुवैको ज्यान जान सक्ने भन्दै दबाब दिएपछि अप्रेशनका लागि आफूहरु राजी भएको श्रीमान् साहले बताए। शल्यक्रियाको भोलिपल्ट भेन्टिलेटरमै उनको निधन भको साहले बताए। अर्की मृतक महिला सुनिता देवीका जेठाजु साहेब ठाकुरले पनि चिकित्सककै लापरबाहीका कारण बुहारीको ज्यान गएको बताए। चेकजाँचपछि बच्चाको टाउको ठूलो भएको भन्दै तत्काल शल्यक्रिया गर्नुपर्ने चिकित्सकले बताएका थिए। राति साढे ९ बजे अप्रेशन गरेर बच्चा जन्मियो । पुस ९ गते साँझ ५ बजे तिर चिकित्सकले आमाको पिसाब रोकियो, किड्नी र लिभर दुवैले अचानक काम गर्न छोड्यो, चिकित्सकको भनाइ उद्धृत गदैृ उनले भने, यहाँ उपचार हुन सक्दैन भरतपुरको मेडिकल कलेजमा हानुहोस् भनेपछि हामीले एम्बुलेन्समा दिन भरतपुर लग्यौँ। भरतपुर लगिएको दोस्रो दिन उनको पनि निधन भएको हो। पत्रकार सम्मलेनमा मृतक अमृता र सुनिताका आफन्तले अस्पतालले मृत्युको कारण बारे अस्पतालले आधिकारिक रुपमा अहिलेसम्म पनि केही नबताएको बताए। उनीहरुले अस्पताललाई बन्द गरी उपचारमा संलग्न चिकित्सकलाई कारबाही गर्न माग गरेका छन्। घटना भएकै दिनदेखि अस्पतालको शल्यक्रिया विभाग नै बन्द छ। यता प्रभु हस्पिटलका मेडिकल डाइरेक्टर अभिषेक अर्यालले भने उपचारमा कुनै प्रकारको लापरबाही नगरिएको दाबी गरे। यो घटना बारे छानबिन गर्न अस्पताल आफैले मेडिकल काउन्सिललाइ पत्रचार गरिसकेको छ , डाक्टर अर्यालले भने ,काउन्सिलबाट छानबिनको रिपोर्ट आएपछि कसरी अगाडि बढ्ने तय गर्छौ।"
"अगाडि यती, पछाडि बुद्ध",भिजिट नेपाल २०२० सचिवालयले ललितपुरको एक मलमा राखेको यतीको मस्कट र त्यसको पछाडिपट्टि अशोभनीय रूपमा बनाइएको भगवान् गौतम बुद्धको आकृति । यती भिजिट नेपाल २०२० को अफिसियल मस्कट हो । पर्यटन वर्ष प्रबद्र्धनका लागि सचिवालयले यतीका विभिन्न ढाँचाका एक सय आठ मस्कट बनाएर सार्वजनिक स्थल र होटलहरूमा राखेको छ । हिममानव यती नेपालमा मात्र पाइने जनविश्वास छ । नेपालमा जन्मिएका शान्तिका अग्रदूत बुद्धको महिमा विश्वभर फैलिएको छ ।
अवरुद्ध बेनीजोमसोम सडक सञ्चालनमा,"बेनी : म्याग्दीको उत्तरी क्षेत्र हुँदै हिमाली जिल्ला मुस्ताङ जोड्ने बेनीजोमसोम सडक चार दिनपछि सञ्चालनमा आएको छ। म्याग्दीको अन्नपूर्ण गाउँपालिका ३ मा पर्ने गुइठेभीरमा सुख्खा पहिरो खसेपछि पुष ११ गतेदेखि अवरुद्ध भएको सडक सोमबार साझदेखि सञ्चालनमा आएको हो। पहिरो पन्छाएर मर्मत गरेपछि ७६ किलोमिटर दुरीको बेनीजोमसोम सडकमा सिधा यातायात सञ्चालन गरिएको बेनीजोमसोम कोरला सडक आयोजनाका सुपरभाइजर इन्द्रसिङ शेरचनले जानकारी दिए । बेनीजोमसोमकोरला सडक आयोजनाको ठेकेदार कम्पनी शर्मागजुरमुखीको एक्साभेटर प्रयोग गरेर पहिरो पन्छाइएको हो । गुइठेभिरमा निरन्तर पहिरो खस्न थालेपछि बैकल्पिक सडक बनाउने प्रयास गरेपनि सफल भएन् । बाइपास सडक सफल नभएपछि पुरानै बाटो मर्मत गरेर सवारी सञ्चालन गरिएको सिमा प्रहरी चौकी भुरुङ्ग तातोपानीका ट्राफिक प्रहरी लक्ष्मण क्षेत्रीले बताए । पहिरो पन्छाउन जोखिम मोलेर काम गरेका एक्साभेटर चालकलाई सुपरभाइजर शेरचनले व्यक्तिगत रुपमा पाच हजार रुपैया पुरस्कार दिएको बताए। सडक अवरुद्ध हुदा देशका विभिन्न ठाउँबाट बेनी हुदै मुस्ताङ जान हिडेका र मुस्ताङ हुदै बेनी तर्फ छुटेका सवारी साधनहरु बिच बाटोमै रोकीएका थिए । यातायात व्यवसायीले गाडी बदली गरेर यात्रुलाई गन्तब्यमा पुर्याउने व्यवस्था मिलाएपनि ढुवानीका साधनको आवत जावत ठप्प भएको थियो। स्तरोन्नतिको क्रममा रहेको बेनीजोमसोम सडकको गुइठेभिर खण्ड जोखिमयुक्त मानिन्छ । यो ठाउँमा पटकपटक पहिरो खस्ने गरेको छ । स्थानीयबासी, मुक्तिनाथ जाने र फर्कने तिर्थयात्री तथा पर्यटक प्रभावित भएका छन् । यसैबीच बेनीजोमसोम सडकमा दैनिक आठ घण्टा सवारी रोकिने भएको छ । स्तरोन्नतिका लागि सवारी रोकेर सडक विस्तारको काम गर्न लागिएको हो । बिहान ७३० देखि ११ र दिउँसो २३० देखि साँझ ६ बजेसम्म सवारी रोकिने आयोजना प्रमुख मुकुन्द अधिकारीले बताए । सवारी साधनको चाप कम हुने समयमा कामलाई गति दिन समयतालिका बनाइएको उनले बताए। बेनीजोमसोम सडक ४ वटा प्याकेजमा स्तरोन्नति भइरहेको छ । म्याग्दीको गलेश्वरदेखि नारच्याङ पुलसम्मको प्याकेज १ मा सडक फराकिलो बनाउने, पर्खाल लगाउने र नाली बनाउने तथा ग्रेड मिलाउने काम भइरहेको छ । प्याकेज २, ४ र ४ खण्डमा पहाड काट्ने, फराकिलो बनाउने र पर्खाल निर्माण भइरहेको छ । २०७४ मा भएको ठेक्का सम्झौताको म्याद मंसिरमा सकिएको छ । आउँदो जेठसम्म म्याद थपको तयारी भएको आयोजनाले जनाएको छ । उत्तर दक्षिण जोड्ने कालीगण्डकी कोरीडोर सडक आयोजना अन्तरगत बेनीदेखि जोमसोम खण्डको ५० प्रतिशत र जोमसोम देखि कोरला खण्डको ८० प्रतिशत भौतिक प्रगति भएको छ । सातवटा प्याकेजमा सञ्चालित ११० किलोमिटर दुरीको जोमसोमकोरला खण्डको अन्तिम पटक थप भएको म्याद आगामी असारमा सकिदैछ।"
दुई सैनिकबीच यौन वर्जित,"काठमाडौं : सर्वोच्च अदालतले सैन्यसेवाभित्र सहमतिमा पनि यौनसम्पर्क राख्न नपाइने फैसला सुनाएको छ। यौनसम्पर्क, यौनशोषण र जबर्जस्ती करणी आरोपमा मुछिएका सैनिकको पदबहाली, पेन्सन, भत्तालगायतका सुविधा खोसिने भएको छ। दुई सैनिकबीच भएको यौन प्रकरणमा जंगी अड्डाले कारबाही गरेपछि सर्वोच्च पुगेको एक विवादमा यस्तो फैसला आएको हो। फैसलाले यौन प्रकरणमा मुछिएका सैनिकविरुद्धको कारबाहीमा सेनाको इन्वायरी बोर्ड, सैनिक विशेष अदालत र समरी जनरल सैनिक अदालतको अधिकार क्षेत्रलाई थप बलियो पार्ने देखिएको छ। चण्डीदल गणका सहसेनानी भूपेन्द्र खड्का र एक महिला सैनिक कर्मचारीबीच अनुचित यौन सम्बन्धका कारण पदमुक्तिको कारबाहीपछि विवाद सर्वोच्च पुगेको थियो। उनीहरूलाई जंगी अड्डाबाट बर्खास्तीको कारबाहीपछि सैनिक अधिकृत खड्काले सहमतिमा यौनसम्पर्क भएको जिकिर गर्दै सर्वोच्चमा रिट दिएका थिए। यौन प्रकरणमा मुछिने सैनिक महिला वीरेन्द्र सैनिक अस्पतालमा तल्लो तहमा कार्यरत हुन्। मुलुकी ऐन, दण्ड सजायको १ नं ले सहमतिमा भएको यौनसम्पर्कका विषयमा सजायको भागीदार नहुने व्यवस्था गरेको भनाइ खड्काको थियो। आफूलाई सुनवाइको मौका नदिई सजाय तोकिएकाले पद बहालीसहित भत्ता, सुविधा, पेन्सनलगायका सुविधा दिलाउन सर्वोच्चसँग माग थियो। समरी सैनिक जनरल अदालतबाट २०६९ पुस ५ गते र सैनिक विशेष अदालतबाट २०७० असोज ४ गते खत्रीलाई पदमुक्त गर्ने फैसला भएको थियो। त्यसपछि उनी मुद्दा अवधिदेखिकै तलबभत्ता पाउनुपर्ने र सहसेनानी पदमा बहाली हुनुपर्ने माग गर्दै सर्वोच्च पुगेका थिए। जंगी अड्डाले उक्त प्रकरणमा सर्वोच्चलाई लिखित जवाफ पठाउँदै सैनिक अदालत र सैनिक विशेष अदालतबाट गरिएका कारबाहीउपर असाधारण अधिकार क्षेत्र प्रयोग गरी रिट क्षेत्रमा प्रवेश नगर्न अनुरोध गरेको थियो। सर्वोच्चका न्यायाधीश सपना प्रधान मल्ल र पुरुषोत्तम भण्डारीको संयुक्त इजलासबाट सोमबार सार्वजनिक पूर्ण फैसलामा सैनिक संगठन एक कडा (फलामे) अनुशासनमा बस्नुपर्ने प्रकृतिको संगठन रहेको उल्लेख छ। आन्तरिक सुरक्षा कायम गर्न पनि सैनिकहरुलाई कडा अनुशासनमा राखिनु स्वाभाविकै हुन्छ। सैनिक संगठनलाई अनुशासनमा राख्ने उद्देश्यले नै सैनिक कसुर र सैनिक अनुशासनसम्बन्धी व्यवस्था गरिएको हुन्छ, सर्वोच्चले भनेको छ, राज्यको सार्वभौमसत्ता र अखण्डता रक्षा गर्ने गहन जिम्मेवारी बोकेको राष्ट्रिय सेनामा यस प्रकारको सैनिक अनुशासन हुनुको विकल्प छैन। अन्तर्राष्ट्रिय अभ्यास पनि यही हो। यस परिप्रेक्ष्यमा दुई सैनिकबीच भएको यौनजन्य क्रियाकलाप सैनिक आचरण अनुशासनकै विषयभित्र पर्ने देखिन्छ। माथिल्लो अधिकृतबाट तल्लो स्तरका सैनिक कर्मचारी दबाब र प्रभावमा यौन शोषणमा पर्न सक्ने आशंकासमेत सर्वोच्चले उब्जाएको छ। आफ्नो पदीय प्रभावमा पारी अफिसर स्तरको सैनिकले तल्लो तहको महिला सैनिकसँग यौनसम्बन्ध राख्ने सहमतिलाई अनुचित प्रभावमा पारी लिएको सहमति भनी बुझ्नुपर्ने हुन्छ, सर्वोच्चले भनेको छ। सेनाले दुई सैनिकबीचको यौनसम्पर्कका बिषयमा इन्क्वायरी बोर्ड गठनमार्फत अनुसन्धान गरिएको थियो। सैनिक र प्रहरी अनुसन्धानले यौनसपर्कका कारण सैनिक महिलाले गर्भधारण गरेको प्रतिवेदनसमेत दिएको थियो।"
छाउ बार्नेलाई भत्ता रोक्का,"जाजरकोट : सरकारको निर्देशन तथा स्थानीय प्रशासनको पहलमा बसेको छाउपडी प्रथा उन्मूलन समितिको बैठकले जाजरकोटमा छाउ बार्ने परिवारको सामाजिक सुरक्षा भत्ता रोक्का गर्ने निर्णय गरेको छ। बैठकमा जिल्लाका स्थानीय तहका प्रमुख, उपप्रमुख र सरोकारवाला निकायका व्यक्ति सहभागी थिए। प्रमुख जिल्ला अधिकारी जनकराज पन्तले जिल्लाका सबै स्थानीय तहमा छाउ बार्नेको पहिचान गरी त्यस्ता क्रियाकलापमा संलग्न हुने व्यक्तिलाई सरकारी सेवासुविधाबाट वञ्चित गराइने निर्णय भएको बताए। सोही निर्णयका आधारमा छाउ बार्नेलाई सामाजिक सुरक्षा भत्तालगायत सहुलियत कर्जासमेत रोक्का गरिनेछ। छाउपडी प्रथाजस्ता विकृति न्यूनीकरण गर्न चेतनामूलक कार्यक्रम सञ्चालन गर्न जिल्लाका स्थानीय सरकारलाई अनुरोध गरिएको प्रजिअ पन्तले बताए। जिल्लाका सात वटै स्थानीय तहमा उपप्रमुख तथा उपाध्यक्ष महिला छन्। तर, छाउपडी प्रथा न्यूनीकरणका लागि आवश्यक भूमिका खेल्न नसकेको स्थानीय बताउँछन्।"
सबै मन्त्रालयलाई गृहको पत्र : पर्यटक भिसावाहक विदेशीलाई काममा नलगाउनू,"काठमाडौं : गृह मन्त्रालयले पर्यटक र आश्रित परिवारका हैसियतले प्रवेशाज्ञा (भिसा) लिएका विदेशीलाई काममा नलगाउन सबै मन्त्रालयलाई पत्राचार गरेको छ। पर्यटक भिसा लिएका कतिपय विदेशीलाई सरकारी निकायले काम लगाएको पाइएपछि गृहले आइन्दा त्यस्तो नगर्ननगराउन भनेको हो। अध्यागमन नियमावली २०५१ अनुसार पर्यटक र आश्रित परिवार भिसा लिएका विदेशीले काम गर्न पाउँदैनन्। नियमावलीको नियम (२०)को उपनियम (१) मा पर्यटक र परिवारको सदस्यको हैसियतले भिसा पाउने विदेशीले नेपालभित्र रहँदा पारि श्रमिक लिई वा नलिई कुनै उद्योग, व्यापार, व्यवसाय वा संस्थामा काम गर्न नपाउने उल्लेख छ। सोही नियमको उपनियम (२)मा भिसा प्राप्त गर्ने विदेशीले जुन उद्देश्यका निमित्त भिसा प्राप्त गरेको हो सोबाहेक अन्य काम गर्न पाइनेछैन भन्ने उल्लेख छ। विभिन्न मन्त्रालय र निकायहरूले जथाभावी कार्यसहमतिका लागि विदेशीको नाम सिफारिस गर्न थालेपछि मंसिर १३ को गृहमन्त्रीस्तरीय निर्णयले त्यस्ता गैरकानुनी गतिविधि रोक्न भनेको हो। पर्यटक भिसाको दुरुपयोग भएपछि गृहले त्यस्ता कार्यलाई रोक्न अग्रसरता लिएको हो। राष्ट्रिय पुनर्निर्माण प्राधिकरण, लगानी बोर्डको कार्यालयलगायत निकायले प्रवेशाज्ञाको मर्मविपरीत विदेशीलाई काम लगाएका छन्। गृह मन्त्रालयका एक अधिकारीले अन्नपूर्णसँग भने, पर्यटक र आश्रित परिवारका सदस्यलाई सरकारी निकायले नै काममा लगाएर अध्यागमन नियमको खिल्ली उडाएको पाइयो। त्यसलाई रोक्न सबै मन्त्रालयलाई गृहको निर्णय पठाइएको हो। नियमावलीमा स्पष्ट व्यवस्था हुँदाहुँदै कतिपय सरकारी निकायले पर्यटक भिसा लिएका विदेशीलाई काममा लगाएको गृहको दाबी छ। यद्यपि, गृहले त्यस्ता सरकारी निकायबारे कुनै जानकारी दिएको छैन। विदेशीले काम गर्न चाहे गृहबाट कार्यसहमति अनिवार्य लिनुपर्ने हुन्छ। केही मन्त्रालय र तिनका निकायबाट कार्यसहमतिका लागि लेखी पठाउँदा पर्यटक र आश्रित परिवार सदस्यका रूपमा भिसा लिएका व्यक्तिको समेत सिफारिस गरेको गृह स्रोतले बताएको छ। यो कार्य गैरकानुनी हो। गृहले कार्यसहमतिका लागि सिफारिस भएका विदेशीको सूक्ष्म अनुसन्धान गर्दा त्यस्ता विदेशीले विभिन्न स्थानमा काम गर्ने गरेको पाएको थियो। गृहले कार्यसहमति दिनुअघि सिफारिस भएका विदेशीको अनुगमन गर्दा पर्यटक भिसावाहकलाई काम लगाएको पाइएको थियो। गृहले सूक्ष्म अनुसन्धानका क्रममा पर्यटक भिसावाहक धेरै विदेशीले काम गरेको पाएको थियो। सम्बन्धित मन्त्रालय र सरकारी निकायले कार्यसहमतिका लागि सिफारिस गर्दा पनि अध्यागमन नियमावलीविपरीत गरेको पाइएको छ। नियमविपरीत कार्य गर्ने विदेशीलाई अध्यागमन ऐन र नियमावलीअनुसार नेपालबाट निष्काशन गर्ने व्यवस्था छ। गैरकानुनी ढंगले विदेशीलाई काममा लगाउँदा विभिन्न मन्त्रालयमातहतका आयोजनापरियोजना, अन्तर्राष्ट्रिय गैरसरकारी संस्था एवं विभिन्न प्रतिष्ठानको कार्यमा असर पुग्ने र राष्ट्र विकासमा बाधा आउन सक्ने गृहले पठाएको पत्रमा उल्लेख छ। राष्ट्र विकासमा असर नपार्ने गरी नियमपूर्वक कार्यसहमतिका लागि विदेशीको नाम सिफारिस गर्न गृहले भनेको छ। गृहले विदेशीको प्रवेशाज्ञा हेरेर नियमपूर्वक भए मात्र कार्यसहमतिका लागि सिफारिस गर्न सबै मन्त्रालय र निकायलाई पत्र पठाएको हो। कुनै निकायले नियमावलीविपरीत कार्यसहमतिका लागि सिफारिस गरे सम्बन्धित मन्त्रालय र निकायका सचिव, विभागीय प्रमुख र आयोजना प्रमुख पूर्णरूपमा जिम्मेवार हुने गृहको पत्रमा उल्लेख छ।"
दुई रुपैयाँमा पुस्तक,"काठमाडौं : नेपाल प्रज्ञा प्रतिष्ठानमा रहेको प्रदर्शनी कक्षमा विभिन्न लेखकका पुस्तकलाई सजाएर राखिएको छ । नेपाली साहित्य, दर्शनावली, जातीय संस्कार र संस्कृति, बालसाहित्य, लैंगिक अध्ययनजस्ता पाँच सय प्रकारका पुस्तक र एक सयभन्दा बढी पत्रिकाको प्रदर्शनी चलिरहेको छ । मंसिर १ गतेदेखि पुसको अन्तिमसम्म चल्ने प्रदर्शनीमा नेपालको सम्पूर्ण परिचय पाइने पुस्तक पाइन्छ । प्रदर्शनीमा २०२७ सालयता प्रज्ञा प्रतिष्ठानले प्रकाशन गरेका सामग्री समेटिएको छ । यहाँ दुई रुपैयाँमा पाइने काव्य अर्चनादेखि एक हजार चार सय पर्ने प्रज्ञा नेपाली अंग्रेजी शब्दकोष समावेश छन् । पुस्तक हेरी १५ देखि ६० प्रतिशतसम्म छुट दिइएको छ । पुस्तक प्रदर्शनी विभागका व्यवस्थापक सुधीर ढुंगेलका अनुसार ज्ञानमा रुचि राख्नेका लागि पठन संस्कृतिको विकासमा टेवा पुयाउन प्रदर्शनीले सहयोग गर्छ । हरेक नेपालीको हातमा प्रज्ञाको पुस्तक पुयाउने उद्देश्यअनुसार प्रज्ञाले वर्षको दुईतीन पटक पुस्तक प्रदर्शनी गर्दै आएको छ । २०५५ सालसम्मका पत्रिका पाँच रुपैयाँ तिरेर किन्न सकिन्छ । बजार मोलभन्दा निकै सस्तोमा प्रतिष्ठानले पुस्तक उपलब्ध गराएको ढुंगेलले बताए । दुई रुपैयाँमा पाइने काव्य अर्चनामा प्रायः पाठकको नजर पर्ने गरेको छ । प्रदर्शनीको हालसम्म हजारौं पाठकले अवलोकन गरेको र नौ लाख बढीको पुस्तक बिक्री भएको छ । नेपाली बृहत् शब्दकोश, दर्शन संग्रह, जातीय संस्कार, नेपाली साहित्य समालोचना, अनुसन्धानात्मक पुस्तक, पुराना अभिलेखजस्ता पुस्तक पाठकले खोज्ने गरेका छन् । प्रज्ञा प्रतिष्ठानबाट प्रकाशन हुने पुस्तक लेखकले लामो समय अनुसन्धान विश्लेषण गरेर, फिल्डमा गएर मात्रै तयार पार्ने हुँदा गहन अध्ययन गर्ने पाठकका लागि उपयोगी हुने ढुंगेलको तर्क छ । प्रदर्शनीमा पुराना चर्चित किताब रिप्रिन्ट गरेर पनि समावेश गरिएको छ । पाठकले बढी खोज्ने किताब रिप्रिन्ट गरिन्छ ।"
कैलाली कारागारका कैदीबन्दीलाई कम्बल,धनगढी : कैलाली कारगारमा रहेका कैदीबन्दीलाई कम्बल वितरण गरिएको छ । नेपाल रेडक्रस सोसाइटी जिल्ला शाखा कैलालीले उपलब्ध गराएका ३ सय थान कम्बल धनगढी उपमहानगरपालिकाका प्रमुख नृपबहादुर वड र कैलालीका प्रमुख जिल्ला अधिकारी यज्ञराज बोहराले कैदीबन्दीलाई हस्तान्तरण गरेका हुन् । उपमहानगरपालिकाका प्रमुख नृपबहादुर वडले सामाजिक क्षेत्रमा सहयोग पुर्याउने नेपाल रेडक्रस सोसाइटी कैलालीलाई धन्यवाद दिए । नगरप्रमुख वडले कारागारका कैदीबन्दीलाई आवश्यक पर्ने आत्मनिर्भर हुने किसिमका तालिमहरु उपमहानगरले कारागार भित्रै संचालन गरिहरेको बताए । कैलालीका प्रमुख जिल्ला अधिकारी यज्ञराज बोहराले कारागारमा रहेका कैदीबन्दीले आफ्नो व्यवहारमा सुधार गरेमा उनीहरुका लागि राहतका कार्यक्रम ल्याउन आफुहरु तयार हुने बताए । जिल्ला कारागार शाखा कैलालीमा ५ सय २८ कैदीबन्दीहरु रहेका छन् । क्षमताभन्दा बढी कैदीबन्दी हुँदा समस्या हुने गरेको छ । यसै गरी चिसोबाट बच्नका लागि कैदीबन्दीलाई दाउरासमेत धनगढी उपमहानगरपालिकाले वितरण गरेको छ ।
मुख्यमन्त्रीले दिए तमु ल्होसार र चाक्चाकुरको शुभकामना,"विराटनगर : तमु (गुरुङ) जातिको महान् चाड तमु ल्होसार र किराँत कुलुङ जातिको महान चाड मिनारिदाचाम, चासुम्लो निङ्दोङ, चाक्चाकुरको अवसरमा प्रदेश १ का मुख्यमन्त्री शेरधन राईले शुभकामना दिएका छन्। राईले मंगलबार एक शुभकामना सन्देश जारी गर्दै दुवै चाडको शुभकामना दिएका हुन् । सन्देशमा भनिएको छ, 'बहुजातीय, बहुभाषिक, बहुसांस्कृतिक र बहुधार्मिक विविधतायुक्त नेपाली समाजमा यस्ता पर्वहरु आपसी मित्रता, सद्भाव र एकताको प्रतिकका रुपमा रहेका छन्।यस्ता विविधता एक महत्वपूर्ण पुँजी भएको उल्लेख गर्दै सन्देशमा नेपाललाई विश्व सामु चिनाउन विभिन्न समुदायका चाड पर्वले मद्धत गरिरहेको जनाइएको छ। ' 'छुट्टै मौलिकता, परम्परा र सांस्कृतिक महत्व बोकेको दुवै जातिको चाडले आफ्नो धर्म, संस्कृति, रितिरिवाज र परम्पराको संरक्षणमा लाग्न सबैलाई प्रेरित गर्ने,' मुख्यन्त्री राईद्धारा जारी सन्देशमा भनिएको छ,' नेपालका सबै जातजातिलाई एकतावद्ध भई आपसी सद्भाव तथा भातृत्व अभिवृद्धि गरी स्वच्छ, सुखी र समुन्नत प्रदेश निर्माणको दिशामा अगाडि बढ्न आग्रह गर्दछु।'"
जम्मुकश्मिरको वायु नेपालतिर : वर्षा र हिमपात हुने,"काठमाडौं : भारतको जम्मुकश्मिरमा विकसित पश्चिम न्यूनचापीय प्रणाली नेपालतिर प्रवेश गर्दैछ। यो प्रणाली मंगलबार रातिदेखि नेपालमा सक्रिय हुने मौसम पूर्वानुमान महाशाखाले जनाएको छ। मंगलबार मौसम सामान्य रहेपनि बुधबारदेखि सामान्य बदली भइ पश्चिमी र पूर्वी पहाडि भूभागमा हल्का वर्षाको संभावना रहेको छ। शुक्रबार र शनिबार पानी पर्ने संभावना रहेको मौसम पूर्वानुमान महाशाखाका मौसमविद् वरुण पौडेलले जानकारी दिए। उनले भने,' न्यूनचापीय प्रणाली नेपालको पश्चिम भूभागबाट प्रवेश गर्दै पूर्वसम्म पुग्नेछ। जसले गर्दा सुदूरपश्चिमको उच्च पहाडि तथा हिमाली क्षेत्र र पूर्वी पहाडि भूभागमा वर्षा र हिमपातको संभावना छ।' यो प्रणाली आइतबारसम्म सक्रिय रहने मौसन पूर्वानुमान महाशाखाको अनुमान छ। हिमपात र वर्षपछि देशका अधिकांश स्थानमा चिसो समेत बढ्नेछ। तीन दिनमा कहाँ के हुँदैछ ? पौष १५ गते देशको पश्चिमी तथा मध्य भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। देशको पश्चिमी उच्च पहाडी तथा हिमाली भूभागका एक हल्का हिमपातको सम्भावना रहेको छ । पौष १६ गते देशभर आंशिकदेखि सामान्य बदली रहि पश्चिमी र पूर्वी पहाडी भूभागमा हल्का वर्षाको संभावना रहेको छ। उच्च पहाडि र हिमाली भूभागमा हल्कादेखि मध्यम खालको हिमपात र पानी हुने संभावना छ। देशभर सामान्य बदली रहि देशका थोरै स्थानमा हल्का वर्षाको संभावना रहेको छ। उच्च पहाडि र हिमालि भूभागमा हल्का देखि मध्यम हिमपातको संभावना रहेको छ। पौष १७ गते देशभर सामान्य बदली रहि देशका थोरै स्थानमा हल्कादेखि मध्यम वर्षाको संभावना छ। उच्च पहाडि र हिमालि भूभागमा मध्यमदेखि भारी हिमपातको संभावना रहेको छ।उच्च पहाडि र हिमाली भूभागमा मध्यमदेखि भारी हिमपातको संभावना रहेको छ।"
बाँड्न थालियो सेनेटरी प्याड,"ललितपुर : ललितपुरको सिद्धिमंगल विद्यालयबाट छात्रालाई सेनेटरी प्याड बाँड्ने अभियान सुरु गरिएको छ। महिनावारीका कारण छात्राको पढाइमा बाधा नपुगोस् भनेर सरकारले सोमबारदेखि निःशुल्क सेनेटरी प्याड बाँड्न थालेको हो। कक्षा ६ देखि १२ सम्म अध्ययनरत छात्रालाई प्याड वितरण गरिनेछ। अभियान शुभारम्भ गर्दै शिक्षा, विज्ञान तथा प्रविधिमन्त्री गिरिराजमणि पोखरेलले महिनावारी भएकै कारण छात्राको पढाइ रोकिन नहुने बताए। यो कार्यक्रमका लागि सरकारले एक अर्ब २७ करोड ३७ लाख रुपैयाँ छुट्याएको जानकारी दिएको छ। मन्त्री पोखरेलले सेनेटरी प्याड वितरण तथा व्यवस्थापन कार्यविधि २०७६ केही समयपहिले क्याबिनेटबाट पारित भइसकेको जानकारी दिए। उनका अनुसार नेपालका ७ सय ५३ वटै स्थानीय तहमा मंगलबारदेखि प्याड वितरण गरिनेछ। यसका लागि अर्थ मन्त्रालयबाट सीधै स्थानीय तहमा रकम पठाइनेछ। स्थानीय तह तथा प्रधानाध्यापकले व्यवस्थापनको पाटो सम्हाल्नु पर्नेछ। स्थानीय तहले पारदर्शी तरिकाले त्यसको व्यवस्थापन गर्नु पर्नेछ। सार्वजनिक खरिद ऐनअन्तर्गत खरिद गरेर सुरक्षित भण्डारण तथा वितरण गर्नुपर्ने कार्यविधिमा उल्लेख छ। वितरणको रिपोर्ट प्रत्येक महिना जिल्ला शिक्षा इकाइ हुँदै मन्त्रालयसम्म पुग्नुपर्ने हुन्छ। यसको अनुगमन तथा सहजीकरण मन्त्रालयले गर्नेछ। जुन शीर्षकमा रकम निकासा भएको छ त्यसैमा प्रयोग गर्नुपर्ने र जथाभावी खर्च गर्न नपाइने कार्यविधिमा लेखिएको पोखरेलले उल्लेख गरे। यस कार्यक्रमअन्तर्गत नेपालका १४ लाख ३७ हजार छात्रा लाभान्वित हुनेछन्, उनले भने एक जना छात्रालाई मासिक १६ वटा प्याड दिनेछौँ। सहरी इलाकामा यसको प्रभाव नदेखिए पनि दूरदराजमा उल्लासमय प्रभाव देखिने उनले बताए। स्वास्थ्य मन्त्रालयले बनाएको मापदण्डबमोजिम प्याड निर्माण गरिनुपर्नेछ। प्याड सेतो रङको हुनुपर्नेछ। मलमल र सुतीको प्रयोग गर्नुपर्नेछ। ९५ प्रतिशत सुतीको प्रयोग हुनुपर्नेछ। सुतीका कपडा ६ महिनाभित्र कुहिएर जाने भएकाले विद्यालय हाताभित्र खाल्डो खनेर त्यसको व्यवस्थापन गर्नुपर्ने हुन्छ। प्याड प्रयोगका लागि प्रत्येक विद्यालयले एक जना शिक्षिका खटाउनु पर्नेछ। स्वास्थ्य र शिक्षा मन्त्रालयको सहयोगमा मुलुकभरि उक्त अभियान लागू गरिने प्रधानमन्त्री कार्यालयका सचिव अनिल ठाकुरले जानकारी दिए। शिक्षा, विज्ञान तथा प्रविधि मन्त्रालय, मानव स्रोतसाधन विकास केन्द्रका महानिर्देशक बाबुराम पौडेलले भने, प्रत्येक विद्यार्थी शतप्रतिशत विद्यालयमा हुनुपर्छ तर महिनावारीका कारण छात्रा स्कुलबाहिरै देखियो, त्यसैले सरकारले यस्ता कार्यक्रम ल्याएको हो। शिक्षा मन्त्रालयका प्रवक्ता दीपक शर्माले हाल सरकारी विद्यालयमा मात्र अभियान सञ्चालन हुने बताए। निजीलाई यो बाध्यकारी छैन। मन्त्रालयले बाँड्ने सरकारीलाई मात्र हो, शर्माले भने, तर निजीले पनि कार्यान्जयनमा ल्याउनु राम्रो हो। महालक्ष्मी नगर प्रमुख रामेश्वर श्रेष्ठले महिनावारीका बेला पनि नियमित विद्यालय आउन सक्ने वातावरण बनाउन नगरभित्रका सामुदायिक विद्यालयमा प्याड वितरण गर्न थालेको जानकारी दिए। महालक्ष्मीमा १५ सामुदायिक विद्यालय छन्। त्यहाँ अध्ययनरत छात्रा र शिक्षिकालाई समेत सिनेटरी प्याड वितरण गरिएको थियो। उपमेयर निर्मला थापाले प्याड वितरण गर्दा निश्चित उमेर समूह तोक्न नहुने धारणा व्यक्त गरेकी छन्।"
"सुनचाँदीको मूल्य बढ्यो, यस्तो छ बजार","काठमाडौं : नेपाली बजारमा सुनको मूल्यमा वृद्धि भएको छ। मंगलबार तोलामा २ सयले बढेर ७३ हजार ५ सय रुपैयाँमा कारोबार भइरहेको नेपाल सुन चाँदी महासंघले जनाएको छ। सोमबार सुन तोलामा ७३ हजार ३ सय रुपैयाँमा कारोबार भएको थियो। नेपाल सुन चाँदी व्यवसायी महासंघका अनुसार तेजावी सुन तोलाको ७३ हजार २ सय रुपैयाँ कायम गरेको छ। यस्तै, चाँदीको मूल्यमा पनि सामान्य वृद्धि भएको छ। चाँदी तोलामा ५ रुपैयाँले बढेर ९०० रुपैयाँमा कारोबार भइरहेको महासंघले जनाएको छ।"
हात्ती आतंक : स्थानीय रातभर जाग्राम,"राजविराज : सप्तरीमा कोशी टप्पु वन्यजन्तु आरक्षबाट आउने जंगली हात्तीको आतंक बढदै गएको छ। दिनहुँजसो बस्तीमा पसेर हात्तीले तोडफोड गर्न थालेपछि त्रसित स्थानीय आगो बालेर रातभर जाग्राम बस्न थालेका छन्। पछिल्लो पटक हात्तीले एकै रात खडक र सप्तकोशी नगरपालिकामा १९ वटा घर भत्काउनुका साथै अन्नपात खाएर लाखौं रुपैयाँ बराबरको धनमाल क्षति गरेको थियो। चारपाँच वटाको संख्यामा आउने हात्तीको समूहले घर तोडफोड गरी भण्डारण गरेको धान, गहँु खाने तथा अन्नबाली र तरकारी बाली कुल्चिएर नष्ट गर्दै आएको खडग नगरपालिकाकी सलिता सदाले बताइन्। अन्नपात खाएर, कुल्चिएर नष्ट पार्ने हात्तीले कुन बेला मानिसलाई नै मार्ने हो भन्ने डरले गाउँलेहरू भयभीय हुने गरेको र रातभर आगो बालेर जाग्राम बस्ने गरेको उनले सुनाइन्। आरक्षबाट आएका हात्तीले खडग र सप्तकोशी नगरपालिकामा घरहरूको पर्खाल, टाँटी भत्काउनुका साथै अन्नपात खाएर क्षति पुर्याएको सप्तरी प्रहरीले जनाएको छ। सप्तकोशी नगरपालिका९ का ललन खंग, भरत यादव, वडा नम्बर ११ का सन्तोषकुमार खंग, दिनेश सरदार, राजेन्द्रप्रसाद साह र अशोकप्रसाद साहको फुसको घर भत्काउनुका साथै अन्नपात पुर्याएको डिएसपी तिलक भारतीले बताए। यसैगरी खड्क नगरपालिका४ अमहा टोलमा हात्तीले ऐसा खातुनको घरको पर्खाल भत्काई घरमा रहेको १२ बोरा चामल खाएर नष्ट गर्दा गरेको प्रहरीले जनाएको छ। सोही ठाउँका मखन चौधरी, सिताराम सदा, मुखाइलाल चौधरी, विरेन्द्र सदा, रंजित चौधरी, सुखैर चौधरी, लोलाई सदा, इन्द्रजित सदा, सुरुज सदाको टिनको छानो र बाँसको टाँटी भएको घर हात्तीले भत्काएको छ। खेतमा लगाएको आलु, तोरी बाली समेत हात्तीले कुल्चिएर नोक्सान पुर्याएको उनीहरूले बताए। हात्ती आतंकबाट सप्तरीको उत्तरी भूभागको जनजीवन कष्टकर बनेको छ। दिनहुँ हात्तीले आतंक मच्चाउँदा समेत सम्बन्धित निकायले उपाय निकाल्न नसक्दा स्थानियबासी आक्रोशित भएका छन्।"
