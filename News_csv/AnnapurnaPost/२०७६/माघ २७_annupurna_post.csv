शीर्षक,विवरण
वुहानबाट आफ्ना नागरिक ल्याऊ,"पर्यटकीय चिनियाँ सहर वुहान यतिबेला नोबल कोरोना भाइरसका कारण आतंकित छ। त्यो आतंकभित्र नेपाली विद्यार्थी पनि परेका छन्। उनीहरू घरभित्र लुकेर बसेका छन्, बाहिर संक्रमणको काल घुमिरहेको छ। अरू मुलुकले आफ्ना नागरिक फिर्ता लगिसकेका छन्, तर नेपाल सरकार मौनता साधिरहेको छ। उनीहरू आफ्नो मुलुक फर्कने आशामा भौंतारिरहेका छन्। विद्यार्थीहरूले त्यहाँबाट गुहार माग्दै अनेक सन्देश पठाइरहेका छन्। तर सरकार चीर निद्रामा परेको भावभंगिमा देखाइरहेको छ। ट्र्याप मा परेका उनीहरूले आफ्नै तवरले आउन सक्ने अवस्था छैन, सरकारले उनीहरूका निम्ति पहल गर्नुपर्ने हो। तर सरकारले फिर्ता ल्याउन चाहिरहेको छैन। हाम्रो सरकार आफ्ना नागरिकको भन्दा चिनियाँ पक्षलाई साथ दिइरहेको छ। हो, भाइरसबाट बच्ने व्यवस्था गरिदिएको होला। तर गगनचुम्बी भवनको ३७औं तलामा एक्लै रहनुपर्दाको अवस्था कस्तो होला ? हाम्रो सरकार मानवीय भावना देखाउन चुकेको छ। त्यही स्थानमा आफूलाई राखेर हेरेको खण्डमा सायद मानवीयपन फर्केला। अन्यथा मानवता हराएको मुलुकको सूचीमा हामी पर्नेछौं। उदीयमान शक्ति चीन यतिबेला भाइरससँग जुध्दै छ। कोरोना भाइरसका कारण उसको आन्तरिक मामिला मात्र नभएर विश्व राजनीति प्रभावित भएको छ। उसलाई मित्र मुलुकको साथ पक्कै चाहिएको छ। उसले विश्वको साथका लागि याचना गरिरहेको छ। भाइरसले उनीहरूकै आँकडाअनुसार ७५० जनाको ज्यान गइसकेको छ भने ३५ हजार बढी प्रभावित छन्। महामारी नियन्त्रणमा चीन स्वयं अलमल परेको छ। भाइरस पत्ता लगाउन खटिएका चिकित्सकको संक्रमणमा परी ज्यान गएको छ। अन्य सहर र मुलुकमा कोरोना नफैलियोस् भनी वुहान बन्द झैं छ। अन्य प्रान्त सहरसँग वुहानको सम्बन्ध काटिएको छ। वुहानमा थप अस्थायी अस्पताल बनेका छन् र स्वयंसेवक परिचालित छन। अस्पताल र अस्थायी शिविरमा समेत बेड नपाएर घरमै उपचार गरिरहेका पनि छन्। त्यहाँ भएका नेपाली संक्रमणमा परेका छैनन्। यहीकारण पनि संक्रमणबाट बच्न नेपाल आउन खोजिरहेका हुन्। हाम्रा सरकार किन नेपालीलाई ल्याउन आलटाल गर्छ ? कतै चीनप्रतिको भक्तिभाव देखाउनकै निम्ति आफ्ना नागरिकको पीडामाथि खेलबाड गर्दै त छैन ? शंका गर्ने मैदान उपलब्ध भएको छ। उनीहरूलाई ल्याउन कसले रोकेको हो ? सरकारले स्पष्ट जवाफ दिनुपर्छ। प्रधानमन्त्री केपी ओलीले निर्देशन दिएकै १० दिन भयो तर उनीहरूलाई ल्याउने प्रक्रिया अघि बढ्न सकेन ? १८१ नेपालीलाई उद्धार गर्न नसक्ने सरकारले कसरी समृद्ध नेपाल सुखी नेपाली बनाउन सक्छ ? सरकारी आलटाल नियाल्ने हो भने चीन रिसाउला भन्ने डरमा देखिन्छ। अन्य मुलुकले आफ्ना नागरिकको उद्धार गरिसकेको अवस्थामा नेपालीहरू ठूलाठूला अपार्टमेन्ट टुहुरो झैं एक्लै रहनुपरेको छ। हुपै प्रान्तको वुहानसँगैका अन्य सहरका नेपाली विद्यार्थीलाई सरकारले तत्काल फिर्ता गरेर मानवता देखाउन आवश्यक छ। उनीहरू पिउने पानीदेखि खानेकुरामा समेत संकट भोगिरहेका छन्। आफ्ना नागरिकलाई भाइरसको भुंग्रोमा राख्नु कत्तिको न्याय हो ? छातीमा हात राखेर सरकारले सोच्न र निर्णय लिन आवश्यक छ। अनि मानवता हराएको शासक बस्ने एक गरिब मुलुकमा जन्मेको अभिशाप हुनबाट आफ्ना नागरिकलाई बचाउनुपर्छ। चौध दिनसम्म नलागेको संक्रमण यहाँ आएपछि देखिने भन्ने हुँदैन। त्यसैले सरकारले क्वारेन्टाइन को व्यवस्था गरी आफ्ना नागरिकको उद्धार र रक्षा गर्नुपर्छ।"
लागु औषधको ट्रान्जिट नेपालगन्ज,"नेपालगन्ज : विगत २५ वर्षको इतिहासमा बाँकेबाट दुई सय ग्राम खैरो हिरोइन (ब्राउन सुगर)सहित एक व्यक्ति पक्राउ परेका छन् । भारत बहराइचका २५ वर्षीय अब्दुल रसिद पक्राउ परेका हुन् । यो परिणाम २५ वर्षको अवधिमा एकै व्यक्तिबाट यति धेरै ब्राउन सुगर पक्राउ गरिएको यो पहिलो घटना भएको प्रहरीले जनाएको छ । रसिदलाई नेपाल प्रहरीको लागु औषध नियन्त्रण ब्युरो नेपालगन्ज शाखा र इलाका प्रहरी कार्यालय जमुनाहाको संयुक्त टोलीले जमुनाहबाट पक्राउ गरेको हो । शनिबार राति मोटरसाइकलमा भारतबाट नेपाल आउँदै गरेका उनलाई हेल्मेटभित्र चार वटा प्लाष्टिकका पोकामा ब्राउन सुगर लुकाएको अवस्थामा नियन्त्रणमा लिइएको बाँके प्रहरी प्रमुख प्रहरी उपरीक्षक वीरबहादुर ओलीले बताए । नियमित कारोबारी रसिदले दुई पोका एक सय ग्राम पोखरा र अर्को एक सय ग्राम काठमाडौं पठाउने तयारी गरेका थिए । ब्राउन सुगरसहित भारतीय नागरिक पक्राउ परेको समाचार स्थानीय अनलाइन मिडियामा आएपछि भने कारोबारी भने फरार भएका थिए । अनलाइनको समाचार पढेपछि सामान लिन आएकाहरु भागे, अभियुक्त रसिदले प्रहरीलाई दिएको प्रारम्भिक बयान उद्धृत गर्दै ओलीले भने । नेपालगन्जमा २०५१ मा लागु औषध नियन्त्रण ब्युरो स्थापना भएको थियो । ब्यूरो स्थापना यता एकै दिनमा, एकै ब्यक्तिबाट एकैपटक बरामद भएको ब्राउन सुगरको परिणाम अहिलेसम्मकै ठूलो भएको ओलीले पुष्टी गरे । ब्राउन सुगरसहित पक्राउ परेका सार्वजनिक गर्दै प्रहरी । तस्बिर :शंकरप्रसाद खनाल शनिबार साँझ ७ जमुनाहा नाकाबाटै कैलालीको टीकापुर नगरपालिका१ की विष्णु गिरी र उनका भाइ विष्णु गिरी चढेको स्कुटर चेकजाँच गर्दा १८ ग्राम ब्राउन सुगर फेला परेको थियो । २०६८यता प्रहरी सक्रियतामा ठूलो परिणाममा लागू औषध नियन्त्रणमा लिएको ब्यूरोको रिपोर्टमा देखिन्छ । २३ मंसिर २०६९ मा भारतीय नागरिक मोहम्मद सलमान खान एक सय १० ग्राम ब्राउन सुगरसहित साबिक भवानीपुर गाविसबाट पक्राउ परेका थिए । १३ कार्तिक २०७५ मा नेपालगन्जको चौलिका चोकमा १९ वर्षका भारतीय नागरिक सहरे आलम ८९ ग्राम ब्राउन सुगरसहित पक्राउ परेका थिए । केही वर्षयता पक्राउ परेका झन्डै आधा दर्जन ठूलो परिणाममा ब्राउन सुगरसहित पक्राउ पर्नेमा अधिकांश भारतीय नागरिक नै छन् । उनीहरु सबै कारोबारी नै हुन् । लागू औषध व्युरो प्रमुख प्रहरी निरीक्षक वीरबहादुर थापाले अन्नपूर्ण पोस्ट्सँग भने, व्युरो स्थापना भएयता एउटै व्यक्तिबाट दुई सय ग्राम ब्राउन सुगरहित पक्राउ गरिएको यो पहिलो घटना हो । बाँके प्रहरीले आर्थिक वर्ष ०७३७४ यता चार वर्षको अवधिमा मात्र दुई हजार एक सय ६६ ग्राम ब्राउन सुगर नियन्त्रणमा लिइसकेको छ । यो वर्ष सर्वाधिक ६ सय आठ ग्राम सात सय ४५ ग्राम ब्राउन सुुगर बरामद भएको छ । चार वर्षको तथ्याङ्कलाई विश्लेषण गर्दा वार्षिक औसत पाँच सय ४१ ग्राम, मासिक ४५ ग्राम र दैनिक डेढ ग्राम ब्राउन सुगर प्रहरीको नियन्त्रणमा आएको छ । चार वर्षको अवधिमा प्रहरीले लागू औषधको मुद्दामा एक हजार २५ जनालाई पक्राउ गरेको छ भने ६ सय ३९ वटा मुद्दा दर्ता गरेको छ । प्रहरी उपरीक्षक ओली भन्छन्, लागू औषधको प्रयोग र कारोबार नियन्त्रण गर्न प्रहरीले निकै सक्रियताका साथ लागेको छ । पक्राउ परेका सबै ब्यक्ति कारबाहीको दायरामा आउँछन् । लागू औषध नियन्त्रण ऐन २०३३ अनुसार २५ ग्रामसम्मको कारोबार गर्नेलाई ५ वर्षदेखि १० वर्षसम्म कैद र ५ हजारदेखि २५ हजार रुपैयाँसम्म जरिवाना र एक सय ग्रामसम्मको कारोबार गर्नेलाई १५ वर्षदेखि जन्मकैद र ५ लाखदेखि २५ लाख रुपैयाँसम्म जरिवाना वा दुबै सजाय हुने व्यवस्था छ ।"
जीएमआरलाई आशयपत्र,"काठमाडौं : माथिल्लो कर्णाली जलविद्युत् आयोजनाको विकासकर्ता भारतीय कम्पनी जीएमआरले यहाँ उत्पादित विद्युत् बंगलादेश निकासी गर्न आशयपत्र पाएको छ। योसँगै नेपालको बिजुली भारत हुँदै बंगलादेशको बजारमा बिक्री गर्न (त्रिदेशीय विद्युत् व्यापार)को बाटो खुलेको छ। आशयपत्र दिने बंगलादेश पावर डेभलपमेन्ट बोर्डसँग छिट्टै विद्युत् खरिद सम्झौता (पीपीए)को टुंगो लगाउन गृहकार्य भइरहेको जीएमआरले जनाएको छ। उसले वित्तीय व्यवस्थापन (फाइनान्सियल क्लोजर) अघि बढाउन सकिने उल्लेख गरेको छ। जीएमआरले अब ५० लाख अमेरिकी डलरको वित्तीय स्रोत बैंकहरूमार्फत जुटाउन पहल गरिरहेको आयोजना प्रमुख केके शर्माले बताए। उनका अनुसार बंगलादेशको कानुन मन्त्रालय र बंगलादेश बैंक (केन्द्रीय बैंक) को स्वीकृतिपछि फेरि १ करोड ५० लाख डलरको बंैक ग्यारेन्टी प्राप्त हुनेछ। जीएमआरले बोर्डलाई बैंक ग्यारेन्टीसहित विद्युत् आपूर्तिको प्रतिबद्धता गर्नेछ। बंगलादेशको मन्त्रिपरिषद्ले नेपालमा उत्पादन हुने, भारतीय कम्पनी जीएमआरद्वारा प्रवद्र्धित माथिल्लो कर्णालीको ५०० मेगावाट बिजुली खरिद गर्न बोर्डलाई अनुमति दिइसकेको छ। सोही आधारमा बोर्डले आशयपत्र जारी गरेको हो। यसबाट ९०० मेगावाट क्षमताको माथिल्लो कर्णालीबाट उत्पादन हुने विद्युत्मध्ये अधिकांश हिस्सा बंगलादेशमा निर्यात हुने गरी बजार सुरक्षित भएको छ। बोर्डले भारतको एनटीपीसी विद्युत् व्यापार निगम लिमिटेड (एनभीभीएन)मार्पत बिजुली आयात गर्नेछ। आगामी तीन महिनाभित्र पीपीएमा हस्ताक्षर हुने अपेक्षा जीएमआरको छ। परियोजना विकास सम्झौतामा उल्लेख भएअनुसार नेपाल सरकारको सहयोगमा जग्गा अधिग्रहण, राइट अफ वे क्लियरेन्सलगायत विभिन्न प्रक्रिया पूरा भएपछि बोर्डसँग पीपीएमा हस्ताक्षर हुने बताइएको छ। पीपीएपछि जीएमआरले एक वर्षभित्र वित्तीय व्यवस्थापन गरी आयोजना निर्माण सुरु गर्नेछ। उसले सन् २००८ मा प्रतिस्पर्धाबाट लाइसेन्स लिएको थियो। यसको आयोजना विकास सम्झौता (पीडीए) सन् २०१४ मा भएको थियो। बंगलादेशले २५ वर्षसम्म करिब ३८ हजार १६० करोड टाका अर्थात् ५ खर्ब रुपैयाँबराबरको विद्युत् खरिद गर्ने योजना छ। यसका लागि पीपीएबापत प्रतियुनिट ७७१७२ सेन्ट खरिददर तोकिएको छ। यसमा तलमाथि भने हुन सक्नेछ। नेपालमा उत्पादित विद्युत् भारत हुँदै बंगलादेश जान प्रसारणलाइन उपयोग गरेबापत भारतले पनि ह्विलिङ चार्जका साथै एनभीभीएनले केही रकम लिने भए पनि यसबारे टुंगो लागिनसकेको जीएमआरले जनाएको छ। सहमतिपछि थप प्रक्रिया अघि बढेर आयोजना निर्माण भएपछि ९ सय मेगावाटमध्ये ५ सय मेगावाट जीएमआरले बंगलादेशमा बेच्नेछ। शर्माले भने, बंगलादेशको माग र हाम्रो बिक्री क्षमता ५०० मेगावाट हो। त्यसैगरी जीएमआरले प्रतिस्पर्धाका आधारमा अनुमतिपत्र (लाइसेन्स) प्राप्त गर्दा दिनुपर्ने १ सय ८ मेगावाट विद्युत् नेपालले निःशुल्क पाउनेछ। बाँकी जीएमआरले भारत वा बंगलादेशलाई बिक्री गर्नेछ। आयोजनामा लाइसेन्सको सर्तअनुसार २७ प्रतिशत स्वपुँजी निःशुल्क पाउनेछ। जीएमआरले माथिल्लो कर्णालीबाट २५ वर्षसम्म बंगलादेशमा बिजुली बिक्री गर्न बंगलादेशले सहमति दिएको आयोजना प्रमुख शर्माले जनाए।"
संसद्को अवरोध अदालतको विषय,"काठमाडौं : सर्लाहीमा गत साउनमा प्रहरीद्वारा गैरन्यायिक हत्या भएको भन्दै कांग्रेसले लगातार संसद्मा अवरोध गर्यो। उसले संसदीय छानबिन समिति गठनको माग उठायो। संवैधानिक निकाय राष्ट्रिय मानवअधिकार आयोगले घटना छानबिन गरिरहेको भन्दै उसको छानबिनमा जनप्रतिनिधि निकायको ओभरल्यापिङ गर्न नहुने राजनीतिक सहमति जुट्यो। त्यस बेला जुँगाको बचाउ गर्न नेकपा संसदीय दलका उपनेता सुवास नेम्बाङको अध्यक्षतामा समिति गठन भयो। संसद्मा भएको अवरोध र निकासबारे अध्ययन गरी सुझाव दिन समितिलाई भनियो। कांग्रेसले आफ्ना नेता विजयकुमार गच्छदारविरुद्ध भ्रष्टाचार मुद्दा दायर भएपछि बिहीबारदेखि संसद् अवरुद्ध गरिरहेको छ। अर्को संवैधानिक निकाय अख्तियारले विशेष अदालतमा दायर गरेको भ्रष्टाचार मुद्दाबारे न सरकारले जवाफ दिने ठाउँ छ न त संसद्ले केही गर्ने अवस्था छ। सभामुख अग्नि सापकोटाले संवैधानिक निकायले गरेको निर्णय र अदालतमा विचाराधीन मुद्दाबारे संसद्बाट निकास निस्किन नसक्ने जवाफ आइतबार चेयरबाट दिएका छन्। सभामुख सापकोटाले अदालतको मुद्दामा संसद्मा छलफल हुन नसक्ने भन्दै आइतबार कांग्रेसलाई बोल्न समयसमेत दिएनन्। कांग्रेसको यसपटकको माग अनौठो भएको सत्तारुढको भनाइ छ। नेकपा संसदीय दलका उपनेता नेम्बाङले सत्तापक्षसँग कुनै माग नराखी कांग्रेसले अवरोध गरिरहेको बताए। अख्तियारको मुद्दाका विषयमा सरकारसँगको माग के हो ? , उपनेता नेम्बाङले भने, कांग्रेसलाई सहयोग गर्न हामी तयार छौं। उनले अदालतमा विचाराधीन मुद्दाका विषयमा संसद्मा छलफल हुन नसक्ने र सरकारले त्यसमा केही पनि गर्न सक्ने ठाउँ नरहेको बताए। संवैधानिक निकायले गरेको काममा सत्तापक्ष कहीं पनि जोडिएको छैन, उनले भने, हामीले गर्नुपर्ने के हो भन्ने पनि आएको छैन। अदालतमा विचाराधीन मुद्दामा छलफल त के प्रश्नसमेत उठाउन पाइँदैन।प्रतिनिधिसभाको आइतबारको बैठकमा प्रमुख प्रतिपक्षी दल नेपाली काँग्रेसका सांसदले आआफनो स्थानबाट उठेर अबरूद गर्दै । तस्बिर : रासस कांग्रेसले भने राजनीतिक पूर्वाग्रहका आधारमा अख्तियारले मुद्दा चलाएको भन्दै संसद् अवरुद्ध गरिरहेको छ। अख्तियारको छानबिन प्रक्रिया गलत भएको भनेर विरोध जनाइएको कांग्रेस नेता दिलेन्द्र बडूले बताए। अदालतमा विचाराधीन मुद्दामा संसद्मा छलफल गर्न मिल्छ त भन्ने प्रश्नको जवाफमा नेता बडूले भने, संसद्मा छलफल गरेर टुंगिने विषय होइन भन्ने हामीलाई पनि थाहा छ। तर, अदालतमा मुद्दा पुर्याउने प्रक्रिया निष्पक्ष र कानुनसम्मत भएन भन्ने हाम्रो जिकिर हो। ललिता निवासको जग्गा प्रकरणमा मुछिएका विभागीय मन्त्री (गच्छदार)माथि कारबाही हुने तर तत्कालीन प्रधानमन्त्री माधवकुमार नेपाललाई उन्मुक्ति दिने निर्णय गलत भएको उनको धारणा छ। मन्त्रिपरिषद्को नीतिगत निर्णयलाई अख्तियारले हेर्न नमिल्ने भनेर तत्कालीन प्रधानमन्त्रीलाई छुट दिने हो भने प्रस्ताव लैजाने मन्त्रीलाई मात्र कारबाही गर्न मिल्छ ? , उनले प्रश्न गरे। कांग्रेसको अवरोधले संविधान नमिच्ने उनले बताए। भने, यो विषयमा यहाँ (संसद्)मा नबोले कहाँ बोल्ने त ? राजपाका सांसद लक्ष्मणलाल कर्णले अख्तियारले भेदभावपूर्ण निर्णय गरेको भन्दै लगातार संसद् बैठक अवरुद्ध हुनु राम्रो नभएको बताए। हामीले गम्भीरतापूर्वक छलफल गरी यो विषयलाई चाँडो टुंगो लगाउनुपर्छ, सांसद कर्णले भने। संसद्मा कांग्रेसको अवरोधलाई अन्यथा लिन नमिल्ने सत्तापक्षका एक सांसदले बताए। हामीले पनि विगतमा राजनीतिक लडाइँका लागि संसद् अवरोध गरेका थियौं, उनले भने, अब फेस सेभिङको कुनै माध्यम अपनाएर संसद् अवरोध फुकाउनेतिर लाग्नुपर्छ। विगतमा नेम्बाङको अध्यक्षतामा बनेको समितिलाई अहिलेको मुद्दा हेर्ने जिम्मा दिएर संसद्को अवरोध फुकाउन सकिने सांसदहरूको धारणा छ। कांग्रेसले संसद्को अवरोधबारे छलफल गर्न सोमबार केन्द्रीय कार्यसमिति बैठक बोलाएको छ। संसद्को अवरोधबारे केन्द्रीय कार्यसमितिमा छलफल गर्छौ, नेता बडूले भने। कांग्रेस बैठकको निर्णय पर्खाइमा प्रतिनिधिसभा बैठक मंगलबारसम्म स्थगन गरिएको सांसदहरूको भनाइ छ।"
"सरकार निद्रामा पर्यो, ब्युँझाइयोस्","काठमाडौं : चीनको हुबेई प्रान्तमा नोवेल कोरोना भाइरसको संक्रमण बढेपछि त्रासमा रहेका सन्तानलाई स्वदेश ल्याउन विभिन्न मन्त्रालय पुगेका अभिभावकहरूलाई मन्त्री र कर्मचारीको ओठे जवाफ हुन्छ, हामीले सबै बुझेका छौं। तयारी गर्दै छौं। तुरुन्तै उद्धार हुँदै छ। कहिले हुन्छ उद्धार ? प्रश्नसहित उनीहरू तीन साता विभिन्न मन्त्रालय चहारे। मन्त्रीलगायत सरकारी उच्च कर्मचारीसँग अनुनय विनय गरे। राष्ट्रिय मानव अधिकार आयोगको परिसर पुगेका अभिभावकले आइतबार व्यथा सुनाउँदै गर्दा आँसु झारे। आयोगका अध्यक्ष अनुपराज शर्मासँग आग्रह गरे, मन्त्री र कर्मचारीले हाम्रा कुरै सुन्न चाहँदैनन्। सन्तानको जीवन रक्षा गरि पाउँ। कोरोना भाइरस सुरुवात भएको प्रान्तमा बसिरहेका सन्तान बचाइदिन एक हुल अभिभावकले आयोग अध्यक्ष शर्मालाई ज्ञापनपत्र बुझाए। अभिभावक उमेशबहादुर सिंहले छिटो उद्धार गर्नुपर्नेमा ढिलाइ भइरहेकोमा चिन्ता व्यक्त गरे। उनले भने, सरकार सुतेजस्तो लाग्यो। निद्रामा परेको सरकारलाई ब्युँझाउने काम गर्नु पर्यो। अन्य मुलुकले आफ्ना नागरिकको उद्धार गर्दा पनि नेपालले बेवास्ता गरिरहेकोमा अभिभावक आक्रोशित भए। छिमेकी भारत, बंगलादेश र श्रीलंकाले आफ्ना नागरिकलाई उद्धार गरिसकेका छन्। चीनले वुहानबाट स्वदेश फर्किनेहरूको स्वास्थ्य जाँच गर्ने भएकाले अभिभावकले डराउनु नपर्ने बताए। चीनमा भयावह स्थिति भएको जानकारी गराउँदै सन्तानले खानसमेत नपाएकोमा चिन्ता व्यक्त गरे। सन्तानको अवस्था सुन्नसक्ने स्थिति नरहेको भन्दै महिलाले आँसु झारे। स्वास्थ्य तथा जनसंख्यामन्त्री भानुभक्त ढकाल, शिक्षामन्त्री गिरिराजमणि पोखरेल, परराष्ट्रमन्त्री प्रदीप ज्ञवाली संवेदनशील नभएकोमा उनीहरूले आक्रोश व्यक्त गरे। अब हामी तुरुन्तै ल्याउँछौं। हामी तयारी गर्दै छौं भनेर परराष्ट्र मन्त्रीज्यूले भन्नु भयो। स्वास्थ्य मन्त्रालयमा पुग्यौं। प्रधानमन्त्री कार्यालयमा पनि चिठी बुझायौं। अहिलेसम्म केही अत्तोपत्तो छैन। चीनमा एकखालको भयावह स्थिति छ। उद्धार गर्ने हो भने छिटो गर्नु पर्यो। सरकारले उद्धार नगर्ने हो भने अरु देशसँग गुहार माग्न जान्छौं, सिंहले भने। अभिभावक रवि भट्टराईले कुनै पनि बेला संक्रमण हुने भएकोले छिट्टै उद्धार गर्न आग्रह गरे। उनले भने, हामी सबैको अभिभावक नै सरकार हो। नागरिकको बाँच्ने अधिकारको संरक्षण गर्नु पर्यो। दुई साना बच्चासहित कोठामा थुनिएर बसेको जानकारी दिँदै अभिभावक नीलादेवी भट्टराईले सरकार कानमा तेल हालेर बसेकाले छिटो ल्याउने वातावरण बनाइदिन आग्रह गरिन्। आँसु झार्दै उनले भनिन्, बुहारी चीनमा पढ्दै छ। छोरो पनि उतै गएको छ। दुई साना बालबच्चा छन्। जति सक्दो छिटो उद्धार गर्दिनु पर्यो। प्रधानमन्त्री केपी ओलीले स्वदेश फर्कन चाहने नेपालीलाई अविलम्ब उद्धार गरि ल्याउन गत बिहीबार निर्देशन दिएका थिए। उपप्रधान एवं रक्षामन्त्री ईश्वर पोखरेल, परराष्ट्रमन्त्री ज्ञवाली, स्वास्थ्यमन्त्री ढकाल, मुख्य सचिव र सम्बद्ध मन्त्रालयका सचिव एवं सुरक्षा अधिकारीलाई दिएको निर्देशन कार्यान्वयन भएको छैन। उद्धार गरि ल्याइने विद्यार्थीलाई शिवपुरीस्थित नेपाली सेनाको तालिम केन्द्र, इचंगुनारायणस्थित सुकुम्बासीका लागि बनाइएको अपार्टमेन्ट, सूर्य विनायकस्थित कृषि तालिम केन्द्र र खरिपाटीस्थित विद्युत प्राधिकरणको तालिम केन्द्रसहित चार ठाउँमा राख्न क्वारेन्टाइन तोकिएको छ।अनीलकुमार यादवलाई छिटो उद्धार गर्न माग राख्दै राष्ट्रिय मानवअधिकार आयोगमा आइतबार पुगेकी सर्लाहीकी अनिता यादव भक्कानिँदै । अभिभावकका तर्फबाट आयोग अध्यक्ष शर्मालाई ज्ञापनपत्र बुझाउँदै भगवतीलाल कक्षपतिले भने, विद्यार्थीहरू होस्टलमा बन्दीको झैं जीवन बिताउन बाध्य छन्। उद्धारको पहलका लागि जुन मन्त्रालयमा गए पनि आश्वासन मात्र पाइयो। अध्यक्ष शर्माले नागरिकको बाँच्न पाउने हक पहिलो र महत्त्वपूर्ण रहेको भन्दै उद्धारका लागि आयोगले पहल गर्ने आश्वासन दिए। स्वदेश फर्कन चाहनेलाई यसअघि अभिभावकहरूले प्रधानमन्त्रीको कार्यालय, गृह, परराष्ट्र र स्वास्थ्य मन्त्रालयमा ज्ञापनपत्र बुझाएका थिए। चीनका नेपालीको जीवन रक्षा गर : आयोगराष्ट्रिय मानव अधिकार आयोगको आइतबार बसेको आकस्मिक बैठकले चीनको हुबेई प्रान्तमा फैलिएको नोवेल कोरोना भाइरस संक्रमणबाट जोखिममा रहेका नेपालीको चाँडो जीवन रक्षाको पहल थाल्न र सुरक्षित स्वदेश फर्काउने वातावरण मिलाउन सरकारलाई निर्देशन दिएको छ। हुबेईमा रहेका करिब १ सय ८५ नेपाली विद्यार्थी र अन्य नेपाली सन्त्रासमा रहेको बताउँदै आयोगले उद्धारको निर्देशन दिएको हो। कोरोना संक्रमणले निवासबाट बाहिर निस्कन सक्ने अवस्था नरहेको, लामो समय बन्दीजस्तै जीवन बिताउँदा खाद्य सामग्रीकोसमेत अभाव भएको र समय घर्किँदै जाँदा संक्रमणको जोखिममा परेको भन्दै आयोगले गम्भीर ध्यानाकर्षणसमेत गराएको छ। आयोगका सचिव वेद भट्टराईका अनुसार हुबेईमा रहेका सबै नेपालीको स्वास्थ्य अवस्था र स्वदेश ल्याउने सम्बन्धमा सरकारसँग जानकारीसमेत माग गरिएको छ। आयोगमै उपस्थित भएर जानकारी दिन परराष्ट्र मन्त्रालय, शिक्षा र स्वास्थ्य मन्त्रालयका सचिवलाई डाकिएको छ। आकस्मिक बैठकपछि आयोगले नेपालीको जीवन जोखिममा पर्न सक्नेतर्फ संवेदनशील बन्न र यथाशीघ्र सुरक्षित फर्काउन सरकारसँग आग्रहसमेत गरेको छ।"
त्रिभुवन विमानस्थलको कफीसपमा आगलागी,काठमाडौँ : त्रिभुवन अन्तर्राष्ट्रिय विमानस्थलभित्रको कफीसपमा सोमबार साँझ अचानक आगलागी भएको छ । विमानस्थलभित्र इलेक्ट्रकि सट भइ आगलागी भएको विमानस्थलका अधिकारीले जनाएका छन् । घटनाबारे थप विवरण आइसकेको छैन । यद्यपि विमानस्थलका सुरक्षाकर्मी र दमकलको सहायताबाट आगो नियन्त्रणमा आइसकेको छ ।
भानु नगरपालिकाका इन्जिनियर र वडा सदस्य घुससहित पक्राउ,दमौली : तनहुँको भानु नगरपालिकाका इन्जिनियर शुकदेव अधिकारी र वडा सदस्य कृष्णबहादुर अधिकारी घुस रकमसहित पक्राउ परेका छन् । पोखराबाट खटिएको अख्तियार दुरुपयोग अनुसन्धान आयोगको टोलीले उनीहरुलाई रंगेहात पक्राउ गरेको हो । विद्यालयको भवन निर्माण सम्पन्न गरी भुक्तानी सिफारिसका साथै कार्य सम्पन्न प्रतिवेदन बनाइदिए वापत अधिकारीले सेवाग्राहीबाट ७५ हजार घुस लिएको अख्तियार टोलीको भनाइ छ । अधिकारी १३ नम्बर वडाका सदस्य हुन् । दुबैजनालाई भानु नगरपालिका नगर कार्यपालिकाको कार्यालय परिसरबाटै नियन्त्रणमा लिइ अनुसन्धान भइरहेको अख्तियार दुरुपयोग अनुसन्धान आयोगको कार्यालय पोखराले जनाएको छ ।
अपहरण शैलीमा बालविवाह गराउन खोज्ने काका पक्राउ,मुगु : १९ वर्षीय भतिजलाई १५ वर्षीया बालिकासँग विवाह गराउन खोज्ने काकालाई प्रहरीले प्रक्राउ गरेको छ। हुम्लाका चंखेली गाउँपालिका१ दार्माका श्रीलाल नेपालीलाई मुगुका सोरुगाँउपालिकाकी एक बालिकासँग विवाह गराउन खोजेका आरोपमा प्रहरीले काका सिंहबहादुर नेपालीलाई पक्राउ गरेको हो। पुस २० गते सोरु गाँउपालिका५ भिईमा मेला हेर्न गाउमा ग्एका बेला राती बालिकालाई अपहरणको शैलीमा उठाएर केटाको गाउँ हुम्ला दार्मा पुराएर बाल विवाह गर्न प्रयास गरेको पीडितका आफन्तले बताए। तीन दिनसम्म केटाको काका सिंहबाहदुरको घरमा राखेका थिए। चौथो दिनमा अर्को छिमेकीको घरमा राखेको र त्यहाँ पनि दुई दिन राखेपछि केटाको घरमा ल्याएका हुन्। बालिकालाई केटाले अशोभाविक कृयाकलाप गर्ने प्रयास गर्न थालेपछि हप्ता दिनपछि बालिका राती भागेर हुम्ला को जैर गाउँमा रहेकी आफनी दिदिको घरमा पुगेकी थिइन। पुनः केटाका काकासहित चारै जना बालिकालाई लिन जैर पुगेपछि त्यहाँबाट भागेर आफनै गाँउ नेरमा पुगिन। त्यहाँ पनि लिन पुगेपछि बालिका आफनै गाउँबाट रातारात भागेर जिल्ला सदरमुकाम गमगढीमा आएको प्रहरीले बालिकाबाट लिएको बयानमा उल्लेख गरिएको छ। मुगुको सदरमुकाममा समेत केटा पक्ष खोज्दै आएपछि बालिका सदरमुकाममा लुकेर बसेकी थिइन। सबै घर गएको भन्ने जानकारी पाएपछि बालिका माघ १३ गते साँझ बजारमा निस्कँदा काकाले देखेपछि समाएर घर लिैजान खोज्दा लछारपछार गरेर बालिका कराएपछि गस्तीमा रहेको प्रहरीले केटाको काकालाई गमगढी बजारबाट पक्राउ गरेको थियो। प्रहरीले केटा र उनका काकालगायत चार जनाविरुद्घ अपहरण शरिर बन्धक तथा जवरजस्ती करणीमा मुद्धा चलाएको जानकारी दियो।
चौताराको सातौँ नगरसभा : उत्कृष्ट नतिजा ल्याउने सम्मानित,"काठमाडौं : सिन्धुपाल्चोकको चौतारा साँगाचोकगढी नगरपालिकाको सातौँ नगरसभा गरेको छ। सोमबार मेयर अमानसिं तामाङको अध्यक्षतामा बसेको नगरसभाले प्रथम संशोधन विधेयक २०७६, आर्थिक विधेयक, कर्मचारी कल्याणकारी कोष सञ्चालन विधेयक स्वीकृत गरेको छ। नगरसभाकै अवसर पारेर नगरपालिकाभित्र सञ्चालित सामुदायिक विद्यालयहरु मध्ये कक्षा ८ र कक्षा १० मा उत्कृष्ट नतिजा ल्याउने आधारभूत तथा माध्यामिक विद्यालयहरुमध्ये प्रारम्भिक बालविकास, आधारभूत र माध्यमिक तहको अध्यापन गरेको विषयको उत्कृष्ट नतिजाको आधारमा आधारभूत, माध्यमिक र बालविकासमा अध्यापनरत शिक्षकहरुलाई प्रोत्साहन, सम्मान र नगद ९ हजारसहित सम्मान गरिएको थियो। प्रथम जलवायु दिवस तथा शैक्षिक सम्मेलन कार्यक्रममा नगरपालिकाको जनजागृति माध्यमिक विद्यालय साँगाचोककी कक्षा १२ कि छात्रा प्रजिता पराजुली अन्तर गाउँपालिका स्तरीय वक्तित्वकला प्रतियोगितामा प्रथम भएकी थिइन्। उनलाई सम्मान स्वरुप नगरपालिकाले १० हजार र प्रशसापत्रबाट सम्मान गरिएको थियो। नगरपालिकाभित्र सञ्चालित सामुदायिक विद्यालयहरु मध्ये कक्षा ८ र कक्षा १० मा उत्कृष्ट नतिजा ल्याउने आधारभूत तथा माध्यमिक तहका विद्यार्थीहरुलाई प्रोत्साहन तथा सम्मान गरिएको थियो।"
निर्मला हत्या प्रकरण : आफ्नै छानबिनलाई गलत सावित गर्न प्रहरीको अर्को प्रतिवेदन,"काठमाडौं : कञ्चनपुरस्थित भीमदत्त नगरपालिका२ की १३ वर्षीया निर्मला पन्तको बलात्कारपछि हत्या भएको १८ महिना बित्यो। २०७५ साउन ११ गते पन्तको शव निम्बुखेडा खोला किनारको उखु बारीमा भेटियो। यो डेढ वर्षको अवधिमा छानविनका लागि प्रहरी प्रधान कार्यालयले दुई समिति बनायो। सुरुमा एआइजी धिरु बस्न्यातको नेतृत्वमा र अर्को डीआइजी सुरज केसी नेतृत्वको समिति बनायो। यो बीचमा गृहमन्त्रालयका सहसचिव हरिप्रसाद मैनालीको नेतृत्वमा पनि समिति बन्यो। तर हालसालै प्रहरी प्रधान कार्यालयले केसी नेतृत्वले बुझाएको प्रतिवेदन स्वीकार गर्दै बस्न्यात नेतृत्वले बुझाएको प्रतिवेदनलाई गलत ठहर गरेपछि यो प्रकरणले फेरि नयाँ मोड लिएको छ। आफैले गरेको पहिलेको छानबिनलाई गलत सावित गर्न नयाँ प्रतिवेदन तयार गरिएको छ। नेपाल प्रहरीका प्रवक्ता डीआईजी शैलेश थापा क्षेत्रीले थप अनुसन्धानका लागि नयाँ समिति गठन भएको बताउँदै भन्छन्, प्रतिवेदनमा संलग्न प्रहरी कर्मचारीलाई इंगित गरिएको थियो। तर यो पर्याप्त थिएन। त्यसैले फेरि छानबिनका लागि अर्को समिति बन्यो। डीआईजी थापाले अन्नपूर्ण अनलाइनसँग भने त्यही गुनासो समेटनका लागि एउटा समितिले उनीहरुसँग बुझ्यो। त्यसैको आधारमा प्रतिवेदन आएको हो। पुरानो प्रतिवेदन नै खारेज भन्ने कुरा के हो भन्ने अन्नपूर्णको प्रश्नमा थापाले भने प्रतिवेदन नै खारेज भन्ने कतै उल्लेख गरिएको छैन्। थापाका अनुसार कतिपय कुराहरुमा अवलोकन गर्नुपर्छ भनेर केसी नेतृत्वको प्रतिवेदन आएको हो। तर पुरानो प्रतिवेदन खारेज भएको हल्ला गलत हो। २०७५ भदौ ३१ गते प्रहरी महानिरीक्षक सर्वेन्द्र खनालले आन्तरिक अनुसन्धानका लागि बस्न्यातको संयोजकत्वमा समिति गठन गरेका थिए। प्रहरी प्रधान कार्यालयले केसी नेतृत्वले बुझाएको प्रतिवेदन स्वीकार्दै दिलिप सिं बिष्टलाई मुख्य अभियुक्त रहेको उल्लेख गरेको छ। बिष्टलाई थप अुसन्धान गर्न प्रहरी प्रधान कार्यालयले अपराध अनुसन्धान गर्न कञ्चनपुर प्रहरीलाई निर्देशन दिएको छ। विष्टलाई २०७५ भदौमा प्रहरीको केन्द्रीय अनुसन्धान व्युरो (सिआईबी) र कञ्चनपुर प्रहरीले विष्टलाई पक्राउ गरेका थिए। तर प्रहरीको विधिविज्ञान प्रयोगशालामा पन्तको योनीबाट संकलित भेजिनल स्वावबाट तयार गरिएको डीएनए र विष्टको डीएनए मेल खाएन। त्यो बिचमा निर्दोश रहेका विष्टलाई फसाउन खोजेको भन्दै आन्दोलन चर्कियो। विभिन्न समूहहरुले एकातिर आन्दोलन चर्काउनु र अर्कोतिर डीएनए मेल नखाएपछि बिष्ट २४ औं दिनमा रिहा भए। गृहमन्त्रालयले एसपी दिल्लीराज बिष्ट र एन्स्पेक्टर जगदीश भट्टलाई बर्खास्त, सिआईबीका डीएसपी अंगुर जीसी, कञ्चनपुरकै डीएसपी ज्ञानबहादुर सेटी, इन्स्पेक्टर एकेन्द्र खड्का, सई रामसिंह धामी र हरसिंह धामी र प्रहरी जवान चाँदनी साउदलाई निलम्बन गर्यो। आरोपितलाई उन्मुक्ति दिएको भन्दै निलम्बन गरेको थियो। घटना कसले गर्यो र अपराधी पत्ता नलागेको बस्न्यात नेतृत्वको प्रतिवेदनमा उल्लेख थिएन्। नक्कली प्रमाण खडा गरेर बिना प्रमाण नै ब्यक्तिलाई प्रकाउ गरेको उक्त प्रतिवेदनमा उल्लेख थियो। अफवाह, हल्लाको भर र दबाबमा प्रतिवेदन बनाएको बताइएको थियो। तर केसी नेतृत्वको समूहले बुझाएको प्रतिवेदनमा अमान्य घोषित गरेको, अपराधी र अपराधबीचको सम्बन्ध स्थापित गर्ने उल्लेख छ। त्यस्तै महत्वपूर्ण प्रमाण र तथ्यहरु संकलन गरी अनुसन्धानलाई निचोडको दिशालाई अन्यौलता बनाएको उल्लेख छ।"
विमानस्थलको कफीसपमा आगलागी हुँदा जे देखियो (तस्बिरहरु),काठमाडौँ : त्रिभुवन अन्तर्राष्ट्रिय विमानस्थलभित्रको कफीसपमा सोमबार साँझ अचानक आगलागी भएको छ । विमानस्थलभित्र इलेक्ट्रकि सट भइ आगलागी भएको विमानस्थलका अधिकारीले जनाएका छन् । घटनाबारे थप विवरण आइसकेको छैन । यद्यपि विमानस्थलका सुरक्षाकर्मी र दमकलको सहायताबाट आगो नियन्त्रणमा आइसकेको छ । आगलागीको घटनासँगै विमानस्थलभित्र केही बेरसम्म भागदौड मच्चिएको थियो । साथै विमानस्थलका कर्मचारी र प्रहरी अलर्ट छन् । कफीसपको आगलागीमा विमानस्थलको बाहिरबाट देखिएका केही दृश्य यस्ता छन् ।
देशमा नटिकेका दक्ष,"बुटवलका ब्रम पाण्डे अस्ट्रेलियाको सिड्नीमा बस्न थालेको १२ वर्ष भयो। उनी नेपालको पहिलो सिप क्याप्टेन हुन्। तर, हाल उनी अस्ट्रेलियाको क्रुज सिपको क्याप्टेन छन्। नेपालमा आफ्नो भविष्य नदेखिपछि अस्ट्रेलिया गएको उनले बताए। नेपालमा पानीजहाजको कुरा गर्दा त्यो ठट्टाको विषय बन्छ, सामाजिक सञ्जालमा कुराकानी गर्दै उनले अन्नपूर्ण सम्पूर्णसँग भने, यस्तो अवस्थामा म त्यहाँ आएर के गर्ने ? यहाँ मलाई न कामको अभाव छ, न दामको। तर, सरकारी सहयोग पाइयो भने नेपालमा पनि थुप्रै अवसर छन्। नेपालले आफूजस्ता दक्ष जनशक्ति फर्काउन सेवासुविधासँगै उनीहरूले गर्न खोजेको काममा सहयोग पनि गर्नुपर्ने ब्रमले बताए। नेपालमा सिप इन्डस्ट्रीमा धेरै अवसर छन्, उनले भने, त्यहाँ भएका नदीनालामा बाँध बनाएर पानीको प्रवाह नियन्त्रण गरेर काम गर्न सकिन्छ। नेपालका फेवा, रूपा, रारालगायत तालमा डिनर क्रुज, साइड सिन क्रुज चलाउन सकिन्छ। नेपालमा पानीजहाज चल्न थाल्यो भने पर्यटनदेखि उद्योगसम्म धेरै कुरालाई सहयोग हुने उनले बताए। मैले जुन क्षेत्रमा काम गरिरहेको छु, त्यो नेपालका लागि एकदमै आवश्यक छ, उनले भने, नेपाली नदीनालामा पानीजहाज चल्नेबित्तिकै यातायात खर्च कम हुन्छ। धेरैले रोजगारी पाउँछन्। स्विट्जरल्यान्ड पनि भूपरिवेष्ठित देश हो, तर त्यहाँ संसारको सबैभन्दा ठूलो सिप कम्पनी छ भने हामी किन गर्न सक्दैनौं ? काम गर्ने वातावरण बन्यो भने नेपाल फर्किने उनी बताउँछन्। मैले सिकेको कुरा विद्यार्थीहरूलाई ट्रेनिङ दिएर सिकाउँथेँ, उनले भने, तर, नेपालमा जे गर्न पनि गाह्रो छ। कर्मचारीलाई काम अह्राउन गाह्रो छ। कुनै सरकारी काम गर्न जानुपर्यो भने भोलि कस्तो कर्मचारी वा हाकिम पर्ला भनेर अघिल्लो दिनदेखि टाउको दुखाउनुपर्छ। क्षमताभन्दा चिनजानका आधारमा मानिसले काम पाउने प्रवृत्ति बन्द होस् भन्ने चाहन्छन्, ब्रम। कर्मचारीहरू नेता र हाकिम बन्न खोज्छन्, उनले भने, कसको कति क्षमता छ भन्दा पनि कसले कति खर्च गर्न सक्छ, नेपालमा त्यसको आधारमा काम पाइन्छ। अस्ट्रेलिया बसे पनि ब्रमलाई नेपालको याद आइरहन्छ। जति वर्ष विदेश बसे पनि नेपाल हाम्रो आमा हो, उनले भने, हाम्रो सन्तानले विदेशी भूमिलाई आफ्नो भूमि मान्लान् तर हाम्रो पुस्ताले कहिल्यै मान्न सक्दैन। अधिकांश अस्ट्रेलियामा दाङ घर भएका विक्रम श्रेष्ठ, २९, अहिले अस्ट्रेलियाको सिड्नीमा छन्। नेपालमा आईटीमा स्नातक गरेका उनी चार वर्षअघि अस्ट्रेलिया गए। उतै आईटीमा मास्टर्स गरे। अस्ट्रेलिया जानुअघि दुई वर्ष उनले नेपालमै काम गरे। देशमा आफूले सोचेजस्तो भएन, फेसबुकमा कुराकानी गर्दै उनले भने, काम अनुसारको दाम हुँदैनथ्यो। महिनाको १५२० हजारले के नै पो हुन्छ र ? त्यो हिसाबले त पढाइ खर्च पनि नउठ्ने देखिएपछि अस्ट्रेलिया आएँ। विक्रमले नेपालमा अध्ययन अनुसारको मुल्यांकन नभएको बताए। हामीले पढ्ने बेला कति धेरै पैसा खर्चेर पढ्छौँैँ, उनले भने, तर, नेपालको जागिरले खानबस्न नै धौधौ हुन्छ। खर्च बढी छ, आम्दानी कम छ। यताको कमाइले खर्च पुर्याएर केही बचाउन पनि सकिएको छ। नेपालीहरू रहरले नभई करले विदेशिएको उनले बताए। हामी कोही पनि यहाँ रहरले आएका हुँदैनौँ, उनले भने, त्यहाँ न कामको सम्मान छ, न केही गर्छौं भन्नेका लागि अवसर नै छ। हामी केका लागि नेपाल फर्किने ? उनी अस्ट्रेलियाको पीआर नलिई कुनै पनि हालतमा नेपाल फर्किने सोचमा छैनन्। यहाँ पढेको कुरा नेपालमा लागू गर्न मन लाग्छ, उनले भने, तर, त्यहाँ गएर हामीले गर्ने के ? नेपाल जानुअघि यहाँ बस्ने हरेक नेपालीले १० पटक सोच्छन्। म पनि पीआर नभई नेपाल फर्किनेबारे सोच्न पनि सक्दिनँ। झापाका रोशन गुरागाईं कम्युटर इन्जिनियरिङमा स्नातक सकेर अस्ट्रेलिया गएका हुन्। भारतको बेंगलुरुबाट पढाइ सकेर विदेशिएका उनी अहिले अस्ट्रेलियामा सफ्टवेयर इन्जिनियरिङमा मास्टर्स गरिरहेका छन्। सँगसँगै उनी त्यही क्षेत्रमा काम पनि गरिरहेका छन्। सन् २०१८ मा स्नातक सकेका उनले नेपालमा आफ्नो भविष्य नदेखेपछि विदेशिएको बताए। नेपालमा प्रविधिको क्षेत्रमा अवसरको कमी भएको रोशनले बताए। एक त नेपालमा अवसरको कमी छ, सामाजिक सञ्जालमा कुराकानी गर्दै उनले भने, त्यसमाथि प्रविधिमा त झनै गाह्रो छ। केही गरी जागिर पाइहालियो भने पनि पारिश्रमिक एकदमै कम छ। इन्जिनियरिङ सकेको मान्छेले २५३० हजारमा कसरी चित्त बुझाउनु ? प्राविधिक जनशक्तिको मूल्यांकन र व्यवस्थापन गर्न नसक्दा उनीहरू धमाधम विदेशिएको उनले बताए। प्राविधिक क्षेत्रमा सरकारको रुचि छैन, उनले भने, अरू देशमा यो क्षेत्रले ठूलो मान्यता पाइरहेको बेला हाम्रो देशले भने हाम्रो क्षमतालाई कहिल्यै चिन्न सकेन। रोशनले नेपालबाट बाहिरिनुअघि एक पटक लोकसेवा पनि दिएका थिए। जिल्लाभरिबाट जम्मा एक जना इन्जिनियर मागिएको थियो, उनले भने, तर, फर्म भर्ने तीन हजारभन्दा बढी थिए। त्यसैले इन्जिनियरिङ सकेकाहरू पनि सामान्य कम्युटर अपरेटरको जागिर खान बाध्य छन्। अस्ट्रलियामा रहेकी रेजिना थापा, २४, ले पनि नेपालमा पढाइअनुसार काम र दाम नपाइने बताइन्। उनी चितवनको नारायणी सामुदायिक अस्पतालबाट नर्सिङ सकेर एक वर्षअघि विदेशिएकी थिइन्। नेपालमा राजनीतिक अवस्थादेखि धेरै कारणले काम गर्ने वातावरण छैन, भाइबरमा कुराकानी गर्दै उनले भनिन्, नर्सिङ पेशालाई त झन् नेपालमा कौडीजति पनि गनिँदैन। हस्पिटलमा दिनरात खट्नुपर्छ। तर, खटेअनुसार न पैसा छ, न सम्मान नै। उनी नेपाल फर्किनेबारे कल्पना पनि गर्न सक्दिनन्। देश त म सपनामा पनि फर्किन चाहन्नँ, उनले भनिन्, यहाँ राम्रो कमाइ भइरहेको बेला फेरि बेरोजगार हुन को नेपाल फर्कियोस् ? पोखरा इन्जिनियरिङ कलेजबाट इलेक्ट्रिक इन्जिनियरिङमा स्नातक गरेका विधान घिमिरे, २६, पनि अस्ट्रेलियामा छन्। आफूजस्ता सम्भावना भएका जनशक्तिमा देशले सम्भावना नदेख्दा धेरै युवा विदेशिएको उनले बताए। हामीलाई देशले चिनेन, सामाजिक सञ्जालमा कुराकानी गर्दै उनले भने, सरकारी जागिर आकाशको फल भइहाल्यो। प्राइभेट कम्पनीमा राम्रो तलब हुँदैन। यस्तो अवस्थामा हामी विदेशिन बाध्य हुन्छौँ। तीन वर्षअघि उनले नेपालमा काम गर्ने कोसिस नगरेका होइनन्। एउटा इन्स्टिच्युटमा पढाउँथेँ, उनले भने, पढाएर मात्रै जिन्दगी नचल्ने देखेपछि विदेशिएको हुँ। हेटौँडा फरेस्ट्री क्याम्पसबाट स्नातक गरेर अस्ट्रेलिया गएकी अभ्या रोक्काले नेपालमा काम गर्न सक्ने वातावरण नभएर विदेशिएको बताइन्। हामीजस्ता फ्रेसरलाई नेपालमा कुनै अवसर छैन, फेसबुकमा कुराकानी गर्दै उनले भनिन्, नेपालको फरेस्ट्री क्षेत्रमा काम गर्ने वातावरण छैन। त्यहाँ कामभन्दा बढी राजनीति हुन्छ। काठमाडौँ नर्सिङ क्याम्पसबाट नर्सिङ सकेकी काठमाडौं, मैतीदेवीकी गायत्री भण्डारी, २१, विदेश जाने योजनामा छिन्। अस्ट्रेलियाका लागि प्रोसेस गरिरहेकी छु, भिसा आउन बाँकी छ, उनले भनिन्, मसँगै पढेका धेरै साथी उतै छन्। यहाँ दुःख गरेअनुसार पैसा पाइँदैन। विदेश नगएर के गर्नु त ? नर्सिङ पेशालाई नेपालमा सम्मान नगरिने उनले बताइन्। खटाइअनुसार कमाइ छैन, उनले भनिन्, यहाँ कुनै स्कोप छैन। यता जति विदेशमा खट्ने हो भने लाइफ सेटल हुन्छ भनेर साथीहरूले भनेपछि उतै जाने विचार गरेँ। विदेशिनेको ओइरो रोजगारी र अध्ययनका लागि विदेशिने नेपालीको संख्या हरेक वर्ष उक्लँदो क्रममा छ। विगत १० वर्षको तथ्यांकले यसैलाई पुष्टि गर्छन्। शिक्षा, विज्ञान तथा प्रविधि मन्त्रालयको तथ्यांकअनुसार आर्थिक वर्ष २०६५६६ मा २४ हजार ८ सय २४ विद्यार्थीले वैदेशिक अध्ययन अनुमति पत्र (एनओसी) लिएका थिए भने आव २०७५७६ मा यो संख्या बढेर ६३ हजार २ सय ५९ पुगेको थियो। यसै आर्थिक वर्ष २०७६७७ को माघ १९ गतेसम्म २७ हजार ५ सय ७४ विद्यार्थीले वैदेशिक अध्ययन अनुमति पत्र लिइसकेका छन्। त्यसमध्ये प्राविधिक विषय अध्ययन गरेर काम गर्न तथा स्नातोकोत्तरका लागि विदेश जानेको संख्या पनि कम छैन। यसरी पढाइका लागि विदेशिने विद्यार्थीमा धेरैजसो अस्ट्रेलिया जाने गरेका छन्। यस आर्थिक वर्षको माघ १९ सम्ममा ८ हजार ७ सय ८६ जना विद्यार्थीले अस्ट्रेलिया अध्ययनका लागि अनुमति लिएको शिक्षा मन्त्रालयको वैदेशिक अध्ययन अनुमति पत्र शाखाले जनाएको छ। दोस्रो स्थानमा जपान परेको छ। जपानका लागि ४ हजार १४ जना विद्यार्थीले अनुमति पत्र लिएका छन्। त्यस्तै, तेस्रो स्थानमा साइप्रस छ। त्यसपछि क्रमशः भारत, बेलायत, चीन, दक्षिण कोरिया, न्युजिल्यान्ड, क्यानडा, अमेरिका, फ्रान्सलगायत देश रहेका छन्। देशमा नअटाएका डाक्टर नेपाल मेडिकल काउन्सिलमा हालसम्म एमबीबीएस अध्ययन गरेका २३ हजार १ सय ४६ जना डाक्टर दर्ता भएका छन्। बीडीएसतर्र्फ ३ हजार २ सय डाक्टर दर्ता भएका छन्। ७ हजार १ सय ८५ जना एमडीएमएस तथा ५ सय ७३ जना एमडीएस गरेका डाक्टरहरू हालसम्म नेपाल मेडिकल काउन्सिलमा दर्ता भएका छन्। तर, नेपालमा सरकारी जागिर खाने डाक्टरको संख्या भने निकै कम छ। ३४ हजार १ सय ४ जना दर्ता भएका चिकित्सकमध्ये जम्मा १ हजार ५ सय चिकित्सक मात्र नेपालका सरकारी अस्पतालमा कार्यरत रहेको स्वास्थ्य तथा जनसंख्या मन्त्रालयका प्रवक्ता महेन्द्रप्रसाद श्रेष्ठले बताए। नेपालमा एबीबीएसएमडी अध्ययन गर्छन्, उनले भने, तर, विदेशले उनीहरूलाई राम्रो अवसर दिएपछि उतैतिर लाग्छन्। नेपालका निजी अस्पतालमा कति चिकित्सक कार्यरत छन् भन्ने तथ्यांक भने मन्त्रालयसँग छैन। खोज पत्रकारिता केन्द्रले गरेको एक अध्ययनअनुसार आईओएममा अध्ययन गरेका २३ देखि २८ औँ ब्याचसम्मका २५ प्रतिशत चिकित्सक मात्र नेपालमा छन्। बाँकी ७५ प्रतिशत विद्यार्थी अमेरिका, बेलायत तथा क्यानडालगायत देशमा सेवा दिइरहेका छन्। प्राथमिक स्वास्थ्य केन्द्र, ललितपुर, लुभुका मेडिकल अधिकृत डा सन्तोष उपाध्याय ब्रेन डेन (प्रतिभा पलायन) मानिसको रोजाइ नभई सरकारको दबाब भएको बताउँछन्। उनी डाक्टरी सेवाका लागि डेढ वर्ष अछाम बसे। म नेपाल सरकारको आठाँै तहको कर्मचारी थिएँ, उनी भन्छन्, तर, म बस्ने क्वाटर्रमा सात फिटको कोठा थियो। नुहाउनलाई क्वार्टरबाट टाढाको धारामा जानुपथ्र्यो। ट्वाइलेटमा ट्वाकमा पानी बोकेर लैजानुपथ्र्यो। उनका अनुसार डाक्टरहरूको लोकसेवाको आवेदन नखुलेकै तीन वर्ष भइसक्यो। पढाइअनुसार कमाइ नभएपछि सबै मानिस देशभक्तिको नारा मात्रै लगाएर बस्दैनन्, डा उपाध्यायले भने, सरकारले हामीलाई लखेट्नै खोजेको हो भनेर बुझ्छौँ। राष्ट्रियताबाहेक अर्को एउटा कारण देखाइयोस्, जसका कारण चिकित्सकहरू नेपाल बसून्। नर्स र इन्जिनियरका हालत उस्तै नेपालमा डाक्टर मात्र नभएर नर्सहरू पनि ठूलो संख्यामा उत्पादन हुने गरेका छन्। नेपाल नर्सिङ काउन्सिलको २०२० जनवरी ९ सम्मको तथ्यांकअनुसार ५६ हजार ४ सय ५ नर्स , ३३ हजार ६ सय ६० अनमी र ८ सय ४४ विदेशी नर्सहरू गरेर ९० हजार ९ सय ९ जना नर्स काउन्सिलमा दर्ता भएका छन्। जसमध्ये १६ हजार ४ सय १ नर्स र ८ हजार ६ अनमीले लाइसेन्स नवीकरण गरेका छन्। नेपाल मेडिकल काउन्सिलकी रजिस्ट्रार बिन्दा घिमिरेका अनुसार हालसम्म १६ हजार नर्सले विदेश अध्ययनका लागि काउन्सिलमार्फत अनुमति लिएका छन्। १६ हजार नर्सले अनुमति लिएको देखिन्छ, घिमिरेले भनिन्, यो संख्याबाहेक पनि विदेश जाने नर्स थुप्रै छन्। स्वास्थ्य तथा जनसंख्या मन्त्रालयका प्रवक्ता श्रेष्ठका अनुसार नेपालका सरकारी अस्पतालमा करिब दुई हजारको संख्यामा स्टाफ नर्स र ८ हजार २ सयजति अनमी कार्यरत छन्। नेपालका संस्थागत अस्पतालमा कति नर्स कार्यरत छन्, त्यसको यकिन तथ्यांक भने मन्त्रालयसँग नभएको श्रेष्ठले बताए। नेपालमा विदेशबाट कति पढेर फिर्ता भए भन्ने यकिन विवरण पनि मन्त्रालयसँग छैन, उनले भने। त्यस्तै, यस वर्षको कात्तिकसम्म ५५ हजार १ सय १९ जना इन्जिनियर नेपाल इन्जिनियरङ काउन्सिलमा दर्ता भएका छन्। जसमध्ये लगभग ५० प्रतिशत इन्जिनियर विदेशमा रहेको आईओईका पूर्व डिन तथा नेपाल इन्जिनियरिङ एसोसिएसनका अध्यक्ष इन्जिनियर प्राडा त्रिरत्न वज्राचार्यले बताए। इन्जिनियरिङ सक्नेबित्तिकै विद्यार्थी आफैँले एप्लाई गर्नुपर्दैन, उनले भने, विदेशी विश्वविद्यालयहरू प्रतिभावान् इन्जिनियर खोज्दै नेपाल आँउछन् र उनीहरूलाई टपक्क टिपेर लैजान्छन्। कृषि वैज्ञानिकको खडेरी प्रतिस्पर्धा चर्काे छ, काम पाइँदैन भन्ने भनाइ बेलाबखत सुन्ने गरिन्छ। तर, नेपाल कृषि अनुसन्धान परिषद् (नार्क) मा रहेका कुल १ हजार ८ सय २३ स्वीकृत दरबन्दीमध्ये ५ सय ८० वटा दरबन्दी खाली छन्। परिषद्का सूचना अधिकारी बाबुराम पौडेलका अनुसार कतिपय पदमा त मागेभन्दा पनि कमले आवेदन दिने गरेका छन्। भेटेरिनरी, प्लान्ट प्याथोलोजीलगायत क्षेत्रका पदमा मागेभन्दा कम आवेदन पर्छन्, पौडेलले भने, अन्य कार्यालयमा प्रतिस्पर्धा धेरै हुन्छ। हाम्रोमा मान्छे खोजेर पनि पाइँदैन। ३३ वटा स्वीकृत पद रहेको परिषद्मा हाल १० जना मात्र मुख्य वैज्ञानिक कार्यरत छन्। त्यस्तै, १ सय ७१ जना वरिष्ठ वैज्ञानिकको दरबन्दी रहेकोमा १ सय १९ वटा पद खाली छन्। वैज्ञानिकको कुल दरबन्दीमा १ सय ७४ वटा अहिले पनि रिक्त छन्। त्यस्तै, प्राविधिक अधिकृतका १ सय ४० वटा पद रिक्त छन्। नेपालमा बस्नुपर्छ, यहाँको विकासमा सघाउनुपर्छ भन्ने मानसिकताको अभावले प्राविधिक विषयका विद्यार्थीहरू विदेशिने गरेका छन्, पौडेलले भने, अधिकांश टेक्निकल विषय पढ्ने विद्यार्थी विदेश जान्छु भन्ने सोच लिएरै पढेका हुन्छन्। यहाँ बस्नेहरू पनि विदेश जाने अवसरको खोजीमा हुन्छन्। अवसर पाउनेबित्तिकै गइहाल्छन्। सेवासुविधा प्रमुख कारण अस्ट्रेलिया, अमेरिका, यूकेलगायत विकसित देशमा डाक्टर र नर्सलाई निकै राम्रो तलबको व्यवस्था भएकाले उनीहरू त्यतातिर आकर्षित हुने एजुकेसनल कन्सलट्यान्सी एजुकेसन पार्कका कार्यकारी निर्देशक विराज पाण्डेले बताए। अस्ट्रेलियामा रजिस्टर्ड नर्सले एक घण्टामा ३५ पाउन्ड कमाउँछन्, उनले भने, उनीहरू हप्तामा ४० घण्टासम्म काम गर्न पाउँछन्। यसको मतलब उनीहरूले एक हप्तामा एक लाख रुपैयाँसम्म कमाउन सक्छन्। त्यस्तै, बेलायत र अमेरिकामा डाक्टरको राम्रो स्कोप रहेको विराजले बताए। त्यहाँ उनीहरूको तलब र सुविधा निकै राम्रो छ, उनले भने, अमेरिकामा डाक्टरले एक घण्टामा सातआठ हजार रुपैयाँ कमाउँछन्। विराजका अनुसार नेपालमा काम गर्ने नर्सलाई बस्न र खान पुग्ने तलब र सुविधा भए मात्र पनि उनीहरू पलायन हुनबाट रोकिन सक्छन्। नेपालमा ५० हजार रुपैयाँ मात्रै तलब हुने हो भने पनि आफ्नो देश छोडेर कोही विदेशिँदैन, उनले भने। हाल विराज विदेशमा बसेर काम गरिरहेकालाई फर्काउने प्रयत्न गरिरहेका छन्। त्यसका लागि उनले अब घर आऊ अभियान पनि थालेका छन्। तर, विदेशमा पढाइ अनुसारको काम पाएका प्राविधिकहरूलाई नेपाल फर्काउन निकै मुस्किल भएको उनको अनुभव छ। उनीहरू उतैको पीआर होल्डर भएपछि शिक्षा, स्वास्थ्य जस्ता कुरामा सरकारले हेर्छ, उनले भने, उनीहरूलाई नेपाल फर्काउन सरकारले नै ठुलो नीति ल्याउनुपर्छ। तलब बढाएर मात्र विदेश गएका विद्यार्थीलाई नेपाल फर्काउन नसकिने उनले बताए। नेपालमा जति तलब बढाए पनि उताको तुलनामा कमै हुन्छ, उनले भने, यहाँ उनीहरूलाई अवसर देखाइदिनुपर्छ। नर्स बेरोजगार छन् तर अस्पतालमा नर्सकै कमी छ बिन्दा घिमिरे,नेपाल नर्सिङ परिषद्, रजिस्ट्रार नेपालमा ठूलो संख्यामा नर्र्स उत्पादन हुन्छन्। तर, खपत भने हुन सकेको छैन। नेपालका अस्पतालमा नर्र्स पुगेनन् भन्ने पनि सुनिन्छ। तर, बेरोजगार नर्सको संख्या पनि उत्तिकै छ। यसको प्रमुख कारण दरबन्दीको अभाव हो। बिरामीको अनुपातअनुसार नर्र्सको दरबन्दीको व्यवस्था छैन। सामान्यतया एक जना नर्सले जनरल वार्डमा छदेखि १० जना बिरामी हेर्न सक्छन्। आईसीयूमा एक बिरामी बराबर एक नर्र्स नै आवश्यक हुन्छ। प्रसूतिका लागि त एक जना बिरामीका लागि दुई जना नर्स चाहिन्छ। तर, यसअनुसार नर्र्सको व्यवस्था गरिएको छैन। त्यसैले उनीहरू विदेशिने क्रम जारी छ। विदेश जाने पहिलो कारण त्यहाँ पाउने तलब र सेवासुविधा हो। नेपालका अस्पतालले नर्सलाई राम्रो तलब दिन सकेका छैनन्। विदेशिने नर्सलाई नेपालमा राम्रो अवसर प्रदान गरिनुपर्छ। उनीहरूलाई दुर्गम क्षेत्रमा पठाउँदा सुरक्षाको व्यवस्था सरकारले गर्नुपर्छ। नर्सको परिवारप्रति पनि जिम्मेवारी हुन्छ। त्यसमा सरकारले ध्यान दिन सक्यो भने पक्कै पनि विदेशिने नर्र्सको संख्यामा कमी आउँछ। नेपालमा अहिले एक विद्यालय, एक नर्स भन्ने कार्यक्रम आएको छ। कति विद्यालयमा कार्यान्वयन भइसक्यो। कतिमा बाँकी नै छ। त्यसले पनि केही नर्र्सलाई रोजगारीको अवसर सिर्जना गरेको छ। त्यस्तै, हरेक उद्योगमा एउटा नर्सको व्यवस्था गर्नुपर्ने नियम आएको छ। यसले पनि नर्सलाई केही राहत दिनेछ। नेपालबाट मात्र नभई अन्य देशबाट पनि विद्यार्थी अवसरको खोजीमा विदेशिन्छन्। यो सबैको प्रमुख कारण राम्रो सेवासुविधा हो। तर, सबै प्रतिभाशाली विद्यार्थी विदेश जान्छन् भन्ने छैन। आफ्नो देशप्रतिको जिम्मेवारी बुझेका विद्यार्थी पैसाको पछि मात्र लाग्दैनन्। विदेश जाने सोच बनाएकालाई त रोकेर पनि रोक्न सकिँदैन। कुन देशमा पढ्ने, कुन देशमा बसेर काम गर्ने भन्ने कुरा उनीहरूको अधिकारको कुरा हो। तर, नेपाल नै नफर्किने गरी गए भने त्यो देशका लागि ठूलो घाटा हो। देशले खर्च गरेर पढाउँछ अनि अर्को देशलाई सुम्पिन्छ प्राडा त्रिरत्न वज्राचार्य , अध्यक्ष, नेपाल इन्जिनियरिङ एसोसिएसन नेपालमा प्रतिवर्ष आठ हजारभन्दा बढी इन्जिनियर उत्पादन हुन्छन्। जसमध्ये आधाभन्दा बढी विद्यार्थी त्रिभुवन विश्वविद्यालयबाट उत्पादन हुन्छन्। विदेशबाट पढेर आएका विद्यार्थी जोड्ने हो भने यो संख्या १० हजार पुग्छ। नेपालमा तीन प्रकारका इन्जिनियर उत्पादन हुन्छन्। पहिलो, थप अध्ययनका लागि विदेश जाने खालका छन्। दोस्रो, लोकसेवाको तयारी गरेर देशमै सरकारी जागिर खाने र तेस्रो, पढेर आफ्नै देशमा व्यवसाय सुरु गर्ने। लोकसेवा तयारी गर्ने र व्यवसाय सुरु गर्ने मनसाय भएका इन्जिनियर विदेश जाने कुरै आउँदैन। विदेश जानेमा पनि एकथरी मास्टर्स गर्नका लागि जान्छन् भने अर्कोथरी काम गर्न। उनीहरूको रोजाइमा अमेरिका, अस्ट्रेलिया तथा युरापियन देश पर्ने गरेका छन्। विदेशी विश्वविद्यालय विद्यार्थी खोज्न हाम्रैमा आइपुग्छन्। त्यहाँका प्रोफेसरलाई रिसर्च प्रोजेक्टमा सहयोग गर्ने रिसर्च सहयोगी चाहिन्छ। नेपाली विद्यार्थी मेहनती हुन्छन् भन्ने छाप उनीहरूमा बसेको छ। हामी यता विद्यार्थी तयार गर्छौं, उनीहरू आएर राम्रा विद्यार्थीलाई टपक्क टिपेर लैजान्छन्। नेपालमा राम्रो अवसर पाए विदेशिएका इन्जिनियर फर्किन्छन्। तर, फर्किएर पनि नेपालमा आएर के गर्ने ? उताबाट उनीहरू पीएचडी गरेर आएका हुन्छन्। यता आएर लोकसेवा लड्ने कुरा पनि भएन। त्यतिबेलासम्म उनीहरूको लोकसेवा दिने उमेर पनि ढल्किसकेको हुन्छ। यहाँ आएर विश्वविद्यालयमा पढाउनेबाहेक अर्काे विकल्प हुँदैन। नेपालले सिर्जनात्मक काम गर्न सक्ने त्यस्ता विद्यार्थीलाई ठाउँ दिन सकेको छैन। नेपालका टप विद्यार्थी विदेश जान्छन्। देशले पढाउँछ, खर्च गर्छ र अर्को देशलाई सुम्पिन्छ। नेपालमा हामीले पढाउने कोर्स सैद्धान्तिक खालको छ, व्यावहारिक छैन। पहिलो कुरा पाठ्यक्रम परिवर्तन गर्नुपर्छ। इन्जिनियर अरूकोमा रोजगारी गर्नेभन्दा पनि अरूलाई रोजगार दिने खालको हुनुपर्छ। नयाँनयाँ टेक्नोलोजी खोजी गर्ने, विभिन्न सफ्टवेयर विकास गर्नेजस्ता काम गरे भने फाइदा हुने देशलाई नै हो। हाम्रा विद्यार्थी राम्राराम्रा आइडिया लिएर आउँछन्। तर, उनीहरूलाई सहयोग गर्ने कोही हुँदैन। त्यसपछि विदेशिन बाध्य हुन्छन्। नेपालमा अझै धेरै कुरा गर्न बाँकी छ। यहाँ उत्पादन भएजति इन्जिनियर यहीँकै लागि कमी हुन्छ। सरकारले उचित नीति बनाउने बित्तिकै विदेशिएका इन्जिनियर देश फर्किन्छन्। डाक्टरलाई सरकारले नै लखेट्न खोजेको छ डा सन्तोष उपाध्याय ,मेडिकल अधिकृत, प्राथमिक स्वास्थ्य केन्द्र, लुभु, ललितपुर हरेक वर्ष आठ सयदेखि हजार जना एमबीबीएस सकेर बस्छन्। बाहिर पढ्न गएकालाई पनि जोड्ने हो भने १५ सय नाघ्छन्। नेपाल सरकारकोे तथ्यांकअनुसार प्राथमिक स्वास्थ्य केन्द्र, जिल्ला अस्पताल, अञ्चल अस्पतालदेखि मेडिकल कलेजसम्मको दरबन्दी पूरा हुन सरकारी सेवामा दुई हजार विशेषज्ञ चिकित्सक र १९ हजार मेडिकल अफिसर हुनुपर्छ। तर, सरकारी सेवामा छ सय जना विशेषज्ञ चिकित्सक र १४ सय जना मेडिकल अफिसर छन्। सबै गरेर लगभग तीन हजारको दरबन्दी छ। डाक्टर गाउँ गएनन्, जिल्ला गएनन् भन्ने कुरा आउँछ। एउटा डाक्टरलाई १० वटा टुक्रा बनाएर पठाए पनि डाक्टरको माग पूरा गर्न सकिँदैन। डाक्टरको सेवासुविधाको कुरा गर्ने हो भने म अछाममा डेढ वर्ष बसेँ। त्यहाँ नेपाल सरकारको आठौँ तहको कर्मचारी थिएँ। तर, म बस्ने क्वार्टरमा सात फिटको कोठा थियो। ट्वाइलेटमा पानीको ट्वाक बोकेर जानुपथ्र्याे। सामान्य एक्सरे थिएन। डेढ वर्षसम्म एक्सरे हेर्न अर्को अस्पताल जानुपथ्र्यो। रगतको जाँचबाहेक अरू जाँच हुँदैनथ्यो। इमर्जेन्सी उपचार गर्न इमर्जेन्सी औषधि थिएनन्। डेढ वर्षको बसाइमा सरकोकारवालासँगको पहिलो मिटिङदेखि अन्तिम मिटिङसम्म इमर्जेन्सी सेवाको बारेमा कुरा राख्दै आएँ। तर, त्यहाँ कुनै सुधार भएन। त्यहाँ बसेर मेरो भएको सीप पनि खेर गयो भन्ने भान भयो। मैले त्यहाँ सिक्ने कुरा केही थिएन। सबैभन्दा धेरै खट्नुपर्ने पेशा भनेकै डाक्टर हो। दुर्गम गाउँमा गएको सामान्य सरकारी कर्मचारीको सेवा र चिकित्सकको सेवामा फरक छ। हामीले १० बजे ढोका खोलेर ५ बजे ढोका बन्द गर्न मिल्दैन। राति बिरामी भएर आएको बिरामीको उपचार गर्दिनँ भन्न मिल्दैन। वर्षौंदेखि ओपीडीको शुल्क बढेको छैन। यति भएपछि को चिकित्सक नविदेशियोस् ? राष्ट्रियताबाहेक अर्काे एउटा कारण देखाइयोस्, जसका कारण चिकित्सक नेपाल बसून्। डाक्टरहरूको लोकसेवाको आवेदन नखुलेकै तीन वर्ष भइसक्यो। पढाइअनुसार कमाइ नभएपछि सबै मानिस देशभक्तिको नारा मात्रै लगाएर बस्दैनन्। सरकारले हामीलाई लखेट्नै खोजेको हो भनेर बुझ्छौँ। बाहिरतिर प्रतिघण्टाको हिसाबले चिकित्सकले पैसा कमाउँछन्। नेपालमा एउटा मेडिकल अफिसरले घण्टाको ८२ रुपैयाँ पाउँछ। अनुसन्धानको कुरा गर्ने हो भने हाम्रोमा सामान्य सिटामोलको अनुसन्धान पनि हुँदैन। अनुुसन्धानमा विश्व कहाँ पुुगिसक्यो ? हामी त्यही कुटोकोदालोमै धार लगाएर बसिरहेका छाँै। हाम्रोमा विदेशमा थोत्रिइसकेका उपकरण आउँछन्। त्यही उपकरण पनि ढंगले चलाउने सीप हामीसँग हुँदैन। स्यालरी, सेक्युरिटी र स्पेसलाइजेसन भयो भने कोही पनि चिकित्सक विदेशिँदैनन्। यति भयो भने हाम्रो एउटा पुस्ता यही माटोमा संघर्ष गर्न तयार छ। सुमित सुवेदी अन्नपूर्ण सम्पूर्णबाट (:)"
भाग्य चम्किएर एक करोड पाउने भन्दै किशोरी लैजान खोज्ने पक्राउ,गोरखा : नारायणगढ पुग्ने बित्तिकै भाग्य चम्किने र एक करोड रुपैयाँ पाउने प्रलोभन देखाई १७ वर्षकी एक किशोरीलाई गोरखाबाट चितवन लैजान खोज्ने दुई जनालाई प्रहरीले पक्राउ गरेको छ। सिरानचोक गाउँपालिका७ गोहोरेका ७१ वर्षका भीमप्रसाद ढकाल र ३९ वर्षका रामबाबु दूतराजलाई पक्राउ गरिएको प्रहरीले जनाएको छ। उनीहरुले गत शुक्रबार स्थानीय एक किशोरीको शरीर नापजाँच गरी भाग्यमानी भएको र नारायणगढ पुगेपछि भाग्यको फल पाइने भन्दै ललाईफकाई लैजान लागेका प्रहरी नायव उपरीक्षक बासुदेव खतिवडाले जानकारी दिए। गाडी चढ्ने बेला किशोरीले आफू बेचिन लागेको शंका लागी आफन्तलाई खबर गरेको र आफन्तको उजुरीपछि प्रहरीले उनीहरुलाई पक्राउ गरेको डिएसपी खतिवडाले बताए। किशोरीको आमाको उजुरी अनुसार ढकाल र दूतराजलाई मानव ओसारपसार तथा बेचबिखन ऐनसम्बन्धी कसुरमा मुद्धा दर्ता गरी अदालतबाट सात दिनको म्याद थप गरेको डिएसपी खतिवडाले जानकारी दिए।
शिक्षाका चार ऐन आउँदै,काठमाडौं : शिक्षा विज्ञान तथा प्रविधि मन्त्रालयले विद्यालय तहदेखि उच्च तहसम्मको शिक्षाका प्रावधानलाई समेट्ने गरी चारवटा ऐन ल्याउन लागेको छ । मुलुक संघीय संरचनामा गएपछि संघीयताको मर्म विपरित रहेका व्यवस्थाको संशोधन गर्न र नयाँ प्रावधान थप्ने गरी नयाँ कानून ल्याउन लागिएको मन्त्रालयले जनाएको छ । मन्त्रालयका अनुसार विद्यालय शिक्षालाई समेट्न गरी संघीय शिक्षा ऐनको विधेयक निर्माण काम अन्तिम चरणमा पुगेको छ । त्यस्तै उच्च शिक्षालाई समेट्ने गरी उच्च शिक्षा सम्बन्धी ऐन र प्राविधिक धारका शिक्षालाई समेट्न गरी प्राविधिक शिक्षा सम्बन्धी ऐन ल्याउन लागिएको मन्त्रालयले जनाएको छ । त्यस्तै शिक्षा सम्बन्धी केहि नेपाल ऐन शंसोधनको काम पनि अन्तिम चरणमा पुगेको छ । यीमध्ये नेपाल ऐन शंसोधन सम्बन्धी विधेयक गत वर्ष नै मन्त्रालयले संसदमा दर्ता गरे पनि अहिलेसम्म पारित हुन सकेको छैन । अन्य विधेयक भने विभिन्न मन्त्रालयमा छलफलको चरणमै रहेको मन्त्रालयले जनाएको छ ।
खोलाले बगाउँदा बालिकाको मृत्यु,बागलुङ : बडिगाड गाउँपालिकामा खोलाले बगाउँदा एक बालिकाको मृत्यु भएको छ । बडिगाडको वडा  ५ ग्वालीचौरमा घर नजिकै आफ्नी आमासँग भाडा धुन गएका समयमा खोलाले बगाएर ४ वर्षीया सिजन विकको मृत्यु भएको हो । स्थानीय ग्वालीचौर जलविद्युत आयोजनाको नहरमा खसेपछि बालिकालाई २ सय मिटर तल बगाएको थियो । तत्कालै उद्धार गरेर प्राथमिक स्वास्थ्य केन्द्र बुर्तिबाङमा उपचारका लागि लैजाने क्रममा उनको मृत्यु भएको प्रहरीले जनाएको छ । अनुसन्धानका लागि प्रहरी टोली घटनास्थल पुगेको छ ।
पूर्वसचिवको घरमा रहस्यमय हत्या : सीसीटीभीले यस्तो देखायो,"काठमाडौं : नेपाल सरकारको पूर्वसचिव अर्जुन कार्कीकी पत्नी मुना कार्कीको हत्यामा कामदारकै संलग्नता रहेको प्रहरी अनुसन्धानबाट खुलेको छ। ललितपुर सानेपास्थित घरमा मुनालाई उनकै कामदार विजय चौधरीले प्लाष्टिकको पिर्काले हिर्काएर हत्या गरेपछि चौधरीले आत्महत्या गरेको प्रहरीको भनाइ छ। कार्कीका घरभित्र राखिएको सीसीटीभीलेसमेत यो दृश्य कैद गरेपछि प्रहरी उक्त निस्कर्षमा पुगेको हो। बिहान नौ बजेतिर विजयले मुनालाई पिर्काले हिर्काई भुइँमा लडाएको देखिन्छ, अनुसन्धानमा संलग्न एक प्रहरी अधिकृतले भने, भुइँमा मुना लडेपछि कपाल समातेर टाउको बजारेको देखिन्छ। विजयले नै हत्या गरेको योभन्दा अरु प्रमाण हुन सक्दैन। तर विजय र मुनाबीच के कुराको खटपट थियो भन्नेमा प्रहरीले केही खुलाएको छैन। कार्कीले आफन्त र प्रहरीसँग बताए अनुसार उनी पशुपतिनाथ मन्दिर गएर फर्किएपछि यो घटना भएको थाहा पाएका थिए। दुई छोरी र एक छोराकी आमा मुनाको हत्या के कारणले गरियो भन्नेबारे प्रहरीले अनुसन्धान अगाडि बढाएको छ। अर्जुनले बताए अनुसार मुना अचेत अवस्थामा लडिरेहेकी थिइन्। उनले तत्काल प्रहरीमा खबर गरेपछि घटनास्थलमा प्रहरी पुगेर मुनालाई उपचारार्थ सानेपास्थित स्टार हस्पिटल पुर्याइएको थियो। तर, मुनाको मृत्यु भएको थियो। अर्जुनको घरमा सुत्ने कोठा र बाथरुम बाहेक अन्य स्थानमा सीसीटीभी छ। प्रहरीले अर्जुनको भनाइ, घरमा काम गर्ने अन्य कामदार र सीसीटीभीलाई नै आधार बनाएर अनुसन्धान दायरा फराकिलो बनाएको छ। प्रहरी घटनास्थलमा पुग्दा मुना भान्सा कोठामा रगताम्य भएर लडिरहेकी थिइन् भने कामदार विजय नाइलनको डोरीले पासो लगाएको अवस्थामा डाइनिङ टेबलमा लडिरहेका थिए। प्रहरी पुग्दाको अवस्था र अर्जुनले प्रहरीमा दिएको जानकारी दुरुस्त मिले पनि मुनाको हत्या र विजयको आत्महत्याको प्रसंग खुल्न सकेको छैन। महानगरीय प्रहरी अपराध महाशाखा र ललितपुर प्रहरी परिसरले संयुक्त रुपमा अनुसन्धान थालेका छन्।"
मालपोतका खरिदार पक्राउ,राजविराज : सरकारी कागज किर्ते गरेको आरोपमा प्रहरीले सप्तरीका एक कर्मचारीलाई पक्राउ गरेको छ। राजविराजस्थित भूमिसुधार तथा मालपोत कार्यालय मालपोत शाखाका खरिदार नबिन विश्वकर्मालाई प्रहरीले पक्राउ गरेको हो । सरकारी काज किर्ते गरेको भन्दै सप्तरीको डाक्नेश्वरी नगरपालिका ९ बस्ने ७६ वर्षीय फुरन चौधरी थारुले विश्वकर्माविरुद्ध लिखित उजुरी दिएको डीएसपी तिलक भारतीले बताए । कार्यालयको १० नम्बर फाँटमा कार्यरत विश्वकर्मालाई पक्राउ गरी सरकारी कागज किर्ते मुद्दामा सप्तरी जिल्ला अदालतबाट म्याद थप गरी कारवाही थालिएको डीएसपी भारतीले बताए ।
वुहानमा रहेका नेपालीलाई वाइडबडी विमानबाट ल्याइँदै,"काठमाडौं : सरकारले कोरोना भाइरस फैलिएको चीनको हुवेइ प्रान्तबाट स्वदेश फर्कन चाहने नेपालीलाई ल्याउनका लागि राष्ट्रिय ध्वजाबाहक नेपाल वायु सेवा निगम (नेपाल एयरलाइन्स) को वाइडबडी ए३३० विमान चीन पठाउने तयारी गरेको छ। चीनमा कोरोनाको सम्भावित जोखिमबाट बच्नका लागि स्वदेश फर्कने नेपालीलाई विमानमार्फत ल्याउने सम्बन्धमा आइतबार संस्कृति, पर्यटन तथा नागरिक उड्डयन मन्त्रालय र निगमका पदाधिकारीबीच छलफल भएको थियो। निगमले अबको एकदुई दिनभित्रै आफ्नो वाइडबडी विमान चीन पठाउने तयारीमा रहेको जनाएको छ। चीनमा रहेका नेपालीको उद्धारका लागि विमान पठाउने आन्तरिक तयारी गरिएको निगमका प्रवक्ता अर्चना खड्काले जानकारी दिए। 'हामी (निगम) आन्तरिक तयारीमै छौँ, सरकारले निर्णय गर्नासाथ वाइडबडी विमान चीन पठाउने गरी आवश्यक प्रक्रिया मिलाएका छौँ', उनले भने। मन्त्रालय र निगमका पदाधिकारी एवं प्रतिनिधिबीच भएको छलफलमा मन्त्रालयले वाइडबडी विमान लैजानका लागि निगमलाई आग्रह गरेको छ। निगमले पनि नियमित विजिनेसमा असर नपर्ने गरी वाइडबडी विमान पठाउने वचन दिइसकेको छ। निगमको वाणिज्य विभागका अनुसार वाइडबडी विमान पठाउँदा नियमित व्यवसायमा केही असर पर्नेछ। त्यसैले विमान पठाउनुपूर्व यात्रु तथा एयरलाइन्सलाई पूर्वसूचना गर्नुपर्ने हुन्छ। वाइडबडी विमान पठाउँदा करीब दुई दिनको उडान व्यवस्थापन गर्नुपर्ने भएकाले सोको व्यवस्थापकीय काम थालिएको विभागले जनाएको छ। कोरोना प्रभावित नेपालीलाई लिनका लागि निगमको विमान लैजाने तयारीको जिज्ञासामा पर्यटन मन्त्रालयका सहसचिव सुरेश आचार्यले निगमको वाइडबडी विमान लैजाने विषयमा छलफल भएको तर यस विषयलाई मन्त्रिपरिषद्को बैठकले निर्णय गरेपछि मात्रै अधिकारिक हुने बताए। उनले भने, 'चीनमा रहेका नेपालीको उद्धारका लागि निगमको विमान पठाउने विषयमा छलफल भएको छ, हाम्रोतर्फबाट तयारी भएकै छ, शहरी विकास मन्त्रालय र स्वास्थ्य मन्त्रालयले पनि आफ्नो तयारी गरिरहेकै छ, अब यो विषयलाई मन्त्रिपरिषद्ले निर्णय गर्नुपर्ने हुन्छ, त्यसपछि सबै काम सहज, सुलभ र व्यवस्थित ढङ्गले अघि बढ्छ।' यसअघि नेपालबाट अन्तर्राष्ट्रिय उडान भर्दै आएको नेपालको निजी क्षेत्र र चीन सरकारको संयुक्त लगानी रहेको हिमालय एयरलाइन्सको विमानलाई पनि नेपालीको उद्धारका लागि चीन पठाउने बताइएको थियो तर, चीनबाट नेपाली ल्याउनका लागि हिमालयको विमान प्रयोग गर्नेबारे औपचारिक छलफल नभएको कम्पनीका सेवा सुधार शाखाका प्रमुख उज्ज्वला दलीले बताए। यद्यपि, हिमालय एयरलाइन्सका अध्यक्ष आज काठमाडौँ आएकाले तद विषयमा छलफल हुने उनले बताए। हिमालयले चीनमा उडान गर्ने सबै गन्तव्यका उडान स्थगित गरिसकेको छ। पछिल्लो पटक गत गत माघ २४ गते बेइजिङको पूर्वनिर्धारित अन्तिम उडान गरेको थियो। यात्रुको अवस्था र व्यावसायिक बजारलाई मध्यनजर गरी सेडुअल उडान गर्न सकिने कम्पनीले जनाएको छ। पर्यटनमन्त्री योगेशकुमार भट्टराईले चीनमा फैलिएको कोरोना भाइरसले नेपालको पर्यटन क्षेत्रमा पार्नसक्ने प्रभावका सम्बन्धमा हालै पर्यटन क्षेत्रसँग सरोकार भएका निकायसँगको छलफलका क्रममा चीनमा रहेका नेपाली ल्याउन निगम र हिमालय एयरलाइन्सको विमान तयारी अवस्थामा रहेको बताएका थिए। चीनको हुवेइ प्रान्तको वुहान प्रान्तबाट १८० नेपालीले स्वदेश र्फकन लागि त्यहाँस्थित नेपाली दूतावासमा निवेदन दिएका छन्। नेपालको मित्रराष्ट्र चीनको वुहान प्रान्तबाट सन् २०१९ डिसेम्बर ३१ मा पहिलोपटक फैलिएको कोरोना भाइरस अहिले चीनको २२ प्रान्तमा फैलिसकेको छ भने विश्वका २३ मुलुकमा फैलिएको छ। विश्व स्वास्थ्य सङ्गठनको तथ्याङ्कअनुसार विश्वमा अहिले १७ हजार ३५१ मा सो भाइरस देखिएको छ। त्यसमध्ये १७ हजार भाइरस चीनकै नागरिकमा देखिएको छ। सो भाइरसका कारण चीनमा ८०० भन्दा बढीको मृत्यु भइसकेको छ। पछिल्लो तथ्याङ्कअनुसार कोरोना भाइरसको सङ्क्रमणका कारण चीनमा ३० हजारभन्दा बढी व्यक्तिले उपचार गराइरहेका छन्। चिनियाँ मुख्य भूमि बाहिर विभिन्न ३० स्थानमा करीब २४० व्यक्तिमा कोरोना भाइरसको सङ्क्रमण भएको बताइएको छ। अहिलेसम्म हङकङ र फिलिपिन्समा दुई व्यक्तिको मृत्यु भएको छ। प्रतिनिधिसभाको हालैको बैठकमा स्वास्थ्य तथा जनसङ्ख्यामन्त्री भानुभक्त ढकालले सांसदले उठाएको प्रश्नको जिज्ञासामा सरकारले चीनबाट नेपाल आउन चाहने नेपालीलाई ल्याउने तयारी गरेको बताएका थिए। उनले कोरोना भाइरसको सङ्क्रमण देखिएकाबाहेक आउन चाहने नेपालीलाई सरकारले विलम्ब नगरी ल्याउने तयारी गरेको बताएका थिए। चीनबाट ल्याइएका नेपालीलाई यहाँ १४ दिनसम्म परीक्षणमा राखिनेछ। कोरोना भाइरस नदेखिएपछि सार्वजनिक भेटघाटका लागि जान दिइनेछ। सरकारले उक्त भाइरस सङ्क्रमणका लागि तीन अस्पतालमा ४३ श्ययाको व्यवस्था गरेको छ। पोखरा, चितवन र भैरहवामा हेल्थ डेक्सको व्यवस्था गरेको छ। रसुवा र तातोपानी नाकालाई सम्भावित जोखिममा राखेर काम भइरहेको स्वास्थ्य मन्त्रालयले जनाएको छ। वुहानमा अधिकांश अध्ययनका लागि गएका नेपाली छन्। उनीहरुले आफूहरुको छिटो उद्धारका लागि सरकारसँग आग्रह गरेका छन्। अभिभावकले समेत आफ्ना छोराछोरीको छिटो उद्धार गरिदिन सरकारसँग माग गर्दै आएका छन्।"
अस्तव्यस्त जाजरकोट अस्पताल,"जाजरकोट : जिल्ला अस्पताल जाजरकोटमा उपचारका लागि आउने बिरामी यतिबेला उपचार नपाएर फर्कने गरेका छन् । उपचार नपाउँदा बिरामी हजारौं रकम खर्चेर जिल्ला बाहिर जान बाध्य छन् । अस्पतालमा कार्यरत डा निशा बुढामगर नहुँदा चार महिनादेखि दन्तसेवा ठप्प छ । दन्त चिकित्सक बुढा बाहेक दन्तसेवामा अरु स्वास्थ्यकर्मी छैनन् । उनी सुत्केरी विदामा बसेपछि सेवा नै ठप्प भएको हो। सामान्य खालका अप्रेसन गर्ने र शल्यक्रियासहितको प्रसूति सेवा दिने भनेर गत वर्ष अस्पताल आएका एमडिजिपी डा महेश सिलवाल केही समयअघि जिल्ला छोडेर गएपछि शल्यक्रियाका सबै सेवा बन्द भएका छन् । स्वास्थ्य मन्त्रालयको छात्रवृत्ती कोटामा दुई वर्षका लागि करारमा नियुक्त भएर आएका डासिलवाल एक वर्ष विताएर फर्किएका हुन् । अस्पतालमा आवश्यक पूर्वाधार नभएको, बेहोस बनाउने एन्थेसिया स्वास्थ्यकर्मीलगायत अन्य कर्मचारी नभएपछि दिक्क भएर आफू फर्किएको उनले बताएका छन् । सातजना विशेषज्ञ चिकित्सकसहित ६५ जना स्वास्थ्यकर्मीको दरबन्दी रहेको अस्पतालमा १८ जना स्वास्थ्यकर्मी मात्र कार्यरत छन् । छात्रवृत्ती करार सेवामा कार्यरत मेडिकल अधिकृतले दुई वर्षअघिको अतिरिक्त सेवाको भत्ता नपाएपछि काम गर्न जाँगर मारेका छन् । छात्रवृत्ती करार सेवामा ४ जना डाक्टर कार्यरत छन् । लामो समयदेखि उनले काम गरेको अतिरिक्त भत्ता नपाएपछि भिडियो एक्सरे सेवा बन्द गरिदिएका छन् । ल्याव सेवामा पनि स्वास्थ्यकर्मी नहुँदा बन्द छ । अस्पताल विकास समितिबाट पाउनुपर्ने अतिरिक्त समय काम गरेको भत्ता नपाउँदासम्म विरोधस्वरुप आफूहरुले भिडियो एक्सरे सेवा नदिने निर्णय गरेको डा भुपेन्द्रप्रकाश मल्लले बताए । यसरी विस्तारै धेरै सेवा बन्द हुँदै गएपछि स्थानीय मर्कामा परेका छन् । भेरी नगरपालिका २ का मानबहादुर वली दाँतको समस्या लिएर जिल्ला अस्पताल जाजरकोट पुगे ।दन्तचिकित्सक नहुँदा दन्तसेवा चार महिनादेखि बन्द रहेको जानकारी पाएपछि उपचारका लागि नेपालगञ्ज जान बाध्य भएको उनले दुखेसो पोखे। उनीजस्तै धेरै सेवाग्राही उपचार नपाएर फर्किने गरेका छन् । अस्पतालमा कार्यरत अति न्युन संख्याका स्वास्थ्यकर्मी पनि उपकरण पूर्वाधार र विशेषज्ञ ज्ञानको अभावले सामान्य चेकजाँच गरेर औषधि दिने र रेफर गर्ने बाहेक अन्य सेवा प्रवाह गर्न सकिरहेका छैनन्। स्वास्थ्य सेवा कार्यालयका निमित्त प्रमुख टीकाराम जैसीले अस्पतालको सेवा अस्तव्यस्त भएको स्वीकार गरे । विशेषज्ञ चिकित्सकको पदपूर्ति हुँदैन । अन्य स्वास्थ्यकर्मी पनि रित्तिदै गएका छन् । नयाँ पदपूर्ति हुँदैन । कसरी सेवा प्रभावकारी बनाउने उनले भने, ' डाक्टरले अतिरिक्त काम गरेबापत दिनुपर्ने करीब पाँच लाख रुपैयाँ दिन बाँकी नै छ। उहाँहरुले भिडियो एक्सरे सेवा बन्द गरेर असन्तुष्टि जनाउनु भएको छ। कसरी समाधान गर्ने ।' चार वर्षअघि १५ शैयाबाट ५० शैया बनाइएको जाजरकोट अस्पतालमा स्वास्थ्य सेवा व्यवस्थापक, बालरोग, स्त्रीरोग, बेहोस बनाउने, जनरल फिजिसियन, अर्थोपेडिक सर्जन र पेडियाट्रिसियन गरी सातजना विशेषज्ञ, तीनजना मेडिकल अधिकृत र आयुर्वेद चिकित्सकको दरबन्दी रिक्त छ । त्यस्तै फिजियोथेरापी सहायक, मेडिकल ल्याब टेक्नोलोजिस्ट, रेडियोग्राफी टेक्नोलोजिस्ट र स्वास्थ्य सहायक गरी तीनजनाको पद रिक्त छ । स्टाफ नर्स ८ मध्ये ७ रिक्त छन् । पब्लिक हेल्थ नर्स, ल्याब टेक्निसियन, फार्मेसी सहायक, एनेस्थेसिया सहायक, ल्याब असिष्टेन्ट, र अहेव तीनजनाको दरबन्दीमा तीनैजना रिक्त रहेको स्वास्थ्य सेवा कार्यालयका प्रमुख जैसीले बताए । उनले पदपूर्तिका लागि सम्बन्धित निकायमा पहल गरेपनि सुनुवाइ हुन नसकेको गुनासो गरे । अस्पतालमा भरपर्दो सेवाप्रवाह हुन नसकेपछि एक महिनाको अवधिमा एकजना पनि बिरामी भर्ना गरिएको छैन । फार्मेसीमा कतिपय अत्यावश्यक औषधि समेत छैन ।"
"पूर्व सचिव कार्कीको घरमा कामदार मृत फेला, श्रीमती अचेत",काठमाडौं : पूर्व सचिव अर्जुन कार्कीकी पत्नीको हत्या प्रयास भएको छ। सोमबार बिहान ललितपुरको सानेपास्थित आफ्नै निवासमा पत्नी मुना कार्कीलाई अचेत अवस्थामा भेटिएको प्रहरीले जनाएको छ। उनलाई बेहोस अवस्थामा भेटिएपछि उपचारका लागि ललितपुरस्थित स्टार हस्पिटलमा लगिएको ललितपुर प्रमुख एसएसपी टेक राईले जानकारी दिए। कार्कीको घरमा काम गर्ने कामदार मृत अवस्थामा फेला परेका छन्। कामदार झुण्डिएको अवस्थामा फेला परेको राईले बताए । घटनास्थलमा महानगरीय प्रहरी अपराध महाशाखा र प्रहरी परीसर ललितपुरको टोली खटिएर मुचुल्का बनाउँदै छ। घटना शंकास्पद भएकाले अनुसन्धान सुरु गरिएको ललितपुर प्रमुख एसएसपी राईले जानकारी दिए। घटना कसले र किन गरायो भन्ने खुलेको छैन।
मुसहर परिवारको बिचल्ली,"राजविराज : सप्तरीको राजगढ गाउँपालिका ४ बेल्ही चपेनाका १२ दलित मुसहर परिवारको घर भत्काइएको एक साता वितिसक्दा पनि पुर्नरवास गराउनेतर्फ कसैको ध्यान पुग्न नसक्दा उनीहरुको दैनिकी कष्टकर बनेको छ। सप्तरी जिल्ला अदालतले गत मंगलबार दिएको आदेशअनुसार शनिबार दिउँसो सप्तरीको राजगढ गाउँपालिका ४ बेल्ही चपेनाका १२ दलित मुसहर परिवार बसोवास रहेको बस्तीमा डोजर लगाएर भत्काइएको छ। स्थानीय रामबहादुर मण्डलले बस्ती बसेको जग्गा आफ्नो नाममा रहेको भन्दै अदालतमा रिट जाहेर गरेका थिए। तर अदालतले गरेको फैसला उनीहरु अनुकूल नभएपछि मुसहर बस्ती खुला आकाशमा बस्न बाध्य भएका हुन्। तीन पुस्तादेखि बसोवास गर्दै आएको बस्ती पूर्वजानकारीविना नै भत्काइ दिएपछि खाद्यान्न र अन्नपात समेत निकाल्न नसकेको बताएका छन्। घरविहीन भएपछि बस्ती नजिकै रहेको पोखरी किनारमा त्रिपालमुनि ओत लागेका १ सयबढी दलित मुसहर समूदाय चिसोले कठ्यांग्रिएर रात कटाइरहेका छन्। छाक टार्न समस्या त छँदै थियो खानेपानीको पनि अभाव भएको विनितादेव सदाले बताइन् । ' घर भत्काउँदा खाद्यान्न र अन्नपात समेत निकाल्न पाइन,अहिले छाकटार्न कठिन भयो,' उनले भनिन्, 'त्रिपालमुनि ओत लागेपनि राती चिसोले सुत्न समेत पाएका छैनौं ।' बस्ती भत्काइएको विषयमा स्थानीय सरकार र जिल्ला प्रशासन कार्यालय सप्तरीमा ध्यानाकर्षण गराउँदा समेत आफूहरुको पुर्नरवास गराउनेतर्फ कसैको ध्यान नपुगेको कारी सदाले गुनासो गरे । 'भाडाकुँडासहित लिएर सदरमुकाम राजविराज पुगेर सिडिओ साबलाई ज्ञापनपत्र बुझाए, तर अझैसम्म केही निकासा पाएको छैन्,' उनले भने, 'स्थानीय सरकारको पनि रबैया त्यस्तै छ, अब कसले विपन्नको समस्या बुझ्छ।' उता, गाउँपालिका अध्यक्ष परमानन्द यादवले दलित समूदायलाई पुर्नरवासको व्यवस्था मिलाउन प्रयास भइरहेको बताए । पुर्नरवास गराउनका लागि चाहिने आवश्यक जग्गाको खोजी भइरहेको छ,' उनले भने,'केहि दिनभित्रै उहाँहरुको व्यवस्थापन भइसक्छ ।'"
गुम्बा स्कुल छोडेर हिमाल आरोहरणतिर,"जोमसोम : मुस्ताङको लोमान्थाङ गाउँपालिका १ स्थित दुरदराजको एउटा गाउँ छ,त्यो गाउँ हो न्यानोल । साविक वडा ८ मा पर्ने न्यानोल गाउँ मुस्ताङको उत्तरी चीनको स्वशासितक्षेत्र तिब्बतको कोरलानाका नजिकै पर्छ । त्यही गाउँमा जन्मे हुर्केका एक युवा हुन् छिमी लुन्ढुप गुरुङ । गुरुङ अहिले हिमाल आरोहरणका लागि सक्रिय पथप्रर्दशकको पेशामा छन् । पर्यटकको पथप्रर्दशक भएर उनले ३ पटक सम्म विश्वकै अग्लो उचाइमा अवस्थित सर्वोच्च शिखर सगरमाथा आरोहरणको यात्रा ३ पटकसम्म पुरा गरे भने अरु ससाना हिमाल पनि उनले आरोहरण गरेका छन्। उपल्लो मुस्ताङको न्यानोल गाउँका एक विपन्न र साधारण परिवारका छिमी लुन्ढुप गुरुङ बाल्यकालमा लोमान्थाङको छोदे गुम्बा स्कुलमा पढे । उपल्लो मुस्ताङमा धेरैजसो अभिभावकले बालबालिकालाई लामा स्कुलमै पढाउने चलन छ । उनलाई पनि अरु जस्तै उनका अभिभावकले लामा बनाउने उद्देश्यले गुम्बा स्कुलमा पढाएका थिए। गुम्बा स्कुलमा ७ कक्षा पढ्दै गरेका छिमी लुन्ढुप गुरुङको सोचमा परिवर्तन आयो । पढाइमा केही कमजोर देखिएका उनले गुम्बा स्कुलको पढाइलाई ७ कक्षामै पूर्ण बिराम लगाउन पुगे । त्यसपछि पढाइ छाडेका उनले त्यही गुम्बाको रेखदेख गर्ने जागिरे भए । सुरुवाती चरणको मासिक ३ हजार पारिश्रमिकमा काम गरेका उनको तलब वृद्धि हुदै ७ हजारसम्म पुग्यो तर ,यसले उनलाई सान्त्वना दिन सकेन् । त्यसपाछि गुम्बाको जागिर छाडेर गन्तव्य खोज्दै उनी २०६८ सालमा काठमाडौं हानिए। गाउँ छोडेर काठमाडौं पुगेका छिमी लुन्ढुप गुरुङको कथाले हिमालसँगको सम्बन्धलाई अगाडि बढायो । काठमाडौंमा उनले दोलखा घर भएकी तेम्बा छुक्ती शेर्पासँग विवाह पनि गरे । हिमाल आरोहरणमा प्रसिद्ध जाती हो शेर्पा । विवाहपछि उनको मनमा नयाँ परिकल्पना जाग्यो। त्यो थियो, हिमाल चढ्ने र मुस्ताङ जिल्लालाई चिनाएर छाड्ने । उनका जेठान पेमा छिरिङ शेर्पा पनि पर्यटक पथप्रर्दशकको रुपमा ट्रेकिङ व्यवसायमै लागेकाले उनलाई हिमाल आरोहरणको ढोका खुकुलो पारिदियो । श्रीमती र जेठानको सहयोगमा उनी २०६९ सालमा ट्रेकिङ पेशामा होमिए । अनि सुरु भयो हिमाल चढ्ने उनको यात्रा । हिमाल चढ्नु आफैमा जोखिम र चुनौतिपूर्ण काम हो । यसका लागि बलियो आत्मविश्वास चुनौतिको सामना गर्न सक्नुपर्छ । उनले पथप्रर्दशक भएर हिमाल चढ्न खोज्दा धेरै आरोहअवरोह र दुर्घटनाको सामना गरे। तर, यसबाट उनी कहिल्यै बिचलित भएनन् । बरु हिमाल यात्राका चुनौतिले झन् आत्मविश्वास बढाइ दियोकी एकपटक सगरमाथा चढेर छाड्नेछु। पहिलो पटक हिमाल आरोहरणमा सरिक हुँदा भान्से भएर काम सुरु गरे । हिमाल चढ्नेलाई खाना पकाउने र उनीसँगै हिमाल आरोहरणको अभ्यास थाले । यसअघि उनले विभिन्न हिमाल आरोहरण गर्ने ट्रेनिङ सेन्टरमा कोर्स पुरा गरे । आरोहरण भान्से भएर लाग्दा सगरमाथाको क्याम्प ४ सम्म पुगे ।२०७० सालमा खुम्बु आइसफलसम्म पुगे ।उनी खुम्बु आइसफलमा रहँदा हिमपहिरो आउँदा आरोहरण दलका १६ जनाले ज्यान गुमाएको उनले बताए ।उनले उक्त यात्रामा आफू संयोगले बाच्न पुगेको सुनाए । यसपछि २०७२ सालमा सगरमाथा आरोहरणमा हानिएका छिमी लुन्ढुप गुरुङको यात्रामा भूकम्प बाधक बन्यो । भूकम्पले हिमपहिरो जाँदा ठूलो दुर्घटना व्यहोर्नु परेको उनले सुनाए ।'सरगमाथाको उचाइमा पुग्दै थियौं ,हिम पहिरो आयो, उनले भने, 'आरोहरणमा गएका सबै अत्तालियौं ।कतिलाई हिमपहिरोले पुर्यो, कोही घाइते भए ,मैले पनि मृत्युलाई जिते ।' लगातार हिमाल आरोहरण तेश्रो यात्रा बिफल भएपनि हिमाल चढ्ने काम छोड्न परिवारले सुझाए ।तर, म भने हिमाल चढ्ने पेशाबाट अलग्गिन सकेन। उनले भने, 'म जसरी पनि हिमाल चढेरै छोड्छु । चुनौति देखेर भाग्दिन । बरु हिमालमै किन ज्यान नगुमाउ,एकपटक हिमाल चढेरै छाड्छु भन्ने अठोट लिए।' यसपछि उनले २०७३ साल बैशाखमा पहिलो पटक सगरमाथा आरोहरण गरे । पहिलो सगरमाथा आरोहरणबाट हौसिएका उनले त्यसपछि ३ पटक सगरमाथा आरोहरण गरेको बताउँछन् । पछिल्लो समय उनले ८ हजार २ सय ६३ मिटर अग्लो मनास्लु हिमालको आरोहरण पुरा गरेका छन् । हिमाली पथप्रर्दशकको काम गर्दै आइरहेका मुस्ताङी युवा छिमी लुन्ढुप गुरुङ आफ्नो पेशामा सन्तुष्ट भएको सुनाउँछन् । बर्सेनि २ देखि४ पटकसम्म आरोहरण यात्रा गर्ने उनले आरोहरण गर्न लामो तैयारी पूरा गर्नुपर्ने जानकारी दिए । उनले पर्वतारोहणका क्रममा मासिक १ लाखदेखि डेढलाखसम्म कमाइ हुने गरेको बताए । उनले कमाएको पैसा परिवारकै लागि खर्च हुने गरेको भएपनि हिमाल चढेरै मुस्ताङको नाम विश्वसामु चिनाउन लागिपरेको बताए।"
अब १८ वर्ष पुगेपछि मात्रै लाइसेन्स,"काठमाडौं : सरकारले सवारी चालकको अनुमतिपत्र (लाइसेन्स) लिने उमेर हद बढाउने भएको छ। यातायात व्यवस्था विभागले सवारी चालक अनुमतिपत्र पाउनका लागि न्यूनतम १८ वर्ष उमेर पूरा गरेको हुनुपर्ने व्यवस्था गर्न लागेको हो। सवारी तथा यातायात व्यवस्था ऐन२०७६ को मस्यौदामा सवारी चालक अनुमतिपत्र लिने उमेर हद १८ वर्ष कायम गर्न लागिएको विभागका महानिर्देशक गोगनबहादुर हमालले बताए। अहिले सवारी चालक अनुमतिपत्र लिनका लागि १६ वर्ष उमेर पुग्नुपर्ने व्यवस्था छ। विभागले लाइसेन्सको समय सीमासमेत बढाएर १० वर्ष कायम गर्ने तयारी गरेको छ। हाल पाँच वर्षमा गर्नुपर्ने नवीकरणलाई सेवाग्राहीले झन्झटिलो मान्दै आएका छन्। कम उमेरका चालकले सवारीसाधन चलाउँदा बढी दुर्घटना भइरहेको विभिन्न अध्ययनका क्रममा पाइएको छ। त्यसैले पनि निजी र सार्वजनिक सबै प्रकारको सवारीसाधनका लागि उमेर बढाउन लागिएको हो। सो विधेयकमाथि अहिले मन्त्रालयले विभिन्न पक्षसँग छलफल गरिरहेको छ। उनले भने, 'मन्त्रालयमा छलफल सकिएपछि मन्त्रिपरिषद् हुँदै संसद्सम्म पुग्नेछ।' चालकका लागि कक्षा १० पास गरेको हुनुपर्ने गरी व्यवस्था गरिएको विभागका महानिर्देशक हमालले बताए। टुटल र पठाओलाई भने ऐनले समेट्ने वा नसमेट्ने भन्ने अहिले नै यकिन भइसकेको छैन। सकेसम्म टुटल पठाओलाई कानूनीरुपमा नै नियममा ल्याउने गरी मन्त्रालयमा पनि छलफल भइरहेको छ। सङ्घीय सवारी तथा यातायात व्यवस्था ऐन अघि नबने पनि प्रदेशहरुले ऐन बनाइरहेका छन्। प्रदेश १, प्रदेश २ र वाग्मती प्रदेशले सङ्घीय ऐनभन्दा पहिले नै नयाँ संविधानुसार ऐन बनाइसकेका छन्। वाग्मती प्रदेशले यातायात व्यवस्थासम्बन्धी नियमावली बनाउने तयारी गरिरहेको भौतिक पूर्वाधार विकास मन्त्रालयले जनाएको छ।"
नयाँ आईजीपी नियुक्तिको निर्णय हुन सकेन,काठमाडौँ : सोमबारको मन्त्रिपरिषद बैठकले नेपाल प्रहरीको महानिरीक्षक नियुक्त गर्न सकेको छैन । डीआईजीपी ठाकुर ज्ञवाली र तारिणीप्रसाद लम्साल आईजीपी बन्ने प्रतिष्पर्धामा छन् । तर कार्यसम्पादन मूल्यांकन र जेष्ठताका आधारमा लम्साल भन्दा ज्ञवाली अघि छन्। दुवै २०४७ असार २५ मा प्रहरी निरीक्षकबाट प्रहरी सेवामा प्रवेश गरेका अधिकृत हुन्। दुईमध्ये जो महानिरीक्षक भए पनि आगामी असार २४ गते सेवाहदका कारण अवकाश पाउनेछन्। यस अनुसार उनीहरुमध्ये जो आईजीपी बने पनि पाँच महिनाका लागि मात्रै हुनेछन् । हालका आईजीपी सर्वेन्द्र खनालसहित तीन एआईजी र उनका ब्याचका डीआईजीहरुले सेवाहदका कारण मंगलबार अवकाश पाउँदैछन् । सोमबार बसेको मन्त्रिपरिषद बैठकले नयाँ आईजीपीमा नियुक्त गर्ने भनिए पनि बैठकले निरर्णय गर्न सकेको छैन । यद्यपि सोमबार बसेको मन्त्रिपरिषद बैठक सम्पन्न भएको छ । बिदा हुँदै खनाल : नयाँ आईजीपीमा ज्ञवाली र लम्सालको दौड
बारपाकदेखि लिगलिगकोटसम्म अल्ट्रा म्याराथन हुने,"गोरखा : भूकम्पको केन्द्रविन्दु बारपाकदेखि ऐतिहासिकस्थल लिगलिगकोटसम्म अल्ट्रा म्याराथन दौड प्रतियोगिता हुने भएको छ । २०७२ साल बैशाख १२ गते भूकम्प गएको दिनको संझनामा ट्रेकिङ एजेन्सीज एसोसिएसन अफ नेपाल(टान)ले बैशाख १२ गते अल्ट्रा म्याराथन प्रतियोगिता गर्न लागेको अध्यक्ष खुमबहादुर सुवेदीले जानकारी दिए। बारपाक, लिगलिगकोट, गोरखा र नेपालकै पर्यटन विकास गर्ने उद्देश्यले म्याराथन आयोजना गर्न लागिएको आइतबार गोरखामा सरोकारवालासँग अन्तरक्रिया कार्यक्रम गरी टानका अध्यक्ष सुवेदीले जानकारी दिए। बैशाख १२ गते बारपाकदेखि अजीरकोट गाउँपालिका, सिरानचोक गाउँपालिका हुदै पालुङ्टार नगरपालिकाको लिगलिगकोटसम्म करिब ६२ किलोमिटर दौडाउने कार्यक्रम तय गरिएको आयोजकले जनाएको छ। धार्चे मनास्लु पर्यटन विकास समिति, पालुङटार नगरपालिका, बारपाक सुलीकोट गाउँपालिका, अजीरकोट गाउँपालिका र सिरानचोक गाउँपालिकासँग समन्वय तथा सहकार्य गरी कार्यक्रम गर्ने तानकी महासचिव सरिता लामाले जानकारी दिइन् । 'भूकम्पपछि लाङटाङमा हामीले आयोजना गरेको म्यारथन प्रतियोगिताले सो क्षेत्रमा ट्रेकिङ गर्न सुरक्षित छ भन्ने छाप पारेको थियो, अध्यक्ष सुवेदीले भने, 'बारपाक, लिगलिगकोटमा आयोजना हुने म्याराथनले पनि यस क्षेत्रको पर्यटन प्रवद्र्धनमा अवश्य सहायक सिद्ध हुनेछ भन्ने हामी विश्वस्त छौं।' म्याराथनमा प्रथम हुनेलाई ८० हजार रुपैयाँ, मेडल र प्रमाणपत्र, द्वितीय हुनेलाई नगद ६० हजार मेडल र प्रमाण पत्र र तेस्रो हुनेलाई ४० हजार मेडल र प्रमाणपत्र प्रदान गर्ने आयोजकले जनाएको छ । अन्तरक्रिया कार्यक्रममा जिल्ला समन्वय समितिका प्रमुख अशोककुमार गुरुङ, पालुङ्टार नगरपालिकाका मेयर दीपकबाबु कँडेल, सिरानचोक गाउँपालिकाका प्रमुख राजु गुरुङ, अजीरकोट गाउँपालिकाका प्रमुख फणिन्द्र धिताल, बारपाक सुलीकोट गाउँपालिका ८ का अध्यक्ष कृष्ण गुरुङ, गोरखा उद्योग वांणिज्य संघका अध्यक्ष जीवनज्योति श्रेष्ठ, धार्चे मनास्लु पर्यटन विकास समितिका अध्यक्ष साने गुरुङले म्याराथन दौडको महत्व, दौडने पदमार्ग र त्यहाँ पर्ने पर्यटकीय महत्वका स्थलको बारेमा चर्चा गरेका थिए । यसखालका गतिविधिले पर्यटकीय स्थलको प्रचारप्रसार हुने र पर्यटकलाई आकर्षण गर्ने मानव अधिकार सञ्जालका जिल्ला अध्यक्ष यदु अधिकारीले कार्यक्रममा बताएका थिए। यसअघि लिगलिगकोटदेखि गोरखा दरबारसम्मको म्याराथन दौड प्रतियोगिता तथा चेपेदेखि लिगलिगकोटसम्मको दौड प्रतियोगिता आयोजना गरिएको थियो थियो।अल्ट्रा म्याराथनको रुटका लागि छिट्टै सर्भे गरिने आयोजकले जनाएको छ।"
"पूर्वसचिवको घरमा रहस्यमय हत्या : कामदार मृत भेटिए, अचेत पत्नीको अस्पतालमा मृत्यु",काठमाडौं : पूर्व सचिव अर्जुन कार्कीको घरमा रहस्यमय हत्या भएको छ। घरमा कामदार झुण्डिएर मृत अवस्थामा फेला परे लगत्तै कार्कीकी पत्नी पनि अचेत अवस्थामा भेटिएकी थिइन्। उनको पनि उपचारको क्रममा मृत्यु भएको छ। सोमबार बिहान ललितपुरको सानेपास्थित कार्कीको निवासमा अचेत अवस्थामा फेला परेकी पत्नी मुना कार्कीको उपचारको क्रममा मृत्यु भएको छ। बेहोस अवस्थामा भेटिएकी मुनालाई उपचारका लागि ललितपुरस्थित स्टार हस्पिटलमा लगिएको र उपचारको क्रममा मृत्यु भएको महानगरीय प्रहरी परिसर ललिलपुरका प्रमुख एसएसपी टेक राईले जानकारी दिए। कामदार विजय चौधरीले सचिव पत्नी मुना कार्कीको हत्या प्रयास गरेपछि आफू पनि झुण्डिएर आत्महत्या गरेको हुनसक्ने आशंका प्रारम्भिक अनुसन्धानको क्रममा गरिएको छ। कामदार चौधरीको शव पनि छिनिएको डोरीसँगै भान्सा नजिकै छ भने मुना पनि भान्साभित्र रगतमा लतपतिएको अवस्थामा भेटिएकी थिइन्। उनलाई तत्काल अस्पताल पुर्याइएको थियो। सचिव पशुपति मन्दिर गएको बेला घरमा यस्तो कहालीलाग्दो घटना भएको हो। मन्दिरबाट घर फर्किँदा घरमा कामदार झुण्डिएको र पत्नी रगाताम्मे भएर अचेक लडेको देखेपछि उनी स्तब्ध भएका थिए र तत्काल प्रहरीलाई खबर गरेका थिए। घटना रहस्यमय देखिएको र यसबारेमा अनुसन्धान सुरु भएको एसएसपी राइले बताए । महानगरीय प्रहरी अपराध महाशाखा र प्रहरी परिसर ललितपुरको टोलीले घटना भएको घरलाई घेरामा राखेर अनुसन्धान गरिरहेको छ। कामदार झुण्डिएको अवस्थामा भेटिनु र श्रीमति पनि टाउकोमा चोट र नील डामसहित अचेत अवस्थामा भेटिएर मृत्यु हुनुले यो घटना निकै शंकास्पद भएको र हत्या हुनसक्ने आशंका गरिएको छ। दुवै शव पोस्टमार्टमका लागि पाटन अस्पतालमा लगिएको छ। पोस्टमार्टमको रिपोर्ट आएपछि घट्नाको थप रहस्य खुल्ने राईले बताए। सचिवका एक छोरा र दुई छोरी छन्। दुवै छोरी बाहिर छन् । छोरा पनि स्कूल गएको बेला यस्तो घटना भएको हो।
हुण्डीमा संलग्न ४ जना पक्राउ,"वीरगन्जमलंगवा : अवैध वित्तीय (हुण्डी) कारोबार गरेको आरोपमा प्रहरीले वीरगन्ज र सर्लाहीबाट दुईदुई जनालाई पक्राउ गरेको छ । आइतबार बिहान वीरगन्जको रजतयन्ति चोकबाट प्रहरीले हुण्डीको ५ लाख ५० हजार रुपैयाँ सहित भारत रक्सौलका ५० वर्षीय सुरेश महत्तोलाई पक्राउ गरेको हो । रक्सौलबाट बी आर ०५ एए ७३१९ नम्बरको मोटरसाईकलमा सवार भइ वीरगन्जतर्फ आउँदै गरेका महत्तोलाई रजतयन्ति चोकमा रोकेर चेकजाच गर्दा उनको साथबाट श्रोत खुल्न नसकेको नेपाली रुपैयाँ ५ लाख ५० हजार बरामद भएको थियो । पक्राउ परेका महत्तोले उक्त हुण्डीको रकम, वीरगन्ज १० घडीअर्वाका ट्रान्सपोर्ट व्यवसायी मदन गुप्ता कलवारले मगाएको बयान दिएपछि प्रहरीले आइतबार राति घरबाटै गुप्तालाई पक्राउ गरेको पर्साका प्रहरी उपरीक्षक गंगा पन्तले जानकारी दिइन् । रुन्चे मदन उपनामले चिनिने मदन गुप्ता कलवारको वीरगन्जमा गढीमाई र महाशक्ति ट्रान्सपोर्ट छ । त्यहि ट्रान्सपोर्टमार्फत उनले भारतबाट राजश्व छलेर भित्र्याइएका सामान देशका विभिन्न ठाँउमा तस्करी गर्दै आएको आरोप गुप्तामाथि लाग्दै आएको छ । 'हुण्डीसहित पक्राउ परेका भारतीय नागरिक महत्तोको साथबाट मदन गुप्ता कलवारको फोन नम्बर लेखिएको चिट फेला पर्यो, महत्तोले पनि हुण्डीको रकम गुप्ताले नै मगाएको बयान दिए', प्रहरी उपरीक्षक पन्तले भनिन्, त्यसकै आधारमा गुप्तालाई पनि नियन्त्रणमा लिइएको हो ।' पक्राउ परेका महत्तो र गुप्ता दुवैलाई सोमबार पर्सा जिल्ला अदालतबाट म्याद थप गराइ अनुसन्धान गरिरहेको प्रहरी परीक्षक पन्तले जानकारी दिइन् । हुण्डीको कारोबारी रहेको आरोपमा पक्राउ परेका मदन गुप्ता कलवार र सुरेश महत्तो । त्यस्तै सर्लाहीबाट पक्राउ पर्नेमा कबिलासी नगरपालिका वडा नं १० सलेमपुरका ३७ वर्षीय विनोद पण्डित र २५ वर्षीय अजयकुमार राय रहेको सीमा सुरक्षा कार्यालय मलंगवाले जनाएको छ। भारतको सोनवर्षाबाट मलंगवा आउँदै गरेको अवस्थामा नेपाल भारत सीमा नजिकै मलंगवा ९ स्थित लच्काबाट सशस्त्र प्रहरी निरीक्षक संजित सिंहको नेतृत्वमा गएको प्रहरी टोलीले उनीहरुलाई पक्राउ गरेको हो । उनीहरुको साथबाट १८ लाख ३६ हजार २५ रुपैया नेपाली , २ हजार २ सय ३० रुपैया भारतीय र तिन थान मोबाइल बरामद भएको प्रहरी निरीक्षक सिंहले जानकारी दिएका छन् । ना २७ प ८२३३ नम्बरको मोटरसाइकलमा आउँदै गरेको पण्डित र रायलाई शंका लागेपछि प्रहरीले चेकचाँज गरेको थियो । चेकजाँच गर्ने क्रममा हेलमेट, कम्मर, जुत्ता र ज्याकेटको गोजीमा लुकाएर ल्याउँदै गरेको पैसा बरामद भएको थियो । पक्राउ परेकालाई आवश्यक कारबाहीका लागि जिल्ला भन्सार कार्यालयमा बुझाइएको प्रहरी निरीक्षक सिंहले जानकारी दिए।"
पाटन विमानस्थलमा कालोपत्रे सम्पन्न,"बैतडी : पाटन विमानस्थलमा कालोपत्रे सम्पन्न भएको छ । २०७५ असारमा सक्ने लक्ष्यसहित कालोपत्रे गर्न सुरु गरिएको भएपनि ढिलो गरी कालोपत्रे सम्पन्न भएको हो । कालोपत्रे सकिए लगत्तै किनारमा पेन्टिङको काम चलिरहेको निर्माण कम्पनीका इन्जिनियर पुरन रावलले जानकारी दिए । विमानस्थल कालोपत्रे लक्ष्य भन्दा झण्डै १८ महिनापछि सम्पन्न भएको हो । ग्याल्वा च्यामलिंगा जगदम्बा जेभीले पाटन विमानस्थल कालोपत्रे गर्ने कार्य गरेको हो । पाटनमा विमानस्थलमा ५९० मिटर लम्बाइ र २० मिटर चौडाइको धावन मार्ग कालोपत्रे गरिएको हो भने ७० मिटर लम्बाइ र ३० मिटर चौडाइको एप्रोन कालोपत्रे गरिएको हो। विमानस्थल कालोपत्रेका लागि करीब मूल्य अभिवृद्धि कर बाहेक ११ करोड २९ लाखको लागतमा ठेक्का सम्झौता भएको थियो ।पाटनमा २०३२ सालमा विमानस्थल निर्माणको काम सुरु भएर २०३५ सालदेखि हवाई सेवा सुरु भएको थियो । विविध कारणले २०५२ सालदेखि विमानस्थल बन्द भएको हो। त्यतिबेला पहाडि जिल्लामा सडक सञ्जाल पुगेको र यात्रु कम भएको भन्दै विमानस्थल बन्द गरिएको थियो । २०५८ सालमा तत्कालिन विद्रोही माओवादीले विमानस्थलको टावरमा आगो लगाएर ध्वस्त बनाएको थियो । तत्काल विमानस्थल सञ्चालनमा नआउने पाटन विमानस्थलमा कालोपत्रे सम्पन्न भएपनि तत्काल विमानस्थल सञ्चालनमा आउने अवस्था भने छैन् । विमानस्थलको टर्मिनल भवन निर्माण नभएकाले तत्काल विमानस्थल सञ्चालन आउन नसक्ने बताइएको छ । टर्मिनल भवन निर्माण, पर्खाल र नालीका लागि ठेक्का समेत भएको छैन् । त्यसकारण विमानस्थल कालोपत्रे भएपनि तत्काल सञ्चालन नआउने बताइएको छ । चाँडै सञ्चालनमा ल्याउनका लागि सरकारले टर्मिनल भवन निर्माणको काम अघि बढाउनुपर्ने पाटनका स्थानीय लक्ष्मण विकले बताए । पाटन विमानस्थल सञ्चालनमा आएमा धार्मिक पर्यटक भित्र्याउन सकिने स्थानीयको बुझाइ छ। सात बहिनी भगवतीका मन्दिर, सात भाइ केदारका मन्दिर, पातालभुवनेश्वर, सिगासधुरा र उदयदेवलगायतका प्रसिद्ध धाम रहेका छन्। विमानस्थल सूचारु भएमा जिल्लामा धार्मिक पर्यटक बढ्ने संभावना छ।"
पूर्वसचिवको घरमा रहस्यमय हत्या : प्रारम्भिक अनुसन्धानमा यस्तो देखियो (अपडेट),काठमाडौँ : पूर्वसचिव अर्जुन कार्कीकी पत्नीको हत्या धारिलो हतियार प्रहार गरी भएको प्रहरीको प्रारम्भिक अनुसन्धानले देखाएको छ । सोमबार कार्की बिहान सानेपास्थित आफ्नै निवासबाट मन्दिर गएर फर्कँदा पत्नी मुना कार्की अचेत अवस्थामा भेटिएकी थिइन् भने घरमै कामदारको रुपमा रहेका विजय चौधरी डोरीले झुण्डिएर आत्महत्या गरेको अवस्थामा भेटिएका थिए । अचेत अवस्थामा रहेकी कार्कीकी पत्नी मुनाको उपचारको क्रममा मृत्यु भएको हो । बेहोस अवस्थामा भेटिएकी मुनालाई उपचारका लागि ललितपुरस्थित स्टार हस्पिटलमा लगिएको थियो । महानगरीय प्रहरी परिसर ललिलपुरका प्रमुख एसएसपी टेक राईका अनुसार प्रहरीले घटनाको थप छानविन गरिरहेको छ । घटना रहस्यमय देखिएको प्रहरीको भनाइ छ । महानगरीय प्रहरी अपराध महाशाखा र प्रहरी परिसर ललितपुरको टोलीले घटना भएको घरलाई घेरामा राखेर अनुसन्धान गरिरहेको छ। कामदार झुण्डिएको अवस्थामा भेटिनु र श्रीमति पनि टाउकोमा चोट र नील डामसहित अचेत अवस्थामा भेटिएर मृत्यु हुनुले यो घटना निकै शंकास्पद भएको र एउटा संगठित हत्या हुनसक्ने आशंका गरिएको छ। दुवै शव पोस्टमार्टमका लागि पाटन अस्पतालमा लगिएको छ। पोस्टमार्टमको रिपोर्ट आएपछि घट्नाको थप रहस्य खुल्ने राईले बताए।
सिन्धुलीमा गाँजा खेती बढ्दै,"सिन्धुलीः संसदमा गाँजा खेतीलाई कानुनी मान्यता दिनुपर्ने माग उठिरहेका बेला सिन्धुली जिल्लामा ठूलो परिमाणमा गाँजा खेती हुँदै आएको प्रहरीको तथ्यांकले देखाएको छ। यो गत साउनयता जिल्ला प्रहरी कार्यालय सिन्धुलीले तयार पारेको तथ्यांकअनुसार जिल्लाको पश्चिम मरिण र हरिहरपुरगढीमा नै २ सय ७३ बिघामा गाँजा खेती गरिएको छ। विशेष सूचनाका आधारमा प्रहरीले गरेको विशेष सर्चमा निजी, सामुदायिक र चुरे क्षेत्रको वन फडानी गरेर समेत गाँजा खेती गरेको फेला परेको जिल्ला प्रहरी कार्यालय सिन्धुलीका डीएसपी श्यामकुमार खत्रीले जानकारी दिए। उनका अनुसार सिन्धुली प्रहरी, केन्द्रीय अनुसन्धान ब्युरो (सीआईबी) लागुपदार्थ दुव्र्यसनी नियन्त्रण महाशाखासहितको टोलीले ७ महिनामा जिल्लामा ७५ सर्च गरेको छ। सर्चमा ठूलो परिमाणमा अवैध गाँजा खेती हुँदै आएको पाइएपछि २ सय ७२ बिघा १७ कठ्ठा ११ धुरमा लगाएको गाँजाको बेर्ना र तयारी गाँजा नष्ट गरेका छौं, उनले भने। यस्तो गाँजा प्रति कठ्ठा ५ लाख रुपैयाँ बराबर खेती हुने गरेको उनको भनाइ छ। नष्ट गरिएको गाँजा २ अर्ब ७२ करोड रुपैयाँ बराबरको रहेको प्रहरीको अनुमान छ। केही दिन अघिमात्र झन्डै ७० बिघाभन्दा बढी जग्गामा लगाएको गाँजा खेती नष्ट गरि ५५ किलो तयारी गाँजासहित ६ जनालाई नियन्त्रणमा लिएको उनले बताए। जिल्लामा गत साउनयता गाँजालगायत लागुपदार्थ दुव्र्यसनीका ८ उजुरीमा २९ जना नियन्त्रणमा लिएर मुद्दा चलाइएको छ। मरिण गाउँपालिकाका वडा नम्बर २, ३ र ४ र हरिहरपुरगढीका वडा नम्बर ४, ६, ७ र ८ मा धेरैजसो गाँजा खेती हुने गरेको छ। यहाँ जंगलको बीचमा वन फँडानी गरेरसमेत गाँजा खेती गरेको भेटिएको छ। प्रहरी अनुसन्धानले सिन्धुली लागुपदार्थ ओसारपसारको ट्रान्जिट प्वाइन्ट बन्दै गएको पाइएको डीएसपी खत्रीले सुनाए।"
नेपालबाट सिक्दै अस्ट्रियाली संरक्षणकर्मी,"स्याङ्जा : किसानको साथी लाटोकोसेरो संरक्षण र यो पन्छीले पारिस्थितिक प्रणालीमा पुर्याउने सहयोग बुझ्न अस्ट्रियाली संरक्षणकर्मी डाबारबारा कोल गत साता स्याङ्जाको भंसेगौडा राङभाङ आइन्। नेपालले अनुशरण गरेको अभ्यास सिक्न र आफ्ना ज्ञान बाढ्न उनी लाटेकोसेरो उत्सवमा सहभागी भइन्। अष्ट्रियामा लाटेकोसेरो संरक्षणमा भएका गतिविधि र त्यहाँ पाइने प्रजातिबारे कोलले आफ्नो स्टलमार्फत अवगत गराइन्। उत्सवमा सहभागी विद्यार्थी, अभिभावक, सरकारी तथा गैर सरकारी क्षेत्रमा क्रियाशिल संरक्षणकर्मीलाई उल्लुको महत्व र संरक्षणमा चाल्नु पर्ने कदमबारे उनले आफ्ना अनुभव बाढिन्। सन् २०१७ मा पोर्चुगलमा भएको विश्व लाटेकोसेरो सम्मेलनमा नेपालका संरक्षणकर्मी राजु आचार्यसँग भेटघाट भएपनि कोल यसपटक नेपाल आएकी हुन्। दुई दिने उत्सव शनिबार समापन भएको छ। लाटेकोसेरो तथा हुचिल संरक्षण उत्सव नेपालमा विगत नौं वर्षदेखि हुँदै आएको छ। यस्तो उत्सव नेपाल, अमेरिका, भारत, इटालीमा नियमित हुँदै आएको छ। नेपालमा लाटोकोसेरोको अवैध व्यापार हुने गरेको थाहा पाउँदा आफूलाई निकै दुःख लागेको डा कोलले बताइन्। उनका अनुसार युरोपमा १३ र अष्ट्रियामा १० प्रजातिका लाकोकोसेरो पाइन्छन्। उत्सवमा निकै उत्साहित देखिएकी ३७ बर्षिया कोलले भनिन्, अष्ट्रियामा लाटोकासेरो देख्नु शुभ संकेत मानिन्छ, संरक्षण्मा पनि उस्तै गरि प्रयास गरिरहेका छौ। खेतवारीमा बढ्ने मुसाको संख्या नियन्त्रण गर्ने भएकाले लाटोकोसेरोलाई किसानको साथी भनिन्छ। यीनको एक परिवार (भाले, पोथी र बच्चाहरु)ले एक सिजनमा तीन हजार वटासम्म मुसा खाने गर्छन्। मुसाबाहेक किरा फट्याङग्रा, सर्प, भ्यागुताको संख्या नियन्त्रण गर्न पनि यो पन्छीले महत्वर्पूण भूमिका खेल्ने प्रकृतिका साथीहरु नामक संस्थाका कार्यकारी निर्देशक राजु आचार्यले बताए।"
क्यान्सर अस्पतालमा जनशक्ति अभावले गति लिन सकेन,"नेपालगन्ज : ६० शैय्याको अत्याधुनिक तीनतले भवन छ। झन्डै चार करोड बजेट छ, खर्च गर्न मिलेको छैन। उपकरण छन् तर विशेषज्ञ छैनन्। कति उपकरणकै अभाव छ। दुई वर्षअघि निर्माण गरिएका दुईवटा मोडुलर अप्रेसन थिएटर (अत्याधुनिक अप्रेसन थियटर) प्रयोग हुन सकेका छैन। आइसीयु कक्ष बनाइएको छ, प्रयोग हुँदैन। इन्डोर सेवा सन्चालनमै छैन। पश्चिम नेपाल (चितवनभन्दा पश्चिम) को एक मात्र क्यान्सर अस्पताल बाँकेको खजुरामा रहेको सुशील कोइराला प्रखर क्यान्सर अस्पताल विगत डेढ वर्षदेखि यसरी नै थला परेको छ। एक दशकअघि प्रखर परोपकार मिसनले क्यान्सर अस्पताल सञ्चालन गर्न रकम संकलन गरी पूर्वाधार निर्माणका कामहरू थालिए। १५ फागुन ०७३ को मन्त्रिपरिषद् बैठकले गठन आदेश जारी गरी संस्थाको सम्पूर्ण सम्पत्ति स्वामित्वमा लिएर सञ्चालन गर्ने निर्णय गयो। नेपाल सरकारले अहिले अस्पताललाई वार्षिक तीन करोड ९८ लाख रूपैयाँ बजेट विनियोजन गर्दै आएको छ। यही बजेटबाट पूँजीगत खर्च र कर्मचारीको तलबभत्ता दिने हो। स्वास्थ्य मन्त्रालयले स्वीकृति दिए पनि सामान्य प्रशासन र अर्थ मन्त्रालयले प्रक्रिया नमिलेको भन्दै लामो समयदेखि दरबन्दी रोकेको छ। जनशक्तिको नभएर हो। अब चाँडै अस्पतालले पूर्ण रूपमा काम गर्छ, अस्पताल व्यवस्थापन समितिका अध्यक्ष विजय पाठक भन्छन्, दरबन्दी अनुसारको जनशक्ति नहुँदा उपकरण प्रयोग हुन सकेका छैनन्। बजेट छ, प्रयोग गर्न सकिएको छैन। पूर्वाधार छ, प्रयोग हुँदैन। अस्पताल कार्यकारी निर्देशकविहीन छ। विशेषज्ञ चिकित्सक, एनेस्थेसिया, प्याथोलोजिस्ट, नर्सिङ स्टाफहरूको अभाव छ। अस्पतालमा ७ विशेषज्ञ चिकित्सकको दरबन्दी हो। अहिले फिजिसियन, सर्जन र रेडियो अंकोलोजिस्ट) एकएक जना मात्र कार्यरत छन्। एक सय शैय्याको प्रस्तावित गरिएको अस्पताल ६० शैय्या तयार नै छ। अप्रेसन नहुँदा अस्पतालको इमरजेन्सीका शैय्या मात्र प्रयोग भएका छन्। त्यो पनि केवल डे केयरका रूपमा मात्र। ७५ जना कर्मचारी प्रस्तावित गरिएकोमा अहिले ४३ जना करारका कर्मचारी कार्यरत रहेको अस्पतालका निमित्त प्रमुख विमलकुमार श्रेष्ठले बताए। भर्खरै संघीय राजधानी पुगेर फर्केका श्रेष्ठले भने, केही दरबन्दी स्वीकृत भएका छन्। अब चाँडै हामी पदपूर्ति गर्छौं। अस्पतालमा सिटी स्क्यान सेवा छैन। ब्राराकी थेरापी (पाठेघर क्यान्सरका लागि), मेनोग्राम (स्तन क्यान्सरका लागि), इन्डोस्कोपी र ल्याप्रोस्कोपी सेवा छैन। कति मेसिन जडान भएका छन्, जनशक्तिकै अभावमा सञ्चालन गर्न सकिएको छैन। विशेषज्ञ चिकित्सकलगायत आवश्यक उपकरण नहुँदा क्यान्सर रोग पत्ता लगाउन सकेको छैन। लिन्याक (क्यान्सर सेक्ने मेसिन), एमआरआई र डोजी मेट्री मेसिन पनि छैनन्। जसका कारण बिरामी काठमाडौं, चितवन र भारतमा उपचार गर्न जान बाध्य छन्। जनशक्ति अभावमा अस्पतालमा हाल साधारण फलोअपमा आउने बिरामीलाई परामर्श, माइनर बायोप्सी, ओपीडी, एक्सरे, सामान्य प्याथोलोजी, फार्मेसी, केमोथेरापीलगायतका सेवा मात्र दिन सकिएको छ। साउन महिनायता अस्पतालबाट तीन सय जनाले किमो सेवा लिएका छन्। साउन महिनायता ओपीडी सेवा लिनेको संख्या साढे ६ हजार पुगेको अस्पतालले जनाएको छ। अस्पताल पूर्ण रूपमा सञ्चालन हुनका लागि दुई सय सात जनाको दरबन्दी प्रस्ताव गरिएको छ। लक्ष्य अनुसार दरबन्दीको व्यवस्था हुने हो भने यो अस्पतालले भरतपुरमा जस्तै सम्पूर्ण सेवा पश्चिममा उपलब्ध गराउन सक्ने अस्पताल प्रशासनको दाबी छ। खासगरी प्रदेश ५ का बाँके, बर्दिया, दाङलगायत कर्णाली र सुदूरपश्चिम प्रदेशबाट बिरामी आउने गरेको अस्पतालका निमित्त प्रमुख श्रेष्ठले बताए। पश्चिम तराईका करिब ५० लाख जनसंख्याले सेवा दिने लक्ष्य छ।"
"चीनमा रहेका नेपाली भन्छन्, जसरी हुन्छ फर्काउनुपर्यो","चीनमा उद्धारको पर्खाइमा रहेका डा गौरव पोखरेल र मानवअधिकार आयोगका अध्यक्ष अनुपराज शर्माबीच आइतबार मध्याह्न भएको भिडियो कुराकानीको सम्पादित अंश डा गौरव पोखरेल : अध्यक्षज्यू, नमस्कार। म डा गौरव पोखरेल। अनुपराज शर्मा : नमस्कार। तपार्इंहरूको अवस्था कस्तो छ ? डा पोखरेल : हाम्रो अवस्था एकदमै नराम्रो छ। यहाँ बाँच्न गाह्रो छ। कोरोना भाइरसको संक्रमण बढेको बढ्यै छ। मान्छे मरेका मर्यै छन्। अर्को कुरा दैनिक खाद्यवस्तुको पनि अभाव छ। शर्मा : चीन सरकारबाट कस्तो सहयोग भइरहेको छ ? नेपाल सरकारले कुनै किसिमको सहयोग गरेको छ कि छैन ? डा पोखरेल : नेपाल सरकारले १० दिनअघि हाम्रो लिस्ट बनायो। आश्वासन दियो। हामीलाई लैजान सक्नुहुन्न भने कृपया हामी बसेको ठाउँमा आउनुस् भनेको थिएँ। यहाँ आएर भेट्नुस्। कसरी लैजाने, सल्लाह गरी आश्वासन दिनू भनेर मैले आग्रह पनि गरें। के गर्ने ? कसरी गर्ने ? सल्लाह गर्नुस् भन्दा गर्न चाहनुभएन। हाम्रो रिपोर्टिङ खासै राम्रोसँग गर्नुभएजस्तो लाग्दैन। हाम्रो अवस्था एकदमै नाजुक छ। कोही गर्भवती हुनुहुन्छ। बच्चासहित बसेका विद्यार्थीहरू हुनुहुन्छ। उहाँहरूलाई झन् धेरै तनाव छ। शर्मा : अरू देशका विद्यार्थीको अवस्था के छ ? डा पोखरेल : होस्टेलमा कम्तीमा सय जना थियौं। अब ६ जना मात्र छौं। अरू सबै गइसक्नुभएको छ। शर्मा : आफ्ना विद्यार्थीलाई सम्बन्धित देशले के उद्धार गरिसक्यो ? डा पोखरेल : हजुर, उद्धार गरिसक्यो। मेरो अनुरोध के भने सर, कोरोेना भाइरस बिल्कुल नयाँ हो। यसको अवस्था कस्तो छ ? के छ ? भन्न गाह्रो छ। चीन सरकारले हामीलाई कोठामा (क्वारेन्टाइन) बस भनेको छ। बाहिर निस्केपछि जोखिम हुन्छ भनी अनुरोध गरेको अवस्था छ। हामी आफैं क्वारेन्टाइनमा बसेको अवस्था छ। १४१५ दिनदेखि बाहिर निस्केका छैनौं। हामीमा भाइरस संक्रमणको लक्षण देखिएको छैन। हामी संक्रमित होइनौं। यो अवस्थामा हामीलाई उद्धार गर्नु ठीक हुन्छ। ढिलो गर्यो भने कुनै पनि नेपालीलाई भाइरस संक्रमण हुन सक्छ। ग्यारेन्टी गर्न सक्दैनौं। हामी अहिले स्वस्थ छौं। नेपालमा राखिने क्वारेन्टाइनमा बस्न तयार छौं। अहिलेको अवस्थामा हामीलाई यहाँबाट निकाल्नुपर्यो।चीनको उवानमा अध्ययनरत छोरा अनीलकुमार यादवलाई छिटो उद्धार गर्न माग राख्दै राष्ट्रिय मानवअधिकार आयोगमा आइतबार पुगेकी सर्लाहीकी अनिता यादव भक्कानिँदै । कोरोना प्रभावित वुहानबाट नेपाली फर्काउन ढिलाईप्रति नेकपा सांसदकै असन्तुष्टि चीनका सबै नेपाली सुरक्षित : राजदूत होउ चीनका नेपालीलाई तुरुन्त ल्याउन प्रधानमन्त्रीको निर्देशन चीनबाट फर्काउने नेपालीलाई उपत्यकामा राख्नु खतरनाक"
लागु औषधको ट्रान्जिट नेपालगन्ज,"नेपालगन्ज : विगत २५ वर्षको इतिहासमा बाँकेबाट दुई सय ग्राम खैरो हिरोइन (ब्राउन सुगर)सहित एक व्यक्ति पक्राउ परेका छन् । भारत बहराइचका २५ वर्षीय अब्दुल रसिद पक्राउ परेका हुन् । यो परिणाम २५ वर्षको अवधिमा एकै व्यक्तिबाट यति धेरै ब्राउन सुगर पक्राउ गरिएको यो पहिलो घटना भएको प्रहरीले जनाएको छ । रसिदलाई नेपाल प्रहरीको लागु औषध नियन्त्रण ब्युरो नेपालगन्ज शाखा र इलाका प्रहरी कार्यालय जमुनाहाको संयुक्त टोलीले जमुनाहबाट पक्राउ गरेको हो । शनिबार राति मोटरसाइकलमा भारतबाट नेपाल आउँदै गरेका उनलाई हेल्मेटभित्र चार वटा प्लाष्टिकका पोकामा ब्राउन सुगर लुकाएको अवस्थामा नियन्त्रणमा लिइएको बाँके प्रहरी प्रमुख प्रहरी उपरीक्षक वीरबहादुर ओलीले बताए । नियमित कारोबारी रसिदले दुई पोका एक सय ग्राम पोखरा र अर्को एक सय ग्राम काठमाडौं पठाउने तयारी गरेका थिए । ब्राउन सुगरसहित भारतीय नागरिक पक्राउ परेको समाचार स्थानीय अनलाइन मिडियामा आएपछि भने कारोबारी भने फरार भएका थिए । अनलाइनको समाचार पढेपछि सामान लिन आएकाहरु भागे, अभियुक्त रसिदले प्रहरीलाई दिएको प्रारम्भिक बयान उद्धृत गर्दै ओलीले भने । नेपालगन्जमा २०५१ मा लागु औषध नियन्त्रण ब्युरो स्थापना भएको थियो । ब्यूरो स्थापना यता एकै दिनमा, एकै ब्यक्तिबाट एकैपटक बरामद भएको ब्राउन सुगरको परिणाम अहिलेसम्मकै ठूलो भएको ओलीले पुष्टी गरे । ब्राउन सुगरसहित पक्राउ परेका सार्वजनिक गर्दै प्रहरी । तस्बिर :शंकरप्रसाद खनाल शनिबार साँझ ७ जमुनाहा नाकाबाटै कैलालीको टीकापुर नगरपालिका१ की विष्णु गिरी र उनका भाइ विष्णु गिरी चढेको स्कुटर चेकजाँच गर्दा १८ ग्राम ब्राउन सुगर फेला परेको थियो । २०६८यता प्रहरी सक्रियतामा ठूलो परिणाममा लागू औषध नियन्त्रणमा लिएको ब्यूरोको रिपोर्टमा देखिन्छ । २३ मंसिर २०६९ मा भारतीय नागरिक मोहम्मद सलमान खान एक सय १० ग्राम ब्राउन सुगरसहित साबिक भवानीपुर गाविसबाट पक्राउ परेका थिए । १३ कार्तिक २०७५ मा नेपालगन्जको चौलिका चोकमा १९ वर्षका भारतीय नागरिक सहरे आलम ८९ ग्राम ब्राउन सुगरसहित पक्राउ परेका थिए । केही वर्षयता पक्राउ परेका झन्डै आधा दर्जन ठूलो परिणाममा ब्राउन सुगरसहित पक्राउ पर्नेमा अधिकांश भारतीय नागरिक नै छन् । उनीहरु सबै कारोबारी नै हुन् । लागू औषध व्युरो प्रमुख प्रहरी निरीक्षक वीरबहादुर थापाले अन्नपूर्ण पोस्ट्सँग भने, व्युरो स्थापना भएयता एउटै व्यक्तिबाट दुई सय ग्राम ब्राउन सुगरहित पक्राउ गरिएको यो पहिलो घटना हो । बाँके प्रहरीले आर्थिक वर्ष ०७३७४ यता चार वर्षको अवधिमा मात्र दुई हजार एक सय ६६ ग्राम ब्राउन सुगर नियन्त्रणमा लिइसकेको छ । यो वर्ष सर्वाधिक ६ सय आठ ग्राम सात सय ४५ ग्राम ब्राउन सुुगर बरामद भएको छ । चार वर्षको तथ्याङ्कलाई विश्लेषण गर्दा वार्षिक औसत पाँच सय ४१ ग्राम, मासिक ४५ ग्राम र दैनिक डेढ ग्राम ब्राउन सुगर प्रहरीको नियन्त्रणमा आएको छ । चार वर्षको अवधिमा प्रहरीले लागू औषधको मुद्दामा एक हजार २५ जनालाई पक्राउ गरेको छ भने ६ सय ३९ वटा मुद्दा दर्ता गरेको छ । प्रहरी उपरीक्षक ओली भन्छन्, लागू औषधको प्रयोग र कारोबार नियन्त्रण गर्न प्रहरीले निकै सक्रियताका साथ लागेको छ । पक्राउ परेका सबै ब्यक्ति कारबाहीको दायरामा आउँछन् । लागू औषध नियन्त्रण ऐन २०३३ अनुसार २५ ग्रामसम्मको कारोबार गर्नेलाई ५ वर्षदेखि १० वर्षसम्म कैद र ५ हजारदेखि २५ हजार रुपैयाँसम्म जरिवाना र एक सय ग्रामसम्मको कारोबार गर्नेलाई १५ वर्षदेखि जन्मकैद र ५ लाखदेखि २५ लाख रुपैयाँसम्म जरिवाना वा दुबै सजाय हुने व्यवस्था छ ।"
हेलिकोप्टरबाट सीमामा खाद्यान्न,"संखुवासभा : कोरोना भाइरस फैलन नदिन चीनले किमाथांका नाका बन्द भएपछि संखुवासभाको भोटखोला गाउँपालिका १ किमाथांकामा हेलिकोप्टरमार्फत खाद्यान्न पुर्याइएको छ। चिनियाँ बजारको भरमा रहेको यस क्षेत्रमा तुम्लिङटारबाट खाद्यान्न लगिएको भोटखोला गाउँपालिका अध्यक्ष तेम्बा भोटले बताए। चीनले माघ ५ गतेबाट अनिश्चितकालका लागि किमाथांका नाका बन्द गरेपछि यस क्षेत्रमा खाद्यन्न अभाव भएको थियो। खाद्यान्न संकट भएको किमाथांकामा शनिबार साँझसम्म सेनाको हेलिकप्टरमा चामल, नुन, तेल लगायतका खाद्यान्न सामग्री भोटखोला लगिएको हो। भोटखोला १ को किमाथांकालाई चामल ४ हजार २ सय ५० किलो, नुन १ सय किलो, तेल १ सय ८२ लिटर लगायतका खाद्यान्न ढुवानी गरेको निमित्त प्रमुख प्रशासकीय अधिकृत फुर्बु भोटेले बताए। गाउँपालिकाले तुम्लिङटारमा आवश्यक खाद्यान्न खरीद गरी भोटखोला १ किमाथांका ८६ घर परिवारलाई खरिद मूल्यका आधारमा बिक्री गर्ने गरी लगेको उनले जानकारी दिए। खाद्यान्न सशस्त्र प्रहरीको सीमा सुरक्षा पोष्ट २६, प्रहरी चौकी १०, स्वास्थ्य चौकी र मकालु वरुण राष्ट्रिय निकुञ्ज लगायतका कार्यालयका कर्मचारीलाई समेत हुने गरी लगिएको गाउँपालिकाले जनाएको छ। किमाथांकामा स्थानीय नागरिक र कर्मचारी गरी ५ सय ५६ जनाका लागि खाद्यान्न लगिएको हो। भोटखोलाको किमाथांका उच्च हिमाली क्षेत्र रहेको र यहाँ कोदो, मकै र आलु बाहेकका खाद्यान्न उत्पादन नहुने भएकाले यस्तो अवस्था आएको हो। भोटखोलाका लागि दैनिक उपभोग्य सामग्रीसहित लत्ताकपडा चीनको चाँगा र देन्दाङ बजारबाट ल्याउने गरिएको छ। भोटखोला सदरमुकामबाट ५ दिनको पैदल दूरीको किमाथांकामा हिउँदमा हिउँ परेपछि बाटोसमेत बन्द हुने गरेको छ। हुङगुङ हुँदै जाने बाटो छेसुम्बा डाँडामा हिउँ परेकाले बन्द भएको हो। हिउँका कारण बाटोसमेत बन्द भएपछि किमाथांकामा खाद्यान्न लैजाने अन्य विकल्प नभएर हेलिकोप्टरको सहायता लिइएको हो। शनिबार मौसम अनुकूल नभएपछि किमाथांकाका लागि गाउँपालिकाले खरिद गरेको सबै खाद्यान्न लैजान नसकिएको अध्यक्ष तेम्बा भोटेले जानकारी दिए। नेपाली सोनाको हेलिकप्टरले दुई फ्लाइटमा खाद्यान्न लगे पनि खरिद गरिएको सबै खाद्यान्न लैजान नसकिएको उनले बताए। नेपाली सेनासँग दुई फ्लाइटका लागि मात्रै हेलिकोप्टर गाउँपालिकाले मगाएको थियो। मौसम अनुकूल भएको भए दुई पटकमै सबै सामान पुर्याउन सकिन्थ्यो, भोटेले भने। मौसम अनुकूल नभएको भन्दै शनिबार हेलिकप्टर काठमाडौं फर्किएपछि बाँकी खाद्यान्न तुम्लिङटारमै अलपत्र परेको छ। १२ हजार केजी चामल, १ एक हजार ७ सय केजी दाल, खाने तेल ३ सय ५० लिटर र नुन ५ सय केजी खरिद गरेर गाउँपालिकाले तुम्लिङटार विमानस्थलमा राखेको थियो। हेलिकप्टरमार्फत लैजान नसकिएको बाँकी खाद्यान्न गाउँपालिकाको केन्द्र हटियासम्म पुर्याएर बाटो खुलेपछि भरियालाई बोकाएर लैजाने तयारी गरेको छ।"
फेरि जलिन् महिला,"राजविराज : प्रदेश नम्बर २ सरकारद्वारा छोरी सुरक्षालाई लिएर विभिन्न अभियान चलिरहेकै बेला तराई मधेसका जिल्लामा छोरीहरू असुरक्षित भइरहेको र ज्युँदै जलाइएका घटना एकपछि अर्काे गरी बाहिरिएका छन्। धनुषा, सिरहापछि हालै सप्तरीमा ज्युँदै जलाएर हत्या प्रयासको घटना बाहिरिएको छ। यसले सरकारको योजनामाथि प्रश्न चिन्हका साथै चुनौती समेत थपेको छ। घरायसी विवादमा सप्तरीको राजविराज नगरपालिका१५ की २० वर्षीया रेखादेवी शर्मालाई आगो लगाएर ज्यान मार्ने प्रयास गरेको आरोपमा उनका ससुरा ५५ वर्षीय परशुराम शर्मा पक्राउ परेका छन्। परशुरामलाई पक्राउ गरी आगो लगाइ ज्यान मार्ने उद्योगमा कारवाही भइरहेको डीएसपी तिलक भारतीले जानकारी दिए। पीडितका अनुसार ससुरासहित सासु ५० वर्षीया द्रौपती शर्मा, जेठाजु ३५ वर्षीय खेमचन शर्मा र जेठानी ३२ वर्षीया रम्भादेवी शर्मासमेत योजनामा संलग्न छन्। रेखा आगोमा जलिरहँदा श्रीमान् रवीन्द्रबाहेक आरोपित सबै घरमै थिए। आरोपितले आगो सल्काएर हत्या गर्ने योजनाअनुरूप आफूले लगाउने सारीमा पेट्रोल छर्केर राखिदिएको उनको आरोप छ। पीडितले भनिन्, आँगनमा हिँडिरहेका बेला टाढा रहेको चुलोको आगो एक्कासि सारीमा सल्कियो, गुहार माग्दा घरमै रहेका आरोपित जोगाउनसमेत आएनन्। काखमा रहेको शिशु बालिकालाई जोगाउन मिल्काएको र आँगनमै थुपारेको धानमा मडारिएर आगो निभाइ ज्यान जोगाएको उनले बताइन्। सामाजिक परम्पराअनुसार २०७५ फागुन २४ गते विवाहिता पीडितको साढे एक महिनाकी छोरी छन्। रेखा सुत्केरी हुनुभन्दा साढे एक महिनाअघि जानकारी नदिइ रवीन्द्र घर छाडेर हिँडे। घरपरिवारले गर्भवती अवस्थामा पनि काम नगरेको भन्दै यातना दिन थालेपछि उनी सुत्केरी हुन माइत आइन्। छोरीको जन्मपछि रेखा १९ दिनअघि घर पुगिन्। घरपरिवारले रेखालाई घरभित्र बास दिएनन्, गोठमा राखे। माघ १७ गते गाउँमा भोज भएकाले घरमा खाना पनि पाकेको थिएन। चुल्होमा दुध बसाइएको थियो। घाइते रेखा भन्छिन्, बाहिर सुकाएको सारी लगाएर आँगनमा हिँड्दा टाढै रहेको चुल्होको आगो सल्किएर सारीमा समात्यो। आगोले रेखाको दायाँ खुट्टाको पूर्ण भाग जलेको छ भने शरीरको अन्य भागमा समेत जलेर घाउ भएको छ। हिँडडुल गर्न असमर्थ उनको अवस्था गम्भीर रहे पनि तीन दिनसम्म घरमै बन्धक बनाएर राखिएको थियो। असह्य पीडाको आवाज सुनेका छिमेकीले माइतमा खबर गरेपछि थाहा पाएर तीन दिनपछि गत आइतबार राजविराज ल्याई उपचार गराइरहेको पीडितकी आमा सरस्वती शर्माले बताइन्। राजविराज नगरपालिका६ स्थित माइतमा आ श्रय लिएकी घाइतेको उपचार गजेन्द्रनारायण सिंह अस्पतालमा आधारित ओसिएमसीले नगरेपछि माइतिले गरिरहेको छ। घरपरिवारले समेत उपचारमा बेवास्ता गरेको र प्रहरीले परशुराम शर्माविरुद्ध मात्र उजुरी दर्ता गरेको शर्माले बताइन्। घटना सुनेर घर फर्किएका रवीन्द्र थुनामा रहेका बुबालाई भेटन गए पनि घाइते श्रीमतीलाई फोनसमेत गरेका छैनन्। छोरीको उपचार गरिरहेका बुबा रंगनाथ शर्माका अनुसार केही महिनादेखि श्रीमान्सहित घरपरिवारले रेखालाई नराख्ने, सम्बन्ध बिच्छेद गर्ने भनेर यातना दिँदै आएका थिए।"
"सरकार निद्रामा पर्यो, ब्युँझाइयोस्","काठमाडौं : चीनको हुबेई प्रान्तमा नोवेल कोरोना भाइरसको संक्रमण बढेपछि त्रासमा रहेका सन्तानलाई स्वदेश ल्याउन विभिन्न मन्त्रालय पुगेका अभिभावकहरूलाई मन्त्री र कर्मचारीको ओठे जवाफ हुन्छ, हामीले सबै बुझेका छौं। तयारी गर्दै छौं। तुरुन्तै उद्धार हुँदै छ। कहिले हुन्छ उद्धार ? प्रश्नसहित उनीहरू तीन साता विभिन्न मन्त्रालय चहारे। मन्त्रीलगायत सरकारी उच्च कर्मचारीसँग अनुनय विनय गरे। राष्ट्रिय मानव अधिकार आयोगको परिसर पुगेका अभिभावकले आइतबार व्यथा सुनाउँदै गर्दा आँसु झारे। आयोगका अध्यक्ष अनुपराज शर्मासँग आग्रह गरे, मन्त्री र कर्मचारीले हाम्रा कुरै सुन्न चाहँदैनन्। सन्तानको जीवन रक्षा गरि पाउँ। कोरोना भाइरस सुरुवात भएको प्रान्तमा बसिरहेका सन्तान बचाइदिन एक हुल अभिभावकले आयोग अध्यक्ष शर्मालाई ज्ञापनपत्र बुझाए। अभिभावक उमेशबहादुर सिंहले छिटो उद्धार गर्नुपर्नेमा ढिलाइ भइरहेकोमा चिन्ता व्यक्त गरे। उनले भने, सरकार सुतेजस्तो लाग्यो। निद्रामा परेको सरकारलाई ब्युँझाउने काम गर्नु पर्यो। अन्य मुलुकले आफ्ना नागरिकको उद्धार गर्दा पनि नेपालले बेवास्ता गरिरहेकोमा अभिभावक आक्रोशित भए। छिमेकी भारत, बंगलादेश र श्रीलंकाले आफ्ना नागरिकलाई उद्धार गरिसकेका छन्। चीनले वुहानबाट स्वदेश फर्किनेहरूको स्वास्थ्य जाँच गर्ने भएकाले अभिभावकले डराउनु नपर्ने बताए। चीनमा भयावह स्थिति भएको जानकारी गराउँदै सन्तानले खानसमेत नपाएकोमा चिन्ता व्यक्त गरे। सन्तानको अवस्था सुन्नसक्ने स्थिति नरहेको भन्दै महिलाले आँसु झारे। स्वास्थ्य तथा जनसंख्यामन्त्री भानुभक्त ढकाल, शिक्षामन्त्री गिरिराजमणि पोखरेल, परराष्ट्रमन्त्री प्रदीप ज्ञवाली संवेदनशील नभएकोमा उनीहरूले आक्रोश व्यक्त गरे। अब हामी तुरुन्तै ल्याउँछौं। हामी तयारी गर्दै छौं भनेर परराष्ट्र मन्त्रीज्यूले भन्नु भयो। स्वास्थ्य मन्त्रालयमा पुग्यौं। प्रधानमन्त्री कार्यालयमा पनि चिठी बुझायौं। अहिलेसम्म केही अत्तोपत्तो छैन। चीनमा एकखालको भयावह स्थिति छ। उद्धार गर्ने हो भने छिटो गर्नु पर्यो। सरकारले उद्धार नगर्ने हो भने अरु देशसँग गुहार माग्न जान्छौं, सिंहले भने। अभिभावक रवि भट्टराईले कुनै पनि बेला संक्रमण हुने भएकोले छिट्टै उद्धार गर्न आग्रह गरे। उनले भने, हामी सबैको अभिभावक नै सरकार हो। नागरिकको बाँच्ने अधिकारको संरक्षण गर्नु पर्यो। दुई साना बच्चासहित कोठामा थुनिएर बसेको जानकारी दिँदै अभिभावक नीलादेवी भट्टराईले सरकार कानमा तेल हालेर बसेकाले छिटो ल्याउने वातावरण बनाइदिन आग्रह गरिन्। आँसु झार्दै उनले भनिन्, बुहारी चीनमा पढ्दै छ। छोरो पनि उतै गएको छ। दुई साना बालबच्चा छन्। जति सक्दो छिटो उद्धार गर्दिनु पर्यो। प्रधानमन्त्री केपी ओलीले स्वदेश फर्कन चाहने नेपालीलाई अविलम्ब उद्धार गरि ल्याउन गत बिहीबार निर्देशन दिएका थिए। उपप्रधान एवं रक्षामन्त्री ईश्वर पोखरेल, परराष्ट्रमन्त्री ज्ञवाली, स्वास्थ्यमन्त्री ढकाल, मुख्य सचिव र सम्बद्ध मन्त्रालयका सचिव एवं सुरक्षा अधिकारीलाई दिएको निर्देशन कार्यान्वयन भएको छैन। उद्धार गरि ल्याइने विद्यार्थीलाई शिवपुरीस्थित नेपाली सेनाको तालिम केन्द्र, इचंगुनारायणस्थित सुकुम्बासीका लागि बनाइएको अपार्टमेन्ट, सूर्य विनायकस्थित कृषि तालिम केन्द्र र खरिपाटीस्थित विद्युत प्राधिकरणको तालिम केन्द्रसहित चार ठाउँमा राख्न क्वारेन्टाइन तोकिएको छ।अनीलकुमार यादवलाई छिटो उद्धार गर्न माग राख्दै राष्ट्रिय मानवअधिकार आयोगमा आइतबार पुगेकी सर्लाहीकी अनिता यादव भक्कानिँदै । अभिभावकका तर्फबाट आयोग अध्यक्ष शर्मालाई ज्ञापनपत्र बुझाउँदै भगवतीलाल कक्षपतिले भने, विद्यार्थीहरू होस्टलमा बन्दीको झैं जीवन बिताउन बाध्य छन्। उद्धारको पहलका लागि जुन मन्त्रालयमा गए पनि आश्वासन मात्र पाइयो। अध्यक्ष शर्माले नागरिकको बाँच्न पाउने हक पहिलो र महत्त्वपूर्ण रहेको भन्दै उद्धारका लागि आयोगले पहल गर्ने आश्वासन दिए। स्वदेश फर्कन चाहनेलाई यसअघि अभिभावकहरूले प्रधानमन्त्रीको कार्यालय, गृह, परराष्ट्र र स्वास्थ्य मन्त्रालयमा ज्ञापनपत्र बुझाएका थिए। चीनका नेपालीको जीवन रक्षा गर : आयोग राष्ट्रिय मानव अधिकार आयोगको आइतबार बसेको आकस्मिक बैठकले चीनको हुबेई प्रान्तमा फैलिएको नोवेल कोरोना भाइरस संक्रमणबाट जोखिममा रहेका नेपालीको चाँडो जीवन रक्षाको पहल थाल्न र सुरक्षित स्वदेश फर्काउने वातावरण मिलाउन सरकारलाई निर्देशन दिएको छ। हुबेईमा रहेका करिब १ सय ८५ नेपाली विद्यार्थी र अन्य नेपाली सन्त्रासमा रहेको बताउँदै आयोगले उद्धारको निर्देशन दिएको हो। कोरोना संक्रमणले निवासबाट बाहिर निस्कन सक्ने अवस्था नरहेको, लामो समय बन्दीजस्तै जीवन बिताउँदा खाद्य सामग्रीकोसमेत अभाव भएको र समय घर्किँदै जाँदा संक्रमणको जोखिममा परेको भन्दै आयोगले गम्भीर ध्यानाकर्षणसमेत गराएको छ। आयोगका सचिव वेद भट्टराईका अनुसार हुबेईमा रहेका सबै नेपालीको स्वास्थ्य अवस्था र स्वदेश ल्याउने सम्बन्धमा सरकारसँग जानकारीसमेत माग गरिएको छ। आयोगमै उपस्थित भएर जानकारी दिन परराष्ट्र मन्त्रालय, शिक्षा र स्वास्थ्य मन्त्रालयका सचिवलाई डाकिएको छ। आकस्मिक बैठकपछि आयोगले नेपालीको जीवन जोखिममा पर्न सक्नेतर्फ संवेदनशील बन्न र यथाशीघ्र सुरक्षित फर्काउन सरकारसँग आग्रहसमेत गरेको छ। वुहान जानुअघि चिकित्सकका भावुक १० तस्बिर चीनका नेपालीलाई तुरुन्त ल्याउन प्रधानमन्त्रीको निर्देशन चीनमा रहेका नेपाली भन्छन्, जसरी हुन्छ फर्काउनुपर्यो"
घरायसी कामले छुट्छ पढाई,"अछाम : साँफेबगर नगरपालिका१४ पातलकोटकी सानु थापा १७ बर्षकी भईन् । विद्यालयमा भेटिनुपर्ने उनी हरेक दिन उनी घरायसी काममा ब्यस्त हुन्छिन् । कालिका माध्यामिक विद्यालयकी पूर्व छात्रा सानुले ६ कक्षा पढ्दा पढ्दै विद्यालय छोडिन् । भन्छिन्, घरायसी काम र घासदाउराले गर्दा गृहकार्य गर्ने, पढ्ने समय नभएपछि विद्यालय जानै छोडे । सानु जस्तै कौशी परियारले कक्षा ३ र शान्ति थापाले कक्षा सातमा पढ्दा पढ्दै वीचमै विद्यालय छोडे । सानु, कौशी र शान्ति जिल्लाका प्रतिनिधी छात्रा मात्रै हुन् । घास, पात र अन्य घरायसी काममा व्यस्त हुने अधिकांश छात्रा विद्यालयतह पार हुनु अगावै पढाई छोड्ने गर्छन् । बिहान र बेलुका धान कुट्ने र दिउसो गाईबस्तुसँगै घास दाउरामा समय बित्ने भएपछि साँफेबगर नगरपालिका९ बुढाकोटकी लाली बिकले पनि सरस्वती प्राविमा कक्षा ५मा पढ्दै गर्दा विद्यालय छोडिन् । उनी अहिले १५ बर्षकी भईन् । अछामका अधिकांश ग्रामीण भेगका छात्राको अवस्था यस्तै रहेको त्रिपुरा सुन्दरी प्राविकी शिक्षिका मनिषा बोहराले बताईन् । उनले भनिन् अझै पनि घरको सबै काम छोरीले गर्नुपर्छ भन्ने मान्यता गाउँघरमा छ । घरायसी कामको बोझ, गरिबी र बालविबाहका कारणले पनि छात्राको संख्या विद्यालयमा घट्ने गरेका बोहरा बताउँछिन् ।"
ललितपुरमा कोरोना भित्रिन नदिने तयारी,"ललितपुर : गएसाता पुल्चोकको निदान अस्पतालमा अघिल्लो साता कोरोना भाइरसका एक जना शंकास्पद बिरामी देखा परे । उनलाई थप उपचारका लागि तत्काल राष्ट्रिय जनस्वास्थ्य कार्यालय टेकु पुर्याइएको थियो । ट्रेकिङ गाइड ती युवक यतिबेला स्वस्थ तन्दुरुस्त बनिसकेका छन् । उनलाई कोरोना भाइरस नलागेको पुष्टि भएको डा सागर शाक्यले बताए । उनी काठमाडौं उपत्यकाका तीन जिल्लालाई मुख्य कार्यथलो बनाएर विश्व स्वास्थ्य संगठन (डब्लुएचओ)का लागि काम गर्छन् । स्वास्थ्य कार्यालय ललितपुरले आइतबार समुदाय र विद्यालय तहसम्म जनचेतना फैलाउन कार्यक्रम गरेको थियो । ललितपुरका ६ वटै नगरगाउँपालिकामा नर्स, डाक्टर तथा स्वास्थ्य प्रमुख सहभागी कार्यक्रमको निष्कर्ष जनमानसमा त्रास फैलाउनुभन्दा कोरोनाबारे जानकारी र सूचना दिनुपर्ने थियो । तर पूर्वसावधानीका लागि कसरी समुदाय र स्कुलसम्म पुग्न सकिन्छ भन्नेमा केन्द्रित भएको थियो । स्वास्थ्य कार्यालय ललितपुरका प्रमुख खगेश्वर गेलालले कोरोनाको संक्रमणबाट जोगिन जनचेतना फैलाउनु पर्ने बताए । समुदाय र स्कुलमा कोरोनाविरुद्ध पूर्वतयारी गर्न सबै स्थानीय तहलाई पहल गर्न सुझाए । उनले भने, जनमानसलाई सचेत बनाऔं । उनले यथार्थभन्दा त्रास फैलाइसकेका छौं कि भनेर सचेत हुन आग्रह गरे । बालबालिका, वृद्धवृद्धा, चिनी रोग, श्वासप्रश्वासका समस्या भएका र उच्च रक्तचापका बिरामीले भीडभाडभन्दा एक मिटर परै बस्न र साबुनपानीले हात धुन, हाछ्युँ गर्दा हातको प्रयोग नगर्न सिकाउन सुझाए । गेलालका अनुसार कोरोना भाइरस दादुराभन्दा कम सर्न सक्छ । कोरोना दुई प्रतिशत जति मात्र सर्न सक्छ । हालसम्मका १५ प्रतिशत बिरामीमा मात्र कडा खालका समस्या देखिएको उनले बताए । सयमा दुई प्रतिशतभन्दा कम मृत्युदर हुन्छ । कोरोना संक्रमितको मिर्गौलाले काम गर्न छाडेपछि मृत्यु हुने उनले बताए । तर ३८ डिग्री सेल्सियसभन्दा बढी ज्वरो आए, सास फेर्न कठिन भए, खोकी लागे तुरुन्त अस्पताल जानुपर्ने बताए । रुघाखोकी लागेको तर हालसालै चीन भ्रमण नगरेका बिरामीलाई सामान्य रुपमा हेरिने पनि उनले प्रष्ट्याए । काठमाडौं उपत्यकाका ५ अस्पताललाई कोरोना संक्रमितको उपचारका लागि तयारी अवस्थामा राखिएकोे छ । पाटन अस्पतालमा संक्रमितका लागि आइसोलेसन वार्ड तयार गरिएको छ । अस्पतालका इमर्जेन्सी विभाग प्रमुख डासिताराम श्रेष्ठका अनुसार अस्पतालमा ८ बेडसहित छुट्टै कक्ष तयार छ । अस्पतालमा दुई ल्याब छन् । त्यसैमा सामान्य परीक्षणसमेत हुनेछ । तर नेपालमा टेकु अस्पतालमा मात्रै कोरोना परीक्षण गर्न सकिने उनले जानकारी दिए । बिरामी तथा डाक्टरले लगाउने पोसाक पनि तयार राखिएको छ ।"
सम्पदा पुननिर्माण : राष्ट्रपतिलाई प्रगति मात्र देखाइयो,"काठमाडौं : रानीपोखरीमा डोजर चलिरहेको थियो। स्काभेटर पिँधको कालोमाटो कोपर्दै थिए। त्यति नै बेला राष्ट्रपति विद्यादेवी भण्डारी रानीपोखरी पुनर्निर्माण अवलोकन गर्न पुगिन्। शनिबार बिहान ९ बजे उनले सम्पदा पुननिर्माणमा भइरहेका प्रगति अवलोकन गर्ने तय भयो। रानीपोखरीबाट सीधै दरबार हाइस्कुल, सुन्धारास्थित धरहरा र वसन्तपुर दरबार क्षेत्रमा पुनर्निर्माण हुँदै गरेको काष्ठमण्डपतर्फ उनी प्रस्थान गरिन्। रानीपोखरी पुनर्निर्माणको करिब ५५ प्रतिशत काम सकिएको भन्दै राष्ट्रिय पुनर्निर्माण प्राधिकरणबाट डा चन्द्रबहादुर श्रेष्ठले राष्ट्रपतिसामु ब्रिफिङ गरे। उनले भने, रानीपोखरीमा रहेको मन्दिर प्रताप मल्लकालीन शैलीमा बन्दै छ। वैशाख मसान्तसम्म काम सकिने छ। उनले इँटा छाप्ने काम ४० प्रतिशत बाँकी रहेको बताए। तर पोखरीको चार कुनामा रहेका ढुंगेधारा नष्ट भइसकेको जानकारी राष्ट्रपतिलाई दिएनन्। रानीपोखरीमा पानी संकलनका लागि डिप बोरिङ गर्ने तयारी भइरहेको छ। सम्पदामा असर पुग्ने हेक्का नराखी डोजर चलिरहेका छन्। भक्तपुरका दक्ष कामदार हटाइएको छ। चुना र सुर्कीमा सिमेन्टको प्रयोग भएको छ। तर राष्ट्रपतिले ऐतिहासिक महŒवको रानीपोखरी छिट्टै बनिसक्ने जानकारी मात्र पाइन्। ०७२ माघ २ गते रानीपोखरी पुनर्निर्माणको शिलान्यास राष्ट्रपतिकै हातबाट भएको हो। पुनर्निर्माण क्रममा त्यहाँ रहेको बालगोपालेश्वर मन्दिर सिमेन्ट र कंक्रिटले बन्दै थियो। प्राचीन शैलीमा मन्दिर नबनाएको भन्दै सम्पदाप्रेमीबाट चर्को आलोचना भयो। त्यतिबेला राष्ट्रपति मौन बसिन्। रानीपोखरी जनताको ठूलो संघर्षबाट प्राचीन शैलीमा फर्किएको हो, सम्पदा संरक्षण अभियन्ता गणपतिलाल श्रेष्ठ बताउँछन्, स्थानीय सरकारको योजना त रानीपोखरीलाई क्याफे बनाउने थियो। रानीपोखरी सामुन्ने रहेको दरबार हाइस्कुलको पुनर्निर्माण भइसकेको छ। संरचना प्राचीन आवरणमै बनाइयो। तर सँगैको अर्को मजलिस भवन नामेट पारियो। त्यो भवनमा कुनै समय उर्दु र फारसी सिकाइन्थ्यो। राष्ट्रपतिले बन्दै गरेको नक्कली धरहराको पनि अवलोकन गरिन्। २२ तलाको बनाइने उक्त धरहरा पहिलेको जस्तो हुने छैन। बाहिरबाट हेर्दा पुरानै धरहरा जस्तो देखिए पनि यो भ्यु टावर शैलीमा बन्दै छ। ०७२ को भूकम्पमा ढलेको धरहराको संरक्षण हुन सकेको छैन। पुरानो धरहराको माटो फुस्फुसाएर जीर्ण भइसक्यो। तर अझै प्रबलीकरण (रेट्रोफिट) नगरी राखिएको छ। धरहरा छेउको सुन्धाराको पानी आउने मुहान नष्ट भइसक्यो। माटो परीक्षणसहित वातावरणीय प्रभाव मूल्यांकन (ईआईए) नगरि नयाँ धरहरा ७२ मिटर (२३४ फिट) अग्लो बन्दै छ। सम्पदाविद् विष्णु कार्की भन्छन्, बनिरहेको धरहरा पूर्ण रुपमा नवनिर्माण हो। यो प्राचीन धरहरासँग मेल खाँदैन। भूकम्पमा तहसनहस भएको वसन्तपुरस्थित काष्ठमण्डपको काम करिब ६० प्रतिशत सकिएको छ। काष्ठमण्डप पुनर्निर्माण समितिका अध्यक्ष तथा प्रदेश सांसद राजेश शाक्यले काष्ठमण्डप मौलिक शैलीमा निर्माण भएको जानकारी गराएका थिए। पहिलो तलामा काठेझ्याल हाल्ने काम भइरहेको छ। पुननिर्माणका लागि असारदेखि काठ आएको छैन। पुराना धेरै छन्। १० प्रतिशत मात्र पुराना काठ प्रयोग गरिएको छ। नजिकैको ९ तले दरबारमा पुरानै काठलाई बढी प्राथमिकता दिइएको छ। राष्ट्रपतिले अवलोकन गरेपछि नेपाली प्रविधि र मौलिक शैलीमा पुनर्निर्माण हुनुपर्ने बताएकी थिइन्। सम्पदाविद् कार्की भन्छन्, राष्ट्रपतिको भ्रमणबाट सम्पदा पुनर्निर्माणमा मौलिकतालाई प्राथमिकता दिन जोड दिइएको छ। ऐनविपरीत निर्माण भइरहेका प्राचीन सम्पदालाई पुरानै शैलीमा निर्माण गर्न यस भ्रमणले दबाब दिएको छ। ०७२ को भूकम्पमा देशका ३२ जिल्लामा १ सय ६० सम्पदामा क्षति पुगेको छ। चार वर्षमा समेत पुनर्निर्माणले गति लिन सकेको छैन। धेरै सम्पदा प्राचीन शैलीविपरीत बनिरहेका छन्। केही महिनाअघि उपत्यकाका विश्व सम्पदा सूचीमा पर्ने क्षेत्रमा भइरहेको पुनर्निर्माण अवलोकन गर्न आएको युनेस्कोले समेत मापदण्डविपरीत काम भएकोमा असन्तुष्टि व्यक्त गरेको थियो।"
