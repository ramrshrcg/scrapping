शीर्षक,विवरण
टुँडिखेलबाट अतिक्रमण हटाऔं,"टुँडिखेलस्थित खुलामञ्चसँगैको जमिन अतिक्रमणमा परेको छ। अतिक्रमणमा महानगरपालिका र गुठी संस्थान संलग्न रहेको पाइएको छ। अतिक्रमित क्षेत्रमा बनेका संरचना हटाउन गुठी संस्थान असफल देखिएपछि अतिक्रमणमा महानगर र गुठीको मिलिभगत रहेको पुष्टि हुन्छ। टुँडिखेलका अधिकांश क्षेत्र अतिक्रमणमा परेका छन्। करिब पाँच किलोमिटर लामो र तीन सय मिटर चौडामा फैलिएको टुँडिखेल निकै साँघुरिएको छ। सँगैको दुईमाजु मन्दिरपरिसरमा व्यापारका लागि टहरा बनाइएको छ। यसले राजधानीको खुला देखिने त्यस क्षेत्रको अस्तित्व संकटमा परेको छ। टुँडिखेलसँग सांस्कृतिक आस्था पनि जोडिएको छ। नेवार समुदायले प्रत्येक वर्ष घोडाजात्रा (पाःचह्रे) मा गुरुमापामा खट साट्ने गर्छन्। कुनै समय यो क्षेत्र सांस्कृतिक र धार्मिक थलो रहे पनि पछि टुँडिखेलको रूपमा विकसित भएको हो। २०७२ सालको भूकम्पमा सर्वसाधारणको वास नै टुँडिखेललगायतका खाली ठाउँमा भएको थियो। विपत्तिका बेला मात्रै खाली ठाउँ खोज्ने हाम्रो प्रवृत्ति छ। अतिक्रमित क्षेत्रको संरक्षणका लागि अकुपाई टुँडिखेल भन्ने अभियानसमेत थालिएको छ। प्रत्येक शनिबार महानगरवासीले अकुपाई टुँडिखेलविरुद्ध प्रदर्शन गर्न थालेका छन्। यो पछिल्लो समयको सकारात्मक अभियान हो। यसले सरकारलाई झक्झकाउने र खबरदारी गर्छ। यो अभियान जनताका तर्फबाट भएको हो, तर टुुँडिखेललाई खाली राख्ने विषयमा सरकारको ध्यान जान सकेको छैन। सरकारले चासो नदिएकै कारण टुँडिखेललगायत खाली क्षेत्र अतिक्रमणमा भूमाफिया र दलाल सक्रिय छन्। कतै यसमा राजनीतिक दलको साइनो त जोडिएको छैन ? गुठी, मालपोत, नगरपालिकाका कर्मचारीसँग मिलेमतो गरेर भूमाफिया र दलालले जग्गा हड्पिरहेका छन्। खाली ठाउँ सकेसम्म व्यक्तिका नाममा दर्ता गराउने प्रक्रिया पछिल्लो समय तीव्र गतिमा भइरहेका छन्। दर्ता गराउन नसकेपछि विभिन्न हतकण्डा अपनाएर अस्थायी संरचना निर्माण गरी भाडामा लगाउने कामसमेत हुँदै आएको छ। यो अभियानमा महानगरपालिकादेखि सुरक्षा निकायसम्मको मिलेमतो भएको गुनासो सर्वसाधारणको छ। कतै सरकारका अंगहरू नै भूमाफिया तथा दलालको चंगुलमा परेका त होइनन् ? सरकारले सहरका ठाउँठाउँमा खुला क्षेत्र राख्नुपर्छ भन्दै आए पनि भएकै ऐतिहासिक क्षेत्र पनि जोगाउन सकेको छैन। विपत्तिका समय आवश्यक पर्ने खुला क्षेत्र सहरको सौन्दर्यको प्रतीक पनि हो। यसले सहरको स्वरूप राम्रो बनाउँछ। खुला क्षेत्र अतिक्रमणको प्रभावमा सरकार पर्नु हुँदैन। खुला क्षेत्र अतिक्रमणसमेत जोगाउन नसक्ने सरकारको सुखी नेपाली ः समृद्ध नेपाल को सपना निरर्थक सावित हुनेछ। विकसित मुलुकले अति विशिष्ट व्यक्ति बस्ने क्षेत्रमा समेत खुला भाग राखेर बाहिर पर्खाल होचो र खुला झैं राख्दै त्यो खुला भागको अनुभव गर्न दिन्छन्। जस्तै अमेरिकाको ह्वाइट हाउसअगाडिको क्षेत्र होस् या बेलायती रानी बस्ने दरबार बकिङ्घमअगाडिको भूभाग। फलामे बार त्यो पनि होचो लगाएर त्यस्तो खुला भागको अनुभव जनताले पनि गर्न सकून् भन्ने ढंगले व्यवस्थित गरिएको हुन्छ। तर यहाँ खुला रहेको जमिनमा अस्थायी बसपार्कका नाममा रत्नपार्कसँगैको क्षेत्र महानगरले ढलान गरेको छ। खुलामञ्च अस्तव्यस्त पार्किङ स्थलमा परिणत भएको छ। टुँडिखेलको दक्षिण भाग धरहरा पुनर्निर्माणका लागि ल्याइएका सामान थुपार्ने साइटजस्तै बनेको छ। रंगशालासँगैको भागमा पुलिस क्लब, सेनाका लागि पुस्तकालय, भव्य पार्टी प्यालेस छन्। हाल बीचको एक भाग मात्र सर्वसाधारणका लागि खुला छ। ऐतिहासिक, धार्मिक, सांस्कृतिक महŒव रहेको टुँडिखेललगायत अतिक्रमण तत्काल हटाउनुपर्छ। खुला क्षेत्र जोगाउन सहरवासीसमेत सक्रिय हुनुपर्छ। स्थानीय तहलाई ठाउँठाउँमा खाली राख्न प्रोत्साहन गर्नुपर्छ। जनताका तर्फबाट खाली जग्गा अतिक्रमणविरुद्ध खबरदारी जारी राख्नुपर्छ। र, अतिक्रमणमा लाग्ने व्यक्ति वा निकायका पदाधिकारीलाई तत्काल कारबाही गर्न सरकार अग्रसर हुनुपर्छ। यो धन्दामा कुनै दलविशेषको संलग्नता भए पनि सरकारले सत्यतथ्य पत्ता लगाई त्यस्तो समूहलाई कारबाहीको दायरामा ल्याउन सक्नुपर्छ।"
चुच्चेपाटीचाबहिलगौशाला सडक : खानेपानीको पाइप फेरिने,"काठमाडौं : चुच्चेपाटीचाबहिलगौशाला सडकखण्डमा खानेपानीको पाइप परिवर्तन गरिने भएको छ। पुरानो पाइपबाट पानी चुहिएर सडकको पिच भत्कने भएकाले सडक डिभिजन कार्यालय काठमाडौंले नयाँ पाइप राख्न लागेको हो। चुच्चेपाटीचाबहिलगौशाला क्षेत्रमा महाँकालस्थित ट्यांकीबाट पानी वितरण हुँदै आएको छ। यो खण्डमा राणाकालिन समयको पाइपबाट पानी विस्तार हुँदै आइरहेको छ। पुरानो पाइप फुट्ने, मर्किने, भाँजिनेलगायत समस्या बारम्बार देखिने गरेको छ। पाइपबाट निस्किने पानीले सडकको पिच बिग्रार्ने गरेकाले यसको दीर्घकालीन समाधान गर्न नयाँ पाइप राख्न लागिएको सडक डिभिजन कार्यालय काठमाडौंका सूचना अधिकारी सुदर्शन कार्कीले बताए। पुरानो पाइपले पिच टिकाउन हुनसकेको छैन। पिच गर्र्यो पानीले भत्काइ हाल्छ। यसले धेरै दुःख दिएको छ। पाइप परिवर्तन गरेर समस्यालाई जडबाट हटाउन लागेको हो। नयाँ पाइप राख्दा लिकेजको समस्या कम हुने कार्यालयले विश्वास लिएको छ। यसले पिचको आयु पनि बढ्ने कार्कीको दाबी छ। चुच्चेपाटीचाबहिलगौशाला खण्डमा खानेपानीको पाइप बारम्बार फुट्दा पिच दिगो बन्न सकिरहेको छैन। २०७२ सालदेखि नै चाबहिलदेखि साँखुसम्म सडक विस्तार गर्ने गरी ठेक्का लगाइएको थियो। दुई लेनको सडकलाई चारलेनमा विस्तार गर्न खोजिएको थियो। मुआब्जा विवाद, साइट क्लियर, ढल तथा खानेपानीको समस्या देखाउँदै विस्तार कार्यले गति समात्न सकेको छैन। तर चुच्चेपाटीचाबहिल खण्डमा विभिन्न समयमा पिच हुँदै पनि आएको छ। तर पानी चुहिएर पिच बगाउँदै आइरहेको छ। सामान्तयाः नेपालमा खानेपानीको क्षेत्रमा प्रयोग हुने पाइपको आयु ५० वर्षसम्मको छ। अहिले पनि काठमाडौंका धेरै स्थानमा राणाकालिन समयकै खानेपानी र ढलका पाइप फेरिएका छैन। पुरान र जीर्ण पाइपका कारण काठमाडौंका सडकको खाल्टाखुल्डी पुर्न समस्या भएको सडक विभागका अधिकारी बताउँछन्। कातिक ४ गते नागढुंगा सुरुङमार्गको शिलान्यास गर्दै प्रधानमन्त्री केपी ओलीले काठमाडौंका सडकका खाल्टा तत्काल पुर्न निर्देशन दिएका थिए। पानी चुहिने समस्याको दीर्घकालीन समाधान नभएसम्म खाल्टा फुर्न सम्भव नहुने अधिकारी बताउँछन्। कार्यालयले महाँकाल पानी ट्यांकीदेखि गौशाला खण्डमा पर्ने खानेपानीको पाइप परिवर्तन गर्न असोज १३ गते टेन्डर आह्वान गरिसकेको छ। ठेक्काका लागि एउटा कम्पनीको प्रस्ताव पनि परेको छ। उक्त कम्पनीको कार्य क्षमताको मूल्यांकन भइरहेको कार्यालयले जानकारी दिएको छ। खानेपानीको पाइप परिवर्तनपछि चाबहिलचुच्चेपाटीको सडक विस्तारले पनि गति लिने आयोजनाले अपेक्षा लिएको छ। सडक विस्तारका लागि ठेक्का लगाइएको चार वर्ष बितिसक्यो। समयमै विस्तार गर्न नसक्दा चौतर्फी आलोचना खेप्नु परेको छ, कार्कीले भने, सडक प्रयोगकर्ताको सास्ती बढेको बढ्यै छ। समयमै सडक विस्तार सम्पन्न नहुँदा सरकारको पनि विरोध भइरहेको छ। सडककै दुरावस्थाका कारण ट्राफिक जाम र दुर्घटना पनि बढ्दो क्रममा छ। काठमाडौं उपत्यका खानेपानी लिमिटेडसँगको सहकार्यमा पाइप बिछ्याउन लागिएको कार्कीले जानकारी दिए। खानेपानी तथा ढल व्यवस्थापन गर्ने कार्य क्षेत्र सडक विभाग मातहतका कार्यालयमा रहँदैन। क्षेत्राअधिकार बाहिरको काम गर्नुपर्ने भएकाले काठमाडौं उपत्यका खानेपानी लिमिटेडको सहकार्यमा पाइप बिछ्याउन लागिएको उनले बताए।"
शिक्षक सधैं अनियमित,"मुगु : मंगलबार बिहान १० बजेसम्म विद्यालयका सबै ढोका बन्द थिए। विद्यार्थीहरू विद्यालयको खेलमैदानमा खेल्दै थिए। करिब ११ बजेपछि मात्रै बालविकास कक्षाकी सहजकर्ता मायादेवि भट्ट हतारहतार विद्यालयभित्र प्रवेश गरिन्। र विद्यालयका सबै कक्षाकोठा खोलिन्। यो दृश्य हो, सोरु गाउँपालिका६ जिमा गाउँको श्रीन नेपाल राष्ट्रिय प्राथमिक विद्यालयको। यस विद्यालयमा दसैं बिदामा बसेका शिक्षक अझंै विद्यालयमा उपस्थित भएका छैनन्। कोही पनि शिक्षक नहुँदा विद्यार्थी आधा दिनसम्म चउरमा खेल्ने र त्यसपछि घर फर्किने गरेका छन्। मंगलबार दिउसो केहिबेरपछि विद्यालयका शिक्षक धनकर्ण मल्लसमेत विद्यालयमा पुगे। तर उनलाई पनि प्रधानध्यापक गणेश भट्ट र अर्का शिक्षक टंक भट्ट विद्यालयमा कहिले आउँछन् भन्ने जानकारी थिएन। अभिभावक भीमबहादुर खत्रीका अनुसार यस विद्यालयमा विद्यार्थीहरू नियमित स्कुल आए पनि शिक्षकहरू सँधैजसो अनियमित हुने गर्छन्। कक्षा १ देखि ५ सम्म पढाइ हुने यस विद्यालयका विद्यार्थीहरू शिक्षककै कारण हरेक वर्ष आधा कोर्ष पढेरै परीक्षा दिन बाध्य छन्। सोरुमा मात्र होइन, कर्णालीका माथिल्लो क्षेत्रका अधिकांश विद्यालयका विद्यार्थीको नियती यही नै हो। यहाँका विद्यार्थीले पूरा कोर्ष कहिले पढ्न पाउँदैनन्। अझ सदरमुकाम आसपासका विद्यालयका मुख्य शिक्षक त बाँकीक कोर्ष ट्युशनमा पढौंला भन्दै दसैंविदापछि लामो समयसम्म विद्यालय आउँदैनन्। शिक्षक नै १११२ बजेसम्म आउँछन्। विद्यार्थी चउरमा खेलिरहेका हुन्छन्, हरेक वषै दसैंतिहार बिदापछि यस्तै हुन्छ, अभिभावक खत्रीले भने। विद्यालयमा एक जना बालविकास सहजकर्तासहित अन्य तीन जना शिक्षक कार्यरत छन्। प्रधानाध्यापक गणेश भट्ट र शिक्षक टंक भट्ट दसै बिदापछि विद्यालय फर्किएका छैनन्। विद्यालय समयमै शिक्षकहरू मदिरा सेवन गरेर आउने गरेको बिद्यार्थी भक्ति लावडले बताए। एक जना बालविकास कक्षाकी सहजकर्ता मायादेवि भट्टको भरमा विद्यालय चलेको कक्षा ४ का छात्र नन्दऋषी भट्टले बताउँछन्। विद्यालय नजिकै वडापालिकाको कार्यालय छ। वडा अध्यक्षसमेत सोही गाउँका स्थायी बासिन्दा हुन्। विद्यालयमा शिक्षक अनुपस्थिबारे वडाले कुनै चासो दिएको पाइँदैन। वडाध्यक्षलाई पटकपटक शिक्षकको व्यवहार सुधारका लागि अनुरोध गरे पनि सुनुवाइ नभएको अर्का अभिभावक मंगल कार्कीले बताए। गाउँपालिका अध्यक्ष लोकबहादुर शाहीले यसबारे जानकारी दिएर तत्काल शिक्षक उपस्थिति गराउने बताए।"
कोरियाली अस्पतालको प्यान छैन,"काठमाडौं : भक्तपुरको मध्यपुर थिमीस्थित नेपाल कोरिया मैत्री नगरपालिका अस्पताल प्यानमा दर्ता नहुँदा सेवाग्राही मार्कामा पर्ने गरेका छन्। स्थापना भएको १० वर्ष भइसक्दा पनि उक्त अस्पताल प्यानमा दर्ता नभएको हो। अस्पतालले उपचार गराउन आउने बिरामीलाई उपचारपछि प्यान नम्बर नभएको बिल दिने गरेको छ। प्यान नम्बर नभएको बिल दिँदा मर्कामा पर्ने गरेको सेवाग्राहीले गुनासो गरे। उपचारमा पुगेका एक जना सेवाग्राहीले भने, अस्पतालले प्यान नम्बर नभएको बिल दिँदा हामीले तिरेको बिल बिमालगायत अन्य संस्थामा मान्य भएन। प्यान नम्बर नभएको बिल दिँदा अस्पतालले कर तिरेनतिरेकोमा शंका उत्पन्न हुने सेवाग्राहीले बताए। अस्पताल आउने बिरामी विभिन्न संस्थामा कार्यरत हुने गरेका छन्। अहिले प्रायः संस्थाहरूले आफ्ना कामदारलाई उपचारबापतको रकम बिमा गरिदिने व्यवस्था गरेका छन्। तिनले आपू बिरामी हुँदा उपचार गराएको बिल आफ्नो कार्यालयमा बुझाउँदा उपचारबापतको उक्त रकम पाउँछन्। तर, कोरियन हस्पिटल प्यानमा दर्ता नभएका कारण सेवाग्राही आपूले पाउने सुविधाबाट वञ्चित हुनुपरेको छ। हस्पिटलले इमरजेन्सीदेखि हाडजोर्नी, बच्चालगायत सेवा दिने गर्छ। २४ घण्टे सेवा दिइरहेको छ। यो अवधिमा धेरै बिरामी उपचारका लागि आउने गर्छन्। तर, कसैले पनि प्यान नम्बर भएको बिल पाउँदैनन्। कोरियाको सहयोगमा उक्त अस्पताल स्थापना भएको थियो। करिब ५० शड्ढया भएको कोरियन हस्पिटल केही वर्ष अघिसम्म नेपाल सरकार मातहत नै सञ्चालन भएको अस्पतालका प्रशासन अधिकृत रुपेश श्रेष्ठले बताए। अहिले उक्त अस्पताल नेपालसरकारबाट हस्तान्तरण भएर मध्यपुर थिमी नगरपालिकाअन्तर्गत सञ्चालन भएको उनले जानकारी दिए। नगरपालिकाले ससना किराना पसलदेखि ठूलासम्म सबैलाई प्यानमा दर्ता गर्न अनिवार्य गरेको छ। तर, यति धेरै सेवाग्राही आउने अस्पताल प्यानमा दर्ता नहुँदा हस्पिटलले अहिलेसम्म कर नतिरेको देखिएको छ। हस्पिटलका प्रशासनका अधिकृत श्रेष्ठले भने कर तिरिरहेको दाबी गरेका छन्। हामी सरकारमातहत चलिरहेका थियौँ, उनले भने, त्यसबेला प्यान चाहिन्नथ्यो। तर, अहिले हामी प्यानमा दर्ता हुन लागेका छौँ। केही दिनमै प्यान नम्बर आउँछ। त्यसपछि सेवाग्राहीले गुनासो गर्न पाउने छैनन्।"
पाँचखालमा भेटिए लिच्छवीकालीन इँटा र चौधौं शताब्दीको पाइपलाइन,"काठमाडौं : काभ्रेको पाँचखाल उपत्यकामा लिच्छवीकालीन पुरातात्विक सामग्री भेटिएका छन्। पुरातत्व विभागले गरेको उत्खनन्मा लिच्छवीकालको संरचनाका रूपमा इँटा र पूर्व मध्यकालको व्यवस्थित पाइपलाइन पाइएको छ। पाँचखाल उत्खनन्को प्रारम्भिक प्रतिवेदनमा माटोका भाँडाकुँडा, शिवलिङग भेटिएको उल्लेख छ। भेटिएका माटाका भाँडा मध्यकालीन स्वरूपका छन्। उत्खनन्मा भेटिएका इँटाको स्वरूप लिच्वकीकालीन जस्तो देखिएको प्रतिवेदनमा उल्लेख छ। त्यहाँ भेटिएका इँटा अन्य स्थानमा पाइएका १४ औं र १५ औं शताब्दीका इँटासँग मेल खान्छ, प्रतिवेदनमा भनिएको छ। पूर्ण उत्खनन् गर्न नसकिए पनि सादा प्रस्तरको प्रयोग भएको छ। पाँचखाल नगरपालिका७ को श्रीरामपाटीस्थित सहरी स्वास्थ्यचौकी अगाडि सार्वजनिक जग्गामा ३ मिटर लामो र २ मिटर चौडा भागको उत्खनन् गरिएको थियो। तत्कालीन समयमा माटोको डुँड बनाइ इँटाको गाह्रोभित्र राखेर पानी लिएको भेटिएको हो। यो पानी रानीपोखरीमा लगिएको भन्ने स्थानीय भनाइ पुष्टि गर्न थप उत्खनन् गर्नुपर्ने बताइएको छ। श्रीराम ५ सय भन्ने स्थानमा कुलोमुनि ज्ञानु ढकालको खेतमा डोजर लगाउँदा भित्तामा पानीको व्यवस्थापन गर्ने पाइप भेटिएको छ। किटनीका मुक्तिनाथ दंगालको बारीको भित्तामा इँटाको गारो पाइएको छ। प्रतिवेदन अनुसार गारोको लम्बाई २५ सेन्टिमिटर र चौडाई १५ सेन्टिमिटर छ। उत्खनन्मा संलग्न वरिष्ठ पुरातत्वविद् उद्धव आचार्यले पाँचखालमा पूर्वमध्यकालमा पानीको व्यवस्थापन उच्चतम रहेको बताए। उनले भेटिएका संरचनाको थप वैज्ञानिक परीक्षण आवश्यक रहेको उल्लेख गरे। १४ औं र १५ औं शताब्दीमा प्रयोग भएको जस्तो देखिन्छ, यसको वैज्ञानिक परीक्षण हुनसके निश्चित समय निर्धारण हुनसक्छ, उनले भने। पाँचखाल मल्टारको एउटै ट्रेन्चमा मात्र उत्खनन् गरिएको थियो। यसको पूर्वाभिमुख सेक्सनको पहिलो लेयरमा घाँस र तरकारीका जरा, ढुंगाका साना टुक्रा मिसिएको फुस्रो खुकुलो माटोबाट बनेको छ। यो लेयरको गहिराई १० सेन्टिमिटर छ। दोस्रो लेयर पहेँलो रंगको कडा माटोबाट बनको छ। यो लेयरको माटोमा ठूल्ठुला ढुंगा र ससाना इँटाका टुक्रा मिसिएको छ। यसको गहिराइ ४७ सेन्टिमिटर छ। तेस्रो लेयर हल्का खुकुलो माटोबाट बनेको छ। ४० सेन्टिमिटर गहिराइ भएको यो लेयरमा माटोमा ससाना ढुंगाका टुक्राहरू मिसिएका छन्। चौथो लेयर पहेँलो रंगको खदिलो माटोबाट बनेको र पाँचौं लेयर कालो रंगको लेस्साइलो कडा रंगको माटोबाट बनेको छ। प्रतिवेदनमा पश्चिमाभिमुख सेक्सनमा २ वटा पिट भएको उल्लेख छ। जसमा एउटा पिट जमिनको सतहदेखि सुरु भएर तेस्रो लेयरमा टुंगिएको छ भने अर्को पिटमा इँटा र ढुंगाका टुक्रा मिसिएको कालो पहेँलो रंगको छ। यहाँका संरचनामा ढुंगा निकाल्ने क्रममा ती पिट बनेको अनुमान छ। पाँचखाल लिच्छवीकालदेखि धार्मिक एवं ऐतिहासिक दृष्टिले महत्वपूर्ण छ। पछिल्लो समयमा पाँचखाल क्षेत्रमा ठूला इँटाभट्टा सञ्चालन गर्न माटो खन्ने क्रममा प्रयोग भएका मेसिनले पुरातात्विक महत्त्वका संरचना नष्ट भएको अनुमान गरिएको छ। यो क्षेत्रमा ठूला मेसिन प्रयोगमा रोक लगाउनुपर्ने प्रतिवेदनमा सुझाव दिइएको छ। पाँचखाल नगरपालिका प्रमुख महेश खरेलले उत्खनन् गरेको स्थानमा डोजर लगाउन प्रतिबन्ध लगाएको बताए। उत्खनन् क्षेत्रका जग्गाधनिलाई क्षतिपूर्ति पनि दिइएको छ। प्रतिवेदनमा पलाञ्चोकको ऐतिहासिक महत्त्वबारे पनि उल्लेख छ। पाँचखाल क्षेत्रमा माटो निकाल्ने क्रममा डोजर चलाउन थालेपछि पुराना संरचना मेटिन थालेको भन्दै स्थानीय श्रीकृष्ण धिमालले दिएको निवेदनका आधारमा पुरातत्व विभागले जेठ दोस्रोसाता उत्खनन् गरेको थियो।"
फेवातालमा बंगलादेशी राष्ट्रपतिको डुंगा सलल,"पोखरा : नेपाल भ्रमणमा रहेका बंगलादेशका राष्ट्रपति मोहम्मद अब्दुल हमिद पर्यटकीय सहर पोखरा आएका छन् । नेपाल आर्मीको हेलीकोप्टरबाट बिहीबार मध्यान्ह पोखरा आएका हुन्। पोखरा भ्रमणको क्रममा राष्ट्रपति हमिद पोखराको फेवातालमा मोटरबोटबाट जलविहार गरेका छन् । पोखराबाट देखिने हिमाश्रृंखलाको दृश्यावलोकन गर्दै उनी रुपाकोट पुगेर बेगनास ताल र रुपातालको अवलोकन गर्ने कार्यक्रम रहेको छ । पोखरा विमास्थलमा गण्डकी प्रदेशका प्रदेश प्रमुख अमिकर शेरचन, गण्डकी प्रदेशका कार्यवाहक मुख्यमन्त्री किरण गुरुङ, सभामुख, उपसभामुख, मन्त्रीहरु, सांसदलगायतले स्वागत गरेका थिए । राष्ट्रपति हमिद पोखरा विमानस्थलबाट सोझै फेवातालमा पुगेर जलविहारमा निस्केका थिए । ताल किनारमा रहेको फिस्टेल लजमा खाना खाएर रुपाकोट जाने कार्यक्रम छ । राष्ट्रपतिलाई नेपाली कला र संस्कृतिअनुसर रुपाकोटमा पनि स्वागत गरिनेछ।"
"संघर्षशील १२ वर्षीया करिना : बाबा झुन्डिए, आमा प्यारालाइसिस, बहिनीको शरीरमा गम्भीर रोग","धादिङ :दुःखीको घरमा मात्र तेरो बास हुने भए, हे ईश्वर, दया राखी मलाई अझ दुःख दे ! प्रसिद्ध साहित्यकार बालकृष्ण समको यो उक्ति नीलकण्ठ नगरपालिका१२ की करिना थापा मगरसँग ठ्याक्कै मेल खान्छ। एकातिर ३ वर्षदेखि प्यारालाइसिस भएर आमा लक्ष्मी थापा मगर एउटै थलामा छिन्, अर्कोतर्फ बहिनीको शरीरभरि अनौठो रोग छ। ज्यालामजदुरी गरेर भए पनि बिहानबेलुकाको छाक टार्ने घरमुलीले नै आत्महत्या गरेपछि अहिले यो परिवार बिचल्लीमा परेको छ। जन्मँदै बहिनीको जिउभरि रौँ र फोकैफोका थियो। उपचार गर्ने पैसा नभएर समस्या भइरहेका बेला आमालाई प्यारालाइसिस भएर एउटै थलामा परिन्। आमाको उपचार गर्ने पैसो नभएपछि बाबाले आत्महत्या गरे। अहिले एउटै थलामा रहेकी आमाको स्याहार सुसार र २ भाइबहिनीको पालपोषण गर्ने जिम्मा १२ वर्षीया करिनाको काँधमा आइपरेको छ। करिनाको बाबुले ज्यामा मजदुरी गरेर हातमुख त जोरेकै थिए। तर, उपचार गराउन सम्भव भएन। एकातिर कान्छी छोरी गम्भीर बिरामी त्यसमाथि श्रीमतीलाई पक्षघात भएपछिको एउटै थला। करिनाका बाबु यमबहादुरले श्रीमती र छोरीको उपचारका लागि सक्दो प्रयास गरे तर उपचार सम्भव भएन। डिप्रेसनको औषधि खाइरहेका यमबहादुरले पनि तीन बालबालिकाको भविष्य सोच्न सकेनन् नै ! बिरामीको उपचार कसरी गर्ने भन्ने चिन्ताले गरिबीसँग जुध्नभन्दा आत्महत्यालाई रोजिदिए। तर, पीडा र समस्या बाँच्नेहरूलाई भएको छ। तीन वर्षदेखि प्यारालाइसिस भएपछि ३३ वर्षीया लक्ष्मी थापा मगरको दिसापिसाब एकै ठाउँमा भएको छ। एउटै थलामा परेकी लक्ष्मीको स्याहार ७ वर्षीया सोममायाँ थापा मगर, १० वर्षीय काजी थापा मगर र १२ वर्षीया करिना थापामगरले गर्दै आएका छन्। उनीहरू बिहान उठेपछि ओछ्यान परेकी आमालाई गिलो भात बनाएर खुवाउने र आमाले सुरुवालमा गरेको दिसापिसाव धोइदिने गर्छन्। करिनाकी कान्छी बहिनीको पनि अनौठो रोग छ। शरीरका सबैजसो भागमा रौँ र कालो धब्बा छ भने ढाडभरि पानीका फोकाजस्ता पौकै पोका छन्। करिनालाई उपचार गराउन कहाँ लैजाने भन्दा पनि बिहान बेलुका भाइबहिनीलाई कसरी खाना खुवाउने भन्ने चिन्ता छ। करिना अध्ययनरत विद्यालय सांकोष माविका शिक्षक नवराज सापकोटाले भने, विद्यालय आउँदा पनि भोकै आएको थाहा पाएपछि शिक्षकहरू मिलेर केही रकम जुटाई तत्कालको खाद्यान्न समस्या टारेका छौँ, अरू समस्या कसरी समाधान गरिदिने चिन्ताको विषय छ। केही समाजसेवी र करिना अध्ययन गर्ने विद्यालयले थोरै रकम संकलन गरेर तत्कालको अभाव त टारिदिएका छन् तर करिनालाई आफ्नोभन्दा बिरामी आमा र भाइबहिनीको चिन्ता छ। स्थानीय समाजसेवी दामोदर अर्यालले भने, हामीले कति दिन धानिदिऔँला र ? बालबालिकाको पढाइको पनि बन्दोबस्त गर्न सकिएला तर बिरामी आमा र छोरीको उपचार कसले गरिदिने ? यस्तो गम्भीर समस्यामा परेका परिवारको जिम्मा सरकारले नै लिनुपर्छ। सरकारले स्वास्थ्य र खाद्य अधिकार मौलिक हकमा व्यवस्था गरेर गरिबीका कारण उपचार अभावमा कोही मर्नु पर्दैन भने पनि करिनाको परिवारलाई भने मौलिक हकले कहीँकतै छुन सकेको छैन।"
दोस्रोपटक सामूहिक त्रिपिटक वाचन,"लुम्बिनी : बुद्ध जन्मस्थल लुम्बिनी भिक्षुमय बनेको छ। तीनदिने त्रिपिटक वाचनमा सहभागी हुन २५ देशका करिब ५ सय भिक्षु लुम्बिनी पुगेका छन्। आज (बिहिबार)देखि हुने बौद्ध ग्रन्थ त्रिपिटकको वाचनमा सहभागिताका लागि भिक्षु, भिक्षुणी लुम्बिनी आएका हुन्। विश्व शान्तिको कामनासहित त्रिपिटक वाचन समितिले दोस्रोपटक त्रिपिटक वाचन कार्यक्रम आयोजना गरेको हो। नेपाल, भारत, श्रीलंका, चीन, थाइल्याण्ड, कम्बोडिया, कोरिया, जापान लगायतका देशका भिक्षुहरू लुम्बिनी आइसकेका छन्। लुम्बिनीलाई बौद्धमय बनाउन गत वर्षदेखि त्रिपिटक वाचन सुरु गरिएको हो। लुम्बिनीमा यसअघि मोन्लाम पूजा हुने गरेको थियो। त्यो पूजा भारतमा हुन थालेपछि लुम्बिनीमा ठूला बौद्ध गतिविधि हुन छाडेका थिए। तीनदिने त्रिपिटक वाचनमा पहिलो दिन कात्तिक २८ गते सुत्तपिटक अन्र्तगत अभिधम्म निकायका दुई सुत्त वाचन हुने कार्यक्रमका संयोजक तथा अखिल नेपाल भिक्षु महासंघका अध्यक्ष भिक्षुमैत्री महास्थविरले जानकारी दिए। नेपाली भिक्षुहरूले ब्रह्मजालसुत्त वाचन गरेर कार्यक्रमको सुरुआत गर्नेछन्। दोस्रो दिन म्यानमारका भिक्षुहरूले विनय पिटक वाचनको नेतृत्व गर्नेछन्। अन्तिम दिन अभिधम्म पिटक वाचन हुने उनले बताए। अभिधम्म पिटकको वाचनको नेतृत्व थाइ भिक्षुहरूले गर्नेछन्। तीन पिटकसँगै गौतम बुद्धले आफ्ना पिता राजा शुद्धोधनलाई धर्मदेशना गर्दा सुनाएको बसन्त जातक सुत्त तथा शाक्य र कोलिय राज्यहरूबीच द्वन्द्व रोक्न कपिलवस्तुमै देशना गरेको महासमय सुत्तसमेत वाचन हुनेछ। बिहान साढे ८ बजेदेखि बेलुका चार बजेसम्म त्रिपिटक वाचन र धम्म देशना हुनेछ। त्रिपिटक वाचनमा ५ सय भिक्षु सहभागी हुनेछन्। त्यसमध्ये भारतबाट एक सय ५० जना भिक्षु आएका छन्। नेपालका धेरै भिक्षुसहित तेस्रो मुलुकका भिक्षु, भिक्षुणीहरूको सहभागिता रहनेछ। भिक्षु, भिक्षुणीसहित आनी, लामा, उपासक उपासिकाहरू पनि सहभागी हुनेछन्। त्रिपिटक वाचनअघि बौद्धस्थल तिलौराकोट, रामग्राममा शान्ति पदयात्रा गरिएको छ। लुम्बिनीमा बिहिबार बिहान पदयात्रा हुने आयोजक समितिका सचिव हेमबहादुर विष्टले जानकारी दिए। लुम्बिनीतिलौराकोट पदयात्रापछि लुम्बिनीमा शान्तिको कामना गर्दै दीप प्रज्वलनसमेत गरिनेछ। त्रिपिटक वाचनलाई बौद्ध धर्मालम्बीमा सबैभन्दा महत्वपूर्ण मानिन्छ। बुद्ध जन्मस्थलमै हुने त्रिपिटक वाचनले विश्वको ध्यान तान्ने विश्वास भिक्षुमैत्रीले गरे। त्रिपिटक वाचनले लुम्बिनीप्रतिको आकर्षण बढ्दै जानुका साथै त्रिपिटकको महत्वको विषयमासमेत जानकारी हुनेछ, उनले भने। गतवर्ष मात्रै त्रिपिटक वाचन समिति गठन गरी यो कार्यक्रम थालिएको हो। बुद्धले बुद्धत्व प्राप्त गरेपछिको ४५ वर्ष अवधिमा गरेका धर्मदेशनाको संग्रह नै त्रिपिटक हो। अभिधम्म, विनय र सुत्तपिटक नै बौद्ध दर्शनको मूल ग्रन्थ हो। त्रिपिटक पाली भाषामा उल्लेखित छ। त्यसैले यसको वाचनलाई पवित्र मानिन्छ। थेरवादी र महायानी भिक्षुहरूले फरकफरक सुत्त वाचन गर्ने कार्यक्रम तय भएको छ। लुम्बिनी भ्रमणवर्ष घोषणा गरेको प्रदेश ५ को उद्योग, पर्यटन वन तथा वातावरण मन्त्रालयले कार्यक्रमलाई सहयोग गरेको छ। पछिल्लो समय लुम्बिनीमा आन्तरिक तथा बाह्य पर्यटकको आवागमनमा बृद्धि भएको छ। बौद्ध गतिविधिले पर्यटनमा सहयोग पुग्ने लुम्बिनी विकास कोषका उपाध्यक्ष भिक्षु मैत्तेयले जानकारी दिए।"
उद्धार गरिएका गर्भवती अधिकांश कम उमेरका,"काठमाडौं : सल्यानकी १७ वर्षीया मोती परियार रातभर प्रसव पीडामा थिइन्। उनलाई मध्यपश्चिमाञ्चल क्षेत्रीय अस्पताल सुर्खेतमा प्रसूतिका लागि ल्याइयो। बिहान मृत शिशु जन्मिएपछि उनको स्वास्थ्य कमजोर हँुदै गयो। अस्पतालमा आईसीयूको व्यवस्था थिएन। उनको ज्यानै जोखिममा पर्ने भएपछि त्यहाँका प्रमुख जिल्ला अधिकारीले हवाई उद्धारका लागि सिंहदरबारमा रहेको राष्ट्रपति महिला उत्थान कार्यक्रम समन्वय इकाइमा फोन घुमाए। त्यसपछि परियारलाई हवाई उद्धार गरियो र प्रसूतिगृह थापाथली ल्याइयो। जेठमा सोलुखुम्ब महाकुलुङ गाउँपालिकामा प्रसूतिसम्बन्धी यस्तै अर्को समस्या आइपर्यो। २२ वर्षीया देवीकला राईलाई गर्भवती भएको ५ महिनामै अत्यधिक रक्तअल्पता भयो। स्थानीय स्वाथ्य संस्थामा उपचार हुन नसकेपछि उनलाई सेनाको हेलिकप्टरबाट तत्काल उद्धार गरी समन्वय इकाइले परोपकार प्रसूतिगृह काठमाडौं ल्यायो। प्रसूति पीडामा छटपटाएकी पशुपति शाहीको त झन् बच्चाको हात, सालनाल बाहिर निस्कियो। तर, बच्चा पाउन नसक्ने अवस्था थियो। जाजरकोट जुनिचाँदकी शाहीको स्थानीय स्वास्थ्य संस्थामा उपचार सम्भव थिएन। उनलाई हवाई उद्धार गरी मध्यपश्चि क्षेत्रीय अस्पतालमा ल्याउने प्रयास भयो। पछि नजिकैको अर्को स्वास्थ्य संस्थामा पुर्याइयो। गत वर्षको पुसबाट राष्ट्रपति महिला उत्थान कार्यक्रम सञ्चालनमा आएपछि यसको समन्वय इकाइले दुर्गमका गर्भवती तथा सुत्केरीको हवाई उद्धार गर्दै आएको छ। समन्वय इकाइको तथ्यांकअनुसार उद्धार गरिएका महिलाले आफ्नो उमेर बढाएर भन्ने गरेको देखाएको छ। झट्ट हेर्दा बाह्र तेह्र वर्ष देखिए पनि उनीहरूले १७ वर्षदेखि २० वर्षमाथिको बताउँदै आएका छन्। ०७५ को पुसदेखि ०७६ असारसम्म देशभरका विभिन्न जिल्लाबाट २६ महिलाको उद्धार गरिएको छ। ०७६ को साउनदेखि हालसम्म २७ गर्भवती तथा सुत्केरी उद्धार भएका छन्। उद्धार गरिएका अधिकांश कम उमेरका रहेको समन्वय इकाइकी शाखा अधिकृत प्रमीला भण्डारीले जानकारी दिइन्। सुदूरपश्चिम, कर्णाली, खोटाङ जिल्लाबाट यस्ता केस बढी आउँछन्, भण्डारीले भनिन्, दुर्गम जिल्लामा अहिले पनि घरमै बच्चा पाउने चलन छ। यसले सुत्केरी र बच्चाको ज्यानको जोखिम अझै बढाउँछ। सुत्केरीको ज्यान जोखिममा पर्नुको अर्को कारण पर्याप्त स्वास्थ्य सुविधा नहुनु हो। उमेर ढाँट्छन् गर्भवती बालिकाको कम उमेरमा गर्भवती हुँदा ज्यानै जोखिममा सुदूरपश्चिमको कर्णाली, खोटाङका पीडित बढी मातृशिक्षा अभाव जिल्लामा न्यूनतम स्वास्थ्योपचारसमेत छैन समन्वय इकाइमा महिनाको करिब ८ जना गर्भवती तथा सुत्केरी सम्पर्कमा आउँछन्। कहिलेकाहीँ दिनकै २३ केस आउने गरेको इकाइकी महिला विकास निरीक्षक पविना मि श्र बताउँछिन्। अहिलेसम्म देशभर जम्मा ३० जिल्लामा पूर्ण हवाई उद्धार कार्यक्रम सञ्चालित छन्। आंशिक रूपमा सिन्धुपाल्चोक, धादिङ, गोरखा, बाग्लुङमा सञ्चालित छ। अन्य जिल्लामा पहुँच पर्याउन काम भइरहेको महिला, बालबालिका तथा ज्येष्ठ नागरिक मन्त्रालयकी सहसचिव तथा उत्थान कार्यक्रमकी संयोजक रुद्रादेवी शर्माले बताइन्। अधिकांश गर्भवती बालिका भएकाले सातै प्रदेशमा सचेतनामूलक कार्यक्रम सञ्चालन भइरहेको छ, संयोजक शर्माले भनिन्। यतिबेला मन्त्रालयले सातै प्रदेशमा लैंगिक हिँसाविरुद्धको अभियान सञ्चालन गरिरहेको छ। अभियानमा ४ बुँदामध्ये पीडितको उद्धारसम्बन्धी रणनीति कार्ययोजनामा सामेल छ। कार्ययोजनामा हिंसामा परेका महिला तथा बालबालिकालाई उद्धार गर्ने समन्वय बढाउने उल्लेख छ। कम उमेरमा विवाह, मातृशिक्षालगायत विषय उल्लेख छैन। साथै, मन्त्रालयसँग पीडित महिला तथा बालिकाको यकिन तथ्यांकसमेत छैन। पीडित बालिका पुनःस्थापित पाँच महिनाको बच्चा गर्भमा रहेको पत्ता लागेपछि प्रसूतिगृह ल्याइएको बालिकालाई एक संस्था (आशा नेपाल)ले पुनःस्थापनाका लागि लगेको छ। एक महिनाअगाडि रामारोशन४ अछामकी १२ वर्षीया बालिका बलात्कारको सिकार भएकी थिइन्। बालिकाले देखाएका तीन जनालाई प्रहरीले कारबाहीमा लिएको छ। अविवाहित र बौद्धिक अपांग ती बालिका कुकुरको टोकाइका कारण रेबिजको सुई लगाउन अस्पताल पुग्दा गर्भवती भएको बत्ता लागेको हो। शुक्रबार थापाथलीस्थित प्रसूतिगृहमा उनको सुरक्षित गर्भपत गराइएको छ। उनी अहिले स्वस्थ रहेको प्रसूतिगृहका निर्देशक प्रा डा जागेश्वर गौतमले जानकारी दिए। आइतबार पीडितको स्वास्थ्य अवस्था बुझ्न महिला, बालबालिका तथा ज्येष्ठ नागरिकमन्त्री थममाया थापा अस्पताल पुगेकी थिइन्। पीडित बालिकाको सम्पूर्ण स्वास्थ्योपचार मन्त्रालयले व्यहोर्ने मन्त्रीले प्रतिबद्धता जनाइन्। बालिका बौद्धिक अपांग भएकाले उचित हेरचाह गर्न र उपचार खर्च व्यहोर्न मन्त्रालय तयार छ, उनले भनिन्। सोही दिन बालिकालाई डिस्चार्ज गर्न अस्पताल तयार भयो। बालिकाको सम्पूर्ण स्वास्थ्य जिम्मा लिने र विद्यालयमा भर्ना गरी नयाँ जीवन दिने प्रतिबद्धतासाथ आशा नेपालले सोही दिन साँझ बालिकालाई पुनःस्थापनाका लागि जिम्मामा लिएको हो।"
पहुँचका योजनामा ढिलासुस्ती,"ओखलढुंगा : संघीय संसदको विकास तथा प्रविधि समितिले जिल्ला तथा प्रदेशस्तरका विकासका आयोजना छनोट गर्दा आवश्यकताका अधारमा पहिचान गर्न निर्देशन दिएको छ। लामो समयदेखि अलपत्र पुल तथा सडक आयोजना अनुगमनपछि सरोकारवालाहरूसँग छलफल गर्दै समितिले यस्तो निर्देशन दिएको हो। पहुँच र दवावका आधारमा छानिएका योजनामा ढिलासुस्ती र अनियमितता बढेको समितिको ठहर छ। समितिका सभापति कल्याणी खड्का नेतृत्वको टोलीले स्थानीय तहका जनप्रतिनिधि, कर्मचारी तथा जिल्लाका सांसदहरूसँग छलफल गर्दै पहुँच र प्रभावका आधारमा छानिएका आयोजना अलपत्र रहेको निष्कर्ष निकालेको हो। सरोकारवालाहरूको सवालमाथि सम्बोधन गर्दै सभापति खड्काले स्थानीय तहका नीति निर्माता र कर्मचारी सबैले जनताको आवश्यकता पहिचान गरेर मात्रै योजना बनाउन निर्देशन दिइन्। उनले भनिन्, यसलाई सुझाव मान्नुस् वा निर्देशन स्थानीय तह, जिल्लास्थित कार्यालय र सरोकारवालाहरूसँग बसेर पहिचान गरेका योजना मात्रै ल्याउनुस्। पहुँचका आधारमा बनाइएका योजना जनताको हितमा नहुने उनले प्रष्ट पारिन्। विकासका आयोजनामा हुने ढिलासुस्तीमा जिम्मेवार व्यक्तिको कार्यशैली, झन्झटिला प्रक्रिया लगायतले काम गरेको खड्काको भनाइ छ। खरिद ऐन तथा नियमावलीका कारण धेरै समस्या आएकाले संसोधनको चरणमा रहेको उनले जानकारी दिइन्। समितिले १० वर्ष पहिले सुरु भएको साँघुटारघोराखोरीओखलढुंगासिलौरीघाट सडक, ६ वर्षदेखि अलपत्र मोलुङ खोला पुल, नवलपुरपलापुकटुञ्जेककनी सडक लगायत अलपत्र आयोजना अनुगमन गरेको थियो। समन्वय अभावमा विकासका आयोजना छनोट हुँदा तहपिच्छे फरकफरक प्राथमिकतामा पर्ने गरेको अनुगमन समितिले निष्कर्ष निकालेको छ। समितिले स्थानीय तहका प्रतिनिधिहरूलाई आवश्यकताका आधारमा मात्रै मेसिन प्रयोग गर्ने निर्देशन दिएको छ। जथाभावी मेसिन लगाएर खन्ने गर्नाले विकास होइन, विनास निम्तिएको छ, सभापति खड्काले थपिन्, यसबाट भविष्यमा ठूलै खतर मोल्नुपर्छ। सकरभर स्थानी जनतालाई नै विकासका काममा लगाउनुहोस्। अब आवश्यकता पहिचान भएपछि मात्रै समितिले सडक खन्न निर्देशन दिनेछ। अनुगमनपछि समितिले अलपत्र आयोजना सुचारु गर्न, समस्या आएका ठाउँमा सहजीकरण गर्न र कामै नगर्ने ठेकेदारमाथि कारबाही गर्न सरकारलाई निर्देशन दिने समितिका सदस्य सांसद यज्ञराज सुनुवारले बताए। अलपत्र आयोजनाहरूमा ठेकेदार कोही जनप्रतिनिधि त कोही दलीय आडमा काम नगरी बसेकाले विकासका काम अलपत्र परेको सांसद सुनुवारले औंल्याए। सर्वसाधारणले स्थानीय तहमा अनियमितता भएको, पहुँचका आधारमा मात्रै विकासका आयोजना छनोट भएको गुनासो गरे। जिल्ला समन्वय समितिका प्रमुख जयबहादुर श्रेष्ठले उपभोक्ता र ठेकेदारमार्फत भएका धेरै योजनामा ४० प्रतिशत पनि बजेट सदुपयोग नभएको जिकिर गरे। उनले भने, २० प्रतिशत मात्रै काम हुँदा पनि योजना फरफराक भएको पाइएको छ, यस्तो काम कसरी स्थानीय तहबाट फरफराक हुन्छ ? प्रदेश राजधानीसम्म जान अर्को प्रदेश घुम्नु परेको भन्दै घुर्मी चतारा सडक तत्काल निर्माण सुरु गर्न प्रमुख श्रेष्ठले ध्यानाकर्षण गराए।"
पिलरमा प्रहरीलाई निषेध,"महेन्द्रनगर : कञ्चनपुर पुनर्वास नगरपालिका९ स्थित प्यारा तालपारि रहेको मुख्य सीमा स्तम्भ नम्बर १९५ प्रहरीले नै अवलोकन गर्न पाएको छैन। प्रहरी चौकी खड्डांका सहायक निरीक्षक तेजबहादुर भाटले दुधुवा नेसनल पार्क भएर सीमा स्तम्भ हेर्न जान भारतीय सुरक्षाकर्मीको अनुमतिविना सम्भव नहुने बताए। सीमा पिलरसम्म जान खोज्दा एसएसबीले माथिबाट लेखाएर ल्याऊ भन्छ, उनले भने, दुई देशका अधिकारीबीच समन्वय भए मात्रै सीमा स्तम्भ नजिकै जान सकिन्छ। पिलर नं १९५ प्यारातालभन्दा झन्डै पाँच सय मिटर भारततर्फ छ। डेढ दशकदेखि ढलेको उक्त पिलर जीर्ण छ, न त त्यहाँसम्म नेपाली नागरिक सहजै पुग्ने अवस्था छैन। उक्त पिलर अहिले भारतीय पक्षको एकलौटी निगरानीमा छ। पुनर्वास नगरपालिका९ का वडाध्यक्ष नारायणप्रसाद जैसीले पिलर नम्बर १९५ अवलोकन गर्न नपाएको बताए। गत वर्ष वैशाखमा मुख्य सीमा स्तम्भ १९४ देखि १९५ को बीचमा काँडे तार लगाउने क्रममा भारतीयसित भएको विवादले पिलरसम्म पुग्ने अवस्था नरहेको जैसीको भनाइ छ। भारतीय दुधुवा नेसनलपार्कबाट आउने जंगली जनावरले आक्रमण गर्न थालेपछि आफ्नै भूमिमा तारबार लगाउन खोज्दा विवाद भएको थियो। पुनर्वासको बीचफाँटा क्षेत्रमा पर्ने पिलर नम्बर १९६ हराउँदा प्यारा ताल पनि भारतीय पक्षले दाबी गर्दै आएको स्थानीयको भनाइ छ। दुई वर्षअघिसम्म एसएसबीसितको समन्वयमा पिलर भएको ठाउँमा जान सकिन्थ्यो, अध्यक्ष जैसीले भने, अहिले एसएसबीले माथिको आदेश छैन भनेर जान दिँदैन। वडाध्यक्ष जैसीले उक्त पिलर छेउछाउको नेपाली भूमि भारतमा पर्ने भन्दै केही समययता खनजोतमा समेत रोक लगाएको बताए। राष्ट्रिय माविको दस बिघा जग्गा र प्यारातालसमेत भारतले आफ्नो दाबी गर्छ, उनले भने, यसलाई सरकारले भारतसँग समन्वय गरेर टुंग्याउनुपर्छ। भारतीय पक्षले सीमामा पर्ने भन्दै स्थानीय कालीबहादुर शाहीको जग्गा भोगचलन गर्न नदिएको उनले बताए। गोविन्द बजारमा सशस्त्र प्रहरी बलको बीओपी पोस्ट स्थापनापछि शाहीले जग्गा भोगचलन गर्न पाएका हुन्। बीओपी पोस्टका प्रहरी निरीक्षक जगदीश विष्टले भारतीय पक्षले आफ्नो दाबी गरे पनि आफूले माथिल्लो तहबाट सीमा निर्धारण गरेपछि मात्रै अगाडि बढौं भन्ने गरेको बताए। एसएसबीले शाहीको जग्गा भोगचलन गर्न रोकेको थियो, उनले भने, हामीले सीमा विवाद समाधान नहुन्जेल भोगचलन गर्न पाउनुपर्छ भनेपछि छोडेको हो। उनले नेपालभारतबीच सीमा निर्धारणको विषय टुंगो नलाग्दा समस्या रहेको बताए। प्रमुख जिल्ला अधिकारी सुशील वैद्यले एसएसबीले प्रशासनको अनुमतिबिना सीमा स्तम्भ नं १९५ सम्म जान नदिने बताए।"
४८ पदमा २ सय ८१ मनोनयन,"काठमाडौं : स्थानीय तहको उपनिर्वाचनमा २ सय ८१ जनाको उम्मेदवारी परेको छ। रिक्त ४८ पदका लागि बुधबार मनोनयन दर्ता कार्यक्रम थियो। निर्वाचन आयोगका अनुसार राजनीतिक दलका २ सय १७ र स्वतन्त्र ६४ जनाले उम्मेदवारी दर्ता गरेका छन्। ३५ जिल्लाका ४४ स्थानीय तहमा मंसिर १४ गते उपनिर्वाचन हुँदै छ। स्थानीय तहमा उपमहानगरपालिकाको प्रमुख १, गाउँपालिकाका अध्यक्ष ३, गाउँपालिकाका उपाध्यक्ष १ र गाउँपालिका तथा नगरपालिकाका वडाध्यक्ष ४३ पदका लागि उपनिर्वाचन हुन लागेको आयोग प्रवक्ता राजकुमार श्रेष्ठले बताए। महिला उम्मेदवारको संख्या २६ छ। धरान उपमहानगरपालिकाको प्रमुखका लागि एक महिलासहित २३ जनाको उम्मेदवारी परेको छ। पाँचथरको फाल्गुनान्द गाउँपालिकाको अध्यक्षका लागि एक महिलासहित ८ जनाको उम्मेदवारी परेको छ। निर्वाचन आयोगका अनुसार महोत्तरीको पिपरा गाउँपालिकाको अध्यक्षका लागि २० जनाको उम्मेदवारी परेको छ। संखुवासभाको मकालु गाउँपालिका अध्यक्षका लागि ६ जनाको उम्मेदवारी परेको आयोगले जनाएको छ। प्रदेश १ का १० पदका लागि मनोनयन दर्ता प्रदेश १ को १० स्थानीय तहमा हुने उपनिर्वाचनका लागि बुधबार उम्मेदवारको मनोनयन दर्ता भएको छ। सुनसरी, पाँचथर, संखुवासभा, मोरङ, भोजपुर र खोटाङका १० स्थानमा उम्मेदवारले मनोनयन दर्ता गरेका हुन्। सुनसरीको धरानमा मेयरका लागि २३ र वडाध्यक्षमा ४ जनाले उम्मेदवारी दर्ता गरेका छन्। बुधबार नेकपा, कांग्रेस, समाजवादीलगायत दलबाट १३ र स्वतन्त्र १० गरी २३ जनाले उम्मेदवारी दर्ता गरेको सुनसरीका मुख्य निर्वाचन अधिकृत राधाकृष्ण उप्रेतीले बताए। मेयरका लागि नेकपाबाट प्रकाश राई, कांग्रेसबाट तिलक राई, समाजवादीका गजेन्द्रबहादुर लिम्बु, संघीय लिम्बुवान मञ्च नेपालका अमर इजम र साझा पार्टीका राजनकुमार श्रेष्ठले उम्मेदवारी दर्ता गराएका छन्। धरान उपमहानरपालिका वडा नम्बर ७ को अध्यक्षका लागि नेकपाका जीवनराज सुवेदी, कांग्रेसका सुवर्णमोहन पलिखे, संघीय लिम्बुवान मञ्चकी निता राई, राप्रपाका दिनेश शाक्यले उम्मेदवारी दिएका छन्। धरानका तत्कालीन मेयर तारा सुब्बा र वडा नम्बर ७ का अध्यक्ष भुवन भोक्तानको निधन भएपछि दुवै पद खाली भएका थिए। संखुवासभाको मकालु गाउँपालिका अध्यक्षमा नेकपा र कांग्रेस सहितका ७ दलले उम्मेदवारी दिएको निर्वाचन अधिकृत तिलकबहादुर कार्कीले बताए। उनका अनुसार नेकपाका तेजबहादुर पोख्रेल, कांग्रेसका विमन पराजुली, समाजवादी पार्टीका नुर्वु शेर्पा, संघीय लोकतान्त्रिक मञ्चका कविता राई, राप्रपा संयुक्तका मानबहादुर विकलगायतले अध्यक्षमा उम्मेदवारी दिएका छन्। गाउँपालिका अध्यक्ष खड्ग कटुवालको सवारी दुर्घटनामा मृत्यु भएपछि पद रिक्त भएको थियो। खाँदबारी नगरपालिका वडा नम्बर ३ को अध्यक्षमा नेकपा र कांग्रेसले मात्र उम्मेदवारी दर्ता गराएका छन्। नेकपाका भरतकुमार घिमिरे र कांग्रेसका विक्रम गुरुङले मुख्य निर्वाचन अधिकृतको कार्यलय खाँदबारीमा उम्मेदवारी दर्ता गराएका हुन्। वडाध्यक्ष तोयानाथ ढुंगानाको ०७४ फागुन १३ गते हृदयघातबाट मृत्यु भएको थियो। खाँदबारी ३ मा १८ सय २२ मतदाता छन्। पाँचथरको फाल्गुनन्द गाँउपालिकाको अध्यक्षमा ८ जनाको उम्मेदवारी परेको छ। फिदिम नगरपालिका वडा नम्बर १ को अध्यक्षमा ७ र हिलिहाङ गाँउपालिका वडा नम्बर ७ को अध्यक्षमा ६ जनाले उम्मेदवारी दिएका छन्। कांग्रेसबाट बृहजहाङ आङ्देम्बे, नेकपाबाट वीरबहादुर कुरुम्बाङ, राप्रपाबाट, सशुहाङ चेम्जोङ, मंगोल नेसनल अर्गनाइजेसनबाट उदय सुनुवार, संघीय लोकतान्त्रिक राष्ट्रिय मञ्चबाट जीतेन चेम्जोङ, राप्रपा संयुक्तबाट मोतिप्रसाद लिम्बू र समाजवादी पार्टीबाट विमला आङ्देम्बेले उम्मेदवारी दर्ता गरेको निर्वाचन अधिकृत नवराज दुलालले जानकारी दिए। फिदिम नगरपालिका वडा नम्बर १ को अध्यक्षमा नेकपाबाट गजाधर भट्टराई, कांग्रेसबाट सुवराज थापा, राप्रपा संयुक्तबाट कल्पना राई, समाजवादी पार्टीबाट गौरव लामा, राप्रपा लोकतान्त्रिकबाट जानुका थाम्सुहाङ, संघीय लोकतान्त्रिक राष्ट्रिय मञ्चबाट वीरबहादुर केरुङ र राप्रपाबाट मिलन गिरीले उम्मेदवारी दिएको मुख्य निर्वाचन अधिकृत मोहनराज भट्टराईले जानकारी दिए। हिलिहाङ गाउँपालिका वडा नम्बर ७ को वडाध्यक्षका लागि नेकपाबाट गेहनाथ रिजाल, कांग्रेसबाट तिलविक्रम इधिङ्गो, राप्रपा संयुक्तबाट मुक्तिनाथ खनाल, समाजवादी पार्टीबाट भुवानीप्रसाद लिम्बू, राप्रपाबाट तुलप्रसाद लिम्बू र संघीय लोकतान्त्रिक राष्ट्रिय मञ्चबाट धनबहादुर थाम्सुहाङले उम्मेदवारी दिएका हुन्। दुई वडाध्यक्ष र एक गाँउपालिका अध्यक्षका लागि कांग्रेस र नेकपाका उम्मेदवारबीच कडा प्रतिस्पर्धा हुने देखिएको छ। मोरङको धनपालथान गाउँपालिका वडा नम्बर २ को अध्यक्षका लागि ७ जनाले उम्मेदवारी दिएका छन्। कांग्रेस र समाजवादी फोरमको संयुक्त प्यानलबाट नारायणप्रसाद साह, नेकपाबाट पंकजकुमार मण्डल, राजपाबाट चन्दानन्द मण्डल, मंगोल अर्गनाइजेसनबाट मेघनाथ पासवान, जनमत पार्टीबाट चनरादेवी मण्डल, राप्रपा संयुक्तबाट ज्योेति पासवान र नेपाल लोकतान्त्रिक पार्टीबाट देवनारायण मण्डलले मनोनयन दर्ता गराएको मुख्य निर्वाचन अधिकृत राजेन्द्र अधिकारीले जानकारी दिए। एमालेबाट निर्वाचित वडाध्यक्ष बलराम भगतको सर्पले डसेर मृत्यु भएको थियो। यहाँ ४ हजार ७४ जना मतदाताले मतदानमा भाग निर्वाचन कार्यालयले जनाएको छ। खोटाङको साकेला गाउँपालिका वडा नम्बर ३ को अध्यक्षमा ४ जनाको उम्मेदवारी परेको छ। नेकपाकी शिवकला राई, कांग्रेसका सुक्रबहादुर तामाङ, समाजवादी पार्टीका रमेश राई र राप्रपाका इन्द्रबहादुर खड्काले मनोनयन दर्ता गरेका हुन्। उनीहरूले बुधबार मनोनयन दर्ता गराएको जिल्ला निर्वाचन अधिकारी प्रमुख कोपिला राईले बताइन्। भोजपुरको पौवादुङ्मा गाउँपालिका वडा नम्बर १ को अध्यक्ष पदका लागि ३ राजनीतिक दलबाट उम्मेदवारी परेको छ। मुख्य निर्वाचन अधिकृतको कार्यालयमा नेकपाबाट जीतेन राई, कांग्रेसबाट समरबहादुर कार्की र मंगोल नेसनल अर्गनाइजेसनबाट कला राईले आफ्नो उम्मेदवारी दर्ता गराएका छन्। वडाध्यक्ष रुद्रबहादुर पाण्डेकोे ७२ वर्षको उमेरमा गत श्रावण १९ गते निमोनियाबाट निधन भएको थियो। सुनसरीको धरान उपमहागरपालिकाको प्रमुख, पाँचथरको फाल्गुनन्द गाउँपालिकाको अध्यक्ष, संखुवासभाको मकालु गाउँपालिकाको अध्यक्षका लागि उपचुनाव हँुदै छ। वडा अध्यक्षका लागि पाँचथरको फिदिम नगरपालिका वडा नम्बर १, हिलिहाङ गाउँपालिका वडा नम्बर ७, मोरङको धनपालथान गाउँपालिका वडा नम्बर २, सुनसरीको धरान उपमहानगर वडा नम्बर ७, संखुवासभा खाँदवारी नगरपालिका वडा नम्बर ३, भोजपुरको पौवादुङ्मा गाउँपालिका वडा नम्बर १ र खोटाङको साकेला गाउँपालिका वडा नम्बर ३ मा उपचुनाव हुँदैछ। प्रदेश २ उपनिर्वाचनमा दलहरूको दाबेदारी आगामी मंसिर १४ गते हुने उपनिर्वाचनका लागि प्रदेश २ मा बुधबार दलहरूसहितको उम्मेदवारी परेको छ। महोत्तरी जिल्लाको पिपरा गाउँपालिकामा अध्यक्षका लागि २० जनाले मनोनयन दर्ता गराएका छन्। सत्तारुढ नेकपा, प्रतिपक्षी कांग्रेससहित राजपा, समाजवादी फोरम र सीके राउतको जनमत पार्टीबाट उम्मेदवारी परेको छ। नेकपाबाट विक्रम चौधरी र कांग्रेसबाट विजय यादवले मनोनयनपत्र दर्ता गराएका छन्। राजपाबाट रविता चौधरीले उम्मेदवारी दिएकी छन्। पिपरामा समाजवादी पार्टीबाट रामजानकी यादवले मनोनयन दर्ता गराएका छन्। सीके राउतको जनमत पार्टीबाट अंजु मण्डलले उम्मेदवारी दिएकी छन्। जनमुक्ति पार्टीबाट इशराजुल धुनिया, राप्रपा संयुक्तबाट सुनिल ठाकुर, लोकतान्त्रिक पार्टीबाट राजकिशोर यादव, नेपाल जनता पार्टीबाट रमाकान्त झा, ऐतिहासिक प्रजातान्त्रिक जनता पार्टीबाट शुकराम यादव, राप्रपाबाट श्यामसुन्दर चौधरीको उम्मेदवारी परेको छ। रामवृज यादव, पुनित अधिकारी, गणेशकुमार यादव, प्रविन चौधरी, प्रदीपकुमार यादव र शैलदेवी मण्डलले स्वतन्त्र उम्मेदवारी दिएको मुख्य निर्वाचन अधिकृत विष्णु सुवेदीले बताए। महोत्तरीको बलवा नगरपालिकाको वडा नम्बर २ र ८ को अध्यक्षका लागि २० जनाले र मटिहानी नगरपालिका वडा नम्बर ६ को अध्यक्षका लागि ६ जनाले मनोनयन दर्ता गराएका छन्। वडा नम्बर २ मा नेकपाका कृष्णदेव साह, कांग्रेसका विष्णु पजियार सुडी, राजपाका वृजलाल साह सुडी, जनमत पार्टीका वीरेन्द्रकुमार साह, जनमुक्ति पार्टीका नरेन्द्र साहले मनोनयन दर्ता गराएका छन्। रमेशकुमार साह, सुबोध साह र हेमन्तकुमार साहले स्वतन्त्र उम्मेदवारी दिएका छन्। बलवाको वडा नम्बर ८ मा नेकपाका लक्ष्मेश्वर यादव, कांग्रेसका निर्वल यादव, समाजवादीका रामबाबु महतो, जनमत पार्टीका फूलकुमारी देवी र राप्रपाका इन्द्रेश यादवले मनोनयन दर्ता गराएका छन्। स्वतन्त्रबाट मि श्री मण्डल, रामचन्द्र महतो कोइरी, रामदेवन महतो, रामवृक्ष सहनी मल्लाह, सहदेव यादव, सुरेश महतो कोइरी र सोगिन्द्र महतोले मनोनयन दर्ता गराएका छन्। मटिहानी नगरपालिका वडा नम्बर ६ मा तीन स्वतन्त्रसहित ६ जनाले मनोनयन दर्ता गराएका छन्। नेकपाबाट मोहम्मद जाकिर अन्सारी, राजपाबाट रामबाबु नायक र कांग्रेसबाट संजयकुमार महतोले उम्मेदवारी दिएका छन्। फारुख शेख, अब्बुल मोमिन र सहदेव ठठेरी स्वतन्त्र उठेका छन्। वडाध्यक्षमा ७ जनाको उम्मेदवारी सर्लाहीको हरिपूर्वा नगरपालिका वडा नम्बर १ मा अध्यक्षका लागि दुई जना स्वतन्त्रसहित ७ जनाको उम्मेदवारी परेको मुख्य निर्वाचन अधिकृत कृष्णराम कोइरालाले जानकारी दिएका छन्। कांगे्रसबाट रामप्रित पासवान, नेकपाबाट दोस मोहम्मद अन्सारी, राजपाबाट रामविश्वास राय, समाजवादी पार्टीबाट श्यामबाबु राय, जनमत पार्टीबाट दिनेश राय यादव तथा मनोजकुमार राय र मनोजकुमार यादवले स्वतन्त्र उम्मेदवारी मनोनयन दर्ता गराएका हुन्। वडामा १ हजार ३ सय ५६ जना मतदाता छन्। निर्वाचन कार्यालयबाटै आचारसंहिता उल्लंघन विभिन्न राजनीतिक दलसँगै बुधबार सप्तरीमा भएको मनोनयनमा मुख्य निर्वाचन अधिकृतको कार्यालयले नै आचारसंहिता उल्लंघन गरेको छ। उपनिर्वाचनअन्तर्गत स्थानीय तहतर्फ सप्तरीको छिन्नमस्ता गाउँपालिका वडा नम्बर ७ को अध्यक्षका लागि विद्यालय परिसरमा मनोनयन गरेर आचारसंहिता उल्लघंन गरेको स्थानीय ओली मन्सुरीले बताए। निर्वाचन प्रक्रिया सुरू गर्न छिन्नमस्ता गाउँपालिका३ स्थित भूपेन्द्रनारायण संस्कृत माविमा मुख्य निर्वाचन अधिकृतको कार्यालय स्थापना गरेसँगै आचारसंहिता उल्लघन भएको उनी बताउँछन्। निर्वाचन आयोगले स्थानीय तहका उम्मेदवारको उम्मेदवारी मनोनयनका लागि बिहान १० बजेदेखि दिउँसो १ बजेसम्म समय तोकेको थियो। स्कुलमा पढाइका बेला पालैपालो नाराजुलुससहित आउने उम्मेदवारका कारण अध्यापन अवरुद्ध भएको वडा नम्बर ३ का वडाध्यक्ष दिपेन्द्र यादवले बताए। नाराजुलुसबाट पठनपाठन प्रभावित भएको प्रधानाध्यापक लालबहादुर मण्डलले पनि स्विकारे। कक्षा १० सम्म पढाइ हुने स्कुलमा ६ सय १५ विद्यार्थी छन्। विभिन्न राजनीतिक दलका उम्मेदवार नाराजुलुससहित स्कुल परिसरमा राखिएको निर्वाचन अधिकृतको कार्यालयमा पुग्दा होहल्लाले पढाइ रोकिन्थ्यो भने विद्यार्थी पनि जुलुस हेर्न बाहिर निक्लन्थे। सुरक्षाका लागि स्कुलमा दिनभरि हतियारसहित स्कुल परिसरमा सशस्त्र प्रहरीको टोली तैनाथ थियो। हतियार बोकेका सशस्त्र प्रहरी देख्दा विद्यार्थीमा मानसिक असर परेको अभिभावकले गुनासो गरेका छन्। प्रदेश ३ : तीन पदमा १३ जनाको उम्मेद्वारी स्थानीय तहका ३ पदका लागि चितवनमा १३ जनाले मनोनयन पत्र दर्ता गरेका छन्। भरतपुर महानगरपालिका र खैरहनी नगरपालिकामा रिक्त ३ वडा अध्यक्षका लागि ६ दलले उम्मेदवारी दर्ता गराएका छन्। स्वतन्त्र उम्मेदवारी परेको छैन। भरतपुर महानगरपालिका वडा नम्बर १६, खैरहनी नगरपालिकाको वडा नम्बर ४ र ५ मा उपनिर्वाचन हुँदैछ। भरतपुर महानगरपालिकाको वडा नम्बर १६ मा ५ जनाले उम्मेदवारी दिएका छन्। नेकपाबाट भक्तराज हमाल, कांग्रेसबाट अमृतराज हमाल, राप्रपा संयुक्तबाट विष्णु त्रिपाठी, समाजवादी पार्टीका धनप्रसाद घले र समाजवादी पार्टीका अम्मरबहादुर थापाले उम्मेदवारी दर्ता गरेका छन्। भरतपुर १६ का वडाध्यक्ष चतुरमान गुरुङको क्यान्सरबाट गत असोज ४ गते निधन भएको थियो। खैरहनीका दुई वटा वडामा ८ जनाको उम्मेदवारी परेको छ। वडा नम्बर ४ मा नेकपाका वेदबहादुर अधिकारी, कांग्रेसका देवबहादुर अधिकारी, राप्रपा संयुक्तका सिताराम थापा र राप्रपाका अनोज अधिकारीले नाम दर्ता गराएका छन्। वडा नम्बर ५ मा नेकपाका चुननारायण प्रधान, कांग्रेसकी प्रतिमा कार्की, समाजवादी पार्टीका विकन महतो र राष्ट्रिय नागरिक पार्टीका बलराम चौधरीले उम्मेदवारी दर्ता गरेको खैरहनीका निर्वाचन अधिकृत विद्याराज पौडेलले बताए। यसअघि निर्वाचित खैरहनी वडा नम्बर ४ का वडाध्यक्ष नरेन्द्र अधिकारी र वडा नम्बर ५ का वडाध्यक्ष विश्वविजय बस्नेतको ०७४ फागुनमा एउटै सवारी दुर्घटनामा निधन भएको थियो। वडाअध्यक्षमा पाँच जनाको उम्मेदवारी इन्द्रावती गाउँपालिका वडा नम्बर ८ को अध्यक्षमा बुधबार ५ जनाको उम्मेदवारी परेको छ। नेकपाबाट केदारनाथ आचार्य, कांग्रेसबाट राले तामाङ (अशोक), राप्रपाका रणबहादुर तामाङ, राप्रपा संयुक्तका ढकबहादुर श्रेष्ठ र समाजवादी पार्टीका प्रकाश श्रेष्ठले मनोनयन गराएको मुख्य निर्वाचन अधिकृतको कार्यालयले जनाएको छ। धुलिखेलमा ४ जनाको उम्मेदवारी काभ्रेको धुलिखेल नगरपालिका वडा नम्बर २ को वडा अध्यक्षका लागि बुधबार ४ जनाले मनोनयनपत्र दर्ता गरेका छन्। नेकपाबाट देवप्रसाद कोइराला, कांग्रेसबाट दर्णबहादुर खत्री, राप्रपा संयुक्तबाट वासु थापा र राजपाबाट कृष्णबहादुर तामाङले उम्मेदवारी दिएको निर्वाचन अधिकृतको कार्यालयले जानकारी दिएको छ। गण्डकी प्रदेश ४ : बडिगाड २ मा तीन उम्मेदवार जिल्लाको बडिगाड गाउँपालिका वडा नम्बर २ को अध्यक्षमा लागि ३ जनाको उम्मेदवारी परेको छ। नेकपाबाट ढालप्रसाद शेरचन, कांग्रेसबाट डिलबहादुर राना र समाजवादी पार्टीबाट हरिलाल रानाको उम्मेदवारी परेको निर्वाचन अधिकृतको कार्यालयले जनाएको छ। नेकपाका उम्मेदवार शेरचनलाई राष्ट्रिय जनमोर्चाले समर्थन गरेको छ। यो वडामा १ हजार ७ सय ४२ मतदाता छन्। वडा अध्यक्षमा तीनको उम्मेदवारी पूर्वी नवलपरासीको बौदीकाली गाउँपालिका वडा नम्बर ५ को अध्यक्षमा ३ जनाको उम्मेदवारी दर्ता भएको छ। वडाध्यक्ष दलबहादुर सरु मगरको गतवर्ष मृत्यु भएपछि उपचुनाव हुन लागेको हो। कांग्रेसबाट तुलबहादुर राना, नेकपाबाट खिमबहादुर थापा खरु मगर र समाजवादी पार्टीबाट पितमबहादुर राना छन्। मगर समुदायबहुल वडामा सबै दलले मगर समुदायकै उम्मेदवार उठाएका हुन्। वडामा ८ सय ५३ मतदाता रहेको मुख्य निर्वाचन अधिकृत अर्जुन अधिकारीले जानकारी दिए। यसैबीच पहाडी क्षेत्रमा पर्ने गाउँपालिकामा सुरक्षा सर्तकता बढाइएको छ। विप्लव नेकपा गतिविधि बढ्न सक्ने भन्दै जिल्ला सुरक्षा समितिले नेपाल प्रहरी र सशस्त्र प्रहरीको संख्या बढाएर सुरक्षा सतर्कता बढाएको जनाएको छ। प्रदेश ५ मा ९ वडाध्यक्षका लागि मनोनयन प्रदेश ५ मा रिक्त रहेका ९ वडा अध्यक्षको उपनिर्वाचनका लागि मनोनयन दर्ता भएको छ। प्युठानमा ३ सहित बाँके, रोल्पा, कपिलवस्तु, दाङ, गुल्मी र अर्घाखाँचीमा ११ वडा अध्यक्ष पदमा मंसिर १४ गते उपनिर्वाचन हुँदैछ। राजनीतिक दलहरूले शक्ति प्रदर्शन गर्दै स्थानीय तहमा उम्मेदवारी दर्ता गराएका छन्। सत्तारुढ नेकपा, कांग्रेस, राप्रपा, राजपा, समाजवादी पार्टीले चुनावमा उम्मेदवार उठाएका छन्। मनोनयनमा केन्द्रीय नेतासमेत सहभागी थिए। प्युठान जिल्लाको प्युठान नगरपालिका वडा नम्बर २ दाखाक्वाडी, ऐरावती गाउँपालिका वडा नम्बर १ दाङवाङ र वडा नम्बर २ बरौलामा उम्मेदवारले बुधबार मनोनयन दर्ता गराएका छन्। प्युठान नगरपालिका वडा नम्बर २ मा नेकपाका मुक्ति पोखरेल र कांग्रेसका मोहनसिंह विष्टले मात्र उम्मेदवारी दिएका छन्। ऐरावती गाउँपालिकाको १ र २ नम्बर वडामा नेकपाका २ जना विद्रोही उम्मेदवारले स्वतन्त्र मनोनयन दर्ता गराएका छन्। पार्टीले टिकट नदिएको भन्दै वडा नम्बर १ मा अर्जुन थापा र २ नम्बरमा भीमेशकुमार घर्तीले मनोनयन दर्ता गराए। निर्वाचन अधिकृत चन्द्रदेव भारतीका अनुसार दुईवटै वडामा गरी ऐरावतीमा ६ जनाको उम्मेदवारी परेको छ। नेकपाबाट १ नम्बरमा दोर्णप्रसाद पाण्डेले मनोनयन दर्ता गराएका छन्। यो वडामा राजमोले नेकपालाई सघाउनेछ। वडा नम्बर २ मा राजमोका भक्तबहादुर विश्वकर्माले मनोनयन दर्ता गराएका छन्। यसमा नेकपाले राजमोलाइ भोट हाल्नेछ। कांग्रेसबाट वडा नम्बर १ मा अमरबहादुर रेश्मी र २ मा भूपाल जीसीले उम्मेदवारी दिएका छन्। गुल्मीको रुरुक्षेत्र गाउँपालिका वडा नम्बर ६ रिमुवाको अध्यक्षमा ३ जनाले मनोनयन दर्ता गराएका छन्। वडा अध्यक्षका लागि कांग्रेसले वेदप्रसाद दर्लामीलाई उम्मेदवार उठाएको छ भने सत्तारुढ दल नेकपाबाट गिरिप्रसाद सिंजालीले उम्मेदवारी दिएका छन्। अर्घाखाँचीको मालारानी गाउँपालिकाको वडा नम्बर ३ मा वडा अध्यक्षका लागि कांग्रेसबाट शोभाखर खनाल, नेकपाबाट यमलाल खनाल र राप्रपाबाट रणबहादुर खनालको उम्मेदवारी परेको छ। दाङको घोराही उपमहानगरपालिका वडा नम्बर १६ को अध्यक्षका लागि ७ जनाले उम्मेदवारी दिएका छन्। नेकपाका सुरेशबहादुर केसी, कांग्रेसका ताराबहादुर डीसी, समाजवादी पार्टीका विमला पुन, राप्रपाका प्रकाश केसी र मंगोल नेसनलका तर्फबाट पहलमान आलेमगरले उम्मेदवारी दर्ता गराएका छन्। जगलाल चौधरी र समीर वलीले स्वतन्त्र उम्मेदवारी दर्ता दिएको निर्वाचन अधिकृत प्रेम खड्काले जानकारी दिए। बाँकेको कोहलपुर नगरपालिका६ को वडा अध्यक्षमा ५ दलले उम्मेदवार उठाएका छन्। स्थानीय तह उपनिर्वाचन मुख्य निर्वाचन अधिकृतको कार्यालय बाँकेका मुख्य निर्वाचन अधिकृत षडानन्द तिवारीका अनुसार नेकपाबाट रामशरण थारु, कांग्रेसका श्रीकृष्ण थारु, राप्रपाका श्रीधर सुवेदी, समाजवादी पार्टीका शोभाखर पोखरेल र नेमकिपाबाट दीपालक्ष्मी हमालले मनोनयन दर्ता गरेका हुन्। यसअघि कांग्रेसबाट निर्वाचित वडाध्यक्ष रामसोहन थारुको मृत्यु भएको थियो। चुनावमा नेकपा र कांग्रेसका उम्मेदवारबीच प्रतिस्पर्धा हुने देखिन्छ। सीकेको पार्टीको उम्मेद्वारी कपिलवस्तुको शिवराज नगरपालिका वडा नम्बर १० लालपुरमा १२ जनाको उम्मेदवारी परेको छ। उपचुनावमा सीके राउतको जनमत पार्टीले पनि उम्मेदवारी दिएको छ। सीकेको पार्टी पहिलो पटक चुनावमा सहभागी भएको छ। नेकपाबाट अदालत मनिहार, कांग्रेसबाट देवराज भारती, समाजवादी पार्टीबाट तीर्थबहादुर रायमाझी, राजपाबाट मन्जु मि श्र, जनमत पार्टीबाट महोम्मद हनिफ गद्दी, राप्रपाबाट बलभद्र मि श्र, राप्रपा संयुक्तबाट नूर महोम्मद मनिहारको उम्मेदवारी परेको निर्वाचन कार्यालयले जनाएको छ। ५ जनाले स्वतन्त्र उम्मेदवारी दर्ता गरेको निर्वाचन अधिकृत लोकजंग शाहले बताए। सदस्यबाट राजीनामा दिएर उम्मेदवारी रोल्पाको थबाङ गाउँपालिका वडा नम्बर १ मा पनि मनोनयन भएको छ। वडा सदस्य भद्रकुमार झाँक्रीले सदस्यबाट राजीनामा दिएर वडा अध्यक्षमा मनोनयन दर्ता गराएका छन्। उनी स्वतन्त्र उम्मेदवार हुन्। उनले ०७४ को स्थानीय तहको चुनावमा स्वतन्त्रबाटै सदस्यमा जितेका थिए। मुख्य निर्वाचन अधिकृत रमेशप्रसाद ज्ञवालीका अनुसार त्यसलगत्तै सत्ताधारी नेकपाका तर्पबाट जनकबहादुर बुढामगर र कांग्रेसका कलम रोकाले पनि उम्मेदवारी दिएका छन्। वडा अध्यक्ष फर्कबहादुर बुढाको मस्तिष्कघातका कारण असार ६ गते निधन भएपछि झाँक्री कार्यवाहक वडा अध्यक्ष थिए। कर्णाली : उपाध्यक्षमा ३ जनाको उम्मेदवारी कर्णाली प्रदेशको हुम्ला खार्पुनाथ गाउँपालिकामा उपाध्यक्ष र सल्यानको कुमाख गाउँपालिकाको वडा नम्बर ५ मा अध्यक्षका लागि आगामी मंसिर १४ गते उपनिर्वाचन हुँदैछ। उपनिर्वाचनका लागि हुम्ला खार्पुनाथ गाउँपालिकाको उपाध्यक्ष पदमा तीन दलले मनोनयन दर्ता गराएका छन्। कुमाख गाउँपालिकाको वडा नम्बर ५ को अध्यक्षमा ५ जनाको उम्मेदवारी परेको छ। तीमध्ये २ जनाको स्वतन्त्र उम्मेदवारी परेको हो। मनोनयन दर्तासँगै चुनावको माहोलसमेत तातेको छ। पार्टी र उम्मेदवारहरू प्रचारप्रसारमा लागेका छन्। खार्पुनाथ गाउँपालिकाको उपाध्यक्षमा नेकपाबाट रुपा शाही, कांग्रेसबाट तारा शाही र राप्रपा संयुक्तबाट दीपबहादुर शाहीले बुधबार उम्मेदवारी दर्ता गराएका छन्। नेकपाबाट उम्मेदवारी दर्ता गरेकी रुपा यसअघिको चुनावमा पराजित भएकी थिइन्। कांग्रेसबाट निर्वाचित उपाध्यक्ष सिन्धु शाही (हमाल)को जीप दुर्घटनामा मृत्यु भएपछि खार्पुनाथमा उपचुनाव हुन लागेको हो। कुमाख गाउँपालिकाको वडा नम्बर ५ को अध्यक्षमा नेकपा सल्यानका जिल्ला कमिटी सदस्य धर्मे बुढाथोकी ज्वाला, कांग्रेसका खड्कबहादुर बोहरा र राप्रपाबाट गोपाल शाहले मनोनयन दर्ता गरेका छन्। दलबीर बस्नेत र चित्रप्रकाश गिरीले स्वतन्त्र (बागी) उम्मेदवारी दर्ता गरेका छन्। कुमाख गाउँपालिकाका अध्यक्ष दिलमाया बुढाका अनुसार जिल्लामा एक मात्र उपनिर्वाचन क्षेत्र रहेकाले चुनाव गर्न चुनौती रहेको बताइन्। मुख्य निर्वाचन अधिकृत तथा जिल्ला अदालत सल्यानका जिल्ला न्यायाधीस कुलप्रसाद पाण्डेले दलहरूले आचारसंहिता पालनामा विशेष जोड दिनुपर्ने औंल्याए। सल्यानका प्रमुख जिल्ला अधिकारी चुडाराज न्यौपानेले उपचुनावका लागि जिल्ला सुरक्षा समितिले सुरक्षा व्यवस्था कडा पारेको बताए। सुदूरपश्चिममा २२ जनाको उम्मेद्वारी सुदूरपश्चिम प्रदेशका ५ जिल्लामा २२ जनाको उम्मेदवारी दर्ता भएको छ। मंसिर १४ गते हुने स्थानीय तहको उपनिर्वाचनका लागि ५ जिल्लामा बुधबार २२ जना उम्मेदवार भएका छन्।बैतडीका तीन स्थानीय तहका ३ वडामा ८ जनाको उम्मेदवारी परेको छ। सुर्नया गाउँपालिका वडा नम्बर १, दोगडाकेदार गाउँपालिका वडा नम्बर ४ र पुर्चौंडी नगरपालिका वडा नम्बर ४ मा अध्यक्षका लागि उम्मेदवारी दर्ता भएको हो। सुर्नया गाउँपालिका वडा नम्बर १ मा २ जना उम्मेदवारी मनोनयन दर्ता भएको मुख्य निर्वाचन अधिकृत ईश्वरीप्रसाद भण्डारीले जानकारी दिए। नेकपाबाट धनबहादुर चन्द र कांग्रेसबाट गजेन्द्रबहादुर चन्दको मनोनयन दर्ता भएको हो। पुर्चौंडी नगरपालिका वडा नम्बर ४ मा नेकपाका तर्फबाट शैलेन्द्र धानुक, कांग्रेसका तर्फबाट गोविन्दबहादुर धामी र चन्द्रबहादुर बोहराले स्वतन्त्र उम्मेदवारी दर्ता गराएका छन्। दोगडाकेदार गाउँपालिका वडा नम्बर ४ को अध्यक्षका लागि तीन जनाको उम्मेदवारी परेको छ। नेकपाबाट नरेन्द्रप्रसाद भट्ट, कांग्रेसबाट सुरेन्द्रप्रसाद भट्ट र राप्रपा संयुक्तबाट देवसिंह खत्रीको उम्मेदवारी दर्ता भएको निर्वाचन अधिकृत टेकबहादुर थापाले जानकारी दिए। अछाममा २ जना को उम्मेदवारी अछाम मेल्लेख गाउँपालिका वडा नम्बर ५ मा अध्यक्षका लागि दुई दलले मनोनयन दर्ता गरेका छन्। नेकपाबाट रमेशबहादुर खड्का र कांग्रेसबाट वीरबहादुर बोहराले उम्मेदवारी दिएको मुख्य निर्वाचन अधिकृत नवीनकुमार जोशीले जानकारी दिए। नेकपा उम्मेदवार खड्का ०७४ को स्थानीय तहको निर्वाचनमा पराजित भएका थिए। कांग्रेसले यसअघि वडाध्यक्षमा निर्वाचित रामबहादुर बोहराका दाजु वीरबहादुरलाई उम्मेदवार बनाएको हो। यो वडामा १ हजार ९ सय १४ मतदाता छन्। वडाध्यक्ष रामबहादुरको बाजुरास्थित बडीमालिका दर्शन गर्न जाँदा ०७४ साउन २१ मा लेक लागेर ज्यान गएपछि पद रिक्त रहेको थियो। कञ्चनपुरमा ५ जनाको उम्मेदवारी कञ्चनपुर पुनर्वास नगरपालिका वडा नम्बर ३ मा अध्यक्षका लागि ५ जनाको मनोनयन दर्ता गराएका छन्। नेकपाबाट कृष्णबहादुर तामाङ, कांग्रेसबाट दीपबहादुर तामाङ, समाजवादी पार्टीबाट भीमबहादुर तामाङ, राष्ट्रिय प्रजातन्त्र पार्टीबाट पदमबहादुर शाही र राप्रपा संयुक्तबाट धनबहादुर तामाङले मनोनयन दर्ता गराएको जिल्ला निर्वाचन कार्यालय महेन्द्रनगरका प्रमुख उदयराज जोशीले जानकारी दिए। यसअघि पुनर्वास वडा नम्बर ३ का अध्यक्ष फैरु तामाङ जिल्ला समन्वय समितिको संयोजकमा निर्वाचित भएपछि पद खाली भएको थियो। पुनर्वास वडा नम्बर ३ मा ११ सय ९९ मतदाता छन्। डोटीमा ४ जनाको उम्मेदवारी डोटीको आदर्श गाउँपालिका वडा नम्बर २ को अध्यक्षका लागि पार्टी र स्वतन्त्र गरी ४ जनाको उम्मेदवारी परेको छ। स्वतन्त्र उम्मेदवार भूमिसिंह खड्का, कांग्रेसका महादेव साउद, नेकपाका रामबहादुर बोहरा र राप्रपाका काशीराम ओझाले उम्मेदवारी दिएको मुख्य निर्वाचन अधिकृत एवं जिल्ला न्यायाधीश विदुर काफ्लेले जानकारी दिए। आदर्श गाउँपालिकाको वडा नम्बर २ मा १ हजार ४३ पुरुष र १ हजार ४ सय १६ महिला गरि जम्मा २ हजार ४ सय ५९ मतदाताले मतदान गर्नेछन्। कालिभैरव मावि, नमादेव मावि र शारदा माविलाई मतदान केन्द्र तोकिएको छ। ०७४ मा भएको स्थानीय तहको चुनावमा तत्कालीन नेकपा एमालेबाट निर्वाचित वडा अध्यक्ष प्रेमबहादुर बोहराको सडक दुर्घटनामा ०७५ जेठ १४ गते निधन भएपछि उपचुनाव हुन लागेको हो। बाजुरामा ३ जनाको उम्मेदवारी बाजुराको त्रिवेणी नगरपालिका वडा नम्बर १ को अध्यक्षका लागि ३ जनाले उम्मेदवारी दिएका छन्। नेकपाका मनराजे बुढा, कांग्रेसका खगेन्द्र चँदारा र राप्रपाका मिनबहादुर डोलीले मनोनयन दर्ता गराएको मुख्य निर्वाचन अधिकृत माधवप्रसाद घिमिरेले जानकारी दिए।"
काठमाडौंढाका सञ्जाल अपरिहार्य,"काठमाडौं : बंगलादेशका राष्ट्रपति मोहम्मद अब्दुल हमिदले सार्क क्षेत्रको विकासका लागि काठमाडौं र ढाकाबीच सम्पर्क सञ्जाल (सडक, रेल, हवाई, जल) अपरिहार्य रहेको बताएका छन्। सार्क र बिम्स्टेक मुख्यालय रहेका यी दुई राजधानीबीच सडक, हवाई, रेल र जलमार्गमा सहकार्य भएमा समृद्धिको उचाइमा पुग्न सकिने उनको भनाइ छ। यसका लागि दुवै मुलुकले आआफ्नो स्तरबाट पहल गर्नुपर्ने धारणा राष्ट्रपति हमिदले नेपाली उच्चस्तरीय नेताहरूसँग व्यक्त गरेका हुन्। दक्षिण एसियाली क्षेत्रीय सहयोग संगठन (सार्क) सचिवालय काठमाडौं र बहुपक्षीय आर्थिक तथा प्राविधिक सहकार्यका लागि बंगालको खाडी आसपासका मुलुकको प्रयास (बिम्स्टेक) सचिवालय ढाकामा छ। हमिदले राष्ट्रपति विद्यादेवी भण्डारी, प्रधानमन्त्री केपी ओली, प्रमुख प्रतिपक्षी कांग्रेस सभापति शेरबहादुर देउवा, नेकपा अध्यक्ष पुष्पकमल दाहाललगायत नेताहरूसँग भेटवार्ता गरेका छन्। नेताहरूको भेटमा उनले सार्क र बिमस्टेक फरक उद्देश्यका लागि स्थापना भएका भिन्नभिन्न संगठन भए पनि विकास र समृद्धिका लागि सहकार्य गर्ने साझा मञ्च रहेको बताएका थिए। दुई संगठनको सहकार्य र त्यसभित्रका उपक्षेत्रीय सहकार्यले हामी साझा विकास अघि बढाउन सक्छौं, राष्ट्रपति हमिदलाई उद्धृत गर्दै भेटवार्तामा सहभागी एक नेताले भने। नेपालको ऊर्जा क्षेत्र र पर्यटन समृद्धिको आधार भएकाले यसमा सहकार्य गर्नुपर्ने हमिदले बताए। नेपाल र बंगलादेशको बीचमा करिब ४० किलोमिटर भूभाग भारत छ। त्यसैले सडक, रेल, हवाई तथा जलमार्गबाट जोडिन भारतीय साथ र सहयोग मुख्य रहनेछ। त्यसका लागि भारतसँग छलफल गर्न दुवै देशका नेता सहमत भएका छन्। नेपालमा जलमार्गको विकास गर्न कोसी र गण्डकीलाई भारतको गंगा नदीमार्फत बंगलादेशका जमुना र पद्मा नदीसँग जोड्न सकिने धारणा दुवै देशका अधिकारीहरूको थियो। सिंहाबादरोहनपुर रेलमार्ग तथा सइदपुरविराटनगरभद्रपुर हवाई सञ्जाल बनाउने विषयमा पनि छलफल भएको छ। बंगलादेश र नेपाल आकर्षक पर्यटकीय गन्तव्य भएकाले दुवै मुलुकले संयुक्त प्याकेजमा काम गर्ने विषयमा परामर्श भएको परराष्ट्र मन्त्रालयले जनाएको छ। सबै भेटमा उनले दुई मुलुकबीचको पारस्परिक सम्बन्ध र सहकार्यमा जोड दिएका थिए। प्रधानमन्त्री ओलीसँगको भेटमा उनले नेपालमा ऊर्जा क्षेत्रमा बंगलादेशले सहकार्य गर्न खोजेको बताएका थिए। दुवै मुलुकले भारतसँग छलफल गरेर छुट्टै प्रसारण लाइनको व्यवस्थाका लागि पहल गर्ने सहमति भएको छ। बंगलादेशका राष्ट्रपति मोहम्मद अब्दुल हमिदसँग बुधबार होटल मेरियटमा शिष्टाचार भेटवार्ता गर्दै प्रधानमन्त्री केपी शर्मा ओली । तस्बिर : रासस भेटवार्तामा प्रधानमन्त्री ओलीसहित परराष्ट्रमन्त्री प्रदीप ज्ञवाली, अर्थमन्त्री युवराज खतिवडा, उद्योग वाणिज्य तथा आपूर्तिमन्त्री मातृका यादव थिए। राष्ट्रपति हमिदसँग प्रमुख प्रतिपक्षी दल कांग्रेसका सभापति देउवा र नेकपा अध्यक्ष पुष्पकमल दाहालले छुट्टाछुट्टै भेटवार्ता गरेका थिए। सभापति देउवासँग दुईपक्षीय व्यापार, सम्पर्क सञ्जाल विस्तार, जलविद्युत् आयोजना निर्माण र लगानीका विषयमा छलफल भएको कांग्रेस नेता डा नारायण खड्काले बताए। गरिबको मुलुक भनेर चिनिने बंगलादेशका तर्फबाट नेपालमा लगानी गर्ने विषयमा पनि छलफल गरेको थियो। बंगलादेशको स्वतन्त्रता क्रान्तिमा नेपालको सहयोग रहेकोमा राष्ट्रपति हमिदले खुसी व्यक्त गरे। देउवासँगको भेटमा उनले क्रान्तिमा योगदान पुर्याउने १३ नेपालीलाई सम्मान गरिएको जानकारी दिएका थिए। हमिदले नेकपाका अध्यक्ष दाहालको राजनीतिक व्यक्तित्वको प्रशंसा गरेका छिन्। नेपालको राजनीति परिवर्तन र शान्ति प्रक्रियामा अध्यक्ष दाहालको भूमिका प्रशंसनीय रहेको उनको भनाइ थियो। नेपाल र बंगलादेश विकास तथा राजनीतिक स्थिरतामा अगाडि बढिरहेको भन्दै राष्ट्रपति हमिदले चुनौती सामना गर्न साझा रूपमा अघि बढ्नुपर्ने बताएका थिए। राष्ट्रपति हमिदसँग उपराष्ट्रपति नन्दबहादुर पुन र राष्ट्रियसभा अध्यक्ष गणेश तिमल्सिनाले पनि भेटेका छन्। सबै छलफलमा सम्पर्क सञ्जाल विस्तार, ऊर्जा सहयोग, बन्दरगाह उपयोग, पूर्वाधार निर्माण, पर्यटन विकास, व्यापार प्रवद्र्धनलगायत आपसी चासोका विषयमा छलफल भएका थिए। फूलबारी नाका र बन्द भएको बस सेवा सञ्चालनका विषयमा पनि छलफल भएको थियो। बंगलादेश स्वतन्त्रतादेखि नै सक्रिय राजनीतिमा रहेका हमिद राष्ट्रपति हुनुअघि सभामुख थिए। आलंकारिक राष्ट्रपतिको जिम्मेवारीमा रहे पनि उनी सम्मानित राजनीतिज्ञ हुनाले उनको धारणा त्यहाँ स्विकार्य हुन्छ। बंगलादेशलाई स्वतन्त्र राष्ट्रको मान्यता दिने नेपाल सातौं राष्ट्र हो। राष्ट्रपति भण्डारीद्वारा रात्रिभोज आयोजना राष्ट्रपति भण्डारीसँग भेटवार्ता गर्न बंगलादेशका राष्ट्रपति हमिद शीतल निवास पुगेका थिए। उनको सम्मानमा राष्ट्रपति भण्डारीले रात्रिभोज दिएकी थिइन्। हमिद राष्ट्रपति भण्डारीको औपचारिक मैत्रीपूर्ण निमन्त्रणामा ५२ सदस्यीय टोलीको नेतृत्व गर्दै मंगलबार काठमाडौं आएका हुन्। उनी बुधबार दिनभर राजनीतिक भेटघाटमा व्यस्त बने। राष्ट्रपति हमिद बिहीबार पोखरा जाने कार्यक्रम छ। भेट फलदायी : ओली प्रधानमन्त्री ओलीले बंगलादेशका राष्ट्रपति हमिदसँगको भेट फलदायी भएको बतएका छन्। बंगलादेशका राष्ट्रपति हमिदसँगको भेट फलदायी भयो। नेपाल सरकार, नेपाली जनता, आफ्नो तर्फबाट राष्ट्रपति हमिद, उनकी पत्नी र प्रतिनिधिहरूलाई हार्दिक स्वागत गर्दछु। उहाँहरूको नेपाल बसाइ सुखद बनोस्, प्रधानमन्त्री ओलीले ट्विटमा लेखेका छन्।"
दिल्लीमा अत्यधिक वायु प्रदूषण,"सिन्ह्वा नयाँदिल्ली : भारतको राजधानी नयाँदिल्लीमा वायु प्रदूषणको मात्रा झनै बढेको स्वास्थ्य अधिकारीले जनाएका छन्। बुधबार बिहान नयाँदिल्लीको आकाशको वायुमा अहिलेसम्मकै सबैभन्दा बढी प्रदूषित कण भेटिन पुगेको उनीहरूको भनाइ रहेको छ। बुधबार यहाँको वायु प्रदूषणको मात्रा अघिल्ला दिनहरूका तुलनामा बढेको र हावाको प्रदूषण मापन गर्ने मापदण्ड एयर क्वालिटी इन्डेक्स, एक्युआई बढेर ५०० पुगेको छ। यो अहिलेसम्मकै सबैभन्दा बढी प्रदूषण हो। एक्युआई ५०० पुग्नु भनेको हावामा प्रदूषित वस्तुको मात्रा अति खराब रूपमा रहनु हो। हरियाणा राज्यको नजिक रहेको गुरुग्राम भन्ने नगर र उत्तर प्रदेश राज्यको छिमेकी नगर नोयडाको वायुमा रहेको प्रदूषणको मात्रा यति धेरै पुगेको बताइएको छ। बुधबार बिहान यी दुई नगरमा लिइएको मापनमा यस्तो अवस्था रहेको स्वास्थ्य तथा वातावरण क्षेत्रका अधिकारीले जनाएका छन्। उक्त मापनअनुसार ० देखि ५० सम्म एक्युआईलाई राम्रो मानिन्छ भने ५० देखि १०० लाई सन्तोषजनक मानिन्छ। त्यसैगरी १०० देखि २०० सम्मलाई मध्यम र २०० देखि ३०० एक्युआईलाई कमजोर मानिन्छ। त्यसैगरी ३०० देखि ४०० सम्म एक्युआईलाई अति कमजोर र ४०० देखि ५०० एक्युआईलाई कडा अर्थात् एकदमै खराब मानिन्छ। अनि ५०० भन्दा बढी एक्युआई भयो भने त्यसलाई संकटकालीन अवस्थाका रूपमा लिनुपर्ने हुन्छ। यस्तो अवस्थामा कुनै पनि देशको सरकारले ती क्षेत्रमा संकटकालीन अवस्था घोषणा गर्नुपर्ने हुन्छ। वायु प्रदूषणको यस्तो अवस्थाका कारण यहाँको जनजीवन थप अप्ठेरोमा पर्न थालेका समाचार आइरहेका छन्। नयाँदिल्ली र यहाँको वरपरको बस्तीमा समेत समस्या देखिन थालेको छ। विगतका केही सातादेखि नै यहाँ सडक र वरपरको क्षेत्रका निर्माण कार्य ठप्प छन् भने दैनिक आवश्यकताका वस्तु परिपुर्तिमा समेत अप्ठेरो परेको छ। नयाँ दिल्लीमा अघिल्ला वर्षहरूजस्तै योपटक पनि चिसो मौसमको शुरुमै दिल्लीको आकाशको मौसममा खराबी देखिन थालेको हो। यहाँकोे वायु प्रदूषित भएकाले उत्पन्न स्वास्थ्य समस्यालाई मद्देनजर गर्दै केही दिनका लागि विद्यालय पनि बन्द गरिएको थियो। यसका कारण बालबालिकालाई बढी असर पर्ने बताइएको छ। उनीहरूमा फोक्सोमा असर पार्ने भन्दै विद्यालय बन्द गरिएको हो। त्यसैगरी सबै नागरिकलाई पनि श्वासप्रश्वासका साथै मुटुमा पनि समस्या उत्पन्न हुन सक्ने भन्दै गम्भीर स्वास्थ्य खतरा देखिएको बताइएको छ। यस मौसममा नयाँदिल्लीको आकाशमा सवारीसाधनको धुवाँ र धुलो, औद्योगिक उत्पादनका कारण उत्पन्न प्रदूषण, कृषिजन्य उद्योगबाट निस्किएको प्रदूषित मात्राका कारण यहाँको वायु प्रदूषित हुने गरेको छ। नयाँदिल्लीका मुख्यमन्त्री अरबिन्द केजरीवालले यस प्रदूषणका कारण परिस्थिति अत्यन्तै खतरनाक भएको भन्दै वायु प्रदूषण हटाउन आवश्यक पहल गरिएको जानकारी दिएका छन्। दिल्लीको हावामा प्रदूषित हावाका कणको स्तर विश्व स्वास्थ्य संगठनले बनाएको मानकभन्दा २० गुणासम्म बढी भेटिएको स्वास्थ्य अधिकारीले जनाएका छन्। विश्व स्वास्थ्य संगठनले बनाएको मानकभन्दा नयाँदिल्लीको आकाशमा बढी मात्रामा वायु प्रदूषण हुन लागेको धेरै वर्ष भएको यहाँका अधिकारीले जानकारी दिएका छन्। यहाँका मौसमविद्हरूले पनि प्रदूषण अत्यन्त बढेका कारण त्यहाँको जनजीवन निकै कष्टकर बन्दै गएको बताएका छन्। नयाँदिल्लीको जनसंख्या ४ करोड ५० लाख रहेको छ। नयाँदिल्लीको प्रदूषण नियन्त्रण गर्न यहाँको सरकारलाई निकै सकस परिरहेको छ। नयाँदिल्ली सरकारले नयाँ दिल्लीमा केही दिनदेखि यातायातका साधनमा जोरबिजोर प्रणाली लागू गरेको छ। सवारीसाधनबाट हुने प्रदूषणको मात्रा रोक्न यस्तो नियम बनाएको भए पनि यो प्रभावकारी हुन सकेको छैन। यातायातका साधनबाट निस्किने धुवाँ र अत्यधिक यातायातको चाप र आवागमनका कारण उडेको धुलोका कारण दिल्लीमा वायु प्रदूषण भएको भन्दै राज्य सरकारको यो निर्णय आएको हो। प्रदूषणले तेहरानका विद्यालय बन्द इरान सरकारले राजधानी तेहरानका विद्यालय बन्द गर्न बुधबार निर्देशन दिएको छ। वायु प्रदूषणको अवस्था उच्च भएपछि त्यसले असर पार्ने भएकाले विद्यालय बन्द गर्न निर्देशन दिइएको अधिकारीले जनाएका छन्। गभर्नर अनौशिराभन मोहसेनी बान्डपीले पूर्वविद्यालय (किन्नर गार्डन), पूर्वप्राथमिक र प्राथमिक विद्यालय बन्द गर्न निर्देशन दिइएको बताए। उनका अनुसार राजधानी तेहरानसँगै घार्चक, पिश्भा र वारामिनलगायतका शहरका विद्यालय पनि बन्द भएका छन्। तेहरानको वायुको गुणस्तर मापन सूचकांक संवेदनशील समूहका लागि खतरा अवस्थामा पुगेको पाइएको छ, अर्का एक अधिकारीले भने। बालबालिका, गर्भवती महिला, वृद्धवृद्धा र रोगी मानिसलाई यस्तो प्रदूषणले बढी असर गर्ने भएकाले सकेसम्म घर बाहिर कम मात्रै निस्कन विज्ञले सुझाव दिएका छन्। प्रदूषणका कारण उत्पन्न बाक्लो हुस्सुले तेहरानलाई मंगलबार ढाकेपछि बुधबार बिहानैदेखि निकै काम मात्र विद्यालय बस सञ्चालन भएका थिए। इरानमा प्रदूषणकै कारण उत्पन्न अनेक समस्या र रोग लागेर हरेक वर्ष ३० हजार इरानी नागरिकको मृत्यु हुनेगरेको स्वास्थ्य अधिकारीले जनाएका छन्। हरेक वर्षको हिउँदयाममा तेहरानमा प्रदूषणका कारण उत्पन्न हुने असर बढी देखिने गरेको छ।"
"संवैधानिक आयोगमा ४० पद रिक्त, नियुक्ति उपचुनावपछि","काठमाडौं : संवैधानिक आयोगमा रिक्त पदाधिकारी नियुक्ति उपनिर्वाचनपछि हुने भएको छ। सत्तासीन नेकपा र प्रमुख विपक्षी कांग्रेस नेताबीच बुधबार भएको अनौपचारिक कुराकानीमा उपनिर्वाचनपछि मात्र संवैधानिक परिषद्को बैठक गरेर आयोगका पदाधिकारी नियुक्ति प्रक्रिया अघि बढाउने सहमति बनेको हो। संविधानले १३ वटा संवैधानिक आयोगको व्यवस्था गरेको छ। संवैधानिक मान्यता पाएका महिला, दलित, आदिवासी जनजाति र समावेशी आयोगमा एक जना पनि पदाधिकारी छैनन्। अन्य आयोगमा अधिकांश पदाधिकारी रिक्त छन्। अख्तियार दुरुपयोग अनुसन्धान आयोगमा दुई आयुक्त पद रिक्त छ। दीप बस्न्यातको कार्यकाल समाप्त भई आयुक्त नवीन घिमिरे प्रमुख आयुक्त भएका थिए। अर्का आयुक्त राजनारायण पाठक घुसकाण्डमा परेपछि राजीनामा दिएका थिए। निर्वाचन आयोगमा आयुक्तहरू इला शर्मा र सुधीर शाहको कार्यकाल सकिएपछि नियुक्ति भएको छैन। यस्तै प्राकृतिक वित्त आयोगमा बालानन्द पौडेल अध्यक्ष नियुक्त भए पनि अन्य चार सदस्य पद रिक्त छ। मधेसी, थारू र मुस्लिम आयोगमा अध्यक्ष नियुक्त भएका छन्। तर तीनै आयोगमा चारचार जना सदस्य रिक्त छन्। समावेशी आयोग अध्यक्ष शान्तराज सुवेदीले राजीनामा दिएपछि पदाधिकारीविहीन छ। संविधानले संवैधानिक मान्यता दिएका महिला, दलित र आदिवासी जनजाति आयोगमा अध्यक्ष नियुक्त हुन सकेको छैन। यी आयोगमा अध्यक्षसहित अन्य चारचार जना सदस्य रहने संवैधानिक व्यवस्था छ। यी सबै गरेर संवैधानिक आयोगमा हाल ४० पद रिक्त छन्। आयोग पदाधिकारीको नियुक्तिबारे छलफल गर्न प्रधानमन्त्री केपी ओलीले बुधबार परिषद् बैठक बोलाएका थिए। बैठकमा भाग लिन प्रधानन्यायाधीश चोलेन्द्रशमशेर राणा, राष्ट्रियसभा अध्यक्ष गणेश तिमिल्सेना र उपसभामुख शिवमाया तुम्बाहाम्फे बालुवाटार पुगेका थिए। नेपाल भ्रमणमा रहेका बंगलादेशका राष्ट्रपतिसँग नेताहरुको भेटघाटको समय जुधेको र उपनिर्वाचन प्रक्रिया पनि सुरु भइसकेको भन्दै परिषद् बैठक बस्दैनबसी स्थगित भएको थियो। त्यस क्रममा प्रधानमन्त्री ओली, अर्का अध्यक्ष पुष्पकमल दाहाल र विपक्षी दलका नेता शेरबहादुर देउवाबीच अनौपचारिक छलफल भएको स्रोतले बतायो। विपक्षी नेता देउवाले सहमतिका आधारमा आयोग पदाधिकारी नियुक्त हुनुपर्ने माग गर्दै आएका छन्। यसअघि अध्यक्ष मधेसी, थारू, मुस्लिम, समावेशी र प्राकृतिक आयोगका अध्यक्षमा सरकारले एकतर्फी सिफारिस गरेको भन्दै विपक्षी कांग्रेसले संसदीय सुनुवाइ समिति बहिष्कार गरेको थियो। संवैधानिक परिषद्ले सिफारिस गरेका पदाधिकारीको संसदीय सुनुवाइपछि मात्र नियुक्ति हुने संवैधानिक व्यवस्था छ। यस्तै सत्य निरूपण र बेपत्ता आयोगमा पनि पदाधिकारी नियुक्त हुन सकेका छैनन्। दुवै आयोगमा पदाधिकारी नियुक्तिका लागि सिफारिस समिति गठन भए पनि राजनीतिक सहमति जुट्न नसकेका कारण पदाधिकारी नियुक्तिको प्रक्रिया अघि बढ्न सकेको छैन। सत्तासीन नेकपा र विपक्षी कांग्रेस नेताहरू दुवै आयोगमा पदाधिकारी नियुक्तिबारे दर्जनौंपटक छलफल भइसकेका छन्।"
सपना नेदेख्ने सफल उद्यमी बन्दैन,"दीपक पाण्डे पेसाले चार्टर्ड एकाउन्टेन्ट (सीए) हुन्। तर उनको परिचय यत्तिमै सीमित छैन। उनको स्वामित्वमा सीए तयारी कक्षा, स्कुल र कलेज सञ्चालनमा छन्। त्यसबाहेक होटलसहित आधा दर्जन कम्पनीमा उनको लगानी छ। सकारात्मक सोच र दृढ ईच्छाशक्ति भएका व्यक्ति कहिल्यै असफल नहुने ३६ वर्षीय पाण्डेको दाबी छ। उनै पाण्डेसँग अन्नपूर्ण पोस्ट्ले गरेको कुराकानी। तपाइँको स्वामित्वमा कुन कुन कम्पनी सञ्चालनमा छन् ? आफू सीए भएको नाताले सीएकै पढाइ सञ्चालन गर्ने उद्देश्यले पहिलोपटक एकेडेमी अफ कमर्स (एओसी) को स्थापना गरेँ। म अहिले यसको अध्यक्ष छु। स्थापनापछि यो संस्था करिब १० लाख परीक्षार्थीलाई उछिन्दै एओसीका विद्यार्थी सीपीआई र आईपीसीसीमा दुई पटक अल इन्डिया र्याङ्कमा दुई पटक प्रथम भइसकेको छ। नेपालमा सीए पढाई हुने कुनै पनि संस्था अहिलेसम्म यो अवस्थामा आउन सकेको छैन। त्यस्तै म ब्रिज वाटर एजुकेसन फाउन्डेसनमा पनि अध्यक्ष छु। यसअन्तर्गत प्रि स्कुलदेखि विश्वविद्यालय तहसम्मको पढाइ हुन्छ। बीबीएसमा मात्र एक हजार हाराहारी विद्यार्थी छन्। अन्य तहमा पनि विद्यार्थी आकर्षण उत्तिकै छ। बूढानीलकण्ठमा बूढानीलकण्ठ हेरिटेज नाम राखेर पाँचतारे होटल पनि बनाइरहेका छौं। त्यसमा म निर्देशक छु। मेरै अध्यक्षतामा केसीएल अस्टिएट क्यापिटल, सीए प्राक्टिस गर्ने संस्था फिनिसको अध्यक्ष छु। मुलुकभरका दुई हजारभन्दा बढी सीए सदस्य रहेको संस्था एसोसियसन अफ चार्टर्ड एकाउन्टेन्ट्स अफ नेपाल (एक्यान) को पनि अध्यक्ष छु। यति सानो उमेरमा आधा दर्जन कम्पनीको नेतृत्व गरिरहनुभएको छ, कसरी सम्भव भयो ? म सामूदायिक परिवारबाट एसएलसी उत्तीर्ण गरेको विद्यार्थी हुँ। दुःखसुःख गरेर सीए पढ्न भारत गएँ। सीए उत्तीर्ण भएपछि मलाई एक डेढ लाख रुपैयाँको जागिर खान कुनै समस्या थिएन। तर जागिरभन्दा मलाई केही गर्नुपर्छ भन्ने भावना आयो र एओसी खोलेँ। यो संस्थामा मिहिनेत अनुसारको प्रतिफल आएपछि उद्यमशीलता गर्नुपर्छ भन्ने भावना अझ प्रगाढ हुन थाल्यो। विस्तारै अन्य क्षेत्रमा पनि हात हालँे। सबैमा सफल भएँ। पछिल्लो प्रोजेक्टको रूपमा पाँचतारे होटल खोल्दै छु, यसमा पनि सफल भइन्छ भन्नेमा ढुक्क छौं। जुन व्यवसायमा हात हाल्नुभएको छ, सबैमा सफल हुनुभएको छ। उद्यमशीलता गर्दा सफलताको सुत्र के रहेछ ? मेरो संघर्षको कथा रगत र श्वास प्रश्वाससँग जोडिएको छ। सीए उत्तीर्ण भएपछि मैले सुरुमा कलेज पढाउँथे। मैले सोंचे, जुन विषयम दक्षता छ त्यही विषयमा उद्यम गर्नुपर्छ। सोही अनुसार काम गर्दै गएँ। सुरुमा स्थापना गरिएको संस्थालाई उत्कृष्ट बनाउनु मेरो लक्ष्य थियो। सफल भएँ। त्यत्तिमै मेरो भोक हराइसकेको थिएन। विस्तारै अन्य संस्थामा हात हालेँ। सफल भएँ। अब प्रसंग आउँछ, सफल हुने कसरी ? म सधैं विश्वका सफल व्यवसायीको कथा पढ्छु। उनीहरूको व्यवसाय गर्ने कलाबारे अध्ययन गर्छु। त्यसलाई आत्मसात गरेर अघि बढ्छु। विश्वका बेस्ट प्राक्टिसलाई आत्मसात गर्ने कोसिस गर्छु। त्यो भन्दा महत्त्वपूर्ण कुरा म सपना देख्छु। सपनालाई विपनामा परिणत नगराउँदासम्म निरन्तर डटिरहन्छु। उद्यशीलता गर्न चाहने युवालाई के सुझाव दिन चाहनु हुन्छ ? अहिले युवा जमातको टेन्ड हेर्ने हो भने अधिकांशमा मुलुकप्रति, सरकारप्रति र राजनीतिक दलप्रति नकारात्मक सोंचाइ मात्र उब्जिएको देख्छु म। उनीहरूमा यो काम भएन, राज्यले केही गरेन, खत्तम भयो, बर्बाद भयो भन्ने भावना बढी देखिन्छ। तर, ती काम कसरी गर्न सकिन्छ भन्ने विषयमा कुनै ज्ञान छैन। हरेक नागरिकले मभित्र के क्षमता छ, म के गर्न सक्छु भन्नेतर्फ सोच्न सक्नुपर्छ। यसले सकारात्मक ऊर्जा दिन्छ। उद्यमशीलतातर्फ डोर्याउँछ पनि। यसबाहेक आफूभित्र जे काम गर्ने इच्छा छ, त्यसैमा मात्र हात हाल्नुस्, तर हात हालिसकेपछि सफल नहुन्जेलसम्म मिहिनेत गर्न नछोड्नुस्। यति गर्न सकियो भने सपनामा देखेको सफलता सहजै विपनामा परिणत हुन्छ। तपाइँ एक्यानका उपाध्यक्ष पनि हुनुहुन्छ। मुलुक संघीय संरचनामा गएसँगै सीएको भूमिकालाई प्रभावकारी बनाउन के पहल गरिरहनु भएको छ ? अहिले पनि राज्यले सीएलाई हिसाबकिताब व्यवस्थापन गर्ने व्यक्तिको रूपमा मात्र बुझेको छ। तर, हाम्रो भूमिका त्यत्तिमै सीमित छैन। हरेक निकायमा पारदर्शिता कायम राख्न, अनियमितता रोक्न, कर उठाउन तथा सुशासन कायम गराउन पनि सीएको भूमिका महत्त्वपूर्ण छ। मुलुक संघीय संरचनामा गएसँगै अब सीएको पहुँच स्थानीय तहसम्म पुर्याउनुपर्छ। सीएप्रतिको परम्परागत बुझाइ त्याग्न सक्नुपर्छ। एक्यानको तर्फबाट हामीले पहल गरिरहेका छौं। भविष्यका योजना के छन् ? व्यवसायको हिसाबले भन्ने हो भने अहिले सञ्चालनमा रहेका संस्थालाई विस्तार गर्ने योजना छु। बजारको माग अनुसार कलेजमा नयाँ विषय थप्ने योजनामा छौं। त्यसबाहेक एक्यानमा उपाध्यक्षको रूपमा क्रियाशील रहेकाले एक पटक यसको नेतृत्वमा पुग्ने र मुलुकभरका सीएलाई एकीकृत गरेर उनीहरूकै हितका लागि केही नयाँ गर्ने योजना छ।"
बैंकमा लगानीयोग्य पुँजी अभाव,"काठमाडौं : २८ वाणिज्य बैंकले दैनिक औसत १ अर्ब २६ करोडभन्दा बढी कर्जा लगानी गर्दै आएका छन्। चालु आर्थिक वर्षको साढे ३ महिनामा वाणिज्य बैंकहरूको कर्जानिक्षेप अनुपताबारे नेपाल बैंकर्स संघले सार्वजनिक गरेको तथ्यांकले यस्तो देखाएको हो। तर, यहीबीच बैंकले दैनिक ८० करोड रुपैयाँ मात्रै निक्षेप प्राप्त गर्न सकेका छन्। बैंक तथा वित्तीय संस्थाको नियमन गर्न राष्ट्र बैंकले जारी गरेको एकीकृत परिपत्रले एक सय रुपैयाँ निक्षेप जम्मा गर्दा ८० रुपैयाँ मात्रै कर्जा लगानी गर्न पाउने व्यवस्था गरेको छ। बैंकमा निक्षेप बढ्न नसकेका कारण यस्तो अवस्था आएको बैंकर बताउँछन्। खाद्यान्न, गाडी, निर्माण सामग्रीदेखि उपभोग्य वस्तु आयातमा धेरै पैसा मुलुकबाट बाहिरिएको छ, नेपाल इन्भेस्टमेन्ट बैंकका प्रमुख कार्यकारी अधिकृत ज्योतिप्रकाश पाण्डे भन्छन्। उनले परियोजनामा क्रमागत रकम जारी गर्ने गरी बैंकले कर्जा प्रतिबद्धता जनाउँदै आएकाले कर्जाको विस्तार बढी भएको बताए। बैंकमा पैसा अभाव चर्किंदै गएपछि अधिकांश बैंकले थप कर्जा प्रवाह गर्न नसक्ने अवस्था सिर्जना हुन थालेको छ। एनसेल, कर्मचारी सञ्चयकोष, ठूला परियोजनाका निक्षेप राख्ने बैंकबाहेक अधिकांशको कर्जा निक्षेप अनुपात उपल्लो सीमा नजिक पुगेको छ। यस्तो अवस्थामा ठूलो आकारमा निक्षेप फिर्ता भए केही बैंकलाई पैसा अभावको ठूलै संकट पर्नसक्ने बैंकर बताउँछन्। पैसा अभाव चर्किएपछि बैंकले नयाँ कर्जा परिचालनमा सजगता अपनाउन थालेको बैंकरको भनाइ छ। यद्यपि, बैंकबीच हुने अन्तरबैंक कारोबारको ब्याजदरमा भने पुँजी अभावको छायाँ परेको छैन। यस्तो ब्याजदर ५ प्रतिशतसम्म पुग्नसक्ने भए पनि अझै २ प्रतिशतभन्दा तलै छ।"
भारतचीनको लिपुलेकमा आँखा,"काठमाडौं : भारत र चीनबीच ६६ वर्षपहिल्यै नेपाली भूभाग लिपुलेकलाई ट्रेड लिंक (व्यापारिक नाका) बनाउने सम्झौता भएको तथ्य बाहिर आएको छ। सरकारले गुपचुप राखेको सीमा विवादसम्बन्धी अध्ययन प्रतिवेदनमा सन् १९५४ मा भारत र चीनबीच दुईपक्षीय सम्झौता भएको उल्लेख छ। सूर्यनाथ उपाध्याय संयोजकत्वमा गठित सीमा विवादसम्बन्धी अध्ययन प्रतिवेदन सरकारले सार्वजनिक गरेको छैन। सीमाविद् एवं अध्ययन टोलीका सदस्य पुण्यप्रसाद ओलीले नेपाल र चीनबीच दुईपक्षीय सीमा सम्झौता नहुँदै भारत र चीनले नेपाली भूभागलाई व्यापारिक नाका बनाउने सम्झौता गरेको बताए। सन् १९९९ मा भारतीय विदेशमन्त्री जसवन्त सिंहको चीन भ्रमणका बेला लिपुलेकलाई व्यापारिक नाका विस्तार गर्ने सहमति भएको थियो। सन् २००५ अप्रिल ११ मा भारतचीनबीच नेपालको लिपुलेक भन्ज्याङलाई सीमा मिलन विन्दु मान्ने सहमति भएको थियो। यस्तै सन् २०१५ मे १५ मा भारतीय प्रधानमन्त्री नरेन्द्र मोदीको चीन भ्रमणका बेला भारत र चीनबीच च्याङ्लालिपुलेक नाकाबाट सीमा व्यापार अघि बढाउने सहमति भएको थियो। सुगौली सन्धिअनुसार लिपुलेक नेपाली भूमि भए पनि भारत र चीनले अनुमतिबिना आफूखुसी सहमति गरेको सीमासम्बन्धी अध्येता रतन भण्डारी बताउँछन्। नापी विभागका पूर्वमहानिर्देशकसमेत रहेका सीमाविद् ओलीका अनुसार २०१८ असोज १९ (सन् १९६०) मा नेपालचीन सीमा सम्झौता भएको थियो। सम्झौतामा नेपाल र चीनबीचको पश्चिमी सीमा महाकाली र तिंकर नदीको पानीढलोबाट सुरु भएको उल्लेख छ। सुगौली सन्धिमा नेपालका श्री ५ महाराजधिराज मौसुफ स्वयंका लागि, मौसुफका उत्तराधिकारीहरू वा वारिसहरूका लागि काली नदीको पश्चिममा पर्ने देशहरूसितका सम्बन्ध र सम्पूर्ण दाबीहरू परित्याग गरिबक्सन्छ र ती देशहरू वा तिनका बासिन्दाहरूसित कहिल्यै कुनै चासो मौसुफबाट राखिबक्सने छैन भन्ने उल्लेख छ। सन् १९६०१९६२ मा नेपालचीनबीच सात स्थानमा सीमांकन भएको थियो। यस्तै सन् १९७८ मा नेपालचीनको एक हजार ४१४ किलोमिटर दुरीको सीमांकन भएको थियो। सीमाविद् ओलीले चीनले भारत र चीनबीचको लिपुलेक ट्रेड लिंक सम्झौताबारे पटकपटक नेपालसँग सोधे पनि यताबाट चासो नदिएको बताए। चीनले समाधान गर्न खोजेको हो। चीनले हामीलाई त्यस विषयमा सोधिरहेको हुन्थ्यो, उनले भने, तर हाम्रो पक्षले ध्यान नदिएकाले पुनः अर्को सम्झौता भएको हो। चीन र नेपालबीच सीमा सम्झौतालगत्तै सन् १९६२ मा भारतचीन युद्ध भएपछि लिपुलेक रोकिँदै आएको थियो। २०७२ जेठ १ मा भारत र चीनले त्यही नेपाली भूभाग लिपुलेकलाई ट्रेड लिंक बनाउने गरी पुनः सम्झौता गरे। सीमाविद् ओलीले लिपुलेकलाई व्यापारिक नाका बनाउने सन् २०१५ को सम्झौता पहिलो नभएको बताए। भारतले लिम्पियाधुरा क्षेत्रको ३३५ र कालापानी क्षेत्रको ६० वर्गकिलोमिटर जग्गा अतिक्रमण गरेकै थियो। ६६ वर्षअघि लिपुलेकलाई व्यापारिक नाका बनाउने सम्झौतापछि भारतको नेपाली भूभाग कब्जा गर्ने मनोबल बढेको देखिएको छ। भारतले सन् १८५६ पछि नक्सामार्फत लिम्पियाधुराकालापानी क्षेत्रमा सीमा अतिक्रमण गरेको भए पनि नेपाली भूभाग भने अतिक्रमण गरेको थिएन। कालापानी क्षेत्रमा सन् १९५२५४ देखि भारतीय प्रहरी आएर बसेको सीमाविद् ओलीको भनाइ छ। सन् १९६२ मा भारतचीन युद्धपछि भारतले कालापानी क्षेत्रमा इन्डोटिबटेन बोर्डर पुलिस फोर्स (आईटीबीपी) तैनाथ गरेको हो। लिपुलेकलाई व्यापारिक नाका बनाउने कार्य नियोजित भएको सीमासम्बन्धी जानकार बताउँछन्। पूर्वप्रशासक एवं सीमासम्बन्धी अध्येता डा द्वारिकानाथ ढुंगेलले लिपुलेक सामरिक क्षेत्र भएकाले चीन र भारत दुवैले आँखा लगाएको बताउँछन्। भारतबाट कैलाश मानसरोवर जाने सबैभन्दा छोटो र सजिलो नाका लिपुलेक हो। चीनको स्वशासित क्षेत्र तिब्बतबाट नयाँदिल्ली, कानपुर, बरेली नजिक छ। चीनतर्फ विगत १५ वर्षदेखि सीमांकन भएको छैन। नापी विभागका महानिर्देशक प्रकाश जोशीले सन् २००५०६ देखि चीनतर्फ सीमासम्बन्धी काम नभएको बताए।"
चीनमा सुरसुधा,"पइचिङ : नेपाली चिनियाँ दाजुभाइ, नेपाली चिनियाँ दिदीबहिनी भन्दै चिनियाँ तथा नेपाली कलाकारले पेकिङ यूनिभर्सिटीको हल गुञ्जायमान बनाएका छन्। पेकिङ यूनिभर्सिटीको सभाभवनमा बुधबार हिमाल वारपार : चीन नेपाल संस्कृति तथा कला आदानप्रदान साँझ आयोजना गरिएको छ। उक्त साँझमा सुरसुधा समूहको संगीतिक प्रस्तुतिमा उपस्थित चिनियाँ मन्त्रमुग्ध भएका थिए भने सुरसुधाको धुन र समूहकी गायिका सरस्वती खत्रीलाई रेशम फिरिरी गाउँदा उपस्थित सबै कलाकार तथा दर्शकले साथ दिएका थिए। सुरसुधाको साथीलाई स्वागत छ शीर्षकको धूनबाट आरम्भ कार्यक्रममा उक्त समूहकी गायिका खत्रीले मोलिह्वा बोलको चर्चित चिनियाँ गीत गाएकी थिइन्। त्यसैगरी कलाकार रुबी लामाले नेपाली नृत्य प्रस्तुत गरेकी थिइन्। साथै चिनियाँ कलाकारले चिनियाँताई ची खेलसँगै चिया उत्सव कार्यक्रम, पेकिङ ओप्राको संगीतसँगै गीत, धून तथा नृत्य प्रस्तुत गरेका थिए। चिनियाँ र नेपाली भाषामा नेपाली चिनियाँ दाजुभाइ, चोङनी रनमिन स स्योङती बोलको गीतमा चिनियाँ कलाकार, सुरसुधा, चिनियाँ बालबालिकाको समूहसँगै उपस्थित दर्शकले पनि उत्साहपूर्वक साथ दिएका थिए। कार्यक्रममा पर्यटन, संस्कृति तथा नागरिक उड्डयनमन्त्री योगेश भट्टराईको कार्यक्रम तथा आयोजकलाई पठाएको शुभकामना सन्देश पनि पर्दामा देखाइएको थियो। साथै कार्यक्रममा नेपाल पर्यटन बोर्डको नेपाल सम्बन्धित भिडियो पनि प्रदर्शन गरिएको थियो। यस वर्ष सन् २०१९ मा नेपाल र चीनका राष्ट्रप्रमुखबाट एकापसको देशको भ्रमण गरी दुई देशबीचको मित्रतालाई नयाँ उचाइमा पुर्याएको भन्दै चीन नेपालबीचको मित्रताको थप प्रवर्धन गर्न सांगीतिक सन्ध्या आयोजना गरिएको हो। आयोजक पइचिङ भ्यूइन्साइट कन्सल्टिङ सर्भिस कम्पनी लिमिटेडले चिनियाँ तथा विदेशी उत्कृष्ट परम्परागत संस्कृतिको आदानप्रदान तथा प्रसार गर्दै आएको छ। उक्त साँझलाई पेकिङ यूनिभर्सिटी, पइचिङस्थित नेपाली दूतावास, नेपाल ललित कला प्रतिष्ठान, चाइना हाइटेक इन्डस्ट्रियलाइजेशन, पइचिङ लाओस लिटररी एण्ड आर्ट फाउण्डेशनको साथ रहेको थियो। यसैबीच सुरसुधाको सम्मानमा पइचिङस्थित नेपाली दूतावासले मंगलबार रात्रिभोज आयोजना गरेको थियो। सुरसुधाले मौलिक तथा शास्त्रीय संगीत प्रस्तुत गरेको थियो। कूटनीतिक नियोग उपप्रमुख सुशीलकुमार लम्सालले सुरसुधाले जनताबीच सम्बन्ध पुर्याएको विचार राखे। पर्यटन वर्ष २०२० का साथै नेपाली संगीतको प्रवर्धन गर्न आगामी दिनमा सुरसुधालगायत अरू नेपाली सांगीतिक टोलीलाई निम्त्याएर चीनका विभिन्न शहरमा कार्यक्रमको आयोजना गर्ने तयारीमा रहेको लम्सालले बताए। सुरसुधाले चिनियाँ राष्ट्रपति सी चिनफिङको नेपालको राजकीय भ्रमण क्रममा आफ्नो संगीत प्रस्तुत गरेको थियो। सन् २०११ मा नेपाल सरकारले सुरसुधालाई पर्यटन सद्भावना दूतको सम्मान प्रदान गरेको थियो। सुरसुधाले अरू शहरमा पनि कार्यक्रम प्रस्तुत गर्ने आयोजकले जनाएको छ।"
