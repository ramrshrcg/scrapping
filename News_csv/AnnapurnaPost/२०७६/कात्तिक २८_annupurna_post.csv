शीर्षक,विवरण
टुँडिखेलबाट अतिक्रमण हटाऔं,"टुँडिखेलस्थित खुलामञ्चसँगैको जमिन अतिक्रमणमा परेको छ। अतिक्रमणमा महानगरपालिका र गुठी संस्थान संलग्न रहेको पाइएको छ। अतिक्रमित क्षेत्रमा बनेका संरचना हटाउन गुठी संस्थान असफल देखिएपछि अतिक्रमणमा महानगर र गुठीको मिलिभगत रहेको पुष्टि हुन्छ। टुँडिखेलका अधिकांश क्षेत्र अतिक्रमणमा परेका छन्। करिब पाँच किलोमिटर लामो र तीन सय मिटर चौडामा फैलिएको टुँडिखेल निकै साँघुरिएको छ। सँगैको दुईमाजु मन्दिरपरिसरमा व्यापारका लागि टहरा बनाइएको छ। यसले राजधानीको खुला देखिने त्यस क्षेत्रको अस्तित्व संकटमा परेको छ। टुँडिखेलसँग सांस्कृतिक आस्था पनि जोडिएको छ। नेवार समुदायले प्रत्येक वर्ष घोडाजात्रा (पाःचह्रे) मा गुरुमापामा खट साट्ने गर्छन्। कुनै समय यो क्षेत्र सांस्कृतिक र धार्मिक थलो रहे पनि पछि टुँडिखेलको रूपमा विकसित भएको हो। २०७२ सालको भूकम्पमा सर्वसाधारणको वास नै टुँडिखेललगायतका खाली ठाउँमा भएको थियो। विपत्तिका बेला मात्रै खाली ठाउँ खोज्ने हाम्रो प्रवृत्ति छ। अतिक्रमित क्षेत्रको संरक्षणका लागि अकुपाई टुँडिखेल भन्ने अभियानसमेत थालिएको छ। प्रत्येक शनिबार महानगरवासीले अकुपाई टुँडिखेलविरुद्ध प्रदर्शन गर्न थालेका छन्। यो पछिल्लो समयको सकारात्मक अभियान हो। यसले सरकारलाई झक्झकाउने र खबरदारी गर्छ। यो अभियान जनताका तर्फबाट भएको हो, तर टुुँडिखेललाई खाली राख्ने विषयमा सरकारको ध्यान जान सकेको छैन। सरकारले चासो नदिएकै कारण टुँडिखेललगायत खाली क्षेत्र अतिक्रमणमा भूमाफिया र दलाल सक्रिय छन्। कतै यसमा राजनीतिक दलको साइनो त जोडिएको छैन ? गुठी, मालपोत, नगरपालिकाका कर्मचारीसँग मिलेमतो गरेर भूमाफिया र दलालले जग्गा हड्पिरहेका छन्। खाली ठाउँ सकेसम्म व्यक्तिका नाममा दर्ता गराउने प्रक्रिया पछिल्लो समय तीव्र गतिमा भइरहेका छन्। दर्ता गराउन नसकेपछि विभिन्न हतकण्डा अपनाएर अस्थायी संरचना निर्माण गरी भाडामा लगाउने कामसमेत हुँदै आएको छ। यो अभियानमा महानगरपालिकादेखि सुरक्षा निकायसम्मको मिलेमतो भएको गुनासो सर्वसाधारणको छ। कतै सरकारका अंगहरू नै भूमाफिया तथा दलालको चंगुलमा परेका त होइनन् ? सरकारले सहरका ठाउँठाउँमा खुला क्षेत्र राख्नुपर्छ भन्दै आए पनि भएकै ऐतिहासिक क्षेत्र पनि जोगाउन सकेको छैन। विपत्तिका समय आवश्यक पर्ने खुला क्षेत्र सहरको सौन्दर्यको प्रतीक पनि हो। यसले सहरको स्वरूप राम्रो बनाउँछ। खुला क्षेत्र अतिक्रमणको प्रभावमा सरकार पर्नु हुँदैन। खुला क्षेत्र अतिक्रमणसमेत जोगाउन नसक्ने सरकारको सुखी नेपाली ः समृद्ध नेपाल को सपना निरर्थक सावित हुनेछ। विकसित मुलुकले अति विशिष्ट व्यक्ति बस्ने क्षेत्रमा समेत खुला भाग राखेर बाहिर पर्खाल होचो र खुला झैं राख्दै त्यो खुला भागको अनुभव गर्न दिन्छन्। जस्तै अमेरिकाको ह्वाइट हाउसअगाडिको क्षेत्र होस् या बेलायती रानी बस्ने दरबार बकिङ्घमअगाडिको भूभाग। फलामे बार त्यो पनि होचो लगाएर त्यस्तो खुला भागको अनुभव जनताले पनि गर्न सकून् भन्ने ढंगले व्यवस्थित गरिएको हुन्छ। तर यहाँ खुला रहेको जमिनमा अस्थायी बसपार्कका नाममा रत्नपार्कसँगैको क्षेत्र महानगरले ढलान गरेको छ। खुलामञ्च अस्तव्यस्त पार्किङ स्थलमा परिणत भएको छ। टुँडिखेलको दक्षिण भाग धरहरा पुनर्निर्माणका लागि ल्याइएका सामान थुपार्ने साइटजस्तै बनेको छ। रंगशालासँगैको भागमा पुलिस क्लब, सेनाका लागि पुस्तकालय, भव्य पार्टी प्यालेस छन्। हाल बीचको एक भाग मात्र सर्वसाधारणका लागि खुला छ। ऐतिहासिक, धार्मिक, सांस्कृतिक महŒव रहेको टुँडिखेललगायत अतिक्रमण तत्काल हटाउनुपर्छ। खुला क्षेत्र जोगाउन सहरवासीसमेत सक्रिय हुनुपर्छ। स्थानीय तहलाई ठाउँठाउँमा खाली राख्न प्रोत्साहन गर्नुपर्छ। जनताका तर्फबाट खाली जग्गा अतिक्रमणविरुद्ध खबरदारी जारी राख्नुपर्छ। र, अतिक्रमणमा लाग्ने व्यक्ति वा निकायका पदाधिकारीलाई तत्काल कारबाही गर्न सरकार अग्रसर हुनुपर्छ। यो धन्दामा कुनै दलविशेषको संलग्नता भए पनि सरकारले सत्यतथ्य पत्ता लगाई त्यस्तो समूहलाई कारबाहीको दायरामा ल्याउन सक्नुपर्छ।"
चुच्चेपाटीचाबहिलगौशाला सडक : खानेपानीको पाइप फेरिने,"काठमाडौं : चुच्चेपाटीचाबहिलगौशाला सडकखण्डमा खानेपानीको पाइप परिवर्तन गरिने भएको छ। पुरानो पाइपबाट पानी चुहिएर सडकको पिच भत्कने भएकाले सडक डिभिजन कार्यालय काठमाडौंले नयाँ पाइप राख्न लागेको हो। चुच्चेपाटीचाबहिलगौशाला क्षेत्रमा महाँकालस्थित ट्यांकीबाट पानी वितरण हुँदै आएको छ। यो खण्डमा राणाकालिन समयको पाइपबाट पानी विस्तार हुँदै आइरहेको छ। पुरानो पाइप फुट्ने, मर्किने, भाँजिनेलगायत समस्या बारम्बार देखिने गरेको छ। पाइपबाट निस्किने पानीले सडकको पिच बिग्रार्ने गरेकाले यसको दीर्घकालीन समाधान गर्न नयाँ पाइप राख्न लागिएको सडक डिभिजन कार्यालय काठमाडौंका सूचना अधिकारी सुदर्शन कार्कीले बताए। पुरानो पाइपले पिच टिकाउन हुनसकेको छैन। पिच गर्र्यो पानीले भत्काइ हाल्छ। यसले धेरै दुःख दिएको छ। पाइप परिवर्तन गरेर समस्यालाई जडबाट हटाउन लागेको हो। नयाँ पाइप राख्दा लिकेजको समस्या कम हुने कार्यालयले विश्वास लिएको छ। यसले पिचको आयु पनि बढ्ने कार्कीको दाबी छ। चुच्चेपाटीचाबहिलगौशाला खण्डमा खानेपानीको पाइप बारम्बार फुट्दा पिच दिगो बन्न सकिरहेको छैन। २०७२ सालदेखि नै चाबहिलदेखि साँखुसम्म सडक विस्तार गर्ने गरी ठेक्का लगाइएको थियो। दुई लेनको सडकलाई चारलेनमा विस्तार गर्न खोजिएको थियो। मुआब्जा विवाद, साइट क्लियर, ढल तथा खानेपानीको समस्या देखाउँदै विस्तार कार्यले गति समात्न सकेको छैन। तर चुच्चेपाटीचाबहिल खण्डमा विभिन्न समयमा पिच हुँदै पनि आएको छ। तर पानी चुहिएर पिच बगाउँदै आइरहेको छ। सामान्तयाः नेपालमा खानेपानीको क्षेत्रमा प्रयोग हुने पाइपको आयु ५० वर्षसम्मको छ। अहिले पनि काठमाडौंका धेरै स्थानमा राणाकालिन समयकै खानेपानी र ढलका पाइप फेरिएका छैन। पुरान र जीर्ण पाइपका कारण काठमाडौंका सडकको खाल्टाखुल्डी पुर्न समस्या भएको सडक विभागका अधिकारी बताउँछन्। कातिक ४ गते नागढुंगा सुरुङमार्गको शिलान्यास गर्दै प्रधानमन्त्री केपी ओलीले काठमाडौंका सडकका खाल्टा तत्काल पुर्न निर्देशन दिएका थिए। पानी चुहिने समस्याको दीर्घकालीन समाधान नभएसम्म खाल्टा फुर्न सम्भव नहुने अधिकारी बताउँछन्। कार्यालयले महाँकाल पानी ट्यांकीदेखि गौशाला खण्डमा पर्ने खानेपानीको पाइप परिवर्तन गर्न असोज १३ गते टेन्डर आह्वान गरिसकेको छ। ठेक्काका लागि एउटा कम्पनीको प्रस्ताव पनि परेको छ। उक्त कम्पनीको कार्य क्षमताको मूल्यांकन भइरहेको कार्यालयले जानकारी दिएको छ। खानेपानीको पाइप परिवर्तनपछि चाबहिलचुच्चेपाटीको सडक विस्तारले पनि गति लिने आयोजनाले अपेक्षा लिएको छ। सडक विस्तारका लागि ठेक्का लगाइएको चार वर्ष बितिसक्यो। समयमै विस्तार गर्न नसक्दा चौतर्फी आलोचना खेप्नु परेको छ, कार्कीले भने, सडक प्रयोगकर्ताको सास्ती बढेको बढ्यै छ। समयमै सडक विस्तार सम्पन्न नहुँदा सरकारको पनि विरोध भइरहेको छ। सडककै दुरावस्थाका कारण ट्राफिक जाम र दुर्घटना पनि बढ्दो क्रममा छ। काठमाडौं उपत्यका खानेपानी लिमिटेडसँगको सहकार्यमा पाइप बिछ्याउन लागिएको कार्कीले जानकारी दिए। खानेपानी तथा ढल व्यवस्थापन गर्ने कार्य क्षेत्र सडक विभाग मातहतका कार्यालयमा रहँदैन। क्षेत्राअधिकार बाहिरको काम गर्नुपर्ने भएकाले काठमाडौं उपत्यका खानेपानी लिमिटेडको सहकार्यमा पाइप बिछ्याउन लागिएको उनले बताए।"
शिक्षक सधैं अनियमित,"मुगु : मंगलबार बिहान १० बजेसम्म विद्यालयका सबै ढोका बन्द थिए। विद्यार्थीहरू विद्यालयको खेलमैदानमा खेल्दै थिए। करिब ११ बजेपछि मात्रै बालविकास कक्षाकी सहजकर्ता मायादेवि भट्ट हतारहतार विद्यालयभित्र प्रवेश गरिन्। र विद्यालयका सबै कक्षाकोठा खोलिन्। यो दृश्य हो, सोरु गाउँपालिका६ जिमा गाउँको श्रीन नेपाल राष्ट्रिय प्राथमिक विद्यालयको। यस विद्यालयमा दसैं बिदामा बसेका शिक्षक अझंै विद्यालयमा उपस्थित भएका छैनन्। कोही पनि शिक्षक नहुँदा विद्यार्थी आधा दिनसम्म चउरमा खेल्ने र त्यसपछि घर फर्किने गरेका छन्। मंगलबार दिउसो केहिबेरपछि विद्यालयका शिक्षक धनकर्ण मल्लसमेत विद्यालयमा पुगे। तर उनलाई पनि प्रधानध्यापक गणेश भट्ट र अर्का शिक्षक टंक भट्ट विद्यालयमा कहिले आउँछन् भन्ने जानकारी थिएन। अभिभावक भीमबहादुर खत्रीका अनुसार यस विद्यालयमा विद्यार्थीहरू नियमित स्कुल आए पनि शिक्षकहरू सँधैजसो अनियमित हुने गर्छन्। कक्षा १ देखि ५ सम्म पढाइ हुने यस विद्यालयका विद्यार्थीहरू शिक्षककै कारण हरेक वर्ष आधा कोर्ष पढेरै परीक्षा दिन बाध्य छन्। सोरुमा मात्र होइन, कर्णालीका माथिल्लो क्षेत्रका अधिकांश विद्यालयका विद्यार्थीको नियती यही नै हो। यहाँका विद्यार्थीले पूरा कोर्ष कहिले पढ्न पाउँदैनन्। अझ सदरमुकाम आसपासका विद्यालयका मुख्य शिक्षक त बाँकीक कोर्ष ट्युशनमा पढौंला भन्दै दसैंविदापछि लामो समयसम्म विद्यालय आउँदैनन्। शिक्षक नै १११२ बजेसम्म आउँछन्। विद्यार्थी चउरमा खेलिरहेका हुन्छन्, हरेक वषै दसैंतिहार बिदापछि यस्तै हुन्छ, अभिभावक खत्रीले भने। विद्यालयमा एक जना बालविकास सहजकर्तासहित अन्य तीन जना शिक्षक कार्यरत छन्। प्रधानाध्यापक गणेश भट्ट र शिक्षक टंक भट्ट दसै बिदापछि विद्यालय फर्किएका छैनन्। विद्यालय समयमै शिक्षकहरू मदिरा सेवन गरेर आउने गरेको बिद्यार्थी भक्ति लावडले बताए। एक जना बालविकास कक्षाकी सहजकर्ता मायादेवि भट्टको भरमा विद्यालय चलेको कक्षा ४ का छात्र नन्दऋषी भट्टले बताउँछन्। विद्यालय नजिकै वडापालिकाको कार्यालय छ। वडा अध्यक्षसमेत सोही गाउँका स्थायी बासिन्दा हुन्। विद्यालयमा शिक्षक अनुपस्थिबारे वडाले कुनै चासो दिएको पाइँदैन। वडाध्यक्षलाई पटकपटक शिक्षकको व्यवहार सुधारका लागि अनुरोध गरे पनि सुनुवाइ नभएको अर्का अभिभावक मंगल कार्कीले बताए। गाउँपालिका अध्यक्ष लोकबहादुर शाहीले यसबारे जानकारी दिएर तत्काल शिक्षक उपस्थिति गराउने बताए।"
कोरियाली अस्पतालको प्यान छैन,"काठमाडौं : भक्तपुरको मध्यपुर थिमीस्थित नेपाल कोरिया मैत्री नगरपालिका अस्पताल प्यानमा दर्ता नहुँदा सेवाग्राही मार्कामा पर्ने गरेका छन्। स्थापना भएको १० वर्ष भइसक्दा पनि उक्त अस्पताल प्यानमा दर्ता नभएको हो। अस्पतालले उपचार गराउन आउने बिरामीलाई उपचारपछि प्यान नम्बर नभएको बिल दिने गरेको छ। प्यान नम्बर नभएको बिल दिँदा मर्कामा पर्ने गरेको सेवाग्राहीले गुनासो गरे। उपचारमा पुगेका एक जना सेवाग्राहीले भने, अस्पतालले प्यान नम्बर नभएको बिल दिँदा हामीले तिरेको बिल बिमालगायत अन्य संस्थामा मान्य भएन। प्यान नम्बर नभएको बिल दिँदा अस्पतालले कर तिरेनतिरेकोमा शंका उत्पन्न हुने सेवाग्राहीले बताए। अस्पताल आउने बिरामी विभिन्न संस्थामा कार्यरत हुने गरेका छन्। अहिले प्रायः संस्थाहरूले आफ्ना कामदारलाई उपचारबापतको रकम बिमा गरिदिने व्यवस्था गरेका छन्। तिनले आपू बिरामी हुँदा उपचार गराएको बिल आफ्नो कार्यालयमा बुझाउँदा उपचारबापतको उक्त रकम पाउँछन्। तर, कोरियन हस्पिटल प्यानमा दर्ता नभएका कारण सेवाग्राही आपूले पाउने सुविधाबाट वञ्चित हुनुपरेको छ। हस्पिटलले इमरजेन्सीदेखि हाडजोर्नी, बच्चालगायत सेवा दिने गर्छ। २४ घण्टे सेवा दिइरहेको छ। यो अवधिमा धेरै बिरामी उपचारका लागि आउने गर्छन्। तर, कसैले पनि प्यान नम्बर भएको बिल पाउँदैनन्। कोरियाको सहयोगमा उक्त अस्पताल स्थापना भएको थियो। करिब ५० शड्ढया भएको कोरियन हस्पिटल केही वर्ष अघिसम्म नेपाल सरकार मातहत नै सञ्चालन भएको अस्पतालका प्रशासन अधिकृत रुपेश श्रेष्ठले बताए। अहिले उक्त अस्पताल नेपालसरकारबाट हस्तान्तरण भएर मध्यपुर थिमी नगरपालिकाअन्तर्गत सञ्चालन भएको उनले जानकारी दिए। नगरपालिकाले ससना किराना पसलदेखि ठूलासम्म सबैलाई प्यानमा दर्ता गर्न अनिवार्य गरेको छ। तर, यति धेरै सेवाग्राही आउने अस्पताल प्यानमा दर्ता नहुँदा हस्पिटलले अहिलेसम्म कर नतिरेको देखिएको छ। हस्पिटलका प्रशासनका अधिकृत श्रेष्ठले भने कर तिरिरहेको दाबी गरेका छन्। हामी सरकारमातहत चलिरहेका थियौँ, उनले भने, त्यसबेला प्यान चाहिन्नथ्यो। तर, अहिले हामी प्यानमा दर्ता हुन लागेका छौँ। केही दिनमै प्यान नम्बर आउँछ। त्यसपछि सेवाग्राहीले गुनासो गर्न पाउने छैनन्।"
पाँचखालमा भेटिए लिच्छवीकालीन इँटा र चौधौं शताब्दीको पाइपलाइन,"काठमाडौं : काभ्रेको पाँचखाल उपत्यकामा लिच्छवीकालीन पुरातात्विक सामग्री भेटिएका छन्। पुरातत्व विभागले गरेको उत्खनन्मा लिच्छवीकालको संरचनाका रूपमा इँटा र पूर्व मध्यकालको व्यवस्थित पाइपलाइन पाइएको छ। पाँचखाल उत्खनन्को प्रारम्भिक प्रतिवेदनमा माटोका भाँडाकुँडा, शिवलिङग भेटिएको उल्लेख छ। भेटिएका माटाका भाँडा मध्यकालीन स्वरूपका छन्। उत्खनन्मा भेटिएका इँटाको स्वरूप लिच्वकीकालीन जस्तो देखिएको प्रतिवेदनमा उल्लेख छ। त्यहाँ भेटिएका इँटा अन्य स्थानमा पाइएका १४ औं र १५ औं शताब्दीका इँटासँग मेल खान्छ, प्रतिवेदनमा भनिएको छ। पूर्ण उत्खनन् गर्न नसकिए पनि सादा प्रस्तरको प्रयोग भएको छ। पाँचखाल नगरपालिका७ को श्रीरामपाटीस्थित सहरी स्वास्थ्यचौकी अगाडि सार्वजनिक जग्गामा ३ मिटर लामो र २ मिटर चौडा भागको उत्खनन् गरिएको थियो। तत्कालीन समयमा माटोको डुँड बनाइ इँटाको गाह्रोभित्र राखेर पानी लिएको भेटिएको हो। यो पानी रानीपोखरीमा लगिएको भन्ने स्थानीय भनाइ पुष्टि गर्न थप उत्खनन् गर्नुपर्ने बताइएको छ। श्रीराम ५ सय भन्ने स्थानमा कुलोमुनि ज्ञानु ढकालको खेतमा डोजर लगाउँदा भित्तामा पानीको व्यवस्थापन गर्ने पाइप भेटिएको छ। किटनीका मुक्तिनाथ दंगालको बारीको भित्तामा इँटाको गारो पाइएको छ। प्रतिवेदन अनुसार गारोको लम्बाई २५ सेन्टिमिटर र चौडाई १५ सेन्टिमिटर छ। उत्खनन्मा संलग्न वरिष्ठ पुरातत्वविद् उद्धव आचार्यले पाँचखालमा पूर्वमध्यकालमा पानीको व्यवस्थापन उच्चतम रहेको बताए। उनले भेटिएका संरचनाको थप वैज्ञानिक परीक्षण आवश्यक रहेको उल्लेख गरे। १४ औं र १५ औं शताब्दीमा प्रयोग भएको जस्तो देखिन्छ, यसको वैज्ञानिक परीक्षण हुनसके निश्चित समय निर्धारण हुनसक्छ, उनले भने। पाँचखाल मल्टारको एउटै ट्रेन्चमा मात्र उत्खनन् गरिएको थियो। यसको पूर्वाभिमुख सेक्सनको पहिलो लेयरमा घाँस र तरकारीका जरा, ढुंगाका साना टुक्रा मिसिएको फुस्रो खुकुलो माटोबाट बनेको छ। यो लेयरको गहिराई १० सेन्टिमिटर छ। दोस्रो लेयर पहेँलो रंगको कडा माटोबाट बनको छ। यो लेयरको माटोमा ठूल्ठुला ढुंगा र ससाना इँटाका टुक्रा मिसिएको छ। यसको गहिराइ ४७ सेन्टिमिटर छ। तेस्रो लेयर हल्का खुकुलो माटोबाट बनेको छ। ४० सेन्टिमिटर गहिराइ भएको यो लेयरमा माटोमा ससाना ढुंगाका टुक्राहरू मिसिएका छन्। चौथो लेयर पहेँलो रंगको खदिलो माटोबाट बनेको र पाँचौं लेयर कालो रंगको लेस्साइलो कडा रंगको माटोबाट बनेको छ। प्रतिवेदनमा पश्चिमाभिमुख सेक्सनमा २ वटा पिट भएको उल्लेख छ। जसमा एउटा पिट जमिनको सतहदेखि सुरु भएर तेस्रो लेयरमा टुंगिएको छ भने अर्को पिटमा इँटा र ढुंगाका टुक्रा मिसिएको कालो पहेँलो रंगको छ। यहाँका संरचनामा ढुंगा निकाल्ने क्रममा ती पिट बनेको अनुमान छ। पाँचखाल लिच्छवीकालदेखि धार्मिक एवं ऐतिहासिक दृष्टिले महत्वपूर्ण छ। पछिल्लो समयमा पाँचखाल क्षेत्रमा ठूला इँटाभट्टा सञ्चालन गर्न माटो खन्ने क्रममा प्रयोग भएका मेसिनले पुरातात्विक महत्त्वका संरचना नष्ट भएको अनुमान गरिएको छ। यो क्षेत्रमा ठूला मेसिन प्रयोगमा रोक लगाउनुपर्ने प्रतिवेदनमा सुझाव दिइएको छ। पाँचखाल नगरपालिका प्रमुख महेश खरेलले उत्खनन् गरेको स्थानमा डोजर लगाउन प्रतिबन्ध लगाएको बताए। उत्खनन् क्षेत्रका जग्गाधनिलाई क्षतिपूर्ति पनि दिइएको छ। प्रतिवेदनमा पलाञ्चोकको ऐतिहासिक महत्त्वबारे पनि उल्लेख छ। पाँचखाल क्षेत्रमा माटो निकाल्ने क्रममा डोजर चलाउन थालेपछि पुराना संरचना मेटिन थालेको भन्दै स्थानीय श्रीकृष्ण धिमालले दिएको निवेदनका आधारमा पुरातत्व विभागले जेठ दोस्रोसाता उत्खनन् गरेको थियो।"
फेवातालमा बंगलादेशी राष्ट्रपतिको डुंगा सलल,"पोखरा : नेपाल भ्रमणमा रहेका बंगलादेशका राष्ट्रपति मोहम्मद अब्दुल हमिद पर्यटकीय सहर पोखरा आएका छन् । नेपाल आर्मीको हेलीकोप्टरबाट बिहीबार मध्यान्ह पोखरा आएका हुन्। पोखरा भ्रमणको क्रममा राष्ट्रपति हमिद पोखराको फेवातालमा मोटरबोटबाट जलविहार गरेका छन् । पोखराबाट देखिने हिमाश्रृंखलाको दृश्यावलोकन गर्दै उनी रुपाकोट पुगेर बेगनास ताल र रुपातालको अवलोकन गर्ने कार्यक्रम रहेको छ । पोखरा विमास्थलमा गण्डकी प्रदेशका प्रदेश प्रमुख अमिकर शेरचन, गण्डकी प्रदेशका कार्यवाहक मुख्यमन्त्री किरण गुरुङ, सभामुख, उपसभामुख, मन्त्रीहरु, सांसदलगायतले स्वागत गरेका थिए । राष्ट्रपति हमिद पोखरा विमानस्थलबाट सोझै फेवातालमा पुगेर जलविहारमा निस्केका थिए । ताल किनारमा रहेको फिस्टेल लजमा खाना खाएर रुपाकोट जाने कार्यक्रम छ । राष्ट्रपतिलाई नेपाली कला र संस्कृतिअनुसर रुपाकोटमा पनि स्वागत गरिनेछ।"
"संघर्षशील १२ वर्षीया करिना : बाबा झुन्डिए, आमा प्यारालाइसिस, बहिनीको शरीरमा गम्भीर रोग","धादिङ :दुःखीको घरमा मात्र तेरो बास हुने भए, हे ईश्वर, दया राखी मलाई अझ दुःख दे ! प्रसिद्ध साहित्यकार बालकृष्ण समको यो उक्ति नीलकण्ठ नगरपालिका१२ की करिना थापा मगरसँग ठ्याक्कै मेल खान्छ। एकातिर ३ वर्षदेखि प्यारालाइसिस भएर आमा लक्ष्मी थापा मगर एउटै थलामा छिन्, अर्कोतर्फ बहिनीको शरीरभरि अनौठो रोग छ। ज्यालामजदुरी गरेर भए पनि बिहानबेलुकाको छाक टार्ने घरमुलीले नै आत्महत्या गरेपछि अहिले यो परिवार बिचल्लीमा परेको छ। जन्मँदै बहिनीको जिउभरि रौँ र फोकैफोका थियो। उपचार गर्ने पैसा नभएर समस्या भइरहेका बेला आमालाई प्यारालाइसिस भएर एउटै थलामा परिन्। आमाको उपचार गर्ने पैसो नभएपछि बाबाले आत्महत्या गरे। अहिले एउटै थलामा रहेकी आमाको स्याहार सुसार र २ भाइबहिनीको पालपोषण गर्ने जिम्मा १२ वर्षीया करिनाको काँधमा आइपरेको छ। करिनाको बाबुले ज्यामा मजदुरी गरेर हातमुख त जोरेकै थिए। तर, उपचार गराउन सम्भव भएन। एकातिर कान्छी छोरी गम्भीर बिरामी त्यसमाथि श्रीमतीलाई पक्षघात भएपछिको एउटै थला। करिनाका बाबु यमबहादुरले श्रीमती र छोरीको उपचारका लागि सक्दो प्रयास गरे तर उपचार सम्भव भएन। डिप्रेसनको औषधि खाइरहेका यमबहादुरले पनि तीन बालबालिकाको भविष्य सोच्न सकेनन् नै ! बिरामीको उपचार कसरी गर्ने भन्ने चिन्ताले गरिबीसँग जुध्नभन्दा आत्महत्यालाई रोजिदिए। तर, पीडा र समस्या बाँच्नेहरूलाई भएको छ। तीन वर्षदेखि प्यारालाइसिस भएपछि ३३ वर्षीया लक्ष्मी थापा मगरको दिसापिसाब एकै ठाउँमा भएको छ। एउटै थलामा परेकी लक्ष्मीको स्याहार ७ वर्षीया सोममायाँ थापा मगर, १० वर्षीय काजी थापा मगर र १२ वर्षीया करिना थापामगरले गर्दै आएका छन्। उनीहरू बिहान उठेपछि ओछ्यान परेकी आमालाई गिलो भात बनाएर खुवाउने र आमाले सुरुवालमा गरेको दिसापिसाव धोइदिने गर्छन्। करिनाकी कान्छी बहिनीको पनि अनौठो रोग छ। शरीरका सबैजसो भागमा रौँ र कालो धब्बा छ भने ढाडभरि पानीका फोकाजस्ता पौकै पोका छन्। करिनालाई उपचार गराउन कहाँ लैजाने भन्दा पनि बिहान बेलुका भाइबहिनीलाई कसरी खाना खुवाउने भन्ने चिन्ता छ। करिना अध्ययनरत विद्यालय सांकोष माविका शिक्षक नवराज सापकोटाले भने, विद्यालय आउँदा पनि भोकै आएको थाहा पाएपछि शिक्षकहरू मिलेर केही रकम जुटाई तत्कालको खाद्यान्न समस्या टारेका छौँ, अरू समस्या कसरी समाधान गरिदिने चिन्ताको विषय छ। केही समाजसेवी र करिना अध्ययन गर्ने विद्यालयले थोरै रकम संकलन गरेर तत्कालको अभाव त टारिदिएका छन् तर करिनालाई आफ्नोभन्दा बिरामी आमा र भाइबहिनीको चिन्ता छ। स्थानीय समाजसेवी दामोदर अर्यालले भने, हामीले कति दिन धानिदिऔँला र ? बालबालिकाको पढाइको पनि बन्दोबस्त गर्न सकिएला तर बिरामी आमा र छोरीको उपचार कसले गरिदिने ? यस्तो गम्भीर समस्यामा परेका परिवारको जिम्मा सरकारले नै लिनुपर्छ। सरकारले स्वास्थ्य र खाद्य अधिकार मौलिक हकमा व्यवस्था गरेर गरिबीका कारण उपचार अभावमा कोही मर्नु पर्दैन भने पनि करिनाको परिवारलाई भने मौलिक हकले कहीँकतै छुन सकेको छैन।"
दोस्रोपटक सामूहिक त्रिपिटक वाचन,"लुम्बिनी : बुद्ध जन्मस्थल लुम्बिनी भिक्षुमय बनेको छ। तीनदिने त्रिपिटक वाचनमा सहभागी हुन २५ देशका करिब ५ सय भिक्षु लुम्बिनी पुगेका छन्। आज (बिहिबार)देखि हुने बौद्ध ग्रन्थ त्रिपिटकको वाचनमा सहभागिताका लागि भिक्षु, भिक्षुणी लुम्बिनी आएका हुन्। विश्व शान्तिको कामनासहित त्रिपिटक वाचन समितिले दोस्रोपटक त्रिपिटक वाचन कार्यक्रम आयोजना गरेको हो। नेपाल, भारत, श्रीलंका, चीन, थाइल्याण्ड, कम्बोडिया, कोरिया, जापान लगायतका देशका भिक्षुहरू लुम्बिनी आइसकेका छन्। लुम्बिनीलाई बौद्धमय बनाउन गत वर्षदेखि त्रिपिटक वाचन सुरु गरिएको हो। लुम्बिनीमा यसअघि मोन्लाम पूजा हुने गरेको थियो। त्यो पूजा भारतमा हुन थालेपछि लुम्बिनीमा ठूला बौद्ध गतिविधि हुन छाडेका थिए। तीनदिने त्रिपिटक वाचनमा पहिलो दिन कात्तिक २८ गते सुत्तपिटक अन्र्तगत अभिधम्म निकायका दुई सुत्त वाचन हुने कार्यक्रमका संयोजक तथा अखिल नेपाल भिक्षु महासंघका अध्यक्ष भिक्षुमैत्री महास्थविरले जानकारी दिए। नेपाली भिक्षुहरूले ब्रह्मजालसुत्त वाचन गरेर कार्यक्रमको सुरुआत गर्नेछन्। दोस्रो दिन म्यानमारका भिक्षुहरूले विनय पिटक वाचनको नेतृत्व गर्नेछन्। अन्तिम दिन अभिधम्म पिटक वाचन हुने उनले बताए। अभिधम्म पिटकको वाचनको नेतृत्व थाइ भिक्षुहरूले गर्नेछन्। तीन पिटकसँगै गौतम बुद्धले आफ्ना पिता राजा शुद्धोधनलाई धर्मदेशना गर्दा सुनाएको बसन्त जातक सुत्त तथा शाक्य र कोलिय राज्यहरूबीच द्वन्द्व रोक्न कपिलवस्तुमै देशना गरेको महासमय सुत्तसमेत वाचन हुनेछ। बिहान साढे ८ बजेदेखि बेलुका चार बजेसम्म त्रिपिटक वाचन र धम्म देशना हुनेछ। त्रिपिटक वाचनमा ५ सय भिक्षु सहभागी हुनेछन्। त्यसमध्ये भारतबाट एक सय ५० जना भिक्षु आएका छन्। नेपालका धेरै भिक्षुसहित तेस्रो मुलुकका भिक्षु, भिक्षुणीहरूको सहभागिता रहनेछ। भिक्षु, भिक्षुणीसहित आनी, लामा, उपासक उपासिकाहरू पनि सहभागी हुनेछन्। त्रिपिटक वाचनअघि बौद्धस्थल तिलौराकोट, रामग्राममा शान्ति पदयात्रा गरिएको छ। लुम्बिनीमा बिहिबार बिहान पदयात्रा हुने आयोजक समितिका सचिव हेमबहादुर विष्टले जानकारी दिए। लुम्बिनीतिलौराकोट पदयात्रापछि लुम्बिनीमा शान्तिको कामना गर्दै दीप प्रज्वलनसमेत गरिनेछ। त्रिपिटक वाचनलाई बौद्ध धर्मालम्बीमा सबैभन्दा महत्वपूर्ण मानिन्छ। बुद्ध जन्मस्थलमै हुने त्रिपिटक वाचनले विश्वको ध्यान तान्ने विश्वास भिक्षुमैत्रीले गरे। त्रिपिटक वाचनले लुम्बिनीप्रतिको आकर्षण बढ्दै जानुका साथै त्रिपिटकको महत्वको विषयमासमेत जानकारी हुनेछ, उनले भने। गतवर्ष मात्रै त्रिपिटक वाचन समिति गठन गरी यो कार्यक्रम थालिएको हो। बुद्धले बुद्धत्व प्राप्त गरेपछिको ४५ वर्ष अवधिमा गरेका धर्मदेशनाको संग्रह नै त्रिपिटक हो। अभिधम्म, विनय र सुत्तपिटक नै बौद्ध दर्शनको मूल ग्रन्थ हो। त्रिपिटक पाली भाषामा उल्लेखित छ। त्यसैले यसको वाचनलाई पवित्र मानिन्छ। थेरवादी र महायानी भिक्षुहरूले फरकफरक सुत्त वाचन गर्ने कार्यक्रम तय भएको छ। लुम्बिनी भ्रमणवर्ष घोषणा गरेको प्रदेश ५ को उद्योग, पर्यटन वन तथा वातावरण मन्त्रालयले कार्यक्रमलाई सहयोग गरेको छ। पछिल्लो समय लुम्बिनीमा आन्तरिक तथा बाह्य पर्यटकको आवागमनमा बृद्धि भएको छ। बौद्ध गतिविधिले पर्यटनमा सहयोग पुग्ने लुम्बिनी विकास कोषका उपाध्यक्ष भिक्षु मैत्तेयले जानकारी दिए।"
उद्धार गरिएका गर्भवती अधिकांश कम उमेरका,"काठमाडौं : सल्यानकी १७ वर्षीया मोती परियार रातभर प्रसव पीडामा थिइन्। उनलाई मध्यपश्चिमाञ्चल क्षेत्रीय अस्पताल सुर्खेतमा प्रसूतिका लागि ल्याइयो। बिहान मृत शिशु जन्मिएपछि उनको स्वास्थ्य कमजोर हँुदै गयो। अस्पतालमा आईसीयूको व्यवस्था थिएन। उनको ज्यानै जोखिममा पर्ने भएपछि त्यहाँका प्रमुख जिल्ला अधिकारीले हवाई उद्धारका लागि सिंहदरबारमा रहेको राष्ट्रपति महिला उत्थान कार्यक्रम समन्वय इकाइमा फोन घुमाए। त्यसपछि परियारलाई हवाई उद्धार गरियो र प्रसूतिगृह थापाथली ल्याइयो। जेठमा सोलुखुम्ब महाकुलुङ गाउँपालिकामा प्रसूतिसम्बन्धी यस्तै अर्को समस्या आइपर्यो। २२ वर्षीया देवीकला राईलाई गर्भवती भएको ५ महिनामै अत्यधिक रक्तअल्पता भयो। स्थानीय स्वाथ्य संस्थामा उपचार हुन नसकेपछि उनलाई सेनाको हेलिकप्टरबाट तत्काल उद्धार गरी समन्वय इकाइले परोपकार प्रसूतिगृह काठमाडौं ल्यायो। प्रसूति पीडामा छटपटाएकी पशुपति शाहीको त झन् बच्चाको हात, सालनाल बाहिर निस्कियो। तर, बच्चा पाउन नसक्ने अवस्था थियो। जाजरकोट जुनिचाँदकी शाहीको स्थानीय स्वास्थ्य संस्थामा उपचार सम्भव थिएन। उनलाई हवाई उद्धार गरी मध्यपश्चि क्षेत्रीय अस्पतालमा ल्याउने प्रयास भयो। पछि नजिकैको अर्को स्वास्थ्य संस्थामा पुर्याइयो। गत वर्षको पुसबाट राष्ट्रपति महिला उत्थान कार्यक्रम सञ्चालनमा आएपछि यसको समन्वय इकाइले दुर्गमका गर्भवती तथा सुत्केरीको हवाई उद्धार गर्दै आएको छ। समन्वय इकाइको तथ्यांकअनुसार उद्धार गरिएका महिलाले आफ्नो उमेर बढाएर भन्ने गरेको देखाएको छ। झट्ट हेर्दा बाह्र तेह्र वर्ष देखिए पनि उनीहरूले १७ वर्षदेखि २० वर्षमाथिको बताउँदै आएका छन्। ०७५ को पुसदेखि ०७६ असारसम्म देशभरका विभिन्न जिल्लाबाट २६ महिलाको उद्धार गरिएको छ। ०७६ को साउनदेखि हालसम्म २७ गर्भवती तथा सुत्केरी उद्धार भएका छन्। उद्धार गरिएका अधिकांश कम उमेरका रहेको समन्वय इकाइकी शाखा अधिकृत प्रमीला भण्डारीले जानकारी दिइन्। सुदूरपश्चिम, कर्णाली, खोटाङ जिल्लाबाट यस्ता केस बढी आउँछन्, भण्डारीले भनिन्, दुर्गम जिल्लामा अहिले पनि घरमै बच्चा पाउने चलन छ। यसले सुत्केरी र बच्चाको ज्यानको जोखिम अझै बढाउँछ। सुत्केरीको ज्यान जोखिममा पर्नुको अर्को कारण पर्याप्त स्वास्थ्य सुविधा नहुनु हो। उमेर ढाँट्छन् गर्भवती बालिकाको कम उमेरमा गर्भवती हुँदा ज्यानै जोखिममा सुदूरपश्चिमको कर्णाली, खोटाङका पीडित बढी मातृशिक्षा अभाव जिल्लामा न्यूनतम स्वास्थ्योपचारसमेत छैन समन्वय इकाइमा महिनाको करिब ८ जना गर्भवती तथा सुत्केरी सम्पर्कमा आउँछन्। कहिलेकाहीँ दिनकै २३ केस आउने गरेको इकाइकी महिला विकास निरीक्षक पविना मि श्र बताउँछिन्। अहिलेसम्म देशभर जम्मा ३० जिल्लामा पूर्ण हवाई उद्धार कार्यक्रम सञ्चालित छन्। आंशिक रूपमा सिन्धुपाल्चोक, धादिङ, गोरखा, बाग्लुङमा सञ्चालित छ। अन्य जिल्लामा पहुँच पर्याउन काम भइरहेको महिला, बालबालिका तथा ज्येष्ठ नागरिक मन्त्रालयकी सहसचिव तथा उत्थान कार्यक्रमकी संयोजक रुद्रादेवी शर्माले बताइन्। अधिकांश गर्भवती बालिका भएकाले सातै प्रदेशमा सचेतनामूलक कार्यक्रम सञ्चालन भइरहेको छ, संयोजक शर्माले भनिन्। यतिबेला मन्त्रालयले सातै प्रदेशमा लैंगिक हिँसाविरुद्धको अभियान सञ्चालन गरिरहेको छ। अभियानमा ४ बुँदामध्ये पीडितको उद्धारसम्बन्धी रणनीति कार्ययोजनामा सामेल छ। कार्ययोजनामा हिंसामा परेका महिला तथा बालबालिकालाई उद्धार गर्ने समन्वय बढाउने उल्लेख छ। कम उमेरमा विवाह, मातृशिक्षालगायत विषय उल्लेख छैन। साथै, मन्त्रालयसँग पीडित महिला तथा बालिकाको यकिन तथ्यांकसमेत छैन। पीडित बालिका पुनःस्थापित पाँच महिनाको बच्चा गर्भमा रहेको पत्ता लागेपछि प्रसूतिगृह ल्याइएको बालिकालाई एक संस्था (आशा नेपाल)ले पुनःस्थापनाका लागि लगेको छ। एक महिनाअगाडि रामारोशन४ अछामकी १२ वर्षीया बालिका बलात्कारको सिकार भएकी थिइन्। बालिकाले देखाएका तीन जनालाई प्रहरीले कारबाहीमा लिएको छ। अविवाहित र बौद्धिक अपांग ती बालिका कुकुरको टोकाइका कारण रेबिजको सुई लगाउन अस्पताल पुग्दा गर्भवती भएको बत्ता लागेको हो। शुक्रबार थापाथलीस्थित प्रसूतिगृहमा उनको सुरक्षित गर्भपत गराइएको छ। उनी अहिले स्वस्थ रहेको प्रसूतिगृहका निर्देशक प्रा डा जागेश्वर गौतमले जानकारी दिए। आइतबार पीडितको स्वास्थ्य अवस्था बुझ्न महिला, बालबालिका तथा ज्येष्ठ नागरिकमन्त्री थममाया थापा अस्पताल पुगेकी थिइन्। पीडित बालिकाको सम्पूर्ण स्वास्थ्योपचार मन्त्रालयले व्यहोर्ने मन्त्रीले प्रतिबद्धता जनाइन्। बालिका बौद्धिक अपांग भएकाले उचित हेरचाह गर्न र उपचार खर्च व्यहोर्न मन्त्रालय तयार छ, उनले भनिन्। सोही दिन बालिकालाई डिस्चार्ज गर्न अस्पताल तयार भयो। बालिकाको सम्पूर्ण स्वास्थ्य जिम्मा लिने र विद्यालयमा भर्ना गरी नयाँ जीवन दिने प्रतिबद्धतासाथ आशा नेपालले सोही दिन साँझ बालिकालाई पुनःस्थापनाका लागि जिम्मामा लिएको हो।"
पहुँचका योजनामा ढिलासुस्ती,"ओखलढुंगा : संघीय संसदको विकास तथा प्रविधि समितिले जिल्ला तथा प्रदेशस्तरका विकासका आयोजना छनोट गर्दा आवश्यकताका अधारमा पहिचान गर्न निर्देशन दिएको छ। लामो समयदेखि अलपत्र पुल तथा सडक आयोजना अनुगमनपछि सरोकारवालाहरूसँग छलफल गर्दै समितिले यस्तो निर्देशन दिएको हो। पहुँच र दवावका आधारमा छानिएका योजनामा ढिलासुस्ती र अनियमितता बढेको समितिको ठहर छ। समितिका सभापति कल्याणी खड्का नेतृत्वको टोलीले स्थानीय तहका जनप्रतिनिधि, कर्मचारी तथा जिल्लाका सांसदहरूसँग छलफल गर्दै पहुँच र प्रभावका आधारमा छानिएका आयोजना अलपत्र रहेको निष्कर्ष निकालेको हो। सरोकारवालाहरूको सवालमाथि सम्बोधन गर्दै सभापति खड्काले स्थानीय तहका नीति निर्माता र कर्मचारी सबैले जनताको आवश्यकता पहिचान गरेर मात्रै योजना बनाउन निर्देशन दिइन्। उनले भनिन्, यसलाई सुझाव मान्नुस् वा निर्देशन स्थानीय तह, जिल्लास्थित कार्यालय र सरोकारवालाहरूसँग बसेर पहिचान गरेका योजना मात्रै ल्याउनुस्। पहुँचका आधारमा बनाइएका योजना जनताको हितमा नहुने उनले प्रष्ट पारिन्। विकासका आयोजनामा हुने ढिलासुस्तीमा जिम्मेवार व्यक्तिको कार्यशैली, झन्झटिला प्रक्रिया लगायतले काम गरेको खड्काको भनाइ छ। खरिद ऐन तथा नियमावलीका कारण धेरै समस्या आएकाले संसोधनको चरणमा रहेको उनले जानकारी दिइन्। समितिले १० वर्ष पहिले सुरु भएको साँघुटारघोराखोरीओखलढुंगासिलौरीघाट सडक, ६ वर्षदेखि अलपत्र मोलुङ खोला पुल, नवलपुरपलापुकटुञ्जेककनी सडक लगायत अलपत्र आयोजना अनुगमन गरेको थियो। समन्वय अभावमा विकासका आयोजना छनोट हुँदा तहपिच्छे फरकफरक प्राथमिकतामा पर्ने गरेको अनुगमन समितिले निष्कर्ष निकालेको छ। समितिले स्थानीय तहका प्रतिनिधिहरूलाई आवश्यकताका आधारमा मात्रै मेसिन प्रयोग गर्ने निर्देशन दिएको छ। जथाभावी मेसिन लगाएर खन्ने गर्नाले विकास होइन, विनास निम्तिएको छ, सभापति खड्काले थपिन्, यसबाट भविष्यमा ठूलै खतर मोल्नुपर्छ। सकरभर स्थानी जनतालाई नै विकासका काममा लगाउनुहोस्। अब आवश्यकता पहिचान भएपछि मात्रै समितिले सडक खन्न निर्देशन दिनेछ। अनुगमनपछि समितिले अलपत्र आयोजना सुचारु गर्न, समस्या आएका ठाउँमा सहजीकरण गर्न र कामै नगर्ने ठेकेदारमाथि कारबाही गर्न सरकारलाई निर्देशन दिने समितिका सदस्य सांसद यज्ञराज सुनुवारले बताए। अलपत्र आयोजनाहरूमा ठेकेदार कोही जनप्रतिनिधि त कोही दलीय आडमा काम नगरी बसेकाले विकासका काम अलपत्र परेको सांसद सुनुवारले औंल्याए। सर्वसाधारणले स्थानीय तहमा अनियमितता भएको, पहुँचका आधारमा मात्रै विकासका आयोजना छनोट भएको गुनासो गरे। जिल्ला समन्वय समितिका प्रमुख जयबहादुर श्रेष्ठले उपभोक्ता र ठेकेदारमार्फत भएका धेरै योजनामा ४० प्रतिशत पनि बजेट सदुपयोग नभएको जिकिर गरे। उनले भने, २० प्रतिशत मात्रै काम हुँदा पनि योजना फरफराक भएको पाइएको छ, यस्तो काम कसरी स्थानीय तहबाट फरफराक हुन्छ ? प्रदेश राजधानीसम्म जान अर्को प्रदेश घुम्नु परेको भन्दै घुर्मी चतारा सडक तत्काल निर्माण सुरु गर्न प्रमुख श्रेष्ठले ध्यानाकर्षण गराए।"
पिलरमा प्रहरीलाई निषेध,"महेन्द्रनगर : कञ्चनपुर पुनर्वास नगरपालिका९ स्थित प्यारा तालपारि रहेको मुख्य सीमा स्तम्भ नम्बर १९५ प्रहरीले नै अवलोकन गर्न पाएको छैन। प्रहरी चौकी खड्डांका सहायक निरीक्षक तेजबहादुर भाटले दुधुवा नेसनल पार्क भएर सीमा स्तम्भ हेर्न जान भारतीय सुरक्षाकर्मीको अनुमतिविना सम्भव नहुने बताए। सीमा पिलरसम्म जान खोज्दा एसएसबीले माथिबाट लेखाएर ल्याऊ भन्छ, उनले भने, दुई देशका अधिकारीबीच समन्वय भए मात्रै सीमा स्तम्भ नजिकै जान सकिन्छ। पिलर नं १९५ प्यारातालभन्दा झन्डै पाँच सय मिटर भारततर्फ छ। डेढ दशकदेखि ढलेको उक्त पिलर जीर्ण छ, न त त्यहाँसम्म नेपाली नागरिक सहजै पुग्ने अवस्था छैन। उक्त पिलर अहिले भारतीय पक्षको एकलौटी निगरानीमा छ। पुनर्वास नगरपालिका९ का वडाध्यक्ष नारायणप्रसाद जैसीले पिलर नम्बर १९५ अवलोकन गर्न नपाएको बताए। गत वर्ष वैशाखमा मुख्य सीमा स्तम्भ १९४ देखि १९५ को बीचमा काँडे तार लगाउने क्रममा भारतीयसित भएको विवादले पिलरसम्म पुग्ने अवस्था नरहेको जैसीको भनाइ छ। भारतीय दुधुवा नेसनलपार्कबाट आउने जंगली जनावरले आक्रमण गर्न थालेपछि आफ्नै भूमिमा तारबार लगाउन खोज्दा विवाद भएको थियो। पुनर्वासको बीचफाँटा क्षेत्रमा पर्ने पिलर नम्बर १९६ हराउँदा प्यारा ताल पनि भारतीय पक्षले दाबी गर्दै आएको स्थानीयको भनाइ छ। दुई वर्षअघिसम्म एसएसबीसितको समन्वयमा पिलर भएको ठाउँमा जान सकिन्थ्यो, अध्यक्ष जैसीले भने, अहिले एसएसबीले माथिको आदेश छैन भनेर जान दिँदैन। वडाध्यक्ष जैसीले उक्त पिलर छेउछाउको नेपाली भूमि भारतमा पर्ने भन्दै केही समययता खनजोतमा समेत रोक लगाएको बताए। राष्ट्रिय माविको दस बिघा जग्गा र प्यारातालसमेत भारतले आफ्नो दाबी गर्छ, उनले भने, यसलाई सरकारले भारतसँग समन्वय गरेर टुंग्याउनुपर्छ। भारतीय पक्षले सीमामा पर्ने भन्दै स्थानीय कालीबहादुर शाहीको जग्गा भोगचलन गर्न नदिएको उनले बताए। गोविन्द बजारमा सशस्त्र प्रहरी बलको बीओपी पोस्ट स्थापनापछि शाहीले जग्गा भोगचलन गर्न पाएका हुन्। बीओपी पोस्टका प्रहरी निरीक्षक जगदीश विष्टले भारतीय पक्षले आफ्नो दाबी गरे पनि आफूले माथिल्लो तहबाट सीमा निर्धारण गरेपछि मात्रै अगाडि बढौं भन्ने गरेको बताए। एसएसबीले शाहीको जग्गा भोगचलन गर्न रोकेको थियो, उनले भने, हामीले सीमा विवाद समाधान नहुन्जेल भोगचलन गर्न पाउनुपर्छ भनेपछि छोडेको हो। उनले नेपालभारतबीच सीमा निर्धारणको विषय टुंगो नलाग्दा समस्या रहेको बताए। प्रमुख जिल्ला अधिकारी सुशील वैद्यले एसएसबीले प्रशासनको अनुमतिबिना सीमा स्तम्भ नं १९५ सम्म जान नदिने बताए।"
४८ पदमा २ सय ८१ मनोनयन,"काठमाडौं : स्थानीय तहको उपनिर्वाचनमा २ सय ८१ जनाको उम्मेदवारी परेको छ। रिक्त ४८ पदका लागि बुधबार मनोनयन दर्ता कार्यक्रम थियो। निर्वाचन आयोगका अनुसार राजनीतिक दलका २ सय १७ र स्वतन्त्र ६४ जनाले उम्मेदवारी दर्ता गरेका छन्। ३५ जिल्लाका ४४ स्थानीय तहमा मंसिर १४ गते उपनिर्वाचन हुँदै छ। स्थानीय तहमा उपमहानगरपालिकाको प्रमुख १, गाउँपालिकाका अध्यक्ष ३, गाउँपालिकाका उपाध्यक्ष १ र गाउँपालिका तथा नगरपालिकाका वडाध्यक्ष ४३ पदका लागि उपनिर्वाचन हुन लागेको आयोग प्रवक्ता राजकुमार श्रेष्ठले बताए। महिला उम्मेदवारको संख्या २६ छ। धरान उपमहानगरपालिकाको प्रमुखका लागि एक महिलासहित २३ जनाको उम्मेदवारी परेको छ। पाँचथरको फाल्गुनान्द गाउँपालिकाको अध्यक्षका लागि एक महिलासहित ८ जनाको उम्मेदवारी परेको छ। निर्वाचन आयोगका अनुसार महोत्तरीको पिपरा गाउँपालिकाको अध्यक्षका लागि २० जनाको उम्मेदवारी परेको छ। संखुवासभाको मकालु गाउँपालिका अध्यक्षका लागि ६ जनाको उम्मेदवारी परेको आयोगले जनाएको छ। प्रदेश १ का १० पदका लागि मनोनयन दर्ता प्रदेश १ को १० स्थानीय तहमा हुने उपनिर्वाचनका लागि बुधबार उम्मेदवारको मनोनयन दर्ता भएको छ। सुनसरी, पाँचथर, संखुवासभा, मोरङ, भोजपुर र खोटाङका १० स्थानमा उम्मेदवारले मनोनयन दर्ता गरेका हुन्। सुनसरीको धरानमा मेयरका लागि २३ र वडाध्यक्षमा ४ जनाले उम्मेदवारी दर्ता गरेका छन्। बुधबार नेकपा, कांग्रेस, समाजवादीलगायत दलबाट १३ र स्वतन्त्र १० गरी २३ जनाले उम्मेदवारी दर्ता गरेको सुनसरीका मुख्य निर्वाचन अधिकृत राधाकृष्ण उप्रेतीले बताए। मेयरका लागि नेकपाबाट प्रकाश राई, कांग्रेसबाट तिलक राई, समाजवादीका गजेन्द्रबहादुर लिम्बु, संघीय लिम्बुवान मञ्च नेपालका अमर इजम र साझा पार्टीका राजनकुमार श्रेष्ठले उम्मेदवारी दर्ता गराएका छन्। धरान उपमहानरपालिका वडा नम्बर ७ को अध्यक्षका लागि नेकपाका जीवनराज सुवेदी, कांग्रेसका सुवर्णमोहन पलिखे, संघीय लिम्बुवान मञ्चकी निता राई, राप्रपाका दिनेश शाक्यले उम्मेदवारी दिएका छन्। धरानका तत्कालीन मेयर तारा सुब्बा र वडा नम्बर ७ का अध्यक्ष भुवन भोक्तानको निधन भएपछि दुवै पद खाली भएका थिए। संखुवासभाको मकालु गाउँपालिका अध्यक्षमा नेकपा र कांग्रेस सहितका ७ दलले उम्मेदवारी दिएको निर्वाचन अधिकृत तिलकबहादुर कार्कीले बताए। उनका अनुसार नेकपाका तेजबहादुर पोख्रेल, कांग्रेसका विमन पराजुली, समाजवादी पार्टीका नुर्वु शेर्पा, संघीय लोकतान्त्रिक मञ्चका कविता राई, राप्रपा संयुक्तका मानबहादुर विकलगायतले अध्यक्षमा उम्मेदवारी दिएका छन्। गाउँपालिका अध्यक्ष खड्ग कटुवालको सवारी दुर्घटनामा मृत्यु भएपछि पद रिक्त भएको थियो। खाँदबारी नगरपालिका वडा नम्बर ३ को अध्यक्षमा नेकपा र कांग्रेसले मात्र उम्मेदवारी दर्ता गराएका छन्। नेकपाका भरतकुमार घिमिरे र कांग्रेसका विक्रम गुरुङले मुख्य निर्वाचन अधिकृतको कार्यलय खाँदबारीमा उम्मेदवारी दर्ता गराएका हुन्। वडाध्यक्ष तोयानाथ ढुंगानाको ०७४ फागुन १३ गते हृदयघातबाट मृत्यु भएको थियो। खाँदबारी ३ मा १८ सय २२ मतदाता छन्। पाँचथरको फाल्गुनन्द गाँउपालिकाको अध्यक्षमा ८ जनाको उम्मेदवारी परेको छ। फिदिम नगरपालिका वडा नम्बर १ को अध्यक्षमा ७ र हिलिहाङ गाँउपालिका वडा नम्बर ७ को अध्यक्षमा ६ जनाले उम्मेदवारी दिएका छन्। कांग्रेसबाट बृहजहाङ आङ्देम्बे, नेकपाबाट वीरबहादुर कुरुम्बाङ, राप्रपाबाट, सशुहाङ चेम्जोङ, मंगोल नेसनल अर्गनाइजेसनबाट उदय सुनुवार, संघीय लोकतान्त्रिक राष्ट्रिय मञ्चबाट जीतेन चेम्जोङ, राप्रपा संयुक्तबाट मोतिप्रसाद लिम्बू र समाजवादी पार्टीबाट विमला आङ्देम्बेले उम्मेदवारी दर्ता गरेको निर्वाचन अधिकृत नवराज दुलालले जानकारी दिए। फिदिम नगरपालिका वडा नम्बर १ को अध्यक्षमा नेकपाबाट गजाधर भट्टराई, कांग्रेसबाट सुवराज थापा, राप्रपा संयुक्तबाट कल्पना राई, समाजवादी पार्टीबाट गौरव लामा, राप्रपा लोकतान्त्रिकबाट जानुका थाम्सुहाङ, संघीय लोकतान्त्रिक राष्ट्रिय मञ्चबाट वीरबहादुर केरुङ र राप्रपाबाट मिलन गिरीले उम्मेदवारी दिएको मुख्य निर्वाचन अधिकृत मोहनराज भट्टराईले जानकारी दिए। हिलिहाङ गाउँपालिका वडा नम्बर ७ को वडाध्यक्षका लागि नेकपाबाट गेहनाथ रिजाल, कांग्रेसबाट तिलविक्रम इधिङ्गो, राप्रपा संयुक्तबाट मुक्तिनाथ खनाल, समाजवादी पार्टीबाट भुवानीप्रसाद लिम्बू, राप्रपाबाट तुलप्रसाद लिम्बू र संघीय लोकतान्त्रिक राष्ट्रिय मञ्चबाट धनबहादुर थाम्सुहाङले उम्मेदवारी दिएका हुन्। दुई वडाध्यक्ष र एक गाँउपालिका अध्यक्षका लागि कांग्रेस र नेकपाका उम्मेदवारबीच कडा प्रतिस्पर्धा हुने देखिएको छ। मोरङको धनपालथान गाउँपालिका वडा नम्बर २ को अध्यक्षका लागि ७ जनाले उम्मेदवारी दिएका छन्। कांग्रेस र समाजवादी फोरमको संयुक्त प्यानलबाट नारायणप्रसाद साह, नेकपाबाट पंकजकुमार मण्डल, राजपाबाट चन्दानन्द मण्डल, मंगोल अर्गनाइजेसनबाट मेघनाथ पासवान, जनमत पार्टीबाट चनरादेवी मण्डल, राप्रपा संयुक्तबाट ज्योेति पासवान र नेपाल लोकतान्त्रिक पार्टीबाट देवनारायण मण्डलले मनोनयन दर्ता गराएको मुख्य निर्वाचन अधिकृत राजेन्द्र अधिकारीले जानकारी दिए। एमालेबाट निर्वाचित वडाध्यक्ष बलराम भगतको सर्पले डसेर मृत्यु भएको थियो। यहाँ ४ हजार ७४ जना मतदाताले मतदानमा भाग निर्वाचन कार्यालयले जनाएको छ। खोटाङको साकेला गाउँपालिका वडा नम्बर ३ को अध्यक्षमा ४ जनाको उम्मेदवारी परेको छ। नेकपाकी शिवकला राई, कांग्रेसका सुक्रबहादुर तामाङ, समाजवादी पार्टीका रमेश राई र राप्रपाका इन्द्रबहादुर खड्काले मनोनयन दर्ता गरेका हुन्। उनीहरूले बुधबार मनोनयन दर्ता गराएको जिल्ला निर्वाचन अधिकारी प्रमुख कोपिला राईले बताइन्। भोजपुरको पौवादुङ्मा गाउँपालिका वडा नम्बर १ को अध्यक्ष पदका लागि ३ राजनीतिक दलबाट उम्मेदवारी परेको छ। मुख्य निर्वाचन अधिकृतको कार्यालयमा नेकपाबाट जीतेन राई, कांग्रेसबाट समरबहादुर कार्की र मंगोल नेसनल अर्गनाइजेसनबाट कला राईले आफ्नो उम्मेदवारी दर्ता गराएका छन्। वडाध्यक्ष रुद्रबहादुर पाण्डेकोे ७२ वर्षको उमेरमा गत श्रावण १९ गते निमोनियाबाट निधन भएको थियो। सुनसरीको धरान उपमहागरपालिकाको प्रमुख, पाँचथरको फाल्गुनन्द गाउँपालिकाको अध्यक्ष, संखुवासभाको मकालु गाउँपालिकाको अध्यक्षका लागि उपचुनाव हँुदै छ। वडा अध्यक्षका लागि पाँचथरको फिदिम नगरपालिका वडा नम्बर १, हिलिहाङ गाउँपालिका वडा नम्बर ७, मोरङको धनपालथान गाउँपालिका वडा नम्बर २, सुनसरीको धरान उपमहानगर वडा नम्बर ७, संखुवासभा खाँदवारी नगरपालिका वडा नम्बर ३, भोजपुरको पौवादुङ्मा गाउँपालिका वडा नम्बर १ र खोटाङको साकेला गाउँपालिका वडा नम्बर ३ मा उपचुनाव हुँदैछ। प्रदेश २ उपनिर्वाचनमा दलहरूको दाबेदारी आगामी मंसिर १४ गते हुने उपनिर्वाचनका लागि प्रदेश २ मा बुधबार दलहरूसहितको उम्मेदवारी परेको छ। महोत्तरी जिल्लाको पिपरा गाउँपालिकामा अध्यक्षका लागि २० जनाले मनोनयन दर्ता गराएका छन्। सत्तारुढ नेकपा, प्रतिपक्षी कांग्रेससहित राजपा, समाजवादी फोरम र सीके राउतको जनमत पार्टीबाट उम्मेदवारी परेको छ। नेकपाबाट विक्रम चौधरी र कांग्रेसबाट विजय यादवले मनोनयनपत्र दर्ता गराएका छन्। राजपाबाट रविता चौधरीले उम्मेदवारी दिएकी छन्। पिपरामा समाजवादी पार्टीबाट रामजानकी यादवले मनोनयन दर्ता गराएका छन्। सीके राउतको जनमत पार्टीबाट अंजु मण्डलले उम्मेदवारी दिएकी छन्। जनमुक्ति पार्टीबाट इशराजुल धुनिया, राप्रपा संयुक्तबाट सुनिल ठाकुर, लोकतान्त्रिक पार्टीबाट राजकिशोर यादव, नेपाल जनता पार्टीबाट रमाकान्त झा, ऐतिहासिक प्रजातान्त्रिक जनता पार्टीबाट शुकराम यादव, राप्रपाबाट श्यामसुन्दर चौधरीको उम्मेदवारी परेको छ। रामवृज यादव, पुनित अधिकारी, गणेशकुमार यादव, प्रविन चौधरी, प्रदीपकुमार यादव र शैलदेवी मण्डलले स्वतन्त्र उम्मेदवारी दिएको मुख्य निर्वाचन अधिकृत विष्णु सुवेदीले बताए। महोत्तरीको बलवा नगरपालिकाको वडा नम्बर २ र ८ को अध्यक्षका लागि २० जनाले र मटिहानी नगरपालिका वडा नम्बर ६ को अध्यक्षका लागि ६ जनाले मनोनयन दर्ता गराएका छन्। वडा नम्बर २ मा नेकपाका कृष्णदेव साह, कांग्रेसका विष्णु पजियार सुडी, राजपाका वृजलाल साह सुडी, जनमत पार्टीका वीरेन्द्रकुमार साह, जनमुक्ति पार्टीका नरेन्द्र साहले मनोनयन दर्ता गराएका छन्। रमेशकुमार साह, सुबोध साह र हेमन्तकुमार साहले स्वतन्त्र उम्मेदवारी दिएका छन्। बलवाको वडा नम्बर ८ मा नेकपाका लक्ष्मेश्वर यादव, कांग्रेसका निर्वल यादव, समाजवादीका रामबाबु महतो, जनमत पार्टीका फूलकुमारी देवी र राप्रपाका इन्द्रेश यादवले मनोनयन दर्ता गराएका छन्। स्वतन्त्रबाट मि श्री मण्डल, रामचन्द्र महतो कोइरी, रामदेवन महतो, रामवृक्ष सहनी मल्लाह, सहदेव यादव, सुरेश महतो कोइरी र सोगिन्द्र महतोले मनोनयन दर्ता गराएका छन्। मटिहानी नगरपालिका वडा नम्बर ६ मा तीन स्वतन्त्रसहित ६ जनाले मनोनयन दर्ता गराएका छन्। नेकपाबाट मोहम्मद जाकिर अन्सारी, राजपाबाट रामबाबु नायक र कांग्रेसबाट संजयकुमार महतोले उम्मेदवारी दिएका छन्। फारुख शेख, अब्बुल मोमिन र सहदेव ठठेरी स्वतन्त्र उठेका छन्। वडाध्यक्षमा ७ जनाको उम्मेदवारी सर्लाहीको हरिपूर्वा नगरपालिका वडा नम्बर १ मा अध्यक्षका लागि दुई जना स्वतन्त्रसहित ७ जनाको उम्मेदवारी परेको मुख्य निर्वाचन अधिकृत कृष्णराम कोइरालाले जानकारी दिएका छन्। कांगे्रसबाट रामप्रित पासवान, नेकपाबाट दोस मोहम्मद अन्सारी, राजपाबाट रामविश्वास राय, समाजवादी पार्टीबाट श्यामबाबु राय, जनमत पार्टीबाट दिनेश राय यादव तथा मनोजकुमार राय र मनोजकुमार यादवले स्वतन्त्र उम्मेदवारी मनोनयन दर्ता गराएका हुन्। वडामा १ हजार ३ सय ५६ जना मतदाता छन्। निर्वाचन कार्यालयबाटै आचारसंहिता उल्लंघन विभिन्न राजनीतिक दलसँगै बुधबार सप्तरीमा भएको मनोनयनमा मुख्य निर्वाचन अधिकृतको कार्यालयले नै आचारसंहिता उल्लंघन गरेको छ। उपनिर्वाचनअन्तर्गत स्थानीय तहतर्फ सप्तरीको छिन्नमस्ता गाउँपालिका वडा नम्बर ७ को अध्यक्षका लागि विद्यालय परिसरमा मनोनयन गरेर आचारसंहिता उल्लघंन गरेको स्थानीय ओली मन्सुरीले बताए। निर्वाचन प्रक्रिया सुरू गर्न छिन्नमस्ता गाउँपालिका३ स्थित भूपेन्द्रनारायण संस्कृत माविमा मुख्य निर्वाचन अधिकृतको कार्यालय स्थापना गरेसँगै आचारसंहिता उल्लघन भएको उनी बताउँछन्। निर्वाचन आयोगले स्थानीय तहका उम्मेदवारको उम्मेदवारी मनोनयनका लागि बिहान १० बजेदेखि दिउँसो १ बजेसम्म समय तोकेको थियो। स्कुलमा पढाइका बेला पालैपालो नाराजुलुससहित आउने उम्मेदवारका कारण अध्यापन अवरुद्ध भएको वडा नम्बर ३ का वडाध्यक्ष दिपेन्द्र यादवले बताए। नाराजुलुसबाट पठनपाठन प्रभावित भएको प्रधानाध्यापक लालबहादुर मण्डलले पनि स्विकारे। कक्षा १० सम्म पढाइ हुने स्कुलमा ६ सय १५ विद्यार्थी छन्। विभिन्न राजनीतिक दलका उम्मेदवार नाराजुलुससहित स्कुल परिसरमा राखिएको निर्वाचन अधिकृतको कार्यालयमा पुग्दा होहल्लाले पढाइ रोकिन्थ्यो भने विद्यार्थी पनि जुलुस हेर्न बाहिर निक्लन्थे। सुरक्षाका लागि स्कुलमा दिनभरि हतियारसहित स्कुल परिसरमा सशस्त्र प्रहरीको टोली तैनाथ थियो। हतियार बोकेका सशस्त्र प्रहरी देख्दा विद्यार्थीमा मानसिक असर परेको अभिभावकले गुनासो गरेका छन्। प्रदेश ३ : तीन पदमा १३ जनाको उम्मेद्वारी स्थानीय तहका ३ पदका लागि चितवनमा १३ जनाले मनोनयन पत्र दर्ता गरेका छन्। भरतपुर महानगरपालिका र खैरहनी नगरपालिकामा रिक्त ३ वडा अध्यक्षका लागि ६ दलले उम्मेदवारी दर्ता गराएका छन्। स्वतन्त्र उम्मेदवारी परेको छैन। भरतपुर महानगरपालिका वडा नम्बर १६, खैरहनी नगरपालिकाको वडा नम्बर ४ र ५ मा उपनिर्वाचन हुँदैछ। भरतपुर महानगरपालिकाको वडा नम्बर १६ मा ५ जनाले उम्मेदवारी दिएका छन्। नेकपाबाट भक्तराज हमाल, कांग्रेसबाट अमृतराज हमाल, राप्रपा संयुक्तबाट विष्णु त्रिपाठी, समाजवादी पार्टीका धनप्रसाद घले र समाजवादी पार्टीका अम्मरबहादुर थापाले उम्मेदवारी दर्ता गरेका छन्। भरतपुर १६ का वडाध्यक्ष चतुरमान गुरुङको क्यान्सरबाट गत असोज ४ गते निधन भएको थियो। खैरहनीका दुई वटा वडामा ८ जनाको उम्मेदवारी परेको छ। वडा नम्बर ४ मा नेकपाका वेदबहादुर अधिकारी, कांग्रेसका देवबहादुर अधिकारी, राप्रपा संयुक्तका सिताराम थापा र राप्रपाका अनोज अधिकारीले नाम दर्ता गराएका छन्। वडा नम्बर ५ मा नेकपाका चुननारायण प्रधान, कांग्रेसकी प्रतिमा कार्की, समाजवादी पार्टीका विकन महतो र राष्ट्रिय नागरिक पार्टीका बलराम चौधरीले उम्मेदवारी दर्ता गरेको खैरहनीका निर्वाचन अधिकृत विद्याराज पौडेलले बताए। यसअघि निर्वाचित खैरहनी वडा नम्बर ४ का वडाध्यक्ष नरेन्द्र अधिकारी र वडा नम्बर ५ का वडाध्यक्ष विश्वविजय बस्नेतको ०७४ फागुनमा एउटै सवारी दुर्घटनामा निधन भएको थियो। वडाअध्यक्षमा पाँच जनाको उम्मेदवारी इन्द्रावती गाउँपालिका वडा नम्बर ८ को अध्यक्षमा बुधबार ५ जनाको उम्मेदवारी परेको छ। नेकपाबाट केदारनाथ आचार्य, कांग्रेसबाट राले तामाङ (अशोक), राप्रपाका रणबहादुर तामाङ, राप्रपा संयुक्तका ढकबहादुर श्रेष्ठ र समाजवादी पार्टीका प्रकाश श्रेष्ठले मनोनयन गराएको मुख्य निर्वाचन अधिकृतको कार्यालयले जनाएको छ। धुलिखेलमा ४ जनाको उम्मेदवारी काभ्रेको धुलिखेल नगरपालिका वडा नम्बर २ को वडा अध्यक्षका लागि बुधबार ४ जनाले मनोनयनपत्र दर्ता गरेका छन्। नेकपाबाट देवप्रसाद कोइराला, कांग्रेसबाट दर्णबहादुर खत्री, राप्रपा संयुक्तबाट वासु थापा र राजपाबाट कृष्णबहादुर तामाङले उम्मेदवारी दिएको निर्वाचन अधिकृतको कार्यालयले जानकारी दिएको छ। गण्डकी प्रदेश ४ : बडिगाड २ मा तीन उम्मेदवार जिल्लाको बडिगाड गाउँपालिका वडा नम्बर २ को अध्यक्षमा लागि ३ जनाको उम्मेदवारी परेको छ। नेकपाबाट ढालप्रसाद शेरचन, कांग्रेसबाट डिलबहादुर राना र समाजवादी पार्टीबाट हरिलाल रानाको उम्मेदवारी परेको निर्वाचन अधिकृतको कार्यालयले जनाएको छ। नेकपाका उम्मेदवार शेरचनलाई राष्ट्रिय जनमोर्चाले समर्थन गरेको छ। यो वडामा १ हजार ७ सय ४२ मतदाता छन्। वडा अध्यक्षमा तीनको उम्मेदवारी पूर्वी नवलपरासीको बौदीकाली गाउँपालिका वडा नम्बर ५ को अध्यक्षमा ३ जनाको उम्मेदवारी दर्ता भएको छ। वडाध्यक्ष दलबहादुर सरु मगरको गतवर्ष मृत्यु भएपछि उपचुनाव हुन लागेको हो। कांग्रेसबाट तुलबहादुर राना, नेकपाबाट खिमबहादुर थापा खरु मगर र समाजवादी पार्टीबाट पितमबहादुर राना छन्। मगर समुदायबहुल वडामा सबै दलले मगर समुदायकै उम्मेदवार उठाएका हुन्। वडामा ८ सय ५३ मतदाता रहेको मुख्य निर्वाचन अधिकृत अर्जुन अधिकारीले जानकारी दिए। यसैबीच पहाडी क्षेत्रमा पर्ने गाउँपालिकामा सुरक्षा सर्तकता बढाइएको छ। विप्लव नेकपा गतिविधि बढ्न सक्ने भन्दै जिल्ला सुरक्षा समितिले नेपाल प्रहरी र सशस्त्र प्रहरीको संख्या बढाएर सुरक्षा सतर्कता बढाएको जनाएको छ। प्रदेश ५ मा ९ वडाध्यक्षका लागि मनोनयन प्रदेश ५ मा रिक्त रहेका ९ वडा अध्यक्षको उपनिर्वाचनका लागि मनोनयन दर्ता भएको छ। प्युठानमा ३ सहित बाँके, रोल्पा, कपिलवस्तु, दाङ, गुल्मी र अर्घाखाँचीमा ११ वडा अध्यक्ष पदमा मंसिर १४ गते उपनिर्वाचन हुँदैछ। राजनीतिक दलहरूले शक्ति प्रदर्शन गर्दै स्थानीय तहमा उम्मेदवारी दर्ता गराएका छन्। सत्तारुढ नेकपा, कांग्रेस, राप्रपा, राजपा, समाजवादी पार्टीले चुनावमा उम्मेदवार उठाएका छन्। मनोनयनमा केन्द्रीय नेतासमेत सहभागी थिए। प्युठान जिल्लाको प्युठान नगरपालिका वडा नम्बर २ दाखाक्वाडी, ऐरावती गाउँपालिका वडा नम्बर १ दाङवाङ र वडा नम्बर २ बरौलामा उम्मेदवारले बुधबार मनोनयन दर्ता गराएका छन्। प्युठान नगरपालिका वडा नम्बर २ मा नेकपाका मुक्ति पोखरेल र कांग्रेसका मोहनसिंह विष्टले मात्र उम्मेदवारी दिएका छन्। ऐरावती गाउँपालिकाको १ र २ नम्बर वडामा नेकपाका २ जना विद्रोही उम्मेदवारले स्वतन्त्र मनोनयन दर्ता गराएका छन्। पार्टीले टिकट नदिएको भन्दै वडा नम्बर १ मा अर्जुन थापा र २ नम्बरमा भीमेशकुमार घर्तीले मनोनयन दर्ता गराए। निर्वाचन अधिकृत चन्द्रदेव भारतीका अनुसार दुईवटै वडामा गरी ऐरावतीमा ६ जनाको उम्मेदवारी परेको छ। नेकपाबाट १ नम्बरमा दोर्णप्रसाद पाण्डेले मनोनयन दर्ता गराएका छन्। यो वडामा राजमोले नेकपालाई सघाउनेछ। वडा नम्बर २ मा राजमोका भक्तबहादुर विश्वकर्माले मनोनयन दर्ता गराएका छन्। यसमा नेकपाले राजमोलाइ भोट हाल्नेछ। कांग्रेसबाट वडा नम्बर १ मा अमरबहादुर रेश्मी र २ मा भूपाल जीसीले उम्मेदवारी दिएका छन्। गुल्मीको रुरुक्षेत्र गाउँपालिका वडा नम्बर ६ रिमुवाको अध्यक्षमा ३ जनाले मनोनयन दर्ता गराएका छन्। वडा अध्यक्षका लागि कांग्रेसले वेदप्रसाद दर्लामीलाई उम्मेदवार उठाएको छ भने सत्तारुढ दल नेकपाबाट गिरिप्रसाद सिंजालीले उम्मेदवारी दिएका छन्। अर्घाखाँचीको मालारानी गाउँपालिकाको वडा नम्बर ३ मा वडा अध्यक्षका लागि कांग्रेसबाट शोभाखर खनाल, नेकपाबाट यमलाल खनाल र राप्रपाबाट रणबहादुर खनालको उम्मेदवारी परेको छ। दाङको घोराही उपमहानगरपालिका वडा नम्बर १६ को अध्यक्षका लागि ७ जनाले उम्मेदवारी दिएका छन्। नेकपाका सुरेशबहादुर केसी, कांग्रेसका ताराबहादुर डीसी, समाजवादी पार्टीका विमला पुन, राप्रपाका प्रकाश केसी र मंगोल नेसनलका तर्फबाट पहलमान आलेमगरले उम्मेदवारी दर्ता गराएका छन्। जगलाल चौधरी र समीर वलीले स्वतन्त्र उम्मेदवारी दर्ता दिएको निर्वाचन अधिकृत प्रेम खड्काले जानकारी दिए। बाँकेको कोहलपुर नगरपालिका६ को वडा अध्यक्षमा ५ दलले उम्मेदवार उठाएका छन्। स्थानीय तह उपनिर्वाचन मुख्य निर्वाचन अधिकृतको कार्यालय बाँकेका मुख्य निर्वाचन अधिकृत षडानन्द तिवारीका अनुसार नेकपाबाट रामशरण थारु, कांग्रेसका श्रीकृष्ण थारु, राप्रपाका श्रीधर सुवेदी, समाजवादी पार्टीका शोभाखर पोखरेल र नेमकिपाबाट दीपालक्ष्मी हमालले मनोनयन दर्ता गरेका हुन्। यसअघि कांग्रेसबाट निर्वाचित वडाध्यक्ष रामसोहन थारुको मृत्यु भएको थियो। चुनावमा नेकपा र कांग्रेसका उम्मेदवारबीच प्रतिस्पर्धा हुने देखिन्छ। सीकेको पार्टीको उम्मेद्वारी कपिलवस्तुको शिवराज नगरपालिका वडा नम्बर १० लालपुरमा १२ जनाको उम्मेदवारी परेको छ। उपचुनावमा सीके राउतको जनमत पार्टीले पनि उम्मेदवारी दिएको छ। सीकेको पार्टी पहिलो पटक चुनावमा सहभागी भएको छ। नेकपाबाट अदालत मनिहार, कांग्रेसबाट देवराज भारती, समाजवादी पार्टीबाट तीर्थबहादुर रायमाझी, राजपाबाट मन्जु मि श्र, जनमत पार्टीबाट महोम्मद हनिफ गद्दी, राप्रपाबाट बलभद्र मि श्र, राप्रपा संयुक्तबाट नूर महोम्मद मनिहारको उम्मेदवारी परेको निर्वाचन कार्यालयले जनाएको छ। ५ जनाले स्वतन्त्र उम्मेदवारी दर्ता गरेको निर्वाचन अधिकृत लोकजंग शाहले बताए। सदस्यबाट राजीनामा दिएर उम्मेदवारी रोल्पाको थबाङ गाउँपालिका वडा नम्बर १ मा पनि मनोनयन भएको छ। वडा सदस्य भद्रकुमार झाँक्रीले सदस्यबाट राजीनामा दिएर वडा अध्यक्षमा मनोनयन दर्ता गराएका छन्। उनी स्वतन्त्र उम्मेदवार हुन्। उनले ०७४ को स्थानीय तहको चुनावमा स्वतन्त्रबाटै सदस्यमा जितेका थिए। मुख्य निर्वाचन अधिकृत रमेशप्रसाद ज्ञवालीका अनुसार त्यसलगत्तै सत्ताधारी नेकपाका तर्पबाट जनकबहादुर बुढामगर र कांग्रेसका कलम रोकाले पनि उम्मेदवारी दिएका छन्। वडा अध्यक्ष फर्कबहादुर बुढाको मस्तिष्कघातका कारण असार ६ गते निधन भएपछि झाँक्री कार्यवाहक वडा अध्यक्ष थिए। कर्णाली : उपाध्यक्षमा ३ जनाको उम्मेदवारी कर्णाली प्रदेशको हुम्ला खार्पुनाथ गाउँपालिकामा उपाध्यक्ष र सल्यानको कुमाख गाउँपालिकाको वडा नम्बर ५ मा अध्यक्षका लागि आगामी मंसिर १४ गते उपनिर्वाचन हुँदैछ। उपनिर्वाचनका लागि हुम्ला खार्पुनाथ गाउँपालिकाको उपाध्यक्ष पदमा तीन दलले मनोनयन दर्ता गराएका छन्। कुमाख गाउँपालिकाको वडा नम्बर ५ को अध्यक्षमा ५ जनाको उम्मेदवारी परेको छ। तीमध्ये २ जनाको स्वतन्त्र उम्मेदवारी परेको हो। मनोनयन दर्तासँगै चुनावको माहोलसमेत तातेको छ। पार्टी र उम्मेदवारहरू प्रचारप्रसारमा लागेका छन्। खार्पुनाथ गाउँपालिकाको उपाध्यक्षमा नेकपाबाट रुपा शाही, कांग्रेसबाट तारा शाही र राप्रपा संयुक्तबाट दीपबहादुर शाहीले बुधबार उम्मेदवारी दर्ता गराएका छन्। नेकपाबाट उम्मेदवारी दर्ता गरेकी रुपा यसअघिको चुनावमा पराजित भएकी थिइन्। कांग्रेसबाट निर्वाचित उपाध्यक्ष सिन्धु शाही (हमाल)को जीप दुर्घटनामा मृत्यु भएपछि खार्पुनाथमा उपचुनाव हुन लागेको हो। कुमाख गाउँपालिकाको वडा नम्बर ५ को अध्यक्षमा नेकपा सल्यानका जिल्ला कमिटी सदस्य धर्मे बुढाथोकी ज्वाला, कांग्रेसका खड्कबहादुर बोहरा र राप्रपाबाट गोपाल शाहले मनोनयन दर्ता गरेका छन्। दलबीर बस्नेत र चित्रप्रकाश गिरीले स्वतन्त्र (बागी) उम्मेदवारी दर्ता गरेका छन्। कुमाख गाउँपालिकाका अध्यक्ष दिलमाया बुढाका अनुसार जिल्लामा एक मात्र उपनिर्वाचन क्षेत्र रहेकाले चुनाव गर्न चुनौती रहेको बताइन्। मुख्य निर्वाचन अधिकृत तथा जिल्ला अदालत सल्यानका जिल्ला न्यायाधीस कुलप्रसाद पाण्डेले दलहरूले आचारसंहिता पालनामा विशेष जोड दिनुपर्ने औंल्याए। सल्यानका प्रमुख जिल्ला अधिकारी चुडाराज न्यौपानेले उपचुनावका लागि जिल्ला सुरक्षा समितिले सुरक्षा व्यवस्था कडा पारेको बताए। सुदूरपश्चिममा २२ जनाको उम्मेद्वारी सुदूरपश्चिम प्रदेशका ५ जिल्लामा २२ जनाको उम्मेदवारी दर्ता भएको छ। मंसिर १४ गते हुने स्थानीय तहको उपनिर्वाचनका लागि ५ जिल्लामा बुधबार २२ जना उम्मेदवार भएका छन्।बैतडीका तीन स्थानीय तहका ३ वडामा ८ जनाको उम्मेदवारी परेको छ। सुर्नया गाउँपालिका वडा नम्बर १, दोगडाकेदार गाउँपालिका वडा नम्बर ४ र पुर्चौंडी नगरपालिका वडा नम्बर ४ मा अध्यक्षका लागि उम्मेदवारी दर्ता भएको हो। सुर्नया गाउँपालिका वडा नम्बर १ मा २ जना उम्मेदवारी मनोनयन दर्ता भएको मुख्य निर्वाचन अधिकृत ईश्वरीप्रसाद भण्डारीले जानकारी दिए। नेकपाबाट धनबहादुर चन्द र कांग्रेसबाट गजेन्द्रबहादुर चन्दको मनोनयन दर्ता भएको हो। पुर्चौंडी नगरपालिका वडा नम्बर ४ मा नेकपाका तर्फबाट शैलेन्द्र धानुक, कांग्रेसका तर्फबाट गोविन्दबहादुर धामी र चन्द्रबहादुर बोहराले स्वतन्त्र उम्मेदवारी दर्ता गराएका छन्। दोगडाकेदार गाउँपालिका वडा नम्बर ४ को अध्यक्षका लागि तीन जनाको उम्मेदवारी परेको छ। नेकपाबाट नरेन्द्रप्रसाद भट्ट, कांग्रेसबाट सुरेन्द्रप्रसाद भट्ट र राप्रपा संयुक्तबाट देवसिंह खत्रीको उम्मेदवारी दर्ता भएको निर्वाचन अधिकृत टेकबहादुर थापाले जानकारी दिए। अछाममा २ जना को उम्मेदवारी अछाम मेल्लेख गाउँपालिका वडा नम्बर ५ मा अध्यक्षका लागि दुई दलले मनोनयन दर्ता गरेका छन्। नेकपाबाट रमेशबहादुर खड्का र कांग्रेसबाट वीरबहादुर बोहराले उम्मेदवारी दिएको मुख्य निर्वाचन अधिकृत नवीनकुमार जोशीले जानकारी दिए। नेकपा उम्मेदवार खड्का ०७४ को स्थानीय तहको निर्वाचनमा पराजित भएका थिए। कांग्रेसले यसअघि वडाध्यक्षमा निर्वाचित रामबहादुर बोहराका दाजु वीरबहादुरलाई उम्मेदवार बनाएको हो। यो वडामा १ हजार ९ सय १४ मतदाता छन्। वडाध्यक्ष रामबहादुरको बाजुरास्थित बडीमालिका दर्शन गर्न जाँदा ०७४ साउन २१ मा लेक लागेर ज्यान गएपछि पद रिक्त रहेको थियो। कञ्चनपुरमा ५ जनाको उम्मेदवारी कञ्चनपुर पुनर्वास नगरपालिका वडा नम्बर ३ मा अध्यक्षका लागि ५ जनाको मनोनयन दर्ता गराएका छन्। नेकपाबाट कृष्णबहादुर तामाङ, कांग्रेसबाट दीपबहादुर तामाङ, समाजवादी पार्टीबाट भीमबहादुर तामाङ, राष्ट्रिय प्रजातन्त्र पार्टीबाट पदमबहादुर शाही र राप्रपा संयुक्तबाट धनबहादुर तामाङले मनोनयन दर्ता गराएको जिल्ला निर्वाचन कार्यालय महेन्द्रनगरका प्रमुख उदयराज जोशीले जानकारी दिए। यसअघि पुनर्वास वडा नम्बर ३ का अध्यक्ष फैरु तामाङ जिल्ला समन्वय समितिको संयोजकमा निर्वाचित भएपछि पद खाली भएको थियो। पुनर्वास वडा नम्बर ३ मा ११ सय ९९ मतदाता छन्। डोटीमा ४ जनाको उम्मेदवारी डोटीको आदर्श गाउँपालिका वडा नम्बर २ को अध्यक्षका लागि पार्टी र स्वतन्त्र गरी ४ जनाको उम्मेदवारी परेको छ। स्वतन्त्र उम्मेदवार भूमिसिंह खड्का, कांग्रेसका महादेव साउद, नेकपाका रामबहादुर बोहरा र राप्रपाका काशीराम ओझाले उम्मेदवारी दिएको मुख्य निर्वाचन अधिकृत एवं जिल्ला न्यायाधीश विदुर काफ्लेले जानकारी दिए। आदर्श गाउँपालिकाको वडा नम्बर २ मा १ हजार ४३ पुरुष र १ हजार ४ सय १६ महिला गरि जम्मा २ हजार ४ सय ५९ मतदाताले मतदान गर्नेछन्। कालिभैरव मावि, नमादेव मावि र शारदा माविलाई मतदान केन्द्र तोकिएको छ। ०७४ मा भएको स्थानीय तहको चुनावमा तत्कालीन नेकपा एमालेबाट निर्वाचित वडा अध्यक्ष प्रेमबहादुर बोहराको सडक दुर्घटनामा ०७५ जेठ १४ गते निधन भएपछि उपचुनाव हुन लागेको हो। बाजुरामा ३ जनाको उम्मेदवारी बाजुराको त्रिवेणी नगरपालिका वडा नम्बर १ को अध्यक्षका लागि ३ जनाले उम्मेदवारी दिएका छन्। नेकपाका मनराजे बुढा, कांग्रेसका खगेन्द्र चँदारा र राप्रपाका मिनबहादुर डोलीले मनोनयन दर्ता गराएको मुख्य निर्वाचन अधिकृत माधवप्रसाद घिमिरेले जानकारी दिए।"
काठमाडौंढाका सञ्जाल अपरिहार्य,"काठमाडौं : बंगलादेशका राष्ट्रपति मोहम्मद अब्दुल हमिदले सार्क क्षेत्रको विकासका लागि काठमाडौं र ढाकाबीच सम्पर्क सञ्जाल (सडक, रेल, हवाई, जल) अपरिहार्य रहेको बताएका छन्। सार्क र बिम्स्टेक मुख्यालय रहेका यी दुई राजधानीबीच सडक, हवाई, रेल र जलमार्गमा सहकार्य भएमा समृद्धिको उचाइमा पुग्न सकिने उनको भनाइ छ। यसका लागि दुवै मुलुकले आआफ्नो स्तरबाट पहल गर्नुपर्ने धारणा राष्ट्रपति हमिदले नेपाली उच्चस्तरीय नेताहरूसँग व्यक्त गरेका हुन्। दक्षिण एसियाली क्षेत्रीय सहयोग संगठन (सार्क) सचिवालय काठमाडौं र बहुपक्षीय आर्थिक तथा प्राविधिक सहकार्यका लागि बंगालको खाडी आसपासका मुलुकको प्रयास (बिम्स्टेक) सचिवालय ढाकामा छ। हमिदले राष्ट्रपति विद्यादेवी भण्डारी, प्रधानमन्त्री केपी ओली, प्रमुख प्रतिपक्षी कांग्रेस सभापति शेरबहादुर देउवा, नेकपा अध्यक्ष पुष्पकमल दाहाललगायत नेताहरूसँग भेटवार्ता गरेका छन्। नेताहरूको भेटमा उनले सार्क र बिमस्टेक फरक उद्देश्यका लागि स्थापना भएका भिन्नभिन्न संगठन भए पनि विकास र समृद्धिका लागि सहकार्य गर्ने साझा मञ्च रहेको बताएका थिए। दुई संगठनको सहकार्य र त्यसभित्रका उपक्षेत्रीय सहकार्यले हामी साझा विकास अघि बढाउन सक्छौं, राष्ट्रपति हमिदलाई उद्धृत गर्दै भेटवार्तामा सहभागी एक नेताले भने। नेपालको ऊर्जा क्षेत्र र पर्यटन समृद्धिको आधार भएकाले यसमा सहकार्य गर्नुपर्ने हमिदले बताए। नेपाल र बंगलादेशको बीचमा करिब ४० किलोमिटर भूभाग भारत छ। त्यसैले सडक, रेल, हवाई तथा जलमार्गबाट जोडिन भारतीय साथ र सहयोग मुख्य रहनेछ। त्यसका लागि भारतसँग छलफल गर्न दुवै देशका नेता सहमत भएका छन्। नेपालमा जलमार्गको विकास गर्न कोसी र गण्डकीलाई भारतको गंगा नदीमार्फत बंगलादेशका जमुना र पद्मा नदीसँग जोड्न सकिने धारणा दुवै देशका अधिकारीहरूको थियो। सिंहाबादरोहनपुर रेलमार्ग तथा सइदपुरविराटनगरभद्रपुर हवाई सञ्जाल बनाउने विषयमा पनि छलफल भएको छ। बंगलादेश र नेपाल आकर्षक पर्यटकीय गन्तव्य भएकाले दुवै मुलुकले संयुक्त प्याकेजमा काम गर्ने विषयमा परामर्श भएको परराष्ट्र मन्त्रालयले जनाएको छ। सबै भेटमा उनले दुई मुलुकबीचको पारस्परिक सम्बन्ध र सहकार्यमा जोड दिएका थिए। प्रधानमन्त्री ओलीसँगको भेटमा उनले नेपालमा ऊर्जा क्षेत्रमा बंगलादेशले सहकार्य गर्न खोजेको बताएका थिए। दुवै मुलुकले भारतसँग छलफल गरेर छुट्टै प्रसारण लाइनको व्यवस्थाका लागि पहल गर्ने सहमति भएको छ। बंगलादेशका राष्ट्रपति मोहम्मद अब्दुल हमिदसँग बुधबार होटल मेरियटमा शिष्टाचार भेटवार्ता गर्दै प्रधानमन्त्री केपी शर्मा ओली । तस्बिर : रासस भेटवार्तामा प्रधानमन्त्री ओलीसहित परराष्ट्रमन्त्री प्रदीप ज्ञवाली, अर्थमन्त्री युवराज खतिवडा, उद्योग वाणिज्य तथा आपूर्तिमन्त्री मातृका यादव थिए। राष्ट्रपति हमिदसँग प्रमुख प्रतिपक्षी दल कांग्रेसका सभापति देउवा र नेकपा अध्यक्ष पुष्पकमल दाहालले छुट्टाछुट्टै भेटवार्ता गरेका थिए। सभापति देउवासँग दुईपक्षीय व्यापार, सम्पर्क सञ्जाल विस्तार, जलविद्युत् आयोजना निर्माण र लगानीका विषयमा छलफल भएको कांग्रेस नेता डा नारायण खड्काले बताए। गरिबको मुलुक भनेर चिनिने बंगलादेशका तर्फबाट नेपालमा लगानी गर्ने विषयमा पनि छलफल गरेको थियो। बंगलादेशको स्वतन्त्रता क्रान्तिमा नेपालको सहयोग रहेकोमा राष्ट्रपति हमिदले खुसी व्यक्त गरे। देउवासँगको भेटमा उनले क्रान्तिमा योगदान पुर्याउने १३ नेपालीलाई सम्मान गरिएको जानकारी दिएका थिए। हमिदले नेकपाका अध्यक्ष दाहालको राजनीतिक व्यक्तित्वको प्रशंसा गरेका छिन्। नेपालको राजनीति परिवर्तन र शान्ति प्रक्रियामा अध्यक्ष दाहालको भूमिका प्रशंसनीय रहेको उनको भनाइ थियो। नेपाल र बंगलादेश विकास तथा राजनीतिक स्थिरतामा अगाडि बढिरहेको भन्दै राष्ट्रपति हमिदले चुनौती सामना गर्न साझा रूपमा अघि बढ्नुपर्ने बताएका थिए। राष्ट्रपति हमिदसँग उपराष्ट्रपति नन्दबहादुर पुन र राष्ट्रियसभा अध्यक्ष गणेश तिमल्सिनाले पनि भेटेका छन्। सबै छलफलमा सम्पर्क सञ्जाल विस्तार, ऊर्जा सहयोग, बन्दरगाह उपयोग, पूर्वाधार निर्माण, पर्यटन विकास, व्यापार प्रवद्र्धनलगायत आपसी चासोका विषयमा छलफल भएका थिए। फूलबारी नाका र बन्द भएको बस सेवा सञ्चालनका विषयमा पनि छलफल भएको थियो। बंगलादेश स्वतन्त्रतादेखि नै सक्रिय राजनीतिमा रहेका हमिद राष्ट्रपति हुनुअघि सभामुख थिए। आलंकारिक राष्ट्रपतिको जिम्मेवारीमा रहे पनि उनी सम्मानित राजनीतिज्ञ हुनाले उनको धारणा त्यहाँ स्विकार्य हुन्छ। बंगलादेशलाई स्वतन्त्र राष्ट्रको मान्यता दिने नेपाल सातौं राष्ट्र हो। राष्ट्रपति भण्डारीद्वारा रात्रिभोज आयोजना राष्ट्रपति भण्डारीसँग भेटवार्ता गर्न बंगलादेशका राष्ट्रपति हमिद शीतल निवास पुगेका थिए। उनको सम्मानमा राष्ट्रपति भण्डारीले रात्रिभोज दिएकी थिइन्। हमिद राष्ट्रपति भण्डारीको औपचारिक मैत्रीपूर्ण निमन्त्रणामा ५२ सदस्यीय टोलीको नेतृत्व गर्दै मंगलबार काठमाडौं आएका हुन्। उनी बुधबार दिनभर राजनीतिक भेटघाटमा व्यस्त बने। राष्ट्रपति हमिद बिहीबार पोखरा जाने कार्यक्रम छ। भेट फलदायी : ओली प्रधानमन्त्री ओलीले बंगलादेशका राष्ट्रपति हमिदसँगको भेट फलदायी भएको बतएका छन्। बंगलादेशका राष्ट्रपति हमिदसँगको भेट फलदायी भयो। नेपाल सरकार, नेपाली जनता, आफ्नो तर्फबाट राष्ट्रपति हमिद, उनकी पत्नी र प्रतिनिधिहरूलाई हार्दिक स्वागत गर्दछु। उहाँहरूको नेपाल बसाइ सुखद बनोस्, प्रधानमन्त्री ओलीले ट्विटमा लेखेका छन्।"
दिल्लीमा अत्यधिक वायु प्रदूषण,"सिन्ह्वा नयाँदिल्ली : भारतको राजधानी नयाँदिल्लीमा वायु प्रदूषणको मात्रा झनै बढेको स्वास्थ्य अधिकारीले जनाएका छन्। बुधबार बिहान नयाँदिल्लीको आकाशको वायुमा अहिलेसम्मकै सबैभन्दा बढी प्रदूषित कण भेटिन पुगेको उनीहरूको भनाइ रहेको छ। बुधबार यहाँको वायु प्रदूषणको मात्रा अघिल्ला दिनहरूका तुलनामा बढेको र हावाको प्रदूषण मापन गर्ने मापदण्ड एयर क्वालिटी इन्डेक्स, एक्युआई बढेर ५०० पुगेको छ। यो अहिलेसम्मकै सबैभन्दा बढी प्रदूषण हो। एक्युआई ५०० पुग्नु भनेको हावामा प्रदूषित वस्तुको मात्रा अति खराब रूपमा रहनु हो। हरियाणा राज्यको नजिक रहेको गुरुग्राम भन्ने नगर र उत्तर प्रदेश राज्यको छिमेकी नगर नोयडाको वायुमा रहेको प्रदूषणको मात्रा यति धेरै पुगेको बताइएको छ। बुधबार बिहान यी दुई नगरमा लिइएको मापनमा यस्तो अवस्था रहेको स्वास्थ्य तथा वातावरण क्षेत्रका अधिकारीले जनाएका छन्। उक्त मापनअनुसार ० देखि ५० सम्म एक्युआईलाई राम्रो मानिन्छ भने ५० देखि १०० लाई सन्तोषजनक मानिन्छ। त्यसैगरी १०० देखि २०० सम्मलाई मध्यम र २०० देखि ३०० एक्युआईलाई कमजोर मानिन्छ। त्यसैगरी ३०० देखि ४०० सम्म एक्युआईलाई अति कमजोर र ४०० देखि ५०० एक्युआईलाई कडा अर्थात् एकदमै खराब मानिन्छ। अनि ५०० भन्दा बढी एक्युआई भयो भने त्यसलाई संकटकालीन अवस्थाका रूपमा लिनुपर्ने हुन्छ। यस्तो अवस्थामा कुनै पनि देशको सरकारले ती क्षेत्रमा संकटकालीन अवस्था घोषणा गर्नुपर्ने हुन्छ। वायु प्रदूषणको यस्तो अवस्थाका कारण यहाँको जनजीवन थप अप्ठेरोमा पर्न थालेका समाचार आइरहेका छन्। नयाँदिल्ली र यहाँको वरपरको बस्तीमा समेत समस्या देखिन थालेको छ। विगतका केही सातादेखि नै यहाँ सडक र वरपरको क्षेत्रका निर्माण कार्य ठप्प छन् भने दैनिक आवश्यकताका वस्तु परिपुर्तिमा समेत अप्ठेरो परेको छ। नयाँ दिल्लीमा अघिल्ला वर्षहरूजस्तै योपटक पनि चिसो मौसमको शुरुमै दिल्लीको आकाशको मौसममा खराबी देखिन थालेको हो। यहाँकोे वायु प्रदूषित भएकाले उत्पन्न स्वास्थ्य समस्यालाई मद्देनजर गर्दै केही दिनका लागि विद्यालय पनि बन्द गरिएको थियो। यसका कारण बालबालिकालाई बढी असर पर्ने बताइएको छ। उनीहरूमा फोक्सोमा असर पार्ने भन्दै विद्यालय बन्द गरिएको हो। त्यसैगरी सबै नागरिकलाई पनि श्वासप्रश्वासका साथै मुटुमा पनि समस्या उत्पन्न हुन सक्ने भन्दै गम्भीर स्वास्थ्य खतरा देखिएको बताइएको छ। यस मौसममा नयाँदिल्लीको आकाशमा सवारीसाधनको धुवाँ र धुलो, औद्योगिक उत्पादनका कारण उत्पन्न प्रदूषण, कृषिजन्य उद्योगबाट निस्किएको प्रदूषित मात्राका कारण यहाँको वायु प्रदूषित हुने गरेको छ। नयाँदिल्लीका मुख्यमन्त्री अरबिन्द केजरीवालले यस प्रदूषणका कारण परिस्थिति अत्यन्तै खतरनाक भएको भन्दै वायु प्रदूषण हटाउन आवश्यक पहल गरिएको जानकारी दिएका छन्। दिल्लीको हावामा प्रदूषित हावाका कणको स्तर विश्व स्वास्थ्य संगठनले बनाएको मानकभन्दा २० गुणासम्म बढी भेटिएको स्वास्थ्य अधिकारीले जनाएका छन्। विश्व स्वास्थ्य संगठनले बनाएको मानकभन्दा नयाँदिल्लीको आकाशमा बढी मात्रामा वायु प्रदूषण हुन लागेको धेरै वर्ष भएको यहाँका अधिकारीले जानकारी दिएका छन्। यहाँका मौसमविद्हरूले पनि प्रदूषण अत्यन्त बढेका कारण त्यहाँको जनजीवन निकै कष्टकर बन्दै गएको बताएका छन्। नयाँदिल्लीको जनसंख्या ४ करोड ५० लाख रहेको छ। नयाँदिल्लीको प्रदूषण नियन्त्रण गर्न यहाँको सरकारलाई निकै सकस परिरहेको छ। नयाँदिल्ली सरकारले नयाँ दिल्लीमा केही दिनदेखि यातायातका साधनमा जोरबिजोर प्रणाली लागू गरेको छ। सवारीसाधनबाट हुने प्रदूषणको मात्रा रोक्न यस्तो नियम बनाएको भए पनि यो प्रभावकारी हुन सकेको छैन। यातायातका साधनबाट निस्किने धुवाँ र अत्यधिक यातायातको चाप र आवागमनका कारण उडेको धुलोका कारण दिल्लीमा वायु प्रदूषण भएको भन्दै राज्य सरकारको यो निर्णय आएको हो। प्रदूषणले तेहरानका विद्यालय बन्द इरान सरकारले राजधानी तेहरानका विद्यालय बन्द गर्न बुधबार निर्देशन दिएको छ। वायु प्रदूषणको अवस्था उच्च भएपछि त्यसले असर पार्ने भएकाले विद्यालय बन्द गर्न निर्देशन दिइएको अधिकारीले जनाएका छन्। गभर्नर अनौशिराभन मोहसेनी बान्डपीले पूर्वविद्यालय (किन्नर गार्डन), पूर्वप्राथमिक र प्राथमिक विद्यालय बन्द गर्न निर्देशन दिइएको बताए। उनका अनुसार राजधानी तेहरानसँगै घार्चक, पिश्भा र वारामिनलगायतका शहरका विद्यालय पनि बन्द भएका छन्। तेहरानको वायुको गुणस्तर मापन सूचकांक संवेदनशील समूहका लागि खतरा अवस्थामा पुगेको पाइएको छ, अर्का एक अधिकारीले भने। बालबालिका, गर्भवती महिला, वृद्धवृद्धा र रोगी मानिसलाई यस्तो प्रदूषणले बढी असर गर्ने भएकाले सकेसम्म घर बाहिर कम मात्रै निस्कन विज्ञले सुझाव दिएका छन्। प्रदूषणका कारण उत्पन्न बाक्लो हुस्सुले तेहरानलाई मंगलबार ढाकेपछि बुधबार बिहानैदेखि निकै काम मात्र विद्यालय बस सञ्चालन भएका थिए। इरानमा प्रदूषणकै कारण उत्पन्न अनेक समस्या र रोग लागेर हरेक वर्ष ३० हजार इरानी नागरिकको मृत्यु हुनेगरेको स्वास्थ्य अधिकारीले जनाएका छन्। हरेक वर्षको हिउँदयाममा तेहरानमा प्रदूषणका कारण उत्पन्न हुने असर बढी देखिने गरेको छ।"
"संवैधानिक आयोगमा ४० पद रिक्त, नियुक्ति उपचुनावपछि","काठमाडौं : संवैधानिक आयोगमा रिक्त पदाधिकारी नियुक्ति उपनिर्वाचनपछि हुने भएको छ। सत्तासीन नेकपा र प्रमुख विपक्षी कांग्रेस नेताबीच बुधबार भएको अनौपचारिक कुराकानीमा उपनिर्वाचनपछि मात्र संवैधानिक परिषद्को बैठक गरेर आयोगका पदाधिकारी नियुक्ति प्रक्रिया अघि बढाउने सहमति बनेको हो। संविधानले १३ वटा संवैधानिक आयोगको व्यवस्था गरेको छ। संवैधानिक मान्यता पाएका महिला, दलित, आदिवासी जनजाति र समावेशी आयोगमा एक जना पनि पदाधिकारी छैनन्। अन्य आयोगमा अधिकांश पदाधिकारी रिक्त छन्। अख्तियार दुरुपयोग अनुसन्धान आयोगमा दुई आयुक्त पद रिक्त छ। दीप बस्न्यातको कार्यकाल समाप्त भई आयुक्त नवीन घिमिरे प्रमुख आयुक्त भएका थिए। अर्का आयुक्त राजनारायण पाठक घुसकाण्डमा परेपछि राजीनामा दिएका थिए। निर्वाचन आयोगमा आयुक्तहरू इला शर्मा र सुधीर शाहको कार्यकाल सकिएपछि नियुक्ति भएको छैन। यस्तै प्राकृतिक वित्त आयोगमा बालानन्द पौडेल अध्यक्ष नियुक्त भए पनि अन्य चार सदस्य पद रिक्त छ। मधेसी, थारू र मुस्लिम आयोगमा अध्यक्ष नियुक्त भएका छन्। तर तीनै आयोगमा चारचार जना सदस्य रिक्त छन्। समावेशी आयोग अध्यक्ष शान्तराज सुवेदीले राजीनामा दिएपछि पदाधिकारीविहीन छ। संविधानले संवैधानिक मान्यता दिएका महिला, दलित र आदिवासी जनजाति आयोगमा अध्यक्ष नियुक्त हुन सकेको छैन। यी आयोगमा अध्यक्षसहित अन्य चारचार जना सदस्य रहने संवैधानिक व्यवस्था छ। यी सबै गरेर संवैधानिक आयोगमा हाल ४० पद रिक्त छन्। आयोग पदाधिकारीको नियुक्तिबारे छलफल गर्न प्रधानमन्त्री केपी ओलीले बुधबार परिषद् बैठक बोलाएका थिए। बैठकमा भाग लिन प्रधानन्यायाधीश चोलेन्द्रशमशेर राणा, राष्ट्रियसभा अध्यक्ष गणेश तिमिल्सेना र उपसभामुख शिवमाया तुम्बाहाम्फे बालुवाटार पुगेका थिए। नेपाल भ्रमणमा रहेका बंगलादेशका राष्ट्रपतिसँग नेताहरुको भेटघाटको समय जुधेको र उपनिर्वाचन प्रक्रिया पनि सुरु भइसकेको भन्दै परिषद् बैठक बस्दैनबसी स्थगित भएको थियो। त्यस क्रममा प्रधानमन्त्री ओली, अर्का अध्यक्ष पुष्पकमल दाहाल र विपक्षी दलका नेता शेरबहादुर देउवाबीच अनौपचारिक छलफल भएको स्रोतले बतायो। विपक्षी नेता देउवाले सहमतिका आधारमा आयोग पदाधिकारी नियुक्त हुनुपर्ने माग गर्दै आएका छन्। यसअघि अध्यक्ष मधेसी, थारू, मुस्लिम, समावेशी र प्राकृतिक आयोगका अध्यक्षमा सरकारले एकतर्फी सिफारिस गरेको भन्दै विपक्षी कांग्रेसले संसदीय सुनुवाइ समिति बहिष्कार गरेको थियो। संवैधानिक परिषद्ले सिफारिस गरेका पदाधिकारीको संसदीय सुनुवाइपछि मात्र नियुक्ति हुने संवैधानिक व्यवस्था छ। यस्तै सत्य निरूपण र बेपत्ता आयोगमा पनि पदाधिकारी नियुक्त हुन सकेका छैनन्। दुवै आयोगमा पदाधिकारी नियुक्तिका लागि सिफारिस समिति गठन भए पनि राजनीतिक सहमति जुट्न नसकेका कारण पदाधिकारी नियुक्तिको प्रक्रिया अघि बढ्न सकेको छैन। सत्तासीन नेकपा र विपक्षी कांग्रेस नेताहरू दुवै आयोगमा पदाधिकारी नियुक्तिबारे दर्जनौंपटक छलफल भइसकेका छन्।"
सपना नेदेख्ने सफल उद्यमी बन्दैन,"दीपक पाण्डे पेसाले चार्टर्ड एकाउन्टेन्ट (सीए) हुन्। तर उनको परिचय यत्तिमै सीमित छैन। उनको स्वामित्वमा सीए तयारी कक्षा, स्कुल र कलेज सञ्चालनमा छन्। त्यसबाहेक होटलसहित आधा दर्जन कम्पनीमा उनको लगानी छ। सकारात्मक सोच र दृढ ईच्छाशक्ति भएका व्यक्ति कहिल्यै असफल नहुने ३६ वर्षीय पाण्डेको दाबी छ। उनै पाण्डेसँग अन्नपूर्ण पोस्ट्ले गरेको कुराकानी। तपाइँको स्वामित्वमा कुन कुन कम्पनी सञ्चालनमा छन् ? आफू सीए भएको नाताले सीएकै पढाइ सञ्चालन गर्ने उद्देश्यले पहिलोपटक एकेडेमी अफ कमर्स (एओसी) को स्थापना गरेँ। म अहिले यसको अध्यक्ष छु। स्थापनापछि यो संस्था करिब १० लाख परीक्षार्थीलाई उछिन्दै एओसीका विद्यार्थी सीपीआई र आईपीसीसीमा दुई पटक अल इन्डिया र्याङ्कमा दुई पटक प्रथम भइसकेको छ। नेपालमा सीए पढाई हुने कुनै पनि संस्था अहिलेसम्म यो अवस्थामा आउन सकेको छैन। त्यस्तै म ब्रिज वाटर एजुकेसन फाउन्डेसनमा पनि अध्यक्ष छु। यसअन्तर्गत प्रि स्कुलदेखि विश्वविद्यालय तहसम्मको पढाइ हुन्छ। बीबीएसमा मात्र एक हजार हाराहारी विद्यार्थी छन्। अन्य तहमा पनि विद्यार्थी आकर्षण उत्तिकै छ। बूढानीलकण्ठमा बूढानीलकण्ठ हेरिटेज नाम राखेर पाँचतारे होटल पनि बनाइरहेका छौं। त्यसमा म निर्देशक छु। मेरै अध्यक्षतामा केसीएल अस्टिएट क्यापिटल, सीए प्राक्टिस गर्ने संस्था फिनिसको अध्यक्ष छु। मुलुकभरका दुई हजारभन्दा बढी सीए सदस्य रहेको संस्था एसोसियसन अफ चार्टर्ड एकाउन्टेन्ट्स अफ नेपाल (एक्यान) को पनि अध्यक्ष छु। यति सानो उमेरमा आधा दर्जन कम्पनीको नेतृत्व गरिरहनुभएको छ, कसरी सम्भव भयो ? म सामूदायिक परिवारबाट एसएलसी उत्तीर्ण गरेको विद्यार्थी हुँ। दुःखसुःख गरेर सीए पढ्न भारत गएँ। सीए उत्तीर्ण भएपछि मलाई एक डेढ लाख रुपैयाँको जागिर खान कुनै समस्या थिएन। तर जागिरभन्दा मलाई केही गर्नुपर्छ भन्ने भावना आयो र एओसी खोलेँ। यो संस्थामा मिहिनेत अनुसारको प्रतिफल आएपछि उद्यमशीलता गर्नुपर्छ भन्ने भावना अझ प्रगाढ हुन थाल्यो। विस्तारै अन्य क्षेत्रमा पनि हात हालँे। सबैमा सफल भएँ। पछिल्लो प्रोजेक्टको रूपमा पाँचतारे होटल खोल्दै छु, यसमा पनि सफल भइन्छ भन्नेमा ढुक्क छौं। जुन व्यवसायमा हात हाल्नुभएको छ, सबैमा सफल हुनुभएको छ। उद्यमशीलता गर्दा सफलताको सुत्र के रहेछ ? मेरो संघर्षको कथा रगत र श्वास प्रश्वाससँग जोडिएको छ। सीए उत्तीर्ण भएपछि मैले सुरुमा कलेज पढाउँथे। मैले सोंचे, जुन विषयम दक्षता छ त्यही विषयमा उद्यम गर्नुपर्छ। सोही अनुसार काम गर्दै गएँ। सुरुमा स्थापना गरिएको संस्थालाई उत्कृष्ट बनाउनु मेरो लक्ष्य थियो। सफल भएँ। त्यत्तिमै मेरो भोक हराइसकेको थिएन। विस्तारै अन्य संस्थामा हात हालेँ। सफल भएँ। अब प्रसंग आउँछ, सफल हुने कसरी ? म सधैं विश्वका सफल व्यवसायीको कथा पढ्छु। उनीहरूको व्यवसाय गर्ने कलाबारे अध्ययन गर्छु। त्यसलाई आत्मसात गरेर अघि बढ्छु। विश्वका बेस्ट प्राक्टिसलाई आत्मसात गर्ने कोसिस गर्छु। त्यो भन्दा महत्त्वपूर्ण कुरा म सपना देख्छु। सपनालाई विपनामा परिणत नगराउँदासम्म निरन्तर डटिरहन्छु। उद्यशीलता गर्न चाहने युवालाई के सुझाव दिन चाहनु हुन्छ ? अहिले युवा जमातको टेन्ड हेर्ने हो भने अधिकांशमा मुलुकप्रति, सरकारप्रति र राजनीतिक दलप्रति नकारात्मक सोंचाइ मात्र उब्जिएको देख्छु म। उनीहरूमा यो काम भएन, राज्यले केही गरेन, खत्तम भयो, बर्बाद भयो भन्ने भावना बढी देखिन्छ। तर, ती काम कसरी गर्न सकिन्छ भन्ने विषयमा कुनै ज्ञान छैन। हरेक नागरिकले मभित्र के क्षमता छ, म के गर्न सक्छु भन्नेतर्फ सोच्न सक्नुपर्छ। यसले सकारात्मक ऊर्जा दिन्छ। उद्यमशीलतातर्फ डोर्याउँछ पनि। यसबाहेक आफूभित्र जे काम गर्ने इच्छा छ, त्यसैमा मात्र हात हाल्नुस्, तर हात हालिसकेपछि सफल नहुन्जेलसम्म मिहिनेत गर्न नछोड्नुस्। यति गर्न सकियो भने सपनामा देखेको सफलता सहजै विपनामा परिणत हुन्छ। तपाइँ एक्यानका उपाध्यक्ष पनि हुनुहुन्छ। मुलुक संघीय संरचनामा गएसँगै सीएको भूमिकालाई प्रभावकारी बनाउन के पहल गरिरहनु भएको छ ? अहिले पनि राज्यले सीएलाई हिसाबकिताब व्यवस्थापन गर्ने व्यक्तिको रूपमा मात्र बुझेको छ। तर, हाम्रो भूमिका त्यत्तिमै सीमित छैन। हरेक निकायमा पारदर्शिता कायम राख्न, अनियमितता रोक्न, कर उठाउन तथा सुशासन कायम गराउन पनि सीएको भूमिका महत्त्वपूर्ण छ। मुलुक संघीय संरचनामा गएसँगै अब सीएको पहुँच स्थानीय तहसम्म पुर्याउनुपर्छ। सीएप्रतिको परम्परागत बुझाइ त्याग्न सक्नुपर्छ। एक्यानको तर्फबाट हामीले पहल गरिरहेका छौं। भविष्यका योजना के छन् ? व्यवसायको हिसाबले भन्ने हो भने अहिले सञ्चालनमा रहेका संस्थालाई विस्तार गर्ने योजना छु। बजारको माग अनुसार कलेजमा नयाँ विषय थप्ने योजनामा छौं। त्यसबाहेक एक्यानमा उपाध्यक्षको रूपमा क्रियाशील रहेकाले एक पटक यसको नेतृत्वमा पुग्ने र मुलुकभरका सीएलाई एकीकृत गरेर उनीहरूकै हितका लागि केही नयाँ गर्ने योजना छ।"
बैंकमा लगानीयोग्य पुँजी अभाव,"काठमाडौं : २८ वाणिज्य बैंकले दैनिक औसत १ अर्ब २६ करोडभन्दा बढी कर्जा लगानी गर्दै आएका छन्। चालु आर्थिक वर्षको साढे ३ महिनामा वाणिज्य बैंकहरूको कर्जानिक्षेप अनुपताबारे नेपाल बैंकर्स संघले सार्वजनिक गरेको तथ्यांकले यस्तो देखाएको हो। तर, यहीबीच बैंकले दैनिक ८० करोड रुपैयाँ मात्रै निक्षेप प्राप्त गर्न सकेका छन्। बैंक तथा वित्तीय संस्थाको नियमन गर्न राष्ट्र बैंकले जारी गरेको एकीकृत परिपत्रले एक सय रुपैयाँ निक्षेप जम्मा गर्दा ८० रुपैयाँ मात्रै कर्जा लगानी गर्न पाउने व्यवस्था गरेको छ। बैंकमा निक्षेप बढ्न नसकेका कारण यस्तो अवस्था आएको बैंकर बताउँछन्। खाद्यान्न, गाडी, निर्माण सामग्रीदेखि उपभोग्य वस्तु आयातमा धेरै पैसा मुलुकबाट बाहिरिएको छ, नेपाल इन्भेस्टमेन्ट बैंकका प्रमुख कार्यकारी अधिकृत ज्योतिप्रकाश पाण्डे भन्छन्। उनले परियोजनामा क्रमागत रकम जारी गर्ने गरी बैंकले कर्जा प्रतिबद्धता जनाउँदै आएकाले कर्जाको विस्तार बढी भएको बताए। बैंकमा पैसा अभाव चर्किंदै गएपछि अधिकांश बैंकले थप कर्जा प्रवाह गर्न नसक्ने अवस्था सिर्जना हुन थालेको छ। एनसेल, कर्मचारी सञ्चयकोष, ठूला परियोजनाका निक्षेप राख्ने बैंकबाहेक अधिकांशको कर्जा निक्षेप अनुपात उपल्लो सीमा नजिक पुगेको छ। यस्तो अवस्थामा ठूलो आकारमा निक्षेप फिर्ता भए केही बैंकलाई पैसा अभावको ठूलै संकट पर्नसक्ने बैंकर बताउँछन्। पैसा अभाव चर्किएपछि बैंकले नयाँ कर्जा परिचालनमा सजगता अपनाउन थालेको बैंकरको भनाइ छ। यद्यपि, बैंकबीच हुने अन्तरबैंक कारोबारको ब्याजदरमा भने पुँजी अभावको छायाँ परेको छैन। यस्तो ब्याजदर ५ प्रतिशतसम्म पुग्नसक्ने भए पनि अझै २ प्रतिशतभन्दा तलै छ।"
भारतचीनको लिपुलेकमा आँखा,"काठमाडौं : भारत र चीनबीच ६६ वर्षपहिल्यै नेपाली भूभाग लिपुलेकलाई ट्रेड लिंक (व्यापारिक नाका) बनाउने सम्झौता भएको तथ्य बाहिर आएको छ। सरकारले गुपचुप राखेको सीमा विवादसम्बन्धी अध्ययन प्रतिवेदनमा सन् १९५४ मा भारत र चीनबीच दुईपक्षीय सम्झौता भएको उल्लेख छ। सूर्यनाथ उपाध्याय संयोजकत्वमा गठित सीमा विवादसम्बन्धी अध्ययन प्रतिवेदन सरकारले सार्वजनिक गरेको छैन। सीमाविद् एवं अध्ययन टोलीका सदस्य पुण्यप्रसाद ओलीले नेपाल र चीनबीच दुईपक्षीय सीमा सम्झौता नहुँदै भारत र चीनले नेपाली भूभागलाई व्यापारिक नाका बनाउने सम्झौता गरेको बताए। सन् १९९९ मा भारतीय विदेशमन्त्री जसवन्त सिंहको चीन भ्रमणका बेला लिपुलेकलाई व्यापारिक नाका विस्तार गर्ने सहमति भएको थियो। सन् २००५ अप्रिल ११ मा भारतचीनबीच नेपालको लिपुलेक भन्ज्याङलाई सीमा मिलन विन्दु मान्ने सहमति भएको थियो। यस्तै सन् २०१५ मे १५ मा भारतीय प्रधानमन्त्री नरेन्द्र मोदीको चीन भ्रमणका बेला भारत र चीनबीच च्याङ्लालिपुलेक नाकाबाट सीमा व्यापार अघि बढाउने सहमति भएको थियो। सुगौली सन्धिअनुसार लिपुलेक नेपाली भूमि भए पनि भारत र चीनले अनुमतिबिना आफूखुसी सहमति गरेको सीमासम्बन्धी अध्येता रतन भण्डारी बताउँछन्। नापी विभागका पूर्वमहानिर्देशकसमेत रहेका सीमाविद् ओलीका अनुसार २०१८ असोज १९ (सन् १९६०) मा नेपालचीन सीमा सम्झौता भएको थियो। सम्झौतामा नेपाल र चीनबीचको पश्चिमी सीमा महाकाली र तिंकर नदीको पानीढलोबाट सुरु भएको उल्लेख छ। सुगौली सन्धिमा नेपालका श्री ५ महाराजधिराज मौसुफ स्वयंका लागि, मौसुफका उत्तराधिकारीहरू वा वारिसहरूका लागि काली नदीको पश्चिममा पर्ने देशहरूसितका सम्बन्ध र सम्पूर्ण दाबीहरू परित्याग गरिबक्सन्छ र ती देशहरू वा तिनका बासिन्दाहरूसित कहिल्यै कुनै चासो मौसुफबाट राखिबक्सने छैन भन्ने उल्लेख छ। सन् १९६०१९६२ मा नेपालचीनबीच सात स्थानमा सीमांकन भएको थियो। यस्तै सन् १९७८ मा नेपालचीनको एक हजार ४१४ किलोमिटर दुरीको सीमांकन भएको थियो। सीमाविद् ओलीले चीनले भारत र चीनबीचको लिपुलेक ट्रेड लिंक सम्झौताबारे पटकपटक नेपालसँग सोधे पनि यताबाट चासो नदिएको बताए। चीनले समाधान गर्न खोजेको हो। चीनले हामीलाई त्यस विषयमा सोधिरहेको हुन्थ्यो, उनले भने, तर हाम्रो पक्षले ध्यान नदिएकाले पुनः अर्को सम्झौता भएको हो। चीन र नेपालबीच सीमा सम्झौतालगत्तै सन् १९६२ मा भारतचीन युद्ध भएपछि लिपुलेक रोकिँदै आएको थियो। २०७२ जेठ १ मा भारत र चीनले त्यही नेपाली भूभाग लिपुलेकलाई ट्रेड लिंक बनाउने गरी पुनः सम्झौता गरे। सीमाविद् ओलीले लिपुलेकलाई व्यापारिक नाका बनाउने सन् २०१५ को सम्झौता पहिलो नभएको बताए। भारतले लिम्पियाधुरा क्षेत्रको ३३५ र कालापानी क्षेत्रको ६० वर्गकिलोमिटर जग्गा अतिक्रमण गरेकै थियो। ६६ वर्षअघि लिपुलेकलाई व्यापारिक नाका बनाउने सम्झौतापछि भारतको नेपाली भूभाग कब्जा गर्ने मनोबल बढेको देखिएको छ। भारतले सन् १८५६ पछि नक्सामार्फत लिम्पियाधुराकालापानी क्षेत्रमा सीमा अतिक्रमण गरेको भए पनि नेपाली भूभाग भने अतिक्रमण गरेको थिएन। कालापानी क्षेत्रमा सन् १९५२५४ देखि भारतीय प्रहरी आएर बसेको सीमाविद् ओलीको भनाइ छ। सन् १९६२ मा भारतचीन युद्धपछि भारतले कालापानी क्षेत्रमा इन्डोटिबटेन बोर्डर पुलिस फोर्स (आईटीबीपी) तैनाथ गरेको हो। लिपुलेकलाई व्यापारिक नाका बनाउने कार्य नियोजित भएको सीमासम्बन्धी जानकार बताउँछन्। पूर्वप्रशासक एवं सीमासम्बन्धी अध्येता डा द्वारिकानाथ ढुंगेलले लिपुलेक सामरिक क्षेत्र भएकाले चीन र भारत दुवैले आँखा लगाएको बताउँछन्। भारतबाट कैलाश मानसरोवर जाने सबैभन्दा छोटो र सजिलो नाका लिपुलेक हो। चीनको स्वशासित क्षेत्र तिब्बतबाट नयाँदिल्ली, कानपुर, बरेली नजिक छ। चीनतर्फ विगत १५ वर्षदेखि सीमांकन भएको छैन। नापी विभागका महानिर्देशक प्रकाश जोशीले सन् २००५०६ देखि चीनतर्फ सीमासम्बन्धी काम नभएको बताए।"
चीनमा सुरसुधा,"पइचिङ : नेपाली चिनियाँ दाजुभाइ, नेपाली चिनियाँ दिदीबहिनी भन्दै चिनियाँ तथा नेपाली कलाकारले पेकिङ यूनिभर्सिटीको हल गुञ्जायमान बनाएका छन्। पेकिङ यूनिभर्सिटीको सभाभवनमा बुधबार हिमाल वारपार : चीन नेपाल संस्कृति तथा कला आदानप्रदान साँझ आयोजना गरिएको छ। उक्त साँझमा सुरसुधा समूहको संगीतिक प्रस्तुतिमा उपस्थित चिनियाँ मन्त्रमुग्ध भएका थिए भने सुरसुधाको धुन र समूहकी गायिका सरस्वती खत्रीलाई रेशम फिरिरी गाउँदा उपस्थित सबै कलाकार तथा दर्शकले साथ दिएका थिए। सुरसुधाको साथीलाई स्वागत छ शीर्षकको धूनबाट आरम्भ कार्यक्रममा उक्त समूहकी गायिका खत्रीले मोलिह्वा बोलको चर्चित चिनियाँ गीत गाएकी थिइन्। त्यसैगरी कलाकार रुबी लामाले नेपाली नृत्य प्रस्तुत गरेकी थिइन्। साथै चिनियाँ कलाकारले चिनियाँताई ची खेलसँगै चिया उत्सव कार्यक्रम, पेकिङ ओप्राको संगीतसँगै गीत, धून तथा नृत्य प्रस्तुत गरेका थिए। चिनियाँ र नेपाली भाषामा नेपाली चिनियाँ दाजुभाइ, चोङनी रनमिन स स्योङती बोलको गीतमा चिनियाँ कलाकार, सुरसुधा, चिनियाँ बालबालिकाको समूहसँगै उपस्थित दर्शकले पनि उत्साहपूर्वक साथ दिएका थिए। कार्यक्रममा पर्यटन, संस्कृति तथा नागरिक उड्डयनमन्त्री योगेश भट्टराईको कार्यक्रम तथा आयोजकलाई पठाएको शुभकामना सन्देश पनि पर्दामा देखाइएको थियो। साथै कार्यक्रममा नेपाल पर्यटन बोर्डको नेपाल सम्बन्धित भिडियो पनि प्रदर्शन गरिएको थियो। यस वर्ष सन् २०१९ मा नेपाल र चीनका राष्ट्रप्रमुखबाट एकापसको देशको भ्रमण गरी दुई देशबीचको मित्रतालाई नयाँ उचाइमा पुर्याएको भन्दै चीन नेपालबीचको मित्रताको थप प्रवर्धन गर्न सांगीतिक सन्ध्या आयोजना गरिएको हो। आयोजक पइचिङ भ्यूइन्साइट कन्सल्टिङ सर्भिस कम्पनी लिमिटेडले चिनियाँ तथा विदेशी उत्कृष्ट परम्परागत संस्कृतिको आदानप्रदान तथा प्रसार गर्दै आएको छ। उक्त साँझलाई पेकिङ यूनिभर्सिटी, पइचिङस्थित नेपाली दूतावास, नेपाल ललित कला प्रतिष्ठान, चाइना हाइटेक इन्डस्ट्रियलाइजेशन, पइचिङ लाओस लिटररी एण्ड आर्ट फाउण्डेशनको साथ रहेको थियो। यसैबीच सुरसुधाको सम्मानमा पइचिङस्थित नेपाली दूतावासले मंगलबार रात्रिभोज आयोजना गरेको थियो। सुरसुधाले मौलिक तथा शास्त्रीय संगीत प्रस्तुत गरेको थियो। कूटनीतिक नियोग उपप्रमुख सुशीलकुमार लम्सालले सुरसुधाले जनताबीच सम्बन्ध पुर्याएको विचार राखे। पर्यटन वर्ष २०२० का साथै नेपाली संगीतको प्रवर्धन गर्न आगामी दिनमा सुरसुधालगायत अरू नेपाली सांगीतिक टोलीलाई निम्त्याएर चीनका विभिन्न शहरमा कार्यक्रमको आयोजना गर्ने तयारीमा रहेको लम्सालले बताए। सुरसुधाले चिनियाँ राष्ट्रपति सी चिनफिङको नेपालको राजकीय भ्रमण क्रममा आफ्नो संगीत प्रस्तुत गरेको थियो। सन् २०११ मा नेपाल सरकारले सुरसुधालाई पर्यटन सद्भावना दूतको सम्मान प्रदान गरेको थियो। सुरसुधाले अरू शहरमा पनि कार्यक्रम प्रस्तुत गर्ने आयोजकले जनाएको छ।"
गुल्मी हत्याकाण्ड : शंकास्पद दुई पक्राउ,गुल्मी : गत कार्तिक १६ गते गुल्मीको चन्द्रकोट गाउँपालिकाको हर्चाचौरमा हत्या गरी फालिएका एक महिलासहित दुई बालिकाको हत्या आशंकमा प्रहरीले दुई जनालाई पक्राउ गरेको छ। घटना भएको झण्डै एकहप्तापछि महिला र बालिकाको शव स्थानीयले देखेर प्रहरीलाई खबर गरेका थिए। घटना घटेको लामो समयपछि थाहा पाएको प्रहरीले घटनास्थल पुगेर शव पहिचानका लागि मातहतका प्रहरी चौकी र स्थानीयलाई खबर गरेको जिल्ला प्रहरी कार्यालय गुल्मीले जनाएको छ। झण्डै १५ दिनसम्म पनि शवको पहिचान हुन सकेको थिएन। घटनामा संलग्न रहेको आशंकमा बिहीबार प्रहरीले दुई जनालाई पक्राउ गरेको जनाएको छ। कास्की र तनहुँ प्रहरीको सहयोगमा हत्यामा संलग्न भएको आशंकमा दुई जनालाई जिल्ला प्रहरी कार्यालय गुल्मीले अनुसन्धान प्रहरी नायब उपरीक्षक मीनबहादुर घलेले जानकारी दिए।
ढुंगाले छोपेर सखुवाको काठ तस्करी,"विराटनगर : ढुवानीका साधनमा ढुंगाले छोपेर बहुमूल्य सखुवा (साल)को काठ तस्करी गर्ने गरिएको नयाँ तथ्य सार्र्वजनिक भएको छ। तस्करीमा संलग्नले प्रहरी र वन कर्मचारीको आँखा छल्नका लागि ढुवानीका साधनमा काठ लोड गरेर माथिबाट ढुंगाले छोप्दै तस्करी गर्ने गरेको खुलेको हो। झट्ट हेर्दा ढुंगा ढुवानी गरे जस्तो देखाएर काठको तस्करी गर्न नयाँ उपाय अपनाउन थालिएको निष्कर्ष प्रहरी र वन कार्यालयले निकालेका छन्। वनबाट अवैध रूपमा काटेर ल्याइएका काठ ढुवानीका साधनमा लोड गरेपछि ढुंगाले पुरेर तस्करीमा संलग्नले गन्तव्यसम्म पुर्याउने गरेको पाइएको हो। मोरङको लेटाङ नगरपालिका८ जाँतेबाट वन कार्यालयका कर्मचारी र प्रहरीको संयुक्त टोलीले बुधबार राति तस्करीको काठसहित एउटा ट्रयाक्टरलाई नियन्त्रणमा लिएपछि काठ तस्करीको नयाँ तरिका बाहिर आएको हो। माथिबाट ढुंगाले छोपेर सखुवाको चिरान काठ तस्करी गर्दै गरेको अवस्थामा को २ त २७९५ नम्बरको ट्रयाक्टरलाई राति १०ः३० बजे नियन्त्रणमा लिइएको इलाका प्रहरी कार्यालय लेटाङ प्रहरी निरीक्षक अशोककुमार जवेगुले बताए। मिक्लाजुङतिरबाट ट्याक्टर आए जस्तो देखिए पनि यकिन नभएको र काठ कहाँ लैजान खोजिएको भन्ने खुल्न नसकेको उनको भनाइ छ। जवेगुले तस्करीको काठ लोड गरेर माथिबाट ढुंगाले छोपेको अवस्थामा जाँते बजारमा रहेको वडा कार्यालय अगाडि रोकिराखेको ट्रयाक्टर नियन्त्रणमा लिइएको जानकारी दिए। शव डिभिजन वन कार्यालय जाँतेका प्रमुख रुद्रप्रसाद यादवकाले ट्रयाक्टरबाट ८४ थान सखुवाको चिरान काठ फेला परेको बताए। उनका अनुसार तस्करी गर्दै गरेको अवस्थामा ३६ दशमलव ८८ क्यूफिट काठ बरामद भएको छ। नियन्त्रणमा लिइएका बेला ट्याक्टरमा चालक र सहचालक कोही पनि थिएनन्। ट्रयाक्टर मालिकको पनि पहिचान नभएको सहायक वन अधिकृत यादवले बताए। तस्करीको काठ लोड भएको ट्याक्टरमा चालक, सहचालक कोही पनि भेटिएनन्, उनले भने, ट्याक्टर पनि कसको हो भन्ने खुलेको छैन।"
भारतको विरोध गर्दै इटहरीका मेयर द्वारिकलाल सडकमा (भिडियाे),"इटहरी : भारतले दार्चुलाको नेपाली भूमि मिचेको भन्दै इटहरीमा विरोध भएको छ । नागरिक समाजको इटहरीको अगुवाईमा दर्जनौं संघसंस्थाका प्रतिनिधिले बिहीबार बिहानै मुख्य राजमार्गमा पुगेर विरोध जनाएका हुन् । विरोध कार्यक्रममा इटहरी उपमहानगरपालिकाका मेयर द्वारिकलाल चौधरीले भारतको हेपाहा प्रवृत्तिको विरोध गर्नुपर्ने बताए । त्यस्तै, नागरिक समाजका पूर्वअध्यक्ष कमलेश शर्मा पौडेलले भारतले असल छिमेकी व्यवहार प्रस्तुत नगर्दा सामान्य नागरिकलाई समस्या भइरहेको बताए ।"
६ सय भिक्षुभिक्षुणी सहभागीतामा लुम्बिनीमा त्रिपिटक वाचन,"लुम्बिनी : लुम्बिनीमा सामूहिक त्रिपिटक वाचन सुरू भएको छ । सामूहिक त्रिपिटक वाचनमा करिब ६ सय भिक्षु भिक्षुणी सहभागी छन् । कार्यक्रम प्रदेश ५ का मुख्यमन्त्री शंकर पोखरेल र थाइल्याण्डकी पूर्वमन्त्री कुनिन सुधारतले उद्घाटन गरे । सो अवसरमा पोखरेलले पवित्र बुद्धभूमि र यससँग सम्बन्धित क्षेत्रको संरक्षण र विकासको काम अघि बढेको बताए । प्रदेश सरकारले ऐतिहासिक तिलौराकोट उत्खननको काम अघि बढेको बताए। सम्राट असोकको स्तम्भ रहेका स्थलको संरक्षण गर्दै पर्यटन विकासमा काम गरिने उनले बताए । अस्तु धातु राखिएको आठ स्थानमध्येको रामग्रामको अस्तु धातुलाई अध्ययनको काम प्रदेश सरकारले अघि बढाएको उनले जानकारी दिए । त्यहाँ संग्राहलय बनाउने समेत योजना रहेको उनले बतए । गौतम बुद्ध अन्तर्राष्ट्रिय विमानस्थल अबको ६ महिनामा पूर्ण रुपमा संचालनमा आउने तथा सडक समेत मर्मत छिटोभन्दा छिटो सक्न काम अघि बढाएको उनले बताए । थाई पूर्वमन्त्री सुधारतले विश्व शान्तिका लागि बुद्वका सन्देश आत्मसाथ गर्नुपर्ने बताइन्। सो अवसरमा बोल्दै भिक्षु मेत्रैय महाथेरले अब सरकारबाट नै कार्यक्रम आयोजनामा सहयोग गर्न जरुरी रहेको बताए । सामूहिक त्रिपिटक बाचनमा नेपाली भिक्षुहरुले सुतपिटकको शिलकखण्ड बग्ग, थाइल्याण्डका भिक्षुले महाविभंग तथा म्यानमारका भिक्षुले अभिधर्म पाठ गरिरहेका छन्।"
भीरबाट लडेर बैतडीमा एकको मृत्यु,बैतडी : भीरबाट लडेर बैतडीमा एक जनाको मृत्यु भएको छ। मेलौली नगरपालिका८ का प्रकाश दयालको बिहीबार छडेडाँगा भीरबाट लडेर मृत्यु भएको हो। घरबाट स्थानीय लोकेन्द्र ओझाको पसल जानका लागि निस्किएका दयाल भीरबाट लडेर मृत अवस्थामा फेला परेका इलाका प्रहरी कार्यालयका तस्वदेहीले जनाएको छ। दयाल भीरबाट करिब ३० मिटर तल खसेका जिल्ला प्रहरी कार्यालयले जनाएको हो। घटनाका बिषयमा बुझ्न प्रहरी नायव निरीक्षक मानसिंह बोहराको नेतृत्वमा प्रहरी टोली घटनास्थल पठाइएको जिल्ला प्रहरी कार्यालयका प्रवक्ता प्रहरी निरीक्षक किसन चन्दले जानकारी दिए।
सुनको मूल्य छ सयले बढ्यो,काठमाडौं : नेपाली बजारमा सुनको मूल्य निरन्तर बढिरहेको छ।बिहीबार सुन तोलामा ६ सय बढेको छ। सुन तोलाको ७२ हजार रुपैयाँमा कारोबार भइरहेको नेपाल सुन चाँदी महासंघले जनाएको छ। बुधबार सुन तोलामा २ सय रुपैयाँ बढेर ७१ हजार ४ सय रुपैयाँमा कारोबार भएको थियो। आज तेजावी सुन तोलाको ७१ हजार ७ सय रुपैयाँ कायम गरिएको छ। यस्तै चाँदीको मूल्य पनि सामान्य वृद्धि भएको छ। आज चाँदी तोलाको ८६० रुपैयाँमा कारोबार भइरहेको छ।आइतबारदेखि सुनको मूल्य निरन्तर बढेको हो।
डीपीआर स्वीकृत नगर्दा क्षेत्रीय अन्तर्राष्ट्रिय विमानस्थलको काम रोकियो,"विराटनगर : विराटनगर विमानस्थलको डीपीआर तयार भएको एक वर्षमा पनि संघीय सरकारले स्वीकृत नगर्दा क्षेत्रीयअन्तर्राष्ट्रियस्तरको विमानस्थल बनाउने काम रोकिएको छ । तत्कालिन पर्यटन तथा नागरिक उड्डयन मन्त्री रवीन्द्र अधिकारीले विराटनगरका सरोकारवालासँग विमानस्थललाई क्षेत्रीय विमानस्थल बनाउने बारेमा छलफल गरी आवश्यक जग्गा अधिग्रहण प्रक्रिया अगाडि बढाउन मोरङ प्रशासनलाई निर्देशन समेत दिएका थिए । तर, तयार पारेको डीपीआरलाई उनको निधनपछि संघीय सरकारले अझै स्वीकृती नदिँदा अधिग्रहणको पहिलो कामनै हुन सकेको छैन । मन्त्री अधिकारीको निधनपछि कर्मचारीले चलखेल गरेका कारण डीपीआर अस्वीकृत भएको पर्यटन व्यवसायीको आरोप छ । 'मन्त्रीको निधनसँगै बाधा र चलखेल सुरु भयो, डीपीआर तयार छ, तर संघीय सरकारले स्वीकृति दिएको छैन,' विराटनगरका पर्यटन तथा होटल व्यवसायी पुण्य भट्टराईले भने। पूर्व मन्त्री अधिकारीसहित नागरिक उड्डययन प्राधिकरणका निर्देशकसहित विराटनगरमा भएको छलफलपछि सुझावको आधारमा नागरिक उड्डयन प्राधिकरणले डीपीआर तयार गर्नका लागि एक निजी कम्पनीलाई जिम्मा दिएको थियो । गएको भदौ महिनामा नै तयार भएको डीपीआरको प्रतिवेदन अहिलेसम्म स्वीकृत भएको छैन । प्रतिवेदन तयार भएपछि त्यसैका आधारमा छलफल गर्नुपर्ने भए छलफल गर्ने अन्यथा त्यसलाई स्वीकृत गरेर बजेट विनियोजन गर्दै कार्यान्वयनमा जानुपर्नेमा संघीय सरकारले चासो नदिँदा विराटनगर विमानस्थल ओझेलमा परेको विराटनगर ट्राभल्स एसोसिएशनका अध्यक्ष फणिन्द्र अधिकारीले बताए । 'स्वीकृत भएको भए अहिले सम्ममा जग्गा अधिग्रहणको काम सकिने थियो, कामले गति लिन्थ्यो, तर संघीय सरकारले किन अड्काएको हो बुझ्न सकिएन,' अध्यक्ष अधिकारीले भने । विमानस्थलको स्तरोन्नतिको प्रशासनिक खर्च भनेर देशका ५ वटा विमानस्थललाई जम्मा एक करोड बजेट आएको भए पनि सामान्य स्तरोन्नति बाहेकको काम हुन नसक्ने प्राधिकरणका कर्मचारी बताउँछन् । नागरिक उड्डयन प्राधिकरण विराटनगर विमानस्थलका प्रमुख टेकनाथ सिटौलाले विराटनगर विमानस्थलको स्तरोन्नति सहितका लागि पाँचवटा विमानस्थललाई जम्मा १ करोड रकम छुट्याइएको जानकारीमा आएको बताए । स्तरोन्नतिको लागि भनेर आएको रकम विराटनगर, जनकपुर, सिमरा, नेपालगञ्ज र धनगढीलाई बाँडिने छ । अन्य कुरामा संघिय सरकारले निर्णय नगरेको प्रमुख सिटौला बताउँछन् । प्रदेश सरकारले समेत यो विमानस्थललाई उच्च प्राथमिकतामा राखेको थियो । प्रदेश १ का मुख्यमन्त्री शेरधन राईले समेत सार्वजनिक समारोहहरूमा क्षेत्रीयअन्तराष्ट्रियस्तरको विमानस्थल बनाउने बताउँदै आएका थिए । तर, संघीय सरकारले डीपीआर नै अस्वीकृत गरेपछि प्रदेश सरकार समेत आश्चर्यमा परेको छ । विराटनगर विमानस्थलको विस्तारका लागि तयार भएको डीपीआर प्रतिवेदन अहिलेसम्म स्वीकृत नभई त्यसपछि बनेको नेपालगञ्ज विमानस्थलको डीपीआर स्वीकृत भएर बजेट विनियोजन समेत भइसक्नुले विराटनगरको अस्तित्व नामेट पार्ने चलखेल भएको विराटनगरका पर्यटन व्यवसायी भविश श्रेष्ठ बताउँछन् । 'यहाँको डीपीआर किन स्वीकृत भएन ? संघीय सरकार चुपचाप छ, स्तरोन्नति भएन भने प्रदेश १ को भविष्य नै अन्यौलमा पर्छ,' उनले भने । अन्तराष्ट्रिय स्तरको विमानस्थल बनाउनका लागि विमानस्थलको पूर्वमा रहेको साढे ४ बिघा जग्गा अधिग्रहणको काम सकिएको छ । त्यस्तै २४ सय मिटर बनाइँदा पश्चिमतर्फको १ सय २५ बिघा जग्गा चाहिने भनिएकोले डीपीआर स्वीकृत भएपछि अधिग्रहणको काम अगाडि बढाउन सकिने प्राधिकरणले जनाएको छ । डीपीआर स्वीकृत नहुँदा पहिलो चरणमा गर्ने भनिएको अधिग्रहणकै काम रोकिएको नागरिक उड्ययन प्राधिकरण विराटनगर विमानस्थलका प्रमुख टेकनाथ सिटौलाले बताए । संघीय सरकारले डीपीआर स्वीकृत नगर्दा सरकारको दबावका लागि विराटनगरमा दबाव समिति समेत बनेको छ । सो दबाव समितिले पर्यटन तथा नागरिक उड्डयन मन्त्री योगेश भट्टराईसँग उक्त विषयमा भदौ अन्तिम साता छलफल समेत गरेको थियो । छलफलमा मन्त्री भट्टराईले असोज १५ भित्र विराटनगरमा डीपीआर सार्वजनिक गर्ने प्रतिबद्धता जनाए पनि कात्तिक १५ बितिसक्दा समेत संघिय सरकारले डीपीआर स्वीकृत गरी सार्वजनिक गरेको छैन । यो विमान स्थललाई सरकारले २०७१ सालदेखि क्षेत्रीय अन्तराष्ट्रिय बनाउने बताउँदै आए पनि त्यस बीचमा ९ जना पर्यटन मन्त्री फेरिँदा पनि मूर्त रुप पाउन सकेको छैन । विमानस्थल बने विराटनगर विमानस्थल क्षेत्रीयअन्तराष्ट्रियस्तरको बने यहाँबाट सिधैं भारत, बंगलादेश, चीन, भुटान, पाकिस्तान, श्रीलङका, थाइल्यान्ड र मलेसिया उडान गर्न सकिन्छ । जसको योजना यस अघिनै सरकारले तयार पारेको थियो । यसबाहेक आन्तरिक तर्फ काठमाडौंसहित प्रदेशका विभिन्न १३ स्थान र पोखराका लागि उडान गर्ने सकिने प्राधिकरणले जनाएको छ । विराटनगरमानै अन्तराष्ट्रियस्तरको विमानस्थल भए काठमाडौंमा जहाज होल्ड हुने, भीआइपीको उडान र अवतरणका क्रममा हुने होल्ड घट्ने र पर्यटकको आवागमन बड्ने प्राधिकरणको दाबी छ।"
जहाँ पितृको सम्झानामा भुस पोलिन्छ (फोटोफिचर),"बागलुङ : बागलुङ जिल्लाको ताराखोला गाउँपालिका देशभरमै स्रोत साधनमा धनी मानिन्छ । स्थानीय स्रोत साधनको सम्भावनाले मात्र होइन, संस्कृतिले पनि धनी छ । यहाँ अरु गाउँमा भएका ऐतिहासिक परम्परागत कला संस्कृतिभन्दा भिन्न, पृथक र अनौठा लाग्ने संस्कृति अहिले पनि प्रचलनमा छन् । जसमध्येको एक हो भुस पोल्ने पर्व । ताराखोला गाउँपालिकाको २ अर्गलमा मनाइने परम्परागत चाड हो यो। यो हरेक वर्षको कात्तिक अन्तिम साता यहाँका मगर समुदायले मनाउने गरेका छन् । पाल्पाको अर्गलीबाट बसाई सरी आएका मगरले खोरिया फाँडेर झारपात पोली अन्नबालीको खेती सुरु गरेको सम्झनामा यो पर्व मनाउने गरिन्छ । अर्गली मगरहरुले घामको झुल्कोसँगै विधिवत रुपमा पूजाअर्चना गरी भुस पोल्न सुरु गर्दछन् । उनीहरुले यो पर्वको अवसरमा वर्षभरि मृत्यु भएका पितृहरुको सम्झानामा पितृ पूजा समेत गरेर वर्ष दिनको दुःख समेत फुकाउने गर्दछन् । कहिलेदेखि भुस पोल्न थालिएको हो भन्ने बारेमा एकिन जानकारी नभएपनि पूर्खाको प्रचलनअनुसार आफूहरुले पनि निरन्तरता दिएको शिक्षक सूर्य घर्तीले जानकारी दिए । यस वर्ष ताराखोला गाउँपालिकाले भुस पोल्ने पर्वमा गाउँपालिकामा सार्वजनिक बिदा समेत दिएको छ। यो समयमा भुस पोलेर छापे खनेपछि वर्षभरीका लागि दुःख फुकेको मानिने प्रचलन छ । विशेषगरी अर्गलमा भुस पोलिए पनि ताराखोला क्षेत्रभरमै एकै समयमा गरिन्छ । सुरुमा अर्गलमा भुस पोलेर धुवा देखिए पछि सोही समयमा पारि हिलमा भुस पोल्ने र हिलमा भुस पोलेको देखिएपछि तारखोलामा भुस पोल्ने गर्दछन् । यो मेला अनौठो मानेर हेर्न जाने क्रम वर्षेनी बढ्दो क्रममा रहेको स्थानीय बताउँछन्। भुस पोल्ने पर्वको अवसरमा स्थानीय अर्गल खेलकुद विकास मञ्चले विशेष मेलाको समेत आयोजना गर्दै आएको छ।"
यातायात कार्यालयमा अख्तियारको छापा : अधिकृतसँगै ५ जना घुससहित समातिए,"काठमाडौं : यातायात व्यवस्था कार्यालय काठमाडौंका शाखा अधिकृत शुक्रप्रसाद भट्टराईसहित ५ जना पक्राउ परेका छन्। अख्तियार दुरुपयोग अनुसन्धान आयोगले उनीहरुलाई घुससहित पक्राउ गरेको हो। भट्टराईसहित रिकन्डिसन हाउसका प्रतिनिधि किरण देउला, उत्तम बिक्रम शाही, रमेशकुमार केसी र सुरेश छुस्याकी पनि पक्राउ परेका छन्। मोटरसाइकल पास गर्न आएका विभिन्न रिकन्डिसन हाउसका प्रतिनिधिमार्फत मोटरसाइकल पास गर्न सजिलो सजिलो गराइदिने भन्दै उनीहरुले घुस लिएको अख्तियारका प्रवक्ता प्रदीपकुमार कोइरालाले जानकारी दिए। कार्यालय परिसरबाट घुस रकमसहित पक्राउ परेका उनीहरुमाथि अनुसन्धान भइरहेको प्रवक्ता कोइरालाले जानकारी दिए।"
कर्मचारीको अवकाश उमेर हद अब ६० वर्ष,"काठमाडौं : निजामती सेवा कर्मचारीको अवकास हुने उमेर हद ६० वर्ष कायम गरिएको छ। संसद्को राज्य व्यवस्था समितिको बिहीबारको बैठकले अवकासका लागि ६० वर्षे उमेर हद राख्ने निर्णय गरेको हो। संघीय निजामती सेवा ऐनको विधेयकमा यो प्रावधान राख्ने निर्णय गरेपछि उमेर हदको विवाद टुंगिएको हो। अब यो विधेयक संसदमा प्रस्तुत हुनेछ। अवकाशका लागि ६० वर्ष उमेर हद भएपछि कर्मचारीको अवधि स्वत: दुई वर्ष थपिने भएको छ । हालसम्म कर्मचारीको अवकाशका लागि उमेरहद ५८ वर्ष थियो। २०४९ सम्म अवकाशका लागि उमेर हद ६० वर्ष रहेकोमा यसलाई संशोधन गरेर ५८ वर्षमा झारिएको थियो। त्यो प्रावधानका कारण थुप्रै कर्मचारीले अवकाश पाएका थिए। निजामती सेवामा करिब ९० हजार कर्मचारी छन्। राज्य व्यवस्था समितिका सदस्य डिला संग्रौलाले कर्मचारीको उमेर हदसम्बन्धी विवाद टुंगो लागेको बताइन्। उनले अन्नपूर्ण अनलाइनसँग भनिन्, 'अब कर्मचारीको अवकाश उमेर हद ६० वर्ष हुनेछ।' सरकारी सेवामा रहेका अन्य कर्मचारीको अवकाश उमेर हद साठी रहेकोले एकरुपता ल्याउन साठी पुर्याइएको हो। स्वास्थ्य सेवा तथा संसद सेवामा पनि अवकाशको उमेर हद पनि ६० वर्ष छ ।लोक सेवा आयोगले पनि कर्मचारीको अवकाश उमेर हद ६० वर्ष कायम गर्न पहिले नै सुझाव दिएको थियो। नेपालमा औषत आयु बढेको र छिटो अवकाश हुँदा पेन्सन बोझ राज्यलाई बढ्ने तर्क तथा सार्क मुलुकहरुको प्रचलनलाई समेत ध्यानमा राखेर अवकाशको उमेर हद बढाइएको हो।"
दिप्तीको उजुरीले विदेश उड्न लागेका श्रीमान रोकिए,"विराटनगर : श्रीमानलाई विदेश जानबाट रोक लगाइदिन माग गर्दै एक युवती श्रम तथा रोजगार कार्यालय विराटनगरको शरणमा पुगेकी छन् । मोरङको सुन्दरहरैंचा नगरपालिका१२ की २३ वर्षीया दिप्ती सिलवाल (दाहाल) २४ वर्षीय श्रीमान सचिन दाहाललाई विदेश जानबाट रोक लगाइदिन आग्रह गर्दै पुगेकी हुन् । पारिवारिक सल्लाह नगरिकन श्रीमानले वैदेशिक रोजगारीका लागि दुवई जाने तयारी गरेको भन्दै उनले रोक्न सहयोग गरिदिन आग्रह गर्दै कार्यालयमा निवेदन दिएकी छिन् । आफूलाई श्रीमान र सासू, ससुराले कहिल्यै पनि राम्रो नगरेको दिप्तीले निवेदनमा खुलाएकी छिन् । 'हाम्रो पाँच वर्षअघि प्रेम विवाह भएको हो । तीन वर्षको छोरा पनि छ,' श्रम कार्यालयमा भेटिएकी दिप्तीले भनिन्, 'तर अहिले उहाँ (श्रीमान) पारिवारिक सल्लाह नगरिकन विदेश जान लाग्नु भएको छ । राहदानी बनाएर पेस गरेको छ भन्ने कुरा आफन्तबाट सुनेर यहाँ आएकी हुँ ।' श्रीमान, सासू र ससुराले खान लाउन समेत नदिइकन अनेक खालका दुरव्यवहार र तनाव दिन थालेपछि सात महिनादेखि आफू इटहरीस्थित माइतीमा गएर बसिरहेको उनले बताइन् । 'पारिवारिक तनाव खप्न नसकेर छोरासहित म माइतीमा गएर बस्नु परेको छ,' आँखा भरी आँसु पार्दै उनले भनिन्, 'यही बेला श्रीमान हामीलाई छाडेर विदेश जाने तयारी गर्दै हुनुहुन्छ ।' आफूसँग भएको सामान्य कुराकानीमा कुनै ठाउँमा वा घरमै भए पनि व्यवस्थापन गरेर मात्रै जाने बताए पनि थाहै नदिइकन र सल्लाह नगरिकन दुवई जानलाई श्रीमान काठमाडौं पुगेपछि चाल पाएको दिप्तीको भनाइ छ । परिवारका सदस्यले नराम्रो गरिरहेका बेला श्रीमान विदेश गए आफू र नाबालक छोराको विचल्ली हुने उनको गुनासो छ । बिहे गरेको सुरुका दिनमा राम्रै गरे पनि पछिल्लो समय श्रीमानले परिवारका सदस्यसँग मिलेर अनेक तनाव दिने गरेको दिप्तीले बताइन् । 'आफूमाथि भइरहेको हिंसाका बारेमा इलाका प्रहरी कार्यालय बेलबारीमा निवेदन पनि दिएकी छु,' उनले भनिन्,'प्रहरीले कारबाहीका लागि चासो दिइरहेको छैन।'माइतीबाट ल्याएको १२ लाख रुपैयाँले दुवैजना मिलेर काठमाडौंको मित्रनगरमा तीन वर्षअघि कपडा पसल सञ्चालन गरेको उनको भनाइ छ । 'दुवैजनाको सल्लाहले ३४ लाख रुपैयाँमा पसल बिक्री गरियो । त्यो मध्ये १२ लाखको मात्रै हिसाब मलाई देखाउनुभयो,' दिप्तीले भनिन्, 'अरु पैसा ऋण छ भनेर उहाँले नै खर्च गर्नुभयो। त्यसपछि पारिवारिक कलह सुरु भएको हो ।' श्रम तथा रोजगार कार्यालय विराटनगरका प्रमुख एवं बरिष्ठ श्रम अधिकृत प्रेमप्रसाद सञ्जेलले पारिवारिक समस्यामा पारेर श्रीमान वैदेशिक रोजगारीका लागि जान लागेको भन्दै युवतीले निवेदन दिएको बताए । 'समस्यामा परेको गुनासोसहित युवतीको निवेदन परेको छ,' उनले भने, 'त्यही निवेदनका आधारमा उनका श्रीमानलाई त्रिभुवन अन्तर्राष्ट्रिय विमानस्थल हुँदै वैदेशिक रोजगारीमा जानका लागि रोक लगाइसकिएको छ ।' सञ्जेलले दुवैजना मिलेर आएमा र श्रीमती राजी भएमा मात्रै सचिनलाई विदेश जान खुल्ला गर्न सकिने स्पष्ट पारे ।"
नेपालगन्ज 'सडक मानवमुक्त नगर' घोषणा,"नेपालगन्ज : नेपालगन्ज उपमहानगरपालिकाले सडक मानवमुक्त घोषणा गरेको छ । प्रदेश ५ का सामाजिक विकास मन्त्री सुदर्शन बरालले बिहीबार नेपालगन्जलाई अभिभावकबिहीन, सहयोगीपेक्षी सडक मानवमुक्त घोषणा गरेका हुन् । मन्त्री बरालले आफन्तको अभावमा कसैले पनि सडकमा दिन वा रात गुर्जान नपर्ने दाबी गरे । उनले भने, 'जसको कोही पनि छैन । परिवारका आफन्त छैनन् । जसको अभिभावक छैन । ती सबै नागरिकका लागि सरकार अभिभावक हो । कुनै पनि नागरिक आफ्नो अभिभावकबिहीन नहोस् भनेर हामीले गत वर्षबाट यो अभियान सुरु गरेका हौं।' कार्यक्रममा नेपालगन्ज उपमहानगरपालिकाका उपप्रमुख उमा थापा मगरले दाना र खानाबिहीन व्यक्ति भेटेमा सम्पर्क गर्न आग्रह गरिन् । उनको आग्रह थियो, 'सडकमा कोही अभिभावकबिहीन व्यक्ति भेटेमा खबर गर्नुस् । हामी तत्कालै उद्दार गरेर खाना र नानाको व्यवस्था गर्दै परिवारमा पुनर्मिलन गराउने छौं ।' सडक मानव मुक्त घोषणा गर्नुअघि नगरमा निकालेको र्याली।तस्बिर : अन्नपूर्ण"
"ज्योतिको अनुसन्धान फाइल प्रहरीकहाँ फिर्ता, मिलापत्रको बाटो खुल्यो","काठमाडौं : ठगीको आरोपमा समातिएका उद्योगपति एवं पूर्व अर्थराज्यमन्त्री रुप ज्योतीको अनुसन्धान फाइल सरकारी वकिल कार्यालयले प्रहरीकहाँ फिर्ता पठाएको छ। जाहेरवालाले पैसा प्रप्त गरिसकेको निवेदन दिएपछि फाइल फिर्ता भएको हो। जिल्ला न्यायाधिवक्ता चन्द्रकान्त खनालले अनुसन्धान पूरा गर्न अझै बाँकी भएकोले मिसिल प्रहरीलाई नै फिर्ता गरिएको हो। जाहेरवालाले आफूले पैसा प्रप्त गरिसकेको सन्दर्भममा पुन: अनुसन्धान गर्न फाइल फिर्ता पठाइएको उनले बताए। 'पुन: सबै तथ्य बुझेर अनुसन्धान गरी कानून बमोजिमको आवश्यक निर्णय लिन फाइल फिर्ता पठाइएको छ', खनालले भने। सरकारी वकिलले फाइल फिर्ता पठाएपछि प्रहरीकहाँ नै मिलापत्रको बाटो खुलेको छ। प्रहरी परिसर टेकुको टोलीले उनलाई एक साताअघि त्रिभुवन अन्तर्राष्ट्रिय विमानस्थलबाट पक्राउ गरेको थियो। आदालतको आदेश अनुसार अनुसन्धानका लागि उनलाई थुनामा राखिएको छ। बालुवाटारका वीरेन्द्रमान श्रेष्ठलगायतलाई ज्योतीले बाँसबारीस्थित हाउजिङको फ्ल्याट एक करोड २६ लाख रुपैयाँमा पास गरिदिन्छु भनि ठगी गरेको उजुरीका आधारमा ज्योतीलाई पक्राउ गरेको हो।"
"सल्यानमा जीप दुर्घटना: दुईजनाको मृत्यु, आठ घाइते",दाङ : सल्यानमा जीप दुर्घटना हुँदा दुईजनाको मुत्यु भएको छ भने आठजना घाइते भएको प्रहरीले जनाएको छ । जिल्लाको फलावाङदेखि दाङ तुलसीपुरतर्फ आउँदै गरेको रा १ ज ४६० नम्बरको जीप त्रिवेणी गाउँपालिका ४ बडाखोलामा बिहीबार दुर्घटना हुँदा दुईजनाको घटनास्थलमै मुत्यु भएको प्रहरीले बताएको छ । मुत्यु हुनेमा सोही गाउँपालिका ४ फलावाङ बस्ने ५९ वर्षीया योगी थापा र सोही ठाउँ बस्ने ५४ वर्षीया कृष्णदेवी परियार रहेको प्रहरीले बताएको छ।
"सल्यानमा जीप दुर्घटना : दुईजनाको मृत्यु, एकै वडाका आठ घाइते (अपडेट)",सल्यान : जिल्लाको बडागाउँ नजिकै जीप दुर्घटना भएको छ। दुर्घटनामा दुईजनाको मृत्यु भएको छ भने आठजना घाइते भएका छन् । दुर्घटनामा परी ज्यान गुमाउनेमा त्रिवेणी गाउँपालिका ४ का अन्दाजी ६० वर्षीया कृष्णादेवी परियार र सोही ठाउँ निवासी ५९ वर्षीया यगी थापा रहेको प्रहरीले जनाएको छ। उनीहरुको अञ्चल अस्पताल तुल्सीपुरमा उपचारका क्रममा मृत्यु भएको प्रहरीले जनाएको छ । सल्यानको फलाबाँगबाट दाङ तुल्सीपुर जाँदै गरेको रा १ ज ४३२ नम्बरको जीप फलाबाँगको बडागाउँ नजिकै अनियन्त्रित भइ दुर्घटना भएको प्रहरीले जनाएको छ। दुर्घटनामा परी घाइते हुने सबै त्रिवेणी गाउँपालिका ४ फालाबाँगका स्थानीय हुन्। घाइतेको उपचार अञ्चल अस्पताल तुल्सीपुरमा भइरहेको छ। चालकको अवस्था भने गम्भीर रहेको जिल्ला प्रहरी कार्यालय सल्यानका प्रहरी प्रमुख डीएसपी ढकेन्द्र खतिवडाले जानकारी दिए । घटनाबारे थप अनुसन्धान भइरहेको प्रहरीले जनाएको छ ।
नेकपाले विद्यालयमा चुनावी सभा गरेपछि विद्यार्थीले लगाए ताला,अछाम : नेपाल कम्युनिस्ट पार्टी (नेकपा) ले विद्यालय प्राङ्गण भित्रै चुनावी सभा गरेको भन्दै अछामको एक विद्यालयमा विद्यार्थीले तालाबन्दी गरेका छन्। बिहीबार दिउँसो बसेको सर्वदलीय बैठक पछि ताला खोलिएको छ । बैठकमा विद्यालयमा अबदेखि कुनै पनि राजनीतिक गतिविधि नगर्ने सहमति भएपछि ताला खोलिएको हो । जिल्लाको मेल्लेख गाउँपालिकास्थित जनता माविका विद्यार्थीले बिहीबार बिहान विद्यालयमा तालाबन्दी गरेको हो। तालाबन्दीका कारण बिहीबार पनि पढाइ प्रभावित भएको छ। विद्यालयमा राजनीतिक कार्यक्रम गरेको विरोधमा विद्यार्थीले मेल्लेख बजारमा प्रदर्शन गर्दै तालाबन्दी गरेका थिए। तालाबन्दीका कारण पढाइ प्रभावित भयो। मेल्लेख गाउँपालिका ५ बिन्धेवासिनीमा आगामी मंसिर १४ गते उपनिर्वाचन हुँदैछ। मनोनयन दर्ताको दिन नेकपाले विद्यालय प्राङ्गण भित्रै चुनावी सभा आयोजना गरेको थियो। यसअघि पनि पटकपटक नेकपाले विद्यालयमा कार्यक्रम गर्दै आएको विद्यार्थीले आरोप लगाएका छन्। यता नेकपाले भने सर्वदलीय बैठकमा सहमती भएर नै विद्यालय प्राङ्गणमा कार्यक्रम गरेको दाबी गरेको छ। सहमती गरे पनि विद्यालय क्षेत्रभित्र कुनै पनि राजनीतिक क्रियाकलाप गर्न पाइदैन। सहायक प्रधानाध्यापक तेजबहादुर साउँदले विद्यार्थीको तालाबन्दीका कारण बिहीबार पढाइ प्रभावित भएको बताए । विद्यालयभित्र राजनीतिक कार्यक्रम गर्नु निर्वाचन आचारसंहिता विपरित कार्य हो। मुख्य निर्वाचन अधिकृतको कार्यालय समेत विद्यालयमै स्थापना गरिएको छ।
देहीमाडौंगिरेगडापञ्चेश्वर सडकको स्तरोन्नति सुरु,"बैतडी : जिल्लाको तल्लोसोराड क्षेत्रलाई जोड्ने छोटो सडकको रूपमा चिनिएको देहीमाडौंगिरेगडापञ्चेश्वर सडकको स्तरोन्नति सुरु भएको छ। ४० किलोमिटर ट्रयाक खोलिसकिएको सो सडकको १५ किलोमिटर स्तरोन्नति गर्नका लागि ठेक्का सम्झौता भई काम सुरु भएको हो। देहीमाडौंगिरेगडापञ्चेश्वर सडक स्तरोन्नति गर्ने कार्यको सुदूरपश्चिम प्रदेशका भौतिक पूर्वाधारमन्त्री पठानसिंह बोहराले बिहीबार शिलान्यास गरे। सडक स्तरोन्नतिको शिलान्यास गर्दै मन्त्री बोहराले सबै नागरिकलाई सडकको पहुँचमा पुर्याउन प्रदेश सरकार लागिपरेको बताए। विकास निर्माणको काममा सबै मिलेर अघि बढ्नुपर्ने बेला आएको छ, उनले भने,हामी सबै ठाउँलाई सडक सञ्जालमा जोड्नका लागि प्रयास गरिरहेका छौँ। यसमा सबै नागरिकको सहयोग चाहिन्छ। देहीमाडौंगिरेगडापञ्चेश्वर सडकको स्तरोन्नति गर्न चन्द्रा एण्ड वसन्ता जेभी ग्वाल्लेक निर्माण कम्पनीसँग ठेक्का सम्झौता भएको पूर्वाधार विकास कार्यालय बैतडीका प्रमुख जगतप्रसाद जोशीले बताए। २०६६ सालमा जर्मन सहयोग नियोगको आर्थिक सहयोगमा ट्रयाक ओपन गरिएको सो सडकको कालोपत्रे गर्ने कार्य सुरु भएपछि स्थानीयबासीहरु पनि खुसी भएका छन्। सडक स्तरोन्नति नहुँदा अहिलेसम्म विभिन्न समयमा भएका दुर्घटनामा १० जनाको ज्यान गइसकेको छ। सडक स्तरोन्नति गर्ने कार्यले सडक दुर्घटनाको जोखिम पनि कम हुने स्थानीयहरुले आशा गरेका छन्। सडक स्तरोन्नतिको शिलान्यासपछि सम्बोधन गर्दै सुदूरपश्चिमका भौतिक विकासमन्त्री पठानसिंह बोहरा। तस्बिर : भगीरथ अवस्थी"
पत्रकार शर्माको निधन,काठमाडौं : पत्रकार डिलप्रसाद शर्माको उपचारका क्रममा सिभिल अस्पतालमा बिहीबार निधन भएको छ। बोनम्यारो सम्बन्धी समस्याले पीडित शर्मा चार महिनादेखि उपचाररत थिए। उनको बोनम्यारो प्रत्यारोपणका क्रममा निधन भएको अस्पतालले जनाएको छ। २३ वर्षीय शर्मा साझा बिसौनी दैनिक र देशसञ्चार अनलाइनमा आबद्ध थिए। अल्पायुमै शर्माको निधनले स्तब्ध भएको नेपाल पत्रकार महासंघले जनाएको छ। महासंघका महासचिव रमेश विष्टले प्रेस विज्ञप्ति जारी गर्दै शर्माप्रति श्रद्धाञ्जलि अपर्ण गर्दै मृत आत्माको चिर शान्तिको कामना गरेको छ।
ऐतिहासिक उपाधि उचाल्ने नेपाली टिमलाई उपराष्ट्रपतिको बधाई,"काठमाडौं : एसियन भलिबल कन्फेडेरेसन (एभीसी) सेन्ट्रल जोन सिनियर महिला भलिबल च्याम्पियन नेपाली टिमलाई उपराष्ट्रपति नन्दबहादुर पुनले बधाई दिएका छन्। नेपाली राष्ट्रिय महिला भलिबल टिमले उपाधि उचालेर इतिहास बनाएकोप्रति खुसी हुँदै पुनले बधाई दिएका हुन्। भलिबलमा देशले पहिलो उपाधि जितेको अवसरमा राष्ट्रिय महिला भलिबल टिम, प्रशिक्षक, नेपाली खेलाडी र सम्पूर्ण नेपालीहरुलाई बधाई दिनुभएको छ, सचिवालयले जारी गरेको विज्ञप्तिमा भनिएको छ, बंगलादेशमा सम्पन्न एभिसी सेन्ट्रल जोनमा इतिहास रचेर सारा नेपालीलाई खुशी दिएकोमा राष्ट्रिय भलिबल संघ, राष्ट्रिय महिला भलिबल टिमका मुख्य प्रशिक्षक जगदीश भट्ट, कप्तान अरुणा शाही र सदस्यहरुप्रति विशेष धन्यवादसहित सम्मान व्यक्त गर्नुभएको छ। महिला टिमको ऐतिहासिक उपलब्धि : सेन्ट्रल जोन भलिबलको उपाधि नेपाललाई उपराष्ट्रपति पुनले प्रतियोगिताको उत्कृष्ट स्टाइकर चुनिएकी प्रतिभा माली र व्यक्तिगत रुपमा उत्कृष्ट प्रदर्शन गर्ने सबै खेलाडीलाई बधाई तथा धन्यवाद दिएका छन्। उपराष्ट्रपतिले सिमित साधन स्रोतको बाबजुद राष्ट्रिय महिला भलिबल टिमले उत्कृष्ट प्रदर्शन गरेर नेपालीलाई खुसी दिनु राष्ट्रकै गौरव र प्रतिष्ठा भएको बताएका छन्।"
करेन्टले लियो दाजुभाइको ज्यान,दमौली : मजदुरीका लागि आएका दुई भारतीय श्रमिकको करेन्ट लागेर मृत्यु भएको छ। म्याग्दे गाउँपालिका २ मा स्वाथ्यचौकीको भवनमा मार्वल घोट्ने क्रममा करेन्ट सर्ट भएर दुई भारतीय श्रमिकको ज्यान गएको प्रहरी उपरीक्षक विनोद सिलवालले जानकारी दिए। मृत्यु हुनेमा भारतको बेतिया जिल्लाका २५ वर्षीय सागर आलम र २२ वर्षीय आजाद आलम रहेको प्रहरीले जनाएको छ। ज्यान जाने दुवै दाजुभाइ भएको खुलेको छ। दाइ सागर र भाइ आजाद बिहानैदेखि मार्वल घोट्ने काममा संलग्न थिए। काम निरीक्षणका लागि बिहान ११ बजे घटनास्थल पुगेकी स्थानीय एक महिलाले दुवैलाई अचेत फेला पारेकी थिइन्। लगत्तै दमौली अस्पताल ल्याइएका दुवैलाई चिकित्सकले मृत घोषणा गरेका हुन्। वडा कार्यलयको स्वास्थ्य चौकीको भवनमा काम गर्ने बेला मेसिन सर्ट भएर कन्टेर लाग्न सक्ने अनुमान गरिएको वडाअध्यक्ष चन्द्रबहादुर रानाले बताए। काम गर्ने ठाँउ सुनसान रहेको र दुईजना मात्र रहेको बेला करेन्ट लागेकाले घटना ढिला गरी थाहा भएको रानाले बताए। मृतकको शव पोष्टमार्टमका लागि दमौली अस्पतालमा राखिएको छ। ठेकेदारमार्फत् आफन्तसँग सम्पर्कको प्रयास भएको प्रहरी उपरीक्षक सिलवालले बताए।
चिसोमा कठ्यांग्रिदै भूमिहीन !,"प्यूठान : सार्वजनिक जग्गामा टिनले छाएको झुपडी त्रिपालले बेरिएको छ। भित्र यत्रतत्र छरिएका भाँडाकुडा। फाटेका कपडा। गुन्द्री न चकटी। नजिकै झिमरुक नदी सुसाइरहेको छ। बिहान बेलुका त्यही नदीको चिसो बतास सिधै ओछ्यानमा पुग्छ। चिसो न गर्मीको केहीको प्रवाह नगरी जीवन काटिरहेको छ एउटा भूमिहिन परिवार। ६ जनाको परिवार यही झुपडीमा बस्न थालेको वर्षौं भयो। चिसो दिनानुदिन बढ्दैछ। तर यो परिवारलाई न ओड्ने कपडा छ, न ओछ्याउने नै। मिठो मसिनो खानेकुरा त धेरै टाढाको कुरा भइसक्यो। पत्नीले गर्ने मजदुरीको भरमा ६ जनाको परिवार पालिएका छन्।, बिहानबेलुका खाना जुटाउन यस परिवारलाइ सकस छ। कैयन दिन त भोकै बिते। हजुरबुवाले गाउँमा साहुँबाट लिएको ऋण तिर्न नसक्दा भएजतिको सम्पत्ति साहुलाई ऐरावती गाउँपालिका२ बरौला हरियाटारीका राउत परिवार वर्षौंदेखि नदी किनारमै बस्दै आएका छन्। खुमबहादुर भनेर चिनिने ५० वर्षीय रविन्द्र राउतले आमाबुवासँगै गाउँ छाडेको वर्षौं भइसक्यो। उनीहरूको घरबार जे भने पनि सडककै बास हो। लामो समयदेखि प्यूठान नगरपालिकाको सार्वजनिक जग्गामा बस्दै आएकाले नगरपालिकाले २०७६ मा नेपाली नागरिकता बनाइदियो। सुकुम्वासी जीवन बिताइरहेका राउत परिवार दाखाक्वाडी, विजयनगर, विजुवार हुँदै हाल झिमरुक खोला नजिक खेदकुद मैदान छेउँमा छाप्रो बनाएर बसेका छन्। सात वर्षकी छोरी, ११ र ६ वर्षका दुई छोरा छन्। सासूआमासमेत बिचल्लीमा परेपछि हाल उनीसँगै झुपडीमा बस्छिन्। पत्नी तिला राउत बिहान उज्यालो नहुँदै काममा जान्छिन्, रातपरेपछि झुपडीमा फर्कन्छिन्। जसोतसो उनले संघर्ष गरेर बिहान बेलुकाको खाना जुटाउँछिन्। एकदिन उनी काम गर्न नगए चुलोमा आगो बल्दैन। दिनभर जसोतसो भुले पनि रात कटाउन भने मुस्किल पर्छ राउत परिवारलाई। चिसो बढेपछि रातिमा निद्रा नै लाग्दैन, तिलाले बिलौना पोख्दै भनिन्, पाँचजना एकै ठाउँ र आमा अर्को ठाउँ सुत्नुहुन्छ। माइतीमा पनि आमालाई हेरचाह गर्ने कोही नभएकाले हामीसँगै ल्यायौं। हजुरबुवाले ऋण तिर्न नसक्दा हामी सुकुम्वासी भएको उनले बताइन्। उनले थपिन्, बिरामी भएकाले श्रीमान काम गर्न सक्नुहुन्न। जीवनभर सडकमै बास हुनेभयो। जति काम गरेपनि गाँस जुटाउनै धौधौ हुने गरेको उनको दुःखेसो छ। बुवा आमासँगै सडकमै बसोबास गर्दैै आएका राउतका आमाबुवाको सात वर्षअघि मृत्यु भयो। अन्य गाउँपालिकावासी भए पनि लामो समय नगरक्षेत्रमै बसोबास गर्दै आएकाले प्रशासनसँगको सल्लाहमा राउत परिवारको नागरिकता बनाइदिएको वडा नम्वर ३ का अध्यक्ष प्रेम हमालले बताए। बिचल्लीमा परेका सुकुम्वासीको बास व्यवस्थापनमा ठोस योजना बनाउने नगरप्रमुख अर्जुनकुमार कक्षपती बताउँछन्। गतवर्ष साप डाँडाका आठ जना गन्धर्व परिवारलाई एकएक रोपनी क्षेत्रफल जग्गा उपलव्ध गराएको जानकारी गराउँदै उनले सडकमा बास बसिरहेका परिवारको खोजी गरी छिट्टै व्यवस्थापन गर्ने उनको भनाइ छ।"
लागुऔषध मुद्दामा निलम्बित प्रहरी फेरि पक्राउ,"विराटनगर : लागुऔषध मुद्दामै चार महिनाअघि निलम्बनमा परेका प्रहरी जवान ३५ वर्षीय सन्तोष तामाङ विराटनगर महानगरपालिका १५ बाट फेरि लागुऔषधसहित पक्राउ परेका छन् । सुनसरीको धरान उपमहानगरपालिका ६ घर भएका उनलाई विराटनगर भन्सार कार्यालयको १ नम्बर ढाटबाट लागुऔषध नियन्त्रण ब्युरो विराटनगरको टोलीले पक्राउ गरेर कारबाहीका लागि इलाका प्रहरी कार्यालय रानीमा बुझाएको हो । को १३ प ५०६४ नम्बरको मोटरसाइकलमा भारतको जोगवनीबाट लागुऔषध लिएर आउँदै गर्दा तामाङ पक्राउ परेको प्रदेश १ प्रहरी कार्यालय विराटनगरका प्रवक्ता एसएसपी शेखर कोइरालाले बताए । उनकाअनुसार मोटरसाइकलको हेल्मेटभित्र लुकाएर ल्याएको अवस्थामा लागुऔषध नाइट्रोसन १५ ट्याब्लेट बरामद भएको छ । उनी विरुद्ध लागुऔषध ऐन अन्तर्गतको मुद्दा चलाउन बुधबार जिल्ला अदालतबाट म्याद थप गरेर अनुसन्धान अघि बढाइएको प्रहरीले जनाएको छ । प्रहरी अधिकारीले लागुऔषध 'सप्लाई' गर्ने धन्दामा उनको संलग्नता रहेको दाबी गरेका छन् । तामाङमाथि यसअघि लागुऔषध भारतबाट ल्याएर सर्वसाधारणलाई बिक्री गर्ने गरेको आरोपमा कारबाही गरिएको थियो ।गत असार २० गतेबाट लागु हुने गरी तामाङलाई निलम्बन गरेर इलाका प्रहरी कार्यालय धरानले कारबाही अघि बढाएको हो । धनकुटा दरबन्दी रहेका उनी जिल्ला प्रहरी कार्यालय इनरुवा सुनसरीको गाडी चालक थिए । घटनाअनुसार धरान रंगशाला पछाडि अर्का प्रहरी जवान दिपक तामाङ धरानकै ओम लिम्बू र दिलकुमार लिम्बूलाई चार सय क्याप्सुल स्पास्मोप्रोक्सिभन प्लस नामक लागुऔषध दिँदै गर्दा गत असार १७ गते पक्राउ परेका थिए । पक्राउ परेका ओम र दिलकुमारले प्रहरी जवान सन्तोष तामाङले अर्का प्रहरी जवान दिपकमार्फत इनरुवाबाट लागुऔषध पठाइदिएको बताएपछि सन्तोषलाई पनि धरान तानेर कारबाही गरिएको इलाका प्रहरी कार्यालय धरानका डीएसपी ढुण्डीराज न्यौपानेले बताए । दुवै प्रहरी जवान दिपक र सन्तोषलाई एकै पटक निलम्बन गरेर कारबाही अघि बढाइएको थियो । सुनसरीका विभिन्न नाका हुँदै लागुऔषध नेपाल ल्याएर सन्तोषले दिपकमार्फत प्रयोगकर्तालाई 'सप्लाई' गर्ने गरेको अनुसन्धानबाट खुल्यो । 'सन्तोष भारतबाट ल्याएर दिपकलाई दिने र दिपक लागुऔषधका ग्राहाकसम्म पुर्याउने धन्दामा संलग्न थिए,' न्यौपानेले भने, 'आफ्ना ग्राहकलाई लागुऔषध दिँदै गरेको अवस्थामा दिपक पक्राउ परेपछि सबै पोल खुल्यो ।' प्रहरीले त्यतिबेला दुई प्रहरी जवानसहित ओम र दिलकुमारविरुद्ध लागुऔषध मुद्दा चलाएको थियो । जिल्ला अदालत इनरुवाले मागेको जनही ५० हजार रुपैयाँ धरौटी बुझाएर दुई प्रहरीसहित तीनजना छुटे पनि अदालतकै आदेशबाट दिलकुमार पुर्पक्षका लागि कारागार चलान भएका छन् । अहिले पनि प्रहरी जवानहरु दिपक र सन्तोष तामाङ निलम्बनकै अवस्थामा छन् । लागुऔषधमा जोडिएको अघिल्लो मुद्दा विचाराधिन रहेकै बेला सन्तोष भने पुनः लागुऔषधसहित विराटनगरबाट पक्राउ परेको एसएसपी कोइरालाले बताए । 'बहालवाला प्रहरी भएकै बेला यस अघि पनि लागुऔषध मुद्दा चलाइएको रहेछ । मुद्दा किनारा नलागिकन फेरि दोस्रो पटक लागुऔषधसहित उनै प्रहरी जवान पक्राउ परेका छन्,' उनले भने, 'लागुऔषध जस्तो कानुनद्दारा बर्जित वस्तुको ओसारपसारमा प्रहरी जोडिएका कारण गहन ढंगले अनुसन्धान अघि बढाइएको छ । प्रहरी पेशामा जोडिएका व्यक्ति पटकपटक लागुऔषध जस्तो जघन्य अपराधमा जोडिनुलाई गम्भीर रुपमा लिइएको छ ।' कोइरालाले पक्राउ परेका प्रहरी जवानको लागुऔषध सम्बन्धी अरु व्यक्तिहरुको कनेक्सन पनि खोतल्न थालिएको बताए । प्रारम्भिक अनुसन्धानबाट लागुऔषध भारतबाट ल्याएर यसको कुलतमा फसेका ग्राहाकसम्म पुर्याउँदै बिक्री गर्ने धन्दामा तामाङको संलग्नता रहेको उनको भनाइ छ । तामाङ आफै यसको कुलतमा फसेको पुष्टि पनि भएको प्रहरीको भनाइ छ।"
चिकित्सक माग्दै डडेलधुरामा आन्दोलन,"धनबहादुर भण्डारी डडेलधुरारा : डडेलधुरा अस्पतालमा चिकित्सकको माग गर्दै डडेलधुरारावासी आन्दोलित भएका छन् । डडेलधुरारा अस्पतालमा लामो समयदेखि दरबन्दी अनुसार चिकित्सक नहुँदा उपचारका लागि समस्या भएको भन्दै एक साताभित्र चिकित्सक पठाउन नागरिक समाज डडेलधुराले सरकारसँग माग गरेको छ। डडेलधुरारामा मात्र नभई पाहाडी जिल्लाका अस्पताल चिकित्सकबिहीन छन् । कुनै पनि अस्पतालमा दरबन्दी अनुसारका चिकित्सक छैनन्। बरु अहेव, मेडिकल अधिकृत एक दुईजनाका भरमा अस्पताल सञ्चालित छन्। डडेलधुरारा अस्पतालमा दरबन्दी अनुसारका चिकित्सक नहुँदा डडेलधुरासहित सुदूरपश्चिमका सात पहाडी जिल्लाका बिरामी विशेषज्ञ उपचारका लागि धनगढी, नेपालगञ्जसहित भारत जान वाध्य भएको उद्योग वाणिज्य संघ डडेलधुराराका प्रथम उपाध्यक्ष द्धिजरा भट्टले बताए । डडेलधुरारा अस्पतालमा दरबन्दी अनुसारका चिकित्सक पठाउनुपर्ने, डडेलधुरारामा मेडकल कलेज स्थापनाका लागि पहल गर्नुपर्ने भन्दै डडेलधुरारा नागरिक समाजको अगुवाईमा सोमबारदेखि आन्दोलन सुरु भएको हो। २० जना विशेषज्ञ चिकित्सकको दरबन्दी रहेको डडेलधुरारा अस्पतालमा हाल एकजना पनि विशेषज्ञ चिकित्सक छैनन् भने १९ जना मेडीकल अधिकृतको दरबन्दी रहेकोमा हाल ३ जना मात्रै छन् । आन्दोलनको पहिलो दिन नागरिक समाजको अगुवाईमा डडेलधुरा सदरमुकाम बागबजारमा र्यालीको आयोजना गरेको थियो ।जिल्ला प्रशासन कार्यालय डडेलधुरामार्फत प्रधानमन्त्रीलाई बुझाएको ज्ञापन पत्रमा डडेलधुरामा अस्पतालमा दरबन्दी अनुसारका चिकित्सक पठाउनुपर्ने, डडेलधुरामा मेडिकल कलेज निर्माणका लागि पहल सुरु गर्नुपर्नेलगायतका चार बुँदे माग उल्लेख गरेको डडेलधुरारा नागरिक समाज डडेलधुराराका अध्यक्ष रमेश जोशीले विज्ञप्ती मार्फत जानकारी दिएका छन्। संघ सरकार मातहत रहेको डडेलधुरारा अस्पतालमा हाल सरकारी दरबन्दी र करारका गरी पाँचजना चिकित्सक मात्रै छन् । अस्पतालमा रहेका मेडीकल अधिकृत समायोजन भएर अन्यत्र गएका छन् भने विशेषज्ञ चिकित्सक कहिलै पनि नआउँदा डडेलधुरारासहित सुदूरपश्चिमका सात जिल्लाका बिरामी उपचारका लागि अन्यन्त्र जान वाध्य छन् ।"
"मेयर ठेकेदार, पुल अलपत्र","ओखलढुंगा : परशुराम नगरपालिका डडेलधुराका प्रमुख भीमबहादुर साउद निर्माण व्यवसायी पनि हुन्। उनले सञ्चालन गर्ने राजेन्द्र निर्माण सेवाले ओखलढुंगामा ठेक्का पाएको पुल ६ वर्षदेखि अलपत्र छ। सुनकोसी गाउँपालिका१० र मोलुङ गाउँपालिका१ जोड्ने मोलुङ खोला मान्दे्र दोभानको पक्की पुल सम्झौता गरेको ६ वर्ष बित्यो तर बनेको छैन। दुई वर्षमा ०७२ सालभित्र सक्ने गरी सम्झौता भएको पुल दुई पटक म्याद थप्दासमेत जग पनि निर्माण भएन। दोस्रो पटक थपेको म्याद ०७६ जेठमा सकिएपछि मेयर साउदलाई पुल निर्माण गर्ने वा नगर्ने विषयमा छलफल गर्न प्रमुख जिल्ला अधिकारी गणेश आचार्यले ओखलढुंगा बोलाए। तर, उनी आएनन्, एक जना इन्जिनियर खटाए। बिहीबारको छलफलमा चालु आर्थिक वर्षमै पुल निर्माण गरिसक्ने इन्जिनियर विदुर कँडेलले बताएपछि सांसद यज्ञराज सुनुवार र मोहनकुमार खड्काले उनको आधिकारिकतामाथि नै प्रश्न गरे। उनीहरूले एकसाथ इन्जिनियरलाई भने, तपाईं ठेकेदारको आधिकारिक प्रतिनिधि हो भन्ने आधार के हो ? , काम सक्नुहुन्छ भन्ने विश्वास कसरी गर्ने ? सांसदको प्रश्नपछि कँडेलले कम्पनीको पत्र पेस गरेर म्याद थप्न निवेदन दर्ता गरे। तर, प्रमुख जिल्ला अधिकारी आचार्यले एक सातामा कार्ययोजना पेस गर्ने, १५ दिनपछि काम थाल्ने र काम हेरेर म्याद थप गर्ने वा कारबाही गर्ने निर्णय गर्ने प्रस्ताव गरेपछि कार्ययोजना ल्याउन कम्पनीलाई १ साताको म्याद दिइएको छ। तर, यो निर्णय पहिलो होइन। यसअघि पनि उक्त कम्पनीका कन्ट्रयाक्टरसँग यस्तै सम्झौता भएको थियो। तर, कार्यान्वयन भएन। ठेक्का सम्झौता गर्नसमेत नआएर प्रतिनिधि खटाएका साउद शक्तिका आडमा विकासका काम अलपत्र पारेको सांसद सुनुवारले आरोप लगाए। उनले संसद् बैठकमा समेत साउदमाथि कारबाही गर्न माग गरेका थिए। सिद्धिचरण नगरपालिका र सुनकोसी गाउँपालिका जोड्ने उक्त पुल ०७२ सालमै निर्माण सकिनुपर्ने थियो। तर, उक्त पुलको डिजाइन फेल भएको भन्दै सम्पन्न गरिसक्ने अवधिसम्म काम सुरु भएन। पाइलिङ प्रविधिबाट निर्माण गरिने उक्त पुल चट्टान नभेटिएपछि ओपन फाउन्डेसनमा निर्माण गर्ने डिजाइन गर्न झन्डै दुई वर्ष लाग्यो। ०७३ सालपछि डिजाइनसमेत परिवर्तन गरेर पुल निर्माण थालिए पनि अलपत्र छ। पुल निर्माण सम्पन्न गर्नुपर्ने म्याद सकिएको चार वर्षपछि ०७४ सालमा शिलान्यास गरिएको थियो। उक्त पुल ओखलढुंगालाई पश्चिमी क्षेत्र जोड्ने एक मात्र घोराखोरीओखलढुंगा सडकखण्डको बीचमा पर्छ। पुल नहुँदा वर्षाद्मा यातायात अवरुद्ध हुन्छ। तर, उक्त पुलको जगमाथि अहिले खोला बगिरहेको छ। पुलको ठेक्का लागेपछि तीन वटा निर्वाचन सम्पन्न भए सबै निर्वाचनमा उक्त पुल बनाएर छाड्ने, काम नगर्ने ठेकेदारमाथि कारबाही गरिछाड्ने नेताहरूले बताएका थिए। जिल्लालाई पूर्वपश्चिम जोड्ने मेरुदण्डका रूपमा रहेको उक्त पुल ०७० असार ३० गतेभित्र निर्माण सम्पन्न गर्नुपर्ने थियो। पाइल फाउन्डेसन प्रविधिबाट निर्माण गरिने भनिएको पुल निर्माणको पहिलो चरणमै चट्टान भेटिएपछि डिजाइन परिवर्तन गर्नै १८ महिना लागेको थियो। प्रविधि परिवर्तन गर्नुपरेपछि साउदका कन्ट्रयाक्टर रवीन्द्र लामा भागेका थिए। पछिल्लो पटक थप गरिएको म्यादअनुसार ०७४ असार मसान्तभित्र पुल सम्पन्न गर्नुपर्ने थियो। तर, उक्त मितिमा सम्पन्न भएन। हालसम्म ठेकेदारले करिब ५७ लाख बराबर मात्र काम गरेको बताए। सुरुमा ३ करोड ३२ लाख ५५ हजार १ सय ६९ लागतमा सम्झौता भएको पुलको रकम पछिल्लो डिजाइनपश्चात् ५ करोड ६९ लाख २४ हजार ५ सय ९८ पुर्याइएको छ। स्विस सरकारको सहयोगमा निर्माण गरिने पुलको ठेक्का जिल्ला विकास समितिले लगाएको हो। यसको प्राविधिक सहयोग स्थानीय सडक पुल परियोजना (एलआरबीपी) ले गरेको छ। उक्त पुल ८० मिटर लम्बाइ र ५ मिटर चौडाइको हुने बताइएको थियो। निर्माण कम्पनीको लापरबाही र स्थानीय सरकार तथा जनप्रतिनिधिको बेवास्ताका कारण ठूला आयोजना अलपत्र छन्। निर्वाचनताका तिनै अलपत्र आयोजना देखाएर दलका नेताहरूले भोटसमेत मागेका थिए।"
गस्तीका प्रहरीमाथि आक्रमण गर्ने ६ युवा पक्राउ,"विराटनगर : मोरङको रतुवामाई नगरपालिका ८ दाम्रभिट्टामा गस्तीमा रहेका प्रहरीमाथि आक्रमण गर्ने ६ जना युवालाई प्रहरीले बुधबार राति पक्राउ गरेको छ। पक्राउ पर्नेमा धनकुटाको महालक्ष्मी नगरपालिका ३ का १९ वर्षीय सुमन कार्की, दिप्सन थापा, २० वर्षीय डुवेन्द्र थापा, शासन कार्की, रतुवामाई ८ का २० वर्षीय रवि पराजुली र रतुवामाई ७ का २० वर्षीय सुजन बस्नेत छन् । वडा कार्यालय अगाडि चउरमा बसेर राति १२ बजेतिर मदिरा सेवन गरिरहेका युवाले गस्तीका प्रहरीमाथि आक्रमण गरेपछि पक्राउ गरिएको मोरङ प्रहरीका डीएसपी घनश्याम श्रेष्ठले बताए। प्रहरीकाअनुसार पक्राउ परेका रवि पराजुलीको जन्म दिन मनाउन भेला भएका युवाहरुले मदिरा सेवन गरेर बजारमा होहल्ला गर्दै राति ११ बजेतिर हिँडिरहेको पाइएपछि सम्झाइ बुझाइ गर्दा उल्टै प्रहरीमाथि मदिराको बोतल प्रहार गरेका थिए। घर पठाउन खोज्दा मदिराको नसामा रहेका युवा थप उत्तेजित र आक्रमक भएपछि पक्राउ गरेको डीएसपी श्रेष्ठले बताए। पक्राउ परेका युवाविरुद्ध अभद्र व्यवहारको मुद्दा चलाउन म्याद थप गरेर अनुसन्धान अघि बढाइएको डीएसपी श्रेष्ठले बताए ।"
इम्प्याक्टविक मा जर्मन प्रशिक्षक,"काठमाडौं : विश्व प्रसिद्ध जर्मनी कम्पनी लुप्थान्सा समूहका ६ जना वरिष्ठ प्रशिक्षक अहिले काठमाडौंमा छन्। उनीहरूले मुलुकका विभिन्न ठाउँबाट जम्मा भएका १ सय २० जनालाई निःशुल्क प्रशिक्षण दिइरहेका छन्। हरेक व्यक्तिमा नवीनतम सोचको विकास गराई उद्यमशीलतामा कसरी प्रेरित गर्न सकिन्छ भन्ने विषयमा उनीहरूको प्रशिक्षण केन्द्रित छ। यो गैरनाफामूलक कार्यक्रम हो। नेपालका विभिन्न ६ वटा संस्थासँगको सहकार्यमा लुप्थान्सा समूहले निःशुल्क तालिम दिएको हो। एक सातासम्म सञ्चालन भएका कारण यसलाई इम्प्याक्ट विक भनिएको छ। उद्यमशीलता र नवीनतामा आधारित उक्त कार्यशाला बिहीबारसम्म सञ्चालन हुने किङ्स कलेजका प्रमुख कार्यकारी अधिकृत नरोत्तम अर्यालले जानकारी दिए। यो कार्यक्रम दुई चरणमा सञ्चालन भएको छ। पहिलो चरणमा जर्मनीको लुफ्थान्सा समूहका ६ जना वरिष्ठ प्रशिक्षकले १८ जना नेपाली शिक्षक तथा फ्याकल्टीलाई तालिम दिएका थिए। उनीहरूले डिजाइन थिंकिङ विधिबारे प्रशिक्षण दिएका थिए। पहिलो चरणमा प्रशिक्षण पाएका व्यक्तिले युरोपेली प्रशिक्षकको अनुगमनमा १ सय २० जनालाई यो विधि प्रयोग गरी स्थानीय तथा राष्ट्रिय स्तरका चुनौती कसरी समाधान गर्ने भन्नेबारे तालिम दिइरहेका छन्। जर्मनीबाट आएका लुफ्थान्सा समूहका वरिष्ठ प्रशिक्षक अलेक्जेन्डरले भने, विद्यार्थीलाई फिल्ड भिजिट गरेर अध्ययन गर्दा परम्परागत विधि प्रयोग गरिँदैन। विद्यार्थीमा नवीनतम सोच विकास गर्ने यसको मुख्य लक्ष्य हो।दोस्रो चरणको कार्यशालामा कृषि, पर्यटन, यातायात, कला तथा संस्कृति र स्वास्थ्य तथा शिक्षा गरी ६ वटा क्षेत्रसँग सम्बन्धित विषयमा अध्ययन गरिनेछ। अध्ययनमा गएका व्यक्तिले सुरुमा सम्बन्धित विषयलाई आधार मानेर कार्यक्षेत्र (फिल्ड) मा गएर सूक्ष्म अवलोकन गर्नेछन्। यसरी अवलोकन गरेको आधारमा उनीहरूले तोकिएको विषयसँग सम्बन्धित समस्या पहिचान गर्नेछन्। नेपालका शिक्षाबारे समाजले भोगिरहेका विषयमा अध्ययन गर्ने व्यक्ति सुरुमा समाजमा जान्छन्। सरोकारवालासँग अन्तर्वार्ता लिन्छन् र उनीहरूले व्यहोरिरहेका समस्या र समाधानका उपायबारे अध्ययन गर्छन् इम्प्याक्टविकका वरिष्ठ परामर्शदाता अमन भट्टराईले भने, हरेक चरणमा उनीहरूले आफ्ना प्रशिक्षकसँग निरन्तर अन्तरक्रिया गर्छन्। र, अन्तिममा समाधानका उपाय पत्ता लगाउँछन्। नवीनतम उपाय प्रस्तुत गर्ने ३ वटा समूहलाई पुरस्कृत गरिने पनि भट्टराईले जानकारी दिए। कलेजका प्रमुख कार्यकारी अधिकृत अर्यालयका अनुसार ६ वटा क्षेत्रसँग सम्बन्धित समस्याका नवीन उपायका लागि इको हिमाल, नेपाल पर्यटन बोर्ड, टुटल, काठमाडौं सहर योजना आयोग, ह्याम्स अस्पताल र किंग्स कलेजसँग सम्झौता भएको छ।"
चक्रपथमा यात्रा जोखिम,"ललितपुर : चक्रपथ सडकखण्डमा प्रत्येक दिन कम्तीमा ५ देखि ७ वटा सवारी दुर्घटना हुने गरेको छ। ललितपुर खण्डमा रहेको बालकुमारीदेखि बल्खुसम्म मात्र दैनिक आधा दर्जन दुर्घटना हुँदै आएको महानगरीय ट्राफिक प्रहरी परिसर ललितपुरले जनाएको छ। उक्त सडकको लम्बाइ ७ दशमलव १ किलोमिटर छ। सवारी चालक तथा पैदलयात्रीले थोरै मात्र संयमता र धैर्यता अपनाए समस्या न्यूनीकरण हुने ट्राफिक प्रहरीको भनाइ छ। दिनहँु सयडेढ सयलाई कारबाही गर्छाैैं, तैपनि कसैको आनीबानीमा सुधार आएन, परिसरका प्रमुख राजेश सिलवालले भने, कहिलेकाँही त दुर्घटनाको खबर सुन्न नपाए पनि हुन्थ्यो नि ! कुनै बेला एक महिनासम्म कसैको मृत्यु भएन भनेर खुसी हुँदै गर्दा दुर्गमतिर मान्छे मरेको सुन्नुपर्दा दुःख लागेको उनले बताए। उनका अनुसार दुर्घटनाको ग्राफ प्रत्येक वर्ष बढेको देखिन्छ। ०७२७३ मा दुई सय ४७ वटा दुर्घटना भएका थिए, त्यसमध्ये १२ जनाले ज्यान गुमाए। ०७३७४ मा दुई सय ६४ मध्ये १६ को मृत्यु भयो। ०७४७५ मा तीन सय ६१ दुर्घटना भए र १४ जनाले ज्यान गुमाए। ०७५७६ मा ६ सय दुई वटा दुर्घटनामा २६ जनाको मृत्यु भएको छ। त्यस्तै, ०७६७७ मा तीन जनाको मृत्यु भइसकेको छ भने करिब दुई सय वटा दुर्घटना भएको प्रहरीले जनाएको छ। ललितपुरमा दुर्घटनाको संख्या हेर्दा सातदोबाटो, सानेपा, जाउलाखेल अगाडि छन्। त्यस्तै, भैंसेपाटी, चापागाउँ, मंगलबजारलगायत क्षेत्रमा पनि धेरै दुर्घटना भएको प्रमुख सिलवालले जानकारी दिए। सबैभन्दा धेरै मोटरसाइकल दुर्घटना हुने गर्छन्। त्यसपछि कार, भ्यान जिप, ट्रक, बस, टेम्पो दुर्घटना भएका छन्। धोबीघाट, एकान्तकुना, सातदोबाटो, बीएन्डबीमा बारम्बार दुर्घटना भएकाले यस क्षेत्रलाई ब्लाकस्पट भनिएको छ। चक्रपथ सडकखण्डमा सडकबत्ती छैनन्। जेब्रा क्रस नजिक छैनन्। आकाशे पुल निर्माण भइसकेका छैनन्। प्रायःजसो सडक पार गर्ने क्रममा धेरै दुर्घटना भएको महानगरीय प्रहरी वृत्त सातदोबाटोका प्रमुख गौतम मि श्रले बताए। अँध्यारोमा जहीँ पायो त्यहीँबाट सडक पार गर्दा धेरै दुर्घटना भएका छन्, मि श्रले भने, दैनिक पाँच, सात वटा दुर्घटना भइरहेका छन्। महानगरीय ट्राफिक परिसर सातदोबाटाले दुर्घटना न्यूनीकरण गर्ने उद्देश्यले रेजरद्वारा गति नियन्त्रण गर्ने काम सुरु गरेको थियो। वैशाखमा सुरु गरिएको उक्त गति मापनको काम गत सातादेखि रोकिएको सिलवालले बताए। तीव्र गतिमा सवारी हाँक्नेलाई प्रहरीले सम्झाइबुझाइ गर्दा पनि अटेर गर्नेलाई कारबाही गरेको उनले बताए। प्रहरीले अकस्मात चेकजाँच गर्न थालेपछि केही मात्रामा सवारी चालक सचेत भएको उनको भनाइ छ। दुर्घटनाको संख्या नघटे पनि मृत्युदर भने घटेको उनले बताए। सवारी चालक र पैदलयात्री आफैं सचेत हुनुपर्ने समय आएको प्रहरीले बताएको छ।"
"सुत्केरीको दुवै मिर्गौला फेल, शिशुको बिचल्ली","कुश्मा : पर्वतको कुश्मा नगरपालिका४ जिरो किमिकी सत्केरीको दुवै मिर्गौला फेल भएका छन्। कात्तिक १७ गते पोखरा स्वास्थ्य विज्ञान प्रतिष्ठानमा शल्यक्रियामार्फत बच्चा जन्माएकी २३ वर्षीया विसका परियारका दुवै मिर्गौला फेल भएको हो। शल्यक्रिया गरी बच्चा निकालेको १८ घण्टा सम्म पनि पिसाव नभएपछि मिर्गाैलामा खराबी भएको आशंकामा परीक्षण गर्दा दुवै मिर्गौलाले काम नगरेको पाइएको विशाकाकी जेठानी सविता परियारले जानकारी दिइन्। कात्तिक ६ गते विसकाको जिल्ला अस्पताल पर्वतमा गर्भ परीक्षण गर्दा बच्चा जन्माउने मिति कटिसकेकोले धौलागिरी अञ्चल अस्पताल बागलुङमा रिफर गरिएको थियो। कात्तिक १७ गते गण्डकी हस्पिटलमा शल्यक्रिया गरी विसकाको छोरी निकालियो। शल्यक्रियाको २४ घण्टासम्म पिसाब नहुँदा उनको शरीर र पेट फुल्दै गएपछि मिर्गौलामा खराबी भएको हुनसक्ने अनुमान गर्दै भिडियो एक्सरे गर्दा दुवै मिर्गौला फेल भएको देखिएको थियो। अहिले उनको अवस्था जटिलब बन्दै गएको छ। उनलाई सोही अस्पतालको आइसीयुमा भर्ना गरी उपचार भइरहेको छ। आमाको दुवै मिर्गौला फेल भएपछि पोसिलो दूध चुस्नुपर्ने शिशुको विचल्ली भएको छ। बच्चालाई संक्रमण हुनबाट जोगाउन आमासँगै राख्न नमिलेको बिसकाकी जेठानी सविताले बताइन्। एकएक दिनको अन्तरमा उनका मिर्गौलाको डायलासिस गर्नुपरेको परिवारले जनाएको छ। चिकित्सकले कम्तीमा ३ सातासम्म डायलसिस गर्नुपर्ने बताएका छन्। बिसकाको शरीर फुलेकोले नशाले राम्रोसँग रक्त सञ्चार गरिरहेका छैनन्। रक्तनलीको समस्याका कारण हातबाट दिएको रगत सञ्चार नभएपछि घाँटीको नशामा प्वाल पारेर दिइएको छ। डायलासिसबाट पनि मिर्गौलाको समस्या समाधान नभएमा उनका दुवै मिर्गौला फेर्नुपर्ने चिकित्सकको सुझाव छ। नवजात शिशुलाई ल्याक्टोजीन खुवाइको सविताले बताईन्। सविताले भनिन्, आमालाई बचाउन पाए छोरीको प्राण बाँच्ने थियो। विसकाका पति विनय कुस्माबागलुङ चल्ने बसमा सहयोगीको काम गर्छन्। विसकाकी जेठानी सविताले आमाछोरी दुवैलाई बचाउन सहयोगको अपिल गरेकी छन्।"
बेटी बचाऊ अभियानमा अमेरिकी चासो,"जनकपुरधाम : प्रदेश २ सरकारको बहुचर्चित बेटी पढाऊ, बेटी बचाउ कार्यक्रमप्रति अमेरिकी सरकारले चासो व्यक्त गरेको छ। अमेरिकी राजदूत र्याण्डी बेरीसहितको अमेरिकी टोलीले कार्यक्रमका लक्षित वर्गलाई छुट्टाछुट्टै भेट गरी सहयोग गर्ने उत्सुकता देखाएका छन्। राजदूत बेरीले बेटी पढाऊ, बेटी बचाउ अभियानको प्रभावकारिता बारे मुख्यमन्त्री कार्यालयमा कर्मचारीसँग जानकारी लिएका छन्। अमेरिकी राजदूतले कार्यक्रममार्फत साइकल पाएका छात्रा र छोरी बिमा गराउन आएकाहरूसँग पनि छलफल गरे, कार्यक्रम संयोजक प्रियंका यादवले भनिन्, उनको कार्यक्रमप्रति निकै उत्सुकता देखियो। यो कार्यक्रमले छोरीहरूको भु्रण हत्या रोकिने, छोरीहरूले विद्यालयमा निरन्तरता पाउने र बालविवाह अन्त्यमा ठूलो सहयोग पुग्ने राजदूत बेरीको प्रतिक्रिया थियो, प्रदेशका मुख्यसचिव दिपक सुवेदीले भने, उनले कार्यक्रमको निकै प्रशंसा गरे। सहयोग घोषणा नगरे पनि आशा देखाएका छन्। प्रदेश सरकारको निकै महŒवकांक्षी योजना रहेको बेटी पढाऊ, बेटी बचाऊ कार्यक्रमअन्तर्गत हालसम्म प्रदेशका आठवटा जिल्लाका ४३ सय ३७ नवजात छोरीहरूको बिमा गरिएको छ। बिमा गरिएका छोरीहरूले २० वर्ष पुगेपछि एक लाख रुपैयाँ पाउँछन्। ४ हजार भन्दा बढी नवजात छोरीहरूको बिमा आवेदन दर्ता भएका छन्। कार्यक्रममार्फत १४ हजार छात्रालाई साइकल वितरण गरिएको छ। प्रदेशका विभिन्न सामुदायिक विद्यालयमा सय वटा छात्रामैत्री शौचालय निर्माण भइसकेका छन्। एसईई परीक्षामा उत्कृष्ट स्थान ल्याएका २८ छात्रालाई जिपिएको आधारमा राष्ट्रपतिबाट पुरस्कार समेत वितरण भइसकेको छ। त्यसैगरी महिलालाई शिक्षित र सशक्त बनाउन लोकसेवा तयारी कक्षा पाइलट योजनाको रूपमा अघि बढाइएको छ। पहिलो चरणमा सय छात्रालाई जनकपुरको राजर्षी जनक क्याम्पसमा लोकसेवा तयारी कक्षा चलाइएको छ। आगामी योजना अनुरुप प्रदेशका ८ जिल्लाको सदरमुकाममा लोकसेवा तयारी कक्षा सुरु गरिने छ।"
