शीर्षक,विवरण
विकल्प नाकाको सन्देश,"उत्तरी छिमेकी चीनसँग भएको बहुचर्चित व्यापार तथा पारवहन सम्झौता सार्थक बनाउन महत्त्वपूर्ण खुट्किलो पार भएको छ। राष्ट्रपति विद्यादेवी भण्डारीको चीन भ्रमणका क्रममा नेपाल र चीन सरकारबीच पारवहन एवं परिवहन प्रोटोकल (प्रक्रियागत संहिता) मा हस्ताक्षर भएको छ। यो हस्ताक्षरसँगै औपचारिक रूपमा नेपालले चीनसँग व्यापार गर्ने बाटो खुला भएको छ। सँगसँगै चिनियाँ बन्दरगाह, सडक मार्ग र सामुद्रिक मार्ग प्रयोग गरी अन्य मुलुकसँग सोझै व्यापार (आयात तथा निर्यात) गर्न पाउने ढोका पनि खुलेको छ। सम्झौतासँगै अन्य पूर्वाधार र प्राविधिक विषय पनि टुंग्याउनेतर्फ लाग्नुपर्छ। प्रोटोकल सम्झौताअनुसार नेपालले चीनका सबै खुला सामुद्रिक बन्दरगाह प्रयोग गर्न सक्ने र हाललाई तियान्जेन, सेनजेन, लियानयुँगाङ र झाङजियाङ गरी चार वटा सामुद्रिक बन्दरगाह प्रयोग गर्न पाउनेछ। व्यापारिक गतिविधि वृद्धिसँगै अन्य बन्दरगाह पनि क्रमिक रूपमा प्रयोग गर्न पाउने सुविधा चीनले नेपाललाई उपलब्ध गराएको छ। पारवहनतर्फ सबै सुक्खा बन्दरगाह प्रयोग गर्न सक्ने र हाललाई लान्जाओ, ल्हासा र सिगात्से सुक्खा बन्दरगाह प्रयोग गर्न सकिने स्पष्ट छ। केपी ओली पहिलोपटक प्रधानमन्त्री हुँदा चीन भ्रमणका क्रममा ०७२ चैत ८ मा पारवहन तथा परिवहनसम्बन्धी दसबुँदे सम्झौता भएको थियो। संविधान जारीपछि भारतले गरेको आर्थिक नाकाबन्दीको पीडा भोगेको नेपालले विकल्पका रूपमा त्यस्तो यात्रा तय गरेको हो। सम्झौताले दुवै छिमेकसँग सहकार्य गर्न हामी तयार छौं भन्ने सन्देश पनि दिएको छ। नेपालजस्ता भूपरिवेष्ठित मुलुकका लागि यो उपलब्धि महत्त्वपूर्ण भए पनि त्यसका लागि पूर्वाधार खडा गरेर तेस्रो मुलुकसँग व्यापार गर्न सोचेजस्तो सहज देखिँदैन। तर यसलाई सक्दो छिटो कार्यान्वयनमा ल्याउन सरकारले विशेष चासो दिन आवश्यक छ। अहिले हाम्रो सीमाबाट साढे पाँच सय किलोमिटर टाढा रहेको सिगात्सेसम्म मात्र रेलको पहुँच छ। त्यो सडकमा बाह्रै महिना सवारी साधन चल्न सहज छैन। नेपालतर्फको सडक खण्ड र सीमाको पूर्वाधार झन् जर्जर अवस्थामा छन्। चीनसँग पहिलेदेखि आर्थिक कारोबार भए पनि चीनमार्फत तेस्रो मुलुकसँग कारोबार गर्न नेपालले द्रूत गतिमा काम गर्न सक्नुपर्छ। उद्योग, वाणिज्य तथा आपूर्ति मन्त्रालयले व्यापारको ढोका खुला गर्न केही प्राविधिक रूपमा आन्तरिक तयारी गर्न आवश्यक छ। तेस्रो मुलुकबाट मालसमान ल्याउँदा प्लान्ट क्वारेन्टाइन, लाइभस्टक क्वारेन्टाइन र भन्सार सुविधासहितको थप कार्यालय पनि त्यत्तिकै आवश्यक पर्छ। यो विषयमा चीन सरकारले पनि आफ्नो तर्फबाट आवश्यक तयारी जरुरी छ। दुई शक्तिशाली एसियाली राष्ट्रका बीचमा अवस्थित नेपाललाई आर्थिक रूपमा सबल बनाउने जिम्मा नेपालीकै हो। नेपालले गर्ने कूल वैदेशिक व्यापारमध्ये सबैभन्दा बढी भारतसँग गरिरहेको छ भने दोस्रोमा चीन। आर्थिक वर्ष ०७४७५ मा चीनमा नेपालतर्फबाट साढे दुई अर्बको वस्तु निर्यात भएको थियो। सोही वर्षमा एक खर्ब ६० अर्ब आयात भएको थियो। यो डरलाग्दो परिदृश्यले नै हामीलाई पहुँच विस्तारमा घच्घच्याएको हो। पारवहनका लागि ६ वटा नाकामार्फत पारवहन ढुवानी गर्न सक्ने व्यवस्था गरिएको छ। यसका लागि अन्तर्राष्ट्रिय नाकाका रूपमा अहिले रसुवा, कोदारी र यारीलाई विकास गरिए पनि त्यसको विकास हुन सकेको छैन। विनातयारी चीनमार्फत तेस्रो मुलुकसँग आर्थिक कारोबार गर्नु कम चुनौतीपूर्ण छैन। औपचारिक रूपमा व्यापारिक मार्गप्रशस्त गर्न मन्त्रालयले दुइटा टोली गठन गरेर काम थालेको छ। टोलीले यसको मोडालिटी तय गर्नेछ। सिगात्सेसम्म ठूला कार्गो आउन सम्भव भए पनि यो कार्गोलाई केरुङसम्म ल्याउन कठिन छ। तातोपानी नाका अझै सञ्चालनमा आएको छैन। यसले गर्दा तेस्रो विकल्प भन्ने तर त्यसको पूर्वाधार विकास नगर्दा सबै कार्य कागजी मात्र होलान् भन्ने आशंका उब्जन सक्छ। सरकारले यस्ता विषयलाई कसैको दबाबमा नपरी स्वतन्त्र निर्णय गर्दै चीर्न भारतको विकल्प होइन भन्ने सन्देश प्रवाह गर्न सक्नुपर्छ।"
पर्सामा घटेन लागुऔषध कारोबार,"वीरगन्ज : लागुऔषधको कारोबार पर्सा जिल्लामा झन्झन बढिरहेको छ। प्रहरीले २०७५ बैशाख १४ गतेबाट जिल्लाभर नै लागुऔषध रोकथाम महाभियान नै चलाएपनि यसमा कुनै नियन्त्रण हुन सकेको छैन। जिल्लाका सबै स्थानीय तहको सहकार्यमा जिल्ल प्रहरी कार्यालय पर्साले अभियान सन्चालन गरेको एक वर्ष पुरा भएको छ। तर, पर्सामा लागुऔषधको कारोबार घट्नुको साटो झन बढ्दै गएको प्रहरीकै तथ्याङकले पुष्टी गर्छ। गृहमन्त्रालयको लागुऔषध नियन्त्रण शाखाले आयोजना गरेको कार्यक्रममा पर्सा प्रहरीका प्रवक्ता मान बहादुर राइले प्रस्तुत गरेको कार्यपत्रमा पर्सामा अघिल्लो आर्थिक वर्षको भन्दा चालु आर्थिक वर्षमा लागुऔषधको कारोबार बढेको उल्लेख छ। पर्सा प्रहरीका अनुसार चालु आर्थिक वर्षको साउनदेखि बैशाख १५ गतेसम्म मात्रै १८०जना लागुऔषध कारोबारी पक्राउ परेका छन्। तर, अघिल्लो आर्थिक वर्ष २०७४७५ मा जम्मा ११५ जना भने लागुऔषध कारोबारी पक्राउ परेका थिए। त्यस्तै आर्थिक वर्ष २०७३०७४ मा भने एक सय ५० जना पक्राउ परेका थिए। जिल्ला प्रहरी कार्यालय पर्सामा चालु आर्थिक वर्षको ९ महिने अवधिमा लागुऔषध शीर्षकमा १४१ वटा मुद्धा दर्ता भएका छन्। जबकी अघिल्लो आर्थिक वर्ष २०७४७५मा जम्मा १४२ वटा मुद्धा दर्ता भएका थिए। यसैगरि चालु आर्थिक वर्षको ९ महिनाको अवधिमा पर्साका विभिन्न स्थानबाट प्रहरीले ३६८ केजी गाजा, ३१६ केजी चरेश, १ किलो ९ सय ग्राम खैरो हेरोइन बरामद गरेको छ। यस्तै नाइट्रोभेट टयाब्लेट ६ हजार पाच सय ८९ पिस, कोरेक्स दुइ सय ७२ बोत्तल बरामद गरेको छ। त्यस्तै अघिल्लो आर्थिक वर्ष २०७४०७५ मा भने पर्सा प्रहरीले ३४४ केजी गाजा, २९८ केजी चरेश, २०९ ग्राम खैरो हेरोइन, नाइट्रोभेट टयाब्लेट ५ हजार ९८३ पिस र कोरेक्स ११ बोतल मात्र बरामद गरेको थिया। पर्सा प्रहरीको तथ्यांक अनुसार चालु आर्थिक वर्षको ९ महिने अवधिमा लागुऔषधको कारोबारको अभियोगमा पक्राउ परेका १८० मध्ये १६देखि ३५ वर्ष उमेरका युवा युवती १५७ जना छन्। तर, अघिल्लो आर्थिक वर्ष २०७४७५ मा भने पक्राउ परेका १९५ मध्ये १६ देखि ३५ वर्ष उमेरका युवा युवतीहरुको संख्या एक सय ४९ मात्रै थियो। प्रहरीका अनुसार जिल्ल प्रहरी कार्यालय पर्साको हिरासतमा रहेका मध्ये ६० प्रतिशत थुनावा लागुऔषध मुद्धाका छन्। त्यस्तै वीरगन्ज कारागारमा रहेका १ हजार १०० कैदी बन्दी मध्ये ४० प्रतिशत लागुऔषध मुद्दाकै अभियुक्त र आरोपीहरु रहेको प्रहरी नायव उपरिक्षक राइले जानकारी दिए। भारतसँग खुल्ला सीमा जोडिएको पर्साको नाका हँुदै नेपालबाट गाजा र चरेश भारतमा तस्करी हुँदै आएको छ भने भारतबाट खैरो हेरोइन, प्रतिबन्धित नशाजन्य औषधी लगायतका लागु औषधहरु नेपाल भित्रिने गरेको छ। लागु औषधका कारोबारीले लागु औषधको ओसार पसार र कारोबारलाइ ट्रान्जिट प्वाइन्ट बनाएपछि त्यसलाइ रोक्न भन्दै पर्सामा जिल्ला प्रहरी कार्यालय पर्साले स्थानीय तहहरुको सहकार्यमा जिल्लाभरि नै लागु औषधरोकथाम महाअभियान सन्चालन गरेको थियो। जनप्रतिनिधिले लागुऔषध रोकथाम महाअभियान अन्तर्गत सन्चालन गरिने जनचेतनामुलक कार्यक्रमका लागि आआफनो स्थानीय तहमा बजेट पनि छुटयाउने घोषणा गरेका थिए। पर्सामा लागु औषधको कारोबार बढेको प्रहरीकै तथ्यांकले देखाएपनि पर्सा प्रहरीका प्रवक्ता प्रहरी नायव उपरिक्षक राइले लागुऔषधको कारोबारमा कमी आएको बताए। पर्सामा पक्राउ परेकाहरु अधिकांश अन्य जिल्लाका अभियुक्तहरु रहेको भन्दै उनले भने,यो महाअभियानलाई अझ प्रभावकारी रुपमा कसरी अगाडि बढाउने सम्बन्धमा हामीले छलफल गरिरहेका छौं।"
वृद्धलाई दिसा खुवाउने महिला पक्राउ,सुर्खेतः सडक खन्ने विषयमा विवाद हुँदा एक महिलाले वृद्धलाई दिसा खुवाइकी छिन्। मंगलबार बिहान सुर्खेतको बराहताल गाउँपालिका७ बरैचेकी ४६ वर्षीय भविसरा दंगालीले ६० वर्षीय तेजबहादुर खत्रीलाई दिसा खुवाइकी हुन्। सुर्खेतको कल्याणकाँधदेखि नयाँ वन जोड्ने सडक खन्ने क्रममा माटो र ढुंगाले आफ्नो जमिन पुरिएपछि निर्माण उपभोक्ता समितिका अध्यक्ष रहेका वृद्ध खत्रीलाई दिसा खुवाएको जिल्ला प्रहरी कार्यालय सुर्खेतले जानकारी दिएको छ। प्रहरीका अनुसार पहिलो भविसराको घरनजिकैबाट सडक खन्ने भनिए पनि पछि उनको घर र पाखोबारीको माथिबाट डोजरले सडक खन्दा बारीमा माटो र ढुङ्गा खसेका हुन्। बारीमा ढुङ्गा माटो खस्न थालेको रिसमा समितिका अध्यक्ष खत्रीलाई दिसा खुवाइएको प्रहरी नायब उपरीक्षक प्रदिपबहादुर क्षेत्रीले जानकारी दिए। समितिका अध्यक्ष खत्रीले आफूमाथि भएको घटनाका विषयमा प्रहरीमा उजुरी गरेपछि भविसरालाई प्रहरीले पक्राउ गरेको छ । प्रहरीसमक्ष भविसराले आफूले आवेशमा आएर दिसा खुवाएको स्वीकार गरेकी छन्। टपरीमा लुकाइछिपाइ लिएको दिसा वादविवाद हुँदा खत्रीको मुखमा कोचि दिएकी थिइन्। पीडक दंगालीलाई नियन्त्रणमा लिई मुलुकी अपराध सहिंता ऐन २०७४ को परिच्छेद १० को दफा १६८ बमोजिम अपमानजनक तथा अमानवीय व्यवहारसम्बन्धी कसुरमा अदालतबाट म्याद थप गरी अनुसन्धान भइरहेको प्रहरीले जनाएको छ।
जिपले ठक्कर दिँदा खेलिरहेका बालकको मृत्यु,बैतडी : बैतडीको डिलाशैनी गाउँपालिका ६ बांगाबगरमा जीपले ठक्कर दिँदा एक बालकको मृत्यु भएको छ। सडक छेउमै खेलिरहेका ३ वर्षीय बालक युुकेश साउदलाई बिहीबार साढे तीन बजेतिर गोकुलेश्वरबाट सतबाँझतर्फ आउँदै गरेको से १ ज ६०३ नम्बरको जीपले ठक्कर दिँदा मृत्यु भएको हो। जीपको ठक्करबाट गम्भीर घाइते भएका बालकको उपचार क्रममा गोकुलेश्वर अस्पतालमा ज्यान गएको जिल्ला प्रहरी कार्यालयका प्रवक्ता प्रहरी निरीक्षक दीपक पातलीले जानकारी दिए। बालकलाई ठक्कर दिएर भाग्दै गरेका जिपका चालक विक्रम बिष्टलाई दोगडाकेदार गाउँपालिका ६ सल्सेनाबाट प्रहरीले जिपसहित नियन्त्रणमा लिएको छ। दोषीलाई कारवाहीको माग राख्दै स्थानीयले अहिले महाकाली राजमार्गको सतबाँझ गोकुलेश्वर सडकखण्ड अन्तर्गत बांगाबगरमा सडक अवरुद्ध गरेका छन्। दोषीलाई कानुन अनुसार कारवाही हुने प्रहरीले जनाएको छ।
धर्मसंस्कारका नाममा गाउँलेले बहिष्कार गरेपछि परिवार नै विस्थापित,"वीरगन्ज : निधन भएका बुबाको अन्त्येष्टिमा कपाल नखौरिएको र हिन्दु परम्परा अनुसार १३ दिने काजकिरियाको संस्कार नगरेको भन्दै गाउँलेले सामाजिक बहिष्कार गरेपछि बाराको एक परिवार गाउँ छोड्न बाध्य भएको छ। बाराको सुवर्ण गाउँपालिका ६ धरमपुर गाउँका अवधेश यादवका बुबा अनुठा यादवको वैशाख १५ कलैया अस्पतालमा उपचारको क्रममा निधन भएको थियो। ६१ वर्षीया अनुठाको हृदयघातका कारण उपचारका क्रममा निधनपछि उनका दुई छोरा अवधेश र पप्पुले आफ्नो घरपरिवारले अपनाउर्दै आएको कविरापन्थी धर्म अनुसार सात दिनमै किरियाकर्म सकेका थिए। बुबाको अन्त्येष्टिमा दुवै छोराले कपाल खौरिएका थिएनन्। बुवाको काजकिरिया सामाजिक परम्परा र हिन्दु धार्मिक रीतिरिवाज अनुसार नगरेपछि गाउँका अगुवाले गाउँमा भेला गरेर परिवारलाई नै सामाजिक बहिष्कार गरेका हुन्। गाउँले भेला भएर सामाजिक बहिष्कार गर्ने उर्दी जारी भएपछि परिवार नै गाउँ छोड्न बाध्य भएको हो। यादव परिवार अहिले हेटौंडाको कमानेमा बस्दै आएको छ। मेरो बुबाले ५० वर्षदेखि कबिरापन्थी धर्म अपनाउदै आउनु भएको थियो, अवधेशले भने, बुबाकै इच्छा अनुसार हामी दुई दाजुभाइले अन्त्येष्टिका दिन कपाल खौरिएनौँ, १३ दिने करिया पनि बसेनौँ। स्थानीय विद्यानन्द यादव, हृदयनारायण राउत, भरोसी राउत, गणेश यादव, मुन्सी यादव, वैद्यनाथ गिरी, श्री निवास बरै, रामाधार राउत सहितकाले गाउँले बोलाएर परिवारलाई सामाजिक बहिष्कार गर्न उर्दी जारी गरेको अधवेशले बताए। आफ्नो परिवारसँग अैचोपैचो वा बोलचाल गर्ने वा खेतमा मजदुरी गर्न जानेलाई ५० हजार आर्थिक दण्ड गर्ने उर्दी पनि उनीहरुले जारी गरेको अवधेशको भनाइ छ। गाँउको भेलाले नै सामाजिक बहिष्कार गरेपछि अवधेशको परिवार गाउँको घर र सेलर मिलमा ताल्चा लगाएर गाउँबाट विस्थापित भएको हो। हेटौंडाको कमानेमा पहिलेदेखि नै अवधेशको कुखुराको दानाको कारोबार छ। उनको नौ जनाको परिवार नै विस्थापित भएको कान्छ भाइ पप्पु यादवले जानकारी दिए। सामाजिक बहिष्कार गरिएको यादव परिवारसँग बोल्ने वा कुनै किसिमको व्यवहार गरेमा ५० हजार दण्ड गर्ने निर्णय अगुवाले गरेको भन्दै स्थानीय ५५ वर्षीय दुर्गा यादवले भने, त्यही डरले गाउँका कुनै पनि व्यक्ति सानो होस् वा ठूलो उमेरको, कोही पनि यादवको खेतमा मजदुरी गर्न जान छाडेका छन्। गाउँका अगुवाले सामाजिक बहिष्कार गरेपछि जिल्ला प्रशासन कार्यालयमा गुनासो लिएर पुग्दा पनि कुनै सुनुवाइ नभएको अवधेशकी आमा विन्दादेवी यादवले बताइन्। सिडिओ साबले वडामै गएर मिलाउ वा पत्रकार सम्मेलन गर भनेर जवाफ फर्काउनु् भयो, विन्दा देवीले भनिन् ,गाँउमा वडा अध्यक्षलाई पनि भेटेर कुरा राख्न खोजे तर उनले पनि हाम्रो पीडा सुन्नै चाहेनन्। सुवर्ण गाउँपालिकाका अध्यक्ष महेन्द्र यादवले गाउँका मानिसले सामाजिक बहिष्कार गर्नु गलत भएको भन्दै आफूले यस घटनालाई गम्भीर रुपमा लिएको जवाफ दिए। यस क्षेत्रका सांसद रामसहाय यादवले धर्मको नाममा सामाजिक बहिष्कार गर्नु कानुनको उल्लंघन भएको भन्दै त्यसमा संलग्नलाई कार्बाही गर्न स्थानीय प्रशासनसंग आग्रह गरेका छन्। जिल्ला प्रशासन कार्यालय बाराका सूचना अधिकारी मुरारी कार्कीले भने स्थानीय गाउँपालिका र वडाका जन्रतिनिधीले घटनालाई बुझेर मिलाउनुपर्ने बताए।"
दाइजोको नाममा बुहारीको हत्या: न्याय माग्दै धर्नामा महिला,"बुटवल : दाइजो नल्याएको भन्दै आधा दशकदेखि हिंसा खेपेकी महिलाको हत्या गरिएको दावी महिला समूहले गरेका छन्। संलग्नलाई कारबाहीको माग गर्दै इलाका प्रहरी कार्यालय बुटवलमा महिलाले धर्ना दिएका छन्। गत शुक्रबार रुपन्देहीको बुटवल उपमहानगरपालिका १४ बिनायकपुरकी २५ वर्षीया लक्ष्मी खत्रीको शंकास्पद मृत्यु भएको थियो। मृत्युको अघिल्लो बिहान उनी सासूबाट कुटिएर घाइते भएकी थिइन्।सोही दिन राति १० बजेतिर घरमा रुवाबासी चलेको थियो उनी बिहान झुण्डिएको अवस्थामा भेटिएकी थिइन्। माइती पक्ष तथा छिमेकीले लक्ष्मीको हत्या भएको भन्दै घटनामा संलग्नलाई कारबाहीको माग गरेका छन्। प्रहरीले घटनामा आरोपित सासूलाई पक्राउ गरेको छ।तर माइतीपक्षले दिएको किटानी जाहेरी लिएको छैन।अर्घाखाची गोखुङ्गा माइत भएकी लक्ष्मीको सात वर्षअघि बिहे भएको थियो। उनकी ६ वर्षकी छोरी छन्। श्रीमान् रोजगारीका लागि दुबई आउनेजाने गर्छन्। बिहे गरेको ६ महिनादेखिबाट नै लक्ष्मीले सासूको दुव्र्यव्यवहार भोगेको माइती पक्षले जनाएको छ। दाइजो कम ल्याएको भन्दै सासूले कुटपिट गर्दै आएपनि उनले बाहिर नबताएको बुवा डोमबहादुर खत्रीले बताए।' महिनादेखि नै सासूले दाइजो कम ल्याएको भन्दै हेला गर्दै आएको कुरा खत्रीले बताए।उनले भने, 'यस्तो गर्लान् भन्ने सोचेकै थिएन।' स्थानीय सत्यवती आमा समूहकी अध्यक्ष कल्पना पौडेलले प्रशासनले न्याय दिन नखोजेको भन्दै महिला धर्नामा आएको बताइन्। बिनायकपुर क्षेत्रका महिलाले इलाका प्रहरी कार्यालयमा न्याय माग्दै धर्ना दिएका छन्। मृतक लक्ष्मीले अघिल्लो साँझ लक्ष्मीले फेसबुकमा आफ्ना श्रीमान् अमृत खत्रीलाई ट्याग गर्दै, 'कतिबेला हुन्छ शरीरको हत्या के थाहा' भन्ने स्टाटस लेखेकी थिइन्। तर त्यो स्टाटस अहिले डिलिट गरिएको छ। माइती पक्षले नन्द वा श्रीमान्ले नै उक्त कुरा हटाएको हुनसक्ने दावी गरेका छन्। नन्दले प्रहरीले समेत आफूलाई केही गर्न नसकेको भन्दै छिमेकीले केही गर्न नसक्ने चेतावनी दिँदै आएको महिलाले बताएका छन्। घटनामा सासू र नन्दको हात रहेको आरोप छिमेकीको छ। प्रहरीले सासूविरुद्ध आत्महत्या गर्न बाध्य बनाएको मुद्धा दायर गरेको छ। इलाका प्रहरी कार्यालयका प्रमुख डिलबहादुर मल्लले मुद्धा दायर गरी अनुसन्धान भइरहेको जानकारी दिए।"
एक किलो ६ सय ग्राम सुनसहित एक पक्राउ,हेटौंडा : मकवानपुर प्रहरीले एक किलो छ सय ४९ ग्राम सुनसहित एकजनालाई पक्राउ गरेको छ। पूर्व पश्चिम राजमार्ग अन्तर्गत हेटौंडा १५ रातोमाटेमा गत वैशाख २३ गते बिहान साढे ३ बजे सुनसहित पक्राउ परेका भोजपुर षडानन्द नगरपालिका ४ का २९ वर्षीय किशोर ल्वागुनलाई प्रहरीले बिहीबार सार्वजनिक गरेका हो। काठमाडौंबाट वीरगञ्जतर्फ जाँदै गरेको ना ८ ख ३७९२ नम्बरको यात्रुबहाक बस चेकजाँचका क्रममा उनलाई सुनसहित पक्राउ गरिएको हो। ल्वागुनले दुबै खुट्टाको जुत्ताभित्र पैतलामुनी र पाइन्टको खल्तीमा भन्सार छली अवैध रुपमा ल्याउँदै गरेको सुन बरामद गरिएको मकवानपुर प्रहरी प्रमुख एसपी मुकेश सिंहले बताए। बरामद गरिएको सुनको हाल बजारमूल्य ८५ लाख ८६ हजार २६ रुपैयाँ रहेको उनले जानकारी दिए। इलाका प्रहरी कार्यालय पशुपतिनगरका प्रहरी निरीक्षक अरुणकुमार कुशवाहको टोलीले विषेश सूचनाको आधारमा सुनसहित ल्वागुनलाई पक्राउ गरेको सिंहले बताए। पक्राउ परेको सुन र कारोबारमा संलग्न रहेका उनलाई राजश्व अनुसन्धान कार्यालय पथलैया बुझाइने उनले जानकारी दिए। दोस्रो पटक अवैध सुन कारोबारमा संलग्न हुँदै गर्दा उनलाई पक्राउ गरिएको मकवानपुर प्रहरीले जनाएको छ। मकवानपुर प्रहरीले ठूलो परिमाणमा अवैध सुनसहित पहिलो पटक कारोबारमा संलग्न व्यक्तिलाई पक्राउ गरेको हो।
तीन सय ४२ जना विद्यार्थीलाई चीनको छात्रवृत्ति,काठमाडौं : चीन सरकारले उपत्यकाका विभिन्न २३ वटा सरकारी विद्यालयमा अध्ययनरत ३ सय ४२ जना गरिव तथा जेहन्दार विद्यार्थीलाई आर्थिक सहायता प्रदान गरेको छ। काठमाडांैस्थित चिनियाँ राजदूतावास र नेपालचीन साँस्कृतिक तथा शैक्षिक परिषद्ले बिहीबार ललितपुर आयोजित एक कार्यक्रममा तथा प्रविधि मन्त्री गिरीराजमणि पोख्रेलको उपस्थितिमा आर्थिक सहायता प्रदान गरेका हुन्। प्रतिविद्यार्थी १० हजारका दरले आर्थिक सहायता प्रदान गरिएको छ। कार्यक्रममा नेपालका लागि चिनियाँ राजदूत हौ यानछीले नेपाल र चीनबीच ऐतिहासिक कालदेखि प्रगाढ रहँदै आएको मैत्रीपूर्ण सम्बन्धलाई जनस्तरसम्म अभिवृद्धि गर्न नेपाली विद्यार्थीले भविष्यमा महत्वपूर्ण योगदान गर्ने विश्वास व्यक्त गरिन्। राजदूत हौले नेपालको शैक्षिक तथा प्राविधिक क्षेत्रको विकासलाई अझ मजबुत पार्ने उद्देश्य अनुरुप होप स्टार छात्रवृत्ति कार्यक्रम सञ्चालन गरिएको जानकारी दिइन्। कार्यक्रममा शिक्षा तथा प्रविधि मन्त्री गिरीराजमणि पोख्रेलले नेपालको शैक्षिक क्षेत्रको विकासमा चीन सरकारले उपलब्ध गराउँदै आएको आर्थिक तथा प्राविधिक सहयोगको लागि चीन सरकारलाई धन्यवाद ज्ञापन गरे। नेपाल चीन साँस्कृतिक तथा शैक्षिक परिषद्का अध्यक्ष डाहरिशचन्द्र शाहले चिनियाँ राजदूतावासले शुभारम्भ गरेको छात्रवृत्ति नेपाली विद्यार्थीका लागि अत्यन्त महत्वपूर्ण र उपयोगी रहेको बताए। कार्यक्रममा २३ वटै विद्यालयलाई विभिन्न शैक्षिक सामग्रीसमेत प्रदान गरिएको थियो।
फरेस्टर घुससहित पक्राउ,"काठमाडौं : चौफा सब डिभिजन वन कार्यालय, चौरजहारी, रूकुम पश्चिममा कार्यरत फरेष्टर महेन्द्र विसी घुससहित पक्राउ परेका छन्। कटान आदेशको काममा सहजिकरण गर्ने प्रयोजनका लागि सेवाग्राहीसँग घुस लिइरहेको अवस्थामा अख्तियार दुरुपयोग अनुसन्धान आयोगको टोलीले उनलाई पक्राउ गरेको हो। फरेष्टर विसीलाई ७ हजार घुस बापतको रकम लिइसकेको अवस्थामा मुसीकोट नगरपालिका १ रूकुम पश्चिमस्थित कालिका मन्दिर नजिकको विमला खाजा घरबाट अख्तियारको टोलीले नियन्त्रणमा लिएको हो। घटनाबारे अनुसन्धान भइरहेको अख्तियारले जनाएको छ।"
सर्वोच्चको आदेशपछि नवलपरासीमा ७ सय नागरिकता रोक्का,परासी : जन्मको आधारका नागरिकका सन्तानलाई वंशजको नागरिकता वितरण नगर्न सर्वोच्च अदालतले आदेश दिएपछि पश्चिम नवलपरासीमा प्रक्रियामा रहेका करिब ७ सय नागरिकता रोक्का गरिएको छ। गत चैत १९ गतेको मन्त्रीस्तर निर्णयपछि जिल्ला प्रशासन र इलाका प्रशासन सेमरीबाट त्यस्ता प्रकृतिका नागरिकता वितरण गर्न सुरु गरिएको थियो। नागरिकता प्राप्तिका लागि बिहान ७ बजेदेखि नै निवेदकको कार्यालयमा भीड बढेको थियो। भीड बढेपछि प्रशासनले टोकनको व्यवस्था गरेको थियो। त्यसरी टोकन लिएर नागरिकता पाउने पर्खाइमा ६ सय ८७ निवेदक रहेको जिल्ला प्रशासन कार्यालयका प्रशासकीय अधिकृत ज्योतीराज अर्यालले बताए। जसमा जिल्लाबाट ४ सय र इलाकाबाट २ सय ५७ निवदेन संकलन भएका छन् अदालतको आदेशले रोक्का भएको जानकारी नपाएर अहिले ५०६० जना नागरिकता लिन कार्यालयमा आउने गरेका छन्। उनीहरुलाई अदालतको आदेशपछि मात्र टुंगोमा पुग्ने भन्दै फर्काउने गरेको अर्यालले बताए। इलाका र जिल्लाबाट दैनिकजसो १ सय बढी नागरिकता वितरण हुने गरेको थियो। अहिलेसम्म जिल्लाबाट ५ सय २३ र इलाकाबाट २ सय ८७ गरी कुल ८ सय १० जन्मको आधारका नागरिकका सन्तानलाई वंशजको नागरिकता प्रदान गरिएको प्रशासकीय अधिकृत अर्यालले बताए।नागरिकता पाउनेमा सबैभन्दा बढी पुरुषको संख्या ५ सय ५३ छ। त्यसैगरी पूर्वी नवलपरासीमा ८३ वटा नागरिकता वितरण गरिएको प्रमुख जिल्ला अधिकारी दीपकराज नेपालले बताए। प्रकृया पूरा गरेर नागरिकता पाउने अवस्थामा रहेका ४ जनाको अदालतको आदेशसँगै रोक्का रहेको नेपालले जानकारी दिए। पश्चिम जिल्ला तराई क्षेत्रमा रहेकाले जन्मको आधारमा नागरिकता लिनेको संख्या बढी छ।पूर्वी नवलपरासी भित्री मधेस र पहाडी क्षेत्रमा रहेको छ।
"न्याय परिषद् सदस्यले बार अध्यक्षलाई भने : तँ के गर्न सक्छस्, गर !","काठमाडौं : कानुन दिवसको अवसरमा आयोजित सर्वोच्च अदालतको विशेष कार्यक्रममा न्याय परिषद्का सदस्य रामप्रसाद सिटौला र नेपाल बार एसोसिएसनका अध्यक्ष चण्डेश्वर श्रेष्ठबीच झण् डै हातहालाहाल भएको छ। सर्वोच्च अदालत परिसरमा भएको कार्यक्रम समापनपछि सिटौला र श्रेष्ठबीच चर्काचर्की भएको हो। चियापान समारोह सकिएपछि सिटौला र श्रेष्ठको मञ्च अगाडि जम्काभेट भएको थियो। भेटका क्रममा नेपाल बारका अध्यक्ष रहेका श्रेष्ठले न्यायाधीश नियुक्तिका विषयमा बारले माग गरेको सूचना उपलब्ध नगराएको विषयमा सिटौलासँग जिज्ञासा राखेका थिए। न्यायाधीश सिफारिस विवादमा परेपछि सर्वोच्च बारको आग्रह अनुरुप नेपाल बारले न्यायपरिषद्सँग एक महिना अगाडि आधार र कारण सहितको सूचना माग गरेको थियो। यही विषयमा श्रेष्ठले जिज्ञासा राखेका थिए। श्रेष्ठले परिषद्ले बारको मर्यादा नबुझेको र जथाभावी गरेको भन्दै सिटौलासँग गुनासो पोखे। त्यसपछि सिटौला एकाएक आक्रोशित भए। सिटौलाले श्रेष्ठलाई औंला ठड्याउँदै भने, मैले विवरण पठाउँदिन। तैले के गर्न सक्छस् गर। यो सुनेपछि बार अध्यक्ष श्रेष्ठले पनि आवेग थाम्न सकेनन्। बारको गरिमा र मर्यादा नबुझेको व्यक्तिका रुपमा सिटौलालाई औंल्याए। श्रेष्ठले यत्ति भनेपछि चर्काचर्की अझ थपियो। त्यहाँ उपस्थित न्यायाधीश, कानुन व्यवसायी र बारका पदाधिकारीले दुवैको हात समातेर पन्छाए। सिटौला र श्रेष्ठ सर्वोच्च गेट नजिक पुगेपछि फेरि दुवैजनाले औंला ठड्याउँदै भनाभनमा उत्रिए। हात हालाहालको अवस्था आउन नदिन फेरि कानुन व्यवसायीले सिटौलालाई उनको गाडितर्फ लगे। सिटौला गाडिभित्रै भुनभुनिदै बाहिरिए। श्रेष्ठले पनि बारलाई उपेक्षा गर्दै हेपेको भन्दै कानुन व्यवसायीसँग गुनासो गरे। सिटौला नेपाल बार एसोसिएसनकै कोटामा न्याय परिषद् सदस्यमा सिफारिस भएका थिए।"
सुदूरपश्चिम प्रदेशले दिने छात्रवृत्तिमै विभेद,"धनगढी : सुदूरपश्चिम प्रदेश सरकारले छात्रवृत्ति कार्यक्रममा विभेदकारी नीति अवलम्बन गरेको भन्दै आलोचना भएको छ। प्रदेश सरकारले एकीकृत छात्रवृत्ति व्यवस्थापन निर्देशिकामा कर्मचारीका सन्तान र अन्यका लागि छुट्टाछुट्टै व्यवस्था गरेको भन्दै आलोचना भएको हो। प्रदेशको सामाजिक विकास मन्त्रालयले बनाएको एकिकृत छात्रवृत्ति व्यवस्थापन निर्देशिकामा कर्मचारी र उनीहरुका छोराछोरीलाई एक लाखका दरले छात्रवृत्ति वितरण गर्ने व्यवस्था गरेपनि अन्य विद्यार्थीलाई त्यसको आधा ५० हजारका दरले छात्रवृत्ति वितरण गरिने व्यवस्था गरेको छ । छात्रवृत्ति वितरणसम्बन्धी मन्त्रालयले जारी गरेको सूचनामा कर्मचारी सन्तती शैक्षिक छात्रवृत्तिअन्तर्गत प्रदेश सरकार र मातहतका कार्यालय एंव स्थानीय तहका कार्यालयमा कार्यरत कर्मचारीका सन्ततीलाई एक लाखका दरले छात्रवृत्ति प्रदान गरिने उल्लेख गरिएको छ। कर्मचारी छात्रवृत्तिमा उच्च शिक्षा अध्ययन गर्ने कर्मचारीलाई पनि एक लाखका दरले छात्रवृत्ति दिइने सूचनामा उल्लेख छ तर जयपृथ्वीबहादुर सिंह छात्रवृत्ति, टीकाराम पार्की छात्रवृत्ति र शहीद दशरथ चन्द छात्रवृत्तिअन्तर्गत उच्च शिक्षा अध्ययन गर्ने विद्यार्थीलाई ५० हजारका दरले छात्रवृत्ति वितरण गरिने उल्लेख गरिएको छ। कर्मचारी र उनीहरुका सन्ततीलाई एक लाख छात्रवृत्ति दिदा सर्वसाधारणका छोराछोरीलाई ५० हजार दिने व्यवस्था गरी प्रदेश सरकारले विभेदकारी नीति ल्याएको भन्दै सामाजिक सञ्जालमा विरोध भएको छ ।"
५ तस्बिरमा हेर्नुहोस् संरक्षणको पर्खाइमा रहेको पातालभुमेश्वर धाम,"बैतडी : दशरथचन्द राजमार्गदेखि आधा घण्टाको पैदलदूरी हिँडेपछि पुगिन्छ पातालभुमेश्वर धाम। सुर्नया गाउँपालिका र पाटन नगरपालिकाको सीमानामा अवस्थित पातालभुमेश्वर धाम परापूर्व कालमा सतीदेवीको पैतला खसेर धामको रुपमा स्थापित भएको किम्बदन्ती छ। कहिले नसुक्ने ताल, प्राकृतिक गुफा,घना जंगलको बीचमा पातालभुमेश्वर मन्दिर रहेको सो धाम प्रचारप्रसार र संरक्षणको अभावमा ओझेलमा परेको छ। पातालभुमेश्वर परिसरमा थुप्रै गुफा रहेका र ती मध्ये मुख्य गुफा दक्षिण एसियाकै लामो गुफा भएको फ्रान्सेली गुफा विशेषज्ञको टोली बताएको स्थानीय मोहनबहादुर बिष्टले बताए। उनले भने, 'पातालभुमेश्वरमा दक्षिण एसीयाकै लामो गुफा हुनसक्छ भनेर गुफा विशेषज्ञको टोलिले जानकारी दिएको भएपनि अध्ययन अनुसन्धान नहुँदा धाम ओझेलमा पर्दै गएको छ।' पातालभुमेश्वर धाम परिसरमा रहेको प्राकृतिक ताल कहिले नसुक्ने र यो ताल कति गहिरो छ भन्ने स्पष्ट नभएको बिष्टले बताए । अग्लो डाँडाको बीचमा प्राकृतिक ताल र यसमा बाह्रैमास पानी हुनु रहस्यको कुरा भएको उनले बताए। उनले भने, 'एक पटक बालसन्त मोहनशरण देवाचार्य पनि यो ठाउँमा पुगेका थिए।उनले यो ताललाई सीताकुण्डको रुपमा विश्लेषण गरेका थिए।' पातालभुमेश्वर गुफा धार्मिक हिसाबले पनि अत्यन्तै महत्वपूर्ण गुफा भएको स्थानीय नरेन्द्रबहादुर बिष्टले बताए। उनले भने, 'पातालभुमेश्वर गुफा भएर पाण्डव वनवास गएको भन्ने किम्बदन्ती पनि रहेको छ। यस्तो धार्मिक तथा पौराणिक महत्व बोकेको क्षेत्रको संरक्षणका लागि स्थानीय सरकारले ध्यान दिनुपर्ने स्थानीयहरु बताउँछन्। पातालभुमेश्वरमा पछिल्लो समयमा विवाह,ब्रतबन्ध अन्य धार्मिक कार्य तथा वनभोजका लागि रोजाई पर्ने गरेको भएपनि बाटो,पानी र आवश्यक भौतिक पूर्वाधारको अभावमा ओझेलमा पर्दै गएको स्थानीयको गुनासो छ। पातालभुमेश्वर धामको प्रचारप्रसारका लागि गाउँपालिकाले पहल गरिरहेको गाउँपालिका उपाध्यक्ष लीला बिष्टले बताइन्। उनले भनिन्,'हामीले पातालभुमेश्वर क्षेत्रको सीमांकनका लागि पहल गरिरहेका छौं।यसलाई धार्मिक तथा पर्यटकीय क्षेत्रको रुपमा विकास गर्नका लागि हामीले पहल गरिरहेका छौं।'"
सोमबार ललितपुर महानगरपालिकामा सार्वजनिक बिदा,"ललितपुर : ललितपुर महानगरपालिकाले सोमबार सार्वजनिक बिदा दिएको छ। वाङ्मय शताब्दी पुरुष तथा संस्कृतिविद् सत्यमोहन जोशीको जन्म शताब्दी महोत्सव मनाउन महानगरपालिकाले सोमबार सार्वजनिक बिदा दिएको हो। जोशी सोमबार अर्थात् वैशाख ३० गते ९९ वर्ष पूरा गरी एक सय वर्षमा प्रवेश गर्दैछन्। यस अवसरमा महानगरपालिका मातहतका सबै कार्यालयलगायत संघसंस्थालाई बिदा दिने जानकारी विज्ञप्तिमार्फत् गराएको छ। राष्ट्रिय तथा अन्तराष्ट्रिय स्तरमा कला, साहित्य र संस्कृतिमार्फत् नेपाललाई चिनाउन महत्वपूर्ण योगदान दिएको अवसरमा वैशाख ३० गते विभिन्न कार्यक्रम गरेर जन्म शताब्दी मनाउने तयारी छ। महानगरले उक्त दिन सत्यमोहन जोशीको रथारोहणसहितको र्याली गर्नेछ। र्यालीमा सहभागी हुन सबै नगरबासीलाई अनुरोध गरिएको छ। महानगरले जोशीलाई सम्मान स्वरुप यसअघि नै गाडी, चालक, सुरक्षा गार्ड र मोबाइल प्रदान गरेको थियो।"
मोटरसाइकलको ठक्करबाट वृद्धाको मृत्यु : फरार चालक पक्राउ,विराटनगर : पूर्वपश्चिम राजमार्गअन्तर्गत मोरङको पथरीशनिश्चरे नगरपालिका१० मा वृद्धालाई ठक्कर दिएर फरार रहेका मोटरसाइकल चालकलाई प्रहरीले विराटनगर महानगरपालिका११ बाट पक्राउ गरेको छ। वैशाख १७ गते पूर्वपश्चिम राजमार्गमा मोटरसाइकलले ठक्कर दिंदा स्थानीय ६३ वर्षीय पूर्णमाया विश्वकर्माको मृत्यु भएको थियो।त्यतिबेला मोटरसाइकलको पहिचान हुन सकेको थिएन। दुर्घटनापछि फरार रहेका चालक विराटनगर११ का २७ वर्षीय योगेश थापा र उनले चलाएको को ३४ प ९२१५ नम्बरको मोटरसाइकललाई विराटनगरबाटै नियन्त्रणमा लिइएको मोरङका प्रवक्ता डीएसपी घनश्याम श्रेष्ठले बताए। दुर्घटना लगत्तै राजमार्ग हुँदै मोटरसाइकलसहित चालक फरार भएका कारण दुर्घटना गराउने सवारी साधनको पहिचान हुन नसकेको उनको भनाइ छ।दुर्घटनापछि बेलबारीबाट दक्षिण हुँदै मोटरसाइकल विराटनगर आएको र अनुसन्धान गर्दै जाँदा पक्राउ गर्न सकिएको श्रेष्ठले बताए।चालक थापा विरुद्ध सवारी ज्यान मुद्दा चलाउन बुधबार म्याद थप गरेर अनुसन्धान सुरु गरिएको प्रहरीले जनाएको छ।
देवरभाउजूको प्रेमले निर्मला यादवलाई जिउँदै जलायो,काठमाडौं : भाउजूसँगको प्रेम लुकाउन मुकेश गोइतले श्रीमती निर्मला यादवलाई जिउँदै आगो लगाइदिएको प्रहरीको अनुसन्धानबाट खुलेको छ। धनुषाको शहिद नगरपालिका१ स्थित पुरवारी टोल चिरैया बस्ने मुकेशले वैशाख ५ गते निर्मलाको शरीरमा मट्टितेल छर्केर आगो लगाएका थिए। घटनामा निर्मलाको शरीरको छाला ७० प्रतिशत जलेको थियो। जनकपुर अञ्चल अस्पतालमा निर्मलाको उपचार हुन नसकेपछि काठमाडौं ल्याइएको थियो। उपचारका क्रममै वैशाख १६ गते निर्मलाको मृत्यु भएको थियो। विवाहअघि नै भाउजू श्यामादेवी यादवसँग मुकेशको प्रेम रहेको र बिहेपछि पनि उनीहरू छुट्टिन नसकेपछि निर्मलाको हत्या गरेको धनुषाका एसपी शेखर खनालले बताए। निर्मलासँग विवाह १० महिना नवित्दै मुकेशले उनलाई जलाएका थिए। एसपी खनालका अनुसार श्यामादेवीकै कारण मुकेश र निर्मलाबीच झगडा हुन थालेपछि उनले नै जिउँदै जलाएर हत्या गर्ने योजना बनाएकी थिइन्। निर्मलालाई मट्टीतेल छर्केर आगो लगाएसँगै मुकेश भागेका थिए।
मुस्ताङ जाने पर्यटकको प्रवेश शुल्क घटाउन माग,"बेनी : उपल्लो मुस्ताङ जाने पर्यटकको शुल्क घटाउन स्थानीय होटल व्यवसायीले माग गरेका छन्। लोमान्थाङ र दामोदरकुण्ड लोघेकर गाउँपालिकाका होटल व्यवसायीको भेलाले विदेशी पर्यटकबाट लिने शुल्क घटाउन माग गर्ने निर्णय गरेको छ। भ्रमणका लागि कम्तीमा २ जनाको समूह बनाउनुपर्ने नियम छ। उपल्लो मुस्ताङ भ्रमण गर्न १० दिनका लागि अध्यागमन विभागबाट ५ सय रुपैयाँ डलर प्रवेश शुल्क तिर्नुपर्छ। अनुमति लिएभन्दा बढी समय भ्रमण गर्नुपर्ने भए कारण खुलाई प्रतिदिन ५० डलरका दरले अतिरिक्त शुल्क बुझाउनुपर्छ। अन्नपूर्ण संरक्षण क्षेत्र आयोजना (एक्याप), वडा, गाउँपालिकाका जनप्रतिनिधिसँग प्रवेश शुल्क घटाउने विषयमा छलफल चलाएको लोमान्थाङका होटल व्यवसायी छेवाङ गुरुङले बताए। उपल्लो मुस्ताङमा पर्यटकको आगमन बढाउन प्रवेश शुल्क घटाउन, एक्लै घुम्न पनि अनुमति दिनुपर्ने र भ्रमण अवधि बढाउन दबाब सिर्जना गर्न खोजिएको हो, गुरुङले भने, करोडौं लगानीमा होटल खोल्ने क्रम बढे पनि पर्यटक आगमन अपेक्षाकृत नहुँदा व्यवसायी निरास छन्। उनका अनुसार लोमान्थाङमा २४ वटा सुविधासम्पन्न होटल छन्। सबै वर्ग र आर्थिक हैसियतका पर्यटकका लागि अनुकूल हुने किसिमको शुल्क निर्धारण र प्रक्रिया बनाउन उनीहरूले माग गरेका छन्। चलचित्र छायांकनका लागि आउनेलाई पनि सहज र सरल रूपमा अनुमति दिनुपर्ने उनीहरूको माग छ। चीनको स्वशासित क्षेत्र तिब्बतको सीमा क्षेत्रमा अवस्थित उपल्लो मुस्ताङलाई सरकारले अर्धनिषेधित क्षेत्र घोषणा गरेको छ। सरकारले सन् १९९२ मा उपल्लो मुस्ताङमा पर्यटक भ्रमणका लागि खुला गरेको थियो। एक्यापको लोमान्थाङस्थित इलाका संरक्षण कार्यालयका अनुसार सन् २०१८ मा ३ हजार ९ सय ६३ जना विदेशी पर्यटकले उपल्लो मुस्ताङ भ्रमण गरेका थिए। सन् २०१७ मा ४ हजार ११५ र २०१६ मा तीन हजार ९१८ जना पर्यटक आएको कार्यालय प्रमुख तुलसी दाहालले बताए। सडक सुविधासँगै उपल्लो मुस्ताङ घुम्न आउने स्वदेशी पर्यटकको संख्या उल्लेख्य मात्रामा वृद्धि भए पनि उनीहरूको तथ्यांक राख्ने गरिएको छैन। कलात्मक पहाड, उजाड मरुभूमिजस्तै भूगोल, माटोले बनाइएका घर, हिमाली जीवनशैली, पुरानो तिब्बती संस्कृति, ऐतिहासिक महत्त्वका दरबार, गुफा, गुम्बा, छोर्तेन, कोरला नाका उपल्लो मुस्ताङको आकर्षण हो। गण्डकी प्रदेशका सांसद इन्द्रधारा विष्टले भने शुल्क समायोजनभन्दा पनि प्रक्रियालाई सरलीकरण, स्वदेशीलाई आकर्षित गर्ने र प्रचारमा जोड दिनुपर्ने बताए। शुल्कका कारण उपल्लो मुस्ताङमा विदेशी पर्यटक आगमन कम भए पनि बढी खर्च गर्न सक्ने क्षमताका पर्यटक आएको उनको भनाइ छ। आन्तरिक पर्यटकलाई आकर्षित गर्न प्रचार गर्नुपर्छ, उनले भने, संख्या बढाउनभन्दा पनि खर्च गर्न सक्ने क्षमताका पर्यटक भित्त्याउने योजना आवश्यक छ।"
एउटै सडकमा फरकफरक आदेश,"बुटवल : रूपन्देहीको बेलहियादेखि बुटवल गोलपार्कसम्मको सडक विस्तार आयोजना सुरु भएको पाँच वर्ष बित्यो। चौराहादेखि बलहियासम्मको सडक निर्माण अन्तिम चरणमा छ। थपिएको चौराहागोलपार्क सडक भने अदालतको आदेशपछि अलपत्र छ। कारण हो, अतिक्रमित संरचना। सडकमा घर परेकाहरुले भत्काउन रोक लगाउन माग गर्दै अदालतमा मुद्दा दायर गरे। उच्च अदालत तुल्सीपुर बुटवल इजालसले चौराहा तलको सडक मिचिएका घर भत्काउन अन्तरिम आदेश दिनु नपर्ने बतायो। अतिक्रमित घरहरु भत्काइए। सडक निर्माणको काम धमाधम भयो। तर सोही सडकको माथिल्लो भागमा भने अदालतले नजिर उल्ट्याउँदै अतिक्रमित घर भत्काउन रोक लगायो। व्यवसायीले अदालतमा मुद्दा दायर गरेपछि सडक ऐन र जग्गा प्राप्ति ऐनमा रहेर सडक विस्तार गर्न आदेश दियो। सडक विस्तारको मुद्दामा ०७५ वैशाख १२ गते उच्च अदालत बुटवल इजलासका न्यायाधीशद्वय लोहितचन्द्र शाह र मुनेन्द्र अवस्थीको संयुक्त इजलासले सार्वजनिक सडक ऐन २०३१ र जग्गा प्राप्ति ऐन २०३४ अन्तर्गत रहेर सडक विस्तार गर्न आदेश दिएको थियो। यी ऐनमा व्यक्तिको जग्गा अधिग्रहण गरेर सरकारका नाममा ल्याएपछि मात्र सरकारले आफ्नो काम गर्न पाउने व्यवस्था गरेको छ। डिभिजन सडक कार्यालय बुटवलले भने उक्त जग्गा सार्वजनिक सडक ऐन र जग्गा प्राप्ति ऐनको प्रक्रिया पूरा गरेर २०५८ सालमै आफ्नो नाममा ल्याइसकेको दाबी गर्दै आएको छ। अदालतको आदेशपछि सडक निर्माण परियोजना पुनरावेदनका लागि सर्वाेच्च पुग्यो। सर्वोच्चमा परेको निवदेनमा भने न्यायाधीश पुरुषोत्तम भण्डारीको एकल इजलासले उच्च अदालतकै परमादेश सदर गरेको थियो। बुटवल इजलासको आदेशलगत्तै तत्कालीन मुख्यन्यायाधीश रमेश पोखरेलले सडकको विषयको आदेश त्रुटिपूर्ण रहेको बताएका थिए। बुटवल इजलासमा आयोजित पत्रकार सम्मेलनमा उनले भनेका थिए, अदालत देखिने गरी र चिनिने गरी विकासविरोधी हुन हुँदैन, जुन त्रुटिपूर्ण छ र यसलाई सर्वोच्चबाटै सच्याउनुपर्छ। उनले आफू नभएका बेला उक्त आदेश भएको बताएका थिए। अदालतको आदेशले सडक विस्तार कार्य अलपत्र छ। सडकमा घर परेकाहरूले मुद्दा जित्न लाखौं रकम संकलन गरेको चर्चा चलिरहेका बेला अदालतले यस्तो आदेश गरेको थियो। फेरि मुद्दा दायर भएपछि आइतबार मात्रै अदालतले घर भत्काउन तत्काल रोक्नु भन्ने परमादेश जारी गरेको छ। सर्वाेच्चले सडक ऐन र जग्गा प्राप्ति ऐनअन्तर्गत सडक विस्तार गर्नु भनेपछि सडक विस्तार परियोजना कार्यालयले मुआब्जाका लागि प्रमाणसहित निवेदन दिन माग गरेको थियो। तर व्यवसायीले बुझाएको निवेदनमा दाबी नपुगेपछि घर भत्काउने सातदिने म्याद दिइएको छ। म्याद सकिन नपाउँदै व्यवसायीहरू फेरि अदालत पुगेर अन्तरिम आदेश ल्याउन सफल भएका छन्। अदालतका रजिस्ट्रार गेहेन्द्रराज पन्तका अनुसार न्यायाधीश रमेशकुमार खत्री र गोकर्ण डाँगीको इजलासले निवेदकका पक्षमा अन्तरिम आदेश दिएको छ। चोपनारायण श्रेष्ठ, नारायणीदेवी प्रधानलगायत ३९ जना घरधनीले मुद्दा दायर गरेका हुन्। उनीहरुले यसअघि अदालतले दिएको आदेश पालना नगरी मानहानी गरेको दाबी गरेका छन्। सडक परियोजनाका तर्फबाट अदालतमा बहस गरेका अधिवक्ता गोविन्द मरासिनीले मानहानीको विषय नै नआउने बताए। सडकले त आदेशअनुसार मुआब्जा लिन आऊ भनेको छ, तर कोही लिनै गएका छैनन्। गएकाहरुको पनि दाबी पुगेको छैन, उनले भने। व्यापारिक मार्गको चौराहा भने २०७२ सालमा नै ७१ वटा घरटहरा भत्काएर सडक बनाइएको छ। उनीहरूले १ देखि ९ फिटसम्म जग्गा खाली गरेका थिए। चौराहामाथिका घरधनीले भने आनाकानी गर्दै अदालतमार्फत निर्माण कार्य रोक्दै आएका छन्। निर्माणाधीन ६ लेन सडक बुटवलको राजमार्ग चौराहदेखि गोलपार्कसम्मको साढे तीन किलोमिटर दुरीमा सडकको ८२ फुटभित्र पर्ने तीन सय ११ घर भत्काउनुपर्ने छन्। आयोजनाले डोजर लगाएर यसअगाडि नै सातवटा घर भत्काएको थियो भने ेघरधनीले आफैंले घर भत्काएर सडक सिमा छोडिदिएका छन्। २०३१ सालअघि घर बनाएका घरधनीलाई मुआब्जासमेत दिइने आयोजनाले जनाएको छ। २०७४ चैतमा सडक निर्माणका लागि ठेक्का सम्झौता भए पनि अदालतमै अल्झिँदा दुई वर्षसम्म काम सुरु हुन सकेको छैन। आगामी असोजभित्र सडक विस्तार कार्य सक्ने गरी ४१ करोड २३ लाख रुपैयाँमा ठेक्का सम्झौता भएको छ। तर अदालतले आदेशले विस्तारको काम अझै लम्बिने देखिएको छ। आयोजना प्रमुख जिवेन्द्र मि श्रले अदालतकै निर्णयमा रहेर सडक विस्तार हुने बताए।"
गाई काटेको अभियोगमा रामेछापमा दुई पक्राउ,रामेछाप : गाई काटेको अभियोगमा रामेछाप प्रहरीले२ जनालाई पक्राउ गरेको छ।मंगलबार खाँडादेवी गाउँपालिका वडा नम्बर १ राकाथुम चापाडीका ३१ वर्षीय रामशरण भनिने हरिबहादुर खड्का र सोही ठाउँका २९ वर्षीय सुजन खड्कालाई पक्राउ गरेको हो। गाई काटेको भन्ने खबर सुन्नासाथ खटिएको प्रहरीले उनीहरुलाई पक्राउ गरेको जिल्ला प्रहरी कार्यालयका प्रबक्ता एवं प्रहरी निरीक्षक शेख अदालतले जानकारी दिए।अभियुक्तलाई पक्राउ गरी गौवधसम्बन्धी मुद्धा चलाएको प्रहरीले जनाएको छ।
"ठेकेदारलाई कारबाहीको माग गर्दै सडक अवरुद्ध, स्थानीय र प्रहरीबीच झडप","काठमाडौं : चाबहिलबौद्धजोरपाटी सडकखण्ड बिहीबार बिहानदेखि अवरुद्ध भएको छ।सडक मर्मत नभएको भन्दै स्थानीय र व्यापारीले बिहान ८ बजेदेखि सडक अवरुद्ध गरेका हुन्।शंख फुकेर विरोधमा उत्रिएका स्थानीय र व्यापारी सडकमा टायर बालेर अवरोध जनाएका हुन्। प्रदर्शनका क्रममा स्थानीय र प्रहरीबीच झडप भएको छ। आन्दोलनमा उत्रिएका स्थानीयमाथि प्रहरीले अश्रुग्यास प्रहार गरेपछि तनाव उत्पन्न भएको छ। बिहानैदेखि सडक अवरुद्ध भएपछि साँखु, मेलम्ची र गोकर्णबाट रत्नपार्क, चक्रपथ र कोटेश्वर जाने सवारी साधनलाई जोरपाटी चोकबाट फर्काइएको छ। प्रदर्शनमा उत्रिएका स्थानीयले कालोपत्रे छिटो गर,ढिलासुस्ती गर्ने ठेकेदारलाई कारवाही गर, भन्नेजस्ता नारासहितका प्लेकार्ड बोकेका छन्।सडक मर्मत नहुँदा धूलो र हिलोले आजित भएका स्थानीय सरकार र सम्बन्धित निकायको ध्यानाकर्षण गराउन विरोधमा उत्रिएका हुन्। उक्त सडकमा खण्डखण्ड बनाएर कालोपत्रे सुरु गरिएको छ। लामो समय भएसक्दा पनि सडक पिच नहुँदा स्थानीय पानी पर्दा हिलो र घाम लाग्दा धूलोबाट आजित हुँदै आएका छन्। चाबहिलदेखि थलीसम्मको सडकखण्डको ६ ठाउँमा कालोपत्रे भएको छ। टुकुचोदेखि टुसाल चोकसम्म, जोरपाटी ओरोलोदेखि नारायणटार चोकसम्म र दक्षिण ढोकादेखि नर्लिङसम्म सडक कालोपत्रे भएको छ। त्यस्तै नर्लिङ गेट अगाडिदेखि तिवारीचोकसम्म कालोपत्रे भएको छ भने हरियाली नगरसम्म कालेपत्रेको काम हुँदैछ। थली ओरालोमा पनि कालोपत्रेको काम सिद्धिएको छ। थलिदेखि साँखुसम्मको सडकमा भने कालोपत्रेको कुनै सुरसार छैन। तस्बिर : उमा विष्ट दिपेन श्रेष्ठ"
मोटरसाइकलको ठक्करबाट मन्थलीमा एक वृद्धाको मृत्यु,रामेछाप : मन्थलीमा मोटरसाइकलको ठक्करबाट एक वृद्धाको मृत्यु भएको छ। बिहीबार बिहान खिम्तीबाट मन्थली आउँदै गरेको बा ४८ प ३०१८ नम्बरको मोटरसाइकलले ठक्कर दिँदा लिखु तामाकोसी गाउँपालिका वडा नं ७ तिल्पुङकी ६५ वर्षीया केशरी तामाङ मृत्यु भएको हो। मोटरसाइकलको ठक्करबाट घाइते भएकी तामाङको तामाकोसी सहकारी अस्पताल उपचारको क्रममा मृत्यु भएको जिल्ला प्रहरी कार्यालय रामेछापका प्रहरी निरीक्षक शेख अदालतले जानकारी दिए। मन्थली नगरपालिका वडा नम्बर १ का २० वर्षीय मोटरसाइकल चालक रामकुमार श्रेष्ठ र मोटरसाइकल प्रहरीको नियन्त्रणमा छ। यसअघि बुधबारमात्रै मन्थली नगरपालिका वडा नम्बर ९ पुरानागाउँमा बा ५१ प ६३६५ नम्बरको मोटरसाइकल दुर्घटना हुँदा खाँडादेवी गाउँपालिकाका २२ वर्षीय लोप्साङ लामा र पुरानागाउँका ११ वर्षीय बालक चोककुमार श्रेष्ठको मृत्यु भएको थियो।
सडक मर्मत नगरेको भन्दै स्थानीयले गरे बौद्ध जोरपाटी सडक अवरुद्ध,"काठमाडौँ : सडक मर्मत नगरेको भन्दै व्यापारी र स्थानीयले बौद्ध जोरपाटी सडकखण्ड अवरुद्ध गरेका छन्। 'विश्वसम्पदा सूचिमा सूचीकृत बौद्ध सडक चाँडो पीच गर, धूलो हिलो अन्त्य गर' जस्ता नारा लगाएर बिहीबार बिहान स्थानीयहरु विरोध प्रदर्शनमा उत्रिएका हुन्। बिहान ८ बजेदेखि उक्त सडक अवरुद्ध हुँदा साँखु, गागलफेदी, आलापोट, गोकर्ण र मेलम्चीबाट रत्नपार्क, कोटेश्वर र चक्रपथ आउने गाडीहरु जोरपाटी चोकबाटै फर्काइएका छन्। सडक अवरुद्ध हुँदा बिहान कलेज, स्कुल तथा कार्यालय हिँडेका यात्रुहरु समस्यामा परे। बौद्ध व्यापार संघको आयोजनामा व्यापारी र स्थानीयबासी बौद्ध स्तुपा अगाडि विरोध प्रदर्शनमा उत्रिएका छन्। प्रदर्शनमा उत्रिएकाले कालोपत्रे छिटो गर, ढिलासुस्ती गर्ने ठेकदारलाई कारबाही गर जस्ता नारा लेखिएका प्लेकार्ड बोकेका थिए । उनीहरुले सडकमा ह्युमपाइप, पोल तेर्स्याएर र सडकको बीच भागमै बसेर धर्ना दिए। प्रदर्शनका कारण यातायात आवागमन प्रभावित भएको छ। सडक कालोपत्रे नहुँदा सडक किनारका बासिन्दा र व्यापारी सबैभन्दा बढी प्रभावित भएका छन् ।सडककै कारण व्यापार व्यवसाय चौपट भएको उनीहरुले बताए।स्थानीय व्यापारी आत्माराम चौलागाईँले बिहान पसल नखोलेरै विरोध प्रदर्शनमा उत्रिएको जनाए। उनले भने, 'धूलोले बस्नै नसक्ने भएपछि सरकार र सम्बन्धित निकायको ध्यानकर्षण गराउन सडकमा उत्रिएका हौँ।' दर्शनमा उत्रिएका स्थानीयले कालोपत्रे छिटो गर,ढिलासुस्ती गर्ने ठेकेदारलाई कारवाही, गर भन्नेजस्ता नारासहितका प्लेकार्ड बोकेका छन्।सडक मर्मम नहुँदा धूलो र हिलोले आजित भएका स्थानीय सरकार सम्बन्धित निकायको ध्यानाकर्षण गराउन विरोधमा उत्रिएका हुन्। उक्त सडकमा खण्डखण्ड बनाएर कालोपत्रे सुरु गरिएको छ।लामो समय भएसक्दा पनि सडक पिच नहुँदा स्थानीय पानी पर्दा हिलो र घाम लाग्दा धूलोबाट आजित भएका छन्। सडक मर्मतका लागि स्थानीयवासीले निरन्तर दबाब दिँदै आएका छन्। स्थानीयले यसअघि सडकमै विरोधसभा, सडक रोपाइँ, कवि गोष्ठीलगायतका कार्यक्रमसमेत गरेका थिए । स्थानीयले यो सडकलाई 'ज्यानमारा' सडकको नाम पनि दिएका छन्। एक हप्ता अघि उक्त सडकखण्डको टुसाल चोकमा आलापोटबाट रत्नपार्क जाँदै गरेको बस दुर्घटना हुँदा १७ भन्दा बढी यात्रु घाइते भएका थिए।उसो त यो सडकमा दिनहुँजसो सानातिना दुर्घटना भइरहन्छन्। सडकको केही भागमा मात्र कालोपत्रे सुरु भएको छ। चाबहिलदेखि थलीसम्मको सडकखण्डको ६ ठाउँमा कालोपत्रे भएको छ। टुकुचोदेखि टुसाल चोकसम्म, जोरपाटी ओरोलोदेखि नारायणटार चोकसम्म र दक्षिण ढोकादेखि नर्लिङसम्म सडक कालोपत्रे भएको छ। त्यस्तै नर्लिङ गेट अगाडिदेखि तिवारीचोकसम्म कालोपत्रे भएको छ भने हरियाली नगरमा पनि कालेपत्रेको काम हुँदैछ। थली ओरालोमा कालोपत्रे भएपनि थली बजारको सडक भने हेरिसक्नु छैन। थलिदेखि साँखुसम्मको सडकमा कालोपत्रेको कुनै सुरसारै छैन।"
अदालतको फैसला र आदेशले विकास प्रभावित : मुख्यमन्त्री पौडेल,"हेटौंडा : तीन नम्बर प्रदेशका मुख्यमन्त्री डोरमणि पौडेलले अदालतका कतिपय फैसला र आदेशका कारण विकास आयोजना प्रभावित भइरहेकाले यसतर्फ सचेत हुनुपर्ने बताएका छन्। कानुन दिवसको अवसरमा आन्तरिक मामिला तथा कानुन मन्त्रालय, प्रदेश ३ ले बिहीबार बिहान हेटौंडामा गरेको कार्यक्रममा बोल्दै उनले यस्ता विषयमा फैसला गर्दा न्यायमूर्तिले ध्यान दिनुपर्ने बताए। गौरवका योजना र विकासका ठूला आयोजनामा कानुनी अड्चनका कारण एक वर्षमा हुनुपर्ने काम पाँच वर्षसम्म पनि पूरा नहुने गरेको मुख्यमन्त्री पौडेलको भनाई छ। 'राष्ट्र र जनताको हितमा भएका काममा सरकारलाई सबैले साथ दिनुपर्छ, उनले भने, 'विकास र समृद्धिको दिशामा अघि बढ्न सबैको साथ चाहिन्छ, सरकार एक्लैले चाहेर मात्र देश विकास हुँदैन।' सबैले कानुनको पालना गर्नुपर्ने भन्दै पौडेलले कसैलको मुख हेरेर फैसला गर्नुभन्दा पनि तथ्यको आधारमा फैसला हुनुपर्ने बताए। 'कतिपय अवस्थामा न्यायमूर्तिहरुले निर्मम भएर फैसला नगर्दा संस्थालाई नै अविश्वास गर्ने घटनाहरु भएका छन्, उनले भने, 'न्यायलयप्रति अविश्वास बढ्नु भनेको दशमा कानुनी शासन कमजोर हुँदै जानु हो।' कार्यक्रममा बोल्दै आन्तरिक मामिला तथा कानुनमन्त्री शालिकराम जम्कट्टेलले राजनीतिक परिवर्तन अनुसारको कानुन निर्माण गरी जनतालाई न्याय दिन नसकिएको बताए। 'परिवर्तन अनुसारको व्यवस्था दिन नसकेकाले राज्यका सबै निकायप्रति जनताको विश्वास बढ्न सकेको छैन, उनले भने, 'हामीले यस्ता विषयलाई गम्भीरताका साथ समीक्षा गरेर अघि बढ्नुपर्ने समय आएको छ।' उच्च अदालत पाटन हेटौंडा इजलासका मुख्य न्यायाधिश पुष्पराज कोइरालाले न्यायमा सबैको समान पहुँच स्थापित गराउन न्यायालय लागिपरेको बताए। कार्यक्रममा प्रदेश ३ का मुख्यन्यायधिवक्ता सूर्यचन्द्र न्यौपाने, हेटौंडा उपमहानगरपालिकाकी उप मेयर मिला लामा, प्रदेश ३ सरकारका मुख्य सचिव आनन्दराज ढकाललगायतको उपस्थिति रहेको थियो।"
गौचरन बन्यो गोकुलेश्वर विमानस्थल,"दार्चुला : दार्चुलाको गोकुलेश्वर विमानस्थल २६ वर्षदेखि गौचरनमा परिणत भएको छ। आर्थिक, पर्यटकीय जिल्लाको विकास र सम्भावनासँग जोडिएको विमानस्थल द्वन्द्वकालदेखि बन्द भएको हो। विमानस्थल सञ्चालन हुन नसक्दा दार्चुलाले ठूलो घाटा व्यहोर्नुपरेको छ। सिंगो दार्चुला र बैतडीको आधाभन्दा बढी भूभागले सजिलै सेवा पाउने गोकुलेश्वर विमानस्थल सञ्चालन हुन नसक्दा जिल्लाका थुप्रै सम्भावना ओझेलमा परेको शैल्यशिखर नगरपालिकाका स्थानीय लम्बोदर विष्टले बताए। विमानस्थल गौचरन हुँदा आकस्मिक रूपमा रेफर गर्नुपर्ने बिरामीले समयमै उपचार नपाएर अकालमै ज्यान गुमाउनुपरेको छ। राजनीतिक दलले विमानस्थलको धावनमार्गमा उभिएर सञ्चालन गर्ने आश्वासन दिए पनि निर्माण हुन सकेको छैन। ०५० देखि दार्चुलाबाट जितेर जाने र हार्ने सबै नेताले गोकुलेश्वर विमानस्थल सञ्चालन हुने बताउँदै आएका छन्। सांसद वा मन्त्रीले परिणाममुखी पहल गर्न नसकेको गोकुलेश्वरका व्यापारी गंगादत्त जोशीको गुनासो छ। विमानस्थल सञ्चालनका लागि प्रधानमन्त्री केपी ओलीलाई भेटेर आगामी वर्षको बजेटमार्फत गोकुलेश्वर विमानस्थल सञ्चालनको कार्यक्रम ल्याउन माग गरेको दार्चुलाबाट निर्वाचित प्रतिनिधिसभा सांसद गणेशसिंह ठगुन्नाले दाबी गरे। बजेट विनियोजनको समस्या नभए पनि प्राविधिक समस्याका कारण जनअपेक्षाअनुसार छिट्टै विमानस्थल सञ्चालनमा आउन सकेको छैन, उनले भने। तत्कालीन बोहरीगाउँको देवथलीमा प्रस्ताव गरिएको विमानस्थल निर्माण गर्न स्थानीयले स्वीकृति नदिएपछि चमेलिया नदी किनारमा रहेको गोकुलेश्वरमा ०४४४५ तिर विमानस्थल निर्माण सुरु भएको थियो। ०४६ सालदेखि सञ्चालनमा आएको गोकुलेश्वर विमानस्थल ०५० सालदेखि पूर्णरूपमा बन्द छ। ०६० सालदेखि कार्यालय सहयोगीको भरमा छाडिएको विमानस्थल जीर्ण बन्दै गएको स्थानीय जिज्ञासु खत्रीले बताए। प्रदेश राजधानीबाट झन्डै साढे तीन सय किलोमिटर सडक मार्गबाट पुगिने दार्चुला सदरमुकामसम्म पुग्न कष्टपूर्ण यात्रा गर्नुपर्ने भएकाले पर्यटक जिल्लामा कमै मात्र पुग्ने गरेका छन्। कष्टपूर्ण यात्रा देखेर सुविधा सम्पन्न ठाउँमा बसेका कर्मचारी, विकास साझेदार र विज्ञसमेत दार्चुला नपुग्ने गरेको प्रदेशसभा शैल्यशिखर नगरपालिकाका मेयर अमर धामीको भनाइ छ।"
जुम्ला विमानस्थल संचालनमा,"जुम्ला : गत वैशाख ५ गतेदेखि बन्द जुम्ला विमानस्थल संचालनमा आएको छ।विमानस्थल स्तरोन्नतिको काम सकिएपछि तीन साता अघिदेखि बन्द भएको एयरपोर्ट संचालनमा आएको हो। विमानस्थल प्रमुख कैलाश शर्माका अनुसार विमानस्थल संचालनपछि बुधबारदेखि समिट, तारा, सीता र नेपाल एयरलाइन्सका जहाँजले उडान भर्न सुरु गरेका छन्। विमानस्थलको रनवे काम सबै सकिएको उनले बताए। विमानस्थलको ६ सय ७५ मिटर रनवेको कालोपत्रे गरीएको छ, पार्किङको काम जारी छ उनले भने, दुई चरणमा काम गरेका हौं, पहिलो चरणमा ३ सय बढी मिटर रनवे कालोपत्रे गरिएको हो।' एपेक्सपृथ्वी र अमित जेभीले ४ करोड ५२ लाखमा विमानस्थल स्तरोन्नतिको जिम्मा पाएका थिए। विमानस्थल पुन: संचालन भएपछि जुम्लादेखि सुर्खेत, नेपालगञ्जसम्मको हवाई यात्रा सहज भएको छ। २०४० देखि यता विमानस्थल मर्मतको काम हुनसकेको थिएन। यसअघि विमानस्थलको कालोपत्रे उप्किएर घाँस उम्रिदा जहाज अवतरण गर्न र उडान भर्न समस्या थियो।"
कर्मचारी भागेपछि वडा ठप्प,"झापा : भारतीय नागरिकलाई नेपाली नागरिकता दिलाउने प्रक्रियामा मुछिएका जनप्रतिनिधि र कर्मचारी भागेपछि वडाको काम प्रभावित भएको छ। अदालतले पक्राउ पुर्जी जारी गरेसँगै कचनकवल२ का वडाध्यक्ष मुखबहादुर भट्टराई, वडा सदस्य धनबहादुर गुरुङ र वडा सचिव हरिप्रसाद गौतम एकै दिन फरार भए। यसबाट दैनिक काम लिएर वडा कार्यालय पुग्ने सेवाग्राहीमा परेको छ। वडा कार्यालयमा अध्यक्ष, सदस्य र सचिव नहुँदा सेवाग्राहीले सिफारिस, जन्मदर्ता, विवाहदर्ता, योजना सिफारिस, नागरिकता सिफारिसलगायत वडाबाट हुने काम लिन सास्ती भोग्नुपरेको वडासदस्य चन्द्रशंकर अधिकारीले बताए। वडा कार्यालयबाट धेरै काम हुन्छ, त्यसैले नागरिकको चाप त हुन्छ नै, वडाध्यक्ष, सदस्य र सचिव सबै भूमिगत भए। काममा समस्या छ, अधिकारीले भने। वडा कार्यालयमा हाल आफूलाई कार्यवाहक अध्यक्षको जिम्मेवारी दिए पनि आफूले वडा कार्यालयबाट हुने कुराको धेरै अध्ययन गर्न बाँकी रहेको र वडा सचिवसमेत कार्यालयमा नहुँदा समस्या पर्ने गरेको उनले बताए। नजिकै रहेको ३ नम्बर वडाका सचिव लक्ष्मण तामाङलाई २ नम्बर वडाको पनि काम गर्ने जिम्मेवारी दिइएको छ। कचनकवल गाउँपालिकाले सोमबारदेखि तामाङलाई दुईवटै वडाको जिम्मेवारी दिएपछि केही घन्टा मात्र २ नम्बर वडामा जाने र बाँकी समय ३ मै बस्न थालेका छन्। सेवाग्राही फाइल बोकेर अर्को वडा दौडनुपर्ने बाध्यता रहेको महिला सदस्य मनमाया चौहानले बताइन्। १२ घन्टा बस्नुहुन्छ, बाँकी समय ३ नम्बरमै रहने हुँदा सेवाग्राही यता र उता दौडनुपर्ने बाध्यता छ, उनले भनिन्। वडामा एकजना कार्यालय सहयोगी मीना अधिकारी र कम्प्युटर अपरेटर रेसम तामाङ छन्। जिम्मेवारीको पत्र दिएरै फरार भारतको आसाम राज्यको मणिपुर कानकोपी जिल्लाका ३५ वर्षीय भूपाल गुरुङलाई नेपाली नागरिकता दिलाउने प्रक्रियामा मुछिएका वडाध्यक्ष मुखबहादुर भट्टराई वडा सदस्यलाई कार्यवाहकको पत्र थमाएर फरार भएको पाइएको छ। वडाध्यक्ष भट्टराईले वडासदस्य चन्द्रशंकर अधिकारीलाई कार्यवाहकको जिम्मेवारी दिएका छन्। वैशाख १९ गतेबाट आफू कामको सिलसिलामा काठमाडांै जानुपरेको भट्टराईको पत्रमा उल्लेख छ। नागरिकता काण्डमा मुछिएको सबैलाई थाहा थियो नै, औपचारिकताका लागि होला मलाई कार्यवाहकको जिम्मेवारी दिएका छन्। ढोकै बन्द त गर्ने कुरा भएन, अधिकारीले भने। जिल्ला अदालतले पक्राउ पुर्जी जारी गरेको थाहा पाएपछि सबै जना फरार भएको उनले बताए। वडाध्यक्ष, सचिव, सदस्यसहित गाउँका केही स्थानीय फरार छन्। अहिले वडाध्यक्षको दुईवटै फोन अफ छ, कहिलेसम्म यो जिम्मेवारी समाल्ने थाहा छैन, उनले भने। प्रहरी ढिलाइले भाग्ने मौका भूपाल गुरुङ कचनकवल गाउँपालिका २ का बमबहादुर गुरुङलाई सबै कागजपत्र मिलाएर बाबु बनाउँदै नेपाली नागरिकता लिन जिल्ला प्रशासन कार्यालय झापा पुगेकै समयमा वैशाख १० गते पक्राउ परे। पक्राउ परेकै दिन उनको जन्मदर्ता, नागरिकता सिफारिसलगायतका नागरिकता बनाउन आवश्यक कागजातबाट सो प्रक्रियामा कोको संलग्न छन् सबै खुलेको थियो। प्रहरीले दुवैजनालाई पक्राउ गरेको सात दिनपछि वैशाख १७ गते वडाध्यक्ष, सदस्य, सचिवसहित नौ जनाका नाममा बिहान १० बजे पक्राउ पुर्जी जारी गरेको थियो। तर पक्राउ पुर्जी जारी भएको भोलिपल्ट अर्थात् वैशाख १८ गतेसम्म वडाध्यक्ष भट्टराईले वडा कार्यालयमै बसेर काम गरे पनि प्रहरीले पक्राउ गरेन। कारण जिल्ला प्रहरी कार्यालय झापा पुगेको अदालतको पक्राउ पुर्जी इलाका प्रहरी कार्यालय बनियानीलाई १८ गते साँझ ६ बजे मात्र प्राप्त भयो। अदालतले पक्राउ पुर्जी जारी गरेको भोलिपल्ट साँझ मात्र वडा कार्यालय र वडाध्यक्ष रहेको इलाकामा पुग्दा प्रक्रियामा संलग्नलाई भाग्ने समय मिलेको देखिन्छ। इलाका प्रहरी कार्यालय बनियानीका प्रहरी नायब निरीक्षक उदयशमशेर राणाले पक्राउ पुर्जीबिना पक्राउ गर्ने अधिकार प्रहरीलाई नभएकाले ढिला भएको स्वीकार गरे। उनले वडाध्यक्षसहित नौ जनालाई पक्राउ गर्न प्रहरी परिचालन गरिसकेको बताएका छन्। मंगलबार पनि वडाध्यक्ष भट्टराईसँग फोन सम्पर्क भएको थियो। वडाध्यक्षज्यूले आफू इलाममा रहेको र केही दिनमा झापा आउने बताउनुभयो, राणाले भने। मुचुल्काको सहारा लिदाँ पनि फसे : सचिव बमबहादुर गुरुङ ३५ वर्षीय भूपाल गुरुङ सानैमा बाहिर गएकाले जन्मदर्ता गर्न ढिला भएको भन्दै वडा कार्यालय पुगेका थिए। ठूलो भएको छोराको नागरिकता बनाउन जन्मदर्ता चाहिने भएकाले बनाइदिन भन्दै वडा कार्यालय पुगेका गुरुङलाई वडा सचिव हरि गौतमले शंका लागेपछि स्थानीय जनप्रतिनिधि र स्थानीय बासिन्दा राखेर मुचुल्का बनाई ल्याउन भनेका थिए। स्थानीय पाँच जना र वडासदस्य धनबहादुर गुरुङले उनकै छोरा हो भन्दै मुचुल्कासहित कागजात पठाएपछि आफूले जन्मदर्ता गराएको सचिव हरि गौतमले टेलिफोनमा बताए। यसअघि पनि शंका लागेका धेरैलाई मुचुल्का उठाएर आउनु भन्दै पठाएको थिए। शंका लागे म मुचुल्काकै सहयोगमा काम गर्थें। स्थानीय पाँच जना र स्वयं वडासदस्यले पनि गुरुङकै छोरा भनेर मुचुल्कामा सही गरेर आएपछि मैले जन्मदर्ता गराएर सिफारिस दिएको हुँ, रकम लेनदेन र अन्य मेरो केही मिलेमतो छैन, त्यसो गर्दा पनि म फसें, गौतमले भने।"
मोरङमा ७ महिनामा २६ सय 'मापस' ले दिए परीक्षा,विराटनगर :मादक पदार्थ सेवन (मापसे) गरेर सवारी चलाएका चालकमध्ये २ हजार ६ सय एकजनाले जिल्ला प्रहरी कार्यालय मोरङमा परीक्षा दिएका छन्। मापसे गर्ने चालकलाई लिखित र अनलाइनमार्फत परीक्षा दिने व्यवस्था मिलाइएको छ। प्रहरीले मापसे गरेर सवारी साधन चलाए अनिवार्य लिखित परीक्षा दिनुपर्ने नियम २०७५ असोज २४ गतेबाट लागू गरेको थियो। परीक्षा उत्तीर्ण भएपछि मात्रै ट्राफिक नियमअनुसार कारवाही गरेर मापसे गर्ने चालकलाई सवारी साधन र कागजपत्र फिर्ता दिने नियम छ।७ महिनाको अवधिमा मापसे गर्ने २ हजार ६ सय एकजना चालकले लिखित परीक्षा दिएकोमा २ हजार ४ सय ८७ जना उत्तिर्ण भएको मोरङ प्रहरीका प्रवक्ता डीएसपी घनश्याम श्रेष्ठले बताए। उनका अनुसार मापसे गर्नेमध्ये १ सय १४ जनाले अनलाइनमार्फत परीक्षा दिएका छन्। ति मध्ये ४४ जना उत्तिर्ण भएका छन्। मापसे गरेर सवारी चलाएमा प्रहरीले सवारी साधन र कागजपत्र नियन्त्रणमा लिने गरेको छ। परीक्षामा सहभागी नहुने र परीक्षामा उत्तिर्ण नहुने चालकको कागजपत्र र सवारी साधन प्रहरी नियन्त्रणमै हुने मोरङ प्रहरी प्रमुख एसपी मनोजकुमार केसीले बताए। उनका अनुसार तथ्यांक विश्लेषण गर्दा मापसेका कारण अत्यधिक दुर्घटना हुने गरेको पाइएपछि दुर्घटना न्यूनीकरण गर्न र सवारी चालकमा सचेतना फैल्याउन परीक्षा लिन थालिएको हो। केसीले लिखित परीक्षा लिन थालिएपछि मापसे गर्ने चालकको संख्या र सवारी दुर्घटनामा पनि कमी हुँदै गएको जानकारी दिए ।
भारतबाट उद्दार गरिएका २३ महिला नेपाल फिर्ता,"काँकडभिट्टा : भारतको मिजोरमबाट उद्धार गरिएका २३ नेपाली महिलालाई नेपाल फिर्ता ल्याइएको छ। उनीहरुलाई बिहीबार पूर्वी नाका झापाको काँकडभिट्टा हुँदै नेपाल ल्याइएको हो।उद्धार गरिएको स्थान मिजोरम बर्मासँग सीमाना जोडिएको भारतको उत्तरपूर्वी राज्य हो। विभिन्न दलालको माध्यमबाट बर्मा हुँदै दक्षिणपूर्वी एसियाली मुलुक लैजान लागिएका ती महिलालाई मिजोरमको चम्फी भन्ने स्थानबाट भारतीय संस्था र मिजोरम पुलिसले ६ दिनअघि स्थानीय नेपाली भाषीको सुराकका आधारमा उद्धार गरको महिला बालबालिका तथा जेष्ठ नागरिक मन्त्रालयका उपसचिव कृष्णप्रसाद भुसालले बताए। भारतीय नागरिक नेपाली भाषी एजेन्ट लालबहादुरले उनिहरुलाई सो स्थान पुर्याएको खुलेको उनको भनाई छ। सो नाकालाई माध्यम बनाएर दक्षिणपूर्वी एसियाली मुलुक लैजान तयारी भइरहेको समयमा एजेन्ट लालबहादुरलाई पनि भारतीय प्रहरीले पक्राउ गरेको मिजोरम पुलिसका महानिरीक्षक एलएच शान्लियानाले जनाएका छन्। उनको समूहमा अन्य एजेन्ट पनि रहेकाले अनुसन्धान भइरहेको बताइएको छ। पूर्वोत्तर भारतको मणिपुर, मिजोरम र नागाल्याण्ड राज्यको सीमाना बर्मासँग जोडिन्छ।पछिल्लो घटनापछि मणिपुरको मोरे सीमानामा गरिएको कडाईका कारण दलालले अर्को रुट प्रयोग गरेको देखिएको छ। केही महिनाअघि पनि बर्मासँग सीमा जोडिएको मणिपुरको मोरेबाट १ सय ७८ जना नेपालीलाई उद्धार गरी नेपाल फर्काइएको थियो। पछिल्लो पटक उद्धार गरिएका २३ जनालाई चार दिन लगाएर बसमार्फत बिहीबार काँकडभिट्टा नाका हुँदै शक्ति समूह, माइती नेपाललगायतका संस्थाको पहलमा नेपाल ल्याइएको छ। भारतीय प्रहरी ती संस्थाले बिहीबारनै मन्त्रालयका उपसचिव भुसाललाई माइती नेपालमा कागजातसहित ती महिला जिम्मा लगाएको छ। उनीहरुलाई केही समय काँकडभिट्टामा रहेको माइती नेपालको सेफ होममा राखिने र त्यसपछि काठमाडौं लगि नेपालमानै परिवार र काममा पुनःस्थापित गर्ने तयारी रहेको उपसचिव भुसालले बताए। महिलालाई नेपालबाट सोस्थानसम्म अबैध बाटोको प्रयोग गर्दै लैजाने व्यक्तिको पहिचानका लागि पनि प्रहरीले अनुसन्धान गरिरहेको उनको भनाई छ।उद्धार गरिएकामा झापासहित नेपालका विभिन्न जिल्लाका २० देखि ४५ उमेर समूहका महिला रहेका छन्।बसमार्फत बिहीबार नेपाल ल्याइएका २३ नेपाली महिलालाई काँकडभिट्टास्थित माइती नेपालको सेफ होममा लगिंदै।"
चकचके भन्दै विद्यार्थी निष्कासित,"नर्सरीमा पढिरहेका एक बालकलाई विद्यालय प्रशासनले कक्षामा धेरै चलेको र हल्ला गरेको भन्दै पढाउन मानेको छैन। काठमाडौं : विद्यालयमा चकचक गरेको आरोपमा भीमसेनगोलास्थित कमल नेत्र छुनामुना माध्यमिक विद्यालयमा अध्ययनरत पासाङ तामाङलाई पढाइबाट वञ्चित गरेको पाइएको छ। नर्सरीमा पढिरहेका उनलाई विद्यालय प्रशासनले कक्षामा धेरै चलेको र हल्ला गरेको बताउँदै पढाउन मानेको छैन। बच्चालाई अनुशासनमा राख्न शिक्षकलाई समेत हम्मेहम्मे परेको र साथीहरूलाई समेत पढ्न नदिएकाले तामाङलाई पढाउन नसकिएको विद्यालयको दाबी छ। तामाङ गत वर्ष सोही स्कुलमा प्ले गु्रप मा भर्ना भएका थिए। यस वर्ष भने विद्यालयले पढाउन नमानेपछि अहिले परिवार समस्यामा छन्। बाबुले अर्कै श्रीमति लिएर गएपछि एक्लिएकी आमासँग बस्दै आएका तामाङको आर्थिक अवस्था कमजोर छ। गरिब परिवारकै भएका कारण तामाङकी आमा घरेलु कामदारका रूपमा भीमसेनगोलाकै जनार्दनकृष्ण श्रेष्ठको घरमा काम गर्छिन्। तामाङको पढाइ खर्च पनि श्रेष्ठले नै बेहोरिरहेका छन्। श्रेष्ठले भने, प्ले गु्रपमा मासिक १८ सय रुपैयाँ तिरेर गत वर्षदेखि पढाइरहेको छु। तर पढाइमा राम्रो हुँदाहुँदै स्कुलले चकचक गरेको आरोपमा पढाउन सक्दिनँ भनेपछि म चकित भएँ। सुरुमा तामाङलाई पढाउन स्कुल लैजाँदा शिक्षक नआएकाले पढाइ सुरु नभएको बताउँदै घर फर्काउने गरेको थियो। विद्यालय गएर बुझ्दा त बाबुलाई पढाउन सक्दिनँ पो भन्यो, श्रेष्ठले भने, बच्चालाई पढाएर ज्ञानी बनाउँछु भन्ने लक्ष्य बोकेको स्कुलले नै पढाउन सक्दिनँ भन्छ भने गरिब परिवारका छोराछोरीले कहाँ पढ्ने ? निजी विद्यालय सञ्चालकले विद्यार्थीलाई स्तरीय शिक्षा दिएको दाबी गरेका छन्। तर नर्सरीमा पढेको अबोध बालकलाई अनुशासनमा राख्न नसकेको भन्ने आरोपलाई अभिभावकले मानवताविरोधी भनेका छन्। बालबालिकाको दोस्रो घर मानिने विद्यालयले नै विद्यार्थीलाई पढाउन सक्दिनँ भन्दै निष्कासन गरिनु नैतिकताहीन काम भएको अभिभावक महासंघका अध्यक्ष सुप्रभात भण्डारीले बताए। तामाङ निष्कासित भएपछि प्रदेश ३ का सांसद राजेन्द्र गुरुङ, अभिभावक महासंघलगायत टोलीले विद्यालयलाई भेटेर पढाइको व्यवस्था गरिदिन अनुरोध गरेका थिए। तर बालकलाई पढाउने नै हो भने अभिभावकका तर्फबाट स्कुलमा छुट्टै शिक्षक राख्नुपर्ने प्राचार्यले सर्त राखे, श्रेष्ठले भने, एउटा गरिब परिवारको बालकलाई पढाउन स्कुलमा छुट्टै शिक्षक कसरी राख्ने ? विद्यालयले साह्रै अव्यावहारिक कुरा गर्यो। विद्यालयका प्राचार्य ज्ञानेन्द्र भट्टराईले भने तामाङलाई कक्षाभित्र राख्नै नसक्ने अवस्था आएपछि अभिभावकको जिम्मा लगाइएको बताए। राम्रोसँग बोल्न सक्दैन, पढाइमा पनि ध्यान दिँदैन। साथीभाइको किताब च्यातिदिनेदेखि खाजासमेत चोरेर खाइदिन्छ, भट्टराईले भने, सकेसम्म पढाउँछु नै भनेको हुँ। जति गर्दा पनि नसकेपछि घर पठाउन लागेका हौं। भदौमा पारित भएको अनिवार्य तथा नि:शुल्क शिक्षासम्बन्धी ऐनको दफा १० मा विद्यालयमा भर्ना भई आधारभूत तहको शिक्षा लिइरहेको कुनै पनि बालबालिकालाई विद्यालयबाट निष्कासन गर्न नपाइने उल्लेख छ। विद्यालय भर्ना भएको बालबालिकाले अनुशासनहीन काम गरेको वा खराब आचरण भएको कारणले निजलाई आधारभूत शिक्षा प्राप्त गर्न वा परीक्षा दिन रोक लगाउन नपाइने उक्त दफाको उपदफा २ मा लेखिएको छ। आधारभूत तहको शिक्षा प्राप्त गरिरहेको बालबालिकाको अनुशासन, आचरण, पठनपाठनलगायत विषयमा कुनै सुधार गर्नुपर्ने भए विद्यालयका प्रधानाध्यापकले अभिभावकसँग छलफल वा परामर्श गर्नुपर्ने र बालबालिकाले आधारभूत तहसम्मको शिक्षा प्राप्त गर्ने वातावरण सिर्जना गर्न मनोसामाजिक परामर्श वा अन्य आवश्यक उपाय अवलम्बन गर्नुपर्ने व्यवस्था छ।"
