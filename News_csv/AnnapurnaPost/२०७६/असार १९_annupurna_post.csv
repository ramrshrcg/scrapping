शीर्षक,विवरण
अव्यवस्थित स्थानीय निकाय,"स्थानीय सरकार गठन भएको दुई वर्ष पूरा भएको छ। गणतन्त्र कार्यान्वयनपछि सबै भन्ने गर्थे अब गाउँमै सिंहदरबार। तर यसपालि समयमै बजेट ल्याउन नसकेर स्थानीय सरकार कानुनका अगाडि निरीह बने। असार १० मा बजेट पेस गर्नुपर्ने कानुनी प्रावधानलाई एक सय ३४ निकायतहले उल्लंघन गरे। मेयर र उपमेयरको राजनीतिक विवाद र नगरसभा तथा गाउँसभामा बहुमत नपुग्दा बजेट पेस गर्न सकस पर्यो। जम्मा ६ सय १९ स्थानीय तहले मात्रै बजेट ल्याए। समयमा बजेट ल्याउन वडासम्म भागबन्डा नमिल्नु र कतिपय तहमा कर्मचारीसमेत नहुँदा समस्या परेको दर्शाइएको छ। समयमा बजेट नल्याएपछि खर्च गर्ने अधिकार हुँदैन। पेस्की बजेट ल्याएर तीन महिना चलाउने अधिकार हुन्छ, तर विकास कार्य अगाडि बढ्न सक्दैन। चालु आवकै बजेट पास नगरी प्रदेश २ का ४२ वटा तह चलिरहेका छन्। आगामी आवका लागि पनि प्रदेश दुईका ४३ तहले बजेट पेस गरेका छैनन्। यसले गर्दा विकास निर्माण ठप्प छ। राजस्व पनि गुमेको छ। तहले सानातिना काममा खर्च गरे पनि बेरुजुमा जाने निश्चित छ। गाउँसभा र नगरसभा छलेर काम गर्ने प्रवृत्ति बेथितिको कारक बनेको छ। चालु आवको लेखा परीक्षण हुन बाँकी छ। तर अघिल्लो आवमा पनि तहमा बेरुजु देखिएको छ। सात प्रदेशको २ अर्ब ६२ करोडको लेखा परीक्षणमा १९ करोड बेरुजु छ। महालेखाको प्रतिवेदनअनुसार सात सय ५३ मध्ये सात सय ४७ को ५ खर्ब ७१ अर्ब ५१ करोडको लेखापरीक्षण गरिएकोमा २४ अर्ब १४ करोड बेरुजु छ। प्रदेश २ दुईका स्थानीय तहको २६ प्रतिशत बेरुजु छ। अन्तरसरकारी वित्त व्यवस्थापन ऐन २०७४ को दफामा प्रत्येक वर्ष असार १० मा आगामी आर्थिक वर्षको राजस्व र व्ययको अनुमान सम्बन्धित गाउँ वा नगरसभामा पेस गर्नुपर्ने स्पष्ट व्यवस्था छ। सोही ऐनको दफा २७ मा सरकार, प्रदेश र स्थानीय तहले सञ्चित कोषमा व्ययभार हुनेबाहेकका अन्य रकम आफ्नो बजेटमा व्यवस्था गरी सम्बन्धित व्यवस्थापिकाबाट बजेट पास भएपछि मात्र खर्च गर्नुपर्ने कानुनी प्रावधान छ। तहलाई केन्द्र सरकारले वित्तीय समानीकरण अनुदान, ससर्त अनुदान, समपूरक र विशेष अनुदान शीर्षकमा बजेट दिन्छ। प्रत्येक वर्ष तहमा जाने अनुदानवापतको रकम वृद्धि भइरहेको छ। अगामी वर्षका लागि केन्द्र सरकारले २ खर्ब ३ अर्ब १३ करोड रुपैयाँ विनियोजन गरेको छ। विकास र सेवा प्रवाह जनताको अपेक्षा हो, त्यो छायामा छ। नियम पालना नगर्ने प्रवृत्तिले उनीहरू आफैंले प्राप्त गरेका पैसासमेत खर्च कानुनी बन्धन हुन्छ। केन्द्र सरकारले बजेट नल्याउने तहको अनुदान नै रोक्का गर्ने भनिसकेको छ। त्यसले विकास निर्माण कार्य ठप्प हुन जानेछ। सेवा प्रवाहमा समेत नकारात्मक असर पर्नेछ। चालु आवमै बजेटविना चलेका जनप्रतिनिधिमाथि जनताले नैतिकताको औंला ठड्याइसकेका छन्। महालेखाले बेरुजु देखाएको छ। साथै बाह्य सहयोग प्राप्त गर्न पनि कठिनाइ भइरहेको छ। यस्तै समस्या अहिले बजेट पेस नगर्ने र पास नगर्नेले खेप्नुपर्नेछ। यस्तो प्रवृत्तिले गाउँका सिंहदरबारहरूको बेथिति र स्वेच्छाचारिता उदांगो हुँदै जानेछ। तहले एक त समयमा बजेट ल्याउन कठिनाइ छ भने अर्को खर्च गर्न उस्तै सकस छ। असार १५ सम्म पनि तहको बजेट आधा मात्रै खर्च भएको छ। परिणामस्वरूप तहको विकास निर्माणका कार्यले गति लिन सकेको छैन। यस्तो हेपाहा र मिचाहा प्रवृत्ति कायम रहेमा संघीयता संकटमा पर्न सक्छ। समयमा बजेट ल्याउने र आर्थिक अनुशासन पालना गर्नु जनप्रतिनिधिको दायित्व हो। जनप्रतिनिधिका यस्ता क्रियाकलाप र प्रवृत्तिले जनअपेक्षामा ठेस पुग्नेछ। यस्ता गतिविधि अझ मौलाउन दिने हो भने उनीहरूप्रतिको आशा र विश्वास निराशामा परिणत हुनेछ। समयमै सचेत बनी जनप्रतिनिधि कानुनी बाटोमा हिँड्नु बुद्धिमानी हुनेछ।"
"ट्रक दुर्घटना हुँदा एकको मृत्यु, तीन घाइते","धादिङ : ज्वालामुखी गाउँपालिका वडा नं ४ सुनखानी काउले डाँडामा ट्रक दुर्घटना हुँदा एक जनाको मृत्यु भएको छ भने अन्य तीन जना घाइते भएका छन्। सदरमुकाम धादिङवेशीबाट सामान लिएर जाँदै गरेको बा २ ख ९७५० नम्बरको ट्रक बिहीबार दुर्घटनामा परेको जिल्ला प्रहरी कार्यालय धादिङका डीएसपी रुपक खड्काले जानकारी दिए। डीएसपी खड्काका अनुसार ट्रकमा सवार कृष्ण रम्तेलको घटनास्थलमा नै मृत्यु भएको छ। दुर्घटनामा ट्रकका चालक दिवाकर ढकाल, ट्रकमा सवार विनु सुनार र उनकी २ वर्षकी छोरी कपिज सुनार सामान्य घाइते भएका छन्। उकालो चढ्ने क्रममा ब्रेक फेल भएर ट्रक पल्टिएको चालकलाइ उदृत गर्दै प्रहरीले जनाएको छ। बर्खामास लागेसँगै धादिङको ग्रामीण सडकहरु स्वराज ट्रक र बोलेरो जीपको दुर्घटना बढ्न थालेको छ। बाटो अवस्था नाजुक भएपनि जबरजस्ती सवारी गुडाउने गर्नाले दुर्घटना बढ्न थालेको प्रहरीको भनाई छ। २ साताअघि धादिङको बेरैनीमा पनि यात्रु बोकेको निजि बोलेरो गाडी कच्ची सडकमा दुर्घटना हुँदा ३ जनाको मृत्यु भएको थियो।"
झापामा एक किशोरी पटकपटक बलात्कृत,"भद्रपुर : झापा मेचीनगरकी १७ वर्षीया एक किशोरी पटक  पटक बलात्कृत हुन पुगेकी छिन्। पछिल्लोपटक मेचीनगरको आम्दा अस्पतालनजिक लगेर मेचीनगर वडा न ९ का ५५ वर्षीय विष्णु खड्काले बलात्कार गर्दागर्दै किशोरी चिच्याएपछि उनको कर्तुत सार्वजनिक भएको हो। किशोरी चिच्याएपछि हामीले उनको परिवारलाई खबर गर्यौं, त्यतिबेला किशोरी बोल्न सक्ने अवस्थामा थिइनन्, स्थानीय मेनुका दाहालले भनिन्, कपडा सबै च्यातिएको थियो, युवती चिच्याउन थालेपछि खड्का भागेका थिए। खड्का १७ दिनदेखि फरार छन्। किशोरीले आफुलाई खड्काले पटकपटक बलात्कार गरेको जाहेरी यहि असार ३ गते इलाका प्रहरी कार्यालय मेचीनगरमा दिएकी छिन्। मेचीनगर वडा नं ९ का स्थानीय विष्णु खड्काले विगत एक वर्षदेखि आफूलाई अनेक किसिमका धम्की दिएर यौन शोषण गर्दै आएको उजुरी दिएपछि खड्का फरार भएका हुन्। उजुरीमा आरोपित खड्कालाई प्रहरीले खोजी गरिरहेको भएपनि फरार रहेको जिल्ला प्रहरी कार्यालय झापाका प्रहरी नायव उपरीक्षक महेन्द्र श्रेष्ठले बताए। बलात्कार जस्तो जघन्य अपराध गरेर १२ दिन भागेर उम्किएपनि ढिलो चाँडो पक्राउ पर्ने श्रेष्ठले जानकारी दिए। अपराध अनुसन्धान महाशाखा, टेकु काठमाडौंलाई पनि घटनाको अवगत गराएका छौँ, श्रेष्ठले भने, जहाँ भए पनि प्रहरीले छोड्दैन। खड्काले जबर्जस्ती आफ्नो स्कुटरको पछाडि हालेर विभिन्न ठाउँमा पुर्याएर बलात्कार गर्दै आएको पीडित किशोरीले बताएकी छन्। कहिले खोलामा पुर्याउँथ्यो, कतिपटक चिच्याएर रोएँ, कराएँ, भाग्न खोजें, उनले भनिन्, भागिस् र कसैलाई सुनाइस् भने तेरो परिवारका सबैलाई मारिदिन्छु भन्दै धम्क्याएर यौन सम्बन्ध राख्दै आएको थियो। आफूले कतिपटक आमालाई भन्न खोजेको तर उसले घरमा पनि आगो लगाउँछ कि भनेर भन्न नसकेको बताइन्। कतिपटक त तैँले घरमा भनिस् भने तेरो बैनीलाई तलाई गरे जस्तै गर्छु भन्दै धम्क्याउँथ्यो आँखाभरि आँसु पार्दै ती किशोरीले भनिन्। पैसा लिएर मिल्न भन्दै स्थानीय अगुवाहरु नै किशोरीको घरमा पटकपटक पुगेको उनका आमाले बताइन्। घटना सार्वजनिक भएपछि पनि कति पैसा चाहियो दिन्छौँ, यो जिल्लाबाट अन्तै गएर बस भन्दै बिष्णु खड्काका परिवार बारम्बार आउने गरेको उनको दावी छ। मेरो छोरीको इज्जत तिनीहरुले पैसाले किनेर फिर्ता दिन सक्छन् ? म गरिब छु पैसामा तर इज्जत र इमान्दारीता बेच्दिनँ म बरु मागेर खान्छु पीडितकी आमाले अन्नपूर्णसँग भनिन्। यस विषयमा मेचीनगर ९ का वडाध्यक्ष गोपाल खड्कासँग बुझ्न खोज्दा उनले आफूलाई घटनाबारे केही थाहा नभएको बताए।"
प्राध्यापक संगठनको विवादले कार्यक्रममा प्रधानमन्त्री अनुपस्थित,"काठमाडौं : दुई खेमामा रहेका प्राध्यापकको झगडाका कारण नेपाल प्राध्यापक संघको बिहीबार हुने भनिएको अधिवेशनमा प्रधानमन्त्री केपी शर्मा ओली उपस्थित भएनन्। प्रतिनिधि छनोटमा संघको संस्थापन पक्षले एकलौटी गरेको आरोप लगाउँदै वामपन्थी प्राध्यापकको संगठन नेपाल राष्ट्रिय प्राध्यापक संगठन, नेपाल प्रगतिशील प्राध्यापकसँग, नेपाल राष्ट्रिय प्राध्यापक संगठन र राष्ट्रिय लोकतान्त्रिक प्राध्यापक संघले अधिवेशन बहिष्कार गरेको थियो। सत्तारुढ दल निकटका प्राध्यापक नै बहिष्कारमा उत्रिएपछि प्रधानमन्त्री ओली र शिक्षा विज्ञान तथा प्रविधिमन्त्री गिरीराजमणि पोखरेलसमेत कार्यक्रममा गएनन्। प्रतिनिधि विवादको विषय मिलाउन संघको संस्थापन पक्ष र असन्तुष्ट पक्षबीच अहिले छलफल भइरहेको संघका कोषाध्यक्ष किशोर गौतमले जानकारी दिए। संघको अधिवेशन राष्ट्रिय सभागृहमा हुने कार्यक्रम छ। प्रत्येक तीन वर्षमा हुनुपर्ने संघको अधिवेशन २०६९ सालदेखि हुन सकेको छैन। पत्रकार सम्मेलनमा सहभागी असन्तुष्ट प्राध्यापक।"
खुकुरी प्रहार गरी आमाको हत्या,"राजविराज : मादक पदार्थ सेवन गरिरहने एक युवकले बिहीबार अपरान्ह खुकुरी प्रहार गरी आमाको हत्या गरेका छन्। घरमा कोही नभएका बेला सप्तरीको सुरुङ्गा नगरपालिका १ चहकाका ३४ वर्षीय रिठ्ठे भनिने जंगबहादुर पुलामीले खुकुरी प्रहार गरी ६४ वर्षीय आमा धनमाया पुलामीको हत्या गरेका हुन्। सुरुङ्गा नगरपालिका १ का निमित्त वडा अध्यक्ष इन्द्र आले मगरका अनुसार आमाको शवसँगै जंगबहादुर रक्ताम्य अवस्थामा भेटिएका थिए। उनले खुकुरी नचाउँदै बुवा र छिमेकीलाई मार्ने धम्की दिएपछि प्रहरीलाई खबर गरेको आलेको भनाइ छ। बिहीबार दिउँसो धनमायाले मोबाइलमा रिचार्ज सकिएको भनेपछि उनका श्रीमान ६५ वर्षीय लोकबहादुर पुलामी बजार गएका थिए। उसै बेला छोराले आमाको हत्या गरेको लोकबहादुरले बताए। खुकुरी प्रहारले गर्धनसहित टाउको पछाडि तीन ठाउँमा र अनुहारमा दुई ठाउँमा गहिरो चोट लागेको अवस्थामा धनमायाको शव फेला परेको इलाका प्रहरी कार्यालय भेडियाका इन्स्पेक्टर प्रकाश बस्नेतले जानकारी दिए। दुबै हातमा खुकुरी लिएर आँगनमा नाचिरहेको अवस्थामा सम्झाईबुझाई गरेर आरोपितलाई नियन्त्रणमा लिएका छौँ, इन्स्पेक्टर बस्नेतले भने। उनलाई इलाका प्रहरी कार्यालय कडरबोनामा राखिएको छ। शवलाई पोष्टमार्टमका लागि भर्खरै रामप्रसाद शारदा उमाप्रसाद मुरारका अस्पताल लहान पुर्याइएको छ। जंगबहादुर मनोरोगी भएको भन्दै जंगबहादुरलाई छाडेकी उनकी श्रीमती एक छोरा र एक छोरीका साथ उदयपुरको रौतास्थित माइत विस्थापित छन्।"
म्याग्दी नदीमा दुई बालक बेपत्ता,"बेनी : म्याग्दीमा खोलाले बगाएर दुई बालक बेपत्ता भएका छन्। बेनी नगरपालिका ३ दुधेखोलास्थित म्याग्दी नदीमा खेल्ने क्रममा बेपत्ता भएका उनीहरुको खोजी भए पनि नभेटिएको प्रहरीले बताएको छ। बेनी नगरपालिका ३ भकिम्ली हलेगौडाका ८ वर्षीय प्रदीप रोका र बागलुङ घर भएर हाल बेनपा ३ दुधेखोलामा डेरा गरि बस्ने डम्बर काउचाका ९ वर्षीया छोरा डेविड काउचा बेपत्ता भएको प्रनाउ महेन्द्रप्रसाद मरासीले जानकारी दिए। मंगलबार साँझ बेपत्ता भएका उनीहरुको बुधबार अपराह्नसम्म नेपाल प्रहरी, सशस्त्र प्रहरी र नेपाली सेना र आफन्तले खोजी कार्य जारी राखेका छन्।"
तीन लाख घुस खाने वडाध्यक्षविरुद्ध मुद्दा,"काठमाडौं : अख्तियार दुरुपयोग अनुसन्धान आयोगले बाराको महागढीमाई नगरपालिका ६ बाराका निर्वाचित वडाध्यक्ष रामजीप्रसाद बरैविरुद्ध मुद्दा दायर गरेको छ। बरैविरुद्ध पौने ३ लाखको विगो मागदाबीसहित विशेष अदालमा मुद्दा दायर गरिएको छ। सांसद विकास कोषबाट आएको रकमबाट विद्यालयको कम्पाउण्ड पर्खाल बनाउन उपभोक्ता समिति गठन गरी काम सुरु गर्नु पूर्व नै उनले सेवाग्राहीसँग दुई लाख ७५ हजार घुस लिएका थिए। वडाध्यक्ष बरै र महागढीमाईका मुसहर बैठालाई अख्तियारको टोलीले नियन्त्रणामा लिएको थियो। उनले नेपाल राष्ट्रिय माविको पर्खाल निर्माणको गर्नको लागि गठन हुने उपभोक्ता समितिको अध्यक्ष बनाइदिने, अध्यक्ष बनाउन नसकेमा उक्त निर्माण कार्य निजी सेवाग्राहीबाटै गराउने भन्ने बहाना बनाई घुसलिएका थिए। वडाध्यक्ष बरैविरुद्ध भ्रष्टाचार निवारण ऐन बमोजिम जरिवाना र कैद सजाय हुन मागदाबीसहित विशेष अदालत काठमाडौंमा आरोपपत्र दायर गरिएको छ। मुद्दा दायरसँगै वडाध्यक्षबाट निलम्बित भएका छन्।"
प्रदेश प्रहरीले गर्याे गाेरखा प्रहरी प्रमुखकाे दिउसै मापसे चेकजाँच !,"गोरखा : गण्डकी प्रदेश प्रहरी कार्यालयले गोरखाका प्रहरी प्रमुख भोला रावलले दिउसै मदिरा सेवन गरेको हुनसक्ने भन्दै दिउसो कार्यालय समयमै मेडिकल चेकजाँच गरेको छ । छड्के निरीक्षणका क्रममा बुधबार दिउसो गोरखा आएको एसएसपी हरिराज वाग्लेको टोलीले निरीक्षण गर्दा कार्यालय समयमै मादक पदार्थ सेवन गरेको अवस्थामा भेटिएको डिआइजी विनोद शर्मा घिमिरेले जानकारी दिए । गोरखाका एसपी तीन दिनसम्म सम्पर्कमा नआएपछि हामीले एसएसपीको नेतृत्वको टोलीलाई आन्तरिक रुपमा निरीक्षण गर्न पठाएका थियौँ । दिउसो १२ बजे नै निवासमा मादक पदार्थ सेवन गरेर बसेको भेटियो, डिआइजी घिमिरेले भने, टोलीले गोरखा अस्पतालबाट चिकित्सकको टोली ल्याएर मेडिकल चेकजाँच गरी मुचुल्का पनि गरेको छ । प्रतिवेदन पनि तयार गरेको छ । निरीक्षण टोलीको सम्पूर्ण प्रतिवेदन अध्ययन भइरहेको पनि बताइएको छ । गोरखा अस्पतालबाट डाक्टर सुचिता अमात्यको टोलीले एसपी रावलको मेडिकल चेकजाँच गरेको अस्पतालले जनाएको छ । डा अमात्यले भने रिपोर्ट बारे बोल्न नमिल्ने बताइन् । एसपी रावलले भने यस बारेमा आफूलाई केही थाहा नभएको भन्दै आफूमाथिको आरोपबारे बोल्न इन्कार गरे । आन्तरिक कामले एसएसपीसावको टोली आउनु भएको चाहिँ हो, अरु कुरा थाहा भएन, एसपी रावलले भने । नौ दिनदेखि वेपत्ता भइरहेका गोरखाको यारु बगरका व्यवसायी धनकमल गुरुङ र उनीमाथि आक्रमण गर्ने ६ जनाको खोजी अनुसन्धान बारेमा बुझ्न खोज्दा एसपी रावल सम्पर्कमा नआएपछि प्रदेश प्रहरीको टोली निरीक्षणका लागि पठाएको डिआइजी घिमिरे बताउँछन् । आन्तरिक अनुशासन उल्लंघन गरेको आरोपमा एसपी रावलमाथि अनुशासनको कारवाही हुनसक्ने डिआइजी घिमिरेले बताए ।"
"पूर्वआईजीपी ठकुरी जेल चलान : एक वर्ष कैद, ४० हजार जरिवाना","काठमाडौं : सुडानको डार्फर मिसनमा भएको भ्रष्टाचार प्रकरणमा जेल सजाय तोकिएका नेपाल प्रहरीका पूर्वआईजीपी रमेश चन्द ठकुरी जेल चलान भएका छन्। बिहीबार सर्वोच्चमा आत्मसमर्पणपछि चन्दलाई जेल पठाइएको हो। उनलाई कैद र जरिबाना असुलीको कागज गराएर थुनामा राख्न डिल्लीबजारस्थित सदरखोरमा पठाइको हो। सुडानको डार्फरमा सुरक्षाकर्मीका लागि आम्र्ड पर्सनल केरियर (एपीसी) लगायत बन्दोबस्तीका सामग्रीमा घोटाला भएको ठहरसहित ठकुरीलाई एक वर्ष जेल सजाय र ४० हजार रुपैयाँ जरिबाना हुने फैसला सुनाइएको थियो। तत्कालीन प्रधानन्यायाधीश सुशीला कार्की र न्यायाधीश विश्वम्भरप्रसाद श्रेष्ठको संयुक्त इजलासले विशेष अदालतको पूर्व फैसला आंशिक उल्ट्याउँदै २०७४ वैशाख १६ गते उक्त सजाय तोकेको थियो। सर्वोच्चका प्रवक्ता भद्रकाली पोखरेलका अनुसार पूर्वआईजीपी ठकुरी फैसलामा पुनरावलोकन निवेदन दर्ता गर्न भन्दै आफैं उपस्थित भएको बताए। उहाँ पुनरावलोकन दर्ता गर्न भनेर आउनुभएको थियो। त्यही सन्दर्भमा फैसला कार्यान्वयनका लागि कारागारमा पठाइएको हो, सह रजिष्ट्रार रहेका पोखरेलले अन्नपूर्णसँग भने, पुनरावलोकन प्रक्रिया, सजायमा छुट हुने नहुने विषय यसपछिका कुरा हुन्। ठकुरी सहयोगीका साथ अपरान्ह सर्वोच्चको फाँटमा पुगेका थिए। ठकुरीसँगै पूर्वआईजीपीहरू हेमबहादुर गुरुङ, ओमविक्रम राणा, पूर्वअतिरिक्त महानिरीक्षक (एआईजी) दिपकसिंह थाङदेन र पूर्वप्रहरी नायब महानिरीक्षक (डीआईजी) दीपक श्रेष्ठलाई पनि जेल सजायको फैसला भएको थियो। गुरुङ, राणा, राणा, थाङदेन र श्रेष्ठ भने यसअघि नै डिल्लिबजार सदर खोरमा थुनामा गएका थिए। सुरक्षाकर्मीका लागि गुणस्तरहीन सामग्री खरिद गर्न २८ करोड ८१ लाख ६१ हजार ६ सय २९ रुपैयाँ ३० पैसा भुक्तानी दिलाएको दाबीसहित अख्तियार दुरुपयोग अनुसन्धान आयोगले शुरुमचा तीन पूर्वआईजीपी र ठेकेदारसहित ३६ जनाविरुद्ध विशेष अदालतमा भ्रष्टाचार मुद्दा दायर गरेको थियो। विशेषले भ्रष्टाचार प्रकरणमा गरेको फैसला चित्त नबुझेपछि अभियुक्तद्वारा सर्वोच्चमा दिएको पुनरावेदनमा अन्तिम फैसला भएको हो। ठकुरीसहितका अन्य अभियुक्तबाट पनि विशेषको निर्णय खारेज गर्न पुनरावेदन परेको थियो। तर सर्वोच्चले भने अख्तियारको पक्षमा फैसला दिएको थियो। पूर्वआईजीपी रमेश चन्द ठकुरीले गरे सर्वोच्चमा आत्मसमर्पण"
पूर्वआईजीपी रमेश चन्द ठकुरीले गरे सर्वोच्चमा आत्मसमर्पण,"काठमाडौं : सुडानको डार्फर मिसनमा भ्रष्टाचार भएको प्रकरणमा जेल सजाय सुनाइएका पूर्वआईजीपी रमेश चन्द ठकुरीले सर्वोच्च अदालतमा आत्मसमर्पण गरेका छन्। सर्वोच्च अदालत सम्बद्ध ट्रेड युनियनका सचिव हरि भट्टराईका अनुसार चन्दले बिहीबार दिउँसो सर्वोच्चमा पुगेर आत्मसमर्पण गरेका हुन्। भट्टराईका अनुसार अहिले उनलाई जेल पठाउने तयारी भइरहेको छ। २०७४ वैशाख १६ गते तत्कालीन प्रधानन्यायाधीश सुशीला कार्कीसहितको इजलासले सुडानको डार्फर मिसनमा भएको भ्रष्टाचार प्रकरणमा तीन पूर्वआईजीपीसहित नौजनालाई जेल सजायको फैसला सुनाएको थियो। फैसलाले सुडानको डार्फरमा सुरक्षाकर्मीका लागि आम्र्ड पर्सनल केरियर (एपीसी) लगायत बन्दोबस्तीका सामग्रीमा घोटाला भएको ठहर गरेको थियो। फैसलामा ठकुरीसहित पूर्वआईजीपी हेमबहादुर गुरुङ र ओमविक्रम राणालगायतलाई जेल सजाय सुनाएको थियो। ठकुरीबाहेकका राणा, गुरुङ र तत्कालीन एआईजी दीपकसिंह थाङदेन, डीआईजी दीपक श्रेष्ठहाल डिल्लीबजार सदरखोर थुनामा छन् । ठकुरीलाई सर्वोच्चले एक वर्ष कैद र ४० हजार जरिवाना गरेको थियो । सुरक्षाकर्मीका लागि गुणस्तरहीन सामग्री खरिद गर्न २८ करोड ८१ लाख ६१ हजार ६ सय २९ रुपैयाँ ३० पैसा भुक्तानी दिलाएको दाबीसहित अख्तियार दुरुपयोग अनुसन्धान आयोगले तीन पूर्वआईजीपी र ठेकेदारसहित ३६ जनाविरुद्ध विशेष अदालतमा भ्रष्टाचार मुद्दा दायर गरेको थियो। विशेषले भ्रष्टाचार प्रकरणमा गरेको फैसला चित्त नबुझेपछि अख्तियारले सर्वोच्चमा पुनरावेदन गरेको थियो।"
"लिवियामा मारिएका सन्तोषको परिवार अन्योलमै : थाहा छैन, कसरी ल्याउने शव ?","बेसीसहर : लिवियामा विद्रोही समूह द लिबियन नेशनल आर्मी (एलएनए)ले त्रिपोली नजिकैको ताजोउरा शरणार्थी तथा आप्रवासी हिरासत केन्द्रमा बुधबार हवाइ आक्रमण गर्दा ४४ जना मारिए भने १४३ जना घाइते भए । बुधबार दिउँसो लिवियामा बमवर्षा भएको समाचार सुने पनि लमजुङको बेसीसहर नगरपालिका११ चितीका सोमप्रसाद श्रेष्ठ र सुन्तली श्रेष्ठले खासै चासो दिएनन् । छोरा सन्तोष लिवियाबाट इटाली पुगिसकेको उनीहरुलाई लागेको थियो । तर, उनीहरुले सोचेजस्तो भएन । साँझ समाचार सुन्नुअघि नै फोन आयोविद्रोहीको आक्रमणमा छोराको ज्यान गयो । २७ वर्षीय सन्तोष केही महिनाअघि दलाललाई पैसा बुझाएर लिबिया गएका थिए । त्यहाँ भनेजस्तो कमाइ नभएपछि दलालमार्फत युरोप जाने तयारी गरे । एक महिनाअघि इटालीको दलाललाई दिन भनेर ६ लाख रूपैयाँ परिवारले पठाइदियो । सन्तोषले घर फोन गरेर माल्टा पुगेपछि प्रहरीले तीन महिना थुन्न सक्ने भन्दै सम्पर्क नहुने खबर छोडेका थिए । परिवारलाई उनी माल्टा वा इटाली पुगेको लागेको थियो । तर, सन्तोष माल्टामा होइन, लिवियामै थुनिन पुगे । युरोप छिर्न खोज्ने उनी जस्ता थुप्रैलाई लिविया प्रहरीले समातेर हिरासतमै राखेको थियो । सोही स्थानमा विद्रोहीले बमवर्षा गर्दा सन्तोषको ज्यान गएको हो । धन कमाउने सपना बोकेर विदेसिएका सन्तोष उतै मारिएपछि परिवार मात्रै नभएर गाउँ नै शोकमा डुबेको छ । छोरो जिउँदै आउने सपना तुहिए पनि शव कसरी ल्याउने भन्ने चिन्ता परिवारलाई छ । वैदेशिक रोजगारीको शिलशिलामा ३ वर्ष मलेसिया र १८ महिना कतार बसेका सन्तोष ४ महिनाअघि मात्र लिविया पुगेका थिए । सन्तोष जस्ता धेरै नेपाली अहिले पनि लिवियामा फसेका छन् । कायरो दूतावासका अनुसार गत दुई महिनामा २६ नेपालीलाई लिवियाबाट उद्दार गरेर नेपाल पठाइएको छ । तीमध्ये धेरैजसो मानव तस्करीको जालोमा परेर लिविया पुगेका थिए । लिबियाकाे शरणार्थी हिरासतमा हवाइ आक्रमण : ४० जना मारिए, ८० घाइते लिबिया आक्रमणमा नेपाली नागरिकको पनि मृत्यु पछिल्लो समय हिंसा भड्किन थालेपछि कायरोस्थित नेपाली राजदूतावासले लिवियामा रहेका नेपालीलाई फिर्ता पठाउन थालेको थियो । सन्तोषलाई पनि नेपाल ल्याउन दूतावासले अन्तर्राष्ट्रिय आप्रवासी संगठन (आइओएम)लाई ट्राभल डकुमेन्ट पठाइसकेको थियो । तर सन्तोष नेपाल फर्किन पाएनन् । हवाइ आक्रमणमा परी घाइते भएका उनको उपचारको क्रममा अस्पतालमा मृत्यु भएको बताइएको छ ।"
आधुनिक हतियारसहित विप्लव कार्यकर्ता पक्राउ,"खाँदबारी : आधुनिक हतियारसहित नेत्रविक्रम चन्द विप्लव नेतृत्वको नेकपाका कार्यकर्ता संखुवासभाकाे सिलिचोङ१ बाट पक्राउ परेका छन्। चिशखुगढी गाउँपालिका७ घर भएका निम दोर्जी तामाङलाई नेपाल प्रहरी र सशस्त्र प्रहरीको संयुक्त टोली मंगलबार पक्राउ गरेको हो। जिल्ला प्रहरी कार्यालय संखुवासभाका प्रहरी निरीक्षक रामेश्व पण्डितका अनुसार गत सोमबार सिलिचोङ१, होयेंला प्रहरी र विप्लव कार्यकर्ताबीच गोली हानाहन भएको र गोली काण्डको भोलीपल्ट प्रहरीले तामाङलाई प्रक्राउ गरेको हो। पक्राउ परेका तामाङले दिएको सूचनाका आधारमा लुकाएर राखिएको अवस्थामा एक राउन्ड गोली लोड भएको एसएलआर राइफल, १० राउन्ड गोली लोड भएको म्यागजिन, एलएमजी राइफलमा लाग्ने म्यागजीनसहित २० राउन्ड गोली पनि प्रहरीले बरामद गरेको छ। त्यसैगरी हाते झोलामा पोकोपारी राखेको एसएलआर राइफलको ५४ राउण्ड गोली र विस्फोट गराउन प्रयोग हुने रातो रंगको ३४ फिट लामो डेडकर्ड पनि प्रहरी जफत गरेको छ। लुकाएर राखेको अवस्थामा एसएलआर राइफलको १३ थान खोकासहित विभिन्न प्रकारका किताबहरु समेत बरामद गरिएको छ।"
ओखलढुंगामा पुनर्निर्माण ८३ प्रतिशत सकियो तर बस्ती स्थानान्तरण अन्योल,"ओखलढुंगा : ओखलढुंगामा भूकम्पपछिको पुनर्निर्माणको काम ८३ प्रतिशत सकिएको बताइएको छ । भूकम्पबाट निजी आवाश गुमाएका पीडितहरुमध्ये ८३ प्रतिशतले घर निर्माण गरेर तेस्रो किस्ता अनुदान समेत लिइसकेका छन् । ०७२ बैशाख १२, १३ र २९ गतेको भूकम्पका कारण २१ हजार ३ सय ३८ घर पूर्ण रुपमा ध्वस्त भएका थिए । तीमध्ये २० हजार ४ सय ७३ जनाले पहिलो किस्ता अनुदान लिएकोमा हालसम्म १६ हजार ९ सय ३८ जनाले तेस्रो किस्ता अनुदान लिएका हुन् । तेस्रो किस्ता लिन घर निर्माण सम्पन्न गर्नुपर्ने भएकाले सोही संख्यामा निजी आवाश पुनर्निर्माण सम्पन्न भइसकेको राष्ट्रिय पुनर्निर्माण प्राधिकरण, जिल्ला आयोजना कार्यान्वयन इकाइले जनाएको छ । इकाइ प्रमुख युवराज खरेलका अनुसार २ हजार घरहरु निर्माण सम्पन्न हुने चरणमा छन् । घर पूर्ण क्षतिमा परेर पनि जिल्लाभरका ८ सय ६२ जना लाभग्राहीले अनुदान सम्झौता गरेका छैनन् भने सम्झौता गरेर पहिलो किस्ता खातामा आए पनि रकम नलिएका २ सय रहेको खरेलले जानकारी दिए । अनुदान नलिनेहरुको विवरण स्थानीय तहमा पठाइ लिन जानकारी गराउने काम भएको उनको भनाइ छ । भूकम्पले षति भएका पाँच सरकारी भवन र दुई सडक निर्माणाधीन अवस्थामा रहेका छन् भने आठ ओटा खानेपानी समेत निर्माणको चरणमा छन् । स्थानीय सरकार, कर्मचारी तथा जनप्रतिनिधिको सकारात्मक सहयोगका कारण पुनः निर्माणको कामले गति लिएको इकाइका सामाजिक विकास विज्ञ सुनिता अधिकारीले बताइन् । उनले भूकम्पका कारण मानव बस्ती मात्र नभइ खानेपानीका मुहान सुक्ने पहिरो जान्जस्ता विपद् निम्तिएको बताइन् । पुनः निर्माणका चरणमा रुख कटान बढेको, पानीका स्रोत मासेर सडक निर्माण गरेकाजस्ता कारणले भूकम्पपछि वातावरणमा नकारात्मक असर परेको अधिकारीको भनाइ छ । बस्ती स्थानान्तरण सुस्त भूकम्पपछि आवाश पुनर्निर्माण सकिन लागे पनि बस्ती स्थानान्तरणको काम सुस्त छ । साथै शैक्षिक संस्थाको पुनर्निर्माण पनि सुस्त हुँदै छ । भूकम्पपछिको पहिरोका कारण स्थानान्तरण गर्नुपर्ने १ सय ९९ परिवार भए पनि अहिलेसम्म ९३ परिवारका लागि जग्गा व्यवस्थापन गरिएको छ । उनीहरुको स्थानान्तरणको काम घर निर्माणपछि मात्र हुने बताइएको छ । अन्य परिवारको अझै जग्गा यकिन भइसकेको छैन । भूकम्पपछिको पहिरोले मोलुङ गाउँपालिकको हर्कपुर र प्राप्चा, लिखुको टारकेराबारी, खिजीदेम्वाको रगनी, चम्पादेवीको विलन्दु र चिसंखुगढी गाउँपालिकाको माम्खा लगायत बस्ती पहिरोका जोखिममा रहेको भूगर्भविद्ले बताएका छन् । पहिरोका कारण घर बनाउन घडेरी समेत जोखिममा परेका क्षेत्रमा भूर्गभविद्कै सिफारिसका आधारमा बस्ती स्थानान्तरणको काम सुरु भएको थियो । यसको प्रक्रिया र जग्गा प्राप्तीका चरणले समयमा सोचेजस्तो प्रगति नभएको खरेलले बताए । उनले विस्थापितहरुलाई जग्गा खरिद गरेपछि एकीकृत बस्ती निर्माण लगायत संभाव्यता अध्ययन तथा व्यक्तिका चाहना आदिका कारण समयमा प्रगति देखाउन कठिन भएको उनको भनाइ छ ।"
१३ वर्षीय बालक दुई सातादेखि वेपत्ता,बागलुङ : जिल्लाको ताराखोला गाउँपालिका४ हिलका एक बालक १४ दिनदेखि वेपत्ता भएका छन् । बागलुङ सदरमुकामस्थित धौलागिरी चोकमा बस्दैआएका १३ वर्षीय अनिल राई गत असार ६ गतेदेखि सम्पर्क विहीन भएको परिवारले जनाएको छ । राई बागलुङस्थित विद्यामन्दिर माध्यामिक विद्यालयमा कक्षा ८ मा अध्ययनरत छन् । आकाशे रंगको सर्ट र जिन्स पाईन्ट लगाएर धौलागिरी चोकस्थित कोठाबाट बाहिरिएका उनी त्यसपछि सम्पर्कमा नरहेको अनिलका आमा मनकुमारी राईले बताए । हराएका बालकको खोजी कार्य जारी राखिए पनि फेला पार्न नसकिएको प्रहरीले बताएको छ ।
७० हजार घुससहित खरिदार पक्राउ,"काठमाडौं : घरेलु तथा साना उद्योग विकास समिति, रोल्पाकी खरिदार निता शर्मा ७० हजार घुससहित पक्राउ परेकी छन्। शर्माले कार्यालयले खरिद गरेको सामानको भुक्तानी प्रयोजनको लागि कमिसन बापत सेवाग्राहीसँग घुसलिदाँ लिदै अख्तियारले पक्राउ गरेको हो। उनलाई घुस रकमसहित बुटवल उपमहानगरपालिका २ मनकामना मन्दिर नजिकबाट रङ्गेहात नियन्त्रणमा लिई अनुसन्धान भइरहेको अख्तिायर प्रवक्ता प्रदीपकुमार कोइरालाले जानकारी दिए।"
मोरङमा टिपरको ठक्करबाट एकजनाको मृत्यु,विराटनगर : पूर्वपश्चिम राजमार्ग अन्तर्गत मोरङको सुन्दरहरैंचा नगरपालिका३ स्थित गछिया खोलाको पुलमा टिपरको ठक्करबाट बिहीबार साँझ एकजनाको मृत्यु भएको छ । पूर्वबाट पश्चिमतर्फ आउँदै गरेको ना १ क ८४०६ नम्बरको टिपरले सोही दिशाबाट आउँदै गरेको साइकललाई पुलमा ठक्कर दिँदा सुन्दहरैंचा६ का ६५ वर्षीय बलराम राईको मृत्यु भएको हो । मोरङ प्रहरीका प्रवक्ता डीएसपी घनश्याम श्रेष्ठका अनुसार टिपरको ठक्करबाट घाइते भएका साइकल यात्री राईको उपचारका क्रममा विराटनगरको न्युरो अस्पतालमा साँझ ७ बजे मृत्यु भएको हो । साइकल आफै अनियन्त्रित भएर पल्टिएपछि तिव्र गतिमा रहेको मिक्स गिट्टी लोड गरेको टिपरले ठक्कर दिएको प्रहरीले जनाएको छ । राजमार्गको पुलको बीचमा दुर्घटना भएपछि केही बेर राजमार्ग अवरुद्ध भएको थियो । टिपर बी कोई बिल्डर्स प्राली शाखा कार्यालय हरिनगरा सुनसरीको हो । टिपर र चालक ३० वर्षीय विष्णुकुमार चौधरीलाई नियन्त्रणमा लिएर घटनाको अनुसन्धान सुरु गरिएको डीएसपी श्रेष्ठले बताए ।
इजरायल पठाइदिने भन्दै लाखौं ठगी गर्ने पक्राउ : भान्जादेखि भतिजासम्म पीडित,"विराटनगर : मोरङको लेटाङ नगरपालिका५ का ५० वर्षीय कुलबहादुर लिम्बूले वैदेशिक रोजगारीका लागि इजरायल पठाइदिने भन्दै लाखौं रुपैयाँ ठगी गरेको खुलेको छ । सिन्धुपाल्चोकका ज्ञानबहादुर तामाङसँगको मिलेमतोमा आफन्त र छिमेकीसँग १९ लाख ८० हजार रुपैयाँ ठगी गरेको खुलासा भएको हो । पीडितहरुले भने लिम्बूले आफूहरुलाई नै धम्की दिने गरेको गुनासो गरेका छन् । श्रम तथा रोजगार कार्यालय विराटनगरका अनुसार कुलबहादुरले युवा, युवती गरेर १४ जनासँग प्रति व्यक्ति १ लाखदेखि २ लाख ८० हजार रुपैयाँसम्म ठगी गरेको पुष्टि भएको छ । ठगीमा पर्नेमा उनका भतिजा, भान्जादेखि छिमेकीसम्म छन् । सबैजना लेटाङकै हुन् । ठगिनेमा लेटाङ३ का हर्कबहादुर लिम्बू, लेटाङ५ का खड्गबहादुर सुब्बा, रामबहादुर मगर, गोपाल चेम्जोङ, सजेन्द्र बोहरा, दुर्गा बोहरा, कृष्णबहादुर मगर, प्रदीप लिम्बू, जीतबहादुर राई, लेटाङ६ का गंगाराम थापा, लेटाङ८ की सपना राई, लेटाङ९ का रुद्र लिम्बू, धनबहादुर लिम्बू र सुमन लिम्बू छन् । नातामा हर्क बहादुर, खड्गबहादुर र प्रदीप भतिजा एवं रुद्रबहादुर भान्जा हुन् । कुलबहादुरले २०७५ साल असार मसान्तसम्ममा सबै जनालाई पर्यटक भीसामा इजरायल पठाइसक्ने र पठाउन नसके तत्कालै पैसा फिर्ता दिने भनेर कागज पनि गरेका छन् । पुरुष तथा महिलालाई जान सहज हुने विमानस्थल प्रयोग गरेर इजरायल पुगेपछि श्रम गर्न पाउने वर्क परमिट भीसाको व्यवस्था मिलाइदिने कागजमा उल्लेख छ । इजरायल पुगेपछि कुलबहादुरलाई प्रति व्यक्ति ८ लाख रुपैयाँ बुझाउनु पर्ने भनेर गरिएको कागजमा पीडित युवा, युवती तथा कुलबहादुुरको हस्ताक्षर र औंठा छाप छ । सबै कागज अन्नपूर्णसँग सुरक्षित छन् । काठमाडौंमा बस्दैआएका कुलबहादुरको टोखा नगरपालिका८ गौरी गाउँमा गाई पालन तथा सुब्बा अर्गानिक तरकारी फार्म रहेको पनि बुझिएको छ । श्रम तथा रोजगार कार्यालय विराटनगरका प्रमुख एवं बरिष्ठ श्रम अधिकृत प्रेमप्रसाद सञ्जेलका अनुसार अर्गानिक तरकारी र दुध उत्पादन गर्ने व्यक्तिको रुपमा चिनिने र भित्रभित्रै प्रतिबन्धित मुलुक पठाइदिन्छु भनेर रकम असुलेर ठगी गर्ने गरेको पाइएकाे छ । साथै ३ वर्षदेखि पैसा लिएर फिर्ता नगरेको पनि भेटिएको सञ्जेलले बताए । इजरायल पनि नपठाएको र रकम फिर्ता पनि नगरेको भन्दै पीडितहरुले पैसा फिर्ता पाउनुपर्ने र दोषीमाथि कारवाही हुनुपर्ने माग राखेर श्रम कार्यालयमा उजुरी दिएका थिए । उजुरीकै आधारमा श्रम कार्यालयले पक्राउ पुर्जी जारी गरेपछि महानगरीय प्रहरी परिसर टेकुले कुलबहादुरलाई काठमाडौंबाट पक्राउ गरेर विराटनगर ल्याएको हो ।"
संस्कारी शिक्षा,"काठमाडौं : हरेक अभिभावकको चाहना हुन्छ, नानीबाबु पढाइसँगै चरित्रवान् पनि होऊन्। शिक्षालयबाट दिइने शिक्षा सैद्धान्तिक र व्यावहारिक होस्, विद्यार्थीले कितावी ज्ञानसँगै संस्कार पनि सिकून् र सामाजिक तथा सांस्कृतिक ज्ञान पनि विद्यालयबाटै पाऊन् भन्ने चाहना अभिभावकको हुन्छ। नानीबाबुले सिक्ने शिक्षा कस्तो हुनुपर्ला भन्ने विषयमा केही समयअघि केही स्कुलका प्राचार्य र अभिभावकसँग छलफल गर्ने मौका मिलेको थियो। छलफल छोराछोरीले धेरै पढे पनि संस्कार नजानेको विषयमै केन्द्रित रह्यो। अभिभावकको चिन्ता थियो, छोराछोरीले परीक्षामा ल्याएको नतिजामा चित्त दुखाउने ठाउँ छैन। तर संस्कार पटक्कै जानेनन्। घरमा कोही पाहुना आउनुभयो भने छोराछोरीलाई नसिकाइ नमस्कार गर्न जान्दैनन्। बल्लतल्ल एक पटक सिकाएर नमस्कार गर्न लगायो, त्यसपछि फेरि घोसेमुन्टो लगाएर मोबाइलमै झुन्डिन्छन्। मोबाइल नभए टेलिभिजनमै टाँस्सिन खोज्छन्। अभिभावकको चिन्ता अर्कोतर्फ पनि थियो, खाना खाएपछि जुठोभाँडो आफैं माझ्नुपर्छ भन्ने शिक्षा विद्यार्थीलाई विद्यालयमै दिनुपर्यो। स्कुलबाट दगुर्दै घर गएपछि कपडा, जुत्ता र झोला एकापट्टि फालेर अरू नै काममा झुत्तिने प्रवृत्ति हटाउने शिक्षा विद्यार्थीलाई चाहियो। सानालाई माया गर्ने र ठूलालाई सत्कार गर्ने हाम्रो परम्परा उनीहरूले विद्यालयबाटै सिक्नुपर्यो। यस्ता विषयमा चासो दिने कसले ? ती अभिभावकको गुनासो विद्यालय सञ्चालकप्रति पनि थियो। विद्यालयले जसरी पनि नतिजा मात्र राम्रो ल्याउने बहानामा घोक्न सिकाउँछ। चरित्र निर्माण र संस्कार सिकाउने विषय विद्यालयको प्राथमिकतामा परेन। आम अभिभावकले भनेजस्तै अहिलेको शिक्षा चरित्रमुखी भएन भनेर आवाज उठेको लामो समय बितिसकेको छ। धेरैले अनुभव गरेको विषय पनि यही हो कि, शिक्षा (विद्यालयको होस् कि क्याम्पसको) आदर्श, संस्कार, मानवीय मूल्य र मान्यताबाट टाढिरहेको छ। कतिसम्म भने सडकमा सँगै हिँडिरहेको कुनै अपरिचित मानिस लड्यो भने उठाउनुको सट्टा गलल्ल हाँस्दे अघि बढ्ने प्रवृत्ति विद्यार्थीमा झाँगिरहेको छ। शिक्षालयमा विद्यार्थीलाई व्यावहारिकभन्दा सैद्धान्तिक ज्ञान थोपरिएको हुन्छ। एक आपसमा प्रतिस्पर्धा गरेर अब्बल हुन मात्र सिकाइएको हुन्छ। उनीहरूलाई जसरी हुन्छ सफल मान्छे बन्न प्रेरित गरिन्छ। जहाँ व्यक्तिको सफलतालाई भौतिक पक्ष र आर्थिक सम्पन्नतासँग दाँजेर परिभाषित गरिन्छ। अहिलेको सामाजिक मान्यता पनि सबैभन्दा धेरै पढेको, राम्रो अंक ल्याएको र प्रख्यात व्यक्ति बनाउनेमै अडेको छ। हरेक व्यक्तिलाई सच्चा नागरिक बनाउन चाहिने असल र इमानदार कसरी बन्ने भन्नेमा कमैले चासो दिएको पाइन्छ। ललितपुरस्थित लिटिल एन्जल्स स्कुलका प्राचार्य मुकुन्द शर्मा भने पछिल्लो समय धेरै विद्यार्थीलाई ज्ञान र संस्कारको विकास गर्नेतर्फ पनि केन्द्रित गराएको दाबी गर्छन्। तर विद्यार्थीमा साँच्चै संस्कारको विकास गराउने हो भने विद्यालयदेखि उच्च तहसम्मको शिक्षामा अहिले भएको पाठ्यक्रममा थुपै्र परिमार्जन गर्नुपर्ने शर्माको सुझाव छ। विद्यालयको काम राज्यले बनाएको पाठ्यक्रम फलो गर्ने हो। तर त्यो पाठ्यक्रम फलो गर्ने हो भने संस्कारको कुरा फिटिक्कै पर्दैन शर्मा भन्छन्, पछिल्लो समय यस्ता पक्षमा विस्तारै आवाज उठ्न थालेको छ। केही समयपछि सबैको होस खुल्नेछ। पछिल्लो समय अधिकांश विद्यालयलाई विद्यार्थीलाई अतिरिक्त ज्ञान दिने नाममा पाठ्यक्रमभन्दा बाहिरका थुपै्र पुस्तक पढाउने गरेका छन्। तर दैनिक जीवनसँग सम्बन्धित विषय उनीहरूको प्राथमिकतामा पर्दैन। विद्यार्थीलाई अब्बल बनाउने र धेरै ज्ञान दिने नाममा फ्रेन्च, चाइनिज, जर्मनलगायतका भाषा पढाउन उनीहरू तयार हुन्छन्, तर एउटा असल नागरिकमा हुनुपर्ने गुणहरू के के हुन् ? समाजमा हरेक नागरिकको दायित्व कस्तो हुन्छ भन्ने विषयमा थप ज्ञान दिनुपर्छ भन्ने विषय उनीहरूको प्राथमिकतामा पर्दैन। शिक्षा मन्त्रालयले तयार पारेको पाठ्यक्रमले पनि विद्यार्थीलाई आवश्यक पर्ने यस्तो विषय समेट्न सकेको छैन। पाठ्यक्रम विकास केन्द्र यिनै विषय सम्बोधन गर्ने गरी नयाँ पाठ्यक्रम निर्माणमा जुटे पनि कार्यान्वयनमा सकेको छैन। संस्कार कि सीप ? एसईई परीक्षाको नतिजा सार्वजनिक भएसँगै थप अध्ययनका लागि विद्यार्थी तथा अभिभावकहरू परामर्शमा जुटिसकेका छन्। तर कुन विषय पढ्ने ? कस्ता विद्यालय छान्ने भन्नेमा भने उनीहरू अझै पनि अलमलमै छन्। साथै, संस्कार कि सीप पहिला भन्ने विषयले पनि उनीहरूलाई थप समस्यामा पारेको छ। राष्ट्रिय परीक्षा बोर्डको तथ्यांकअनुसार एसईई परीक्षा पछि कक्षा ११ मा भर्ना भएकामध्ये सबैभन्दा धेरैले शिक्षा विषय रोज्छन्। तर यो प्रदेशअनुसार फरकफरक छ। कुनै प्रदेशमा शिक्षा विषय पढ्ने धेरै छन् भने कुनैमा व्यवस्थापन। समग्रमा दोस्रो रोजाइमा व्यवस्थापन विषय समूह पर्ने गरेको छ। तेस्रोमा विज्ञान समूह तथा चौथोमा मानविकी समूह विद्यार्थी रोजाइमा पर्ने गरेको छ। प्राविधिक शिक्षाप्रति भने नगण्य मात्रामा मात्र विद्यार्थी भर्ना हुने गरेका छन्। बाँकी विद्यार्थी ए लेभल, भारतीय बोर्डको सीबीएसई तथा प्राविधिक शिक्षा तथा व्यावासयिक तालिम परिषदन्तर्गत रहेका प्राविधिक शिक्षालयतर्फ जाने गरेका छन्। राष्ट्रिय परीक्षा बोर्ड ३ नम्बर प्रदेशकी प्रमुख जयन्ती सत्यालका अनुसार ३ नम्बर प्रदेशमा भने सबैभन्दा बढी विद्यार्थी आकर्षण व्यवस्थापनमा रहने गरेको छ। बोर्डको २०७४ सालको तथ्यांकअनुसार व्यवस्थापनमा ५० हजार २७ जना विद्यार्थी कक्षा ११ मा भर्ना भएका थिए। विज्ञानमा २६ हजार तीन सय ३५ तथा शिक्षामा २३ हजार तीन सय ८४ जना विद्यार्थी भर्ना भएका थिए। मानविकीमा ११ हजार दुई सय ४५ जना यो प्रदेशमा भर्ना भएका थिए। कुन विषय किन ? विद्यार्थीको पहिलो रोजाइ राष्ट्रिय परीक्षा बोर्डअन्तर्गत रहेको सामान्य धारका कक्षा ११ रहेको छ भने दोस्रो रोजाइ प्राविधिक शिक्षा तथा व्यावसायिक तालिम परिषद् अन्तर्गतका प्राविधिक शिक्षालयतर्फ रहेको छ। एसईई उत्तीर्ण विद्यार्थीलाई लक्षित गरेर सीटीईभीटीले स्वास्थ्य तथा इन्जिनियरिङमा तीनवर्षे डिप्लोमा सहित १८ महिने टीएसएलसीको पनि व्यवस्था गरेको छ। यस्ता कोर्सले विद्यार्थीलाई पढाइको साथै सीपमूलक ज्ञान पनि प्रदान गर्ने परिषद्को निर्देशक रमेश बखतीको भनाइ छ। सीटीईभीटीका अनुसार यस्ता शिक्षालयमा विद्यार्थी भर्ना क्षमता २५ हजारको हाराहारीमा छ। विदेशी डिग्री लिनेलाई ए लेभल बेलायतको क्याम्ब्रिज विश्वविद्यालयसँगको सम्बन्धनमा सञ्चालित ए लेभल नेपालमै बसेर विदेशी पाठ्यक्रमअनुसार पढ्छु भन्ने विद्यार्थीका लागि उपयुक्त विकल्प बनेको छ। नेपालमा यस विषयको पढाइ बूढानीलकण्ठ स्कुलले सन् १९८६ बाट सुरु गरेको थियो। दस जोड दुई सरहको यो तहको पढाइलाई विश्वका एक सय ७० मुलुकमा मान्यता दिइन्छ। विश्वव्यापी मान्यता प्राप्त शिक्षा भएकाले वर्षैपिच्छे यसको लोकप्रियता बढिरहेको कलेज सञ्चालक बताउँछन्। ए लेभलको पढाइ सञ्चालन गरिरहेको शैक्षिक संस्थाहरूका अनुसार नेपालमा अहिले नेपालका दर्जनभन्दा बढी शैक्षिक संस्थाले सञ्चालन गरिरहेका छन्। वार्षिक एक हजार पाँच सय हाराहारीमा विद्यार्थी ए लेभलमा भर्ना हुन्छन्।"
शिक्षाको मर्यादा,"हरेक वर्ष एसईईको नतिजा सार्वजनिक हुनासाथ विद्यार्थीहरू कुन विषय लिएर उच्च शिक्षा हासिल गर्ने भन्दै चर्चा, परिचर्चा गर्न थाल्छन्। कतिपयले नतिजा आउनु अगावै भविष्यमा पढ्ने विषय तय गरिसकेका हुन्छन्। धेरैजसो विद्यार्थी नतिजा पर्खिएर अभिभावक र गुरुहरूको सल्लाह, सुझावअनुसार विषय छान्छन्। सल्लाह दिनेले राम्रा र विदेश जानलाई सहयोगी विषय भन्दै विज्ञान, व्यवस्थापन, कानुन संकाय रोज्न लगाउँछन्। शिक्षा संकाय धेरैजसो विद्यार्थी र अभिभावकको रोजाइमा पर्दैन। कतिपयले भने चाहेर पनि पढ्न पाउँदैनन्। विद्यालय तहमा पढ्दादेखि नै शिक्षण पेसा गर्ने सपना बोकेका सिरहाका रमेशकुमार यादवले पनि शिक्षा संकाय पढ्न पाएनन्। आठ वर्ष अघि एसएलसी सक्नासाथ उनलाई अभिभावकले प्राविधिक विषय पढ्न दबाब दिए। मेरो शिक्षक बन्ने सपना तत्काललाई तुहियो। अभिभावकले भर्ना गरिदिएपछि अनमी पढ्न थालेँ। बीचैमा चित्त नबुझेपछि आफैं विज्ञान विषय पनि पढ्न थालेँ। उनी भन्छन्, बीएस्सी उत्तीर्ण भएपछि एकवर्षे बीएड पनि गरेको छु। हाल अध्यापन अनुमतिपत्र अर्थात् लाइसेन्स परीक्षाको तयारी गर्दैछु। निजी विद्यालयमा पढाउँछु। जसरी भए पनि असल शिक्षक बन्ने र समाजमा प्रतिष्ठा कमाउने धोको छ। शिक्षा विषय लिएर पढ्ने विद्यार्थीले नै समग्र शिक्षाको नेतृत्व गर्न सक्ने बताउँछन् महेन्द्ररत्न क्याम्पस ताहाचलमा प्राध्यापनरत सहप्राध्यापक कमलकुमार पौडेल। निजामतीतर्फको विद्यालय निरीक्षक हुँदै मन्त्रालयसम्म जाने र असल शिक्षक भएर समाजमा योगदान गर्ने दुईखाले बाटो भएकाले र शिक्षकको सरुवा पनि भइनहाल्ने घर पायक जागिर खान पाइने भएकाले धेरैको नजरमा शिक्षा विषय परेको उनको ठम्याइँ छ। अर्कातिर दक्ष जनशक्तिका पनि गुरु उत्पादन गर्ने शिक्षा विषयप्रतिको आकर्षण दिनानुदिन घट्दै गएको पाइन्छ। शिक्षा पढ्नका लागि राम्रो ग्रेड ल्याउन नपर्ने र शिक्षालयमा बढ्दो राजनीतीकरणले यस्तो प्रभाव पारेको र अभिभावकमा वितृष्णा जागेको उनको बुझाइ छ। फिनल्यान्डमा शिक्षण पेसाको लागि डाक्टर, नर्स, इन्जिनियर, पाइलटलगायतको आवेदन दिन भीड लाग्ने, त्यसमध्ये १० प्रतिशतले मात्र तालिममा सहभागी हुन पाउने साथै सबैभन्दा इज्जतिलो पेसा नै शिक्षण भएको उदाहरण दिँदै पौडेल भन्छन् पछिल्लो समय नेपालमा शिक्षा क्षेत्रमा बढ्दो भ्रष्टाचार र राजनीतिक बेथितिले स्तर र विश्वास खस्किँदै गएको छ। यसलाई सुधारेर चाँडै सबैको आकर्षणको केन्द्र बनाउन सकिन्छ। पछिल्लो समय शिक्षकको परीक्षा समयमा हुने गरेकाले केही आशाका किरण रहेको उनी बताउँछन्। शिक्षा विषय र शिक्षण पेसालाई अझ व्यवस्थित र विश्वसनीय बनाउन शिक्षक स्वयम् जिम्मेवार हुनुपर्ने बताउँछन् शिक्षाविद् डा विद्यानाथ कोइराला। शिक्षकले पठनपाठनको सीप विकास गर्ने, आफूलाई अध्यावधिक गर्दै लैजाने, हरेक विषयवस्तुलाई समाजसँग जोडेर पढाउने र आफूलाई केही कुरामा अब्बल सावित गर्दै लेजाने गर्नुपर्छ कोइरालाले भने, यी गुणहरूले शिक्षकलाई सामाजिक र प्राज्ञिक सम्मान दिन्छ। शिक्षकले विद्यार्थीबाट उचित सम्मान पाउँछ। यसले पेसाप्रतिको विश्वास बढाउँछ। शिक्षकहरू पेसागत उन्नयनभन्दा पनि ट्रेड युनियनमा लागेर सबै खाले जिम्मेवारी भुलेको उनको आरोप छ। यस्ता कुरालाई सुधार्न सके शिक्षा विषय कमजोरहरूले पढ्ने नभई सिट नपाउने विषय बनाउन सकिने उनी सुझाउँछन्। इलामका योगनिधि भट्टराई सानैदेखि शिक्षण पेसामा रुचि राख्थे। शिक्षा संकाय पढेका उनले २०७१ सालमा माध्यमिक तहको आयोग पास गरे। त्यसपछि २०७४ सालमा उनले विद्यालय निरीक्षक पास गरी हाल शाखा अधिकृत सातौं तहमा कार्यरत छन्। भट्टराई शिक्षा संकायमा भविष्य रहेको दाबी गर्छन्। शिक्षकका लागि लिइने परीक्षाहरू विश्वसनीय बन्दै गएकाले यसमा भविष्य उज्ज्वल रहेको उनको दाबी छ। साथै हरेक स्थानीय निकायमा समेत शिक्षा सम्बद्ध कर्मचारी आवश्यक पर्ने भएकाले यसको क्षेत्र फराकिलो रहेको उनी बताउँछन्। सशस्त्र युद्धका बेला मनपरी शिक्षक नियुक्ति गरियो। परीक्षामा चलखेल हुन्छ भन्ने सरोकारवालामा पर्न गयो। यसले यो पेसामा जान मन हुनेलाई पनि विचलित बनायो। तर अहिले त्यस्तो अवस्था छैन। उनले भने। आफूसँग भएको ज्ञान बाँड्ने पेसा भएकाले यसमा आत्मसन्तुष्टि पनि हुने उनी बताउँछन्। काठमाडौंको एक निजी विद्यालयमा अध्यापनरत चितवनकी मनीषा पौडेल शिक्षण पेसाबाट आत्मसम्मान मिल्ने र त्यो सम्मान अन्य पेसा व्यवसायमा नपाइने बताउँछिन्। उनका बाबुले लामो समयसम्म शिक्षण गर्दा गाउँ र जिल्लामा कमाएको मान सम्मानले उनलाई यो पेसामा तानेको उनको भनाइ छ। शिक्षण पेसा अँगालेदेखि नै ममा आत्मविश्वास बढेको छ। सबैभन्दा ठूलो कुरा समाज बुझ्न पाएकी छु। र सम्मान पनि पाएकी छु। उनले भनिन् अरू पेसामा पैसा कमाइएला तर यति सम्मान पाइने पेसा सायद छैन। शिक्षा संकाय सुरुमा शिक्षक बनाउनकै लागि सुरु गरिएको बताउँछन् शिक्षा मन्त्रालयका सहसचिव डा हरि लम्साल। तर अहिले आएर कम ग्रेड ल्याएका र अरू विषय पढ्न नपाएका विद्यार्थीले पढ्ने विषय जस्तो देखिएको उनी बताउँछन्। भर्खरै मात्र भुटानमा डाक्टर र शिक्षकलाई समान तहको उच्च सेवासुविधा दिन सुरु गरिएको बताउँदै उनी भन्छन्, अन्य मुलुकमा जस्तो हामी कहाँ शिक्षण पेसालाई मर्यादित र आकर्षित बनाउन सकिएको छैन। यसले गर्दा जहाँ सम्मान पाइन्छ जनशक्ति उतैतर्फ आकर्षित भयो। उनले भने शिक्षण पेसामा सेवासुविधा विस्तार, योग्यता सुधार र काम गर्ने उपयुक्त वातावरणको तयारी गर्न सके यसको भविष्य उज्ज्वल छ। तर हामीले चाहँदैमा ए ग्रेड ल्याउने विद्यार्थी शिक्षा विषयमा तान्न सकिने वातावरण बनिसकेको छैन। हाम्रो परिवेशमा रुचि र चाहनाअनुसारका विषय छनोट गर्न अभिभावक बाधक बनिदिने गरेकाले कतिपय विद्यार्थीले शिक्षालगायत रोजाइका विषय पढ्न नपाएको उनी बताउँछन्। यसका लागि अभिभावकलाई काउन्सिलिङको आवश्यकता रहेको उनको ठम्याइँ छ। अभिभावकले आफ्ना नानीहरूले पढ्ने विषयप्रति चिन्ता र चासो गर्नु स्वाभाविक हो। तर विद्यार्थीको मनोविज्ञान नै नबुझी यो विषय पढ्नै पर्छ भनेर दबाब दिनु राम्रो होइन। यसले सही नतिजा आउँदैन साथै गुणस्तरीय जनशक्ति पनि उत्पादन हुँदैन। उनले भने। रुचि भए बुझेर शिक्षा विषय पढ्न र यसमा भविष्य खोज्न उनी सुझाउँछन्।"
छुसाङचैले पक्की पुल १ महिनाभित्रै बन्ने,"मुस्ताङ : मुस्ताङको वारागुङ मुक्तिक्षेत्र छुसाङचैले जोड्ने पक्की पुलको काम १ महिनाभित्रै सक्ने सहमति भएको छ। बिहीबार पुल निरीक्षणका क्रममा स्थानीय र जनप्रतिनिधिबीच पुलको काम सुरु गर्न २ बुँदे सहमति भएको हो। छिटो पुल संञ्चालनमा ल्याउन अधुरा कामलाई पूर्णता दिने सहमति भएको संघीय सांसद प्रेमप्रसाद तुलाचनले जानकारी दिए। 'वर्षायामको समयमा कालीगण्डकी नदीको सतह ठूलो हुनाले यातायातका साधन गन्तव्यमा पुग्ने अवस्था थिएन,' पुल निरीक्षणका क्रममा सांसद तुलाचनले भने 'यसलाई ध्यानमा राख्दै पुलको बाँकी कामलाई एक महिनाभित्रै सकेर दोहोरो आवागमन सूचारु गरिन्छ।' सरोकारवालाबीच भएको सम्झौतामा कालीगण्डकी नदीलाई पुल भित्रैबाट लैजानै गरी च्यानलाइजिङ गरी नदी ट्याक खोल्ने र पुलको बायाँतर्फको एप्रोज सडक बिस्तार गर्ने सहमति जुटेको हो। हिउँदयाममा उपल्लो मुस्ताङ जाने सवारी साधनलाई बर्खायाममा कालीगण्डकी नदी बाधक बन्दै आएको छ। मुस्ताङ गेटमा पुल नहुँदा लामो दुरीका सवारी साधनहरु ४ महिनासम्म आउजाउ गर्न सक्ने अवस्था छैन। पुलको काम १ महिनामै पूरा गर्ने सहमति भएको अन्नपूर्ण संरक्षण क्षेत्र व्यवस्थापन समितिका अध्यक्ष एवं स्थानीय उक्तम गुरुङले जानकारी दिए। निर्माणधीन छुसाङ पुल छोटो भएकाले १ सय २० मिटरको बनाउनु पर्ने गाउँलेको माग रहेको उनले बताए। हिमालपारीको मुस्ताङ सदरमुकाम जोमसोम बजार र कालिगण्डकी करिडोर। यो पुलले उत्तरी कोरला नाका र उपल्लो मुस्ताङ जोड्छ। चैलेछुसाङ मोटरेबल पुल २०७१ साल आषाढमा सुरु भएको थियो। स्थानीयको अवरोध र विविध कारणले यो पुल निर्माण ढिलाइ भएको छ। पुलको काम लोकल रोड ब्रिज प्रोग्राम एलआरबिपिले सुरु गरेको हो। छुसाङचैले पक्की पुल बनाउने जिम्मा लुम्बिनी विल्डर्सले लिएको थियो। पुलको लागत ४ करोड ७३ लाख छ। यसको लम्बाई ७६ मिटर र चौडाई ५५ मिटरको छ। सिङ्गललेन पुलको सम्झौँता २ वर्ष भएपनि अवधि सकिएको ३ वर्ष बितिसक्दासमेत पुलको काम अन्तिममा रोकिएको थियो। काम सुरु भएको १ वर्षमै पुलका लागि ठडिएका पिल्लरलगायतका संरचनाले कालीगण्डकी नदि थुनिएर छुसाङ बस्ती र खेतीयोग्य जमिन कटान गरेको थियो। त्यसपछि स्थानीयले पुल निर्माणमा अवरोध पुर्याएका थिए। निर्माण कम्पनीले पुलको दायाँबाँयातर्फ एप्रोज रोड विस्तार गरेको थिएन। बाँयातर्फ भने कोरला सडक आयोजनालेनै एप्रोज रोड बनाइदिएको इन्जिनीयर अश्विनीकुमार यादवले जानकारी दिए।"
प्रदेशमा समायोजन गर्दा प्रहरीलाई बढुवा गर्न सकिदैन : गृह सचिव राई,"काठमाडौं : गृह सचिव प्रेमकुमार राईले प्रहरीलाई प्रदेशमा समायोजना गर्दा कुनै हालतमा एक तह बढुवा गर्न नसकिने बताएका छन्। राज्य व्यवस्था तथा सुशासन समितिमा नेपाल प्रहरीलाई संघ र प्रदेशमा समायोजना गर्न बनेको विधेयकमाथि दफावार छलफलका क्रममा उनले यस्तो बताएका हुन्। यसअघि सांसदहरुले प्रहरीको मनोबल बढाउन प्रदेशमा समायोजन भएकालाई एक तह बढुवा गर्न माग गरेका थिए।तर गृह सचिव राईले भने बढुवा गर्न कुनै संभावना नहरहेको बताए। उनले प्रदेशमा जाने प्रहरीको प्रदेश प्रमुख संघअन्तर्गत रहने भएपनि प्रदेश सरकार मातहत रहने स्पष्ट पारे। समिति बैठकमा नेपाल प्रहरीका महानिरीक्षक सर्वेन्द्र खनालले प्रहरीलाई प्रदेशमा समायोजन गर्न आफूहरु पूर्व तयारीमा रहेको बताए। उनले भने,' हामीले प्रदेश प्रहरी कार्यालय भनेरै डीआइजीको नेतृत्वमा प्रदेश प्रहरी खटाएका छौं। तर सैद्धान्तिक व्यवस्था नहुँदा उनीहरुलाई अधिकार छैन।' महानिरीक्षक खनालले प्रदेशमा २ हजार प्रहरी खटाइएको दावी गरे। कानुन मन्त्रालयका सहसचिव धनराज ज्ञवालीले प्रदेश प्रहरी र प्रदेशमा खटाइएका नेपाल प्रहरी फरक रहेको बताए। उनले भने,' अहिले प्रदेशमा खटाइएका नेपाल प्रहरी हुन्, प्रदेश प्रहरी प्रदेश सरकारअन्तर्गत संचालन हुन्छन्। यसैबीच राज्य व्यवस्था तथा सुशासन समितिले विप्लव समूहका सर्लाही इञ्चार्ज कुमार पौडेलको हत्या घटनाको छानविन गर्न निर्देशन दिएकोप्रति गृहमन्त्रालयको ध्यानाकार्षण गराएको छ।यसअघि समितिले घटनाको छानविन गर्न निर्देशन दिएको थियो। गृह सचिव राईले घटनास्थल पुगेको छानविन समितिले काम अन्तिम चरणमा पुगेको जानकारी दिए। उनले भने,' आज साँझसम्म प्रतिवेदन समितिले हामीलाई बुझाउँछ।'"
बोर्ड फस्ट भएको थाहा पाएपछि झल्यास्स भएँ,"डा विश्वबन्धु बगाले २०५३ सालका एसएलसी बोर्ड प्रथम अहिलेको सेकेन्डरी एजुकेसन एक्जामिनेसन (एसईई) लाई मेरो पालामा स्कुल लिभिङ सर्टिफिकेट (एसएलसी) भनिन्थ्यो। मुलुकको शैक्षिक जगत्मा एसएलसी एउटा ब्रान्ड थियो। कतिपयले फलामे ढोकाको रूपमा चित्रण गर्थे। एसएलसीको परीक्षा बोर्डमा टप टेनभित्र पर्नेको छुट्टै इज्जत हुन्थ्यो। मैले काठमाडौंको सिद्धार्थ वनस्थलीबाट एसएलसी परीक्षा दिएँ। २०५३ सालमा म पनि बोर्ड टप भएँ। अहिले जस्तो पत्रपत्रिका, टेलिभिजन, रेडियोको त्यति व्यापकता थिएन। गोरखापत्र पढ्ने र रेडियो नेपाल सुनेर एसएलसीको नतिजा थाहा पाइन्थ्यो। एसएलसीपछि बिहान मस्तसँग सुत्ने बानी परेको थियो। भोलि रिजल्ट आउँदै छ रे भन्ने हल्ला अघिल्लो दिन नै सुनेको थिएँ। जहाँ म डेरा लिएको थिएँ। त्यहाँ नजिकै घरमा एक जना दाइ बस्नुहुन्थ्यो। रिजल्ट आएको दिन दाइ पत्रिका लिएर डेरामा आउनु भयो। म सुतिरहेको थिएँ। झटपट आँखा मिच्दै उठेँ। अघिल्लो पेजमा समाचार रहेछ। सबै मिलेर मेरो परीक्षाको सिम्बोल नम्बर हेरियो। मैले गोरखापत्रबाट नै नतिजा थाहा पाएँ। ल बधाई छ भनेर सबैले स्याबासी दिँदा खुशी भइयो। मलाई स्कुलमा पनि धेरैले चिन्नु हुन्थेन। स्कुलका शिक्षकले मात्र चिन्नु हुन्थ्यो। एक्सपोज हुने बानी थिए। साथीभाइ पनि सीमित थिए। धेरैसँग बोल्ने, गफ गर्न असहज लाग्थ्यो। अन्य व्यक्तिसँग झवाट्ट घुलमिल हुने बानी थिएन। अहिलेजस्तो धेरै मिडिया थिएनने। धेरै ठाउँ अन्तवार्ता दिन परेन। युवामञ्चमा मेरो तस्बिरसहित छापियो। मेरो पढ्ने बानी अचम्मको छ। दबाब रहेर पढने बानी त्यतिबेला पनि थिएन। अहिले पनि छैन। जुन कक्षामा पनि पढ्ने तरिका उस्तैउस्तै थियो। पाँच कक्षादेखि सिद्धार्थ वनस्थलीमा पढ्न थालेको हुँ। क्षेत्रपाटीमा रहेको डेराबाट स्कुल जान २० मिनेट जति लाग्थ्यो। वर्षायामको बेला हिलोमा लड्दै पड्दै गइन्थ्यो। हिँडेर स्कुल जाने हाम्रो ग्याङ थियो। सामान्यतया हरेक कक्षामा मेरो नतिजा उस्तैउस्तै खालको हुन्थ्यो। नम्बरमा घटबढ भइरहन्थ्यो। कक्षामा सधैं प्रथम भइरहने खालको विद्यार्थी होइन। कमजोर पनि थिइनँ। पर्फरमेन्स कन्सटेन्ट खालको थियो। एलएलसीको परीक्षा नजिकिए पनि पढाइमा घोटिने बानी थिएन। पढेको पढ्यै गर्ने किताबी किरो (बुक वर्म) थिइनँ। विषयवस्तुअनुसार यति भए पुग्छ भन्ने महसुस भएपछि पुग्थ्यो। धेरै पढिराख्न पहिले पनि सक्दिनथेँ। अहिले पनि त्यस्तै हो। एउटा उद्देश्य बनाएर सोही अनुरूप पढ्थेँ। जसरी भए पनि टप गर्नुपर्छ। माथि पुग्नै पर्छ भन्ने महसुस भएन। राम्रो नतिजा ल्याउने भन्ने महसुस गरे पनि सबैलाई जित्नै पर्छ, पछार्नै पर्छ भन्ने सोच थिएन। यस्तो सोच पहिला पनि आएन। अहिलेसम्म पनि छैन। औसतभन्दा माथि हुनुपर्छ। शैक्षिकरूपमा पनि बलियो हुनुपर्छ भन्ने लाग्थ्यो। विषयवस्तु थाहा हुनुपर्छ। ज्ञानमा निपुण हुनुपर्छ भन्ने भावना आउँथ्यो। वास्तवमा एकेडेमेकल्ली स्ट्रङ भए पुग्छ। त्यो भएपछि आफूलाई सजिलो पनि हुन्छ। मध्यमवर्गीय परिवारको व्यक्ति हुँ। त्यतिबेला पनि घरपरिवार एवं समाजमा पनि एक खालको दबाब थियो। पढ्नै पर्छ भन्ने खालको दबाब हुनु त स्वाभाविक नै थियो। उच्च शिक्षा पढ्नका लागि अहिले जस्तो धेरै विकल्प पनि थिएन। अहिले पढ्नका लागि धेरै विकल्पहरू छन्। अहिले पारिवारिक एवं सामाजिक दबाब धेरै हुने गरेको छ। सबैलाई उछिनेर प्रथम हुनै पर्छ भन्ने खालको दबाब दिँदा त्यसले उल्टो असर पार्न सक्छ। प्रथम हुन नसक्दा तनाव हुन्छ। अभिभावक एवं शिक्षकले सहजीकरण गरिदिने हो। दबाब दिने होइन। अहिले पनि हामीले श्रेणी वा जीपीएलाई महत्व दिने गर्छौं। तर, व्यक्तित्व विकासमा जीपीए नै सबथोक होइन। जुन व्यक्तिलाई जे विषयमा रुचि र क्षमता छ त्यहीँ गर्दा नतिजा पनि राम्रो हुन्छ। यो विषय पढ्नुपर्छ भनेर अभिभावकले दबाब दिनु उचित होइन। सन्तानले आत्महत्या गर्ने वा घरै छोडेर हिँड्ने खालका समस्याहरू आउन सक्छ। पारिवारिक दबाब वा अरूका छोराछोरीले यो पढिरहेको छ भन्ने खालको देखासिकी गर्नु हुँदैन। अभिभावकले चाहना राख्नु एउटा पक्ष हो। अभिभावकले सन्तानको चाहना पनि बुझनु पर्छ। आफ्नो चाहना एकातिर हुन्छ। तर अभिभावकको दबाबमा अर्को विषय पढ्दा मनोबल घट्न सक्छ। अभिभावकमा पनि अनावश्यक तनाव सिर्जना हुन्छ। विगतमा डाक्टरको संख्या थोरै थियो। सामाजिक प्रतिष्ठा इज्जत हुन्थ्यो। तर, अब सबै पेसा समान जस्तो भयो। कुन क्षेत्रमा जाने हो विद्यार्थी स्वयम्लाई छनोट गर्न दिनुपर्छ। अभिभावकहरूलाई अनुरोध छ भने सन्तानले जेमा रुचि राखेका छन् त्यसमा सहजीकरण गरिदिऊँ। तिमी यस्तो बन्नुपर्छ भनेर सन्तानलाई दबाब नदिऊँ। (२०५३ सालका एसएलसी बोर्ड प्रथम बगालेसँग अन्नपूर्णकर्मी दिनेश गौतमले गरेको कुराकानी)"
अझैं सुल्झिएन सुदूरपश्चिमको बजेट विवाद,"धनगढी : सुदूरपश्चिम प्रदेश सरकारले प्रस्तुत गरेको बजेट झनै विवादमा बल्झिएको छ। प्रदेशसभामा प्रस्तुत भएको दिनदेखि प्रतिपक्षी दलहरुले विरोध जनाउँदै आएका छन्। आर्थिक वर्ष २०७६७७ का लागि सभामा बजेट प्रस्तुत भएको १७ दिन पुग्दा समेत छलफल अगाडी बढ्न सकेको छैन। छलफलका लागि बोलाएको ६ वटा बैठक स्थगित भइसकेका छन्। तर, सरकार र प्रतिपक्षी दल बीचको छलफलमा सहमति हुन सकेको छैन। बजेटमा असन्तुष्टि जनाउँदै सोमबार सत्तारुढ दल नेकपाले संकलन गरेका हस्ताक्षर मुख्यमन्त्रीलाई बुझाइसकेको छ। मुख्यमन्त्री, मन्त्री, राज्यमन्त्री सभामुख, उपसभामुख बाहेक प्रदेशसभामा प्रतिनिधित्व गर्ने नेकपाका २९ जना सांसद मध्ये २५ जनाले बजेटमाथि असन्तुष्टि जनाउँदै हस्ताक्षर गरेका थिए। बजेटमा असन्तुष्टि जनाउँदै संयुक्त हस्ताक्षर गर्ने नेकपाका सचेतक अक्कल बहादुर रावलले हस्ताक्षर कुनै फरक समिकरण सिर्जना गर्न नभएको बताए। सरकारले अभिभावकत्व ग्रहण गरी बजेटमा भएको कमीकमजोरी सुधार गरेर जानुपर्छ, उनले भने,बाहिर हल्ला भए जस्तो विवाद नभएर सामान्य कुरा हो। सत्तारुढ सांसदहरुको पनि बजेटमा सुरुदेखि असहमती थियो। तर, उनीहरुको कुरा अन्तिममा बाहिर आएको हो। बजेटलाई पहुँचका आधारमा लिनु भन्दा पनि सबै निर्वाचन क्षेत्रमा समान ढंगले वितरण गर्नपर्ने सत्तारुढ नेकपाकी सांसद दुर्गा विकले बताइन्। अझै पनि सत्तारुढ सांसदहरु खुलेर बजेटको विरोध गर्न सकेका छैनन्। बजेटमा सुरुदेखि असमत राख्दै आएको प्रतिपक्षी दलसँग पटकपटक भएको छलफल पनि निष्कर्ष बिहिन हुँदै आएको छ। सत्ता पक्षले कुनै गृहकार्य नै नगरी हल्का ढङ्गले प्रस्तुत भएका कारण सहमति हुन नसकेको नेपाली कांग्रेस संसदीय दलका नेता रणबहादुर रावलले बताए। प्रतिपक्षीले उठाएका मागप्रति सरकार गम्भीर ढङ्गले प्रस्तुत नभएको भन्दै पर्याप्त गृहकार्य र ठोस म्यान्डेट नबनाएसम्म अर्को वार्तामा नबस्ने उनको भनाई छ।"
अर्घाखाँची जीप दुर्घटनामा मृत्यु हुनेको संख्या ३ पुग्यो (अपडेटसहित ),अर्घाखाँची : गोरूसिंगे सन्धिखर्क सड्कअन्तर्गत सुपादेउराली मन्दिर नजिकै भएको जीप दुर्घटनामा मृत्यु हुनेको संख्या ३ पुगेको छ भने छ जना घाइते छन्।मृत्यु हुनेमा तीनैजना पुरुष रहेको प्रहरीले जनाएको छ।६ जना घाइतेलाई उपचारका लागि बुटवल पठाइएको छ। बिहीबार बिहान सुपादेउराली मन्दिरबाट सन्धिखर्क जाने सड्कको उकालोमा दुर्घटना भएको हो।जीप सड्कबाट ६०० मिटर तल खसेको इलाका प्रहरी कार्यालय ठाडाले जानकारी दिएको छ। मृत्यु भएकाको भने पहिचान खुलेको छैन। उकालो बाटोमा गाडिको कन्डिसन खराब भई दुर्घटना भएको प्रहरीले बताएको छ । जीपमा १० जना सवार थिए।
घोकन्ती विद्या कहिलेसम्म ?,"घोकन्ती शिक्षाले तत्काल विद्यार्थीमा उपलब्धि हासिल भएको देखाए पनि दिगो हुन सक्दैन। यस्तो सिकाइलाई निरुत्साहित गर्दै जानुपर्छ। तपाईंलाई सन्तानले किताबका पाठ्यसामग्री हुबहु कण्ठस्थ पार्दा खुसी लाग्छ। शिक्षक हुनुहुन्छ भने घोकाएपछि विद्यार्थीले परीक्षा पास गर्छ भनेर ढुक्क बन्नुहुन्छ। कक्षामा नोट लेखाउनु, घोकाउनु अनि परीक्षामा त्यही सोध्नु अधिकांश बोर्डिङको शैक्षणिक विशेषता नै हो। कतिपय सरकारी स्कुलमा पनि घोक्नेलाई नै प्राथमिकता दिएको पाइन्छ। घोकेर परीक्षा पास हुने भएपछि बालबालिका परीक्षाको अघिल्लो रात सुत्दै नसुती तयारी गर्छन्। भोलिपल्ट अनिँदो भएर परीक्षा दिन्छन्। परीक्षा दिएको केहीबेरमा सोध्दा उनीहरूको ज्ञान शून्यमा झर्न पुग्छ। अहिले विद्यालयमा तहको अन्तिम खुड्किलो एसईईमा १००१०० पूर्णांकका आठ विषय पढाइ हुन्छ। त्यस्तै कक्षा ११ र १२ मा एक हजार पूर्णांकको विभिन्न विषय पढाइ हुन्छन्। कुनै पनि विद्यार्थी यी सबै विषयमा विशेषज्ञ बन्न चाहँदैनन् र सक्दैनन् पनि। त्यसैले आफूलाई रुचि लागेको बाहेक अन्य विषय घोकेर पास गर्ने प्रवृत्ति धेरैमा छ। धावन्ति खेती घोकन्ति विद्या यो नीतिवचन आजभन्दा एक सय वर्षअघिसम्म निकै उपयोगी थियो। देशमा थोरै मात्र भाषा पाठशाला थिए। चाहे जति पुस्तक उपलब्ध थिएनन्। पढाइ श्रुति परम्परामा हुन्थ्यो। गुरुले जे घोकाउनुभयो त्यही नघोकी विकल्पै थिएन। तर अहिले निकै परिवर्तन भएको छ शिक्षण सिकाइ विधि, पाठ्यसामग्री, सूचना प्रविधि आदिमा। विगतमा संस्कृतका श्लोक, कौमुदीका सूत्र, विज्ञानका सिद्धान्त, गणितका सूत्र घोक्नै पथ्र्यो। अहिले संस्कृत शिक्षा केही गुरुकुलले धानिरहेका छन्। नयाँनयाँ विषयले ठाउँ ओगटेका छन्। तर शिक्षण कार्यकलाप घोकन्ते नै छ। प्रारम्भिक तहमा केही आधारभूत विषय घोके पनि अन्य विषयमा घोक्नु नपर्ने हो। शिक्षकलाई घोकाउनै मज्जा आउँछ हरेक विषयमा। गणितका सूत्र किन नघोक्ने विगत साढे दुई दशकदेखि निजी विद्यालयमा गणित पढाउँदै आएका पीएल साह भन्छन्, सूत्र घोक्न आवश्यक छैन। सूत्र नआएसम्म हिसाब आउँदैन भन्ने मान्यता गलत हो। उनका अनुसार हिसाब गर्नु भनेको नयाँ काम सिक्नु र गर्नुजस्तै हो। सूत्र भनेको आइडिया हो। त्यसैले सूत्र कसरी उत्पत्ति भयो ? यसको प्रयोजन के हो ? भन्ने बुझ्नुपर्छ। अनि विद्यार्थीलाई घोकाउनै पर्दैन। यस्तै विज्ञान शिक्षकले बालबालिकालाई जिज्ञासु बनाउन खोजमूलक गृहकार्य दिनुपर्छ। पानी किन पर्छ ? कसरी पर्छ ? जस्ता प्रश्नमा आधारित रहेर शिक्षण सिकाइ गराएमा तार्किक क्षमता बढ्छ। साह भन्छन्, भाषामा उखानटुक्का जस्ताको तस्तै सिकाएजस्तै वैज्ञानिक सिद्धान्त भने कण्ठ गराउनैपर्छ। ललितपुरको नाइटिंगेल स्कुलकी प्रिन्सिपल रञ्जना प्रधान संसारमा आधारभूत कुरा घोकाउने प्रवृत्ति भए पनि सबै विषय घोक्दा बालबालिकालाई मानसिक बोझमात्र हुने बताउँछिन्। विगत ३० वर्षदेखि शिक्षण पेसामा आबद्ध प्रधानले भनिन्, साना कक्षाका बालबालिका घोक्न रमाउँछन्। सांगीतिक लय पनि आउँछ घोक्दा। उनीहरूले पछिसम्म सम्झिरहन्छन्। तर कक्षा ठूलो हुँदै गएपछि उनीहरूको रुचिअनुसार अध्ययन गराउनुपर्छ। वेदका ऋचा, संस्कृत व्याकरणका सूत्र, अमरकोशका श्लोक घोक्नुको विकल्प नभएको बताउँछन् नेपाल वेद विद्या श्रम वनकालीका विद्यालय संयोजक विष्णुप्रसाद पोखरेल। उनी भन्छन्, श्रुति परम्पराबाट आएको शिक्षा सुनेर घोक्नुको विकल्प छैन। उनका अनुसार विद्यार्थीलाई व्याख्या गराउन पनि सिकाउनुपर्छ। उनले भने, अहिलेका बालबालिकामा स्मरणशक्ति क्षीण भएकाले घोकाउनु परेको हो। त्यसैले विद्यार्थीले संस्कृतका अधिकांश पाठ्यवस्तु कण्ठ गरेमात्र लेख्न सक्छन्। भाषा र सिर्जनामा चाहिँ रचनात्मक शिक्षा दिन सकिन्छ। चितवन भण्डारा माविकी शिक्षक लक्ष्मी घिमिरे घोकन्ते शैलीमा गरिएको शिक्षण सिकाइ दीर्घकालीन नहुने बताउँछिन्। उनले भनिन्, यसले तत्काल विद्यार्थीमा उपलब्धि हासिल भएको देखाए पनि दिगो हुन सक्दैन। यस्तो सिकाइलाई निरुत्साहित गर्दै जानुपर्छ। हरेका विषयका प्रारम्भिक विषयवस्तु भने घोकाउनैपर्ने उनको अनुभव छ। माध्यमिक तहका पाठ्यक्रम विज्ञ डा धनप्रसाद सुवेदी घोकन्ते शिक्षकलाई अझै पनि निरुत्साहित गर्न नसकिएको बताउँछन्। उनले भने, अहिले पनि घोकन्ते शिक्षा नै छ। पहिलेको र अहिलेको घोकन्तेमा फरक के हो भने पहिले पहिले पाठ सबै घोकाइन्थ्यो। अहिले परीक्षामा सोधिने प्रश्नको उत्तर घोकाइन्छ। घोकाइने शिक्षाले शिक्षार्थीको ज्ञान र सीप नबढ्ने तथा व्यवहारमा पनि परिवर्तन आउन नसक्ने उनको अनुभव छ। उनले भने, त्यसैले शिक्षण विधि विद्यार्थी केन्द्रित, सीपमूलक र परिणाममुखी हुन आवश्यक छ। प्रारम्भिक तहमा केही नीतिवचन घोक्दा विद्यार्थीमा पठन सीपको विकास हुन सक्छ। वेद विद्या श्रममा पढ्ने छात्राले वेदका ऋचा कण्ठस्थ गर्छ। तर ऊ त्यही ऋचाको गूढ अर्थमा पुगेर व्याख्यामा प्रवेशै गर्न सकेन भने औचित्य हुँदैन। गणित र विज्ञान विद्यार्थीको तार्किक क्षमतामा आधारित भएर सिकाउँदा उपलब्धिमूलक हुन्छ। भाषा विषयको पठनपाठनमा वर्णनात्मक र नाटक अभिनय विधिले सिकाइ कार्यकलाप गराएमा बालबालिकामा सिर्जनात्मक क्षमता बढ्छ। बालबालिकालाई घोकन्ते शिक्षा नभएर उनीहरूको रुचि, आवश्यकता र क्षमतामा आधारित भएर शिक्षण सिकाइ कार्यकलाप गराउँदा दीर्घकालीन हुन सक्छ। यस्तो सिकाइले सिर्जनशीलता मार्छ हरिप्रसाद निरौला (उपसचिव शिक्षा) शिक्षण सिकाइका शैली विधि र पद्धति मानव सभ्यताको विकाससँग परिवर्तन र गतिशील विषय हुन्। यिनमा परिवर्तन हुन नसक्दा आज धेरै मुलुक पछाडि परेका छन्। शिक्षामा गरेको लगानी र त्यसको प्रतिफल नै विकसित समाजको उदाहरण हो। नेपालको शिक्षा प्रणाली परम्परागत गुरुकुल शिक्षा प्रणाली हो। त्यही परम्पराबाट नेपालको शैक्षिक प्रणाली मार्गदर्शन भएको हुँदा अझै पनि घोकन्ते प्रणाली, शिक्षकको कडा निर्देशन र ज्ञानमुखी उद्देश्यमा केन्द्रित शिक्षण क्रियाकलाप सञ्चालित छन्। हाम्रो शैक्षिक उद्देश्य नै ज्ञानात्मक क्षेत्रमा केन्द्रित छ, भावनात्मक र मनोक्रियात्मक क्षेत्रका शैक्षिक उद्देश्यमा कम मात्र लक्ष्यित छ। सबैभन्दा ठूलो कमजोरी नै हाम्रो सिकाइ पद्धति वा क्रियाकलाप अनुकरणमुखी भयो। हामीले सिर्जनशील हुन सिकाएनौं, नक्कल मात्र गर्न सिकायौं। खोजी गर्न र समस्याको आफैं समाधान गर्न सिकाएनौं। पढपढ मात्र भन्यौं। त्यसैले घोकन्ते विद्यामा अभ्यस्त बनायौं अनि आफूले जसरी जानेको छ, त्यसरी नै गाइड गर्यौं। शिक्षकले आफूलाई सर्वेसर्वा ठान्नै हुँदैन। सहभागितामूलक, खोजमूलक एवम् सीपमूलक सिकाइलाई प्रोत्साहन गर्नुपर्छ। शिक्षणका विधि र प्रविधिमा आमूल परिवर्तन नहुँदासम्म नेपालको शैक्षिक गुणस्तरमा त्यति ठूलो सुधार गर्न सकिन्न। यसमा सुधार गर्न सरोकारवाला सबैले बजेट निर्माणकै चरणदेखि सोच्न आवश्यक छ।"
प्रतीक्षालयमा शव भेटियो,विराटनगर : मोरङको उर्लाबारी नगरपालिका३ सुनझोडास्थित सार्वजनिक प्रतीक्षालयमा एक पुरुषको शव फेला परेको छ। अन्दाजी ४०४५ वर्षको जस्तो देखिने पुरुषको शव बिहीबार बिहान फेला परेको हो। स्थानीयका अनुसार केही समयदेखि सुनझोडा क्षेत्रमा मागी खाने ती पुरुष बुधबार राति प्रतीक्षालयमा सुतेका थिए। बिहान मृत फेला परेपछि स्थानीयले प्रहरीलाई खबर गरेका थिए। प्रहरीले मृत फेला परेका पुरुषको पहिचान नखुलेको जनाएको छ ।शव पोस्टमार्टमका लागि मंगलबारे अस्पतालमा राखिएको छ।
भ्रष्टाचारविरुद्ध रौतहटका युवाले गरे मोटरसाइकल र्याली,"काठमाडौं : रौतहटका युवाहरुले भ्रष्टाचारविरुद्ध मोटरसाइकल र्याली गरेका छन्। बिहीबार रौतहट जिल्लाको विभिन्न स्थानीय तहका युवाहरुले एकीकृत रुपमा मोटरसाइकल गरेका हुन्। उक्त र्यालीमा दुई हजार भन्दा बढी युवाहरु सहभागी भएका थिए। र्यालीमा युवाहरुले 'भ्रष्टाचारी खबरदार, लुट आतंक बन्द गर' लगायका विभिन्न नारा लगाएका थिए। उनीहरुले करिब ३ घण्टासम्म प्रदर्शन गरेका थिए।"
रसायन मिसाएको लिपिस्टिक बिक्री गरे ३ महिना कैद,"काठमाडौं : मापदण्ड विपरितको गुणस्तरहीन लिपिस्टिक बिक्री गर्न र आयात गर्न नपाइने भएको छ। उद्योग, बाणिज्य तथा आपूर्ति मन्त्रालयअन्तर्गतको गुणस्तर तथा नापतौल विभागले तयार पारेको लिपिस्टिक, स्किन क्रिम र स्किन लोसनको मापदण्ड बुधबार नेपाल गुणस्तर परिषद्ले स्वीकृत गरेको हो। परिषद्को अध्यक्ष मात्रिका यादवको अध्यक्षतामा बसेको बैठकले उक्त मापदण्ड स्वीकृत गरेको हो। विभागका महानिर्देशक विश्वबावु पुडासैनीकाअनुसार स्वीकृत मापदण्ड विपरित र मापदण्डभन्दा बढी परिमाणमा रसायन मिसाइएको गुणस्तरहीन लिपिस्टिक, स्किन क्रिम र स्किन लोसन बिक्री गरे व्यापारीलाई तीन महिनाको कैदसहित पाँच हजार जरिवाना गराउने व्यवस्था गरिएको हो। महिलाले सौन्दर्य प्रशाधनको रुपमा प्रयोग गर्ने लिपिस्टिक, स्किन क्रिम र स्किन लोसनमा लिड (सिसा), मर्करी (पारो) र क्याडमियम, क्रोमियम र आर्सेनिकको मात्रा अत्याधिक भेटिएपछि विभागले मापदण्ड तयार पारी स्वीकृत गराएको हो। विभागले स्किन क्रिम र लोसनको ३४ र लिपिस्टिकको १९ वटा नमूना संकलन गरेको थियो। जसमध्ये स्किन क्रिम तथा लोसनतर्फ ३४ नमूनामध्ये तीनवटामा ७० पीपीएमसम्म लिडको मात्रा (अत्याधिक), तीन नमूनामा मर्करीको मात्रा १३ हजार नौं सय ५४ पीपीएम र पाँच नमूनामा क्रोमियमको मात्रा ५३ पीपीएम भेटिएको थियो। यस्तै, १९ वटा लिपिस्टिकको नमूनामध्ये एक नमूनामा लिडको परिमाण ३५ पीपीएम, ६ नमूनामा क्याडमियमको मात्रा चार सय २९, पाँच नमूनामा मर्करीको मात्रा एक सय ९६ र सात नमूनामा क्रोमोयिमको मात्रा एक सय ५ पीपीएम भेटियो। यस्तो क्रिम र लिपिस्टिकमा अत्याधिक परिमाणमा प्रयोग हुने रसायनका कारण छालालाई असर मात्रै होइन, मस्तिस्क, स्नायु प्रणाली, छालामा दाग आउने, मुटुरोग, कलेजो रोग, हाड क्षय, उच्च रक्तचाप, फोक्सो, मृगौला र कलेजो क्यानसरसम्म निम्त्याउने जोखिम हुन्छ। विश्व स्वास्थ्य संगठनले मर्करीको मात्रा अधिकतम एक पीपीएम, आर्सेनिकको मात्रा तीन पीपीएम, लिडको मात्रा १० पीपीएम र क्याडमियमको मात्रा तीन पीपीएम तोकेको छ। यस्तो छ विभागको मापदण्ड विभागकी केमिस्ट विज्ञ अम्बिका गैरेकाअनुसार स्वीकृत मापदण्डअनुसार स्किन क्रिममा लिडको मात्रा प्रति किलोमा अधिकतम १० पीपीवी, आर्सेनिकको मात्रा प्रति किलोमा ३०, मर्करीको मात्रा प्रतिकिलोमा १०, क्याडमियमको मात्रा प्रतिकिलोमा ३० पीपीवी हुनुपर्ने तोकेको छ। यस्तै, स्किन लोसनको लागि लिडको मात्रा १०, आर्सेनिकको मात्रा ३०, मर्करीको मात्रा १० र क्याडमियमको मात्रा प्रतिकिलोमा ३० पीपीवी तोकेको छ। त्यस्तै, लिपिस्टिकमा लिडको मात्रा १०, आर्सेनिकको मात्रा ३०, मर्करीको मात्रा १० र क्याडमियमको मात्रा प्रतिकिलोमा ३० पीपीवी तोकेको छ।"
"अर्घाखाँचीको सुपाखोलामा जीप दुर्घटना, २ को मृत्यु, ५ गम्भीर",अर्घाखाँची : जिल्लाको सुपाखोलामा लु १ ज १३२९ नम्बरको जीप दुर्घटना भएको छ।बिहीबार बिहान भएको जीप दुर्घटनामा २ जनाको घटनास्थलमै मृत्यु भएको छ भने ५ जना गम्भीर घाइते भएको प्रहरीले जनाएको छ। प्रहरीका अनुसार घाइते ५ जनाको अवस्था गम्भीर रहेको छ। अहिले उद्दार जारी छ।
सानदार सामुदायिक,"काठमाडौं : एसईईको नतिजा आएसँगै कक्षा ११ मा कुन विद्यालय छान्ने भन्नेमा विद्यार्थीहरू अन्योलमा छन्। निजी (संस्थागत) विद्यालयले विद्यार्थी तान्न आकर्षक विज्ञापन गरिरहेका छन्, विद्यार्थी प्रलोभनमा पार्नका लागि अन्य विधि पनि अपनाइरहेका छन्। सरकारको स्वामित्वमा रहेका सामुदायिक विद्यालयले यस विषयमा खासै चासो दिएका छैनन्। एसईईको नतिजामा कमजोर देखिए पनि समग्रमा सामुदायिक विद्यालय कमजोर भने छैनन्। प्रशस्त सामुदायिक विद्यालयले निजी विद्यालयको भन्दा राम्रो शिक्षा दिइरहेका छन्। प्रचारप्रसार कम भएका कारण उनीहरूको क्षमता बाहिर आएको छैन। उनीहरूको पठनपाठन र नतिजासम्म निजीभन्दा कम छैन। त्यसमा केही सामुदायिक विद्यालयबाट सञ्चालित कक्षा ११ र १२ को पठनपाठन प्रशंसा गर्न योग्य छन्। त्यस्ता सामुदायिक विद्यालयसमेत संघीय राजधानी काठमाडौं प्रशस्त छन्। कुशल व्यवस्थापन, मेहेनती शिक्षक र सहयोगी अभिभावकको समन्वय भएमा सरकारी विद्यालय अब्बल छन्। विश्व निकेतन मावि त्रिपुरेश्वर, ज्ञानोदय मावि वाफल, रत्नराज्य मावि बानेश्वर, तिलिङ्गाटार मावि धापासी, जनकल्याण मावि महाकांल बौद्ध, शिवपुरी मावि महाराजगन्ज, मंगलोदय मावि थानकोट, पद्मोदय मावि रामशाहपथ, कन्या मावि डिल्लीबजार काठमाडौंले साना कक्षादेखि माथिल्लो तहसम्मै राम्रो शिक्षा दिइरहेका छन्। शिक्षा विकास तथा समन्वय इकाई काठमाडौंका प्रमुख नन्दलाल पौडेलले काठमाडौंका सामुदायिक विद्यालयको पठनपाठन सुधारोन्मुख रहेको बताउँछन्। यहाँ धेरै नै सामुदायिक विद्यालयको पठनपाठन राम्रो छ, उनी भन्छन्, प्रचारप्रसार कमी भएका कारण बाहिर नआएको मात्रै हो। उनका अनुसार निजीमा भन्दा धेरै दक्ष शिक्षकले सामुदायिक विद्यालयमा पठनपाठन गइरहेका छन्। राम्रो पठनपाठन गर्ने सामुदायिक विद्यालयले विद्यार्थीको चापसमेत धान्न सकिरहेका छैनन्। निजी विद्यालयभन्दा कम छैन उनीहरूको आर्कषण। निजी विद्यालयको भन्दा राम्रो, गुणस्तरीय शिक्षा दिइरहेका छन्। प्रविधिमा पनि उनीहरू कम छैनन्। आईटी प्रविधिबाट शिक्षण गराउन थालेका छन्। कम्प्युटर शिक्षा सर्वसुलभ भइसकेको छ। उनीहरूको अब्बल हुनको राज नै गुणस्तरीय शिक्षा हो। विश्व निकेतन मावि त्रिपुरेश्वर दोस्रो पुराना कक्षा ११ र १२ सञ्चालन भएका विद्यालय हो। २०५१५२ सालबाट विश्व निकेतनमा प्लस टुको अध्यापनमा थालिएको हो। २४ वर्षदेखि कक्षा ११ र १२ सञ्चालन भएको विश्व निकेतनबाट धेरै विद्यार्थी बोर्ड प्रथम भइसकेका छन्। २८ सय विद्यार्थी अध्यापन गरिरहेका यस विद्यालयका कक्षा ११ र १२ मा मात्रै १३ सय विद्यार्थी अध्ययन गर्दछन्। विज्ञान, व्यवस्थापन, मानविकी, शिक्षा र कानुन गरी पाँचवटै संकायको पठनपाठन हुँदै आएको छ। यस स्कुलमा विज्ञानमा ६, व्यवस्थापनमा सात, मानविकी दुई र शिक्षामा एक सेक्सन सञ्चालन हँदै आएको छ। गत वर्ष सम्बन्धन पाएको यस वर्षदेखि कानुन संकायको पठनपाठन सुरुआत हुँदैछ। आफंै भूकम्प प्रतिरोधी कम्पाउन्ड भएको विद्यालयमा आधुनिक र सुविधासम्पन्न प्रयोगशाला, हाइजेनिक क्यान्टिनको व्यवस्था छ। विद्यालयका प्रधानाध्यापक हेरम्भ कँडेलका अनुसार शिक्षक र विद्यालय व्यवस्थापन समितिका पदाधिकारी सबैले सोही विद्यालय आफ्ना छोराछोरी पढाइरहेका छन्। शिक्षक र व्यवस्था समितिका छोराछोरी यहीँ पठाउनु हुन्छ, उनी भन्छन्, यसले गर्दा शिक्षक र व्यवस्थापन समितिका पदाधिकारी ध्यान विद्यालयमा केन्द्रित गरेको छ र हामीले राम्रो, गुणस्तीय शिक्षा दिन सकेका छौं, यस वर्ष एसईईमा विश्व निकेतनका एक सय ८५ विद्यार्थी सहभागी भएकोमा एक जनाले ४ जीपीए ल्याएका छन्। ३६ जीपीएभन्दा माथि २१ विद्यार्थीले ल्याएका छन्। २ जीपीएभन्दा बढी सबै विद्यार्थी प्राप्तांक छ। २०७४ र २०७५ मा राष्ट्रिय शिक्षा पुरस्कार पाएको विश्व निकेतन सरकारद्वारा घोषित नमुना विद्यालय हो। योग्य अनुभवी एक सय १५ शिक्षकद्वारा अध्यापन हुँदै आएको छ। प्रअ कँडेलले अतिरिक्त क्रियाकलापमा पनि विद्यालय अगाडि रहेका दाबी गरे। फुटबल, भलिबल, बास्केटबल, चेकलगायतका खेलमा अगाडि छ। चित्रकला, हाजिरीजवाफ, निबन्धलगायतमा उत्कृष्ट रहेको छ। आईसीटी प्रणालीबाट व्यावहारिक शिक्षा दिने गरेको प्रअ कँडेल बताउँछन्। काठमाडौंको वाफलमा रहेको ज्ञानोदय माविमा प्लस २ को अध्यापन सुरु भएको पाँच वर्ष भयो। २०७१ सालदेखि कक्षा ११ को पठनपाठन थालिएको हो। सिभिल इन्जिनियरिङ, विज्ञान र व्यवस्थापन विषयमा यहाँ कक्षा ११ र १२ मा पाठपाठन हँुदै आएको छ। विज्ञानमा भौतिकशास्त्र, रसायनशास्त्र, जीवशास्त्र र गणितको पठनपाठन हुन्छ भने व्यवस्थापन संकायतर्फ होटल म्यानेजमेन्ट, कम्प्युटर साइन्स र बिजनेस स्टडिजको पढाइ हुँदै आएको छ। विद्यालयको परीक्षाको नतिजासमेत राम्रो छ। विद्यालयले विज्ञानमा शतप्रतिशत नतिजा ल्याउँदै आएको छ भने व्यवस्थापन पनि ७५ प्रतिशतभन्दा बढी विद्यार्थी उत्तीर्ण हुँदै आएका छन्। प्रधानाध्यापक नातिकाजी महर्जन सामुदायिक विद्यालयमा पनि आधुनिक प्रविधिबाट पढाइ हुने बताउँछन्। हामी आईसीटी पद्धतिबाट पठनपाठन गरिरहेका छौं, उनी भन्छन्। गुणस्तरीय शिक्षा दिनको लागि विद्यार्थीको चाप भए पनि सीमित सेक्सन मात्रै सञ्चालन गरेको छ। उनका अनुसार विज्ञान र सिभिल इन्जिनियरिङको एकएक वटा मात्रै सेक्सन छन् भने व्यवस्थापनमा दुई वटा सेक्सन छ। विज्ञान र इन्जिनियरिङको पढाइ बिहान साढे ८ बजेदेखि हुँदै आएको छ भने व्यवस्थापनको बिहान ६ बजेबाट अध्यापन हुन्छ। विद्यार्थीको आकर्षण बढ्दै गएको र नयाँ भवनको पनि निर्माण भइसकेकोले यस शैक्षिक सत्रबाट विज्ञानमा दुई र व्यवस्थापनमा तीन सेक्सन चलाउने योजना बनाएको उनले जानकारी दिए। धेरै सेक्सन छैन, भौतिक पूर्वाधार पनि पर्याप्त छैन, उनले भने, अहिले नयाँ भवन बनेको छ, अब कक्षा ११ र १२ त्यही पठनपाठन गराउँछौ। नयाँ भवनका साथै नयाँ प्रयोगशाला, शौचालय र क्यान्टिनको व्यवस्था पनि रहेको छ। विद्यालयका कक्षा ११ र १२ मा चार सय विद्यार्थी छन्। कक्षा १२ का विद्यार्थीले भने परीक्षा दिइसकेका छन्। शिक्षकले जिम्मेवार भएर शिक्षण गराएमा गुणस्तरीय कायम हुनेको अनुभव सुनाउँछन्। कक्षा कोठाका शिक्षकले राम्रो शिक्षण गराइदिएमा स्कुल यतिकै राम्रा हुन्छन्, उनी भन्छन्। यस वर्षको एसईईमा एक विद्यार्थी ४ जीपीए ल्याएका छन् भने धेरै १०३ ले ३६ भन्दा बढी, ५४ जनाले ३२ देखि ३६, ६० जनाले २८ देखि ३२, ३१ जनाले २४देखि २८, १२ जनाले २० देखि २४, ३ जनाले १६ देखि २ जीपीए ल्याएका छन्। गत वर्षको २०६ सहभागी एसईईमा ७४ जनाले ३६ जीपीए ल्याएका थिए। तीन विद्यार्थीले ३९५ जीपीए ल्याए। मंगलोदय मावि थानकोटमा मानविकी र व्यवस्थापनमा कक्षा ११ र १२ को पठनपाठन हुँदै आएको छ। २०७४ सालबाट सञ्चालनको भएको मंगलोदयले सुरुआतमा राम्रो नतिजा ल्याएको छ। पहिलो ब्याचमा नै २८ जनाले परीक्षा दिएका पूरकसमेत गर्दा सबै विद्यार्थी उतीर्ण भएका छन्। २५ जना त नियमित पास भएका छन्। प्रधानाध्यापक कविन्द्र गोपाली सुरुआतमा राम्रो नतिजा आएको बताउँछन्। नियमित विद्यार्थीको परीक्षा लिने गरेकोसमेत जानकारी गराए। तीन वटा आन्तरिक परीक्षा लिन्छौं, उनी भन्छन्, अतिरिक्त क्रियाकलापमा विद्यार्थी यतिकै सहभागी बनाउँछौं। यो विद्यालयमा पहिलो वर्ष कक्षा ११ मा ३२ जना विद्यार्थी भर्ना भएका थिए भने दोस्रो वर्ष ४९ जना विद्यार्थी भर्ना भए। यो विद्यालयमा विहान ६:१५ बाट कक्षा ११ र १२ को पठनपाठन हुन्छ। तल्लो तहमा प्रत्येक शनिबार परीक्षा सञ्चालन हुने गरेको छ। बाल विकासदेखि कक्षा १२ सम्म विद्यालयमा एक हजारभन्दा बढी विद्यार्थी अध्यायरत छन्। विद्यालयमा ४६ दरबन्दी र दुई बाल विकाससहित ४८ जना शिक्षक छन्। प्रभात माविका प्रधानाध्यापक गोविन्दप्रसाद रूपाखेती विद्यालय गुणस्तरीय शिक्षाको लागि परेको बताउँछन्। २०७४ सालबाट कक्षा ११ र १२ को अध्यापन हुँदै आएको प्रभातमा नयाँ विषय होटल म्यानेजमेन्ट र कम्प्युटर साइन्स पठनपाठन सुरुआत हुँदैछ। यहाँ मानविकी, व्यवस्थापन र शिक्षा संकायको पठनपाठन हुन्छ। स्मार्ट र आईसीटी प्रविधिबाट शिक्षण व्यवस्था रहेको प्रअ रूपाखेती दाबी गर्दछन्। कक्षा १ देखि १२ सम्म सञ्चालनमा रहेको प्रभातमा आठ सयभन्दा बढी विद्यार्थी अध्ययनरत छन्। उनले भौतिक पूर्वाधार विकासमा पनि लागिपरेको बताए। शिक्षा विकास तथा समन्वय इकाइ काठमाडौंका प्रमुख नन्दलाल पौडेलले निष्पक्ष व्यवस्थापन र कुशल प्रशासक नै विद्यालय अब्बल बनाउने कडी रहेको बताउँछन्। उनका अनुसार भौतिक पूर्वाधार, विद्यालय प्रांगण शिक्षकको तहगत र विषयगत समायोजनले गुणस्तरीय शिक्षा प्राप्त हुन्छ। सरकारी निकाय, स्थानीय तह, गैरसरकारी क्षेत्रको असल समन्वय भएमा विद्यालयका गुणस्तरमा सुधार हुने उनको भनाइ छ।"
व्यवस्थापन अर्थात फोर एम,"काठमाडौं : एसईईको परीक्षाको नतिजा सार्वजनिक भइसकेको छ। विद्यार्थीहरू आफूले इच्छाएको विषयमा पढ्न अग्रजबाट परामर्श लिन थालेका छन्। उच्च शिक्षा अध्ययनका लागि कुन विषय पढ्ने ? कहाँ पढ्ने ? भन्ने खुल्दुली विद्यार्थीमा हुन स्वाभाविक हो। एसईईपछि गरिएको निर्णयले नै भविष्य तय गर्छ। त्यसैले विषय र शिक्षण संस्था छनोट गर्दा सावधानी अपनाउनै पर्छ। विद्यार्थीका लागि उच्च शिक्षा अध्ययन गर्न विज्ञान, व्यवस्थापन, मानविकी, शिक्षा र अन्य संकायहरू छन्। तर पछिल्लो समय विद्यार्थी व्यवस्थापन विषयतर्फ आकर्षित भएका छन्। कलेजहरूले पनि विद्यार्थीको रोजाइमा व्यवस्थापन विषयलाई बढी प्राथमिकता दिन थालेका छन्। भविष्य सुनिश्चित हुने र सजिलै जागिर पाइने हुँदा यस विषयप्रतिको आकर्षण बढेको शिक्षकहरू बताउँछन्। पुँजीबजार फस्टाउँदै गइरहेको समयमा कलेजहरूमा पनि व्यवस्थापन संकाय उच्च प्राथमिकतामा छ। व्यवस्थापन संकायमा भर्ना हुने विद्यार्थी हरेक वर्ष वृद्धि भइरहेको पनि विभिन्न अध्ययनले देखाएको छ। बैंक तथा वित्तीय क्षेत्रको वृद्धि हुनुका साथै रोजगारीको ग्यारेन्टीका कारण विद्यार्थीको पहिलो छनोट व्यवस्थापन संकाय हुन गएको हो। आजका युवा पुस्ता आफ्नो छनोटको विषय आफैं छान्न सक्षम छन्। भविष्यमा के बन्ने भन्ने पहिले नै धारणा बनाउने विद्यार्थी व्यवस्थापनको पढाइ नै गर्न रुचाउँछन्। मेगा सेकेन्डरी कलेजका सनील डंगोल व्यवस्थापन विषय पढिरहेका छन्। उनी भविष्यमा आईटी फिल्ड र एप्स बनाउने काम गर्न चाहन्छन्। भन्छिन्, आफूले रुचाएको काम गर्न अहिलेदेखि नै व्यवस्थापन पढाइभित्र पर्ने एकाउन्टेन्ट र कम्प्युटर विषयमा ध्यान दिइरहेको छु। पुल्चोकमा बस्दै आएका डंगोल अप्सनल तर्फ बिजनेस म्याथ लिएर पढिरहेछन्। रेन्बो इन्टरनेसनल कलेजका प्रधानाध्यापक विनोदबाबु ढकालका अनुसार व्यवस्थापन विषय अहिले फेसनको रूपमा विकसित भएको छ। यो विषय लिएर विद्यार्थी लोकसेवामा सजिलै जान सक्छन्। भन्छन्, मध्यम परिवारबाट आएका विद्यार्थीहरू यो विषयमा बढी रुचि राख्छन्। नासा कलेजमा व्यवस्थापन विषय लिएर पढिरहेकी दिया थापा एसईई सकिएपछि कुन विषय पढ्ने भन्नेमा अन्योलमा थिइन्। पछि उनलाई व्यवस्थापन विषय नै उत्तम लाग्यो। भन्छिन्, बाहिर गएर उच्च शिक्षा पढ्न पनि यो विषय उपयुक्त छ। विश्वभर नै व्यवस्थापकीय सीप सिकाइलाई महत्व दिएको अवस्थामा नेपाल पछि पर्ने कुरै भएन। अहिले हरेक क्षेत्रमा सफलता प्राप्तिको लागि कुशल व्यवस्थापक हुन आवश्यक नै भइसकेको छ। त्यसैले हाइस्कुलहरूमा प्लस टुदेखि नै व्यवस्थापन शिक्षा पढाउने प्रबन्ध मिलाइएको हुन्छ। व्यवस्थापन विषयकै लागि भनेर थुप्रै कलेजहरू पनि खुलिरहेका छन्। धापासी हाइटमा रहेको इडन ब्रिज एकेडेमीका प्रधानाध्यापक प्रेम राई विद्यालयमा प्लस टु सञ्चालन गर्ने तयारीमा छन्। जसमा व्यवस्थापन विषयलाई उच्च प्राथमिकता दिइने उनी बताउँछन्। यो विषयको अध्ययनले विद्यार्थीमा कुशल नेतृत्वको विकास हुन्छ, उनी भन्छन्। भोलि गएर जुनसुकै फिल्डमा जान व्यवस्थापकीय ज्ञान हरकोहीमा हुनुपर्ने उनी ठान्छन्। व्यवस्थापन अध्ययनमा चारओटा एम को ठूलो महत्व हुने उनी बताउँछन्। भन्छन्, व्यवस्थापन विषयले म्यान, मनी, मेसिन र मेटेरियलको जानकारी दिन्छ। जुन आजको पुँजी बजारमा समाहित हुन सिक्नुपर्ने ज्ञान हो। सबै विद्यार्थीको पढाइपछि राम्रो र सुरक्षित रोजगारी पाइयोस् भन्ने चाह हुन्छ। विषय छनोट गर्न नजान्दा कतिपय विद्यार्थीहरू हातमा डिग्री भए पनि बेरोजगार भएर बस्नु परेको छ। विषय छान्दा बजारको मागलाई ध्यानमा राख्न अति आवश्यक छ। वित्तीय संस्थाहरू फस्टाएसँगै विद्यार्थीलाई विषय छनोट गर्न हाल सहज छ। आईआईएमएस कलेजमा एमबीए दोस्रो वर्षमा पढिरहेका किरण घिमिरे इन्जिनियर हुन्। भविष्यमा प्रोजेक्ट म्यानेजर बन्न सुरुदेखि नै व्यवस्थापन विषयमा पढ्दा राम्रो हुने उनी बताउँछन्। सेमेस्टर प्रणालीमा यो विषय पढ्न गाह्रो भए पनि भविष्य सुनिश्चित छ, उनी भन्छन्। कलेजमा अध्यापन गराइने सबै विषयहरू उत्तिकै महत्वपूर्ण हुन्छन्। तर व्यवस्थापन विषयले व्यापक क्षेत्र ओगट्न सक्छ। देशको पूर्वाधार विकासदेखि कृषि र पर्यटनको विकासमा पनि यो विषय अध्ययन गरेका विद्यार्थीले मनग्य योगदान गर्न सक्ने प्रधानाध्यापक राई बताउँछन्। यसलाई मध्यनजर गर्दै अहिले विश्वविद्यालयहरूले समेत व्यवस्थापन संकायमा नयाँनयाँ विषयहरू थपेर यस पढाइको आयतनलाई फराकिलो पारेका छन्। क्याम्पियन कलेजमा व्यवस्थापन संकायमा स्नातक दोस्रो वर्षमा पढ्ने विशेष खड्की राम्रो व्यवसायी बन्न व्यवस्थापन विषय लिएर पढेको बताउँछन्। आफ्नै इच्छाले यो विषय छनोट गरेको हुँ, उनी भन्छन्, भविष्य सुनिश्चित हुन्छ भने किन यो विषय नपढ्ने। सोही कलेजमा स्नातक दोस्रो वर्षमा पढ्ने सञ्जित ठाकुर प्लस टुदेखि नै व्यवस्थापन लिएर पढेको बताउँछन्। स्नातक सकिएपछि जागिर पाउन सहज हुने उनको भनाइ छ। तर प्रधानाध्यापक ढकाल प्राय: विद्यार्थी आफ्नो इच्छाभन्दा पनि अरूको देखासिकी गरेर यो विषय छनोट गर्न थालेको बताउँछन्। उनी भन्छन्, विद्यार्थीलाई सही काउन्सिलिङ गर्न आवश्यक छ। धेरैजसो साथीभाइको लहलहैमा आइरहेका छन्। समाजमा स्थापित हरेक संस्थाहरूमा व्यवस्थापकको महत्वपूर्ण भूमिका रहने गरेको छ। हरेक ठाउँमा व्यवस्थापकको आवश्यकता पर्ने गर्छ। अस्पताल होस् वा बैंक वित्तीय, कुशल व्यवस्थापकले उक्त संस्थालाई गति दिन सक्छ। र त्यस्तो व्यवस्थापक उत्पादन गर्ने काम व्यवस्थापन संकायले गर्छ। रत्नराज्य माध्यमिक विद्यालयमा १२ मा पढ्ने शुद्धराज राई भन्छन्, जीवनलाई व्यवस्थित ढंगले जिउन पनि व्यवस्थापन विषय पढ्नुपर्छ जस्तो लाग्छ। व्यापार व्यवसायमा भविष्य बनाउन रुचि राख्ने राई व्यवस्थापन विषय पढेमा नेपालमै बसेर काम गर्ने अवसर मिल्ने सोच्छन्। व्यवस्थापन विषयले इन्टरपेनरसिप बन्न मद्दत गर्ने कुरामा सहमत हुँदै जेभियर इन्टरनेसनल कलेजका कोडिनेटर कपिल बम ठकुरी भन्छन्, यो विषय पढेकाले आफू आत्मनिर्भर भएर अरूका लागि पनि जब क्रिएट गर्न सक्षम हुन्छन्। व्यवस्थापन विषय घोकन्ते पढाइ नभई अभ्यासमूलक भएकाले विद्यार्थीले सजिलै सिक्न सक्ने उनी बताउँछन्। यो संकायमा म्यानेजमेन्ट पढ्नेले होटल व्यवसाय, बिजनेस पढ्नेले वित्तीय क्षेत्र, कम्प्युटर पढ्नेले सफ्टवयर इन्जिनियर र ट्राभल एन्ड टुरिजम पढ्नेले पर्यटकीय क्षेत्रका आफ्नो नाम कमाउन सक्ने ठकुरी बताउँछन्। कस्ता विषय पढ्न पाइन्छ ? व्यवस्थापनमा प्लस टुको पहिलो वर्ष नेपाली, अंग्रेजी, एकाउन्ट, इकोनोमिक्स पढाइन्छ। ऐच्छिक विषयको रूपमा होटल म्यानेजमेन्ट, बिजनेस स्टडी, कम्प्युटर साइन्स, गणित र ट्राभल एन्ड टुरिजम पर्छन्। त्यस्तै दोस्रो वर्षमा अंग्रेजी, एकाउन्ट, इकोनोमिक्सको पढाइ गराइन्छ र अप्सनलमा बिजनेस म्याथम्याथिक्स, मार्केटिङ, होटल म्यानेजमेन्ट, बिजनेस स्टडी कम्प्युटर साइन्स, गणित, ट्राभल एन्ड टुरिजम पर्दछन्। प्लस टु सकिएपछि ब्याचलरमा अझै विद्यार्थीले आफूले रोजेको विषय छान्न पाउँछन्। बजारको माग बीबीएस, बीबीए, एमबीए, एमबीएस पढेका जनशक्ति तर्फ छ। काठमाडौं भ्याली कलेजका कोअडिनेटर विष्णुप्रसाद ज्ञवाली भन्छन्, अहिलेको ग्लोबल डिमान्ड नै व्यवस्थापन विषयको अध्ययन हो। एसईईमा राम्रै जीपीएस ल्याउनेहरू पनि यो विषयप्रति आकर्षित छन्। यसैको फाइदा उठाउँदै कलेजहरू खुलेका छन्। तर कलेजहरूबीचको अस्वस्थ प्रतिस्पर्धाले विद्यार्थी भ्रममा पर्ने गरेको उनी बताउँछन्। एसईई पास भएपछि विद्यार्थी अन्योलमा हुन्छन्। उनीहरूले सही काउन्सिलिङ पाइरहेका हुँदैनन्। केही विद्यार्थीमात्र आफूले पढ्ने विषयमा परिपक्व हुन्छन्। प्राय: अभिभावक र साथीको सल्लाहमा निर्भर रहन्छन्। यस्तो अवस्थामा विद्यार्थीको इच्छा, भावनालाई बुझ्दै सही परामर्श दिने काम कलेजले गर्नुपर्छ। व्यक्तिगत तहबाट परिवार र समाज हुँदै कम्पनी र संस्थासम्म व्यवस्थापकीय सीपको निकै आवश्यक छ। यो विषय पढ्ने विद्यार्थीहरू व्यवस्थापनसँगै अनुसन्धान, ह्युमन रिसोर्स व्यवस्थापन तथा विभिन्न क्षेत्रमा आफूलाई बिकाउन सक्छन्। अहिले बैंक तथा वित्तीय क्षेत्रको संख्यात्मक वृद्धि भइरहेको छ। बिमा कम्पनीहरू पनि उत्तिकै बढेका छन्। उद्योग कलकारखानाहरू पनि बढ्दै गएका छन्। यस्तोमा व्यवस्थापकीय सीप सिकेका जनशक्तिको माग बढ्दो छ। तर श्रम बजारमा तीव्र प्रतिस्पर्धा भएका कारण चुनौती पनि उत्तिकै छ। यसमा अभिभावक र अनुभवीको सल्लाह सुझावले विद्यार्थीलाई मार्गदर्शन दिन सक्छ। शिक्षण संस्था सञ्चालकहरूले पनि गुणस्तरीय पठनपाठनका लागि सहज वातावरण सिर्जना गर्नु पर्नेछ। विद्यार्थीको आनिबानी, योग्यता र क्षमताबारे अभिभावक अझै जानकार हुन्छन्। त्यसैले छोराछोरीको इच्छाविपरीतका विषय जबर्जस्ती पढ्न लगाउनुहुन्न भन्ने धारणा प्राध्यापकहरूले राख्दै आएका छन्। कलिलो उमेरमा मानसिक तनाव दिँदा विद्यार्थीले आत्महत्या गरेका उदाहरणहरू धेरै छन्। यस्तो अप्रिय घटनाबाट आफ्नो छोराछोरीलाई बचाउने अभिभारा अभिभावककै हो। सबैभन्दा महत्वपूर्ण कुरा त विद्यार्थीहरूले आफ्नो रुचि र चहाना आफैं बुझ्नु पर्छ। कक्षा १ देखि १० सम्म पढेको अनुभवका आधारमा मात्र उच्च शिक्षाका लागि विषय छान्ने निर्णय गर्नुपर्छ। कुनै पनि विषय सानो वा ठूलो हुँदैन। आफूले रुचाएको विषयमा गहिरो अध्ययन गर्नाले उक्त क्षेत्रमा उत्कृष्ट भएर निस्कन सकिन्छ। विषय छनोट गर्दा भविष्यमा अपनाउने पेसा, त्यसको श्रमबजार तथा आफूले छानेको विषय पढ्न आवश्यक लगानी, समयावधि, आफ्नो आर्थिक क्षमताका विषयमा पनि विद्यार्थीले ध्यान दिन जरुरी छ।"
फाइन आर्टमा फाइदैफाइदा,"एसईईको रिजल्टसँगै विद्यार्थी तथा अभिभावकहरू निकै अन्योलमा देखिन्छन्। कुन कलेज पढ्ने ? कुन विषय रोज्ने ? के पढेमा सजिलै जागिर पाउन सकिन्छ ? यस्तै अनेक प्रश्नका दोधारमा परेका छन् विद्यार्थी। पछिल्लो समय विद्यार्थीले पढ्ने विषय पनि धेरै छन्। काठमाडौंमा टोलैपिच्छे प्ल टु पढाउने कलेज भेटिन्छन्। स्कुल लेभल पछाडिको पढाइ हाम्रो करियरसँग जोडिने हुनाले यसमा अत्यन्तै ध्यान दिनुपर्ने हुन्छ। विषय छान्दा पछि के कस्तो अवसर छ ? कुन पेसामा जान सकिन्छ ? पढाइ पूरा गर्न कति पैसा लाग्छ ? आफ्नो घरको आर्थिक स्थितिले धान्न सक्छ कि सक्दैन ? यस्तै अनेक कुरामा विचार गर्नुपर्ने देखिन्छ। फाइन आर्ट विषय पनि धेरैको रोजाइमा पर्ने गरेको छ। सैद्धान्तिक विषय पढ्दै स्वतन्त्र रूपमा नयाँ सिर्जना गर्न सकिने हुँदा यो विषयमा विद्यार्थीको नजर परेको हो। चित्र बनाउन उमेरले छेक्दैन। सानै उमेरदेखि चित्र बनाएरै पैसा कमाउन सकिन्छ। पढ्दापढ्दै अधिकांश काममा लागिसकेका हुन्छन्। प्लस टु फाइन आर्टमा विशेषत पेन्टिङ, स्कप्चर, अप्लाइड आर्ट, हिस्टोरी अफ आर्टलगायतका विषय अध्ययन गर्नुपर्ने हुन्छ। नेपालमा काठमाडांै, पोखरा, नेपालगन्ज र धरानलगायतका ठाउँमा एसईई पछि फाइन आर्ट पढाउने कलेजको स्थापना भइसकेको छ। काठमाडौंमा सिर्जना कलेज अफ फाइन आर्ट उत्तरढोका, विजेश्वरी मावि विजेश्वरी, न्यु समिट कलेज मैतीदेवी, एम्स कलेज लगनखेल, बागेश्वरी मावि भक्तपुर, र कुमारीपाटीको एक कलेजमा पनि फाइन आर्टको पढाइ हुन्छ। प्ल टु सकाउन एक विद्यार्थी बराबर कम्तीमा पनि ८० हजारदेखि डेढ लाख खर्च हुने सिर्जना कलेजका भाइस प्रिन्सिपल नवीन्द्रमान राजभण्डारी बताउँछन्। विद्यार्थीको क्षमताको कदर गर्दे केही कलेजले छात्रवृत्तिको व्यवस्था पनि गरेको छ। बुटवलका सिर्जन श्रेष्ठ फाइन आर्ट विषय लिएर सिर्जना कलेज अफ फाइन आर्टमा कक्षा १२ मा अध्ययन गर्दैछन्। उनी सानैदेखि चित्र कोर्थे। वाल पेन्टिङमा त बुटवल हुँदै चर्चित थिए। चित्र कोर्न नपाएको दिन उनलाई छटपटी हुन्छ। विशेषतः प्रोटेट बनाउनमा आनन्द मान्ने सिर्जन रङ र कुचीमा घण्टौं घोत्लिने गर्छन्। पढाइमा सैद्धान्तिक ज्ञानभन्दा व्यावहारिक सीप धेरै सिक्न पाइने हँदा उनले फाइनआर्ट रोजेका हुन्। भित्तामा टाँसिएका तस्बिर, विभिन्न चाडपर्व तथा जात्रामा देखाउने कलात्मक चित्रहरू हेरेर हुर्किएकी हुन् भक्तपुरकी सुविस्था कायस्थ। कुची र रङमा बच्चा बेलादेखि नै हात बसाएकी कायस्थ पढाइमा पनि अब्बल थिइन्। एसईईको नतिजापछि आफन्तहरूले उनलाई फाइन आर्ट नपढ्ने सुझाए। रङ र कुचीसँग संगत गर्दा रमाउने कायस्थको मनमा भने फाइन आर्टले डेरा जमाएको थियो। उनले परिवारलाई कन्भिन्स गरिन् र फाइन आर्टमा भर्ना भइन्। चित्र कोर्ने तरिका सिक्दै पढ्न पाउँदा उनलाई खुब रमाइलो लागेको छ। भन्छिन्, आर्टमा अत्यन्तै राम्रो करियर छ। नामसँगै दाम पनि कमाउन सकिनेमा उनी ढुक्क छन्। पढ्दापढ्दैे उनीहरूलाई कामको प्रस्ताव पनि आउन थालिसकेको छ। पढाइने विषयभन्दा आफ्नो लगाव र मेहेनतमा बढी भर पर्ने पेसा आर्ट भएकाले पनि सिर्जन र कायस्थले यो विषय रोजेका हुन्। तर फाइन आर्ट पढ्नेलाई स्कोप नै छैन भन्नहरूप्रति कायस्थको चित्त दुखाइ छ। उनी भन्छिन् आम मान्छेले अरू विषय पढ्न नसकेर यो पढेको होला भन्ने सोच्छन् तर यो गलत हो। पढ्दापढ्दै काम पाइने विषय हो आर्ट। आफ्नै मनमोजी पाराले काम गर्न सकिने विषय हो आर्ट। नारायणहिटी दरबारको उत्तरढोकाको छेउमै सिर्जना कलेज अफ फाइन आर्टको बोर्ड देखिन्छ। ढुंगा छापिएको बाटो हुँदै कलेज भित्र छिर्न सकिन्छ। कलेजको बाहिरी संरचना सुन्दर देखिन्छ। कतैे माटोका स्क्रप्चर ठड्याइएको छ त कतै पेन्टिङ गरेका चित्रहरू सजाइएको छ। कलेज भित्र कोही नृत्य सिकिरहेका छन् त कोही गीत प्राक्टिस गरिरहेका छन्। कलेज कलामय देखिन्थ्यो। सिर्जना कलेजका भाइस चेयरम्यान नवीन्द्र राजभण्डारीका अनुसार फाइन आर्ट अन्य विषयजस्तै महŒवपूर्ण विषय हो। जसरी देशका लागि डाक्टर, पाइलट, इन्जिनियर, वकिलहरू आवश्यक हुन्छ त्यसैगरी कलाकार पनि चाहिन्छ। कलाको क्षेत्र व्यापक छ। आर्टलाई व्यक्तिगत एक्सप्रेसन भनिने भए पनि यो समाजको आवाज भएको उनले बताए। चित्रकारका हरेक चित्रमा समाजका दृश्य आउने गर्छ। फाइन आर्टमा उनले हिस्टी अफ आर्टको अध्यापन गराउने राजभण्डारी आफैं पनि चित्रकार हुन्। फाइन आर्ट विषयको महत्व दर्शाउँदै उनले भने कम्पनीको डिजाइन होस् या व्यापारिक प्रोडक्टको विज्ञापन, ट्याटुमा बनाउने चित्रहरू, इन्टेरियर डिजायन, फेसन डिजाइन, टेक्टाइल डिजाइन हरेक क्षेत्रको डिजाइनको लागि फाइन आर्ट जरुरी छ। अन्य विषय पढ्नेहरू काम नपाएर बेरोजगार बस्नुपर्ने गरेको सुनाउँदै उनले फाइन आर्ट पढ्नेहरूलाई कहिल्यै पनि कामको अभाव नहुने जानकारी दिए। स्कुलहरूमा आर्ट टिचर, डान्स टिचरहरूको अत्यन्तै माग छ। विज्ञापन एजेन्सी, पब्लिकेसन, कार्टुनको क्षेत्रमा पनि फाइन आर्ट पढ्नेहरूले काम पाउने गरेको उनले जानकारी दिए। नेपालमा बनाइने स्कप्चर, मूर्तिहरूको विदेशमा अत्यन्तै माग भएको बताउँदै नेपाली कलाकारको सिर्जना संसारभर पुगेको जानकारी दिए। गरेरै सिक्ने हुँदा फाइन आर्ट पढ्न केही खर्चिलो हुने गर्छ। ढुंगाको मूर्ति हुन् या काठका स्कप्चर या चित्रका रङहरू नै किन नहुन् सबै प्रायजसो बाहिरबाटै मगाउनु पर्छ। कच्चा पदार्थ किन्न नै महँगो हुने हुन्छ। चित्र बनाउने तरिका धेरै हुने हँदा कुनै एउटाको आइडिया मात्र ठीक हुँदैन। आर्ट अत्यन्तै व्यापक कुरा भएको हुँदा यसका प्रकार र प्रक्रिया यही नै हो भनेर भन्न सकिन्न। सैद्धान्तिक कुरामा मात्र्रै एकरूपता हुन्छ। अन्य प्रक्रिया विद्यार्थी स्वयम्ले सिर्जना गर्छ। हरेकको फरकफरक आयाम र दृष्टिकोण हुन सक्छ। चित्रकारितामा सैद्धान्तिक तथा व्यावहारिक रूपमा दक्ष बन्न पनि फाइन आर्टको पढाइ जरुरी हुन्छ। प्लस टु पढ्नेले आर्टको बेसिक ज्ञान सिक्न सक्छ। आर्ट गहिराइमा पढ्नको लागि थप अध्ययन चाहिन्छ। विशेषत आर्टमा रुचि हुनेहरूले यो विषय रोज्छन्। फाइन आर्ट पढ्दा पढ्दै काम पाउछन्। सिर्जनशील र मेहनती विद्यार्थीले प्रशस्तै पैसा कमाउन सक्छ। सिर्जना कलेजमा फाइन आर्टको अलावा म्युजिक र डान्समा पनि स्नातकसम्म अध्ययन हुन्छ।"
जगन्नाथ रथयात्रा (फाेटाफिचर),काठमाडाैं : राजधानीमा जगन्नाथ रथयात्रा सम्पन्न गरिएकाे छ। अन्तर्राष्ट्रिय कृष्ण भावनामृत संघ (स्कोन) को आयोजनामा कमलपाेखरीबाट बिहीबार बिहान जगन्नाथ रथ यात्रा सुरु गरिएको हो। जगन्नाथको रथयात्रा विश्वभर एकै दिन मनाइन्छ। दीपेन श्रेष्ठले खिचेका तस्बिरहरु :
मानविकीको महासागर,"काठमाडौं : एसईई उत्तीर्ण करिअरका हिसाबले महत्वपूर्ण खुड्किलो हो। भविष्यमा के बन्ने ? भन्ने प्रारम्भ एसईईपछिको अध्ययनले निक्र्योल गर्छ। एकसे एक शिक्षालयले एसईई उत्तीर्ण विद्यार्थीलाई लक्षित गरी सञ्चारमाध्यमबाट आकर्षक सूचना र विज्ञापन गरिरहेका छन्। करिअरको सुरुआत आफूमा निहित प्रतिभाअनुसार गर्नु लाभदायी हुन्छ। आफूमा भएको प्रतिभासँगै समयानुकूल शिक्षा र अवसरसँग पनि जोडिन सके अझ प्रभावकारी हुन्छ। विद्यार्थी मात्रै होइन अभिभावकको पनि चिन्ता सुरुदेखि नै देखिन्छ कि, कुन विषय अध्ययन गराउँदा वा कस्तो कलेज पढाउँदा आफ्नो सन्ततिले भविश्यमा प्रगति गर्लान् ? केही विद्यार्थीले भने भविष्यमा कुन विषय पढ्ने भन्ने सामान्य योजना एसईई दिनबेलादेखि नै बनाइसकेका हुन्छन्। उनीहरूका लागि विषय छनोट खासै समस्याको विषय बन्दैन। तर, केही विद्यार्थी अलमलमा हुन्छन्। उनीहरूका लागि उचित काउन्सिलिङ वा परामर्श जरुरी छ। मानविकी (कला विज्ञान) समाजको प्रतिष्ठासँग जोडिएको विषय भनेर चिनिन्छ। विद्यार्थीको लागि पछिल्लो समय यो पनि रुचिकर विषय समूहको रूपमा स्थापित भएको छ। यो समूहभित्र विभिन्न विधा छन्। जहाँ विद्यार्थीलाई धेरै विषय रोज्ने सुविधा हुन्छ। पत्रकारिता, समाजशास्त्र, मानवशास्त्र, राजनीतिशास्त्र, साहित्यलगायतका विषय मानविकी समूहअन्तर्गत पर्छन्। यो संकायमा अध्ययन गरेका विद्यार्थी समाजसँग बढी नजिक हुन्छन्। जुनसुकै विषय अध्ययन गरे पनि समाजसँग प्रत्यक्ष सरोकार रहन्छ। भर्खरै एसईई उत्तीर्ण गरेर करिअर छनोटको चरणमा रहेका विद्यार्थीका लागि मानविकी उपयुक्त विषय बन्न सक्छ। हुन त राम्रो गर्ने हो भने हरेक विषयमा अवसर छन्। हरेक विषयको महत्त्व र अवसर फरकफरक हुन्छन्। हरेक व्यक्तिको सोच र चाहना पनि फरक हुन सक्छ। कसैले मानविकीमा अवसर देख्ला, कसैले नदेख्ला। व्यवस्थापनमा पनि अवसर नै छैन भन्नेहरू पनि भेटिएलान्। कलंकीस्थित सिद्धार्थ मल्टिपल कलेजका प्राचार्य मोहनकुमार केसी विद्यार्थीका लागि मानविकी वास्तवमै ठूलो महासागरजस्तै रहेको बताउँछन्। यो विषय समूहमा भर्ना हुन चाहने विद्यार्थीका लागि थुपै्र अवसरहरू रहेको केसीको भनाइ छ। दुई दशकदेखि ११ र १२ को पढाइ सञ्चालन गरिरहेको यो कलेज कलंकी तथा वरपरका क्षेत्रका विद्यार्थीका लागि निकै लोकप्रिय छ। प्रशासनदेखि अन्य क्षेत्रमा मानविकी विषय पढेका विद्यार्थीको भविष्य सुनिश्चित रहने केसीको भनाइ छ। समाजको परिकल्पनादेखि समाज विकाससम्मको हरेक पक्षमा मानविकीको संलग्न छ। मानविकीबाटै सरकारी निकायमा प्रवेशलगायत अन्य क्षेत्रमा प्रवेश गर्ने चौतर्फी बाटो खुला हुन्छ, कलंकीकै एडमार्क एकेडेमीका प्राचार्य शिव अधिकारी भन्छन्, मुलुक हाँक्ने भनेकै मानविकी विषय समूहबाट पढेका विद्यार्थीले हो। ठूलो सोच राख्ने र गर्न सक्छु भन्ने भावनाको विकास गर्ने हो भने मानविकी अवसरको खानी हो, उनी भन्छन्। मानविकीभित्र स्नातक तहमा अध्ययन गरिने विषयले समग्र मानव जातिको विकासदेखि समाजका विविध आयाम हुँदै राष्ट्रका महत्वपूर्ण एजेन्डा समेतमा विद्यार्थीले आफूलाई घुलमिल गराउन सक्छन्। यी विषयमा पकड जमाउने विद्यार्थीले भोलिका दिनमा सरकारी वा गैरसरकारी क्षेत्रमा रहेर योजना बनाउने, कार्यान्वयन गराउने र सामाजिक काममा नेतृत्व गर्नेसम्मको हैसियत राख्ने भएकाले यसको क्षेत्र फराकिलो देखिन्छ र प्रतिष्ठित पनि। मानव समाज अनि त्यही समाजको सामाजिक जीवनयापनलाई सम्बोधन गर्ने विषय भए पनि समाजबाटै बहिष्कृत हुँदै गएको छ। यस विषयमा विद्यार्थीको आकर्षण कम हुँदै गएको हो कि भन्ने भान हुन्छ। यो संकायमा अध्ययन गरेका विद्यार्थी समाजसँग बढी नजिक हुन्छन्। जुनसुकै विषय अध्ययन गरे पनि समाजसँग प्रत्यक्ष सरोकार रहन्छ। तर बृहत् कार्यक्षेत्र समेटिएको मानविकी संकायमा अवसरको खाँचो नभएको नेपालय कलेजका प्राचार्य मनोज थापामगर बताउँछन्। मानविकीमा व्यवस्थापन, शिक्षा, विज्ञान, कानुनको भन्दा धेरै अवसर रहेको थापाको भनाइ छ। पछिल्लो समय विद्यार्थीको रोजाइमा यो विषय पर्ने गरेको छ, थापा भन्छन्, तर मानविकीको आवश्यकता र महत्व फरक छ। ग्ल्यामर विषयको प्रवेशसँग यस विषयमा अध्ययन गर्नेको कमी भएको थापाको भनाइ छ। पत्रकारिता, राजनीति, भाषाशास्त्र, समाजशास्त्र, वातावरण, अर्थशास्त्र, संगीत, मनोविज्ञान, नीतिशास्त्र साहित्यलगायतका क्षेत्रमा लाग्न चाहनेका लागि यो संकाय अध्ययन अनिवार्य जस्तै छ। राजनीति विज्ञान, गृहविज्ञान, अर्थशास्त्र, सामाजिक शास्त्र, जनसंख्या, पत्रकारिता, फिलोसोफी, इतिहास, संस्कृति, म्युजिक, नृत्य, मनोविज्ञान, ग्रामीण विकास, इन्भारोमेन्ट एजुकेसन, ज्योतिष, साहित्य, नीतिशास्त्रलगायतका विषय मानविकी संकाय भित्र पर्दछ। यसैले यो संकायमा अवसर र दायरा फराकिलो छ। मानविकीको महत्व र आवश्यकतालाई विद्यार्थीलाई बुझाउन नसक्नुले पनि विद्यार्थीको आर्कषक कम हुँदै गएको सिद्धार्थका प्राचार्य केसी बताउँछन्। संगीत, कलाकारिता, फेसनलगायतका विषय पनि मानविकी भित्रनै पर्ने उनको भनाइ छ। मानविकी संकाय दर्शन, भाषा अनि पृथक् ज्ञानको भण्डार हो। देश हाँक्ने नेता, प्रशासन क्षेत्र, सुरक्षा क्षेत्र, सानादेखि ठूल्ठूला प्रोजेक्ट नेतृत्व गर्न सक्ने व्यक्तित्व मानविकीले उत्पादन गरेको छ। मुलुकको बृहत् क्षेत्रमा मानविकी संकाय अध्ययन गर्नेको प्रडक्ट छन्। मानविकी संकायमा सैद्धान्तिक रूपमा मात्र विद्यार्थीलाई अध्यापन नगरी प्रयोगात्मक शिक्षामा पनि बढी जोड दिन्छ। प्लस टु तहमा सिकेको जानकारीलाई विश्वविद्यालयमा गएर अझ विस्तृत रूपमा अध्ययन गर्नुपर्ने हुन्छ। यस अर्थमा पनि प्लस टुमा अध्ययन गरिने विषय भविष्यको जग हो। मानविकी समूहका आकर्षक विषयहरू पत्रकारिता समाजशास्त्र राजनीतिशास्त्र ग्रामीण विकास गणित अंग्रेजी मनोविज्ञान नेपाली जनसंख्या संस्कृति"
विज्ञानको बहुमार्ग,"काठमाडौं : ज्ञानमन्दिर सेकेन्डरी इङ्लिस स्कुल, बालाजुका दीपेश अमगाईंले एसईईमा जीपीए ४ ल्याएर उत्तीर्ण गरे। प्लस टुमा विज्ञान विषय लिएर पढ्ने उनको रहर छ। सानो छँदा उनलाई अन्तरिक्ष यात्री बन्ने रहर थियो। त्यसैले उनी युट्युबमा भिडियोहरू हेर्दा विज्ञानका विषयमा राखिएका भिडियोहरू धेरै हेर्ने गर्थे। अबको उनको लक्ष्य इन्जिनियर बनेर सूचना प्रविधिको क्षेत्रमा लाग्ने हो। त्यसैले यसको लागि पनि उनले विज्ञान विषय लिएर पढ्ने भएका छन्। मध्यपुर ठिमीस्थित विनायक शिक्षा निकेतनबाट एसईईमा जीपीए ४ ल्याएर उत्तीर्ण रोजा श्रेष्ठले पनि विज्ञान विषय पढाइ हुने केही कलेजका फारम ल्याइसकेकी छिन्। चार्टर्ड एकाउन्टेन्ट (सीए) वा आर्किटेक्ट इन्जिनियर बन्ने भन्ने उनलाई अझै दुविधा छ। एकाउन्टिङमा पनि उनको विशेष रुचि छ। त्यसैगरी धेरैले इन्जिनियरिङ पढे स्कोप राम्रो छ भन्ने सुनेकाले उनलाई भविष्यमा बीआर्क गर्ने पनि रहर छ। दीपेश र रोजा मात्र होइन, एसईईमा अब्बल नतिजा ल्याउने विद्यार्थीमध्ये धेरैको रोजाइ विज्ञान विषय हुन सक्छ। प्लस टुमा विज्ञान विषयको अध्ययन गरे, स्नातक तहमा आफूले चाहेको जुनसुकै विषय रोज्न सकिने हुनाले धेरैको रोजाइ विज्ञान बनेको छ। विज्ञान विषय पढेपछि मेडिसिन र इन्जिनियरिङ मात्र नभई अन्य जुनसुकै विषय पढेर एक सक्षम नागरिक बन्न सकिन्छ। विज्ञान पढ्ने विद्यार्थीको मुख्य लक्ष्य मेडिकल लाइन नै हुने त्रिचन्द्र कलेजका शिक्षक मुक्तिराम अर्याल बताउँछन्। विद्यार्थीले प्लस टुमा विज्ञान पढ्दा स्नातक तहमा विज्ञानकै विभिन्न फ्याकल्टीलाई पनि रोज्न सक्ने र विज्ञानलाई निरन्तरता दिन नचाहने यस बाहेकका अन्य सामाजिक विज्ञानका विषयलाई पनि रोजेर पढ्न सक्ने भएकाले पनि यसप्रति आकर्षण बढी रहेको उनको भनाइ छ। विज्ञान पढ्ने विद्यार्थीमा हाल कृषि, वनविज्ञान, इन्जिनियरिङ, बीएमएलटी, बीडीएस, बी अप्टोमेट्रीलगायतका विषयमा रुचि बढेको उनको अनुभव छ। खुल्छ विदेश जाने बाटो प्लस टु गर्नेमध्ये धेरै विद्यार्थीको सपना विदेश गएर त्यहाँका विश्वविद्यालयमा पढ्ने हुन्छ। विज्ञानमा प्लस टु गर्नेले विदेशी विश्वविद्यालयमा पनि आफ्नो रुचिअनुसारको धेरै विषय रोज्न पाउने र भर्नामा प्राथमिकतामा पनि पर्ने गरेका छन्। विदेशी विश्वविद्यालयका लागि नभई नहुने टोफेल, स्याटलगायतका परीक्षामा पनि विज्ञान विषय लिएर पढेका विद्यार्थीले राम्रो अंक ल्याउने गरेकाले छात्रवृत्तिमा बढी छुटको व्यवस्था पाउने सम्भावना पनि हुन्छ। कक्षा ११ र १२ दुवैमा गणित विषय लिएर पढेका विद्यार्थीले इन्जिनियरिङमा डिग्री हासिल गर्न सक्छन्। इन्स्टिच्युट अफ इन्जिनियरिङ वा अन्य थुप्रै निजी कलेजमा यस विषयको अध्ययन गर्न सकिन्छ। भारतीय दूतावासको छात्रवृत्ति कोटामार्फत पनि भारतका विभिन्न विश्वविद्यालयमा इन्जिनियरिङ पढ्ने अवसर जुटाउन सकिन्छ। त्यसैगरी बीएस्सी नर्सिङका लागि पनि भारत जाने प्रवृत्ति बढ्दो छ। दक्षिण एसियाको कुरा गर्दा एमबीबीएस र बीडीएस पढ्नका लागि बंगलादेश जाने चलन पनि पछिल्लो समय बढेको पाइन्छ। कक्षा ११ र १२ मा जीव विज्ञान विषय लिएर पढेका विद्यार्थीले एमबीबीएस, बीडीएस, बीएस्सी नर्सिङलगायतका विषय अध्ययन गर्न पाउँछन्। यसका लागि इन्स्टिच्युट अफ मेडिसिन, काठमाडौं विश्वविद्यालय र अन्य निजी कलेजमा पढ्नका लागि आवेदन दिन सकिन्छ। त्यसैगरी शिक्षा मन्त्रालयको कोटामार्फत पनि माथिका विभिन्न कलेजका साथै बीपी कोइराला इन्स्टिच्युट अफ हेल्थ (बीपीकेआइएच) धरानमा पढ्न पाउनेछन्। जब मार्केट हेरेर विषय छनोट प्लस टुमा विज्ञान विषय पढिसकेपछि स्नातक तहमा कुन विषय लिएर पढ्ने भन्ने विषयले विद्यार्थीको करिअर निर्धारण गर्न महत्वपूर्ण भूमिका निभाउँछ। त्यसैले आफ्नो रुचि, परिवारको आर्थिक अवस्था, आफूले पढ्ने विषयको राष्ट्रिय र अन्तराष्ट्रिय रूपमा जब मार्केट कस्तो छ भन्ने विषयलाई ध्यानमा राखेर विषय छनोट गर्नुपर्ने सुझाव दिन्छन् पिनाकल एकेडेमीका प्राचार्य ऋषि तिवारी। प्राचार्य तिवारीका अनुसार तीनवर्षे प्राविधिक शिक्षा पढेर जागिर खाने इच्छा भएकाहरूले सीटीईभीटीको कोर्स गर्न सक्ने र उच्च शिक्षा हासिल गर्न चाहने विद्यार्थीले प्लस टु गर्दा राम्रो हुन्छ। भविष्यमा आफू के बन्ने भनेर लक्ष्य निर्धारण नगरिसकेका विद्यार्थीले प्लस टुमा विज्ञान विषय लिएर पढ्दा धेरै फाइदा हुने उनको भनाइ छ। विज्ञान पढ्ने विद्यार्थीको पढ्ने बानी र मेहनत गर्ने बानीको विकास हुने भएकाले उनीहरूका अगाडि बहुतर्फी बाटाहरू खुल्छन्। विज्ञान पढ्ने विद्यार्थीले मेडिकल वा इन्जिनियरिङ पाराडाइममध्ये एक छान्न सक्छन्। मेडिकलअन्र्तगत पनि एमबीबीएस मात्र नभई फार्मेसी, बायोटेक्नोलोजी, ल्याब टेक्निसियन, कृषि, बायोमेडिकल इन्जिनियरिङ, अप्टियोमेट्री, बीडीएसलगायतका विषयमा गए जागिर चाँडै पाइने र कमाइ बढी हुने तिवारी बताउँछन्। हिजोआज नर्सिङको जब मार्केट त्यति नभएकाले यसलाई आफूले कम प्राथमिकतामा राखेको प्राचार्य तिवारीको भनाइ छ। घटेको छैन यी विषयका क्रेज प्लस टु सकेपछि विज्ञान विषय रोजेर पढ्ने अधिकांश विद्यार्थीले आज पनि पहिलो प्राथमिकतामा इन्जिनियरिङ र मेडिकल विधालाई नै राख्ने गरेका छन्। इन्जिनियरिङमा चार वर्षको पढाइ पूरा गरेर बीई वा बीटेकको डिग्री प्राप्त गर्न सकिन्छ। विश्वविद्यालयबाट प्राप्त गरिने डिग्री बीई हो भने कुनै पनि इन्स्टिच्युटमार्फत इन्जिनियरिङमा व्यावसायिक डिग्री गर्नेले बीटेकको डिग्री प्राप्त गर्न सक्छन्। बीई र बीटेक गर्नका लागि विद्यार्थीले प्लस टुमा भौतिक शास्त्र, रसायनशास्त्र र गणित विषय लिएर अध्ययन गरेको हुनुपर्छ। यसको लागि प्लस टुमा न्यूनतम ५० प्रतिशत अंक ल्याउनु अनिवार्य हुन्छ। घर र ठूलठूला भवन निर्माणको लागि आवश्यक पर्ने डिजाइन बनाउन रुचि राख्ने विद्यार्थीले बी आर्क (ब्याचलर अफ आर्किटेक्चर) पनि पढ्न सक्छन्। यस विषयअन्र्तगत कुनै पनि भवन निर्माण गर्नुअगाडि त्यसको योजना तयार पार्ने, डिजाइन बनाउने र अन्य विभिन्न संरचनाका साथै भवन निर्माण गने कला सिकाइन्छ। यसका लागि पनि प्लस टुमा गणित विषयसहित अन्य विषयमा न्यूनतम ५० प्रतिशत अंक ल्याएको हुनुपर्छ। स्नातक तहमा आईटी र सफ्टवेयरको बारेमा अध्ययन गर्न चाहने विद्यार्थीले आईटीमा बीएस्सी (बीएसआईटी ) लाई रोज्न सक्छन्। यसका लागि पनि प्लस टुमा भौतिकशास्त्र, रसायनशास्त्र र गणित विषय लिएर पढेको हुनुपर्छ। एमबीबीएस अध्ययन गरेर मेडिकल क्षेत्रमा सेवा गर्ने र योग्य डाक्टर बन्ने चाहना राख्ने विद्यार्थीले प्सल टुमा बायोलोजी विषय रोजेर न्यूनतम ६० प्रतिशत अंक प्राप्त गरी यस विषयलाई रोज्न सकिन्छ। छात्रवृत्तिमा नाम निकाल्न सक्ने विद्यार्थीका लागि यो विषयको लोकप्रियता अझै पनि घटेको छैन। यदि छात्रवृत्तिमा नाम निस्किएन र निजी शुल्क तिरेर यो विषय पढ्न धेरै गाह्रो छ। यसको पढाइ शुल्क अत्यधिक रहेको छ। त्यसैले यसको विकल्पको रूपमा बीएस्सी नर्सिङलाई पनि रोज्न सकिन्छ। नर्सिङ विषयका लागि न्यूनतम् ५० प्रतिशत अंक पर्याप्त मानिन्छ। प्लस टुमा ५० प्रतिशत अंक ल्याउने विद्यार्थीले बी फर्मा (ब्याचलर अफ फार्मेसी) मा पनि आफ्नो करियरलाई निर्धारण गर्न सक्छन्। डाक्टर इन्जिनियरका गुरु विज्ञान पढेका विद्यार्थीले साइन्समा आफ्नो भविष्य बनाए डाक्टर र इन्जिनियरलाई पढाउने गुरु बन्न सक्छन्। यस विधामा भौतिकशात्र, रसायनशास्त्र, जीवविज्ञान, बीएस्सी कम्प्युटर साइन्स, बीएस्सी म्याथम्याटिक्सलगायतका विषयमा स्नातक गर्न सकिन्छ। त्यसैगरी व्यावसायिक पाइलट बन्न चाहनेहरूले पनि प्लस टुमा विज्ञान नै अनिवार्य रूपमा पढ्नुपर्ने हुन्छ। अन्यमा पनि अब्बल मानविकी र व्यवस्थापन विषय लिएर पढ्ने विद्यार्थीको तुलनामा विज्ञान पढ्ने विद्यार्थी यी विधामा गएमा उनीहरू अब्बल नै ठहरिने गरेका छन्। मानविकीमा विद्यार्थीले मावनशास्त्र र समाजशास्त्र, ललितकला, एनिमेसन, कानुन, डिजाइन, पत्रकारिता र आमसञ्चार, मास मिडिया, शिक्षालगायतका विषय रोजेर उच्च शिक्षा गर्ने र आफ्नो करियर बनाउन सक्ने सुविधा बढेको छ। त्यसैगरी व्यवस्थापनप्रति रुचि बढेमा एकाउन्टिङ र कमर्सका विभिन्न विधामा स्नातक गर्न सक्छन्।"
शेयर बजार : नेप्से आठ अंकले घट्यो,"काठमाडौं : मंगलबार र बुधबार दोहोरो अङ्कले उकालो लागेको शेयर बजार कारोवार मापक नेप्से परिसूचक बिहीबार भने आठ अङ्कले घटेको छ। नेपाल स्टक एक्सचेञ्जका अनुसार नेप्से ८२७ बिन्दुले घटेर एक हजार २६०४७ मा झरेको छ । यस्तै ठूला कम्पनीको शेयर कारोवार मापन गर्ने सेन्सेटिभ परिसूचक १५३ अङ्कले घटेर २७१४५ बिन्दुमा झरेको छ। नेप्से ओरालो लागे पनि कारोवार रकममा भने वृद्धि भएको छ। कूल १७७ कम्पनीको ८९ लाख ८५ हजार ३५३ कित्ता शेयर ६७ करोड एक लाख ६९ हजार ९२९मा खरीद बिक्री भए। स्टकका अनुसार कारोवार भएका कूल ११ उपसमूह सबैको शेयर ओरालो लागेको छ। बैंकिङ ६५९, होटल २४, विकास बैंक ४८१, जलविद्युत् १२५१, वित्त ३३५, निर्जीवन बीमा ६२४५, उत्पादन १४, अन्य ५६७, लघुवित्त ७५, जीवन बीमा ५३९७ र सामूहिक लगानी कोष ००३ बिन्दुले घटेको छ। स्टकका अनुसार आज कारोवारका आधारमा सिद्धार्थ इक्विटी फण्ड शीर्ष स्थानमा छ। उक्त योजनाको पाँच करोड ५२ लाख २२ हजार २४७, प्रभु बैंक पाँच करोड ५१ लाख ४३ हजार ७१७, नेपाल बैंक चार करोड ७३ लाख २४ हजर ५४२, नेपाल दूरसञ्चार कम्पनी तीन करोड ८८ लाख तीन हजार ३९४, मेगा बैंक तीन करोड १६ लाख ६१ हजार ५६४, प्रिमियर इन्स्योरेन्स तीन करोड १२ लाख दुई हजार ६५३ र सिभिल बैंक दुई करोड ७३ लाख २१ हजार ३६८ मा कारोवार भई शीर्ष स्थानमा रहे। स्टकका अनुसार सूर्योदय लघुवित्त वित्तीय संस्थाका शेयरधनीले ९९९ प्रतिशतले कमाए । समिट लघुवित्त वित्तीय संस्था ९९६, स्वावलम्बन लघुवित्त वित्तीय संस्था ९७६, महिला सहयात्रा माइक्रोफाइनान्स वित्तीय संस्था ६४९, सर्पोट माइक्रोफाइनान्स वित्तीय संस्था ४२१ र सिटीएक्सप्रेस फाइनान्स कम्पनीका शेयरधनीले ४०८ प्रतिशतले कमाए । त्यस्तै, युनियन हाइड्रोपावर लिमिटेड ६५५, प्रुडेन्टियल इस्योरेन्स ५६१, राष्ट्रिय बीमा कम्पनी लिमिटेडको संस्थापक शेयर ४१६, स्वदेशी लघुवित्त वित्तीय संस्था ३८१, वेस्ट फाइनान्स कम्पनी ३८० र सानिमा इक्विटी फण्डका लगानीकर्ताले ३७९ प्रतिशतले गुमाए। रासस"
"लुटेरासँगको प्रतिकारमा दुई घाइते, एक लुटेरा नियन्त्रणमा","महोत्तरी : जिल्लाको बर्दिबास नगरपालिका वडा नम्बर ७ मा गएराति दुई घरमा धनमाल लुटपाट भएको छ। त्यसक्रममा स्थानीयबासी र लुटेर समूहबीच झडप हुँदा दुई स्थानीय घाइते भएका छन्। एक लुटेरालाई नियन्त्रणमा लिएर स्थानीयबासीले प्रहरीलाई बुझाएका छन्। राति करिब १ बजेतिर हतियारसहित आएका लुटेराले वडा नम्बर ७ स्थित प्रेमनगरका निखुल महतो र चन्देश्वर महतोको घरबाट धनमाल लुटेका हुन्। निखुल महतोको घरबाट एक लाख ३७ हजार रुपैयाँ लुटिएको छ। यस्तै चन्देश्वर महतोको घरबाट दुई लाख ५० हजार लुटिएको छ। यसबाहेक दुबै घरबाट सुन, चाँदी, ल्यापटप, मोबाइल र अन्य सामान पनि लुटेराले लगेको डीएसपी माधव बुढाथोकीले जानकारी दिए। गाउँलेले वर्ष ४५ का देवनारायण कापर नाम गरेका लुटेरा समूहका सदस्यलाई हतियारसहित नियन्त्रणमा लिएका छन्। उनलाई गोली लोड गरिएको कटुवा पेस्तोलसहित स्थानीयले नियन्त्रणमा लिएका प्रहरीले जनाएको छ। चन्देश्वर महतोको घरमा पुग्दा लुटेरमाथि घरमुलीले प्रतिकार गर्दा दुईजना घाइते भएका छन्। घटनाको थप अनुसन्धान गर्न इलाका प्रहरी कार्यालय बर्दिबासबाट डीएसपी निशान्त थापा नेतृत्वको टोली घटनास्थल पुगेको छ।"
"६ महिनामा सात जनाको हत्या, २३ जना बलात्कृत","राजविराज : सप्तरीमा ६ महिनाको अवधिमा सात जनाको हत्या भएको छ । ०७५ पुस १७ देखि ०७६ असार १५ गतेसम्म भएको घटनामा राज्य पक्षबाट एक युवकको इनकाउण्टरमा हत्या र गैर राज्य पक्षबाट ६ जनाको हत्या भएको इन्सेक प्रतिवेदन बुधबार सार्वजनिक भएको छ । हत्या गरिएकामा अज्ञात समूहबाट एक ज्येष्ठ नागरिक दम्पति, छोराबाट एक ज्येष्ठ नागरिक, बुवाआमाबाट एक बालिका, पतिसहित परिवारका सदस्यबाट एक महिला र युवाहरुको समूहबाट एक शिक्षक गरी सात जनाको हत्याको घटना भएको प्रस्तुत प्रतिवेदनमा उल्लेख छ । नेपाल मानव अधिकार वर्ष पुस्तक २०२० को प्रकाशन पूर्व बुधवार राजविराजमा आयोजित अर्ध वार्षिक समीक्षा गोष्ठिमा प्रस्तुत प्रतिवेदन अनुसार सन् २०१९ को सुरुको ६ महिनाको अवधिमा बालिका बलात्कारका १६, महिला बलात्कारका सात, घरेलु हिंसाका २५, बहुविवाहका आठ, बालिका बलात्कार प्रयासका तीनसहित बाल यौन दुव्र्यवहार, बालबालिका विरुद्धको कसूर, बालबालिका दुरुपयोग, महिला बलात्कार प्रयास, गोली प्रहार, बम विष्फोटका एकएक घटना गरी ८५ वटा मानव अधिकार उल्लंघन तथा ज्यादतीका घटना भएको प्रतिवेदनमा उल्लेख छ । कार्यक्रमका प्रमुख जिल्ला न्यायाधीश हरिश्चन्द्र ढुंगानाले अदालतले कानुनी व्यवस्थाअनुसार प्रमाणका आधारमा फैसला गर्नुपर्ने भएकाले प्रमाण जुटाउने प्रहरीलाई कार्यालयमै बसेर चार किल्ला प्रमाणित गरी मुचुल्का तयार नगर्न र नाटकिय ढंगले काल्पनिक विवरणहरु नलेख्न सुझाव दिए ।"
तेलभन्दा पानी महँगो,"(बिजलपुरा) महोत्तरी :जीवनमा कहिले पनि पानीको दुःख भागेका थिएनौं। यसपालि त गाउँको सबै कल(ह्याण्ड पाइप) सुक्यो, महोत्तरीको बिजलपुरा चल्की टोलकी ६० बर्षीय सोना देवी मुसहरले भनिन्,गाउँमा अनिकाल पर्यो। बर्दिबास नगरपालिका१२ स्थित पानी खान समस्या भएपछि गाउँको स्कूलमा एउटा नयाँ बोरिङ्ग गाडिएको छ। साँझ र बिहान मेला लागे झैं पानी भर्न भिड लाग्छ। दिउँसो तीन बजेदेखी बोरिङ्गमा लागेको लाम राती ८ बजेसम्म चल्छ। गाउँभरी जतितही पानीको हाहाकार छ। पानी जोहो गर्दै गाउँहरुको जान्छ, सोना देवीकी परोसिया(छिमेकी) सञ्जिता मुसहर सुनाउँछिन्। चैत्रदेखिनै गाउँमा पानीको दुःख छ,पानीको अभावमा बाँच्न कठिन भएको भन्दै उनले भनिन्,हेर्दा हेर्दै कुन दिन आयो, तेल भन्दा पानी महँगो भयो। एक लिटर खाने तेल किन्दा भान्छामा १५ दिनलाई पुग्ने बताउँदै उनले थपिन्,हाम्रो परिवारलाई एक दिनको लागि कम्तिमा सय लिटर खानेपानी चाहिन्छ।पानी खोज्दाको सास्ती रहेको दुःखेसो पोखिन्। बर्दिबास नगरपालिका१२ का वडा अध्यक्ष राम किशोर साह भन्छन्, चल्की र जुडी टोलमा तीनसय कल सुक्यो। गाउँमा पानी पिउन मुश्किल छ। नगरपालिकाबाट गाउँकै स्कूलमा बोरिङ्ग गाडेको बताउँदैं उनले भने,एउटै बोरिङ्गमा एक सय घरका मानिसहरुले प्यास मिटाउँन बाध्य छन्। भूमिगत पानीको मुहान तलतल गयो। जथाभावी बालुवा, गिट्टी दोहोनले नदीमा पानी बग्न छोड्यो।त्यसैले गाउँ काकाकुल बनको वडा अध्यक्ष साहले सुनाए। ३५४० फिटमा पाइने पानी ढेड सयफिट मुनि पाउनपनि मुश्किल छ,उनले भने। बर्दिबास नगरपालिकाको बिजलपुराको चल्की, जुडी, हात्तिलेटको बिजयबस्ती, बेंखाडी पशुपतिनगर, किसानगर, लगायत यि गाउँहरु मात्र खानेपानीको समस्या होइन्, मधेशमा ३६ जिल्लाका गाउँबस्तीमा खानेपानीको चरम अभाव छ। चुरे र चुरेभावर क्षेत्रका बस्तीहरुमा पिउने पानीको समस्या बिकराल छ। पानीको मुहान सुकेपछी मधेशमा बसोबास गर्ने लाखौं स्थानीयहरु पानी खोज्दैं भौतारिरहेका छन्। चुरे र त्यसको भावर क्षेत्रको दोहोनले मधेशमा पानीको श्रोत विलाउँदै गरेको चुरेविज्ञ डा वियज सिंह बताउँछन्। क्रसर उद्योगले गहिरो खाल्टो खनेर बालुवा, गिट्टी, ढुङ्गा झिके। चुरेबाट बगेर आएको पानी भण्डारण गर्ने भावर क्षेत्र धोस्त भयो।,उनले भने,एका तिर जनसंख्या बढ्दैं गयो अर्को तिर पानीको मुहान रिचार्ज गर्ने चुरेको शक्तिछिन हुदैंगयो। जलवायु परिवर्तनको असर प्राकृतिक दोहोनकै कारणले बढ्दैं गएको छ। त्यहीभएर मनसुन पनि ढिलाभयो,उनले भने। पानी अभावमा गाउँले दैनिकी प्रभावित छ। खानापकाउन र पिउन पानी खोज्ननै पर्यो। नुहाइधुवाई नगरि गर्मी कसरी छल्नु। त्यसमाथि गोठमा पालेका गाईवस्तुलाई खुवाउनै पर्यो। पानी जोहो गर्दैमा दिन वित्छ, चल्की टोलका ७० बर्षीय चन्देश्वर महरा भन्छन्,जीन्दगीमा हामीले पानीको अहिलेसम्म कहिले दुःख भोग्नु परेको थिएन।अहिले त झिस्मिसे विहानमै डोल, बाल्टीन, गेलेन बोकेर उनलाई पानी खोज्दै गाउँगाउँ चहारेर हिड्नु परेको छ। पानी खोज्न साँझ निस्किदा अबेला राती घर आइन्छ, उनले भने। पानीको दुःखले बस्तीहरुमा तवाही मच्चेको स्थानीय रामकिसुन मुसहर बताउँछन्।गाउँको खोला पनि सुक्यो, आगनको कलमा पानी आउँन छाड्यो। गाउँमा प्यास मेटाउन अब त एउटा पनि कल बाँकी रहेन, सबै सुक्यो। पानीको श्रोत फर्काउन चुरे क्षेत्रमा जलासय बनाउन स्थानीय सरकारले ढिलो गर्न नहुने चुरेविज्ञ डा सिंहले बताए।चुरे बचाउन सकिएन भने मधेशमा अहिले पानीको मात्रै दुःख छ, अलिपछी बाढीले चुरे पहाड बगाएर उब्जाउ भूमी मरुभूमीकरण हुनबाट कसैले रोक्न सक्दैं। चुरे क्षेत्रको दोहोन पुर्नरुपले बन्द गर्नु पर्ने उनलाई कथन छ। बिजलपुरास्थित सुकेको चपाकलमा खेल्दै बालकहरु।"
प्रज्ञामा पनि असारकै चटारो,"काठमाडौं :  नेपाल ललितकला प्रज्ञाप्रतिष्ठान (नाफा) का मूर्ति विभाग प्रमुख लालकाजी लामा गत आइतबार प्रदेश १ को एक साता दौडाहाबाट काठमाडौं आइपुगे। लामा उक्त प्रदेशमा आगामी बजेटमा आफ्नो विभागबाट के कस्तो कार्यक्रम गर्न सकिन्छ भनेर फिल्ड भिजिट र छलफल गोष्ठीका लागि गएका थिए। उनले भने, विभागका लागि छुट्ट्याइएको केही रकम बाँकी छ। केमा खर्च गर्ने भनेर सरसल्लाहका लागि मंगलबार बैठक बोलाएको थिएँ, तर कुलपति बाहिर जानुभएकाले अझै एक साता लम्बिने भयो। नाफाको मूर्तिकला विभाग प्रमुख धर्मराज शाक्य चारदिने मूर्तिकलाबारे अध्ययन तथा गोष्ठीका लागि मंगलबार धनगढी हिँडेका छन्। वास्तुकला तथा अन्य सिर्जना विभागले आगामी शनिबार पोस्टर डिजाइन प्रतियोगिता गर्ने भएको छ। यसको थिम समृद्ध नेपाल, सुखी नेपाली राखिएको छ।  नेपाल संगीत नाट्य प्रतिष्ठानले असारमा धेरै कार्यक्रम गर्यो। काठमाडौंमा असार २ देखि ८ सम्म नाटक महोत्सव, असार ५ र ६ गते शास्त्रीय संगीतसम्बन्धी कार्यक्रम तथा विचार गोष्ठी, सोमबार राष्ट्रिय नृत्य महोत्सव, धनगढीमा असार ६ र ७ गते राष्ट्रिय संगीत महोत्सव आयोजना गरियो। संगीत, नाटक र नृत्य तीनवटै विधाका प्रतिभालाई यसै असारमा पुरस्कार वितरण गर्ने कार्यक्रम छ। तर अझैसम्म प्रतिभा छनोट भइसकेका छैनन्।  नेपाल प्रज्ञाप्रतिष्ठानले असार ९ मा कविता महोत्सव गरेर आफ्नो वार्षिकोत्सव मनाउने गरेको छ। वार्षिकोत्सवबाहेक अन्य कार्यक्रम जेठभित्रै गर्न सकिन्थ्यो। तर, धेरै कार्यक्रम असारमा पनि छन्। प्रतिष्ठानमा जम्मा ११ वटा विभाग छन्। मातृभाषा (साहित्य) विभागले असार ६ गते बान्तवा राई भाषा साहित्य गोष्ठी गर्यो। सामाजिक शास्त्र तथा आख्यान विभागले बुधबार काभ्रेको नमोबुद्धमा समकालीन नेपाली नियात्रामा सामाजिक चिन्तन विषयक गोष्ठी सकेको छ। दर्शन विभागले आइतबार मानवतावादसम्बन्धी गोष्ठी सकाएको छ भने आगामी शनिबार योग दर्शन तथा स्वास्थ्यसम्बन्धी गोष्ठी गर्दै छ। यी केही उदाहरण हुन्। नेपाल संगीत नाट्य प्रतिष्ठानका अघिल्लो वर्षका पदाधिकारीको समय भदौ १९ मा सकिएको थियो। तर नयाँ पदाधिकारीको नियुक्ति पुसको दोस्रो साता मात्रै हुन सक्यो। लगत्तै असन्तुष्ट समूहले मुद्दा हालेपछि चैतको तेस्रो साताबाट मात्रै नयाँ कार्यसमितिले काम गर्न पायो। परम्परागत तथा शास्त्रीय संगीत विभाग प्रमुख प्राज्ञ धीरेन्द्र प्रेमर्षि भन्छन्, हामीसँग थोरै समयमा धेरै कार्यक्रम गर्ने चुनौती थियो। कार्यक्रम राम्रो हुनुपर्छ, असार साउनले फरक पार्दैन। अलकत्रा बग्ला कि भन्ने पीर प्राज्ञिक कार्यक्रममा हुन्न। नेपाल प्रज्ञाप्रतिष्ठानका सामाजिक शास्त्र विभागका प्रमुख प्राज्ञ दिनेशराज पन्त तथा समालोचना र निबन्ध विभागका प्रमुख प्राज्ञ प्राडा गोपिन्द्र पौडेल आफूहरू असारमा आफ्नो विभागको कार्यक्रम गर्ने पक्षमा नरहेको बताउँछन्। यस वर्ष मनसुन ढिलो भएर मौसम खुलेको छ। नभए त्यसै पनि वर्षाले असारमा विकासे काम मात्रै होइन, अन्य काम पनि बिथोल्छ। नेपाल प्रज्ञाप्रतिष्ठानका सदस्यसचिव प्रा जगत्प्रसाद उपाध्याय प्रतिष्ठानले आफ्नो नियमित कार्यक्रम बाह्रैमास गरिरहेको तर पत्रकारका आँखा असारको कार्यक्रममा मात्र किन देखिएको ? भन्ने प्रतिप्रश्न गरे। उनले भने, बरु मिडियाकर्मीले भाषा, साहित्य, संगीत, कला जगेर्ना सरकारले पर्याप्त बजेट छुट्याइदिएन भन्ने आवाज उठाइदिए हुन्थ्यो। भौतिक योजनाको विकास मात्रै राष्ट्रिय गौरवको आयोजना होइन, अमूर्त संस्कृतिको विकास पनि राष्ट्रिय गौरवको आयोजना बन्नुपर्छ भन्ने उपाध्यायको आशय थियो। प्रतिविभाग सात लाख मात्रै नेपाल प्रज्ञाप्रतिष्ठानका प्रशासन प्रमुख सुमन अधिकारीका अनुसार प्रतिष्ठानको यस वर्षको बजेट १७ करोड रुपैयाँ थियो, जसमा कार्यक्रमतर्फ जम्मा दुई करोड ६० लाख २५ हजार मात्रै छुट्ट्याइएको छ। प्रतिष्ठानको जम्मा ११ वटा विभागलाई प्रतिविभाग सात लाख रुपैयाँ मात्रै विनियोजन हुन्छ। केन्द्रीय कार्यक्रम तथा प्रज्ञाका आजीवन सदस्यहरूलाई भत्ता रकम छुट्ट्याइएपछि खासमा कार्यक्रमतर्फ एक करोड ४६ लाख मात्रै विनियोजन भएको अधिकारी जानकारी दिन्छन्। प्रतिष्ठानबाट आजीवन भत्ता पाउनेमा २२ जना छन्। तिनले जनही मासिक ३६ हजार आठ सय रुपैयाँ बुझ्ने गरेका छन्। राष्ट्रकवि माधव घिमिरे आजीवन भत्ताबाहेक राष्ट्रकवि भत्ता थप २५ हजार पाउँछन्। राष्ट्रगानका रचनाकार व्याकुल माइला तथा साहित्यकार झमक घिमिरेले पनि मासिक २५ हजार पाउँछन्। नेपाल ललितकला प्रज्ञाप्रतिष्ठान (नाफा) को जम्मा ६ वटा विभागलाई पनि प्रतिविभाग सात लाख रुपैयाँ मात्रै विनियोजन हुन्छ। लेखा शाखाका चक्र कार्कीका अनुसार नाफाको यस वर्ष कुल बजेट चार करोड आठ लाख रुपैयाँ मात्रै थियो। यसमध्ये कार्यक्रमतर्फ जम्मा ९० लाख रुपैयाँ मात्रै विनियोजन भएको थियो। नाफाका मूर्ति विभाग प्रमुख लालकाजी लामा भन्छन्, हामीसँग कार्यक्रमका लागि लाज लाग्ने रकम छ। गएको चैतमा कीर्तिपुर नगरपालिकाको सहकार्यमा मूर्ति विभागले युद्धपार्कका लागि मूर्ति बनाउन सघाएको थियो। करिब एक करोड रुपैयाँको कार्यक्रम रहेकोमा मूर्ति विभागको सहयोग एक अंश पनि थिएन। नेपाल संगीत नाट्य प्रतिष्ठानका योजना शाखा अधिकृत प्रवीण सापकोटाका अनुसार प्रतिष्ठानको यस वर्षको बजेट ६ करोड एक लाख रुपैयाँ थियो। यसबाट कार्यक्रमतर्फ डेढ करोड रुपैयाँ छुट्ट्याइएको थियो। नेपाल प्रज्ञाप्रतिष्ठान तथा नेपाल ललितकला प्रज्ञाप्रतिष्ठान आफ्नै भवनमा छन् भने नेपाल संगीत नाट्य प्रतिष्ठान बालुवाटारमा मासिक चार लाख रुपैयाँ भाडा तिरेर बसेको छ। भाषा, साहित्य, संगीत, कलालगायत क्षेत्रको विकासका लागि गठन गरिएका तीन प्रतिष्ठानलाई रहलपहल रकम खर्च गर्न चटारो छ। के कार्यक्रम कहिले गर्ने भनेर त्यहाँका प्राज्ञहरू अहिले बल्ल छलफलमा रहेको नाफाका प्राज्ञ लामाको भनाइले देखाउँछ।"
द्वन्द्वग्रस्त लिबिया हुँदै युरोप हिँडेका नेपाली युवाले आक्रमणमा ज्यान गुमाए,"काठमाडौं : युरोप गएर भविष्य उज्वल पार्ने सपनामा परेका एक युवाको युद्धग्रस्त अफ्रिकी मुलुक लिबियामा ज्यान गुमाएका छन्। मानव तस्करको फन्दामा परी युरोपेली मुलुक इटालीका लागि काठामाडौंबाट यात्रा तय गरेका २७ वर्षीय सन्तोष श्रेष्ठको त्रिपोलीमा बुधबार भएको आक्रमणमा निधन भएको हो। यो आक्रमणमा ४४ जनाको ज्यान गएको अन्तर्राष्ट्रिय सञ्चारमाध्यमहरूले जनाएका छ्न। १०० भन्दा बढी घाइते छन्। पूर्वी त्रिपोलीको तजौरा शिविरमा रहेका उनलाई नेपाल पर्काउने पहल भइरहेको अवस्थामा आक्रमणमा परी निधन भएको दूतवासले जनाएको छ। लिबियामा युद्ध चर्किएपछि घरबार विहीन बनेकाहरूलाई त्यहाँबाट विभिन्न मुलुकमा शरणको लागि पठाइरहेको अवस्थामा त्यही मुलुक भएर युरोप लाने सपना देखाउँदै मानवतस्करले नेपाली युवालाई त्यहाँ पुर्याइरहेका छन्। मानव तस्करको चङ्गुलमा परेर सन्तोष पनि अफ्रिकी महादेश हुँदै युरोप जान हिँडेका थिए। त्रिपोलीस्थित अन्तर्राष्ट्रिय आप्रवास संगठन (आईओएम) लाई उद्धृत गर्दै कायरोस्थित नेपाली दूतावासले बुधबार राति पठाएको जानकारीमा उल्लेख छ, असार १७ गतेको रात्रीकालीन आक्रमणमा परी नेपाली युवा श्रेष्ठसहित विभिन्न स्थानका शरणार्थी तथा आप्रवासीको मृत्यु भएको छ। नेपाली मृतकका बारेमा थप विवरण प्राप्त नभएको दूतावासले बताएको छ। उनका बाबुको नाम सोमप्रसाद र आमाको नाम सुन्तली भन्नेसम्म जानकारी आईओएमबाट आएको र नेपालमा परिवारलाई सम्पर्क गर्ने कार्य भइरहेको पनि दूतावासले जनाएको छ। श्रेष्ठको नेपालको ठेगाना पत्ता लगाउने पहल भइरहेको दूतावासले जनाएको छ। आइएमओले श्रेष्ठलाई उद्धार गरी घर फर्काउने पहल गरेको दुई दिनमा नै आक्रमणमा निधन भएको हो। श्रेष्ठलाई उद्धार गरी नेपाल फर्काउन यात्रासम्बन्धी कागजात मिलाउन भन्दै आईओएमले नेपाली दूतावासलाई पत्राचार गरेको राजदूत छविन्द्र आर्यालले जानकारी दिए। युरोपको सपना देखेर लिबिया पुगेका नेपालीलाई यसअघि पनि उद्धार गरी नेपाल फर्काइएको थियो। बुधबार मात्रै टर्किस एअरलाइन्सबाट ८ नेपालीलाई नेपाल फर्काइएको दूतावासले जनाएको छ। ६ जना नेपालीलाई स्वदेश फर्काउने कार्य अघि बढेको दूतावासको कार्यबाहक जिम्मेवारी समेत सम्हालिरहेका उपप्रमुख सुजन विडारीले जानकारी दिए। उनीहरू आईओएमको शिविर त्रिपोलीमा नै छन्। त्रिपोलीमा कार्यरत नेपाली शान्ति सेनाले विशेष सहयोग गरिरहेको र उनीहरूसँग दूतावासले निरन्तर सम्पर्क स्थापना गरी सहयोग एवं समन्वय गरिरहेको दूतावासले जनाएको छ। दुई महिना अघिमात्र लामो पहल र प्रक्रियापछि द्वन्द्वग्रस्त लिबियाबाट २६ नेपाली युवालाई उद्धार गरी काठमाडौं फर्काएको थियो। फर्किएका नेपालीमार्फत् मानव तस्करसम्म पुगेर कारबाही गर्न आवश्यक रहेको सुझाव दूतावासले दिएको भएपनि त्यसमा काम अघि बढ्न नसक्दा तस्करको संजालले यसरी नेपालीलाई प्रलोभनमा पारेर अलपत्र पार्ने गरेका हुन्। लिबियाबाट इटाली जान सहज रहेकै कारण इटाली पुग्ने प्रलोभनमा नेपाली युवा अलपत्र पर्ने, लाखौँ रकम गुमाउने र मृत्यु समेत बरण गर्न परेको भन्दै यसमा सुरक्षा संयन्त्र सक्रिय रहनुपर्ने सुझाव समेत दूतावासले दिएको छ। मानव तस्करहरूले नेपालबाट यस्ता युवालाई ठूलो प्रलोभन देखाएर अफ्रिकी महादेश हुँदै युरोप र अमेरिका पुर्याउने गरेका छन्। यसमा प्रहरीले अध्ययन गरेर नियन्त्रण गर्न खोजेको भनिए पनि अझैसम्म कुनै पनि ब्यक्ति कारबाहीको दायरामा आएका छैनन्। यसमा राजनीतिक नेतृत्व, कूटनीतिक निकायका व्यक्ति र सुरक्षा निकायको समेत मिलेमतो रहन सक्ने आंकल परराष्ट्र अधिकारीहरूले गर्दै आएका छन्। 'मानिस फर्किएका छन्। उनीहरूमार्फत संजाल चलाउनेसम्म किन सुरक्षा निकाय पुग्दैन ?' परराष्ट्रका एक अधिकारीले अन्नपूर्णसँग भने, हाम्रो संयन्त्रभित्र पनि गडबड छ। किनकि हामी भित्रका व्यक्तिहरू पनि म्यानपावर कम्पनी र विदेशमा बसेका एजेन्टसँग सम्पर्कमा हुन्छन्। पीडित, परराष्ट्रका कर्मचारी र सुरक्षा निकाय मिलेर सहकार्य गरेमा यस्ता मानवतस्करको जालो सहजै चिर्न सक्छन्। कतिपय माफिया र गलत व्यक्तिले राजनीतिक संरक्षणसमेत पाउने हुनाले पनि समस्या निम्तिएको तथा दूतावासले मात्र केही गर्न नसक्ने ती अधिकारीले जानकारी दिए। शिविरमा रहेकाहरूमाथि गरिएको आक्रमणको भत्सर्ना गर्दै राष्ट्रसंघले समस्याको समाधान निकाल्न विद्रोही र सरकार पक्षलाई अग्रह गरेको छ।"
सम्पदा पुनर्निर्माण सुस्त,"ललितपुर : भूकम्पले क्षति पुगेको पाटनको भीमसेन मन्दिर पुनर्निर्माण कार्य सुस्त छ। राजा सिद्धिनरसिंह मल्लका पालामा बनेको यो मन्दिर निर्माणको जिम्मा भारतीय दूतावासले लिएको थियो। पुनर्निर्माण कार्यले गति नलिएपछि महानगरपालिकाले सम्झौता तोडेर स्थानीय संघ संस्थाको सहयोगमा निर्माण गरिरहेको छ। महानगर, स्थानीय, उद्योग वाणिज्य महासंघ, मंगलटोल सुधार समितिलगायत स्थानीय संघ संस्था मन्दिर निर्माणमा जुटेका छन्। पाटन दरबार स्क्वायरको मुख्य आकर्षणको केन्द्र यो मन्दिर कुनै पनि बेला ढलेर पुरातात्विक सामान नष्ट हुनसक्ने र मानवीय क्षति पुग्ने भन्दै छिटो निर्माण गर्न बारम्बार सचेत गराइए पनि दूतावासले निर्माणमा उति चासो नदेखाएपछि आफैंले बनाउन थालेको स्थानीयले बताएका छन्। मन्दिर पुनर्निर्माण चार करोडको लागतमा सम्पन्न गर्ने योजना हो। भीमसेन मन्दिर पुनर्निर्माणको सम्झौता रद्द भएपनि अन्यको यथावत छ। पाटन दरबार हेरचाह तथा सम्पदा संरक्षण विभागका प्रमुख काजी प्याकुरेलले चारवर्ष अघि नै सम्पदाका डिजाइन तथा नक्सा दूतावासमा पठाइए पनि काम नभएको जानकारी दिए। लामो समय काम नभए पनि अब भने काम सुरु हुनसक्ने संकेत देखिएको उनले बताए। पुनर्निर्माणका विषयमा गतसाता दूतावासका अधिकारीसँग छलफल भएको प्याकुरेलले जानकारी दिए। सम्पदा निर्माण पहिलेको तुलनामा अहिले थोरै अगाडी बढेको छ, प्याकुरेलले भने। कोत भवन, रत्नका विहार, गोपीचन्द्र महाविहार, नापीचन्द्र विहार तथा प्रथम श्री महाविहार अझै बन्ने सुरसार छैन। पाटन दरबार क्षेत्रमा ठेक्का लगाएको वर्षौ भइसक्दा पनि सम्पदा बनेका छैनन। ०७४ चैत्रमा सुरु भई दुई वर्ष पहिला सकिनु पर्ने कुम्भेश्वर मन्दिर पुनर्निणको काम हालसम्म पनि सकिएको छैन। स्वठस्थित राधाकृष्ण मन्दिरको हातल पनि उस्तै छ। काठैकाठको उक्त मन्दिर निर्माणको ठेक्का लिएका ठेकेदार ४० लाख अग्रिम भुक्तानी लिएर सम्पर्क बिहीन बने। तर अहिले उनले काम सुरु गरेको छन्। काठमाडौं भ्याली प्रिजर्भेसन ट्रस्ट (केभीपीटी) का कन्ट्री डाईरेक्टर रोहित रञ्जितकारका अनुसार पाटन दरबार क्षेत्रका १३ वटा सम्पदा पुनर्निमार्ण सम्पन्न भइसकेको छ। चार नारायण, तलेजु मन्दिर, भाइदेग, हरिशंकर मन्दिर पुनर्निर्माण भइसकेका छन्। केभीपीटीले आफंैले दाता खोजेर ती मन्दिर पुनर्निर्माण गरेको हो। ०७२ को भूकम्पले ललितपुरका एक सय ४४ वटा सम्पदामा क्षति पुर्याएको थियो। ३१ सम्पदा पूर्णरूपमा क्षति भएको थियो। ६८ वटा आंशिक क्षति भएका थिए भने ४५ सम्पदामा सामान्य क्षति पुगेको थियो। भारतीय दूतावासले उपत्यकाका २६ वटा सम्पदा बनाउने प्रतिवद्धता जनाएको थियो। तीमध्ये ६ वटा ललितपुरका छन्। सम्पदा पुननिर्माण गर्ने बचन दिएको चार वर्ष भइसक्दा पनि भारतीय दूतावासले पुनर्निर्माणको काम सुरु गरेको छैन। पाटन दरवार क्षेत्रको भीमसेन मन्दिर (चार करोड), कोत भवन (६ करोड), रत्नका विहार, गोपीचन्द्र महाविहार, नापीचन्द्र विहार (३३ करोड) तथा प्रथम श्री महाविहार ५० लाखमा बनाउने उसको बचन थियो।"
किर्ते जालसाजीमा फरार महन्थलाई १२ वर्ष कैद,"जनकपुरधाम : किर्ते जालसाजी गरेर जनकपुरधामस्थित रत्नसागर मन्दिरको जग्गा बेचबिखन गरेको आरोपमा फरार रहेका रत्नसागर मठका महन्थ बैकुण्ठ दासलाई अदालतले १२ वर्षको जेल सजाय सुनाएको छ । तत्कालीन जिल्ला शिक्षा कार्यालय महोत्तरीका शाखा अधिकृत लाल झाको कर्तव्य गरी हत्या गरेको अभियोगमा मुख्य आरोपित रत्नसागर मठका महन्थ बैकुण्ठ दासलाई उच्च अदालत जनकपुरले १२ वर्षको सजाय सुनाएको हो । उच्च अदालत जनकपुरका मुख्य न्यायाधीश हरिकुमार पोखरेल र न्यायाधीश बालकृष्ण उप्रेतीको संयुक्त इजलासले जिल्ला अदालतको फैसलालाई पल्टाउँदै महन्त दासलाई १२ वर्षको जेल सजाय सुनाएको उच्च अदालतका श्रेस्तेदार बेदप्रसाद उप्रेतीले जानकारी दिए । जनकपुरको रामानन्द चोकबाट जलेश्वर अफिस हिँडेका झाको २०६७ कार्तिक ११ गते भूमिगत समूह परिचालन गरेर हत्या गर्ने कार्यमा समेत संलग्न रहेको आरोप लागेका महन्थ दासपछि अदालतबाट धरौटीमा रिहा भएका थिए । यसअघि जिल्ला अदालत धनुषाले घटनामा संलग्न भनिएका शिवकुमार ठाकुर, सुनिल कुमार अधिकारी र राकेश पाण्डेलाई जन्मकैदको फैसला सुनाएको थियो । सोही घटनामा मुख्य आरोपित महन्थ दासलाई भने सफाइ दिएको थियो । सोही मुद्दामा जिल्ला अदालतको सजायलाई उल्टाउँदै उच्च अदालत जनकपुरले महन्थलाई १२ वर्ष कैद तथा अन्य आरोपि शिवकुमार, सुनिल र राकेशको हकमा भने जिल्ला अदालतको फैसलालाई सदर गरेको हो । यसअघि जनकपुरधामको संस्कृत विद्यालय अन्तर्गत हजारी जनक विद्यापिठ भोग चलनमा गुठी नाममा रहेको जग्गा किर्ते जालसाजी गरेर जग्गा धनी दर्ता श्रेस्ता बनाई बेचेको आरोपमा रत्नसागर मन्दिरका महन्थ बैकुण्ठ दास पक्राउ परेका थिए । यसैगरी जिल्ला प्रशासन कार्यालय धनुषामा भारतीय नागरिक बैकुण्ठ दासले नक्कली नागरिकता बनाएको समेत उजुरी परेको थियो ।"
रुचिको रोजाइ,"एसईईपछिको पढाइबारे जति विद्यार्थीलाई चिन्ता हुन्छ, त्योभन्दा बढी अभिभावकहरूलाई हुँदो रहेछ। उनीहरू छोराछोरीलाई आफू अनुकूल करियर बनाएको देख्न चाहन्छन्। पहिले एसएलसी परीक्षामा टपटेन प्रणाली हुँदा टपटेनमा पर्ने प्राय:ले डाक्टर, इन्जिनियर पढ्ने विचार राख्ने गरेका थिए। तर अहिले समय फेरिएको छ। एसईईपछिको पढाइमा धेरै नयाँनयाँ विषय देखिएको छ। यो आलेख म आफ्नो केही व्यक्तिगत अनुभव बाँड्दै अघि बढाउन चाहन्छु। २०४३ सालमा कक्षा ९ मा प्रवेश गर्दा दुईटा विषय ऐच्छिक थिए। एउटा गणित तथा स्वास्थ्य अर्को भूगोल र अर्थशास्त्र। मलाई गणित साह्रै गाह्रो विषय लाग्ने हुँदा भूगोल, अर्थशास्त्रको किताब किनेर ल्याएँ तर ठूल्दाइले जबर्जस्ती फिर्ता गर्न लगाए। उनको भनाइ थियो, त्यो जाबो गणित त म तिमीलाई गाइड गर्दिहाल्छु नि। यसरी उनलाई जाबो लागेको मेरो भित्री मनदेखि अरुचि रहेको ऐच्छिक गणितको साइन ए, कस ए को सूत्रले जेलिएर मैले बल्लतल्ल एसएलसीमा ऐच्छिक गणितलाई गुडबाई गर्न सकेको थिएँ। एसएलसीपछि बल्ल हिसाबबाट छुटकारा पाएको थिएँ। एसएलसीपछि मेरो रुचिको विषय नेपाली रमाइरमाइ पढेँ। नेपालीलाई मेजर विषय बनाउँदै एमए ज्वाइन गरेँ। एमएको कक्षा नियमित नलिए पनि निकै सन्तोषजनक नम्बर आएको छ। यही असारको दोस्रो साता नेपाली विषयअन्तर्गत लोकसाहित्य विधामा विद्यावारिधि सकाउँदा मेरो रुचिको विषय जोडिएको छ। अध्ययनको विषय छनोटमा समस्या भोगिसकेको म छोराछोरीलाई त्यो थोपर्न चाहँदनिथेँ। नेपालीमा विद्यावारिधि गरे पनि मैले अध्यापन पेसा अँगालिनँ। पत्रकारिता मेरो रोजाइको पेसा रह्यो। मेरो चाहना थियो, एसएलसी पछि मेरो कुनै छोरीले मेरो पेसा आबद्ध विषय पत्रकारिता पढिदिऊन्। तर, मैले कुनै दबाब दिइनँ। माइली छोरी बुनु थारूले एसएलसीपछि पत्रकारिता ज्वाइन गरिन्। आफ्नो कलेजमा आईए, बीए दुवैमा टप गरिन्। हाल पत्रकारिता गरिरहेकी उनलाई लाग्यो पत्रकारिता पढ्न होइन, गर्ने विषय पो रहेछ। त्यसैले एमएमा उनको रोजाइ एन्थ्रोपोलोजी भएको छ। पहिले एलएलसीमा असफल भएपछि धेरै किशोरकिशोरीले आत्महत्या गरेको दु:खद् खबर सुन्नु पथ्र्यो। यसपालि एसईईको रिजल्टपछि त्यस्तो अनहोनी खबर सुन्नु परेको छैन। पाँच वर्ष पहिले मेरी कान्छी छोरी भूमिका थारूले एसएलसीमा आफूले चाहेको जस्तो नम्बर नआएपछि निकै निराश थिइन्। उनको जिकिर थियो, अब म पढ्दिनँ। नागरिकता बनाइदिनोस्, कुनै सानोतिनो जागिर खोजिदिनोस्। म अब जागिर खान्छुँ। छोरीको कुराले म आश्चर्यचकित भएँ। सम्झाएँ उनलाई। आफूले सोचेको जस्तो सबै भइदिए यो संसार कहाँबाट कहाँ हुन्थ्यो। तिमीले फस्र्ट डिभिजन ल्याए पनि थोरै भन्दैछौं। मान्छे थर्ड डिभिजनमा पनि पास भएर रमाएका छन्। त्यसैले निराश नहोऊ। बरु अब आफूलाई सबैभन्दा सजिलो लाग्ने विषय रोजेर पढ, जसमा पढेको महसुसै नै नहोस्। छोरीले पढ्ने मन बनाइन्, फाइन आर्ट। साहित्यको पारखी मलाई छोरीको रोजाइलाई निकै खुसी तुल्यायो। मैले बालकथा लेख्ने, उनले त्यसमा स्केच कोरिदिए गजब कम्बिनेसन मिल्ने लाग्यो। तर छोरीको आमालाई कुनै छोरीलाई डाक्टर नभए नर्ससम्म त पढिदिए हुन्थ्यो भन्ने थियो। फाइन आर्ट त न्युरोडमा चित्र बनाएर बेच्ने अपांगता भएकाहरूले पढ्ने विषय पो भनेर उनले खिल्ली पनि उडाइन्। तर छोरीले आफ्नो रोजाइ परिवर्तन गरिनन्। फाइन आर्टमा आफ्नो कलेज टप गरिन्। अहिले उनको रुचि फेरिएको छ। स्नातकमा म्युजिक पढ्दैछिन्। पत्रकारिता नपढे पनि दिदी, बाबाको देखासिकीमा टेलिभिजनमा एंकर छिन्। उनको रोजाइमा मैले कुनै हस्तक्षेप गरेको छैन। नेपाली सिनेमाका अहिलेका सदाबहार नायक विपिन कार्की उर्फ भष्मे डन एसएलसीपछि बा आमाको मन राखिदिन गरेको पढाइले आफूलाई डुबाएकोमा अझै पछुतो पनि मान्छन्। उनका अभिभावकले उनलाई सीएमए कोर्स पढ्न दबाब दिए। धरानमा एक वर्ष सीएमए कोर्स पढे पनि। तर रुचि नभइनभई पढेको, त्यसमाथि सीएम गरेपछि कक्षाको कुनै तह नबढ्ने थाहा पाएपछि उनलाई दिग्दार लाग्यो। आफ्ना लागि यो पढाइ होइन भन्ने लागेपछि उनी परिवारमा विद्रोह गरी रुचिको विषयको पढाइको लागि गृह क्षेत्र विराटनगरबाट काठमाडौं उक्लिए। काठमाडौंमा उक्लिएपछि नायक विपिन साथीहरूको लहलहैमा आरआरमा पत्रकारिता पढ्न थाले। तर त्यो पनि आफ्नो रुचिको विषय नलागेपछि बीचमै हाफेर ऐच्छिक नेपाली विषय लिएर पढ्न थाले। नेपाली विषयमा रस बस्यो। कथा, नाटक, उपन्यासको प्रसंग आएपछि उनलाई लाग्यो, हो मैले रोजेको विषय यही हो। विपिन भन्छन्, अहिले रंगकर्म, फिल्मका लागि कथा र पटकथा बनाउँदा मैले पढेको विषय काम लागेको छ। धेरैको जिन्दगी हेर्दा पढाइ एउटा तर करियर अर्को लिएको देखिन्छ। यसले आफूले पढेको सर्टिफिकेट केही काम लागेन भनेर जिन्दगी भर पछुतो मानेको पनि देखिन्छ। जिटु मोटरसाइकल वर्कसप दाङ, लमहीका प्रोप्राइटर गोहराज चौधरी एसईर्ईपछि आफ्नो छोरालाई अटोमोबाइल कोर्स पढाउन चाहन्छन्। बिदाको समयमा छोराले उनलाई अहिले वर्कसपमा सघाइरहेको छ। त्यसैले अटोमोबाइलमा उसको रुचि बढ्दै गएको छ। गोहराज भन्छन्, यो रोग लागेको भनेर खुट्याएझैं अहिले अटोमोबाइलको कम्प्युटर कोर्सले गाडीको कुन पाटोमा के समस्या छ भनेर तुरुन्तै देखाउँछ। अहिले गाडी खोलखाल गरेर के बिग्रेको हुन सक्ने भनेर ठम्याउँदा धेरै समय नष्ट हुन्छ। त्यसैले छोरालाई अटोमोबाइलको कम्प्युटर कोर्स पढाउने विचार गरेको छु। गैरआवासीय नेपाली महासंघ (एनआरएन) का केन्द्रीय कोषाध्यक्ष हिक्मत थापाका विचारमा रमाउँदै पढ्न र पढेको विद्याले जीविकोपार्जनमा सघाउन सक्नु पर्छ। अहिले नेपालको एसईईपछिको कोर्स हेर्दा प्लस टु पढेर तुरुन्त काम पाइने अवस्था छैन। जबकि सीपमूलक कोर्स पढे काम गर्दै थप पढाइ अघि बढाउन सकिन्छ। थापा आफूले खाद्य विज्ञान पढेको विषयले नाइजेरिया जस्तो देशमा आकर्षक कम्पनीको म्यानेजर तहसम्म पुग्न सकेको बताउँछन्। यसरी थापा अहिले पनि यहाँको कोर्स डिजाइनमै समस्या देख्छन्। यस वर्ष नायिका करिश्मा मानन्धर र नेकपा सचेतक तथा सांसद शान्ता चौधरीले एसईईमा सफलता चुमेपछि थप सेलेब्रेटी भए। शान्ता चौधरी संसद्मा कानुन बनाउनुपर्ने अवस्थाले कानुन विषय पढ्ने विषय सार्वजनिक गरेकी छिन्। १८ वर्ष अर्काको घरमा कमलरी बसेर राजनीतिमा छिरेकी शान्ता आफ्नो पढाइको प्राथमिकतामा प्रस्ट छिन्। राजनीतिले उनलाई खारेको छ। तर किशोरवय उमेरमा एसईई गर्ने सबैले आफ्नो रुचि खुट्ट्याउन समय लगाउन सक्छन्। जसरी नायक विपिन कार्कीले एक दुई वर्ष अलमल गरेर आफ्नो रुचिको विषय पत्तो लगाए। त्यसरी नै छोराछोरीले आफूले पढ्न मन लागेको विषय बीचमै हापे अभिभावकले धेरै टाउको नदुखाऊँ। आफ्नो क्षमताअनुसार उनीहरूले रोजेको विषय पढ्न स्वतन्त्र छाडौं। ४८ वसन्त पार गरेको मेरो अनुभवले पनि यही भन्छ।"
