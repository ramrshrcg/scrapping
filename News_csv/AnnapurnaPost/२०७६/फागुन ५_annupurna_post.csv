शीर्षक,विवरण
कर्णालीमा ठेकेदारको लापरवाही : स्वास्थ्यका ९६ भवन अलपत्र,"सुर्खेत : ० दैलेखको प्राथमिक स्वास्थ्य केन्द्र लकान्द्रको भवन १७ वर्षदेखि अधुरै छ। २०५९ असोजमा निर्माण थालिएको उक्त भवन ठेकेदारको लापरवाहीका कारण अलपत्र छ। किसान कन्स्ट्रक्सनले ७० लाख लागतमा भवन निर्माणको जिम्मा लिएको थियो। काम सम्पन्न नगरे पनि निर्माण कम्पनीले पूरै भुक्तानी लिएको छ। निर्माणाधीन भवनभित्र झार उम्रिएको छ। भवनका झ्यालढोका फुटेका छन्। ० जाजरकोटको जुनीचाँदे१ मजकोटस्थित बडकुले स्वास्थ्य चौकीको प्रसूति भवन निर्माण सात वर्षदेखि अलपत्र छ। फ्राइन्डस कन्स्ट्रक्सन प्रालि काठमाडौंले एक वर्षभित्र काम सक्ने गरी २०६९ मा निर्माणको जिम्मा लिएको थियो। ठेकेदार काम अलपत्र छाडेर सम्पर्कविहीन छ। सुरक्षित प्रसूति सेवा अभावमा त्यहाँका कतिपय गर्भवतीले अकालमा ज्यान गुमाएका छन्। निर्माण व्यवसायीलाई गृह मन्त्रालय र स्थानीय प्रशासनले कारबाही गर्न सकेका छैनन्, स्थानीय राजबहादुर शाहीले भने, एउटा व्यक्तिले काम नगर्दा सबै नागरिकले दुःख पाइरहेका छन्। कामचोर ठेकेदारलाई सरकारले किन कारबाही गर्न सक्दैन ? १ करोड ५० लाख लागतमा निर्माण हुने भवनको काम १० प्रतिशत मात्रै भएको छ। ००० कर्णाली प्रदेशमा ठेकेदारको लापरवाहीले झन्डै ९६ वटा स्वास्थ्य संस्था भवन अलपत्र छन्। यी सबै भवन सहरी विकास तथा भवन निर्माण संघीय कार्यान्वयन इकाइ सुर्खेत र जुम्लाबाट ठेक्का भएका हुन्। ताकेता गर्दा पनि ठेकेदारले काम नगरेपछि सुर्खेतको कटकुवा स्वास्थ्य चौकी र जाजरकोटको दल्ली स्वास्थ्य चौकी भवनको ठेक्का रद्द गरी पुनः टेन्डर गरियो। घटाघट प्रक्रियाबाट सस्तोमा ठेक्का लिने तर काम नगर्ने प्रवृत्तिले कर्णाली प्रदेशमा स्वास्थ्य संस्था भवन निर्माण अधुरै रहेको हो। नियामक निकायको लापरवाहीले पनि कर्णालीमा ठेकेदारको मनपरी छ। अधिकांश ठेकेदारले पेश्की बुझेर भवनको काम अलपत्र छाडेका छन्। तोकिएको मितिभन्दा तेब्बर बढी समयसम्म भवन निर्माण नगर्ने कतिपय ठेकेदार सम्पर्कविहीन रहेको सहरी विकास तथा भवन निर्माण संघीय कार्यान्वयन इकाइ सुर्खेतका सूचना अधिकारी देवेश्वर गिरीले बताए। उनका अनुसार ठेकेदारको लापरवाही र मौसम प्रतिकूलताका कारण स्वास्थ्य संस्था भवन निर्माण अधुरै छ। घटेर धेरै ठेक्का लिने प्रवृत्तिले ठेकेदार घाटामा जाँदा योजना अलपत्र छाड्छन्, इन्जिनियर गोकर्ण थापाले भने, दक्ष जनशक्ति अभाव र भौगोलिक विकटताका कारण समयमै सबै योजना हेर्न नसक्दा ठेकेदारले पनि स्टिमेटअनुसार काम गर्दैनन्। अलपत्र स्वास्थ्य संस्था भवनमध्ये सबैभन्दा धेरै सुर्खेतमा छन्। भवन समयमै नबन्दा अन्य बिरामीभन्दा गर्भवती तथा सुत्केरी बढी समस्यामा छन्। घरनजिकै स्वास्थ्य संस्थामा भवन अभावकै कारण आवश्यक औषधि, उपकरण र जनशक्ति व्यवस्थापन हुन नसकेको छैन। यसले गर्दा आकस्मिक उद्धार गर्नुपर्ने बिरामीसँगै गर्भवती तथा सुत्केरी बढी जोखिममा परेका हुन्।"
कैलालीका स्थानीय तहको बजेट : ६ महिनामा १५ प्रतिशत मात्रै खर्च,"धनगढी : कैलालीका स्थानीय तहको पूँजीगत खर्च न्यून देखिएको छ । ६ महिनामा झण्डै १५ प्रतिशत बराबर मात्रै खर्च भएको हो । चालू आर्थिक वर्ष २०७६०७७ को ६ महिनामा १४ दशमलव ७८ प्रतिशत खर्च भएको छ । कोष तथा लेखा नियन्त्रक कार्यालय कैलालीका अनुसार चालू भन्दा पुँजीगत बजेट झण्डै तेब्बरले कम खर्च भएको छ । जिल्लाका १३ वटा स्थानीय तहको कूल पूँजीगत बजेट ४ अर्ब ३८ करोड ७६ हजार मा ६४ करोड ७४ लाख ८८ हजार (१४ दशमलव ७८ प्रतिशत) खर्च भएको कोष तथा लेखा नियन्त्रक कार्यालय कैलालीका सूचना अधिकारी मदनराज पाण्डेयले जानकारी दिए । पूँजीगत बजेटमा १३ स्थानीय तहमा सबैभन्दा कम जोशीपुर गाउँपालिकाले खर्च गरेको छ भने बढी गौरीगंगा नगरपालिकाले गरेको हो । जोशीपुरको १४ करोड २० लाख १२ हजार बजेटमा ६७ लाख ८२ हजार (४ दशमलव ७८ प्रतिशत) रुपैयाँ खर्च गरेको छ । गौरीगंगा नगरपालिकाको ३५ करोड २४ लाख बजेटमा ७ करोड ९७ लाख ९० हजार (२२ दशमलव ६४) रुपैयाँ खर्च भएको छ । जिल्लाको एक मात्र उपमहानगर धनगढीले पूँजीगत खर्चको एक भाग पनि खर्च गर्न सकेको छैन । धनगढी उपमहानगरपालिकाको ८६ करोड ७० लाख ५५ हजार बजेटमा १२ करोड ३६ लाख २ हजार (१४ दशमलव २६ प्रतिशत ) रुपैयाँ मात्र खर्च गरेको कोष तथा लेखा नियन्त्रक कार्यलय कैलालीले जानकारी दिएको छ । यसैगरी अर्को नगरपालिका गोदावरीको ४५ करोड ४ लाख ११ हजार बजेटमा ९ करोड ७२ लाख २९ हजार (२१ दशमलव ५९ प्रतिशत) रुपैयाँ खर्च गरेको छ । गोदावरी सुदूरपश्चिम प्रदेशको स्थायी राजधानी तोकेको स्थानीय तह हो। घोडाघोडी नगरपालिकाको ३४ करोड ७१ लाख ९४ हजार पूँजीगत बजेटमा ६ करोड ८४ लाख ८३ हजार (१९ दशमलव ७२ प्रतिशत) रुपैयाँ खर्च भएको छ । जिल्लाको पूर्वे क्षेत्रमा पर्ने टीकापुर नगरपालिकाको ३२ करोड २४ लाख ७ हजार बजेटमा २ करोड ५७ लाख ८१ हजार (८ प्रतिशत) रुपैयाँ मात्र खर्च भएको देखिएको छ । त्यस्तैगरी भजनी नगरपालिकाको २५ करोड ९४ लाख ५० हजार बजेटमा ४ करोड ३८ लाख ९० हजार (१६ दशमलव ९२ प्रतिशत) रुपैयाँ खर्च भएको हो । लम्कीचुहा नगरपालिकाको ५५ करोड ६२ लाख ६१ हजार बजेटमा ८ करोड ६९ लाख ९० हजार (१४ दशमलव ५१ प्रतिशत) रुपैयाँ खर्च भएको कोष तथा लेखा नियन्त्रक कार्यालय कैलालीको तथ्यांकमा उल्लेख गरिएको छ । कैलारी गाउँपालिकाको २० करोड ७८ लाख ३६ हजार पुँजिगत बजेटमा १८ करोड ९५ लाख ९ हजार (९ दशमलव १२ प्रतिशत) रुपैयाँ खर्च भएको देखिएको छ । बर्दगोरिया गाउपालिकाको १५ करोड २७ लाख ४२ हजार बजेटमा २ करोड २० लाख २६ हजार (१४ दशमलव ४२ प्रतिशत) रुपैयाँ खर्च भएको छ । जिल्लाको पहाडी स्थानीयतह चुरे गाउँपालिकाको १८ करोड ९३ लाख ४१ हजार बजेटमा ३ करोड ३५ लाख ६५ हजार (१७ दशमलव ७३ प्रतिशत) रुपैयाँ र मोहन्याल गाउँपालिकाको १९ करोड ७३ लाख ८४ हजार बजेटमा २ करोड ४४ लाख २४ हजार (१२ दशमलव ३७ प्रतिशत) रुपैयाँ खर्च भएको कोष तथा लेखा नियन्त्रक कार्यालयले जानकारी दिएको छ । जिल्लाका १३ वटै स्थानीय तहको चालु र पुँजीगत बजेट ९ अर्ब ४२ करोड ४ लाख ९६ हजार हो । अघिल्लो आर्थिक बर्षको भन्दा पनि कम खर्च भएको देखिएको कोष तथा लेखा नियन्त्रक कार्यालय कैलालीका सूचना अधिकारी महनराज पाण्डेयले बताए । 'अघिल्लो आर्थिक बर्षको ६ महिनामा २० प्रतिशत बढी खर्च गरिएको देखिएको छ,' उनले भने । 'यस वर्ष एकदम न्यून देखिएको छ ।' स्थानीय तहको प्रतिनिधिले भने पूर्वाधार निर्माणका कार्य समापनपछि मात्र भुक्तानी हुने भएकाले पूँजीगत खर्च कम देखिएको बताएका छन् । 'विकास निर्माणका कार्य तीब्र रुपमा भइरहेका छन् । विकास योजनाको अन्तिम भुक्तानी नएकाले धेरै नदेखिएको हो,' धनगढी उपमहानगरपालिकाको मयर नृपबहादुर वडले भने।"
कालापानी जाँदै रक्षामन्त्री,"दार्चुला : उपप्रधान तथा रक्षामन्त्री ईश्वर पोखरेलले आफ्नो भूमि एक इन्च पनि नछाड्ने बताएका छन्। हामी हाम्रो भूमि एक इन्च पनि छाड्दैनौं, उनले भने, हामीलाई अरू देशको भूमि पनि चाहिँदैन। भारतले कालापानी, लिपुलेक र लिम्पियाधुरा आफ्नो नक्सामा राखेपछि उनी पहिलो पटक दार्चुला आएका छन्। उनले देशको सिमाना मिचेको कुरा नसहने स्पष्ट पारे। कालापानीसहितको भूभागका बारेमा भारतसँग कुरा भएको छ, दार्चुला उद्योग वाणिज्य संघले आइतबार आयोजना गरेको सुदूरपश्चिम पर्यटन तथा व्यापार मेला तथा दार्चुला महोत्सव उद्घाटनमा उनले भने, हामीले त्यो भूमि फिर्ता लिन्छौं। उनले कालापानीसहित लिपुलेक र लिम्पियाधुराका बारेमा राजनीतिक दल एकै ठाउँमा उभिएकाले आफ्नो भूमि फिर्ता ल्याउने विषयमा भारतसँग वार्ता गर्न सजिलो भएको उल्लेख गरे। उपप्रधानमन्त्री पोखरेलसहित सुरक्षा अधिकारी सोमबार बिहान कालापानी क्षेत्रको स्थलगत निरीक्षणमा जाँदै छन्। प्रमुख जिल्ला अधिकारी यदुनाथ पौडेलले उपप्रधानमन्त्रीसहितको टोली कालापानी जाने कार्यक्रम रहेको बताए। सरकारले छाङरुमा सशस्त्र प्रहरी बेसक्याम्प राख्ने निर्णय गरेको छ। त्यसका लागि उच्चस्तरीय टोलीले निरीक्षण गर्नेछ। कालापानी क्षेत्रको अवलोकन पनि हुन्छ, उनले भने, उपप्रधानमन्त्रीज्यूसहित सुरक्षा अधिकारी बिहान १० बजेतिर कालापानी जाने कार्यक्रम तय भएको छ। कालापानी क्षेत्रमा ५६ फिट हिउँ जमेको छ। त्यसैले हेलिकप्टर कुन स्थानमा अवतरण गर्ने भन्ने टुंगो नलागेको उनले सुनाए। ५६ फिट हिउँ जमेको छ। कालापानी आसपासको क्षेत्रमा पनि अवतरण हुन सक्छ, उनले भने। उपप्रधानमन्त्री पोखरेल कालापानी अवलोकनमा जाने भएपछि दार्चुलावासीमा कालापानीसहितको सीमा क्षेत्र फिर्ता हुने आशा जागेको छ। रक्षामन्त्रीको कालापानी क्षेत्रको निरीक्षण महत्वपूर्ण हो, दार्चुलाका संघीय सांसद गणेश ठगुन्नाले भने, यसले सबैमा हाम्रो भूमि फिर्ता हुन्छ भन्ने आशा जागेको छ। दार्चुलातिंकर सडक सेनाले बनाउने उपप्रधानमन्त्री पोखरेलले दार्चुलातिंकर सडक सेनालाई जिम्मा दिने तयारी अन्तिम चरणमा पुगेको बताए। भने, यो सडक अब सेनाले बनाउँछ। २०६४६५ मा निर्माण सुरु भएको दार्चुलातिंकर भञ्ज्याङ हँुदै तिब्बत जोड्ने सडक सुस्त छ। ट्र्याक खोल्ने काम सुस्त भएकाले स्थानीयले सडक छिटो बनाएर नेपालको चीनसँगको नाका खोल्नुपर्ने माग गरिरहेका छन्। १२ वर्षसम्म ३० किलोमिटर सडक पनि गाडी गुड्नयोग्य नभएको भन्दै स्थानीयले सडक निर्माणको जिम्मा सेनालाई दिनुपर्ने माग गरेका थिए। सडक आयोजना प्रमुख अच्युतविलाश पन्तका अनुसार कञ्चनपुरको ब्रह्मदेवबाट दार्चुलाको तिंकरसम्म १२५ किलोमिटर मात्रै ट्र्याक खुलेको छ। यो सडक ३ सय किलोमिटर लामो छ। व्यास गाउँपालिकाको सुनसेराभन्दा माथिल्लो तिंकर भञ्ज्याङसम्म झन्डै ८७ किलोमिटर सडकको ट्र्याक खोल्न सेनालाई दिने तयारी भएको सांसद ठगुन्नाले बताए।"
जग्गा खोस्न मन्त्रीकै एक्सन,"काठमाडौं : अतिक्रमित जग्गा फिर्ता ल्याउन भूमि व्यवस्था, सहकारी तथा गरिबी निवारणमन्त्री पद्माकुमारी अर्याल नै फिल्डमा खटिएकी छन्। काठमाडौंका प्रमुख तीन स्थानका १५ रोपनी ६ आना २ दाम जग्गामा मन्त्री अर्यालले आइतबार सरकारी साइनबोर्ड गाडेकी छन्। बागमती नदी करिडोरस्थित आलोकनगर, नयाँ बानेश्वर र धोबी खोला करिडोरस्थित अनामनगरमा यो जग्गा नेपाल सरकारको हो भन्ने बोर्ड राखिएको हो। काठमाडौं महानगरपालिका३१ मा पर्ने आलोकनगरमा १० रोपनी ८ आना मिचिएको थियो। बानेश्वरमा १० नम्बर वडा कार्यालयसँगै चार रोपनी र वडा नम्बर ३२ मा पर्ने अनामनगरमा १४ आना २ दाम जग्गा अतिक्रमण भएको थियो। आलोकनगरमा अतिक्रित जग्गामा घरै बनाएर भाडा लगाएको पाइएको छ। त्यहाँ दर्जनभन्दा बढी परिवार बसोबास गरिरहेका छन्। यसका साथै जुत्ता कारखाना छ, रेस्टुरेन्ट र हार्डवेयर पसल सञ्चालनमा छन्। भूमाफियाले २०४७ सालदेखि जग्गा अतिक्रमण गरी भाडा उठाउँदै आएको पाइएको मन्त्री अर्यालले बताइन्। भाडामा बस्दै आएकाहरूले प्रतिकोठा ३ देखि ४ हजार मासिक तिर्दै आएका छन्। हामी बसेको तीन वर्ष भयो, भाडा त साहु लोकाई खड्कालाई बुझाउँछौं, भाडामा बस्दै आएका रामबहादुर कार्कीले भने, हामी त ज्यामी काम गरी भात खान्छौं। स्थानीय दीपा कार्कीले ऐलानी जग्गा अतिक्रमण भएको बताइन्। वडाध्यक्ष नारायण भण्डारीले सरकारी जग्गा १७ रोपनी अतिक्रमण भएको सुनाए। १० रोपनी ८ आना सरकारीकरण भयो, उनले भने, बाँकी जग्गाको खोजबिन भइरहेको छ। उनका अनुसार नजिकै जागृतिनगरमा अतिक्रमित ६ रोपनी फिर्ता गर्ने तयारी छ। सार्वजनिक जग्गामा आँखा नलगाइयोस्, हामी छाड्दैनौं। यो जग्गा सरकारले भोगचलन गर्छ।  पद्माकुमारी अर्याल, भूमि व्यवस्था, सहकारी तथा गरिबी निवारणमन्त्री जग्गा फर्काउन मन्त्रीसहितको टोली आएपछि केही स्थानीयले विरोध जनाएका थिए। मन्त्रीले गाडेको साइनबोर्ड उनीहरूले ढाल्न खोज्दा प्रहरीले रोकेको थियो। उनीहरूले उक्त जग्गा आफ्नो भएको दाबी गरेका थिए। १६ परिवारले जग्गा उपभोग गरिरहेको दाबी उनीहरूले गरेका थिए। यो हाम्रो पुख्र्याैली जग्गा हो, स्थानीय वसन्त खड्काले भने, हामीसँग लालपुर्जा छ। बानेश्वर र अनामनगरको अतिक्रमित जग्गामा भने पार्किङ बनाइएको छ। दुवै ठाउँमा ५० लाख आनाका दरमा जग्गा बिक्री हुन्छ। साबिक धोवी खोलाको अतिक्रमित जग्गा ५० लाख आनाको दरले हालै बिक्री भएको पाइएको छ। मन्त्री अर्यालले देशभर गरी अतिक्रमित जग्गा २ सय ६४ बिघा फिर्ता गरिएको बताइन्। यो थालनी मात्र हो, उनले भनिन्, देशभरको अतिक्रमित जग्गा फिर्ता गर्छौं। उनका अनुसार शक्तिशाली आयोग बनाएर सार्वजनिक, सरकारी र गुठीको जग्गा छानबिन भइरहेको छ। यसमा मन्त्रालय आफैं क्रियाशील रहेको उनले उल्लेख गरिन्। सार्वजनिक, सरकारी, र गुठीको जग्गा अतिक्रमण गर्न नदिने घोषणा उनले गरिन्।डिल्लीबजार मालपोत कार्यालयअन्तर्गतका सार्वजनिक जग्गा यकिन भइसकेको उनले सुनाइन्। साबिकको बागमती किनाराको त्यो जग्गा नापी, फिल्ड बुक, स्रेस्ता हेर्दा सरकारका नाममा छ, उनले भनिन्, व्यक्तिले भोगचलन गरिरहेका छन्। बार लगाएर भोगचलन गर्दै आफ्नो नाममा गर्ने प्रयास भइरहेको पाइएको छ। उनले अब सरकारी जग्गा व्यक्तिका नाममा दर्ता नहुने स्पष्ट पारिन्। सार्वजनिक जग्गामा आँखा नलगाइयोस्, हामी छाड्दैनौं, उनले भनिन्, यो जग्गा सरकारले भोगचलन गर्छ। कसैले दूषित मनसायले सरकारी जग्गा दर्र्ता गरेको पाइए सिधै दर्ता बदर गर्ने अधिकार मन्त्रालयलाई रहेको उनले बताइन्। राजधानीका ४२ ठाउँमा अतिक्रमण संघीय राजधानी काठमाडौंका ४२ स्थानमा सरकारी, सार्वजनिक तथा गुठीको जग्गा अतिक्रमण भएको छ। कतिपय मालपोत कार्यालयका कर्मचारीको मिलेमतोमा व्यक्तिका नाममा दर्ता भएको पाइएको छ। १० वटै स्थानीय तहमा जग्गा अतिक्रमण भएको उजुरी जिल्ला प्रशासन कार्यालय काठमाडौंमा परेको छ। प्रमुख जिल्ला अधिकारी जनकराज दाहालले जग्गा अतिक्रमण उजुरी धरै आएको बताए। उनका अनुसार खोला किनार, सार्वजनिक क्षेत्र, वन क्षेत्र, खेलकुद मैदान, विद्यालय, सडकको जग्गा बढी अतिक्रमण भएको छ। सुकुम्बासीका नाममा धेरै स्थानमा जग्गा अतिक्रमण भएको छ। प्लटिङका नाममा पनि अतिक्रमण भएको उनले सुनाए। प्लटिङ गर्ने भनेर सार्वजनिक जग्गाको छेउमा जग्गा किन्ने, त्यो सार्वजनिक जग्गा पनि प्लटिङ गरेर अतिक्रमण गर्ने प्रवृत्ति देखिएको छ, उनले भने, प्रत्येक प्लटिङमा अनुसन्धान गर्ने हो भने त्यस्तो देखिन्छ। जिल्ला प्रशासनका अनुसार टोखा नगरपालिकामा सबैभन्दा धेरै अतिक्रमण भएको उजुरी परेको छ। टोखाका बसुन्धारा, धापासी, ग्रान्डी अस्पताल आसपासलगायत क्षेत्रमा ठूलो परिमाणमा जग्गा अतिक्रमण भएको छ। टोखामा १५ भन्दा बढी स्थानमा सरकारी जग्गा अतिक्रमण भएको उजुरी परेको छ। हाउजिङ र अपार्टमेन्टका नाममा पनि जग्गा अतिक्रमण भएको छ। काठमाडौं महानगरपालिकाका सामाखुसी, भीमसेनगोला, बल्खु, डल्लुलगायत दर्जनभन्दा बढी स्थानमा जग्गा अतिक्रमण भएको छ। चन्द्रागिरि नगरपालिकाका सतुंगल, मातातीर्थ, थानकोट, नैकापलगायत अधिकांश ठाउँमा जग्गा कब्जा भएको छ। एपोलो इन्डस्ट्रिजले पनि जग्गा कब्जा गरेको उजुरी परेको छ। बूढानीलकण्ठ नगरपालिकाको मन्डिखाटार, नागार्जुनको सीतापाइला, शंखरापुरको साँखु, गोर्कणेश्वरको गोकर्ण, जोरपाटी, कागेश्वरीमनहराको मूलपानी, थलीलगायत स्थानमा जग्गा अतिक्रमण भएको उजुरी परेको छ। कीर्तिपुर नगरपालिकामा पनि अतिक्रमण भएको छ। उजुरीको छानबिन भइरहेको प्रजिअ दाहालले बताए। अन्य स्थानमा पनि जग्गा अतिक्रमण भएको हुन सक्ने उनको भनाइ छ। अख्तियार दुरुपयोग अनुसन्धान आयोगले अतिक्रमण हटाउन प्रशासनलाई निर्देशन दिएको छ। उनका अनुसार कीर्तिपुर नगरपालिका६ को नक्खु दोभानस्थित १५ रोपनी फिर्ता गरिएको छ। त्यहाँ एनिमल नेपाल, बोसो कारखाना, कवाड रिसाइक्लिङ, बंगुर फार्म, कुकुर व्यवस्थापनका नाममा जग्गा अतिक्रमण भएको थियो। नगरपालिकाको समन्वयमा त्यहाँको अतिक्रमण हटाइएको उनले सुनाए। कागेश्वरी मनहरा८ गोठाटारस्थित १३ रोपनी जग्गा व्यक्तिबाट सरकारको नाममा ल्याइएको छ। गोठाटारमा १३ रोपनी जग्गा त व्यक्तिका नाममा गरिएको रहेछ, उनले भने, हामीले त्यो जग्गामा सरकारी स्रेस्ता कायम गरिसक्यौं। अब फिर्ता गर्ने अभियानलाई तीव्रता दिन्छौं। प्रशासकीय अधिकृत मानबहादुर बुढाको संयोजकतकत्वमा एक्सन कमिटी बनाइएको छ। त्यसमा महानगरपािलका, नगर प्रहरी, नापी, मालपोतका पदाधिकारी र कर्मचारी सदस्य छन्। यो काम चुनौतीपूर्ण रहेको संयोजक बुढाले बताए।"
गोदाममा आगलागी,वीरगन्ज : वीरगन्जको माइस्थानमा रहेको थोक किराना तथा श्रृंगार पसलको गोदाममा सोमबार दिउँसो आगलागी भएको छ । माइस्थानस्थित गहवामाइ मन्दिर अगाडि रहेको पार्क सामुन्नेको बिटटु किराना पसलको गोदाममा आगलागी भएको हो । वडा प्रहरी कार्यालय वीर्ताका प्रहरी निरीक्षक निर्मल पनेरुका अनुसार बिटटु किराना पसल रहेको घरको दोश्रो तल्लामा रहेको गोदाममा दिउँसो २ बजेतिर आगो लागेको हो । गोदममा लागेको आगो अपरान्ह साढे ३ बजेतिर नियन्त्रणमा आएको प्रहरी निरीक्षक पनेरुले जानकारी दिए । गोदाममा लागेको आगो निभाउन वीरगन्ज महानगरपालिकाका ३ वटा वारुण यन्त्रको सहयोग लिएको थियो। गोदामभित्र लागेको आगोले भण्डारण गरी राखेको श्रृंगार र किराना सामान जलेर नष्ट भएका छन् । पसल तथा गोदामका सन्चालक सन्जय साहका अनुसार गोदाम भित्र करिब ५० देखि ६० लाख मुल्य बराबरको सामान भण्डारण गरिएको थियो । बिजुलीको तार सर्ट भएर गोदामभित्र आगो लागेको हुन सक्ने प्रहरीको अनुमान छ । आगलागीबाट भएको क्षतिको विवरण संकलन भइरहेकाले अहिले नै आगलागीबाट कति क्षति भयो भन्ने यकिन नभएको प्रहरी निरीक्षक पनेरुले जानकारी दिए ।
अब सवारी तीव्र गतिमा चलाए परीक्षा दिनुपर्ने,"विराटनगर : गाडी तीव्र गतिमा कुदाउँदै हुनुहुन्छ ? वा लापरबाहीपूर्ण तरिकाले हाक्दै हुनुहुन्छ ? यदि तीव्र गति र लापरबाहीपूर्ण तरिकाले गाडी हाक्दै हुनुहुन्छ भने अब सचेत रहनु होला । नत्र भने ट्राफिक प्रहरीले अपनाएको नयाँ खाले कारबाहीको भागिदार बन्नुपर्ला । प्रदेश १ को पूर्वपश्चिम र कोशी राजमार्ग अन्तर्गतको सडक खण्डमा सार्वजनिक यात्रुबहाक सवारी साधन छिटो कुदाउने चालकसँग लिखित परीक्षा लिन थालिएको छ । ट्राफिक प्रहरीको अध्ययनबाट चालकले लापरबाहीपूर्ण र तीव्र गतिमा गाडी कुदाउँदा राजमार्गमा अत्याधिक दुर्घटना हुने गरेको पुष्टि भएपछि नियन्त्रण गर्न चालकमाथि कारबाहीको नयाँ उपाय अपनाइएको हो । ८० प्रतिशत दुर्घटना चालकको लापरबाही र तीव्र गतिका कारण भएको पाइएको छ । ट्राफिक प्रहरीका अनुसार ७० प्रतिशत दुर्घटना राजमार्गमा भएका छन् । पहिलो चरणमा राजमार्गको झापा, मोरङ र सुनसरी खण्डमा चल्ने गाडीका चालकले परीक्षा दिनु पर्ने नियम लागू गरिएको हो । केही समय भित्रै प्रदेशका १४ वटै जिल्ला र सबै सडक खण्डमा लागू गर्ने ट्राफिकको तयारी छ । प्रदेश १ ट्राफिक प्रहरी प्रमुख एसपी भीमबहादुर दाहालले ट्राफिक नियम उल्लंघनको कसुरमा कारबाही गरिए पनि लापरबाही नरोकिएपछि चालकसँग लिखित परीक्षा लिन सुरु गरिएको जानकारी दिए । 'यसअघि ट्राफिक नियम उल्लंघनको कसुरमा चालकलाई एक हजार पाँच सय रुपैयाँसम्म जरिवाना गर्ने गरिएको थियो । तर जरिवान वापतको रकम गाडी धनीले तिरिदिने भएपछि चालकलाई यो कारबाहीले कुनै फरक परेन,' उनले भने, 'जरिवानाको कुनै असर नदेखिएपछि चालक स्वयं कारबाहीको भागिदार बन्ने गरी नयाँ कारबाही सुरु गरिएको हो । यसले राजमार्गमा लापरबाही र तीव्र गतिका कारणबाट सवारी दुर्घटना भएर मानविय एवं भौतिक क्षति व्यहोर्नु पर्ने अवस्था टर्ने अपेक्षा गरिएको छ ।' यो नियमले तीव्र गति रोक्न, चालकलाई जिम्मेवार र सचेत बनाउन तथा दुर्घटना न्यूनीकरण गर्न मद्धत पुग्ने उनले बताए । आफै उपस्थित भएर लिखित परीक्षामा सहभागी बन्नु पर्ने भएपछि चालकले सवारी साधन चलाउँदा होसियारी अपनाउने दाहालको भनाइ छ । गल्ती गर्ने चालकसँग लिइने परीक्षाका लागि ट्राफिक नियमसँग सम्बन्धित प्रश्नपत्र हुन्छ । 'एउटा प्रश्नपत्रमा ८० वटा प्रश्न सोधिएका हुन्छन्,' एसपी दाहालले भने, 'परीक्षा दिने चालकले उत्तीर्ण हुन ६० प्रतिशत अंक प्राप्त गर्नैपर्छ ।' तीव्र गतिमा र लापरबाहीपूर्ण तरिकाले गाडी कुदाएमा सवारी चालक अनुमति पत्र (लाइसेन्स) र गाडीको ब्लुबुक ट्राफिक प्रहरीले नियन्त्रणमा लिने छ । चालकले परीक्षामा सहभागी भएर उत्तीर्ण गरेपछि ट्राफिक नियम उल्लंघनको कसुरमा कारबाही गरेर मात्रै कागजपत्र फिर्ता गरिने उनको भनाइ छ । 'नियम उल्लंघन गरे वापत परीक्षामा उत्तीर्ण भएपछि कारबाही स्वरुप जरिवाना गरेर मात्रै कागजपत्र फिर्ता गरिने छ,' उनले भने, 'परीक्षामा सहभागी नभएमा वा अनउत्तीर्ण भएमा भने कागजपत्र ट्राफिककै नियन्त्रणमा हुने छ ।' अनउत्तीर्ण हुने चालकलाई अर्को परीक्षाको व्यवस्था गरिएको छ । लापरबाही गर्ने चालकले सम्बन्धित इलाका ट्राफिक, जिल्ला ट्राफिक र प्रदेश ट्राफिक कार्यालयमा पुगेर परीक्षा दिनुपर्छ । गाडीको गति मापनका लागि राजमार्गका अधिकांश ठाउँमा राडारगनको प्रयोग गरिने एसपी दाहालले बताए । चालकले गाडी सही तरिकाले कुदाए नकुदाएको विषयमा राजमार्गमा लागू गरिएको 'टाइम कार्ड' बाट पनि थाहा पाउन सकिने उनको भनाइ छ । पूर्वपश्चिम राजमार्गअन्तर्गत झापाको काँकडभिट्टादेखि सुनसरीको कोशी व्यारेजसम्म र कोशी राजमार्गअन्तर्गत विराटनगरदेखि धरानसम्म ट्राफिक प्रहरीले सार्वजनिक यात्रुबहाक सवारी साधनमा माघ दोस्रो सातबाट 'टाइम कार्ड' लागू गरेको थियो। 'टाइम कार्ड' लाई पनि छोटो तथा मध्यम दूरीका सवारी साधनलाई लक्षित गरेर राजमार्ग केन्द्रीत गरिएको छ । किलोमिटरको आधारमा 'टाइम कार्ड' लागू गरिएकाले तोकिएको र कार्डमा उल्लेख भएको समयमा यात्रुबहाक सवारी साधन गन्तब्यमा पुग्नु पर्छ । अगाडि पुग्ने गाडीका चालकले लिखित परीक्षासँगै अन्य कारबाहीको भागिदार बन्नु पर्छ । झापाको काँकडभिट्टा, बिर्तामोड, दमक, ताराबारी, मोरङको बेलबारी, गछिया, कंचनबारी, विराटनगर बसपार्क, सुनसरीस्थित धरानको तीनकुने, इटहरीको कलंकी मोड, पकली, कोसी कटान र भण्टाबारीमा 'टाइम कार्ड' चेकजाँच स्थल कायम गरिएका छन् । 'टाइम कार्ड' अनुसार एउटा सार्वजनिक सवारी साधनले एक किलोमिटर दूरी एक मिनेट ४८ सेकेन्ड अगाडि पार गर्न पाउने छैनन् । सबै सवारीका साधनका चालकका हातमा थमाइएको 'टाइम कार्ड' हेण्डबुक आकारको छ । चालकले प्रत्येक 'चेक प्वाइन्ट'मा गाडी रोकेर त्यसमा आफ्नो समय दर्ता गराउनु पर्छ । एउटा 'टाईम कार्ड' एकजना चालकले १२ दिनसम्म प्रयोग गर्न सक्ने प्रदेश १ ट्राफिक प्रहरी कार्यालय इटहरीका डीएसपी लक्ष्मीराज अधिकारीले बताए । 'टाइम कार्ड' मा छुटेको स्थान, पुग्ने स्थान, पुगेको समय उल्लेख गरेर ट्राफिकको दस्तखत र छापसमेत लगाइने उनको भनाइ छ । सुनौलो पूर्व नेपाल यातायात प्राली विराटनगरका कोषाध्यक्ष राजु धमलाले आफूसँग लिखित परीक्षा लिन थालिएसँगै चालकले सावधानी अपनाउने भएकाले सवारी दुर्घटना कम हुने बताए। प्रदेश १ मा चालु आर्थिक वर्षको माघ मसान्तसम्ममा भएका आठ सय ५८ वटा सवारी दुर्घटनामा दुई सय २१ जनाको मृत्यु भएको छ । राजमार्गमा मात्रै भएका चार सय बढी दुर्घटनामा एक सय ५० जनाको मृत्यु भएको ट्राफिक प्रहरीले जनाएको छ । प्रदेश १ मा बस, मिनी बस र माइक्रो गरेर छ हजारको हाराहारीमा सार्वजनिक यात्रुबहाक सवारी साधन रहेको ट्राफिक प्रहरीले जनाएको छ ।"
गोदावरीमा एक घरको छतमा शक्तिशाली बम,ललितपुर : ललितपुरको गोदावरी नगरपालिका५ मा रहेको शुकराम मिजारको घरमा बम भेटिएको छ । घरको माथि स्लाब निस्किएको ठाउँमा ग्रिनेड देखेपछि गाउँलेले प्रहरीलाई जानकारी गराएको महानगरीय प्रहरी वृत्त चापागाउँका डीसपी कृष्णराज ओझाले जानकारी दिए। अहिले सेनाको डिस्पोजल टोलीले बम डिस्पोज गर्ने तयारी गरिरहेको डीएसपी ओझाले बताए। बम किन र कसले राख्यो भन्ने अनुसन्धान भइरहेको ओझाले जानकारी दिए। बम शक्तिशाली देखिएको उनले जनाए । ओझाका अनुसार मिजारको परिवार घरैमा भएपनि बम राखेको उनीहरुलाई जानकारी थिएन । घटनास्थलमा कुनै पर्चा नभेटीको उनले बताए ।
महाकवी देवकोटा प्रादेशीक पुस्तकालय अलपत्र,"वीरगन्जः वीरगन्जमा महाकवी लक्ष्मीप्रसाद देवकोटाको नाममा प्रदेश सरकारले निर्माण गरिरहेको प्रादेशीक पुस्तकालय भवन अलपत्र परेको छ। प्रदेश सरकारले पुस्तकालय भवन निर्माणका लागि पठाएको बजेट कसले चलाउने विषयलाई लिएर प्रदेश सरकारको सत्तारुढ दल समाजवादी पार्टीका कार्यकर्ताबीच विवाद भएपछि भवन निर्माण कार्य अलपत्र परेको हो । वीरगन्जको श्रीपुरमा २०१३ सालमा निर्मित देवकोटा अध्ययन मण्डलको जीर्ण भवन भत्काएर त्यहा प्रदेश सरकारले सुविधा सम्पन्न प्रादेशीक पुस्तकालय भवन निर्माण गरिरहेको छ । २ करोड ५० लाख रुपैयाँ लागतमा तीनतल्ले प्रादेशीक पुस्तकालय निर्माणका लागि प्रदेश सरकारले गत आर्थिक वर्षमा ५० लाख रुपैयाँ पठाएको थियो । चालु आर्थिक वर्षमा पनि प्रदेश सरकारले थप १० लाख रुपैयाँ निकासा गरि पठाइसकेको छ । प्रदेश सरकारले भवन निर्माणका लागि पठाएको ६० लाख त्यहि बजेट कसले चलाउने विषयलाई लिएर समाजवादी पार्टीका कार्यकर्ताबीच विवाद कारण पटक पटक अवरोध हुँदै आएको छ । समाजवादी पार्टीका कार्यकर्ताबीचको विवादकै कारण एक महिनादेखि भवन निर्माणको कार्य नै रोकिएको वडा अध्यक्ष प्रधुम्न सेढाइ बताउँछन् । २०७५ पुष १४ मा प्रदेशका मुख्यमन्त्री लालबाबु राउत र भौतिक पूर्वाधार विकासमन्त्री जितेन्द्र सोनलले संयुक्तरुपमा भवनको शीलन्याश गरेका थिए । तर शिलन्याश भएको एक वर्ष बितिसक्दा समेत भुँइ सतहभन्दा माथि पिलर उठाउने काम मात्रै भएको छ । एक महिना देखि भवन निर्माणको कार्य रोकिएका कारण भवन निर्माण स्थलमा इँटा, ढुङगा , गिटटी बालुवालगायतका निर्माण सामाग्री अलपत्र अवस्थामा छन्। पुस्तकालय भवन निर्माणका लागि समाजवादी पार्टीका स्थानीय अगुवा कार्यकर्ता विनोद महत्तोको अध्यक्षतामा ७ सदस्यीय उपभोक्ता समिति गठन गरिएको छ । उपभोक्ता समितिका अधिकांश सदस्य पनि समाजवादी पार्टीकै कार्यकर्ता छन् । उपभोक्ता समितिका अध्यक्ष विनोद महत्तो विविध कारणले भवन निर्माणको कार्य अपेक्षित गतिमा अगाडि बढ्न नसकेको स्वीकार्छन् । एक त पुसमा शिलन्याश गरिएको भएपनि भवन निर्माणको काम भने जेठ पहिलो सातापछि मात्रै सुरु भएको हो। महत्तो भन्छन् , 'भवन निर्माणको बजेट कसले चलाउने विषयमा आफ्नै पार्टीका केहि कार्यकर्ताले विवाद खडा गरेपछि पछिल्लो एक महिनादेखि काम नै रोकिएको हो ।' अध्यक्ष महत्तोका अनुसार, समाजवादी पार्टीकै स्थानीय कार्यकर्ता विकास साह, प्रेम पटेल , सुशील पटेललगायतले मन्त्रालयबाट आएको बजेटबाट आफूहरुले काम गर्ने भन्दै विवाद गरेका कारण भवन निर्माणको काम रोकिएको हो। अध्यक्ष महत्तो भन्छन्, 'एक साता पहिले वडा भेलामा अहिले आइसकेको बजेट अहिलेकै उपभोक्ता समितिमार्फत खर्च गर्ने र आगामी आर्थिक वर्षदेखि आउने बजेट नयाँ उपभोक्ता समिति गठन गरेर खर्च गर्ने सहमति भएको छ , अब काम छिटटै सुचारु हुन्छ । ' वडा नम्बर ९ का वडा अध्यक्ष प्रधुम्न सेढाइ पनि बजेट चलाउने विषयमा समाजवादी पार्टीका कार्यकर्ताबीच विवादका कारण भवन निर्माण कार्य एक महिनादेखि रोकिएको बताउँछन् । उपभोक्ता समितिका अध्यक्ष र वडा अध्यक्ष दुवैले विवाद टुङग्याएर सहमति भइसकेको भनेपनि भवन निर्माणको काम अझै पनि सूचारु हुन सकेको छैन । श्रीपुरका स्थानीय कवि अरुण विक्रम शाहका अनुसार २०१३ साल ताका महाकवि लक्ष्मीप्रसाद देवकोटा शिक्षामन्त्री भएका बेला उनी वीरगन्ज आएका थिए । त्यसबेला बगैचा रहेको श्रीपुरको क्षेत्र (अहिले पुस्कताकलय निर्माण भइरहेको स्थल) मा शयर गर्न पुग्दा देवकोटाले रबरको रुखमुनि बसेर कविता वाचन गरेका थिए । देवकोटाको कविताबाट प्रभावित भएर स्थानीय राणा परिवारले देवकोटा अध्ययन मण्डल स्थापना गर्न १ कठ्ठा जग्गा दान दिएका थिए । त्यहि जग्गामा स्थानीय युवाको संस्था नव युवक संघले आफ्नो सक्रियतामा देवकोटा अध्ययन मण्डल निर्माण गरेको थियो । देवकोटा अध्ययन मण्डल भवनमा सभा हल, वाचनालय र पुस्तकालय कक्ष पनि थियो । तर पछि आम्दानीको स्रोत नभएपछि भवन मर्मत सम्भार गर्न र पुस्तकालय सन्चालन गर्न समेत समस्या भएपछि २०४३ साल देखि देवकोटा अध्ययन मण्डल भवन बेवारिसे र जीर्ण बनेको थियो । मर्मत सम्भार र संरक्षणको अभावमा जीर्ण भइ खण्डहर बनेको ऐतिहासिक देवकोटा अध्ययन मण्डल भवन भत्काएर त्यहि ठाउँमा अहिले प्रदेश सरकारले प्रादेशीक पुस्तकालय निर्माण गरिरहेको छ , शाह भन्छन् , 'प्रदेश सरकारको यो निर्णयले हामीजस्ता स्थानीय कवि साहित्यकार औधि खुशी भएका छौं, तर अहिले बजेट कसले चलाउने भन्ने विषयलाई लिएर विवाद भइरहँदा भवन नै नबन्ने हो कि भन्ने पीरलो थपिएको छ।'"
सुन्तलाबाट एक वर्षमा ३० करोड आम्दानी,"भोजपुर : षडानन्द नगरपालिका ८ दिङ्लाका राजन खत्रीले यो वर्ष सुन्तलाबाट राम्रो कमाइ गरे। बगान सप्रिएपछि सुन्तलाले राम्रो उत्पादन दियो । त्यही बगानबाट यो वर्ष ५ लाख बढीको आम्दानी गरेका छन् । गत साल सोहि बगानबाट साढे एक लाख बराबरको सुन्तला बेचेका उनले यो वर्ष चार गुणा बढी नाफा लिए । मौसम र बगानको उचित व्यवस्थापनले सुन्तलाबाट नाफा पाएको उनले सुनाए । 'यो वर्ष लगानीअनुसारकै उत्पादन र आम्दानी भयो,' उनले भने, 'यो वर्ष किराको प्रकोप पनि कम देखियो, मलजल र किटनाशक औषधिले बगानमा राम्रै सुन्तलाको दाना पनि लाग्यो।अब नयाँ बोटहरु विस्तार गर्ने सोचमा छु।' यस्तै टेम्के मैयुङ गाउँपालिका २ छिनामखुका रामकुमार राईले यो वर्ष सुन्तलाबाटै १० लाख बढीको आम्दानी गरे । २५ रोपनीमा लगाएको सुन्तलाले उत्पादनसँगै राम्रो भाउ पाएपछि आम्दानी भएको उनले सुनाए । किराको प्रकोपले गर्दा गतवर्ष उनले घाटा खाएका थिए । योवर्ष भोजपुर नगरपालिका गुप्तेश्वरका सुन्तला कृषक गणेश प्रधानले पनि झण्डै २० प्रतिशत बढीले सुन्तला फलाए । उत्पादनसँगै भाउ पनि बढेको उनले बताए । सुन्तला ढुवानी गर्ने ठेकेदार बगानमै राम्रो मोल लगाउँदै आएपछि आफैंले बेच्न बाहिर लैजानु नपरेको उनले सुनाए । भने, ,'गतवर्ष डेढलाख बराबर नै घाटा खाइयो, सुन्तला पनि फलेन, बिक्री पनि खासै भएन, यो वर्ष ठेकेदार बगानबाटै सबै सुन्तला उठाए,' यो वर्ष पर्याप्त वर्षा, नयाँ बोट विस्तार र रोगकीरा आदिको प्रकोप घट्नाले उत्पादन बढेको हो ।' सुन्तलाको माग बढेसँगै सुन्तला ढुवानी गर्ने ठेकेदार गाउँगाउँमा पुगेर सुन्तलाका बोटमै मोलमोलाई गर्ने गरेका छन् । बोटमै प्रतिदाना १० देखि ३० रुपैयाँसम्म सुन्तला उठाउने गरेको ढुवानी व्यावसायीहरु बताउँछन् । गतसालको तुलनामा प्रशस्त उत्पादन र पहाडको ताजा सुन्तलाको बढ्दो मागले पनि यो वर्ष सुन्तला ढुवानी गर्न भ्याइनभ्याइ भएको सुन्तला ढुवानीकर्ता मणि राईले बताए ।यो वर्ष भोजपुरमा सुन्तलाबाट ३० करोड बराबरको कारोबार भएको छ । यो वर्ष जिल्लाभर कुल चार हजार ७ सय ६ मेट्रिक टन सुन्तला बिक्री भएको छ । गत वर्षको तुलनामा यो वर्ष १० प्रतिशतले सुन्तला उत्पादनमा वृद्धि भएको कृषि ज्ञान केन्द्र भोजपुरले जनाएको छ । करिब दुई करोड मूल्य बराबरको सुन्तला जिल्लाभित्र र बाँकी अन्य जिल्लामा खपत हुने गरेको केन्द्रका निमित्त कार्यालय प्रमुख योगन्द्रप्रसाद यादवले जनाए । गत वर्ष २८ करोड २९ लाख ४४ हजार बराबरको सुन्तला बिक्री भएको कार्यालयको तथ्यांक छ । जिल्लाको कुल ५ सय ८७ हेक्टर क्षेत्रफलमा सुन्तला खेती हुने गरेको छ । तीमध्ये २ सय ८७ ठूला बैगचा तथा सामान्य रुपमा सुन्तला खेती हुन्छ । कम खर्चिलो, कम लगानी र थोरै श्रमदानले पनि गर्न सकिने सुन्तलाबाट बसीबसी आम्दानी र सुन्तलाको बोटैमा मोलमोलाई गर्ने ठेकेदार आउने भएकाले पनि कृषक सुन्तला खेतीप्रति आकर्षित हुन थालेका छन् । पकेट क्षेत्रकै रुपमा लिइएको टेम्केमैयुङ गाउँपालिकाको अन्नपूर्ण, छिनामखु, खावा, कोट, गोगने, तिम्मा, भोजपुर नगरपालिकाको देउराली, हेलौछा, आम्तेक, बोखिम, पालुवा, दावा, सिद्देश्वर, गुप्तेश्वर, हतुवागढी गाउँपालिकाको रानीबास, अरुण गाउँपालिकाको साङपाङ, प्याउली, षडानन्द नगरपालिकाको मुलपानीलगायत ठाउँमा सुन्तला खेती गरिन्छ । यहाँ उत्पादित सुन्तला धनकुटा, सुनसरी, झापा, मोरङ, धरान, इटहरी, विराटनगर, काठमाडौँ लगायत बाहिर निकासी हुन्छ । सुन्तला उत्पादन हुने क्षेत्रमा प्रदेश तथा केन्द्र सरकारले सुन्तलाको पकेट तथा ब्लग स्थापना गरी कृषकलाई अनुदानको व्यवस्था गरेको छ ।"
उपत्यकामा बाक्लो तुँवालो,"टीका बन्धन। काठमाडौं : जमिन र वायुमण्डल बीचको वायुलाई छेक्ने तह (इन्भर्जन लेयर)ले अधिकांश भेगमा तुँवालो बढेको छ। ब्ल्याङकेटझैं ढाकिएको इन्भर्जन लेयरले धेरै ठाउँका खोंच, काठमाडौं उपत्यका, मध्य र पूर्वी भेगको मौसम प्रभावित भएको हो। जमिनको सतहबाट ३४ सय मिटरमाथि विकसित हुने इन्भर्जन लेयर घरको छानोझैं बन्दा जमिन र वायुमण्डलको वायुस्थिर रहने विज्ञ बताउँछन्। धुलो, धुँवा र प्रदुषणमि िश्रत स्थिर वायु धकेल्ने मौसमी प्रणाली विकास नहुँदा तुँवालो बढेको वरिष्ठ मौसमविद् मणिरत्न शाक्यले बताए। उनले भने, वायुमण्डलमा धुलो, धुँवा र बालुवाको सुक्ष्म कणमि िश्रत हेजको मात्रा धेरै छ, पानी नपरेसम्म मौसममा सुधार हुने संभावना रहँदैन। बादलझैं देखिने हेज मा प्रदूषणको मात्रा धेरै र जलवाष्पको मात्रा ज्यादै न्यून रहन्छ भने बादलमा जलवाष्पको मात्रा धेरै हुन्छ। हेजले तत्काल पश्चिमी वायु सक्रिय भएर हिउँदे वर्षा हुने संभावना न्यून रहेको जल तथा मौसम पूर्वानुमान महाशाखाले जनाएको छ। सोमबार र मंगलबार पूर्वी र मध्यभेगका केही पहाडी भेगमा छिटफुट वर्षाको संभावना रहे पनि देशैभर त्यस्तो प्रभाव नरहने महाशाखाका मौसमविद् मीनकुमार अर्यालले बताए। तत्काल देशैभर पानी पर्ने संभावना देखिँदैन, हावाको बेग तीब्र भयो वा चर्को घाम लाग्यो भने पनि अहिलेको मौसमी अवस्था सुधार हुन्छ, उनले भने, तर केही दिन त्यस्तो अवस्था देखिँदैन। आइतबार अपराह्न काठमाडौं उपत्यकाको आकाश करिब ७० प्रतिशत तुँवालो र बादलले ढाकेको अर्यालले बताए। जमिन तातो र वायुमण्डल चिसो भएको अवस्थामा वायु सशक्त भएर स्थिर वायु र तुँवालो धकेल्ने गर्छ। तर अहिले इन्भर्जन लेयरले गर्दा अवस्था उल्टो भएको अर्यालले प्रष्ट्याए। भूमध्य र अरब सागरको वायुले नेपालसहित दक्षिण एसियाको हिउँदे मौसम प्रभावित हुन्छ। तर अहिले भने स्थानीय वायुले मौसम धुमिनुका साथै तुँवालो बढेको मौसमविद् बताउँछन्।"
केदारेश्वर उच्च माविका अध्यक्षविरुद्ध भ्रष्टाचार मुद्दा,"काठमाडौँ : केदारेश्वर उच्च माध्यमिक विद्यालय, लाना, डोटीका विद्यालय व्यवस्थापन समितिका तत्कालीन अध्यक्ष कृष्णबहादुर बोहराविरुद्ध मुद्दा दायर गरेको छ । अख्तियार दुरुपयोग अनुसन्धान आयोगले उनीविरुद्ध ७ लाख २९ हजार विगो कायम गरेको छ । अध्यक्ष बोहराले भवन निर्माण र छात्रबृत्तिको रकम हिनामिना गरेका थिए । साविक जिल्ला शिक्षा कार्यालय डोटीले निकासा गरेको रकम र विद्यालय आन्तरिक स्रोतको गरी ४१ लाख ५४ हजार ५ सय अध्यक्ष बोहराले पेश्की लिएको थिए । त्यो रकमबाट निर्माण भएको कामको साविकको शिक्षा कार्यालय ३१ लाख ९ हजार ९४५ बराबरको मूल्याङ्कन गरिएको छ । स्थलगत निरीक्षणको क्रममा गरिएको मूल्याङ्कनबाट ३१ लाख १६ हजार ०५६ बराबरको कार्य भएको र निजले विद्यालयको खातामा ३ लाख ८ हजार ५ हजार मात्रै गरेको देखिंएको छ । विद्यालय व्यवस्थापन समितिका अध्यक्ष बोहराले ७ लाख २९ हजार ९ सय ४६ हिनामिना गरेको तथ्य सप्रमाण पुष्टि हुन आएको अख्तियारले जनाएको छ । उनीविरुद्ध भ्रष्टाचार निवारण ऐन बमोजिम मागसहित विशेष अदालत, काठमाडौंमा आरोपपत्र दायर गरिएको छ ।"
मुहार हेर्न अभिभावक आतुर,"काठमाडौं : हेलो, बुवा हामी आयौं। एमबीबीएस अध्ययन गर्न चीन गएकी मीमांशाको बोली सुनेपछि उनका बुवा डा मोहन खतिवडाले ओढिरहेको सिरक फाले। घरमा ओच्छयानमै रहेका डा खतिवडा र त्रिभुवन विमानस्थलमा ओर्लिएकी मीमांशाबीच आइतबार बिहान ४ बजेर २५ मिनेटमा फोनमा कुराकानी भएको हो। उनले कोरोना भाइरस (कोभिड१९) को सामना गरेर स्वदेश फर्किएकी छोरीको सुस्वास्थ्यको कामना गरे। मीमांशाले चीनको वुहानबाट उद्धार, त्यसपछि नेपाल आउँदाको क्षणबारे संक्षेपमा सुनाइन्। डा खतिवडाले पनि भक्तपुर खरिपाटीस्थित क्वारेन्टाइनमा बस्ने बन्दोबस्त भएको सुनाए। यसका लागि डा खतिवडाले सरकार र सञ्चारमाध्यमलाई धन्यवाद दिए। कोरोना भाइरस संक्रमणको डरबाट मुक्त भयौं। ढुक्कजस्तै भइयो, उनले साँझ अन्नपूर्णसँग भने, तर, चिसो ठाउँमा क्वारेन्टाइन रहेकाले मौसमी फ्लुको डर लागिरहेको छ। चीनको हुपै प्रान्तको वुहान सहरबाट नेपालीको उद्धारपछि उनीहरूका अभिभावक खुसी छन्। भाइरस संक्रमणको त्रासबीच उद्धारका लागि सरकारसँग हारगुहार गरेका उनीहरू सन्तानको मुहार हेर्न आतुर देखिएका छन्। १४ दिनसम्म बस्ने क्वारेन्टाइनमा कुनै संक्रमण नहोस् भनेर उनीहरूले कामना गरिरहेका छन्। राष्ट्रिय ध्वजावाहक विमानमार्फत स्वदेश आएका १ सय ७५ मध्ये अधिकांश विद्यार्थी छन्। सामान्य ज्वरो आएर उतै छुटेका नेपालीप्रति मीमांशाले चिन्ता व्यक्त गरेको डा खतिवडाले बताए। चीनमा एमबीबीएस अध्ययनरत भतिज अनिल यादवको उद्धारमा ढिलाइ नहोस् भनेर हारगुहार गर्ने क्रममा मीना यादव सञ्चारकर्मीसामु रोएकी थिइन्। स्वदेश फर्किएका भतिजसँग कुराकानी गरेको उनले सुनाइन्। तपाईंहरूले मेरो रुवाइलाई हाइलाइट गर्नुभयो। मिडिया र मानवअधिकार आयोग धन्यवादका पात्र हुन्, उनले भनिन्, ढिलो भए पनि सरकारले उद्धार गर्यो। भतिज यादवसँग आइतबार दुईपटक फोनमा कुराकानी भएने उनले सुनाइन्। क्वारेन्टाइनमा नास्ता र खानासमेत खाएको उनले बताइन्। एनेस्थेसिया (बेहोस पार्ने विधि)मा पोस्ट ग्र्याजुएट अध्ययनरत छोरीले विमानस्थलबाट फोन गर्दा ललितपुरका नेमकृष्ण ताम्राकार दंग परे। ढिलो उद्धार गरे पनि सरकारलाई धन्यवाद दिनै पर्छ। क्वारेन्टाइनको व्यवस्था गरेको छ, उनले भने, यो अवधिमा पनि छोरीलाई स्वस्थ नै देख्न पायौं। अभिभावक र परिवारका सदस्यसँग भेट्ने प्रबन्ध नगरिएको स्वास्थ्य तथा जनसंख्या मन्त्रालयका प्रवक्ता महेन्द्रप्रसाद श्रेष्ठले बताए। सुरक्षा संवेदनशीलता एवं उच्च स्वास्थ्य जोखिमका कारणले गर्दा भेटघाटको प्रयास नगर्न अपिल गरेका हौं, प्रवक्ता श्रेष्ठले भने। मन्त्रालयको अपिलअनुरूप अभिभावकहरू त्रिभुवन विमानस्थल र खरिपाटीस्थित क्वारेन्टाइन स्थलमा नगई फोनवार्तामै रमाए। भक्तपुरको चाँगुनारायण नगरपालिका७ खरिपाटीस्थित नेपाल विद्युत् प्राधिकरणको तालिम केन्द्र भवनमा क्वारेन्टाइन बनाइएको छ। त्यहाँ उनीहरूलाई २४ सै घण्टा स्वास्थ्यकर्मीको निगरानीमा राखिएको छ। आइतबार दिउँसो घाँटीको र्याल निकालेर प्रयोगशालामा लगिएको छ। शंकास्पद रोगको लक्षण देखिए तुरुन्त उपचारका लागि अस्पताल लैेजान एम्बुलेन्सको व्यवस्था गरिएको छ। विश्व स्वास्थ्य संगठन (डब्लुएचओ)ले तोकेको मापदण्ड एवं अन्तर्राष्ट्रिय स्वास्थ्य नियमअनुरूप क्वारेन्टाइन व्यवस्थापन गरिएको मन्त्रालयले जनाएको छ।"
लागुऔषधसहित प्रक्राउ,मुगु : प्रहरीले विद्यालय हाताभित्रबाट एकजना लागुऔषध प्रयोगकर्तालाई पक्राउ गरेको छ ।सदरमुकाम गमगढीस्थित महाकाली माध्यमिक विद्यालयको परिसरभित्र लागुऔषध प्रयोगकर्ता मुगुम कार्मारोङ गाउँपालिका २ का २६ वर्षीय टासि तामाङलाई प्रहरीले प्रकाउ गरेको हो। जिल्ला प्रहरी कार्यालयका डीएसपी भुवनेश्वरप्रसाद शाहका अनुसार गोप्य सूचनाको आधारमा ११ ग्राम लागुऔषध चरेससहित विद्यालयको हाताभित्रबाट तामाङलाई प्रक्राउ गरेको हो। यसअघि माघ २१ गते सदरमुकामको कृष्ण चोकस्थित चन्दननाथ होटलबाट ०१० मिलीग्राम ब्राउन सुगरसहित एक जोडीलाई प्रहरीले नियन्त्रणमा लिएको थियो। साउनयता जिल्लामा ८ वडा लागुऔषध घटनामा ९ जना विरुद्ध मुद्दा चलेर धरौटीमा छुटेका र ३ जनामाथि अनुशन्धान भइहेको प्रहरीले जानकारी दिएको छ।
रानीपोखरीलाई मेलम्चीको भर,"काठमाडौं : रानीपोखरी पुनर्निर्माण अन्तिम चरणमा पुगेसँगै पोखरीमा पानी भर्ने चुनौती थपिएको छ। प्राधिकरणका अनुसार पोखरी भर्न ३ करोड ४२ लाख लिटर पानी आवश्यक पर्ने प्राधिकरणले आकलन गरेको छ। पानी आपूर्ति पूरा गर्न पोखरीकै दुई कुनामा डिप बोरिङ गरिने प्राधिकरणका सम्पदा विज्ञ राजुमान मानन्धर बताउँछन्। पोखरीको उत्तर र दक्षिण कुनामा तीन सय मिटर गहिराइको बोरिङ खनिनेछ, उनले भने, उत्तरपट्टिको कुनामा बोरिङ खन्ने काम सुरु भइसक्यो। पोखरीमा पानी अभाव हुन नदिन आकाशे पानी संकलन गर्ने छुट्टै ट्यांकी राखिने मानन्धरले बताए। रानीपोखरीमा आउने पानीको मुहान नष्ट भइसकेको छ। पोखरीको चार कुनामा रहेको ढुंगेधारा सडक विस्तार र कंक्रिटको भवनमुनि दबिएको छ। यस्तो अवस्थामा रानीपोखरीलाई सदावहार बनाउन टुँडिखेलभित्रबाट समेत पानी आपूर्ति गरिने भएको छ। असन र इन्द्रचोकमा पानी आपूर्तिका लागि खनिएको एउटा इनार टुँडिखेलमा छ। भूकम्प अघिसम्म यही इनारको पानी बस्तीसम्म पुर्याइन्थ्यो। पाँच वर्ष भयो उक्त इनार प्रयोगविहीन छ। अब सोही इनारको पानी रानीपोखरीमा सारिनेछ। तर, यी सबै विकल्प रानीपोखरीलाई भर्न पर्याप्त छैन। पानी आपूर्तिका लागि रानीपोखरीले पनि मेलम्चीकै भर पर्नुपर्ने छ। असार मसान्तसम्म काठमाडौं भित्रिने भनिएको मेलम्ची खानेपानी आयोजना वर्षौंदेखि अलमलमा छ। तर, प्राधिकरणले रानीपोखरीमा एक लाइन मेलम्चीको पानी जोडेर पानीको आपूर्ति पूरा गर्ने बताएको छ। पोखरीमा पानी सुक्न नदिन पोखरीकै छेउमा नमुना पोखरी बनाइएको छ। परीक्षण सफल भएपछि मात्र पोखरीमा पानी हालिनेछ। रानीपोखरीमा जम्मा हुने फोहोर पानीलाई निकास दिने ठाउँ भने खोजिएको छैन। दैनिक ८० कामदारमार्फत रानीपोखरी पुनर्निर्माण भइरहेको छ। माघ अन्त्यसम्म ६० प्रतिशत काम सकिएको राष्ट्रिय पुनर्निर्माण प्राधिकरणले जनाएको छ। पोखरीको सतहमा इँटा र कालोमाटो छाप्ने काम तीव्र छ। मध्यभागमा रहेको बालगोपालेश्वर मन्दिर प्रतापमल्लकालीन ग्रन्थकुट शैलीमा जीर्णोद्धार गरिँदै छ। अन्त्यमा पोखरीलाई थप सुन्दर बनाउन रंगरोगन र बगौंचा बन्नेछन्।"
बँदेल हानिकारक सूचीमा,"काठमाडौं : वन तथा वातावरण मन्त्रालयले जंगली बँदेललाई हानिकारक जनावरको सूचीमा राखेको छ। हानिकारक जनावर घोषणा गरिसँगै अब जंगली बँदेललाई स्थानीयले मार्नसम्म पाउने भएका छन्। मन्त्रालयले जंगली बँदेललाई ०७६७७ सम्मका लागि कृषि हानिकारक वन्यजन्तु घोषणा गरेको हो। बँदेल नेपालको प्रायः सबैजसो जिल्लामा पाइन्छ। यो तराई पहाड सबै क्षेत्रमा पाइने जनावर हो। जंगली बँदेललाई मन्त्रालयले अनुज्ञापत्रबिनै धपाउन, पक्रन वा मार्न सकिने निर्णय गरेको छ। बँदेलकै प्रजाति सानो जातको बँदेल भने संरक्षित वन्यजन्तुमा राखिएकाले यसलाई मार्न धपाउन नपाइने मन्त्रालयले जनाएको छ। मन्त्रालयको निर्णयअनुसार खेतीबारीमा बालीनालीमा नोक्सानी पुर्याए किसानले पक्राउ गरेको सूचना सम्बन्धित राष्ट्रिय निकुञ्ज, आरक्षण, डिभिजन वन वा स्थानीय वडा कार्यालयलाई दिनु पर्नेछ। बँदेललाई धपाउने वा पक्रने क्रममा मारिए स्थानीय प्रतिनिधिसहित मुचुल्का खडा गरी तौलको मूल्य तोकी रकम राजस्व दाखिला गर्नुपर्ने सर्तमा उल्लेख छ। मारिएका बँदेलको त्यसको जानकारी मन्त्रालय मातहतका कार्यालयमा गराउनु पर्नेछ। तर, राष्ट्रिय निकुञ्ज, वन्यजन्तु आरक्ष, सिकार आरक्ष संरक्षण क्षेत्र वा राष्ट्रिय वन क्षेत्रमा जंगली बँदेललाई धपाउन, लखेट्न, पक्रन वा मार्न पाइने छैन। मन्त्रालयका सहसचिव डा सिन्धुप्रसाद ढुंगानालले भने, किसानको बालीमा हानि गरेकाले यसलाई मार्न सक्ने गरी हानिकारक वन्यजन्तु घोषणा गरेका हौँ। हानिकारक जनावर घोषणा गरेर मार्न दिएसँगै कृषि बालीमा हानि नपुर्याउने बँदेल पनि जोखिममा पर्ने सम्भावना बढेको छ। जंगली बँदेलबाहेक बाँदर, चितुवा, नीलगाई, हात्तीलगायत जन्तुले कृषि बालीमा हानि पुर्याएको भनी उजुरी आएको उनले बताए। उनले भने, यी जनावरको समस्या कसरी हटाउने भन्नेमा छलफल चलिरहेको छ।"
काठ कुर्दै काष्ठमण्डप,"काठमाडौं : वसन्तपुरमा रहेको मरु सतः (काष्ठमण्डप) सात महिनादेखि काठको पर्खाइमा छ। राम्रो काठ जुटाउन नसकेपछि पुननिर्माणको कामसमेत सुस्त गतिमा छ। काठैकाठले बनेको काष्ठमण्डपमा करिब १२ देखि १५ हजार क्युफिट काठ आवश्यक पर्छ। भूकम्पले पूर्णरूपमा भत्काएको काष्ठमण्डप पुनर्निर्माणको क्रममा छ। काष्ठमण्डप पुननिर्माण समितिले पुराना काठलाई प्रयोगमा नल्याउँदा नयाँ काठको पर्खाइमा बस्नुपरेको हो। काष्ठमण्डपमा प्रयोग हुने काठ विशेष खालको हुन्छ। सामान्यतया ३७ फिट लम्बाइ र १५१५ इन्चको मोटाइ भएको काठ चाहिन्छ। जुन सजिलै पाइँदैन। एक महिनाअघि काठ जुटाउन समिति हेटौंडासम्म पुगेको थियो। तर काठ झिकाउन सकेन। प्रदेश सरकारबाट अनुमति लिनुपर्ने भएपछि काठ निकासीमा लामो प्रक्रिया अपनाउनु परेको समितिका सचिव गौतम डंगोलले बताए। मन्त्रिपरिषद्बाटै आवश्यक काठ प्राप्तिका लागि निर्णय भएको छ, डंगोलले भने, तर पक्रिया पूरा गर्दा गर्दै काठ निर्माण स्थलसम्म आइपुग्न ढिला हुन्छ। काष्ठमण्डका लागि चार हजार क्युफिट काठ ल्याइसकिएको छ। अब ८ हजार क्युफिटका लागि समितिले उपत्यका बाहिर खोजी गरिरहेको उनले बताए। यसपटक काठ कञ्चनपुरको जंगलबाट ल्याइने छ। भुइँ तलामा इँटा र माटोको गाह्रो लगाउँदै थाम, निदाल (निनाः) राख्ने काम सकिएको छ। बाँकी काठबाट अहिले पहिलो तल्लामा काठको झ्याल राखिँदै छ। उनले भने, अघिल्लो चरणमा भिœयाइएको बाँकी काठबाटै काम चलाइरहेका छौं। काठकै कारणले काम रोकेका छैनौं। २०७५ साउनमा मन्त्रिपरिषद्ले नेपाल विद्युत प्राधिकरणको ४०० केबी प्रसारण लाइनका लागि काटिने रुख काष्ठमण्डप पुनर्निर्माणका लागि दिने निर्णय भएपछि काष्ठमण्डपको काम अघि बढेको थियो। पहिलो चरणको काठ खरिदको लागि समितिले द टिम्बर कर्पोरेसन अफ नेपाल (टीसीएन) मार्फत महोत्तरी जिल्ला बर्दिबास टुटेश्वरनाथ साझा वन र गढन्ता साझा वनसंग खरिदको सम्झौता गरेको थियो। दोस्रो चरणमा समितिले अमलेखगञ्जमोतिहारी पेट्रोलियम पाइपलाइनको निर्माण गर्दा काटिएको रुखलाई काष्ठमण्डप पुननिर्माणमा प्रयोग गरेको छ। काठमा बुट्टा भर्ने र सम्याउने कार्य हनुमानढोकामा रहेको प्रहरी चौकी परिसरमा गरिँदै छ। उक्त स्थानको प्रहरी चौकी भुकम्पपछि टेकुमा सरेलगतै काष्ठमण्डप पुननिर्माणको अफिस यही ठाउँमा राखिएको हो। काष्ठमण्डप एउटै रुखको काठले बनेको विश्वास गरिन्छ। भुकम्पपछि बेलायतको दुर्हम विश्वविद्यालय र पुरातत्व विभागले गरेको अध्ययनले काष्ठमण्डप सातौं शताब्दीमा बनेको पुष्टि गरेको छ। फोटोः अन्नपूर्ण"
भ्रमण वर्षलाई गिज्याउँदै दोलखा प्रवेशद्वार,"चरिकोट : सिन्धुपाल्चोकको मुडेसँग सीमा जोडिएको भीमेश्वर नगरपालिका ९, खरिढुंगास्थित दोलखा प्रवेशद्वार निर्माण सुरु भएको दुई वर्षसम्म पनि लथालिंग अवस्थामा छ । प्रवेशद्वारको निर्माण कार्य करिब ९० प्रतिशत सकिए पनि लथालिंग अवस्थामा रहेका कारण जिल्ला भित्रिने पर्यटकलाई प्रवेशद्वारले 'गिज्जाइरहेको' छ । दोलखा आउने पर्यटकलाई जिल्लाको सीमा सुरु भएछ भनेर चिनाउने यो प्रवेशद्वारको अवस्थाले गिज्जाइरहेको छ। यहि प्रवेशद्वारहुँदै जनप्रतिनिधि, नेता, मन्त्री र कर्मचारी ओहोरदोहोर गर्छन् । तर उनीहरुले प्रवेशद्धारको स्तरोन्नतिमा आँखा पुर्याएका छैनन् । नेपाल भ्रमण वर्ष २०२० को चहलपहल दोलखामा बाक्लै छ । प्रवद्र्धनात्मक कार्यमा चाँसो नदिँदा दोलखा प्रवेशद्धारले भ्रमण वर्षलाई गिज्जाइरहेको छ । यस्ता सानातिना कुरामा ध्यान नदिँदा समग्र जिल्लाकै पहिचानमा असर पर्ने गरेको छ । प्रवेशद्वारले मात्र हैन, मुडेचरिकोट सडकले पनि गिज्जाइरहेको छ । सडक निर्माणमा राजनीतिक दलका नेताले कुनै पनि ठोस पहल गरेको नपाइएको जिल्लाका नागरिक अगुवाहरुको आरोप छ । भीमेश्वर नगरपालिकाले सो प्रवेशद्वार निर्माणको लागि २०७५ असार १८ जेएस कन्स्ट्रक्सनसँग मूल्य अभिवृद्धि कर बाहेक २१ लाख ८२ हजार ७७८ रुपैयाँमा सम्झौता गरेको थियो । २०७५ कात्तिक मसान्तमा निर्माण कार्य सम्पन्न गर्ने गरी सम्झौता भएकोमा ५ महिना म्याद थप गरी चैत मसान्त पुर्याइएको थियो । दोस्रोपटक म्याद थप गरेर २०७६ असार २२ गते निर्माण कार्य सम्पन्न भएको कार्य सम्पादन प्रतिवेदनमा उल्लेख छ । भीमेश्वर नगरपालिकाको योजना शाखाका इन्जिनियर सुरेश राउतले ठेकेदारले गर्नुपर्ने कार्य सम्पन्न गरेको बताए । तर, प्रवेशद्वारको फिनिसिङ, रंगरोगनलगायतका निर्माण कार्य अझै बाँकी छ। बाँकी रहेको निर्माण कार्य दोस्रो चरणको बजेटले समेट्ने इन्जिनियर राउतले जानकारी दिए । प्रवेशद्वारको मात्र मुख्यत फिनिसिङको कार्य मात्र बाँकी रहेको उनले बताए । फिनिसिङ, रेष्टरुम, खानेपानी, सूचना केन्द्र, कोसेलीघर, बगैचासहितको कामका लागि डेढ करोडको टेण्डर सम्पन्न भइसकेको इन्जिनियर राउतले जनाए । 'सम्झौता भने भएको छैन, 'उनले भने । मेला, महोत्सव गर्न निकै नै चासो राख्ने दोलखा उद्योग वाणिज्य संघलगायत जिल्लाका अन्य नीजि क्षेत्र यस्ता विषयमा निदाएर बसेको छ।"
आरआर क्याम्पसमा झडप,काठमाडौं : प्रदर्शनी मार्गस्थित रत्न राज्यलक्ष्मी क्याम्पसका विद्यार्थीबीच झडप भएको छ।सोमबार बिहान नेपाल विद्यार्थी संघ र अखिल नेपाल राष्ट्रिय स्वतन्त्र विद्यार्थी युनियनका विद्यार्थीबीच झडप भएको हो। गत शनिबार दुवै संगठनका विद्यार्थी पिकनिक गएका थिए।आज सोही विषयमा भएको सामान्य विवादले राजतीनिक रुप लिएपछि दुवै संगठनका विद्यार्थीबीच कुटाकुट भएको हो। आरआर क्याम्पस स्ववियु सभापति तपेन्द्र शाहीले सामान्य विवादले राजनीतिक रुप लिएपछि विद्यार्थीबीच झडप भएको बताए।यस्तै नेविसंघ नेता उत्तम साउँदले नेविसंघ समर्थित विद्यार्थीलाई अखिलका कार्यकर्ताले पिटेको आरोप लगाएका छन्। प्रहरीले उक्त घटनामा संलग्न केही विद्यार्थीलाई पक्राउ गरी महेन्द्र पुलिस क्लबमा राखेको छ।झडपमा केही प्रहरी सामान्य घाइते भएका छन्।
प्रजातन्त्र दिवसमा घोडादौड र पैसेरु नाच,"डोल्पा : डोल्पामा ७० औं प्रजातन्त्र दिवस विभिध कार्यक्रम गरी तीन दिन भव्यरुपमा मनाइने भएको छ ।घोडादौडदेखि मैत्रीपूर्ण भलिबल र पैसेरु नाचसम्म प्रर्दशन गरी मनाइने आयोजक जिल्ला समन्वय समितिले जानकारी दिएको छ । ७०औं प्रजातन्त्र दिवसको मुल आयोजक जिल्ला समन्वय समितिले जिल्लाका सबै कार्यालयको आर्थिक सहयोगमा प्रजातन्त्र दिवस मनाउन लागेको जिल्ला समन्वय समितिका उपप्रमुख नरबहादुर बुढाले बताए । फागुन ६ गते सरकारी तथा गैरसरकारी कार्यालय सार्वजनिक स्थल, बजार सरसफाइ गर्ने सबै कार्यालयमा साँझ ८ गते सम्म दीप प्रज्वलन गर्ने, कारगारका कैदी र अस्पतलका बिरामीलाई फलफूल वितरण गर्ने र मैत्रिपूर्ण भलिबल खेल शुभारम्भ गर्ने कार्यक्रम रहेका छन्। त्यसैगरी फागुन ७ गते प्रभातफेरी,नृत्य, माध्यामिक विद्यालयस्तरीय वक्तित्वकला प्रतियोगिता, पैसूरु नाच र मनतव्यको कार्यक्रम रहेको आयोजक जिल्ला समन्वय अधिकारी नारायण अधिकारीले जानकारी दिए। उनका अनुसार फागुन ८ गते बिहान भलिबलको फाइनल खेल गरेर दिउँसो सबैको लोकप्रिय खेल घोडादौड प्रतियोगित गरी पुरस्कारसहित समापन गर्ने कार्यक्रम तय भएको बताए। डोल्पामा प्रजातन्त्र दिवसमा घोडादौड प्रतियोगिता २०५२ सालदेखि नै थालनी गरिएको हो । उक्त प्रतियोगितलाई यस वर्ष पनि प्राथमिकतामा राख्दै घोडादौड आयोजना गरिने भएको छ। तर अघिल्ला वर्षमा घोडादौड ७ गते गरिने भएपनि यस वर्ष भने ८ गते सारिएको छ। ७० औं प्रजातन्त्र दिवसको अवसरमा हुने सबै कार्यक्रममा सरकारी कार्यालयका कर्मचारी, स्थानीय र होटल व्यवसायीहरुलाई अनिवार्यरुपमा उपस्थित हुन प्रमुख जिल्ला अधिकारी सुरेस सुनारले आग्रह गरेका छन्।"
बहुपति प्रथाको चित्रण,"काठमाडौं : लमजुङ, गोरखा, मुस्ताङ, मनाङ, हुम्ला, जुम्ला, डोल्पा, ताप्लेजुङलगायतका केही गाउँमा अझै पनि बहुपति प्रथा प्रचलनमा छ। घरको जेठो छोराले विवाह गरी ल्याएकी श्रीमतीलाई उसका भाइहरूले पनि श्रीमतीको रूपमा स्वीकार गर्ने प्रथा नै बहुपति प्रथा हो। श्रीमतीकै रूपमा स्वीकार गरे पनि उनीहरूले भाउजू भनेर सम्बोधन गर्छन्। जेठो छोराको विवाहमा अन्य भाइहरू पनि बेहुला बनेर जाने प्रचलन छ। यही मान्यतालाई प्रदर्शन गरेको छ, को हसबेन्ड डकुमेन्ट्रीले। गणेश पाण्डेको लेखन तथा निर्देशन रहेको यो डकुमेन्ट्री नेपाल अन्तर्राष्ट्रिय चलचित्र महोत्सव (निफ) को अवसरमा आइतबार नेपाल पर्यटन बोर्डमा प्रदर्शन गरियो। डकुमेन्ट्रीले तीनवटा परिवारको कथालाई उतारेको छ। पुराना पुस्ताले यो चलनलाई मान्यता दिनुपर्छ भन्ठान्छन्। तर अहिलेका युवाले भाउजूलाई श्रीमती स्वीकार नगर्ने र विद्रोह गरेर हिँड्ने चलन पनि बढ्दो छ। डकुमेन्ट्रीमा हुम्लाका सांसद छक्कबहादुर लामाको कथा पनि उतारिएको छ, जो यही प्रथाबाट पीडित छन्। आफ्नी श्रीमती भाइहरूले पनि भोगचलन गरेपछि उनले अर्को विवाह गरेका छन्। राजनीतिमा लागेका छक्कबहादुर घर बाहिर बसिरहने हुँदा घरकी श्रीमतीसँग सँगै हुन पाएनन्। कहिलेकाहीँ घरमा जाँदा श्रीमतीले माया गरेजस्तो लागेन। त्यसपछि अर्कै विवाह गरे। यही कारण उनी आजसम्म घर जान सकेका छैनन्। उनले आमाबुवा र पहिलेकी श्रीमतीलाई भेट्न सकेका छैनन्। यो डकुमेन्ट्रीमा सोनामको कथा पनि छ, जो भाउजूलाई श्रीमती मान्दिनँ भनेर विद्रोह गरेका छन्। जसले भाउजूलाई श्रीमती ठान्दिनँ भनेर विद्रोह गर्छ उसले घरको माया, सम्पत्ति र सहारा पनि गुमाउँछ। बहुपति प्रथामा घरको सम्पत्ति कि त भाउजूको नाममा हुन्छ, कि त जेठो दाजुको नाममा। परिवारमा अंशबन्डा नै हँुदैन। सोनामको घरमा प्रशस्त सम्पत्ति हुँदाहुँदै उनले जीविकोपार्जनका लागि निकै दुःख गरेका छन्। फिल्मका पात्रहरू सबै वास्तविक हुन्। यसका लागि करिब एक वर्षको रिसर्च गरिएको थियो। निर्देशक पाण्डेका अनुसार बहुपति प्रथामा घरको मुली श्रीमती नै हुन्छन्। उनले नै आफ्ना श्रीमानहरूलाई काममा खटाउछिन्। घरमा व्यापार व्यवसाय धेरै हुने, भेडाच्याङ्ग्रा पाल्ने र काम धेरै हुने परिवारमा घरका हरेक पुरुषहरू कामको सिलसिलामा बाहिर गइरहने हुँदा पहिले मेलमिलाप नै हुने गरेको थियो। तर अहिले समस्याको रूपमा देखिन थालेको छ। हुम्ला, सिमिकोटमा बजारमा गाउँबाट विद्रोह गरेर आएका लामा र थकाली जातिको उल्लेख्य मात्रामा बसोबास छ, जो भाउजूलाई श्रीमतीको रूपमा नमानी अर्को विवाह गरेर गाउँ छाड्ने युवा हुन्। दुई वा दुईभन्दा बढी श्रीमान् वा श्रीमती राख्ने चलनलाई नेपालको संविधानले अवैधानिक ठानेको छ। यसो हँुदाहुँदै पनि कानुनभन्दा पनि माथि रहेको संस्कार र संस्कृति समाजमा विद्यमान रहेको पाण्डेले जानकारी दिए। यो चलनअनुसार सम्बन्धविच्छेद नै हँुदैन। सन्तानहरू जुन दाजुभाइको भए पनि जेठो छोराको नामबाट नागरिकता बनाउने प्रचलन छ। समाजमा लुकेर रहेका पात्रहरूलाई खोज्ने सिलसिलामा पाण्डेले को हसबेन्ड डकुमेन्टी तयार पारेका हुन्। शारदा गैरे निर्माता रहेको यो डकुमेन्ट्रीलाई हुम्लामा सुटिङ गरिएको थियो।निफमा आइतबारै निर्देशक दीपेन्द्र लामाको चलचित्र गोपी लगायत अन्य विदेशी फिल्म तथा डकुमेन्ट्री पनि प्रदर्शन गरिएको थियो।"
सुशासन कायम गर्न सूचना प्रविधि प्रयोग गर्दै स्थानीय तह,"अछाम : अछामका स्थानीय तहहरु सुशासन र पारदर्शिताका लागि सूचना प्रविधिको प्रयोग गर्न थालेका छन्। प्रविधि प्रयोगमार्फत पालिकाहरुले गरिरहेका गतिविधि, बजेट, कार्यक्रमहरु सार्वजनिक गर्ने गरेका छन्। देशकै पहिला सूचना प्रविधि केन्द्र स्थापना गर्ने स्थानीय तह बनेको साँफेबगर नगरपालिकाका जिल्लाका अन्य पालिका भन्दा निकै अगाडी रहेको छ। साँफेबगरले अहिले गुनासो व्यवस्थापन प्रणाली, मोवाइल एपहरु सञ्चालनमा ल्याएको छ। नगरले बैद्यनाथ मन्दिरमा पारदर्शिताका लागि सिसि टिभि जडान गरेको सूचना प्रविधि अधिकृत कविता कुँवरले बताइन्। उनले भनिन् हामीसँग डाटा पोर्टल छ। यसमा हामीले नगरको सम्पुर्ण बजेट, कार्यपालिकाका निर्णय, वडाका कति बजेट त्यो सबै हेर्न सकिन्छ। प्राविधिक शाखामा काम चुस्त दुरुस्तका लागी स्मार्ट रोड, ई बिल्डीगको प्रयोग गरिरहेका छौं। नगरपालिकाले १४ वटै वडाका इन्टरनेट जडानका लागि सम्भाव्यता अध्ययन गरिसकेको नगर प्रमुख कुलबहादुर कँुवरले बताए। नगरको वडा नम्बर ८ चण्डिकामा सामुदायिक सूचना प्रविधि केन्द्र स्थापना गरिएको नगर प्रमुख कुँवरले बताए। उनले भने स्मार्ट जनप्रतिनिधि, स्मार्ट कर्मचारी र स्मार्ट जनताको परिकल्पना गरेका छौं। बान्नीगढी जयगढ गाउँपालिकाले समेत सूचना प्रविधि केन्द्रको स्थापना गरेको छ। गाउँपालिकाले नागरिकलाई दिनुपर्ने र नागरिकले पाउनुपर्ने सम्पुर्ण जानकारी डाटा पोर्टलमा राखिएको सूचना प्रविधि अधिकृत रिकुं कुमारले बताए। गाउँपालिकाको मुख्य बजार जयगढमा इन्टरनेट फ्रि क्षेत्र बनाइएको छ। गाउँपालिकाले गरेका कामहरु जनता माझ पुर्याउन प्रविधि मार्फत निकै सहज र नागरिकले सहजै जानकारी पाउन थालेको गाउँपालिका अध्यक्ष राजेन्द्र खडकाले बताए। गाउँपालिकाका ८ वटा वडा, ५ स्वास्थ चौकी र ४ वटा माबीमा ईन्टरनेटको पहुच पुगेको छ। सूचना प्रविधि अधिकृत कुमारका अनुसार अहिले जनप्रतिनिधिहरु कम्प्युटर, वा ल्यापटमा टाइप गर्न, इमेल गर्न सक्ने भएका छन्। गाउँपालिकाको कार्यालय, विभिन्न विद्यालयमा र स्वास्थ्थ चौकी ई हाजिरी जडान गरिएको छ। मेल्लेख गाउँपालिकाले सरकारी सवारी साधन दुरुपयोग हुन नदिनका लागी जिपिएस समेत तयार पारेको छ। यसले पालिकाको कुन गाडी कुन ठाउँमा प्रयोग भइरहेको भन्ने जानकारी पाउन सकिने सूचना प्रविधि अधिकृत चन्द्र प्रकाश साउदले बताए। उनले भने गाउँपालिकाले दुई वटा बस किन्दै छ। सर्वसाधारणले समेत जिपिएस प्रयोग गरेर बस कहाँ पुग्यो? कति समयमा आफु भएको ठाउँमा पुग्छ भन्ने जानकारी पाउन सक्छन। रामारोशन गाउँपालिमा ईन्टरनेटको पहुँच पुग्न सकेको छैन्। गाउँपालिकाले ईन्टरनेट नहुदा पनि प्रयोग गर्न सकिने विभिन्न १२ वटा मोवाइल एपहरु सञ्चालनमा ल्याएको छ। एपहरुको प्रयोगबारेमा नागरिकहलाई भेला गराएर जानकारी दिँदै आएको आईएमएस अपरेटर दलबहादुर साउँदले बताए। उनले भने इन्टरनेटको लागि पहल भइरहेको छ। तर नेट नहुँदा गाउँपालिका सूचनाहरु दिन अफलाइन एपहरु सचालनमा ल्याएका छौं। चौरपाटी गाउँपालिका, ढकारी गाउँपालिका र पञ्चदेवल विनायक नगरपालिकाले सूचना प्रविधिको प्रयोगमार्फत सुशासन र पादरर्शिताको लागि अभ्यास गरिरहेका छन्। कार्यपालिको बैठकका बिषयमा एसएमएसमार्फत सूचना पठाउने गरिएको छ। इन्टरनेटको राम्रो पहुँच नहुँदा र केहि जनप्रतिनिधिहरुले सूचना प्रविधिको बिषयमा नबुझ्दा काम गर्न समस्या हुने गरेको पञ्चदेवल बिनायकका सूचना प्रविधि अधिकृत ललित बुढाले बताए। साँफेगर नगरपालिकाले आयोजना गरेको स्थानीय सरकारमा सूचना प्रविधिको सिकाई आदानप्रदान कार्यक्रममा विभिन्न पालिकाका सूचना प्रविधि अधिकृतहरुले पालिकाले सूचना नागरिकसम्म पुर्याउनका लागी प्रयोग गरिरहेको प्रविधिबारेमा जानकारी गराएका थिए। साथै सो गोष्ठीले साँफेबगर ७ बुँदे घोषणापत्र जारी छ। गोष्ठिले स्मार्ट जनता, स्माट कर्मचारी र स्मार्ट जनप्रतिनिधिको लागि सूचना र प्रविधिको प्रयोग गर्ने निचोड निकालेको छ। ७ बुँदे घोषणापत्रमा अछामका सबै स्थानीय तहलाई सुशासन र पारदर्शितामा जवाफदेहिताको लागि सूचना र प्रविधिको प्रयोग, सूचना र प्रविधिको प्रयोग सबै पालिकाले प्रयोग गर्ने घोषणापत्रमा उल्लेख छ।"
धितो राखेको जग्गा कब्जा,"सिरहा : पीडित  एक धनगढीमाई नगरपालिका५ की बुल्नदीदेवी कामैतले नातिनीको बिहे टुंग्याइन्। उनीसँग विवाहका लागि खर्च गर्ने रकम अभाव थियो। गाउँमा ऋण, सापटी माग्दा पाइनन्। छिमेकीको सल्लाहमा उनी जग्गा धितो राखेर जिरोमाइल बजारमा रहेको राजमनी इन्भेष्टमेन्ट प्रालिमा ऋण लिन पुगिन्। त्यहाँ उनले ऋण माग्दा सञ्चालकहरू जग्गा धितो राखी पैसा दिनमा सहमत भए। नागरिकता, लालपुर्जाको प्रतिलिपि बोकेर सञ्चालकहरूसँगै उनी मालपोत कार्यालय गइन्। तर कम्पनीका सञ्चालकहरूले उनको जग्गा धितो राख्न रोक्का गरेनन्। सिँधै व्यक्तिको नाममा जालझेल गरी नामसारी गराए। उनको किता नम्बर ६१९ को तीन कट्ठा ३ धुर सरस्वतीदेवी कोइरीन र किता नम्बर ७४४ को ५ कट्ठा भुवनेश्वर चौधरीको नाममा नामसरी गरिएको पीडितले बताए। नामसारी गरेकै दिन फेरि भुवनेश्वर चौधरीले सत्यनारायण साहको नाममा जग्गा सारे। इन्भेष्टमेन्टको कार्यालयमा आएर बुलन्दीलाई दुई लाख ५० हजार रुपैयाँ ऋण दिइयो। त्यहाँ पनि सञ्चालकहरूले उनीसँग फेरी ९ लाख रुपैयाँको कपाली तमसुक बनाए। एक वर्षमा उनले किस्ताकिस्ता गरी कम्पनीमा ऋण चुक्ता गरे। जग्गा फिर्ता माग्दा सञ्चालकहरू आलटाल गर्न थाले। खोज्दै जाँदा त जग्गा कम्पनीको नाममा रोक्का होइन, व्यक्तिको नाममा नामसारी नै गराइसकेको भेटिएको बुलन्दीका छोरा कपिलदेव कामतीले बताए। पीडित : दुई तीन वर्षअघि सुनिनिया कुमारी सिंहका पति जगदिस सिंह बिरामी परे। उपचारमा लाखौँ रुपैयाँ खर्च भयो। तै पनि उनलाई बचाउन सकिएन। काजकिरया गर्न सुनिनियाँले गाउँमा पैसा खोजिन्। उनलाई कसैले ऋण दिन मानेनन्। उनी पनि छिमेकीको कुरा सुनेर राजमनी इन्भेष्टमेन्ट प्रालि पुगिन्। त्यहाँ उनले जग्गा धितो राख्ने सर्तमा २०७४ फागुन १९ गते डेढ लाख रुपैयाँ पाइन्। जग्गा धितो राख्न जाँदा सञ्चालकहरूले उनको जग्गा पनि व्यक्तिको नाममा नै नामसारी गराए। किता नम्बर ४८१ को २ कट्ठा १४ धुर र किता नम्बर ११०१ को ७ कट्ठा जग्गा कैलीवती चौधरीको नाममा नामसारी गरियो। पछि कैलीवतीबाट २ कट्ठा जग्गा सरस्वती कोइरीनको नाममा सारिएको उनी सुनाउँछिन्। डेढ लाख ऋण उनले ब्याजसहित तिरेर फेरि उनले २ लाख लिइन्। त्यो पनि तिरिन्। गत असारमा सबै रकम तिरेर जग्गा फिर्ता माग्न जाँदा सञ्चालकहरूले आलटाल गर्न थाले। आफ्नो जग्गा खोज्न उनी मालपोत कार्यालय गइन्। त्यहाँ अर्कैको नाममा बेचिएको जानकारी पाएपछि अचम्ममा परिन्। लगत्तै उनले कैलीवतीलाई सम्पर्क गरिन्। उनले पैसा दिए जग्गा फिर्ता गर्न बताइन्। सुनिनियाँले ३ लाख ३० हजार तिरेपछि ७ कट्ठा जग्गा फिर्ता पाइन्। सरसस्वतीको नाममा रहेको २ कट्ठा १४ धुर जग्गा भने फिर्ता पाउन सकिनन्। पीडित : तीन धनगढीमाई नगरपालिका१३ का श्यामु साहुले पनि सोही इन्भेष्टमेन्टबाट २०७४ जेठ २५ गते ४ लाख ऋण लिए। उनको पनि किता नम्बर ८४३ को ९ धुर र किता नम्बर ८४५ को सवा २ धुर जग्गा सञ्चालकहरूले सरस्वतीदेवी कोइरीनको नाममा नामसारी गरे। ऋणको सावाँब्याजसहित रकम चुक्ता गरी जग्गा फिर्ता माग्न जाँदा कम्पनी नै बन्द गरी सञ्चालकहरू फरार भएको पीडित साहुले बताए। पीडितः चार उनीहरू जस्तै, धनगढीमाई नगरपालिका५ का विमलकुमारी सिंहले पनि २ लाख ५० हजार ऋण लिँदा ५ कट्ठा जग्गा नामसारी गरे। उनको जग्गा सत्यनारायण साहको नाममा छ। सरस्वतीदेवी कामैतले डेढ लाख ऋण लिँदा सञ्चालकहरूले ३ कट्ठा १० धुर जग्गा सियाराम साहको नाममा नामसारी गराएका छन्। सोही नगरपालिकाका पचकरिया कामैत, जगदीस यादव, ब्रहमदेव यादवलगायत ६२ जनाले उक्त इन्भेष्टमेन्टबाट ऋण लिएको पीडितहरू सुनाउँछन्। सबैको जग्गा कम्पनीको नाममा नभइ फरकफरक व्यक्तिको नाममा सञ्चालकहरूले नामसारी गराएको पीडितहरूको आरोप छ। सुरुमा सञ्चालकहरूले ऋणीलाई अहिले कम्पनी दर्ता नभएकोले आफूहरूले व्यक्तिको नाममा जग्गा राखेको र पछि दर्ता हुँदा कम्पनीमा जग्गा धितोको रूपमा राख्ने आश्वासन दिएका थिए। अहिले कार्यालय राखेको घरबाट कम्पनीको बोर्ड पनि हटाइएको छ। केही सञ्चालकहरू पनि फरार छन्। अफिसको भाडा नतिरेको भन्दै घरबेटीले समान जफत गरेका छन्। ठगीमा परेकाहरू न्याय माग्न अड्डाअदालत धाइरहेका छन्। जिल्ला प्रशासन कार्यालय र प्रहरीमा जाँदा न्यायिक समितिका पठाइयो। यहाँ पत्र काटेर बेचन सिंह र रामएकवाललाई बोलाउँदा उनीहरू आउँदैनन्, पीडित श्यामु साहुले भने, हामीलाई न खाएको विष लाग्यो। ऋण लिएँ। चुक्ता गरेँ। तर हाम्रो मजबुरीको फाइदा उठाउँदै जग्गा कब्जा भयो। सञ्चालकहरू भुवनेश्वर चौधरी र सत्यनारायण साह सम्पर्कविहीन भएको उनले सुनाए। यसरी फर्जी इन्भेष्टमेन्ट कम्पनी खडा गरी ऋणीको जग्गा व्यक्तिको नाममा नामसारी गराए पनि भोगचलन भने जग्गावाल आफैंले गर्दै आएका छन्। तर अर्काको नाममा भइसकेको जग्गा कतिबेला गुम्ने हो भन्ने पिरलो पीडितहरूलाई छ। वडा नम्बर ४ का बेचन सिंह र रामएकवाल सिंह गाउँमै बस्छन्। बेचन र रामएकवालले आफूहरू कम्पनीमार्फत नभएर सिँधै पैसा तिरेर जग्गा लिएको दाबी गर्छन्। दाजुभाई सिंहद्वयले बुलन्दी, सुनिनिया र श्यामुको जग्गा आफ्नी आमा सरस्वतीको नाममा नामसारी गराएका छन्। ९ लाख रुपैयाँको कपालीको बेचन सिंहले अदालतमा लेनदेनको मुद्दा चलाएका छन्। मुद्दा जोडेर तारिक लिइरहेका छौं। थोरै ऋणमा नाममा कम्पनीका सञ्चालकहरूले लाखौंको जग्गा हत्याए, पीडित कपिलदेवले भने। ऋण लिएको र चुक्ता गरेको कागजात लिएर प्रहरी प्रशासन धायौं, तर ठगी गर्नेहरूमाथि कुनै कारबाही भएको छैन्, विमलकुमारी सिंहले भनिन्, न्यायिक समितिमा उजुरी गरेका छौं। त्यहाँ सञ्चालकहरूमध्ये बेचन र रामएकवालले उपस्थित हुन मानेका छैनन्।"
डिभिजन सडकका हाकिमविरुद्ध ४ करोडको मुद्दा,"काठमाडौं : डिभिजन सडक कार्यालय विराटनगर, मोरङका तत्कालीन डिभिजन प्रमुख (सीडीई) जितेन्द्र कुमार चौधरीविरुद्ध अकुत सम्पत्ति आर्जनको मुद्दा दायर भएको छ । अख्तियार दुरुपयोग अनुसन्धान आयोगले डिभिजन प्रमुख चौधरीविरुद्ध ३ करोड ९९ लाख ४४ हजार विगो कायम गरिएको छ । उनीविरुद्ध पदीय मर्यादा विपरित सडकका विभिन्न आयोजनामा बसी ठेकेदारसँग मिलेर गैरकानूनी सम्पत्ति आर्जन गरी घर घडेरी बैंक व्यालेन्स जम्मा गरेको अख्तियारको अनुसन्धानबाट खुलेको छ । यो मुद्दामा उनका श्रीमति र छोराछोरीलाई पनि प्रतिवादी बनाइएको छ ।"
सरकारी छाप किर्ते प्रकरण : बस्नेतलाई थप पाँच दिन थुन्न आदेश,"धनगढी : सरकारी छाप र दस्तखत किर्ते गरि करोडौं राजस्व ठगेका धनगढीका औषधी व्यवसायी दुस्यन्त बस्नेतलाई जिल्ला अदालत कैलालीले थप पाँच दिनको म्याद थपेर थुनामा राख्न आदेश दिएको छ। नक्कली कर चुक्ताको प्रमाणपत्र बनाएर करोडौंको औषधीको टेन्डर हात पारेका बस्नेतविरुद्ध प्रहरीले सरकारी छाप दस्तखत किर्तेमा मुद्धा दर्ता गरेको छ। उनले गत मंगलबार जिल्ला प्रहरी कार्यालयमा आत्मसमर्पण गरेका थिए। अमित मेडिसिन, ड्रग सेन्टर र डिबी मेडिसिन नामका उनका तीन वटा कम्पनीले सुदूरपश्चिमका ठूलाठूला औषधीका ठेक्का हात पार्दै आएको थियो। उनका, व्यवसायीक साझेदार प्रदिप अग्रवाल प्रहरी समक्ष नआएकाले, उनलाई थप पाँच दिनका लागि थुनामा राख्न आदेश माग गरेको कैलालीका प्रहरी प्रवक्ता डिएसी दक्षकुमार बस्नेतले बताए। बस्नेतका साझेदार अग्रवालले नआउँदासम्म प्रहरीले बस्नेतलाई बढीमा २५ दिनसम्म हिरासतमा राखेपछि मात्रै अदालतमा पठाउने छ। तर बस्नेतका साझेदार अग्रवाल आएका छैनन्, उनको प्रहरीले खोजी गरेपनि उनी नेपालमा भेटिएका छैनन डिएसपी बस्नेतले अन्नपूर्ण अनलाइनसँग भने।"
महायज्ञमा गएको मौका छोपेर बालिकामाथि सामुहिक बलात्कार !,"भैरहवा : रुपन्देहीको मर्चवार क्षेत्रमा एक बालिकाको सामुहिक बलात्कार भएको घटना बाहिर आएको छ। मर्चवरको सम्मरीमाई गाउँपालिका३ बाबुथुमुवाका तीन जना युवाहरुले सोही स्थानकी १६ वर्षीया पुष्पाको (परिवर्तित नाम) सामुहिक बलात्कार गरेको जाहेरी परेको छ। इलाका प्रहरी कार्यालय मर्चवारका प्रहरी निरीक्षक चित्र बहादुर घलेका अनुसार आरोपित तीनै जनालाई प्रहरीले नियन्त्रणमा लिएको छ।तीन जना युवाहरुले सामुहिक बलात्कार गरेको जबरजस्ती करण मुद्दामा जाहेरी आएको छ घलेले भने, तीनै जनालाई पक्राउ पनि गरिसकेका छौँ। बलात्कारको आरोपित सोही स्थानका तीनै जना २२ वर्षीय पंकज तिवारी, २३ वर्षीय वृजेश त्रिपाठी र १८ वर्षीय जयन्त कहारलाई अनुसन्धानका लागि नियन्त्रणमा लिइएको प्रहरी स्रोतले अन्नपूर्ण अनलाइनलाई बतायो। पीडितको बुवा विरामी भएर आमाले उपचारका लागि उनलाई लिएर भारत गएकी थिइन्। गाउँमा महायज्ञ चल्दैछ। त्यही मौका छोपेर युवाहरुले सामुहिक बलात्कार गरेको बताइएको छ। घटनास्थलसम्म बालिका आफै गएकी हुन् वा जबरजस्ती लगेर बलात्कार गरिएको विषय अनुसन्धानमा रहेको बताइएको बताए। पीडितको स्वास्थ्य परिक्षणको लागि उनलाई अस्पताल लगिएको प्रहरी निरीक्षक घलेले बताए। घटना विषयमा थप अनुसन्धान भइरहेको जिल्ला प्रहरी कार्यालय रुपन्देहीले जनाएको छ।"
