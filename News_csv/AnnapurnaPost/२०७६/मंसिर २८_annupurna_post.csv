शीर्षक,विवरण
लिपुलेकसहितको नक्सा सार्वजनिक गर्न निर्देशन,"काठमाडौं : संसद्को अन्तर्राष्ट्रिय समितिले लिम्पियाधुरा, लिपुलेक र कालापानी क्षेत्र समेटेर नेपालको नक्सा अविलम्ब सार्वजनिक गर्न सरकारलाई निर्देशन दिएको छ। भारतले नेपालको लिपुलेक समेटेर नक्सा सार्वजनिक गरेकोमा आपत्ति जनाउँदै समितिले भौगोलिक अखण्डता रक्षाका लागि वार्ता गर्न नेपाल सरकारलाई निर्देशन दिएको हो। भारतद्वारा अतिक्रमित भूमिबारे शुक्रबार छलफल गरेको समितिले नेपाली भूमि ओगटेर बसेका भारतीय सुरक्षा फौजलाई तत्काल हटाउन पहल गर्न पनि सरकारलाई निर्देशन दिएको हो। नेपालको लिम्पियाधुरा, कालापानी, लिपुलेक, सुस्तालगायतका भारतीय अतिक्रमणमा परेका नेपाली भूभाग नेपालको सार्वभौम अधिकार र स्वामित्व सुदृढ गर्न भारत सरकारसँग राजनीतिक, कूटनीतिक तहमा वार्ता गरी समस्या अविलम्ब समाधान गर्ने, समितिको निर्णयमा भनिएको छ। दार्चुला जिल्लाको कालापानी क्षेत्रमा बसोबास गरिरहेका नेपालीलाई सहज रुपमा आवातजावतका लागि बाटो र अन्य व्यवस्था गर्न पनि समितिले निर्देशन दिएको छ। लिम्पियाधुरा, लिपुलेक र कालापानी समावेश गरी नेपालको नक्सा अविलम्ब सार्वजनिक गर्ने, समितिको निर्देशमा भनिएको छ। अतिक्रमणमा परेका नेपाली भूमिको रक्षाका लागि गृह, भूमि व्यवस्था र परराष्ट्र मन्त्रालयलाई संयुक्त समन्वयकारी संयन्त्र निर्माण गरेर काम गर्न समितिले निर्देशन दिएको समिति सभापति पवित्रा निरौला खरेलले जानकारी दिइन्। यसअघि संसद्कै अर्को समिति राज्य व्यवस्थाले पनि लिम्पियाधुरासहितका नेपालका भूभाग समेटेर नक्सा सार्वजनिक गर्न सरकारलाई निर्देशन दिएको थियो। समिति बैठकमा गृहमन्त्री रामबहादुर थापाले भारतले अतिक्रमण गरेको नेपाली भूमि कालापानी क्षेत्रमा नेपालले पनि काउन्टरमा सुरक्षाकर्मी पठाउने बताए। भारतीय सुरक्षाकर्मीले नेपाली भूमि ओगटेर बस्दा पनि नेपाली सुरक्षाकर्मीको उपस्थिति नरहेको भन्दै समिति सदस्यले असन्तुष्टि जनाएका थिए। कालापानीमा नेपालको भूमिबाट जान सक्ने अवस्था छैन, बाटो बनाउनुपर्नेछ, गृहमन्त्री थापाले भने, हामी सुरक्षाकर्मी पठाउँछौं। त्यसपछि कालापानी फिर्ता ल्याउन सक्छौं। भारतले पछिल्लो समय कालापानी क्षेत्रमा आफ्नो उपस्थिति बढाएको गृहमन्त्री थापाले बताए। भारतले आफ्नो सीमा सुरक्षाको जिम्मा सीमा सुरक्षा बल (एसएसबी) लाई दिने गरे पनि कालापानी क्षेत्रमा सेनासमेत पुर्याएको छ, थापाले भने, भारतले त्यस क्षेत्रमा चारपाँच हजार सेनाको संख्यासमेत थपेको छ। नेपाली सीमाको सुरक्षाको जिम्मा सशस्त्र प्रहरी बललाई दिइएको उल्लेख गर्दै गृहमन्त्री थापाले सशस्त्र दरबन्दी थपेर बोर्डर आउट पोस्ट (बीओपी) थप गर्ने बताए। हाल सशस्त्र प्रहरी बलको संख्या ३७ हजार छ। जुन सीमा सुरक्षाका लागि अपुग छ, थापाले भने, गृह मन्त्रालयले सशस्त्रको दरबन्दी थप्ने प्रस्ताव गरेको छ। ६० देखि ७० बीओपी थप गर्नुपर्छ भन्ने पक्षमा सरकार छ। लिम्पियाधुरा र कालापानी गरी भारतले चार सय वर्ग किलोमिटर नेपाली भूमि अतिक्रमण गरेको र उक्त अतिक्रमण भारत र चीन युद्धपछि भएको गृहमन्त्री थापाले बताए। भूमिसुधार मन्त्री पद्मा अर्यालले लिपुलेकसमेत समेटेर नक्सा सार्वजनिक गर्ने बताइन्।"
सरकारको छायामा संसद्,"संघीय व्यवस्था सुरु भई संविधानतः प्रदेश संसद् गठन भएको झण्डै दुई वर्ष बित्नै लागेको छ। छोटो अवधिमै संसद् प्रभावकारी बन्न नसकेका गुनासा सर्वत्र सुनिएपछि व्यवस्थामाथि नै प्रश्न उठ्न थालेको छ। सरकारले बिजनेस नदिएर संसद् प्रभावकारी नभएको भन्दै सत्तारूढ दलकै सभामुखहरूसमेत आजित हुन थालेका छन्। प्रदेश संसद् प्रदेश सरकारका छाया मात्र बनेकाले बचाउ गर्नसमेत कठिनाइ हुँदै गएको सत्तापक्षीय सांसद्ले भन्न थालेका छन्। सात प्रदेशमा गरी ५५० सांसद छन्। सरकारले संसद्लाई टेरपुच्छर लगाउँदैन। मिनीसंसद् मानिने विषयगत समितिहरू प्रभावहीन हुँदा प्रदेश सरकारका गतिविधिको निगरानी हुन सकेको छैन। दुई वर्ष बित्नै लाग्दा पनि कतिपय प्रदेशको राजधानी तोक्ने काम मात्र होइन, न्वारानसमेत हुन सकेको छैन। सुविधाका सवालमा भने सबै दलका सांसदहरू एकमत हुन्छन्, संघीय संसद् झैं। आरोपप्रत्यारोपको राजनीति त्यहाँ पनि जारी छ। यही अवस्था विद्यमान रहे प्रदेश संसद्को अस्तित्व के होला ? के पाँच वर्षको म्यान्डेट जीवन्त रहन सक्ला ? लोकतन्त्रका आधारस्तम्भ मानिने प्रदेश संसद्का बारेमा गम्भीर प्रश्न उठिरहेका बेला हामीले सातवटै प्रदेश संसद्का गतिविधिबारे स्थानीय संवाददाता (रविन भट्टराई, मनिका झा, कृष्ण सारु मगर, केशवशरण लामिछाने, लक्ष्मण पोखरेल, ललितबहादुर बुढा, कैलाश जोशी)को सहयोगमा रिपोर्ट तयार गरेका छौं। उक्त रिपोर्टको सम्पादित अंश : प्रदेशसभा १ प्रतिपक्षी पनि नाम मात्रका विराटनगर : गत असोज ६ मा प्रदेश १ संसद् बैठकमा कांगे्रस सांसदको विरोधका बीच मनमोहन प्राविधिक विश्वविद्यालय विधेयक पारित भयो। पटकपटक कांग्रेस सांसदले विधेयकका विषयमा छलफल गर्न समय माग गर्दा सभामुख प्रदीपकुमार भण्डारीबाटै अटेर भएको, सरकारको निर्देशन मानेको भन्दै कांग्रेस सांसदले खुलारूपमै आपत्ति जनाए, रोस्ट्रम घेरे। अधिकांश विधेयक सहमतिका आधारमा पारित भए पनि प्राविधिक विश्वविद्यालय विधेयकले रोस्ट्रम ततायो। यसले प्रतिपक्षी दल कांग्रेस र सभामुखको दूरी पनि यसै विधेयकले टाढा बनायो। पहिले त सभामुख सबैको जस्तो लाग्थ्यो, पछिल्लो समय सभामुख पनि सरकारको आदेशमा चलेको प्रस्ट देखियो, प्रतिपक्षीको कुरा सुनुवाइ हुन छाड्यो कांग्रेस प्रमुख सचेतक केदार कार्कीले भने, सभामुखको आदेशभन्दा पनि सरकारको आदेश भन्नुपर्ने अवस्था छ प्रदेश १ मा। सरकारको जस्तो आदेश हुन्छ सदनमा पनि सभामुखको भूमिका उस्तै देखिने गरेको प्रतिपक्षी दल कांग्रेसको आरोप छ। सभामुखको यस्तो व्यवहारले सरकारले सांसदले उठाएका सानतिना प्रश्नको जवाफ पनि दिन छाडेको छ, संसदीय समितिले दिएको निर्देशन कार्यान्वयन गर्न सभामुखले सरकारलाई कडा निर्देशन दिनुपर्नेमा उल्टै सरकारलाई असहयोग नगर्न संसदीय समितिलाई निर्देशन दिने गरेका छन्, सचेतक कार्की भन्छन्। सभामुख भण्डारी सुनसरीबाट तत्कालीन एमालेबाट विजयी भएका हुन्। उपसभामुख सरस्वती पोखरेलको भूमिका पनि पार्टी कार्यकर्ताको भन्दा फरक छैन। सभामुख र उपसभामुख एउटै पार्टीको हुनुभयो। प्रतिपक्षी दलका कुरा सुन्ने अवस्था छैन। सभामुख र उपसभामुखले पदीय मर्यादा रहेको अनुभूति हुन्न कांग्रेस सांसद् प्रतापप्रकाश हाङ्गाम भन्छन्, सभामुख र उपसभामुख हो कि पार्टीका कार्यकर्ता चिन्न सकिएन। सदनमा नागरिकका दुःख, सुधार गर्नुपर्ने विषयदेखि सार्वजनिक महत्त्वका विषयमा पनि पार्टी नेतृत्वका प्रतिक्रिया पर्खिने सभामुखको शैलीले संसद्को गरिमा कायम राख्न नसकेको उनको भनाइ छ। उपसभामुख पोखरेल तत्कालीन नेकपा माओवादी सुनसरीबाट प्रदेश संसद्मा विजयी भएकी हुन्। उपसभामुख पोखरेल भने उपसभामुखको भूमिका निष्पक्ष रूपमा निर्वाह गरेको दाबी गर्छिन्। मैले उपसभामुखको भूमिकामा कुनै कमजोरी देखाएको छैन। पार्टीका कार्यक्रममा हिँड्नेदेखि नेतालाई भेट्न जाने भन्ने सबै आरोप मात्रै हो, त्यसमा सत्यता छैन, उनले भनिन्, प्रतिपक्षी दलका विचारलाई पनि हामीले उचित स्थान दिएकै छौं। पहिले एमालेमाओवादी फरक पार्टी हुँदा सभामुख र उपसभामुख बनेको र अब पार्टी एउटै हुँदै प्रतिपक्षी दलले यस्तो देखे पनि सभामुख र उपसभामुखले पदको दुरुपयोग नगरेको उपसभामुख पोखरेल दाबी गर्छिन्। कुनै विधेयकमा उहाँहरूको आपत्ति हुन सक्छ। हामीले पनि बीचमा बसेर भूमिका निर्वाह गर्नुपर्ने हो। हामी सरकारको दबाबमा छैनौं, उनले भनिन्। कहिलेकाहीं कुनै विधेयक पास गराउनैपर्छ भन्ने सरकारको भनाइलाई भने सभामुख र आफूले काट्नसमेत नमिल्ने उनी स्वीकार्छिन्। कुनै विधेयक सरकारले पास गर्नैपर्छ भनेर पनि आएको हुन्छ, धेरै त सहमतिमा भएका छन्, प्रतिपक्षी दल रुष्ट बनेको मनमोहन प्राविधिक विश्वविद्यालय विधेयक भने पास गराउनैपर्ने बाध्यता पनि भयो, उनले भनिन्। प्रदेशसभा २ सम्मान गुमाउँदै सदन जनकपुरधाम : मधेस आन्दोलनबाट जनताले दिएको अधिकार र पहिचानको म्यान्डेड बोकेर प्रदेश २ मा प्रदेशसभा गठन भएको थियो। प्रदेशसभाको पहिलो बैठकदेखि नै सांसदहरूले जनतामा संघीयताको अनुभूति गराउन र उनीहरूलाई अधिकारसम्पन्न बनाउनु आफूहरूको मुख्य जिम्मेवारी रहेको बताउँदै आएका छन्। तर, गठन भएको २२ महिना बितिसक्दा प्रदेशसभाको सम्मान उच्च हुनुभन्दा पनि घट्दै गएको छ। प्रदेश सरकारले आफ्ना गैरजिम्मेवार गतिविधिहरूका मतियार प्रदेशसभालाई समेत बनाउँदा अविश्वासको वातावरण अझ बढेको छ। गत आर्थिक वर्षमा प्रदेश सरकारद्वारा विभिन्न मन्त्रालयमार्फत गराइएका कामको भुक्तानी हुन सकेन। आर्थिक वर्षको अन्त्यमा विना कुनै योजना ठूलो बजेट प्रदेश सरकारमार्फत विभिन्न कामका लागि भनेर खर्चियो। तर समयमा काम नहुँदा ९० करोडभन्दा बढी रकम भुक्तानी हुन सकेन। प्रदेश सरकारले रकम भुक्तानीको बाटो नपाएपछि सदनलाई यसमा प्रवेश गरायो। सर्वसम्मत निर्णय गरी प्रदेशसभाका सभामुख सरोजकुमार यादवकै नेतृत्वमा संसदीय विशेष अनुगमन समिति गठन गरियो। सभामुख नै योजना छानबिन र रकम भुक्तानी गराउन सक्रिय भएपछि प्रदेशसभा आफ्ना मूलभूत काम बिर्सेर रकम फस्र्यौटमै अल्झिएको छ। पछिल्लोपटक कात्तिक २९ गते प्रदेशसभाको बैठक बसेको थियो, तर त्योे बैठक पनि बाँकी रहेको योजनाको भुक्तानी कसरी गराउने भन्ने विषयमै केन्द्रित भई स्थगित भयो। त्यसपछि पछिल्लो एक महिनादेखि प्रदेशसभाको बैठक बस्नै सकेको छैन। सभामुखको व्यस्तता र यस महिनामा विभिन्न चाडपर्वका कारण पनि प्रदेशसभाको बैठक बस्न सकेको छैन प्रदेशसभा सचिवालयका सचिव रञ्जित यादव भन्छन्, अर्को कारण बिजनेस अभाव पनि हो। सदनमा अनियमितताको चाङ प्रदेशमा वित्तीय अनुशासन कायम गराउने प्रमुख जिम्मेवार अंग प्रदेशसभा हो। तर प्रदेश २ को सदनमा अनियमितता र भ्रष्टाचारको चाङ छ। सभामुख सरोजकुमार यादव, उपसभामुख उपमा देव, प्रमुख सचेतक र प्रतिपक्षी दलका नेतासहित प्रदेशसभा सदस्यहरूले आफ्नो निजी सचिवालयका नाममा लाखौं रकम बुझ्दै आएका छन्। प्रदेशसभाका चारजना सदस्यबाहेक अन्य सबैले निजी सचिवालयका कर्मचारीका तलबभत्तासमेत आफ्नै व्यक्तिगत खातामै जम्मा गर्न लगाइरहेका छन्। जुन कर्मचारीवापत सभामुख, उपसभामुख र अन्य प्रदेशसभा सदस्यले तलबभत्ता बुझ्ने गरेका छन्, उनीहरू को हुन् र के काम गरिरहेका छन्, प्रदेशसभा सचिवालयलाई कुनै जानकारी छैन। नाम मात्रको प्रतिपक्ष सेवासुविधामा कुनै कमी भए मात्र प्रदेश २ मा प्रतिपक्षको आवाज सुनिन्छ। नियमकानुन निर्माण, भ्रष्टाचार र अनियमितता नियन्त्रण र प्रदेश सरकारको गैरजिम्मेवार गतिविधिबारे प्रतिपक्षले खासै चासो देखाएको छैन। प्राध्यापक सुरेन्द्र लाभ भन्छन्, प्रदेशसभामा सांसदहरूको र त्यसमा पनि प्रतिपक्षको भूमिका सशक्त देखिनुपर्ने हो तर यहाँ विपरीत छ। उनी थप्छन्, सत्तापक्ष र प्रतिपक्षी दुवैको भूमिका निकै कमजोर छ। यो सत्तालिप्सा हो कि भागबण्डा बुझ्नै गाह्रो छ। बाईस महिनामा आएका प्रभावकारी विधेयक पछिल्लो २२ महिनाको अवधिमा प्रदेशसभाबाट विभिन्न २३ वटा विधेयक पास भएका छन्। सदनको पहिलो अधिवेशनबाट २६, दोस्रोबाट ४८ र जारी तेस्रो अधिवेशनबाट ४९ गरी जम्मा एक सय २३ वटा विधेयक प्रस्तुत भएका हुन्। यीमध्ये २३ वटा पास भएका छन्। त्यसैगरी १६ वटा विधेयक छलफलका लागि विभिन्न संसदीय समितिमा विचाराधीन छन्। तीनवटा टेबुल भई सैद्धान्तिक छलफल हुन बाँकी छ। प्रदेशसभाबाट हालसम्म केही महत्त्वपूर्ण कानुन निर्माण गरिएका छन्। तिनमा प्रदेश प्रहरी गठनसम्बन्धी विधेयक, दलित सशक्तीकरण, प्रदेश लोकसेवा गठनसम्बन्धी विधयेक, प्रदेश विनियोजन ऐन, प्रदेशसभा पदाधिकारी तथा सदस्यको पारि श्रमिक तथा सेवासुविधासम्बन्धी ऐनलगायतका छन्। प्रदेशसभा ३ प्रदेशसभामाथि नै प्रश्न उठ्न थाल्यो हेटौैंडा : तीन नम्बर प्रदेशसभा गठन भएको दुई वर्ष बित्न लागेको छ। यस अवधिमा प्रदेशसभाले ४५ वटा विधेयक पारित गरेको छ। ४४ वटा विधेयक प्रदेश प्रमुखले प्रमाणीकरण गरेर कार्यान्वयनमा आइसकेको छ। चारवटा अधिवेशन गरेको प्रदेशसभाको बैठक हालसम्म एक सय २७ पटक बसेको छ। प्रदेशसभाबाट भएका महत्त्वपूर्ण काम र प्रदेशसभाको भूमिकाबारे चर्चा गर्न मिल्ने विषय कमै छन्। दुई महिनाअघि बर्खे अधिवेशन अन्त्य गरेको प्रदेश सभाले हिउँदे अधिवेशन सुरु गर्न सकेको छैन। सरकारले बिजनेस दिन नसक्दा बैठक नबसेको प्रदेशसभाका सभामुख सानुकुमार श्रेष्ठ बताउँछन्। अब पारित गर्नुपर्ने कुनै विधेयक बाँकी छैन, नयाँ बिजनेस आएको छैन उनले भने, राख्नका लागि मात्र बैठक राखेर भएन नि। प्रदेश सरकारले पनि बैठक सञ्चालका लागि चासो दिएको छैन। प्रदेश सरकारले प्रदेश प्रहरी ऐन, प्रदेश निजामती र प्रदेश अनुसन्धान ऐनको मस्यौदा तयार गरिरहेको आन्तरिक मामिला तथा कानुनमन्त्री शालिकराम जमरकट्टेलले बताए। केही ऐनको मस्यौदा बनिरहेको छ, तर अहिल्यै प्रदेशसभामा लैजान मिल्ने भइसकेको छैन, उनले भने। ३ नम्बर प्रदेश सरकारले प्रदेश सरकार सञ्चालनको आवश्यक ९९ वटा कानुन पहिचान गरेको थियो। तर हालसम्म प्रमाणीकरण भएको ४४ वटा कानुन पनि प्रभावकारी कार्यान्वयन भएको छैन। हामीले कानुन त बनायौं तर जीवन व्यवहारमा देखिँदैन नेपाली कांग्रेस प्रदेश संसदीय दलकी प्रमुख सचेतक राधा घलेले भनिन्, काम गरेको भनेर सन्तोष गर्ने ठाउँ छैन। प्रदेशसभामाथि नै प्रश्न प्रदेशसभाले गठन भएको दुई वर्षको अवधिमा आफ्नो स्थायी राजधानी र नामसमेत तोक्न सकेको छैन। यसको जनस्तरमा व्यापक आलोचना हुन थालेको हो। प्रदेश सरकार के कुरामा अल्झेको छ, हामीलाई थाहा छैन नागरिक अगुवा ऋषिराम पोखरेलले भने, तर कम्तीमा राजधानी टुंगो लगाएर सरकारले स्थिर मनले काम गर्न सक्नुपर्छ। प्रदेशसभाको दुईतिहाइ सदस्यले यो विषय हतारमा प्रस्ताव ल्याएर मात्र भएन, वातावरण निर्माण भएपछि टुंगो लाग्छ सभामुख श्रेष्ठले भने, प्रदेशसभाले चाहेर मात्र यो कुरा टुंगो लाग्दैन। प्रदेशसभामा राजधानी विषयलाई छलफलै हुन नदिएको भन्दै सत्तापक्षकै प्रदेशसभा सदस्य सभामुख श्रेष्ठसँग असन्तुष्ट छन्। प्रदेश सरकारले हिउँदे अधिवेशनबाट यो विषय टुंग्याउन चाहेको मुख्यमन्त्री डोरमणि पौडेलले बताए। आफ्नै पार्टीका प्रदेशसभा सदस्यलाई एक ठाउँमा उभिने वातावरण निर्माण गर्न उनलाई चुनौती छ। पार्टीकै कतिपय नेताले पौडेललाई मुख्यमन्त्री वा राजधानीमध्ये एक छान्नसमेत दबाब दिँदै आएका छन्। मुख्यमन्त्री पौडेल भने हेटौंडामै राजधानी राख्न निरन्तर पार्टी नेतृत्वको लबिङमा रहे पनि पार्टीका शीर्ष नेताले ठोस निर्णय नदिँदा उनी आफैं अन्योलमा छन्। हामीले जनतालाई के जवाफ दिने, प्रदेशसभामाथि प्रश्न उठ्न थालेको छ नेपाली कांग्रेस प्रदेश संसदीय दलका नेता इन्द्र बानियाँले भने, यतिको सजिलो प्रतिपक्ष पाउँदा पनि कुनै निर्णयमा पुग्न नसक्ने नेकपा र उसको सरकारको जनताले मूल्यांकन गरिरहेका छन्। कतिपय विषयमा प्रदेश सरकार र प्रतिपक्षको भूमिका एउटै देखिँदा प्रदेश ३ मा प्रतिपक्षको समेत नभएको भन्दै कांग्रेसको पनि आलोचना हुने गरेको छ। सुनसान प्रदेशसभा प्रदेशसभा बैठकको समयमा ३ नम्बर प्रदेशको राजधानी हेटौंडामा प्रदेशसभा सदस्यको चहलपहल बढ्छ। हतारहतार हेटौंडा आइपुगेका उनीहरू प्रदेशसभा बैठक र समितिहरूका बैठक सकाएर तुरुन्तै आफ्नो क्षेत्रमा फर्कन्छन्। प्रदेशसभा सदस्य मात्र होइन, सभामुख सानुकुमार श्रेष्ठ र उपसभामुख राधिका तामाङ पनि बैठकको समयमा मात्र हेटौंडामा भेटिन्छ। अरूबेला प्रदेशसभा र मन्त्रालय पनि सुनसानजस्तै देखिन्छ। धेरै माननीयलाई प्रदेश राजधानी संघीय राजधानीभन्दा पनि भन्दा पनि अपायक भयो आन्तरिक मामिला तथा कानुनमन्त्री शालिकराम जमरकट्टेलले भने, राजधानी, प्रदेशसभा र मन्त्रालयसँग नियमित जोडिने स्थान पायक नभएकाले सुनसानजस्तो देखिएको हो। प्रदेशसभाभित्र रहेका पाँचवटा विषयगत समितिका कतिपय बैठक हेटौंडा बाहिरै बस्ने गरेको छ। हतारमा प्रदेशसभा बैठक, हतारमा छलफल र निर्णय गर्दा कतिपय ऐननियम पनि परिपक्क बनेका छैनन् प्रदेशसभा सदस्य रमा आले मगरले भनिन्, कति विधेयक पारित गर्यो भन्ने संख्या बढाएर मात्र काम छैन। सरकारको बचाउ गर्न समस्या प्रदेश सरकारले गरेको कामबारे सत्तापक्षकै सांसदहरूलाई प्रतिरक्षा गर्न कठिन हुँदै गएको छ। दुई वर्ष बित्दा पनि परिणाम देखिने काम भएको छैन, जनताका बीचमा सरकारले के काम गर्यो भन्न पनि हामीलाई समस्या छ नेकपाका प्रदेशसभा सदस्य सीता अधिकारीले भनिन्, हामी आफैं पनि प्रदेश सरकारसँग सन्तुष्ट हुन सकिरहेका छैनौं। सरकारको सुस्तताले व्यवस्थामाथि प्रश्न उठ्न थालेको नेपाली कांग्रेस प्रदेशसभा सदस्य सन्तबहादुर चेपाङले बताए। काम केही भएको देखिँदैन। बजेट विनियोजन पनि मन्त्रीको जिल्लामा मात्र बढी देखिन्छ। त्यो पनि खर्च हुँदैन उनले भने, सरकारले योचाहिँ राम्रो काम गर्यो भन्ने ठाउँ हामीले भेटेका छैनौं। गण्डकी प्रदेशसभा प्रदेशसभाको काम कानुन बनाउनु हो पोखरा : यातायात क्षेत्रको अधिकार संघ र प्रदेश दुवैलाई छ। नयाँ संविधानअनुसारको यातायात कानुन संघ सरकारले अझै बनाएको छैन। गण्डकी प्रदेशसभाले भने प्रदेश सवारी तथा यातायातसम्बन्धी व्यवस्था गर्न बनेको विधेयक गएको असोज १४ मा पारित गरिसकेको छ। त्यसै दिन अन्त्य भएको प्रदेशसभाको अधिवेशन हिउँदका लागि भने आह्वान भएको छैन। प्रदेशमा सत्तारुढ नेपाल कम्युनिस्ट पार्टीका प्रमुख सचेतक मायानाथ अधिकारी कानुन बनाइदिएर सरकारलाई काम गर्न बाटो खोलिदिने काम प्रदेशसभाले गरेको बताउँछन्। भन्छन्, गाडी दर्ता र राजस्व संकलनसमेत नहुन सक्थ्यो, संघको कानुन बनेर आएपछि बाझिएको हकमा खारेज हुने गरी यातायातसम्बन्धी विधेयक पारित गरियो। सभामुख नेत्रनाथ अधिकारी पनि प्रदेशसभाका मुख्य काम नै कानुन निर्माण गर्ने भएकाले त्यसअनुसार विधेयक पारित भएको बताउँछन्। उनले दुईवटा विधेयक विधायन समितिमा विचाराधीन रहेबाहेक ३० वटा पारित भइरहेको जानकारी पनि दिए। प्रदेशसभाको काम भनेको कानुन बनाएर प्रदेश सरकारलाई काम गर्ने बाटो खोलिदिने हो। कानुन अभावमा विकास निर्माण गर्न नरोकियोस् भन्ने हो। त्यसैअनुसार विधेयक पारित भएका छन्। साझा अधिकारसम्बन्धी कानुन संघले नबनाइदिएको गुनासो उनले गरे। सरकारको सुस्तताले केही काम भएको देखिँदैन। बजेट विनियोजन पनि मन्त्रीको जिल्लामा मात्र बढी देखिन्छ। त्यो पनि खर्च हुँदैन। सरकारले योचाहिँ राम्रो काम गर्यो भन्ने ठाउँ भेटिएको छैन। बनाएका कानुन कार्यान्वयन गर्नुपर्ने अबको चुनौती रहेको सभामुख अधिकारी औल्याउँछन्। भन्छन्, बनेका कानुनअनुसार जनताले प्रत्यक्ष लाभ पाउनुपर्छ। नेकपाका प्रमुख सचेतक अधिकारी प्रदेशसभाका लागि आवश्यक भौतिक पूर्वाधार अझै पूरा नभएको सुनाउँछन्। प्रमुख प्रतिपक्ष दल नेपाली कांग्रेसका प्रमुख सचेतक मणिभद्र शर्मा प्रादेशिक संरचना गठन भएपछि जनताको पहुँच नजिक हुनुलाई प्रमुख उपलब्धि मान्छन्। तर प्रदेश हुनाले खर्च बढ्यो, कर बढ्यो भन्ने कुरालाई चिर्न सकिएको छैन, उनले भने। केन्द्र भने प्रादेशिक संरचनालाई अधिकार दिन कन्जुस्याईं गरिरहेको उनको भनाइ छ। भन्छन्, शक्ति विकेन्द्रीकरण कार्यान्वयन हुन सकेको छैन, प्रदेशलाई बलियो बनाउनेभन्दा पनि बिग्रोस् भन्नेमा छ। प्रदेश बनिसकेर पनि जनताका व्यावहारिक जीवनमा राम्रो प्रभाव दिन नसक्नुचाहिँ कमजोरी ठान्छन् शर्मा। प्रदेशका मान्छे आत्तिएर यो प्रदेश भन्ने चाहिन्न भनून् भन्ने वातावरण बनाउन केन्द्रका मान्छे लागेको अनुभूति हामीलाई भएको छ, उनले भने। आन्तरिक मामिला तथा कानुनमन्त्री हरिबहादुर चुमान भने कतिपय विषयका कानुन छुट्टाछुट्टै नबनाई एकमुष्ठ समेट्दा संख्या थोरै देखिएको बताउँछन्। प्रदेशसभा ५ संसद् बोल्छ, सरकार सुन्दैन बुटवल : सरकारले बिजनेस दिन नसकेकै कारण प्रदेशसभाको बैठक तीन महिनायता बस्न सकेको छैन। बिजनेस नभएपछि प्रदेश ५ को संसद् बैठक गत भदौ २२ मा अन्त्य गरिएको थियो। त्यसयता प्रदेशसभा प्रायः सुनसान छ। प्रदेशसभा स्थापनापछिका तीनवटा अधिवेशनमा ४९ वटा विधेयक पारित तथा संशोधन भएका छन्। यो संख्या सातै प्रदेशका प्रदेशसभाबाट पारित विधेयकभन्दा धेरै संख्या हो। तर विधेयक पारित भए पनि संसद्ले सरकारको निगरानी भने गर्न सकेको छैन। प्रदेशसभा बैठकमा सांसदहरू महत्त्वपूर्ण एजेण्डा उठाउँछन्। सरकारसँग जवाफ माग्छन् तर सरकारले भने सुनेको नसुन्यै गर्छ। सभामुख पूर्णबहादुर घर्ती मगरले भने, साता दिनभित्र जवाफ दिनू भन्ने कैयन् रुलिङ गरें, सरकारले त्यसको कुनै वास्ता गरेको छैन। संसद्ले नियमावलीअनुरूप सरकारका मन्त्रीलाई सांसदले उठाएका प्रश्नको जवाफ दिन निर्देशन दिएको छ, घर्तीले भने, तर कतिपय मुद्दाको जवाफ मन्त्रीहरूबाट आउने गरेको छैन। संसद्मा उठेका विषयवस्तुबारे सरकारले नसुन्नु भनेको जनताका आवाजको बेवास्ता गर्नु रहेको विश्लेषक उपप्रध्यापक डा माधव पन्थी बताउँछन्। सरकारले संसद्मा उठेका विषय सुनेन भने अराजकता निम्तिने उनको भनाइ छ। प्रदेशसभा बैठक अहिले विधेयक पारितमा मात्रै सीमित छ। प्रदेशसभाले गर्नुपर्ने महत्त्वपूर्ण काम प्रदेशको नामाकरण र राजधानी निर्धारण हुन सकेको छैन। त्यसका लागि पनि सरकार तयार हुनुपर्ने भएकाले संसद् निरीहजस्तो देखिएको हो। कतिपय संसदीय समितिहरूको भूमिका सक्रिय देखिए पनि अन्य समिति सुस्ताएका छन्। तर संसदीय समितिका निर्देशनसमेत सरकारले बेवास्ता गर्दै आएको छ। नेपाली कांग्रेसका प्रमुख सचेतक सुरेन्द्र हमालले संसद्लाई सरकारले अटेर गरेको बताउँछन्। संसद्मा उठेका विषय सरकारले सुनेको छैन, उनले भने, जनअपेक्षाविपरीत चलिरहेको सरकारले संसद्लाई समेत अटेर गरेको छ। संसदीय समितिले दिएका दुई ठूला घोटालाको निर्देशन सरकारले पालना गरेको छैन। कानुन त निर्देशन पालना गर्नु सरकारको दायित्व हो। संसदीय समितिले गाडी खरिदमा भएका घोटालाको रकम असुल गर्न निर्देशन दिएको थियो। मन्त्रालयले कार्यान्वयन गरेका छैनन्। केही समयअघि मात्रै कृषि समितिले कृषि अनुदान दुरुपयोग भएको भन्दै कारबाहीको निर्देशन दिएको छ। तर प्रदेशका मुख्यमन्त्री शंकर पोखरेल र भूमि व्यवस्था कृषि तथा सहकारीमन्त्री आरती पौडेलले त्यसलाई अस्वीकार गर्दै अटेर गर्दै आएका छन्। कृषि समितिका सभापति विजयबहादुर यादवले समितिका निर्देशन सरकारले पालन गर्नुपर्ने दायित्व रहेको बताउँछन्। सरकारले समितिका कुरा सुन्दैन भने कसरी पारदर्शिता कायम हुन्छ, उनले प्रश्न गरे। राजधानी तोक्न गठन भएको विशेष समितिले आधा करोड रकम सकेर पनि प्रतिवेदन बुझाउन सकेको छैन। एउटै राजनीतिक दलका पदाधिकारी र कमजोर प्रतिपक्ष भएकाले संसद् कमजोर देखिएको हो। सत्तारूढ दलको छाया प्रदेशसभामा समेत परिरहेको छ। प्रतिपक्ष दल कांग्रेसले पनि संसद्लाई चलायमान बनाउन सकेको छैन। कर्णाली प्रदेश पहिले आक्रामक, अहिले सुस्त सुर्खेत : सबैभन्दा पछाडि घोषणा भएको प्रदेश। तर सबै प्रदेशलाई उछिन्दै प्रदेशको नामाकरण र राजधानी तोकेका कारण कर्णाली प्रदेशको संसद्ले निकै प्रशंसा बटुल्यो। त्यति मात्र होइन, विवादित र कठिन हुने ठानिएका विषयमा सर्वसम्मत निर्णय गरेपछि यहाँका नेतृत्वको चर्चा पनि भयो। सुरुवातमा निकै आक्रामक बनेको संसद् पछिल्ला दिनमा सुस्त बन्दै गएको छ। पहिलो वर्षमा डेढ दर्जनभन्दा बढी कानुन निर्माण गरेको प्रदेश संसद्ले हालसम्ममा विभिन्न ३२ वटा विधेयक पारित गरेको छ। हरेक निर्णय सर्वसम्मत गर्दै आएको संसद्को गति पछिल्ला दिनमा भने सुस्ताएको छ। समयमै अधिवेशन आह्वान नहुने, अधिवेशन चलिरहँदा पनि नियमित बैठक नबस्ने र बैठकका लागि आवश्यक बिजनेस नहुँदा संसद्को सक्रियता घट्दो छ। यसपालि बजेट अधिवेशन सकिएको दुई महिना बित्यो। तर पनि हिँउदे अधिवेशन कहिले सुरु हुने भन्ने अझै अनिश्चित छ। संसद् नचल्दा सांसदहरू जिल्ला र संघीय राजधानी काठमाडौंतिर लागेका छन्। सरकारका कामकारबाहीका निगरानी गर्ने र नागरिकका आवाज बुलन्द गर्ने थलो संसद् भवन यतिबेला सुनसान छ। संसद्को गति सुस्ताएपछि विपक्षी सांसदले मात्र होइन, सत्तारूढ सांसदले नै संसद्लाई ओझेलमा पार्न खोजिएको भन्दै विरोध गरिरहेका छन्। संसद्लाई निस्क्रिय बनाइएका कारण सरकार स्वेच्छाचारी बन्दै गएको सांसदहरूको आरोप छ। सभामुख राजबहादुर शाही भन्छन्, सरकारले काम दिए पो संसद्को गति पनि बढ्छ, हामीले चाहेर मात्र संसद् गतिशील हुने होइन। नामाकरण र राजधानीलगायतका विषयमा संसद् आफैंले काम गर्नुपर्ने भएकाले सुरुमा संसद्ले धेरै काम गरेको उनको भनाइ छ। तर पछिल्ला दिनमा संसद् आफैंले गर्नुपर्ने काम नभएको र सरकारले बिजनेस नदिएसम्म संसद्ले काम पनि नपाउने गरेको उनले जनाए। उनले भने, हाम्रो काम कानुन निर्माण गर्ने हो, त्यसका लागि सरकारले विधेयक ल्याउनुपर्छ। तर सरकारले काम नदिएपछि संसद् चलाएर मात्र के गर्ने ? संसद् प्रभावकारी बनाउने विषय सरकारमा भरपर्छ। अर्कोतर्फ हालसम्म संसद्भित्रका विषयगत समिति पनि नेतृत्वविहीन छन्। कामचलाउ नेतृत्वका कारण संसद्को काम प्रभावकारी हुन सकेको छैन। संसद्ले सरकारको निगरानी गर्नुपर्छ, यसका लागि विषयगत समिति सक्रिय हुनुपर्छ विपक्षी कांग्रेस संसदीय दलका नेता जीवनबहादुर शाही भन्छन्, तर समितिलाई भूमिकाविहीन बनाइएको छ। हालसम्म समितिमा नेतृत्व छैन। स्थायी नेतृत्व नहुँदा समिति निष्क्रिय छन्। सरकारले नै संसद्लाई कमजोर बनाइरहेको छ। प्रदेश सरकारले संसद्लाई गुमराहमा राख्न खोजेको र संसद् छलेर भ्रष्टाचारलाई संस्थागत गरिरहेको उनको आरोप छ। आफूहरू संख्यात्मक रूपमा कम भएको र सरकारले बहुमतको आडमा संसद्लाई नै निष्क्रिय बनाएर लोकतन्त्रलाई नै गिज्याउने काम भइरहेको उनको भनाइ छ। बजेट अधिवेशन सकिएको दुई महिना बित्दा पनि हिउँदे अधिवेशन बोलाउनुको साटो सरकारका मन्त्री हेलिकोप्टरबाट जिल्ला भ्रमणमा व्यस्त रहेको उनको आरोप छ। सभामुख राजबहादुर शाहीले भने संसद्को अधिवेशन आह्वान गर्ने काम सरकारको भएकाले पनि आफूहरूले केही गर्न नसक्ने बताए। सुदूरपश्चिम प्रदेशसभा हिउँदे अधिवेशन अझै अनिश्चित धनगढी : चार महिनाअघि सकिएको प्रदेश सरकारको बर्खे अधिवशनपछि हिउँदे अधिवेशनको टुंगो लागेको छैन। सरकारले विधेयकको उत्पत्ति गर्न नसक्दा हिउँदे अधिवेशन अनिश्चित भएको हो। यसअघि प्रदेशसभा सचिवालयले मंसिरमा हिउँदे अधिवेशन बोलाउने तयारी गरे पनि संसद्का लागि पर्याप्त विधेयक नहुँदा अनिश्चित भएको हो। सुदूरपश्चिम प्रदेशसभामा बर्खे अधिवेशन सकिएपछि एक पनि विधेयक दर्ता भएको छैन। विधेयक नै दर्ता छैनन्, अनि संसद् खोलेर के गर्नु ? चारपाँच विधेयक प्रक्रियामा छन् भन्ने सुनेको छु, ती दर्ता भए भने पुसको पहिलो हप्ता हिउँदे अधिवेशन बोलाउने तयारी गरेको छु, सभामुख अर्जुनबहादुर थापाले भने। प्रदेशसभा बैठक सञ्चालन नहुँदा प्रदेशसभा सदस्यहरू औपचारिक कार्यक्रममा व्यस्त छन्। विषयगत समिति पनि निष्क्रिय मिनीसंसद् मानिने विषयगत समिति प्रभावकारी नहुँँदा सरकारका गतिविधिको सही निगरानी हुन सकेको छैन। संसदीय व्यवस्थामा संसदीय समिति बढी सक्रिय हुनुपर्ने हो। प्रदेशमा चारवटा समिति रहेका छन्। प्रदेश सरकारका मन्त्रीलाई समितिका बैठकमा बोलाएर घच्घच्याउने र दबाब दिने गरेको समेत पाइँदैन। सार्वजनिक लेखा समितिले केही मन्त्रीलाई बोलाए पनि अन्य समिति चुपचाप रहेका छन्। सार्वजनिक लेखा समितिले पनि महालेखाले देखाएको बेरुजु संसद्मा प्रस्तुत हुन सकेको छैन। समितिहरू अनुगमनमा हिँड्नेबाहेक सरकारका कामकारबाहीको सही निगरानी हुन सकेको छैन। विधायन तथा प्रदेश मामिला समितिका सभापति नेपालु चौधरीले संसद् सुचारु नुहँदा भदौ १ गतेदेखि बैठक बस्नै नसकेको बताए। समिति गठन भएदेखि ३२ पटक बैठक बसेको छ, उनले भने। मुद्दा नभएपछि अहिले बैठक बस्न नसकेको हो। ३२ विधेयक पारित सुदूरपश्चिम प्रदेशसभा गठन भएयता ३२ वटा विधेयक पारित भएका छन्। हालसम्म भएका चारवटा अधिवेशनबाट ती विधेयक पारित भएका हुन्। प्रदेशको राजधानी तोक्ने र नामाकरण गर्ने कार्य पनि प्रदेशसभाले गरिसकेको छ। प्रदेश लोकसेवा आयोग गठन, प्रदेश स्वरोजगार विकास कोष स्थापनाजस्ता महत्त्वपूर्ण विधेयक सभाबाट पारित भएका छन्। प्रादेशिक औद्योगिक व्यवसायसम्बन्धी विधेयक, सुदूरपश्चिम प्रदेश लोकमार्गसम्बन्धी विधेयक, प्रदेश वातावरण संरक्षणसम्बन्धी विधेयक, प्रदेशको सुशासनको प्रत्याभूति गर्ने सम्बन्धमा बनेको विधेयक प्रदेशसभाले पारित गरेको छ। यस्तै सुदूरपश्चिम आयुर्वेद औषधालय स्थापना र सञ्चालन गर्ने सम्बन्धमा बनेको विधेयक र प्रदेशको कृषि तथा पशुपक्षी व्यवसाय प्रवद्र्धन गर्ने सम्बन्धमा बनेको विधेयक पनि पारित भएको छ। मुख्यमन्त्री तथा मन्त्री, प्रदेशसभाका पदाधिकारी तथा सदस्य र स्थानीय तहका पदाधिकारीको सेवासुविधासम्बन्धी ऐन पनि प्रदेशसभाले बनाएको छ। स्थानीय तहका कानुन निर्माण प्रक्रियासम्बन्धी विधेयक, गाउँ तथा नगरसभा सञ्चालनसम्बन्धी विधेयक तथा प्रदेश कर तथा गैरकर राजस्व लगाउने र उठाउने सम्बन्धमा बनेका विधेयक पनि सभाले पारित गरेको छ। चार अधिवेशनमा दुई सय ३८ बैठक प्रदेशसभाका हालसम्म भएका चारवटै अधिवेशनमा गरी एक सय २३ दिन एक सय ३८ वटा बैठक बसेका छन्। संसद् सचिवालयका अनुसार एक सय ४५ घण्टा २८ मिनेट ती बैठक सञ्चालन भएका छन्। चौथो अधिवेशनको अन्त्य गत १ भदौमा भएको हो। संसद्लाई बिजनेस दिन प्रतिपक्षीको माग प्रतिपक्षी दल नेपाली कांग्रेस र राष्ट्रिय जनता पार्टीले प्रदेश सरकारलाई संसद्लाई बिजनेस दिन आग्रह गरेका छन्। संसद् सञ्चालनका लागि बिजनेस दिनका साथै विकास निर्माणका योजना पनि छिटै कार्यान्वयनमा लैजान आग्रह गरेको प्रतिपक्ष दल कांग्रेस संसदीय दलका सचेतक टेकबहादुर रैकाले बताए। यस्तै प्रतिपक्ष दल राष्ट्रिय जनता पार्टीले पनि छिटोभन्दा छिटो संसद् सञ्चालन गर्न आग्रह गरेको छ।"
हिउँ पर्यो भुरुरु,"प्रदेश ब्युरो। पहाडी तथा हिमाली क्षेत्रमा शुक्रबार हिमपात भएको छ। हिउँ परेपछि ती क्षेत्रको जनजीवन कष्टकर बनेको छ। जल तथा मौसम विज्ञान विभाग मौसम पूर्वानुमान महाशाखाका अनुसार पश्चिमी न्यूनचापीय वायुको प्रभावले देशभर वर्षा भएको छ। सबैभन्दा धेरै धनगढीमा ६४, नेपालगन्जमा ५५, डडेल्धुरामा ४३, वीरेन्द्रनगरमा ४१ र दिपायलमा ३२ मिलिमिटर वर्षा भएको छ। पोखरामा २२, जुम्लामा १८, भैरहवामा ९, ओखलढुंगा र दाङमा ५ तथा काठमाडौंमा चार मिलिमिटर वर्षा भएको छ। राजधानीमा पनि बढी चिसो महसुस गरिएको छ। उपत्यकाका नगरकोट, फूलचोकी, चम्पादेवी, चन्द्रागिरिलगायत क्षेत्रमा हिमपात भएको छ। बुधबार साँझ नेपाल प्रवेश गरेको पश्चिमी वायुको प्रभावले देशभर चिसो बढेको छ। जल तथा मौसम विज्ञान विभागले पश्चिमी उच्च पहाडी र हिमाली भूभागमा भारी हिमपातको सम्भावना रहेकाले विशेष सतर्कता अपनाउन आग्रह गरेको छ। शनिबार देशभर आंशिकदेखि सामान्य बदली रही केही स्थानमा हल्का वर्षा हुनेछ। आइतबार देशको पश्चिमी भूभागमा सामान्य बदली र मध्य तथा पूर्वका पहाडी भूभागमा आंशिकदेखि सामान्य बदली रही पश्चिमको केही स्थानका साथै मध्य र पूर्वका पहाडी भूभागमा हल्का वर्षाको सम्भावना रहेको मौसम पूर्वानुमान महाशाखाले जनाएको छ। हिमाली क्षेत्रमा शुक्रबार बाक्लो हिमपात भएको छ। हिउँ परेसँगै चिसो बढेपछि जनजीवन कष्टकर बनेको छ। सडक यातायात र हवाई सेवा अवरुद्ध भएका छन्। विद्यालयमा पठनपाठन ठप्प छ। किसान भने उत्साहित भएका छन्। ताप्लेजुङ, सोलुखुम्बु, दोलखा, सिन्धुपाल्चोक, रसुवा, रुकुमपूर्वका उच्च हिमाली क्षेत्रमा बाक्लो हिउँ पर्दा जनजीवन ठप्प बनेको छ। हुम्ला, मुगु, डोल्पा, जुम्ला, कालिकोटलगायतका जिल्लामा चिसो बढेको छ। डोल्पा र हुम्लामा हवाई उडान हुन सकेका छैनन्। शुक्रबार बिहान यात्रु लिएर गएको समिट एयरको जहाज मौसममा आएको खराबीका कारण डोल्पाबाट फर्किन सकेको छैन। उच्च क्षेत्रमा तीन फिटसम्म हिउँ जमेको छ। बाक्लो हिउँ जमेका कारण सडकमा सवारीसाधन गुड्न समस्या भएको छ। चौपायालाई पनि समस्या भएको छ। घाम नलागेका कारण सोलारबाट काम चलाउँदै आएका कर्णालीका सरकारी कार्यालयका सेवा प्रभावित बनेका छन्। मुगु र जुम्लाबाट छुटेका सवारीसाधन कालिकोटमा रोकिएका छन्। डडेल्धुरा, बैतडी, बाजुरा, दार्चुला र बझाङ जिल्लाका लेकाली क्षेत्र सेताम्मे भएका छन। डडेल्धुरको अनारखोली, साहुखर्क, हगुल्टे क्षेत्रमा बाक्लो हिउँ परेको छ। हिमपातका कारण भीमदत्त राजमार्गको साहुखर्क सडकखण्ड अवरुद्ध छ। अत्यधिक चिसोका कारण बालबालिका, वृद्धवृद्धा र गर्भवती बढी प्रभावित बनेका छन्। बैतडीको सतबाँझ, खोड्पे, श्रीभावर, सिगासधुरा, रौलाकेदार, जित्कीजुवाँड, ग्वाल्लेकधुरालगायतका उच्च भूभागमा हिमपात भएको स्थानीयले जनाएका छन्। बाजुराका उच्च हिमाली क्षेत्र सेताम्मे बनेका छन्। गौमुल गाउँपालिका, त्रिवेणी नगरपालिका, खप्तड छेडेदह गाउँपालिका, स्वामीकार्तिक खापर गाउँपालिका, जगन्नाथ गाउँपालिका र बूढीनन्दा नगरपालिकाका लेकाली बस्तीमा बस्तुभाउलाई घाँस खुवाउनसमेत समस्या भएको स्थानीयले बताए। हिमालपारिको जिल्ला मुस्ताङमा शुक्रबार बिहानैदेखि हिउँ पर्न सुरु गरेको मुस्ताङका प्रमुख जिल्ला अधिकारी वेदप्रसाद अर्यालले जानकारी दिए। मुस्ताङका पाँचै स्थानीय तहमा बाक्लो हिउँ परेको छ। उपल्लो मुस्ताङमा दुई फिटसम्म हिउँ परेको एक्याप लोमान्थाङका निमित्त कार्यालय प्रमुख श्रीकृष्ण न्यौपानेले बताए। लोमान्थाङ ,चराङ, घमी ,मराङ, छोसेर, छोनुप, सुर्खाङ, चुमजुङ, किम्लिङ, घिलिङ, समुजुङलगायतका ग्रामीण भेगका नदीनाला, धारा र सेफ्टी ट्यांकी हिउँले जमेको छ।थासाङ गाउँपालिकाको घासादेखि बारागुङ मुक्ति क्षेत्र गाउँपालिकाको छुसाङसम्म एक फिट हिउँ परेको एक्याप जोमसोमका कार्यालय प्रमुख तुलसी दाहालले जानकारी दिए। तल्लो मुस्ताङका डाँडाकाँडा र बस्ती हिउँले सेताम्मे बनेको स्थानीय अजित थकालीले बताए। उपल्लो मुस्ताङमा हिउँ परेसँगै मानिस घरबाहिर निस्कन सकेका छैनन्। स्थानीय किसान पनि हिउँ परेपछि बालीनाली सप्रने भएकाले उत्साहित भएका छन्।बाक्लो हिउँ परेपछि यातायात सेवासमेत अवरुद्ध भएको उपल्लो मुस्ताङ यातायात व्यवसायी समितिका अध्यक्ष देव लोहाले जानकारी दिए। प्रतिकुल मौसम र हिमपातले तीन दिनदेखि पोखराजोमसोम हवाई सेवा प्रभावित भएको जोमसोम नागरिक उड्डयन कार्यालयले जनाएको छ। मनाङमा पनि हिमपातले जनजीवन प्रभावित भएको छ। राजमार्ग अवरुद्ध हिमपातका कारण डडेल्धुराको भीमदत्त र दशरथचन्द राजमार्ग अवरुद्ध भएका छन। दशरथ राजनमार्गको अनराखोलीमा शुक्रबार दिउँसो करिब तनि घण्टा सडक बन्द भएको थियो। सेना, प्रहरी र स्थानीयको सहयोगमा राजमार्ग खुलाए पनि भीमदत्त राजमार्ग भने अवरुद्ध छ। निरन्तर हिउँ परेपछि बाटो खुलाउन समस्या भएको डडेल्धुराका प्रहरी नायब उपरीक्षक दधीराम न्यौपानेले बताए। किसान खुसी वर्षासँगै हिउँ परेपछि स्याउ, ओखर खेती गर्दै आएका किसान खुसी छन्। पुस दोस्रो साता बिरुवा लगाउने खाडल खन्न सुरु गरिन्छ। असोजदेखि पानी नपर्दा किसानका बारी बाँझै थिए। पानी रोकिएपछि किसानले गहुँ छर्ने भएका छन्। लामो समयदेखि खडेरी परेको थियो गहुँबाली र तरकारी बालीका लागि धेरै राम्रो भयो, बैतडी दशरथचन्द नगरपालिका१ गुुरुखोलाका किसान कृष्णदत्त भट्टले भने, हिउँले बाली राम्रो हुन्छ। तरकारी र गहुँमा लाग्ने रोग पनि मर्छन्। गहुँ र तरकारीका लागि हिउँदे वर्षा र हिमपात लाभदायक हुने कृषि ज्ञानकेन्द्र बैतडीका निमित्त प्रमुख कर्णबहादुर चन्दले बताए। उनले भने, वर्षा र हिमपातले हिउँदे बाली सप्रिन्छ। लामो समयदेखि पानी परेको थिएन। सिँचाइ सुविधा नभएका ठाउँका लागि झनै फाइदा भएको छ। हिमपातले हिउँदे फलफूलका बिरुवा रोप्ने तयारीमा रहेका किसानलाई समेत फाइदा हुने सुख्खा फलफूल विकास केन्द्र सतबाँझका प्राविधिक अर्जुन खड्काले बताए। वार्षिक परीक्षा स्थगित हिमपातले डोल्पामा वार्षिक परीक्षा स्थगन भएको छ। हिउँ परेसँगै चिसो बढेपछि बालबालिकाले लेख्न नसक्ने हुँदा परीक्षा स्थगन गरिएको हो। चिसो र हिउँका कारण परीक्षा स्थगित गरिएको लक्ष्मी माध्यमिक विद्यालयका प्रधानाध्यापक गगन बुढाले बताए। उनका अनुसार परीक्षा दिने समयमा हावासँगै हिउँ परेपछि परीक्षा नै रोक्नु परेको हो। चिसो अत्यधिक बढेपछि नगरपालिकाभित्रका सबै विद्यालयको परीक्षा स्थगित गरिएको नगर शिक्षा शाखाका प्रमुख डिलप्रसाद रोकायाले जानकारी दिए। प्रश्नपत्र एकै भएका कारण पनि सबै ठाउँको परीक्षा रोक्नुपरेको उनको भनाइ छ। जुम्ला, डोल्पा र हुम्लामा मंसिरमै वार्षिक परीक्षा हुन्छ। विपद्को पूर्वतयारी हिमपातबाट हुने जोखिम न्यूनीकरण गर्न स्थानीय प्रशासनले विपद्को पूर्वतयारी थालेको छ। प्रशासन कार्यालयले हिमपात विपद् योजना निर्माण गरेका छन्। जिल्लामा हिमपात विपद् व्यवस्थापनका कार्य थप प्रभावकारी र दिगो बनाउन जिल्ला तथा स्थानीय विपद् व्यवस्थापन समितिका पदाधिकारी जुटेको जुम्लाका प्रमुख जिल्ला अधिकारी दुर्गा बन्जाडेले बताइन्। कमजोर भौगोलिक अवस्थाका कारण बाढीपहिरोलगायत प्राकृतिक विपद्बाट धनजनको क्षति हुन नदिन पूर्वतयारी थालिएको उनको भनाइ छ।"
जाडोमा उच्च रक्तचापको समस्या,"काठमाडौं : चिसो मौसममा उच्च रक्तचापको समस्याले पिरोल्ने हुँदा सचेत रहन मुटुरोग विशेषज्ञको सुझाव छ। वरिष्ठ मुटुरोग विशेषज्ञ डा प्रकाशराज रेग्मी जाडोमा मुटु एवं रक्तनलीसम्बन्धी समस्या देखिने बताउँछन्। चिसो मौसममा मुटुको धड्कन छिटो चल्छ। जसको प्रभावले शरीरको तापक्रम घट्न थाल्छ। त्यस्तो अवस्थामा मुटुको धड्कन छिटो चल्नुपर्ने हुन्छ। तातो तापक्रम उत्पादनका लागि छिटोछिटो चल्दा मुटुमा दबाब पर्छ। मुटु कमजोर छ भने हर्ट फेलियरको अवस्था निम्तिन सक्छ। डा रेग्मीका अनुसार मुटुका रक्तनली जाडोको प्रभावमा एकाएक खुम्चिन सक्छन्। त्यसरी खुम्चिन पुगेको अवस्थामा हृदयाघातसमेत हुन सक्छ। चिसो मौसममा रगत जम्ने प्रक्रियामा पनि वृद्धि हुन्छ। यसले पनि हृदयाघातको सम्भावना बढाउँछ। रक्तनलीभित्र कोलेस्टेरोल जमेर हृदयाघात पनि गराउन सक्छ। डा रेग्मी भन्छन्, चिसो मौसममा घरबाहिर निस्कँदा चिसोको असरले हृदयाघात वा मस्तिष्कघात हुने जोखिम बढ्छ। घरभित्र न्यायो वातावरणबाट चिसो वातावरणमा निस्कँदा ख्याल गर्नुपर्ने डा रेग्मी सुझाव दिन्छन्। टाउको, घाँटी, छाती, हात र खुट्टाबाट चिसो शरीरभित्र प्रवेश गर्छ। टोपी, गलबन्दी वा पछ्यौरी लगाउँदा चिसो छिर्न पाउँदैन। बालबालिकालाई भोटो लगाइदिन सकिन्छ। शरीरभित्र चिसो छिर्न पाउँदैन र शरीरभित्रको तापक्रम पनि यथावत् रहन्छ। त्यस्तै, कोठाको तापक्रम पनि तातो बनाइराख्नुपर्ने चिकित्सक बताउँछन्। कोठामा हिटर वा आगो रातभरि बाल्न नहुने डा रेग्मीको भनाइ छ।"
मौसम खुलेपछि सिमिकोट (तस्बिर),हुम्ला : पश्चिमी न्यून चापीय वायुको प्रभावले शुक्रबार हुम्लाको सिमिकोटलगायत उच्च हिमाली क्षेत्रमा हिमपात भयो। शुक्रबार रातिसम्म बिग्रिएको मौसम शनिबार अबेर खुल्यो । शनिबार बिहानसम्म भएको हिमपातका कारण सिमिकोट विमानस्थल अवरुद्ध छ। यहाँ करिब २ फिट हिउँ जमेको छ। शनिबार मौसम सफा भएसँगै सिमिकोटको आकाश भने खुलेको छ। मौसम खुलेपछि सिमिकोटलाई हिउँको घुम्टोले छोपेका छ । तिनै मनोरम तस्बिर विलियम घिमिरेले आफ्नो क्यामेरामा कैद गरेका छन् ।
धनुषा विस्फोटमा विप्लव समूहको संलग्नता,"काठमाडौं : तीन जनाको ज्यान जानेगरी धनुषाको महेन्द्रनगरमा भएको बम विस्फोटमा नेत्रविक्रम चन्द समूहको संलग्नता देखिएको प्रहरीले जनाएको छ। चन्दा माग्दा नदिएकाले घरमा बम राखेको प्रारम्भिक अनुसन्धानमा खुल्न आएको धनुषाका प्रहरी नायब उपरीक्षक (डिएसपी) रामेश्वर कार्कीले जानकारी दिए। उनीहरुले कुकर बम विस्फोट गराएको अनुसन्धानमा देखिएको उनले जानकारी दिए। व्यक्तिगत कारणले बम राखेको हुनसक्छ, विप्लव समूहले दसैंका बेला चन्दाका लागि भनेर पत्र पनि पठाएको रहेछ, पैसा नदिएपछि यो घटना घटाएको प्रारम्भिक अनुसन्धानमा खुलेको छ, प्रहरी नायब उपरीक्षक कार्कीले भने। धनुषाको क्षीरेश्वरनाथ नगरपालिका५, महेन्द्रनगरमा गए राति भएको घटनामा परी एकै परिवारका बाबुछोरासहित एक प्रहरी निरीक्षकको मृत्यु भएको थियो। स्थानीय राजेश साहको घरको गेटमा राखिएको बम विस्फोट हुँदा राजेश र उनका २४ वर्षीय छोरा आनन्दको घटनास्थलमै मृत्यु भएको थियो भने सोही विस्फोटमा परी घाइते भएका इलाका प्रहरी कार्यालय महेन्द्रनगरका प्रहरी निरीक्षक अमिरकुमार दाहालको उपचारका क्रममा ज्यान गएको हो। विस्फोटमा परी राजेशका कान्छा छोरा प्रकाश, छोरी निक्कीकुमारी र बुबा भिखारी साह तथा प्रहरी जवान रिजनाथकुमार महतो घाइते भएका छन्। डिएसपी कार्कीले घरको भित्री गेटमा बम राखेको र प्रहरीले बम डिस्पोजल टोलीलाई बोलाएर ठाउँ सुरक्षित राख्दाराख्दै विस्फोट भएको जानकारी दिए। स्थानीयको भनाइ उद्धृत गर्दै प्रहरीले झोला चलाएकाले विस्फोट भएको भनेर विभिन्न सञ्चारमाध्याममा आएका समाचारको भने उनले खण्डन गर्दै प्रहरीले बम छोएको भन्ने कुरामा कुनै सत्यता नरहेको बताए। प्रनाउ कार्कीले भने, घटनास्थल पुगेपछि एकपटक मलाई रिपोर्ट गरे, मैँले ठाउँ सुरक्षित राख्न निर्देशन दिएँ, अर्को पटक फोन गर्दा घटना भइसकेको खबर पाएँ। उनले घटनास्थलमा मानिसहरु जम्मा भइसकेकाले प्रहरीले हटाउँदै गर्दा विस्फोट भएको जिकिर गर्दै प्रहरीले मानिस नहटाएको भए अझ धेरै मानवीय क्षति हुन सक्ने भनाइ छ। धनुषाका प्रमुख जिल्ला अधिकारी प्रदीपराज कर्णेलले बमभित्र फलामका टुक्रा (किला) समेत राखेर पड्काएको पाइएको जानकारी दिए। उनले भने, प्रकृति हेर्दा मोबाइलबाट रिमोर्ट कन्ट्रोल गरी विस्फोट गराइएको छ। उनले विस्फोट हुनु अघि परिवारलेसमेत पोको खोलेको स्थानीयको भनाइ छ। शुक्रबार राति १२:०० बजे राजेशको नवनिर्मित घरको बाहिर फलामको गेटमा केही झुण्डिएको देखेपछि प्रहरीलाई खबर गरेका थिए। खबर पाउनासाथ प्रहरी निरीक्षक दाहालको नेतृत्वमा गएको प्रहरी टोलीले गेटमा झुण्डिएको झोला बम हो वा होइन भनी अनुसन्धान गर्ने क्रममा विस्फोट भएको जनाइएको छ। घटनामा संलग्न रहेको आरोपमा प्रहरीले पाँच जनालाई पक्राउ गरेको छ। उक्त घटना आततायी भएको भन्दै गृहमन्त्री रामबहादुर थापाले विस्फोटमा संलग्न अपराधीलाई कारबाही गरिछाड्ने प्रतिबद्धता जनाएका छन्। यसअघि गत जेठ १२ गते राजधानीको सुकेधारा र घट्टेकुलोमा मानवीय क्षति हुनेगरी चन्द समूहले बम विस्फोट गराएको थियो। धनुषामा बम विस्फोट : प्रहरी निरीक्षकसहित तीन जनाको मृत्यु धनुषा बम विस्फोटका घाइतेको धरानमा उपचार गरिँदै धनुषा बमकाण्ड : प्रहरीले झोला उठाउँदा विस्फोट धनुषा विस्फोट : घाइते तीनैजनाको शल्यक्रिया धनुषा विस्फोट : तीन पक्राउ, अनुसन्धान टोली गठन विस्फोटमा तीन जनाको मृत्यु भएको थियो। सुकेधारास्थित एक शैलुन र घट्टेकुलोस्थित एक घरको कोठामा विस्फोट भएको थियो। उक्त घटनामा बम बनाउँदै गरेका उक्त समूहका सदस्य नै मारिएका थिए। सुकेधारामा विस्फोट भएकै समयमा घट्टेकुलोमा पनि विस्फोट भएको थियो। गत फागुन १० गते राती ललितपुरको नख्खुस्थित एनसेल कार्यालय अगाडि चन्द समूहले नै बम विस्फोट गराएको थियो। विस्फोटमा सिंहप्रसाद गुरुङको मृत्यु भएको थियो भने कुमार खत्री, प्रतीक्षा खड्का र उषा मानन्धर घाइते भएका थिए। उक्त घटनामा संलग्नहरु पक्राउ परिसकेका छन्। विभिन्न स्थानमा आपराधिक गतिविधि गर्न थालेपछि फागुनको अन्तिम साता सरकारले विध्वंशकारी रहेको निष्कर्ष निकाल्दै उसका गतिविधिमाथि रोक लगाएको थियो। त्यसपछि प्रहरीले विप्लव समूहका सयौं नेताकार्यकर्तालाई पक्राउ गरी मुद्दा चलाउँदै आएको छ। नारायण ढुङ्गानारासस"
शौचालयको सेफ्टि ट्याङ्कीमा युवतीको शव,"धादिङ : सिद्धलेक गाउँपालिका३ आम्कोटमा शौचालयको सेफ्टि ट्याङकीमा एक महिलाको शव फेला परेको छ। स्थानीय अर्जुन सुयल मगरको घरको सेफ्टि ट्याङकीमा अनिसा तामाङ नाम गरेकी २० वर्षीय युवती शव फेला परेको हो। उनको ठेगाना भने खुलेको छैन। करिव २० दिन पहिले नै हत्या गरि फालिएको अवस्थामा युवतीको शव फेला परेको प्रहरीले जनाएको छ।युवतीको शव गल्न थालिसकेको अवस्था सेफ्टि ट्याङकीबाट निकालेर प्रहरीले पोष्ट मार्टमका लागि जिल्ला अस्पताल धादिङवेशी ल्याएको छ। महिलाको शव सेफ्टिट्याङकीमा फालिएको भन्ने विशेष सूचनाको आधारमा खोज तलास गर्दै जाँदा शव फेला परेको प्रहरीको भनाइ छ। युवतीको हत्या गरी घटना लुकाउन शव सेफ्टि ट्याङकीमा फालिएको हुनसक्ने जिल्ला प्रहरी कार्यलय धादिङका सूचना अधिकारी डीएसपी रुपक खड्काका बताए। घटनामा संलग्न भएको आशंकामा प्रहरीले ३ जनालाई पक्राउ समेत गरेको छ। शव फेला परेको सेफ्टि ट्याङकी धनी अर्जुन बहादुर सुयल मगर, इन्द्रबहादुर थापा मगर र छवि थापा मगरलाई अनुसन्धानका लागि प्रहरीले नियन्त्रणमा लिएको छ। अर्जुन मगरले विहे गर्ने भन्दै ल्याएकी केटीको गत मंसिर १० गते हत्या गरी शव सेफ्टि ट्याङकीमा लुकाइएको पाइएको प्रहरीको प्रारम्भिक अनुसन्धानबाट देखिएको प्रहरीले जनाएको छ। घटनाको सुक्ष्म अनुसन्धान भइरहेकाले थप बताउन नमिल्ने सूचना अधिकारी खड्काले बताए। उनले भने, हामीले अनुसन्धान गरिरहेका छौं, युवतीको ठेगाना पत्ता लगाउने कोसिस भइरहेको छ, अनुसन्धान सकिएपछि हामी घटनाबारे विस्तृत विवरण सार्वजनिक गर्छौँ। सिद्धलेक गाउँपालिका वडा नं ३ का अध्यक्ष देव बहादुर पुलामीले पनि गाउँमै विहे भएर आएकी नवदुलहीको साथीको रुपमा आएकी केटीको हत्या भएको भन्ने प्रारम्भिक"
बँदेलको आक्रमणबाट महिलाको मृत्यु,राजविराज : बँदेलको आक्रमणमा परी सप्तरीमा एक महिलाको मृत्यु भएको छ। जंगलमा खर काटन गएकी सप्तरीको कञ्चनरुप नगरपालिका६ की ३५ वर्षीया सीतादेवी सदाको शनिबार बँदेलको आक्रमणमा परी मृत्यु भएको हो। घर नजिकै जंगलमा खर काट्न गएकी सदालाई बँदेलले अचानक आक्रमण गर्दा उनी गम्भीर घाइते भएकी थिइन्। घाँटीमा गहिरो चोट लागेर घाइते सदाको उपचारका क्रममा कञ्चनरुप ठेलियास्थित धर्मेश्वर अस्पतालमा मृत्यु भएको जिल्ला प्रहरी कार्यालय सप्तरीका डीएसपी तिलक भारतीले बताए। सदाको शवलाई पोष्टमार्टमका लागि शवलाई राजविराजस्थित गजेन्द्रनारायण सिंह अस्पताल ल्याउने तयारी भइरहेको छ।
भीमेश्वरको दर्शनपछि हिउँको मजा लिँदै पर्यटक,"चरिकोट : दोलखाको कालिञ्चोकमा शुक्रबार बिहानैदेखि हिमपात भयो। यो यस वर्षको पहिलो हिमपात हो। शुक्रबार कालिञ्चोक हिँडेका सयौ पर्यटकहरु भारी हिमपातका कारण सवारी साधन गैरीमै रोकिएपछि घन्टौं हिड्न बाध्य भए। हिड्नु परेपनि थकाइको महशुस नै नभएको उनीहरुको भनाइ छ। काठमाडौँ मुलपानीका अनिलमणी गजुरेल दम्पती शुक्रबार दोलखा भीमेश्वर दर्शन गरेर कालिञ्चोक यात्राको लागि हिँडे। उनलाई संयोग कस्तो पर्यो भने कालिञ्चोक क्षेत्रमा हिमपात भइरहेको थियो। दिउँसो एक बजेतिर कालिञ्चोक कुरीमा भेटिएका अनिलमणीले भने, कालिञ्चोक आइपुग्दा धेरै आनन्द भएको छ, जीवनमै पहिलोपटक हिमपातमा रमाउन पाउँदा थकाइ र चिसो सबै भुलेको छु। उनकी श्रीमती अप्सरा दंगाल गजुरेलले पनि कालिञ्चोक आइपुग्दा चारैतिर हिउँ देखेर साहै्र आनन्द लागेको बताइन्। भक्तपुरका सहदेव लामिछानेले पनि जीवनमा पहिलोपटक हिउँसँग खेल्ने मौका पाएका छन्। यति धेरै हिउँ परेको पहिलोपटक देख्दा लडिबुडी खेलिरहुँजस्तो लागेको उनले भने। काठमाडौँबाट चरिकोटसम्मको सडक बिग्रिएकोले केही महिनादेखि पर्यटक आगमनमा मन्दी भएको थियो शुक्रबारबाट हिमपातसँगै पर्यटकको संख्यामा समेत वृद्धि व्यसायीहरुको भनाइ छ। कालिञ्चोक भगवतीको मन्दिर प्रस्थान विन्दु कुरीमा चारहजार पर्यटक अट्न सक्ने क्षमताको करिब ५५ होटलहरु रहेका छन्। धार्मिक मान्यता अनुसार दोलखा भीमेश्वरको दर्शन गरी कालिञ्चोकको दर्शन गर्यो भने मागेको कुरा पुरा हुने, रोग व्याधि नलाग्ने, शत्रुको भय नहुने, धन सम्पत्तिमा वृद्धि हुने जनविश्वास समेत रहँदै आएको छ। ३८४२ मिटरको उचाईमा रहेको कालिञ्चोक मन्दिर प्राकृतिक र धार्मिक दुवै हिसाबले निक्कै महत्वपूर्ण मानिन्छ। कालिञ्चोक मन्दिर परिसरको जलकुण्ड नै यहाँको मुख्य विशेषता हो। कालिञ्चोक मन्दिर परिसरमा हिमालय पर्वतकी पुत्री पार्वतीले तपस्या गरेको र महादेव पार्वतीको वासस्थान भएको जनविश्वास रहदै आएको छ। कालिञ्चोक क्षेत्रमा भेडा गोठहरु रहेको र कालिञ्चोक मन्दिरमा सबै भेडाहरु जम्मा भएर बस्ने तथा ढुङ्गा चाट्ने गरेर जलकुण्ड देखिएको किम्वदन्ति समेत प्रचलनमा रहेको छ।"
अभिनेता दीपक क्षेत्री आफ्नै कोठामा मृत भेटिए,काठमाडौं : नेपाली चलचित्रका पुराना अभिनेता दीपक क्षेत्री सुतेकै अवस्थामा मृत भेटिएका छन । डिल्ली बजारस्थित आफ्नै निवासमा कोठाभित्र क्षेत्री मृत भेटिएको महानगरीय प्रहरी वृत्त कमल पोखरीले जानकारी दिएको छ। प्रहरीका अनुसार भित्रबाट चुकुल लगाएको अवस्थामा शनिबार दिउँसो क्षेत्री मृत भेटिएका थिए । क्षेत्रीको शव हाल पोस्टमार्टमका लागि त्रिवि शिक्षण अस्पताल महाराजगन्जमा पठाएको प्रहरी वृत्त कमल पोखरीले जनाएको छ । मृत्युको कारण खुली नसकेको प्रहरीको भनाइ छ। लामो समयदेखि नेपाली चलचित्रमा सक्रीय रहेका ५८ वर्षीय क्षेत्रीले दर्जनौं नेपाली फिल्ममा अभिनय गरेका छन्।
प्रहरी निरीक्षक दाहालको शव काठमाडौं लगिदै,"धरान : धनुषा बम विस्फोटमा मृत्यु भएका प्रहरी निरीक्षक अमिर कुमार दाहालको शव काठमाडौं लैजाने तयारी भएको छ। महेन्द्रनगर बजारस्थित राजेश्वर साहको घरमा अज्ञात समूहले राखेको बम विस्फोटमा घाइते भएका दाहालको जनकपुरमा उपचार हुन नसकेपछि धरान ल्याउने क्रममा बाटोमा नै मृत्यु भएको भएको थियो। संखुवासभाको मादी पुर्खौली घर भएका दाहाल पछिल्लो समय काठमाडौंको जोरपाटीमा बसाई सरेका थिए। दाहालको शव परिवारलाई जिम्मा लगाउन हेलिकप्टरबाट काठमाडौं लाने तयारी भइरहेको इलाका प्रहरी कर्यालय धरानका डिएसपी ढुण्डिराज न्यौपानेले जानकारी दिए। दाहालको शवको पोस्टमार्टम वीपी कोइराला स्वास्थ्य प्रतिष्ठानमा गरिएको छ। दाहाल सई हुँदा पूर्व प्रधानमन्त्री झलनाथ खनालको सुरक्षा गार्ड (पिओसो) थिए। घटनामा राजेश्वर साह र उनका छोरा आनन्द साहको घटनास्थलमै मृत्यु भएको थियो। भने राजेश्वरकी २१ वर्षीय छोरी अञ्जली साह, १४ वर्षीय छोरा प्रेम साह, प्रहरी जवान रिजनाथ कुमार महतो गम्भीर घाइते भएका छन्। घाइते तीनैजनाको धनुषामा उपचार सम्भव नभएपछि विपी प्रतिष्ठान धरानमा उपचार भइरहेको प्रतिष्ठानका सहायक प्रवक्ता अशोक ऎरले जानकारी दिए । शुक्रबार राति १२ बजे राजेश्वरको घरको मुख्य पर्खालबाट भित्र नवनिर्मित घरको बाहिर फलामको गेटमा बम झुन्ड्याइएको थियो। उनकी श्रीमती राति शौचका लागि उठेको बेला ढोकामा केही झुन्डिएको देखेर श्रीमानलाई उठाएर प्रहरीलाई खबर गरेका थिए। खबर पाउनासाथ प्रहरी निरीक्षक दाहालको नेतृत्वमा गएको प्रहरी टोलीले गेटमा झुन्डिएको झोला बम हो वा होइन भनी अनुसन्धान गर्ने क्रममा बम विस्फोट भएको थियो।"
रक्सी बनाउने जाँडमा फोहर कपडा,"जाजरकोट : जाजरकोट सदरमुकाम खलंगामा रक्सी बनाउने जाँडमा फोहर कपडा प्रयोग गरेको भेटिएको छ। स्थानीय टोलसुधार समिति र प्रहरीले छापा मार्दा रक्सी बनाउन राखिएको जाँडमा फोहर कपडा राख्ने गरेको तथ्य खुलेको हो। जाँडमा महिनावारीको बेला प्रयोग गरिएका प्याड, पेन्टी लगायतका फोहोर कपडा भेटिएको प्रहरीले बताएको छ। फोहर कपडा हालिएको डेढ सय लिटर मदिराजन्य पदार्थ जाँड बरामदपछि नष्ट गरिएको प्रहरीले जानकारी दियो। भेरी नगरपालिका३ पीपलडाँडाका स्थानीय टोल सुधार अभियानमा जुटेका छन्। सिद्धिगणेश टोल विकास समिति गठन गरेर उनीहरूले टोललाई मदिरा निषेधित बनाउने अभियान थालेका हुन्। जाँडरक्सी उत्पादन, बिक्री वितरण र सेवन गर्न नपाइने निर्णय भएको टोलविकास समितिका अध्यक्ष विजयजंग शाहले बताए। स्थानीय प्रशासनबाट अनुमति लिएर अभियान थालेका उनीहरूले सामुदायिक प्रहरीको सहकार्यमा जाँडरक्सी नियन्त्रण गर्न लागेका हुन्। टोलविकास समितिले एक हप्ताअघि नै मदिरा उत्पादन र बिक्री नगर्न सार्वजनिक सूचना जारी गरेको थियो। टोलविकास समिति र प्रहरीको सहकार्यमा छापा मार्दा ४ ठाँउमा रक्सी बनाउने जाँड फेला परेको हो। उक्त जाँड बरामद गरी नष्ट गर्ने क्रममा फोहर कपडा भेटिएको अध्यक्ष शाहले बताए। मानव स्वास्थ्यलाई असर गर्ने मदिराजन्य पदार्थ स्थानीयको रोहवरमा नष्ट गरिएको शाहले जानकारी दिए। यसअघि पनि ५ ठाँउमा जाँड फेला पारेर सचेत गराइएको थियो। जाँडरक्सी उत्पादन गर्नेलाई १० हजार र खानेलाई पाँच सय रुपैयाँ जरिवाना गर्ने निर्णय गरिएको टोलविकास समितिकी सचिव गीता सिंहले बताइन्।"
छोरी बलात्कारको आरोपमा बाबु पक्राउ,"गुलरिया : आफ्नै छोरीलाई पटकपटक यातना र धम्की दिइ जबरजस्ती करणी गरेको आरोपमा प्रहरीले बाबुलाई पक्राउ गरेको छ। पीडितले प्रहरीलाई दिएको सूचनाको आधारमा बर्दियाका ४० वर्षीय पुरुषलाई पक्राउ गरेको हो। बिगत केही महिनादेखि भारतको बैङ्लोर लगी आफ्नै १८ वर्षे छोरीलाई एक्लै डेरामा राखी एक महिनासम्म पटक पटक यातना तथा धम्की दिइ जबरजस्ती करणी गरेको भन्ने पीडितको सूचनाका आधारमा पक्राउ गरिएको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले बताए। नेपाल फर्कने क्रममा मंसिर २४ गते बाँकेको नेपालगञ्ज न्यूरोडस्थित एक होटलमा राखी मंगलवार घर जानहुन्न अशुभ हुन्छ भोलि जाऔंला, होटलमै बस्नुपर्छ भनी फकाइ पुनः जबरजस्तीकरणी गरेको प्रारम्भिक अनुसन्धानबाट खुलेको एसपी बास्तोलाले जानकारी दिए। बर्दिया स्थित घरमा आएपछि पीडितले प्रहरीलाई खबर गरेकी थिइन्। प्रहरी निरीक्षक लक्ष्मण ओलीको कमाण्डमा रहेको टोलीले बर्दियाको मधुवन नगरपालिका६ स्थित नेपाल भारत सीमा नजिकबाट भारततर्फ जाँदै गरेको अवस्थामा आरोपीलाई पक्राउ गरेको जनाइएको छ। छोरी बलात्कारको आरोपमा पक्राउ परेका बाबु उपर थप अनुसन्धान भइहेको प्रहरीले जनाएको छ।"
घाँस काट्दै गरेकी महिलाको हत्या,बुटवल : रुपन्देहीमा ५५ वर्षीया महिलाको हत्या भएको छ। तिलोत्तमा नगरपालिका१० कान्छीबजारकी कमलादेवी परियारको हत्या भएको हो। कान्छीबजारमा प्लटिङ गरेको बाझो जमिनमा घास काट्दै गरेकी उनलाई सोही स्थानमा २७ वर्षिया विकास गुरुङले हत्या गरेको इलाका प्रहरी कार्यालय बुटवलका प्रहरी नायव उपरीक्षक भीमलाल भट्टराईले जानकारी दिए। भट्टराईका अनुसार गुरुङले महिलामाथि धारिलो हतियार प्रयोग गरेको देखिएको छ। घाटीमा गम्भीर चोट लागेपछि उपचारको क्रममा परियारको मृत्यु भएको उनले बताए। हत्या गर्ने गुरुङलाई प्रहरीले नियन्त्रणमा लिएको छ। घास काट्ने् सामान्य विवादमा हत्या भएको प्रारम्भिक अनुमान प्रहरीले गरेको छ।
तस्बिरमा माैसम खुलेपछिको मुस्ताङ,"जोमसोम : शुक्रबार दिनभरको हिमपातले हिमाली जिल्ला मुस्ताङका पहाडहरु हिउँले सेताम्मे बनेको छ। शनिबार बिहान उत्तरी हावा चलेपनि सुर्योदयसँगै मुस्ताङका तल्लोक्षेत्र थासाङ गाउँपालिकादेखि अप्पर मुस्ताङका डाँडाकाँडा सेताम्मे टल्किएका हुन्। सुर्योदयको घमाईलो मौसमले वातावरण रमाईलो बनाएको छ। मुस्ताङ आएका पर्यटकहरु हिउँ खेल्न र फोटो खिच्नका लागि आसपासका डााडाकाँडातर्फ लागेका छन्। मुक्तिनाथ दर्शनका लागि भनेर आएपनि हिउँले खेल्ने अवसरले उत्साहित बनाएको चितवनका रमेश कार्कीले सुनाए। पर्यटक हिउँ खेल्ने उद्देश्यले जोमसोमदेखि माथिको ठिनी पाखो र कागबेनी माथि पुगेका छन्। उपल्लो मुस्ताङमा बाक्लो हिउँ परेको थियो भने तल्लोक्षेत्रमा पनि २ इञ्च बढी हिउँ परेको मुस्ताङका प्रमुख जिल्ला अधिकारी वेदप्रसाद अर्यालले जानकारी दिए। हिउँले जनजिवन कष्टकर बनेको छ। मुस्ताङका अधिकांश माटोले छाइएका पुराना घरहरुमा हिउँ थुप्रिएको छ भने उपल्लो मुस्ताङमा हिउँनै जमेर बरफ बनेको छ। हिउँ परेसँगै अत्यधिक मात्रामा जाडो बढेको गण्डकी प्रदेशका सांसद इन्द्रधारा विष्टले बताए। हिमपातले चराङ, लोमान्थाङ, घमी र समरका शाखा खोलाहरु बरफ जस्तै जमेको सांसद विष्टको भनाई छ। यसअघि उपल्लो मुस्ताङमा कार्तिकमा आशिंक हिउँ परेको थियो। प्रतिकुल मौसमका कारण मुस्ताङमा तीन दिनदेखि हवाई सेवा अवरुद्ध भएको छ।"
धनुषा विस्फोट : घाइते तीनैजनाको शल्यक्रिया,"धरान : गएराति धनुषामा भएको विस्फोटमा घाइते भएका तीनजनाको धरानस्थित बीपी कोइराला स्वास्थ्य विज्ञान प्रतिष्ठान धरानमा शल्यक्रिया भएको छ। गएराति धनुषाको क्षिरेश्वरनाथ नगरपालिका५ महेन्द्रनगर बजारस्थित राजेश साहको घरमा बम विस्फोटका घाइतेको शल्यक्रिया भएको हो। प्रहरी जवान रिजन महतो, राजेशकी २१ वर्षीया छोरी अञ्जलीकुमारी साह र छोरा १४ वर्षीया छोरा प्रेमकुमार साहको शल्यक्रिया गरिएको हो। घाइतेमध्ये प्रहरी जवान महतोको अवस्था चिन्ताजनक छ। अञ्जली र प्रेमकुमारको अवस्था खतरामुक्त रहेको बीपी प्रतिष्ठानका सहायक प्रवक्ता अशोक ऐरले जानकारी दिए। बम विस्फोटका गम्भीर घाइते भएका तीनै जनाको टाउको देखि पैतालासम्म नै गम्भीर चोट लागेको छ। बमको छर्राले पेटमासमेत लागेपछि शल्यक्रिया गर्नु परेको सहायक प्रवक्ता ऐरले बताए। इलाका प्रहरी कार्यालय धरानका डीएसपी ढुण्डिराज न्यौपानका अनुसार प्रहरी जवान महतोको छाती र अञ्जली र प्रेमकुमारको खुट्टाको शल्यक्रिया गरिएको छ । प्रहरी निरीक्षक दाहालको शव काठमाडौं लगियो बम विस्फोटमा मृत्यु भएका इलाका प्रहरी कार्यालय महेन्द्रनगर धनुषका प्रहरी निरीक्षक अमिरकुमार दाहालको शव काठमाडौं लगिएको छ। प्रहरी महानिरीक्षक सर्वेन्द्र खानालको पहलका दाहालको शव नेपाली सेनाको हेलिकप्टरबाट परिवारको जिम्मा लगाउनका लागि काठमाडौं पठाइएको इलाका प्रहरी कार्यालय धरानका डीएसपी न्यौपानेले जानकारी दिए। सेनाको हेलिकप्टर धरान बस्न नमानेपछि दाहालको शव विराटनगर विमानस्थलबाट काठमाडौं पठाइएको हो। प्रहरी निरीक्षक दाहालको शव काठमाडौं लगिदै धनुषा बमकाण्ड : प्रहरीले झोला उठाउँदा विस्फोट संखुवासभाको मादी घर भएका प्रहरी निरीक्षक दाहाल पछिल्ला समय बसईं सरेर काठमाडौंको गोकर्णेश्वर नगरपालिका८ मा बस्दै आएका थिए। उनका श्रीमती, एक छोरा र आमा बुवा गोकर्णेश्वरमा बसोवास गर्दै आएका छन्। दाहाल प्रहरीको सई हुँदा पूर्व प्रधानमन्त्री झलनाथ खनालको सुरक्षा गार्ड (पीएसओ) मा कार्यरत रहेका थिए।"
"हिमपातले अत्याधिक चिसो, खोला, झरना जम्न थाले","बेसीशहर : हिमाली जिल्ला मनाङमा चिसो अधिक बढेको थालेको छ । रात र बिहानीको समयमा तापक्रम माइनस ६ डिग्री सेल्सियससम्म झर्न थालेपछि जनजीवन नराम्ररी प्रभावित भएको छ। चिसो बढेपछि बढेपछि नियमित कामकाज प्रभावित बनेको मनाङका प्रमुख जिल्ला अधिकारी पुष्पराज पौडेलले बताए । शुक्रबारदेखि हिमपात भएकाले स्थानीय घर बाहिर निस्कन सकेका छैनन् । स्थानीयका अनुसार अत्यधिक चिसोले बगिरहेका खोलाहरू जम्न थालेका छन् । राति जमेको पानी दिउँसो भएपछि मात्रै बग्ने गर्छ । कहिलेकाहीं पानी जमेर लघु जलविद्युत आयोजना समेत बन्द हुने गरेको छ । साँझ परेपछि पाइपभित्र पानी जमेर धारामा पानी आउँदैन, खानेपानी नै पाइँदैन, मनाङ गाउँका छिरिङ लोप्साङ गुरुङले भने, खोलानाला पनि जम्न थालेका छन् । अत्यधिक चिसो बढेसँगै माथिल्लो मनाङ क्षेत्रका विद्यालयहरु बन्द भएका छन् । माथिल्लो क्षेत्रका बासिन्दाहरु जाडो छल्न काठमाडौं पोखरा झरेका छन् । माथिल्लो मनाङ, नारफू लगायत केही स्थानमा मंसिर १२ गते नै हिमपात भएको थियो । अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय मनाङका प्रमुख बाबुलाल तिरुवाका अनुसार चिसो बढेपछि पर्यटकहरु गन्तव्यमा पुग्न सकेका छैनन् । थ्रोङ्लापास र तिलिचो ताल हिँडेका पर्यटकहरु बाटोमै रोकिएका छन् । केही पर्यटकहरु हिउँ खेलेर रमाइरहेको तिरुवाले बताए । डीएसपी टिका कार्कीले हिमपातको समयमा हुन सक्ने विपद्लाई मध्यनजर गर्दै प्रहरी परिचालन गरिएको जानकारी दिए । हिमपात र त्यसले उत्पन्न चिसोले हालसम्म कुनै घटना नभएको उनले बताए ।"
चितवन मेडिकल कलेजले शुल्क समायोजन गर्ने,"काठमाडौं : विद्यार्थीबाट एमबीबीएस र बीडीएस अध्ययनको क्रममा लिएको अतिरिक्त शुल्क चितवन मेडिकल कलेजले समायोजन गर्ने भएको छ। कलेजले शनिबार सार्वजनिक सूचना जारी गरेर मंसिर १० गते मन्त्रालय र कलेज सञ्चालनबीच भएको सम्झौता अनुसार नै शुल्क समायोजन गर्न प्रतिवद्ध रहेको जनाएको छ। कलेजका प्रबन्ध निर्देशक डा हरिशचन्द्र न्यौपानेले शैक्षिक वर्ष ७४।७५ र ७५।७६ मा विद्यार्थीबाट लिएको अतिरिक्त शुल्क विद्यार्थीको बाँकी पढाइको शुल्कमा समायोजन गर्ने शैक्षिक वर्ष २०७२।७३ र ७३।७४ को शुल्क समायोजन गर्ने सम्बन्धमा भने चिकित्सा शिक्षा आयोगबाट अध्ययन भएपछि आउने प्रतिवेदन अनुसार फिर्ता गर्न आफूहरु प्रतिवद्ध भएको बताए। उनका अनुसार शैक्षिक वर्ष ७४।७५ र ७५।७६ मा विद्यार्थीबाट लिएको अतिरिक्त शुल्कमध्ये समायोजन गर्दा प्रति विद्यार्थी एक लाख रुपैंयाँ पर्नेछ। विद्यार्थीबाट लिएको शुल्कमध्ये परीक्षा, रजिष्ट्रेसन, नेपाल मेडिकल काउन्सिल र संस्थागत शुल्क कटौती गरेर बाँकी रकम समायोजन हुनेछ।"
अख्तियारको पत्रले स्थानीय तहमा हलचल,"इलाम : अख्तियार दुरुपयोग अनुसन्धान आयोगको ६१ बुँदे सुझावले विधि प्रयोग गर्नमात्रै होइन स्थानीय तहमा हलचल पनि पैदा गरेको छ। स्थानीय तहमा जनप्रतिनिधि आएपछि आफैंलाई अन्तिम विकल्प मान्ने इलामका केहि स्थानीय तहलाई अख्तियारको पत्रले झक्झक्याएको हो। केही स्थानीय तहले कार्यपालिका बैठक बोलाएर अख्तियारको पत्र कार्यन्वयन गर्ने प्रतिवद्धता जनाएका छन् भने केहीले सम्बन्धित शाखालाई पत्र लेखेर अख्तियारको सुझाव लागू गर्न निर्देशन दिएका छन्। इलाम नगरपालिकाले अख्तियारको सुझावलाई कार्यन्वयन गर्ने निर्णय गरेको छ। नगरपालिकाका प्रवक्ता ठाकुर श्रेष्ठका अनुसार कार्यपालिका बैठकले शुक्रबार अख्तियारको सुझाव लागू गर्ने निर्णय गरेको हो। यसअघि पनि कानुनसम्मत तरिकाले काम हुँदै आएको र अब पनि दृढताका साथ अख्तियारको सुझाव कार्यान्वायन गर्ने नगरपालिकाले निर्णय गरेको छ। सूर्योदय नगरपालिकाका प्रमुख प्रशासकीय अधिकृत प्रकाशराज पौड्यालले सबै शाखालाई पत्र लेखेरै सुझाव कार्यन्वयन गर्न निर्देशन दिएका छन्। रोङ गाउँ पालिकाले कर्मचारी र जनप्रतिनिधिलाई अख्तियारको सुझाव कार्यन्वयन गर्न निर्देशन दिएको गाउँपालिका अध्यक्ष शम्शेर राईले बताए। अख्तियारले उजुरीका आधारमा दिएको सुझावमा स्थानीय तहका पदाधीकारीबाट अधिकार दुरुपयोग हुने गरेको विषयमा ४ वटा सुझाव दिएको छ। योजना कार्यन्वयन तथा व्यवस्थापनसम्बन्धी १८, सेवा तथा खरिदसम्बन्धी ६, कर्मचारी व्यवस्थापनसम्बन्धी ४, सामाजिक सुरक्षा भत्ता, सेवा सुविधासम्बन्धी २, सार्वजनिक जग्गा र सिफारीससम्बन्धी ४, अभिलेख व्यवस्थापनसम्बन्धी २, प्रदेश सरकार तथा अन्तर्गतका निकायमा देखिएका सवालसम्बन्धी १३ र शिक्षासम्बन्धी ९ वटा सुझाव पठाएको छ।"
नेपालको नक्सा यकिन गरिनुपर्ने रिट अस्वीकार,"काठमाडौं : नेपालको सीमा, नक्सा र क्षेत्रफलको टुंगो लगाउन परमादेश माग गरिएको रिट सर्वोच्च अदालत प्रशासनले अस्वीकार गरेको छ। लिम्पियाधुरा, कालापानी र लिपुलेकअंकित वास्तविक निसान छाप निर्धारण गर्न संविधान संशोधन गर्नुपर्ने माग रिट निवेदकले गरेका थिए। सार्वभौमसत्ता, अखण्डता र स्वाधीनताको प्रश्न उब्जाउँदै वरिष्ठ अधिवक्ता विश्वप्रकाश भण्डारी, अधिवक्ता रामसुन्दर श्रेष्ठ, शर्मिली लामा र जनकराज शाह रिट लिएर सर्वोच्च पुगेका थिए। सन्धिसम्झौता तथा ऐतिहासिक दस्तावेजले स्पष्ट रूपमा लिम्पियाधुरा, कालापानी र लिपुलेक नेपालको भएको प्रमाणित भए पनि राज्यले नेपाली भूमि कायम गर्न निच मारेको दाबी उनीहरूको थियो। नेपालको नक्सामा कालापानी उल्लेख भए पनि उक्त स्थान कालापानी नै हो भन्ने यकिन नभएको अवस्था छ। पूर्व मेचीबाट पश्चिम महाकालीसम्मको भूभाग अतिक्रमणमा परेको छ, निवेदक भण्डारीले अन्नपूर्णसँग भने, लिम्पियाधुरा, लिपुलेक र कालापानी नेपालको नक्सामा अंकन भएको छैन। नेपालको निसान छापसमेत फेर्न संविधानै संशोधन हुनुपर्छ भन्ने हाम्रो सरोकार हो। भारतले हालै सार्वजनिक गरेको कालपानीसहितको भूभाग नेपाल सरहद भित्र पर्ने दाबी रिटमा छ। यस्तो गम्भीर र संवदनशील रिट पनि रजिस्ट्रार तहबाटै दर्ता अस्वीकार गर्नु दुखद रहेको अर्का निवेदक श्रेष्ठले बताए। निवेदक भण्डारीका अनुसार मुलुकको यथार्थ क्षेत्रफल र नापनक्सा किटानका लागि नेपाल संयुक्त राष्ट्रसंघको सदस्य हुँदा पेस भएको तथ्ययुक्त डकुमेन्ट झिकाउन सर्वोच्चसँग माग गरिएको छ। राष्ट्रिय सुरक्षाको गम्भीर सवालमा सरकार वर्षौंदेखि निरीह देखिएकाले रिट दिनुपरेको कारण उनीहरूले दर्शाएका छन्। राष्ट्रिय एकता अक्षुण्ण राख्ने जिम्मेवारी वहन गर्ने संवैधानिक दायित्व प्रधानमन्त्री तथा मन्त्रिपरिषदको कार्यालयसहितका निकायको रहेको भनाइ निवेदकको छ। यसमा संविधान संशोधनको विषय न्यायिक मार्गबाट प्राप्त गर्न नसकिने र अन्य मागका सम्बन्धमा यस अदालतसमक्ष सार्वजनिक सरोकारको विवादका रूपमा यसअघि नै रिट निवेदन परी विचाराधीन रहेको देखिएन आएको, रजिस्ट्रार लालबहादुर कुँवरको दरपीठ आदेशमा भनिएको छ। निवेदकका अनुसार निसान छापमा अतिक्रमणमा परेको भूभाग राख्ने गरी संविधान संशोधन, राष्ट्रसंघको अभिलेख झिकाउने र पुनः नक्सांकन गरी पूर्वपश्चिम क्षेत्रफल नवीकरण गर्ने मुद्दा नौलो हो। यो प्रश्नमा सर्वोच्चमा कसैले यसरी मुद्दा उठाएको छैन। हाम्रो माग नयाँ हो, निवेदक भण्डारीले भने, इजलासमा सुनुवाइ हुनुपर्ने विषयलाई प्रशासनिक तहबाटै थान्को लगाउने काम भयो। दरपिठ आदेश गलत रहेको आधार र कारणसहित आइतबार अर्को निवेदन दिने तयारी भएको छ।"
हिमपातले राजमार्ग अवरुद्ध,"ओखलढुंगा : लगातारको हिमपातले सिद्धिचरण राजमार्ग अवरुद्ध भएको छ। शुक्रबार साँझदेखि सिद्धिचरण राजमार्ग अन्र्तगत ओखलढुंगासोलुखण्ड अवरुद्ध भएको हो। हिमपातले सडक अवरुद्ध हुँदा सोलुखुम्बुबाट ओखलढुंगा हुँदै प्रदेश राजधानी विराटनगर र काठमाडौंलगायत अन्य क्षेत्र जाने सवारी रोकिएका छन्। ओखलढुंगासोलु सडकखण्डको ठाडे, जन्तरधाप तथा पत्तालेमा सडकमै तीन फिटसम्म हिउँ जमेको छ। हिउँ खेल्न आन्तरिक पर्यटक जम्मा हुन थालेका छन्। ओखलढुंगाको उत्तरी क्षेत्र सिद्धिचरण नगरपालिका ६ र ७, मोलुङ्ग गाउँपालिकाको ६ र ७ तथा खिजीदेम्वा गाउँपालिकाको ६ वटा वडामा हिमपात भएको छ। अवरुद्ध सडक खुलाउन सिद्धिचरण नगरपालिकाले दुई एक्जाभेटर प्रयोग गरेर ओखलढुंगाखण्ड भने खुलाउने प्रयास भइरहेको छ। प्रहरी चौकी ठाडेका अनुसार एक्जाभेटरले हिउँ पन्छाउन थालेका छन्। सडक अवरुद्ध हुँदा अलपत्र परेका यात्रु हिमपातको चपेटामा परेका छन्। हिमपातपछि पानी परेकाले चिसो अझ बढेको छ। तापक्रम शून्यमा झरेको छ। चिसोका कारण पशुपालक किसानलाई भने समस्या ल्याएको पात्लेकी शिक्षिका लमु शेर्पाले जानकारी दिइन्। हिमपातपछि जमेको हिउँमा खेल्दै बालबालिका। तस्बिर : अन्नपूर्ण"
मौसममा सुधार आएपछि जनजीवन सहज,"मुगु : हिमपातपछि कष्टकर बनेको मुगुको जनजीवन सहज बन्दै गएको छ। शुक्रबार बिहान ५ बजेबाट राति १० बजेसम्म लगतार हिमपात भएको थियो। शनिबार बिहानबाट मौसम सफा भएपछि स्थानियहरुको जन जीवनमा सहज भएको छ।हिमपातका कारण सबैभन्दा बढी मुगुम कार्मारोङ गाँउपालिकाका मुगुम, चिताई, डोल्पु, कार्तिक, किम्रि, ताखा, खारी, पुव, रिउस, दाउरा, सेरोग, मह, माँग्री, चिमात, छायल, क्षेत्र प्रभावित बनेको थियो। त्यसैगरी पाँपु सोरु गाँउपालिकाका नेहर, फोतु, धैना, कालै रुमा, सोरुकोट, खत्याड गाँउपालिकाको खमाले, लमेरा,कोटिला, गम्था, सेरी निगालबोट, र छाँयानाथ रारा नगरपालिकाको मुन्दु, सोवा ,रोवा, ताल्चा , पिना कोटिला, झयारी, टोप्ला घट्टलेख, बामा, फुली, लिउडि , मुर्मा र रारा क्षेत्रको जवजीवन कष्टकर भएको थियो। शनिबार बिहानबाट मौसम सफा भएको छ। सदरमुकाम आसपासको क्षेत्रमा हिउँ पातलो परेकाले खासै समस्या नदखिए पनि अन्य स्थानमा भने हिउँ पग्लिन केही समय लाग्ने देखिन्छ। चिसो अत्याधिक बनेपनि हिमपातले कुनै अप्रिय घटना नभएको जल्ला प्रहरी कार्यालयका निमित्त प्रहरी नायब निरीक्षक लालबहादुर ऐरले जानकारी दिए। जिल्लाको सबैभन्दा उच्च क्षेत्रममा रहेका मुगुम कार्मारोङ गाउँपालिकाका ९ वटै वडामा ३ फिटसम्म हिमपात भएको छ। रारामा तालमा पनि करिब ३ फिटसम्म हिउँ परेको छ। रारा घुम्न आएका हिमपातका कारण रोकिएका थिए। आइतबार मौसम सुधार भएपछि आआफनो गन्तव्यतर्फ जाने तयारीमा रहेको राराका होटल व्यवसाहीहरुले जानकारी दिएका छन्। हिमपातले शुक्रबारबाट अवरुद्ध भएको रारा विमानस्थलको हवाई सेवा आइतबारबाट सञ्चालनमा आउन सक्ने एयरलाईन्सहरुले बताएका छन। नाग्मागमगढी सडक खण्ड भने संचालनमा आउने अझै तिन चार दिन लाग्ने ब्यपारीले जानकारी दिएका हुन। हिमपातका दैनिक कामकाजमा कठिनाई भएपनि जन कार्तिक महिनामा खेतबारीमा छरेको गहुँ र जौ बालीलाई राहत पुग्नेआशाले कृषकहरु हर्षित भएका छन्। यतिबेलाको हिमपातले हिउँदे बालीको उत्पादन राम्रो हुने र वर्खेबाली लगाउन खेत, बारी जोत्नका लागि सहज हुने भन्दै छाँयानाथ रारा नगरपालिका४ का कृषक भीमबहादुर रोकायाले खुसी प्रकट गरे।"
सुख्खा पहिरोले बेनीजोमसोम सडक अवरुद्ध,"बेनी : मुस्ताङ जोड्ने बेनीजोमसोम सडक शनिबार बिहानैदेखि अवरुद्ध भएको छ। शुक्रबार राती म्याग्दीको अन्नपूर्ण गाउँपालिका३ मा पर्ने गुइठेभिरमा सुख्खा पहिरो खसेपछि ७६ किलोमिटर दुरीको बेनीजोमसोम सडकमा सिधा यातायात सेवा अवरुद्ध भएको हो। पहिरो पन्छाउन बेनीजोमसोमकोरला सडक आयोजनाको ठेकेदार कम्पनीका एक्साभेटर परिचालन गरिएको आयोजनाका सुपरभाइजर इन्द्रसिंह शेरचनले बताए। पहिलो ठूलो खसेकाले सडक खुलाउन उपकरण परिचालन गरेपनि दिनभर लाग्ने अनुमान छ, उनले भने। देशका विभिन्न ठाउँबाट बेनी हुदै मुस्ताङ जान हिडेका र मुस्ताङ हुदै बेनी तर्फ छुटेका सवारी साधनहरु बिच बाटोमै रोकीएका छन्। सडक अवरुद्ध हुँदा स्थानीयबासी, मुक्तीनाथ जाने र फर्कने तिर्थयात्री तथा पर्यटकहरु प्रभावित भएका छन्। स्तरोन्नतिको क्रममा रहेको बेनीजोमसोम सडकको गुइठेभिर खण्ड जोखिमयुक्त मानिन्छ। यसैगरी सडकमा हिउँ जमेपछि मुस्ताङको यातायात सेवा पनि प्रभावित भएको छ। जोमसोम हँुदै उपल्लो मुस्ताङ जोड्ने सडकमा यातायात सेवा अवरुद्ध भएको छ। जोमसोमदेखि घाँसा र मुक्तिनाथ जोड्ने सडकमा भने हिउँ पन्छाएर सवारी सञ्चालन गरिएको छ।"
माछा मार्ने जालमा मृत शिशु,राजविराज : सप्तरीको रुपनी गाउँपालिकाको पोखरीमा शनिवार एक शिशु मृत अवस्थामा फेला परेकी छिन्। रुपनी गाउँपालिका३ हर्दियास्थित पोखरीमा भर्खरै जन्मिएकी शिशु बालिका मृत अवस्थामा फेला परेको जिल्ला प्रहरी कार्यालय सप्तरीले जानकारी दियो। गाउँको भित्री सडक खण्डको पूर्वमा रहेको तिलेश्वर साहको पोखरीमा माछा मार्नका लागि हालेको जालमा बालिका मृत फेला परेको डिएसपी तिलक भारतीले बताए। पोखरीको छेउमा बाँसको ढकियासमेत फेला परेकाले सोही ढकियामा ल्याएर पोखरीमा मिल्काएको हुन सक्ने स्थानीयको अनुमान छ। अवैध गर्भ रहेकाले वा छोरी जन्मिएको कारण हत्या गरी मिल्काएको हुन सक्ने प्रहरीले जनाएको छ। प्रहरीका अनुसार घटनाको थप अनुसन्धान भइरहेको छ। शवलाई पोष्टमार्टमका लागि राजविराजस्थित गजेन्द्रनारायण सिंह अस्पतालमा ल्याइए पनि पोष्टमार्टम हुन सकेको छैन।
शिवालयमा युवक मृत फेला,"जाजरकोट : जिल्लामा एक युवक मृत अवस्थामा फेला परेका छन्। शिवालय गाउँपालिका३ शिवालयका ३० वर्षीय मानबहादुर बुढा शुक्रबार मृत अवस्था फेला परेका हुन्। मृतकको शवलाई सदरमुकामस्थित जिल्ला अस्पताल ल्याएर पोष्टमार्टम गरिएको छ। चोटपटक खासै केही जिल्ला प्रहरी प्रमुख श्यामबहादुर खत्रीले भने अहिलेसम्म परिवारले किटानी जाहेरी दिएका छैनन्। शंकास्पद पाँच जनासँग प्रहरीले सोधपुछ गरेको छ। कसैलाई पक्राउ गरिएको छैन्। अघिल्लो दिन केही साथीहरुसँग मदिरा सेवन गरेको बुझियो। लडेर मृत्यु भएको पनि हुनसक्छ। अनुसन्धान जारी छ। पोष्टमार्टम रिपोर्ट के आउँछ, हेरौं।"
धनुषा बमकाण्ड : प्रहरीले झोला उठाउँदा विस्फोट,"जनकपुरधाम : धनुषाको क्षिरेश्वरनाथ नगरपालिका५ स्थित गएराति बम विस्फोट हुँदा प्रहरी निरीक्षकसहित तीन जनाको मृत्यु भएको छ। ढल्केवरजनकपुरधाम सडकखण्ड अन्तर्गत मिलन चोकमा मध्यरात १२:१० बजे भएको विस्फोटमा पाँच जना घाइते भएका छन्। शुक्रबार राति ११:३० बजे राजेश शाह (राजेश्वर)ले घरको भित्रि ग्रिलमा शंकास्पद झोला भेटेपछि प्रहरीलाई खबर गरेका थिए। खबरपछि ईलाका प्रहरी कार्यालय महेन्द्रनगर प्रहरी निरीक्षक अमिर दाहालको नेतृत्वमा गएको टोलीले झोला चेकजाँच गर्ने क्रममा कुकर बम विस्फोट भएको हो। स्थानीय विष्णुदेव महतोले घरपरिवारका सदस्यलाई घर खाली गराएर प्रहरी घटनास्थल आएपछि पुनः सबैजना घरमा प्रवेश गर्दा बिस्फोट भएको बताए। स्थानीय महतोले भने, इन्सपेक्टर सरले झोला उठाउने बित्तिक्कै विस्फोट भयो, त्यतिवेला राजेशका घरका सबै सदस्यहरुले वरिपरि झुम्मिएको थियो, त्यही बेला विस्फोट भएपछि सबैजना घाईते भए। सोही ठाउँका अर्का स्थानीय सुजित महतोले सिमसिम पानी र चटयाङ पर्दै गरेको बेला ठुलो आवाजमा बम विस्फोट भएको बताए। उनले भने, झिसमिसे पानी र चटयाङ्ग लागिराथ्यो, बम विस्फोट हुँदा हामीले त चटयाङ्ग लागेको भन्यौं, पछि घर छेउमै बम विस्फोटपछि क्षतविक्षत अवस्थामा मानिसहरु ढलेको देख्यौं। विस्फोटबाट बम झुन्डयाईएको ग्रील, घरको छाना, झ्यालको सिसा, शौचालयको ढोका, पक्कि भित्तासहितका बम विस्फोट भएको क्षेत्रमा क्षत विक्षत भएको छ। मृत्यु हुनेहरुमा महेन्द्रनगरस्थित औषधि पसल सञ्चालन गर्दै आएका ५० वर्षिय राजेश साह (राजेश्वर), मृतकका जेठो छोरा आनन्द साह र प्रहरी निरीक्षक अमिर दाहालको उपचारको क्रममा मृत्यु भएको हो। ईलाका प्रहरी कार्यालय धनुषा महेन्द्रनगरस्थित कार्यरत दाहाल बम विस्फोटमा घाईते हुँदा उपचार गर्न लैजाने क्रममा मृत्यु भएको हो। घाइतेहरुमा मृतक शाहका बुवा अन्दाजी ७० वर्षीय भिखारी साह, छोरीहरु २२ वर्षीय निक्की साह, २० वर्षीया अञ्जली कुमारी साह, छोरा १६ वर्षीय प्रकाशकुमार साह र स्थानीय शकिला खातुन घाइते भएका हुन्। विस्फोटमा प्रहरीको टोलीसँगै पुगेका प्रहरी जवान रिजन महतोसमेत घाइते भएको प्रहरी नायव उपरिक्षक रामेश्वर कार्कीले जानकारी दिए। घाइते अञ्जली र आकाशको प्रादेशिक अस्पताल जनकपुरधाममा उपचार सम्भव नभएपछि थप उपचारका लागि धरान रेफर गरिएको प्रहरीले जनाएको छ। मृतक साह ब्याजमा पैसा लगानी बझानी गर्दै आएको स्थानीयहरुले बताएका छन्।"
"धनुषा विस्फोट : तीन पक्राउ, अनुसन्धान टोली गठन","जनकपुरधाम : क्षिरेश्वरनाथ नगरपालिका५ मिलन चोकस्थित राजेश साहको घरमा भएको बम विस्फोटको अनुसन्धानका क्रममा तीन जना पक्राउ परेका छन्। प्रहरी निरिक्षकसहित तीन जनाको ज्यान जाने गरी भएको बम विस्फोट घटनाको अनुसन्धानका क्रममा प्रहरीले शनिबार तीन जनालाई पक्राउ गरेको हो। जिल्ला प्रहरी कार्यालय धनुषाले अनुसन्धानको क्रममा दुई महिला र एक पुरुषगरी तीन जनालाई पक्राउ गरेको स्रोतले जनाएको छ। घटनाको बृहत अनुसन्धानका लागि पछिल्ला प्रहरी कार्यालयका अपराध अनुसन्धान शाखाका प्रमुख प्रहरी निरिक्षक उमाशंकर साहको नेतृत्वमा ७ सदस्यीय अनुसन्धान टोलीसमेत गठन गरिएको प्रहरी नायब उपरिक्षक रामेश्वर कार्कीले जानकारी दिए। यसैबीच घटना पश्चात शनिबार सुरक्षा समन्वयको बसेको बैठकबाट घटनामा संलग्न अपराधीलाई तत्काल पक्राउ गन सुरक्षा निकायलाई हाईअलर्टमा अनुसन्धानका लागि निर्देशन दिइएको जनाए। बैठकमा गएराति भएको घटना र जिल्लाको सुरक्षा अवस्थाबारे समीक्षा गरिएको प्रमुख जिल्ला अधिकारी प्रदीपराज कणेलले बताए। समीक्षामा प्रहरी निकायबाट भएका कमि कमजोरी तथा आगामी दिनमा यस्ता घटना दोहरिन नदिनसुरक्षा समितिलाई सचेत रहन भनिएको छ, प्रमुख जिल्ला अधिकारी कणेलले भने,रातिको घटना दुःखद र निन्दनीय छ, सुरक्षा निकाय अनुसन्धानमा लागि रहेको छ, अपराधिलाई छिट्टै कानूनको दायरामा आउँछ। शुक्रबार मध्यरातमा भएको बम विस्फोट घटनामा प्रहरी निरिक्षक अमिर दाहालसहित राजेस साह र उनका छोरा आनन्द साहको मृत्यु भएको थियो। गम्भीर घाइते भएका प्रहरी निरिक्षक दाहालको उपचारको क्रममा धरान स्थित बीपी कोइराला प्रतिष्ठानमा बिहान ७ बजे र राजेश्वर र आनन्दको घटनास्थलमै मृत्यु भएको थियो। धनुषा बमकाण्ड : प्रहरीले झोला उठाउँदा विस्फोट धनुषा विस्फोट : घाइते तीनैजनाको शल्यक्रिया"
टुँडिखेलमा सकेला उधौली रौनक (फोटो फिचर),"काठमाडौँ : शनिबार किरात समुदायले टुडिखेलमा उधौली चाड मनाएका छन् । मंसिर पूर्णिमामा मनाइने उधौलीलाई छिरिनाम, चासोक तङनाम पनि भन्ने गरिन्छ। साकेलामा किरात समुदायका राई, सुनुवार, याक्खा आदिले साकेला सिली नाच्ने गर्छन् । यो किरात समुदायको सबभन्दा ठूलो चाड हो । साकेला उधौली चाड जाडो मौसम सुरु भएको र विभिन्न जीवजन्तहरू न्यानो खोज्दै ओरालो (बेँसी) लाग्ने तथा बाली भित्र्याउने चाडका रूपमा मनाइन्छ । यसैगरी वैशाख पूर्णिमामा साकेला उभौली मनाउने गरिन्छ। साकेला सिलीमा विभिन्न जीवजन्तु तथा मानव कार्यको नक्कल गरिन्छ । शनिबार टुँडिखेलमा उधौलीको रौनकका केही तस्बिर : दीपेन श्रेष्ठले खिचेका छन् ।"
गुल्मीमा युवक मृत भेटिए,गुल्मी : गुल्मीमा एक युवा मृत फेला परेका छन् । धुर्कोट गाँउपालिका४ जैसीथोकमा २२ वर्षीय कमल खत्री घरनजिकै मृत अवस्थामा भेटिएको जिल्ला प्रहरी कार्यालय गुल्मीका प्रहरी उपरीक्षक राजेन्द्रसिंह खड्काले बताए। खत्री शुक्रबार साँझ घरबाट हिडेका थिए। घरमा नआएपछि खोज्ने क्रममा बाटोबाट दुई सय मिटर तल मृत अवस्थामा भेटिएको प्रहरीले जनाएको छ । प्रहरीले घटनास्थलको मुचुल्का बनाई शवलाई पोष्टमार्टको लागि जिल्ला अस्पताल तमघासमा ल्याइँदै छ । घटनाबारे थप अनुसन्धान भइरहेको प्रहरीले जनाएको छ ।
कावासोती बस दुर्घटना : नेपाली सेनाका ३० जना घाइते,कावासोती : पूर्वपश्चिम राजमार्गअन्तर्गत कावासोती नगरपालिका३ स्थित राजमार्गमा नेपाली सेना सवार बस दुर्घटना भएको छ। सुर्खेत पृतनादेखि काठमाडौँ छाउनीका लागि छुटेको ना ६ ख ४०४ नं को बस आज बिहान दुर्घटना हुँदा नेपाली सेना ३० जना घाइते भएका हुन्। बस अनियन्त्रित भई राजमार्गदेखि १० मिटर तल खसेको र घाइतेमध्ये केहीको अवस्था गम्भीर रहेको जिल्ला प्रहरी कार्यालय नवलपरासीपूर्व नवलपुरका प्रहरी निरीक्षक अर्जुन अधिकारीले जानकारी दिए। दुर्घटनामा परी घाइते भएका १८ जनाको कावासोतीस्थित नवलपुर अस्पताल र १२ जनाको मध्यविन्दु जिल्ला अस्पतालमा उपचार भइरहेको प्रहरी निरीक्षक अधिकारीले जानकारी दिए। बसमा ४० नेपाली सेना थिए। दश जनालाई भने केही नभएको प्रहरीले जनाएको छ।
धनुषा बम विस्फोटका घाइतेको धरानमा उपचार गरिँदै,"धनुषा : धनुषामा बम विस्फोटका कारण घाइते भएका तीनजनाको धरानस्थित विपी कोइराला स्वास्थ विज्ञान प्रतिष्ठानमा उपचार भइरहेको छ । क्षिरेश्वरनाथ नगरपालिका५ महेन्द्रनगर बजारमा शुक्रबार राति बम विस्फोट हुँदा तीनजनाको घटनास्थलमै मृत्यु भएको थियो भने तीनजना घाइते भएका छन् । विस्फोटका कारण प्रहरी निरीक्षकसहित तीनजनाको मृत्यु भएको हो। कुसाई टोलस्थित एक औषधि व्यवसायी राजेश्वर शाहको घरमा भएको बम विस्फोट भएको हो । घटनामा घरधनी राजेश्वर र उनका छोरा आनन्द साहको घटनास्थलमै मृत्यु भएको हो। घटनामा घरधनी राजेश्वरकी २१ वर्षीय छोरी अञ्जली साह, १४ वर्षीय छोरा प्रेम साह, प्रहरी जवान रिजनाथ कुमार महतो गम्भीर घाइते भएका छ्न्। घाइते तीनैजनाको धनुषामा उपचार सम्भव नभएपछि विपी प्रतिष्ठान धरानमा उपचार भइरहेको प्रतिष्ठानका सहायक प्रवक्ता अशोक ऎरले जानकारी दिए । प्रहरीले घटनाको अनुसन्धान गरिरहेको जनाएको छ। घटनामा परेर गम्भीर घाइते भएका प्रहरी निरीक्षक अमिर दाहालको उपचारको क्रममा धरानमा मृत्यु भएको धनुषाका प्रहरी उपरीक्षक शेखर दाहालले जानकारी दिए। निजी मेडिकल स्टोर सञ्चालन गर्दैआएका राजेश्वरको घरमा राति शंकास्पद वस्तु देखेपछि प्रहरीलाई खबर गरिएको थियो। प्राप्त सूचना अनुसार नजिकैको महेन्द्रनगरस्थित इलाका प्रहरी चौकीबाट सुरक्षाकर्मीहरु घटनास्थलमा पुगेका थिए। तर, सुरक्षाकर्मीहरु घरमा पुगेर शंकास्पद वस्तु हेर्न खोजेकै बेला एक्कासी विस्फोट भएको प्रहरीले जनाएको छ ।"
कस्तो छ आजको मौसम ?,"काठमाडौं : भूमध्य सागरको वायुको प्रभावले देशभरि नै ठन्डी बढेको छ। न्यूनचापीय प्रणालीका कारण नेपालका पश्चिमी उच्च पहाडी र हिमाली भूभागमा हिमपात भएको छ। भूमध्य सागरबाट इरान, अफगानिस्तान, पाकिस्तान र भारतको जम्मुकश्मीर हुँदै पश्चिमी भूभागबाट मौसमी वायु नेपाल भित्रिने गर्छ। जल तथा मौसम विज्ञान विभागको मौसम पूर्वानुमान महाशाखाको शनिबार बिहान ६ बजे निकालेको बुलेटिनमा देशको मध्य र पश्चिमी पहाडी र पूर्वी भूभागमा सामान्यदेखि पूर्ण बदली रही केहि भूभागमा हल्का वर्षा भइरहेको उल्लेख छ। उच्च पहाडी र हिमाली भूभागमा हिमपात समेत भएको छ। बुलेटिनमा भनिएको छ,' हिमपात हुने हुँदा पश्चिमी उच्च पहाडी तथा हिमाली भुभागका स्थानहरुमा सतर्कता अपनाउनु हुन अनुरोध गरिन्छ।' तराईमा बिहानी पख बाक्लो हुस्सु र कुहिरो लागेपनि दिउँसो बिस्तारै हटेर जाने मौसम पूर्वानुमान महाशाखाले जनाएको छ। हिमपातका कारण हिमाली जिल्लाको जनजीवन कष्टकर भएपनि किसान भने हर्षित भएका छन्। बर्षेनी पर्दै आएको खडेरीका कारण निरास बनेका किसान यसबर्ष समयमै वर्षासँगै हिउँ परेपछि निकै खुसी भएका छन् । समयमै परेको वर्षाका कारण हिउँदे बाली सप्रिने भएपछि किसानलाई राहात भएको छ। आगामी तीन दिनको मौसम पूर्वानुमान मंसीर २८ गते (शनिबार) देशका मध्य र पश्चिमी भूभागमा आंशिकदेखि सामान्य बदली रही पूर्वी भूभागमा सामान्य बदली रहनेछ। देशका मध्य र पूर्वी भूभागका केही स्थानहरुमा हल्का वर्षा हुने संभावना छ। उच्च पहाडी सहित हिमाली भूभागहरुमा हल्कादेखि मध्यम हिमपात हुने संभावना छ। मंसीर २९ गते (आइतबार) देशको पश्चिमी भुभागमा सामान्य बदली र मध्य तथा पूर्वका पहाडी भूभागमा आंशिकदेखि सामान्य बदली रही पश्चिमी थोरै स्थानहरुमा हल्का वर्षा हुने संभावना छ। हिमाली भूभागहरुमा हल्का देखि मध्यम हिमपात हुने संभावना छ। मंसीर ३० गते (सोमबार) दिउँसो: देशको केहि पहाडी भूभागमा आंशिक देखि सामान्य बदली रही अधिकांश भूभागमा मौसम सामान्यतया सफा रहनेछ।"
खच्चरबाटै ढुवानी : एकै खेपको ५५ हजारसम्म,"भोजपुर : साल्पासिलिछो गाउँपालिका ५ र ६ दोभानेका सबै ठाउँमा सडक छैन । यहाँ खच्चरलाई भरपर्दो माध्यम मानिन्छ । साँघुरो, भिरालो गोरेटो बाटो छ । दिनहुँ डेढ सय हाराहारीमा तक्मा र भारी बोकेका भरिया, पैदल यात्री र खच्चरको लस्कर भेटिन्छन् । १९ वर्षदेखि खच्चरबाटै दैनिक उपभोग्य सामानको ओसारपसार गरिन्छ । संखुवासभाको चेवाबेसीदेखि ४२ किलोमिटर लामो एडमन्ड हिलारी पदमार्गमा आन्तरिक तथा बाह्य पर्यटक पैदलै यात्रा गर्छन् । खच्चर हिँडाइने पदमार्गमा पर्ने दोभानेको सालेवा, तेन्दो, फेदीमा होटल तथा लज खोलिएका छन् । सोलुखुम्बुको चेवाबेसीदेखि सगरमाथा बेसक्याम्पसम्म पुग्ने उक्त पदमार्ग खच्चरकै भरमा सामान ढुवानी हुने गरेको १५ वर्षअघिदेखि होटल व्यवसाय गर्दैआएकी शिवकुमारी राईले सुनाइन् । लामो यात्राले थाकेका बटुवा, पर्यटकका लागि खोलिएको लजले सहज बनेको छ, व्यापार पनि फस्टाउन थालेको छ, राई भन्छिन्, सुरु गरेको होटल र लजका साथै गाउँका सर्वसाधरणका उपभोग्य सामानको पनि पसल खोलिएको छ भोजपुरदेखि सोलुखुम्बु जोड्ने मुख्य गन्तव्य रहेका पदमार्गमा खोलिएका व्यवसायले स्थानीयको आर्थिकोपार्जनमा पनि राम्रो स्रोत बनेको अर्का किराना व्यवसायी शन्तबहादुर राईले बताए । २० वर्षअघि मानिसले नै डोकोतक्मा बोकेर घरका लागि सामान ल्याउने गर्थे । पहिले सोलुखुम्बसम्म गाउँले बटुवा यही साँघुरो भिरालो गोरेटो आउजाउ गर्थे । पछि खच्चरबाट घण्टौं लगाएर किराना पसलका सामान प्रतिकिलो बाह्रआना, आठआनाको दरले बोकाउन सुरु गरेको स्थानीय बताउँछन् । त्यही बाटो सगरमाथा बेसक्याम्प पुग्ने गन्तव्य भएपछि विदेशी पर्यटकको पनि आगमन हुन थालेको थियो । अहिले पनि दैनिक ११ पटकसम्म दोभानेचेवाबेसीसम्म खच्चरका हुल चल्छ । हिउँदे याम होस् या बर्खा यहाँको निरन्तर चलिरहने भरपर्दो माध्यम खच्चर हो । अहिले पनि गाउँमा खाद्यसामान, किराना पसलका सामान, रासायनिक मल, अलैंची, रुद्राक्षलगायत सामान खच्चरमा बोकाइन्छ । करिब १८ वर्षअघि प्रतिकिलो आठआना, बाह्रआना पैसामा खच्चरबाट सामान ढुवानी गरिन्थ्यो । अहिले प्रतिकिलो ८० रुपैयाँसम्म सामानको ढुवानी हुने गरेको खच्चर व्यवसायी मणि तामाङ बताउँछन् । मानिस आफैंले नै ठुल्ठूला डोको, नाम्लो, तक्मा र खकन कसेर सामान बोक्दा गाह्रो र समस्या हुने भएपछि विकल्पमा खच्चर चलाउन थालेको अर्का खच्चर व्यवसायी रामबहादुर तामाङ बताए । सामान बोकाउन सुरु गरेपछि घरघरमै सामान पुग्दा गाउँलेलाई सहज हुन थालेको उनले बताए । उनले भने, यहाँ धेरै वर्षदेखि खच्चरबाटै सामान ल्याइँदै आएको छ । हामीले खच्चरबाटै सामान घरघरमै झारिदिने गरेका छौँ । जसले अहिले सहज भएको छ । एउटा खच्चर व्यवसायीले ९ देखि १० वटा खच्चरको हुल बनाएर हरेक खच्चरको पछाडि ढाडको दुवैतिर ६० किलोको सामान बोकाउने गर्छ । प्रतिकेजी ८० रुपैयाँले बोकाउँदा एकपटकमा ४० देखि ५५ हजारसम्म ढुवानी भाडा लिने गरेको खच्चर व्यवसायी सुनाउँछन् । यता गाउँपालिकाले सडक खन्ने कामलाई तीव्रता दिए पनि पर्यटकीय पदमार्ग बिथोलिने हुँदा उक्त पदमार्ग आसपास साना ट्र्याक मात्रै खोलेको छ । ठूला सडक खोलिँदा पर्यटकीय गन्तव्यमा आँच आउने भन्दै केही स्थानमा सर्वसाधरणको सहजताका लागि सडक खनिएको गाउँपालिका प्रमुख महेश राईले बताए ।"
अतिरिक्त शुल्क फिर्ता भएन,"काठमाडौं : मेडिकल कलेजले एमबीबीएस र बीडीएस पढाइमा लिएको अतिरिक्त शुल्क फिर्ता गर्न अझै चासो दिएका छैनन्। शिक्षा विज्ञान तथा प्रविधिमन्त्री गिरिराजमणि पोखरेलले कलेज सञ्चालकलाई मन्त्रालयमै बोलाएर मंसिर १० गते मध्यरात शुल्क फिर्ता वा समायोजनमध्ये एक गर्ने प्रतिबद्धता जनाउन लगाएका थिए। शुल्क फिर्ता वा समायोजन प्रक्रियामा नगए कारबाही गर्ने चेतावनीपछि उनीहरूले प्रतिबद्धतापत्रमा हस्ताक्षर गरेका थिए। मन्त्रालयका प्रवक्ता दीपक शर्माले शुल्कका विषयमा सहमति भइसकेकाले अभिभावक तथा विद्यार्थी जागरुक भएर सम्बन्धित कलेजमा सम्पर्क गर्नुपर्ने बताए। मंसिर १० को सम्झौताले सबै कुरा स्पष्ट पारेको छ, प्रवक्ता शर्माले भने, सोही सम्झौताअनुसार सम्बन्धित कलेजमा सम्पर्क गर्न विद्यार्थी र अभिभावकलाई अनुरोध गर्छु। तीन साता अवधिमा भैरहवाका नेसनल र युनिभर्सल मेडिकल कलेजमा मात्र शुल्क फिर्ता वा समायोजन जुन उपयुक्त हुन्छ त्यही गर्ने सहमति भएको छ। शिक्षामन्त्री पोखरेलका स्वकीय सचिव पुरन केसीको रोहबरमा तीन दिनअघि विद्यार्थी र व्यवस्थापनबीच सहमति भएको हो। केसीका अनुसार विद्यार्थीसँग अतिरिक्त शीर्षकमा लिएकामध्ये पढाइ पूरा नभएका विद्यार्थीसँग अघिल्लो वर्ष लिइएको शुल्कलाई अर्को वर्षको पढाइमा समायोजन गर्ने सहमति भएको छ। अन्य कलेजमा भने अझै अन्योल छ। तीन सातासम्म पनि कसरी प्रक्रिया सुरु गर्ने र कहिले यो काम पूरा भइसक्ने स्पष्ट नभएको विद्यार्थीको आरोप छ। उक्त सहमति अपूरो रहेको आरोप लगाउँदै विद्यार्थीले आन्दोलन जारी राखेका छन्। उनीहरूले एमबीबीएस प्रथम वर्षको परीक्षा बहिष्कार गरेका छन्। भैरहवाका नेसनल र युनिभर्सल, पोखराको गण्डकी, जनकपुरको जानकी र चितवन मेडिकल कलेजमा शुल्कको समस्या बढी देखिएको छ। यी कलेज त्रिभुवन विश्वविद्यालयको सम्बन्धनमा सञ्चालित छन्। सबै कलेजका विद्यार्थीले परीक्षा नदिएको चिकित्सा विद्यार्थी संघर्ष समितिका प्रवक्ता सुजन कडरियाले बताए। त्रिविकै सम्बन्धनमा सञ्चालित अन्य चारवटा कलेजका विद्यार्थीले भने परीक्षा दिएको उनले बताए। मन्त्रालय र आईओएमका अधिकारीसँग छलफल भइरहेको छ, उनले भने, टुगोमा पुगेको छैन। मंसिर १० मा मन्त्रालयसँग भएको सहमतिअनुसार शैक्षिक वर्ष २०७४७५ र ७५७६ मा सरकारले तोकेभन्दा बढी शुल्क लिएका मेडिकल कलेजले फिर्ता वा समायोजन गर्नुपर्ने थियो। यी दुबै शैक्षिक वर्ष मेडिकल कलेजले बैंकिङ प्रणालीबाट विद्यार्थीबाट रकम लिएका थिए। यस्तै २०७२७३ र २०७३७४ का लागि सम्बन्धित विश्वविद्यालयसँगको समन्वयमा अध्ययन गरी अतिरिक्त शुल्क लिएको वा नलिएको विषयमा चिकित्सा शिक्षा आयोगबाट अध्ययन गर्ने आवश्यक निर्णय लिने सहमति भएको थियो। शैक्षिक वर्ष २०७६७७ का लागि भने आयोगले तोकेअनुसार विद्यार्थी भर्ना प्रक्रिया अघि बढाउने तथा अन्य वर्षका लागि वैज्ञानिक ढंगबाट शुल्क निर्धारण गर्ने सहमति भएको थियो।"
लक्ष्मीपुर पतारी गाउँपालिकाको कार्यालयमा बम विस्फोट,"सिरहा : सिरहाको लक्ष्मीपुर पतारी गाउँपालिका कार्यालयमा बम विस्फोट भएको छ। गएराति कार्यालयको माथिल्लो कोठामा अज्ञात समूहले बम विस्फोट गराइएको हो। विस्फोटबाट झंयाल, ढोका क्षति पुगेको प्रहरीले जनाएको छ। घटनामा संग्लनता भएको आशंकामा एक जनालाई नियन्त्रणमा लिइएको सिरहा प्रहरी प्रमुख एसपी उमाप्रसाद चतुर्वेदी जानकारी दिए। घटनाको थप अनुसन्धान भइरहेको उनले बताए।सिरहामा केहीदिन अगाडि धनगढीमाइ नगरपालिकामा बम फेला परेको थियो।"
कानुनविपरीत विवाह दर्ता,"दैलेख : बहुविवाहलाई कानुनले दण्डनीय भनेको छ। कानुनतः बहुविवाह फौजदारी अपराध हो। तर यहाँको एक स्थानीय तहले नै बहुविवाहलाई वैधानिकता दिएको छ। अर्थात बहुविवाह दर्ता गरिएको छ। महावु गाउँपालिकामा बहुविवाह गरेको एक जोडीको विवाह दर्ता भएको रहस्य खुलेको हो। महावु गाउँपालिका५ को वडा कार्यालयले दोस्रो विवाहलाई पनि मान्यता दिएर विवाह दर्ता नै गरिदिएको हो। स्थानीय महेन्द्रबहादुर बुढाले जेठी पत्नी भावना थापामगर हुँदाहुँदै दोस्रो बिहे गरे। महेन्द्रले दोस्रो पत्नीको रूपमा भित्र्याएकी कमलामाई नगरपालिका१२ सिन्धुलीकी इन्द्राकुमारी बस्नेतसँग वडा कार्यालयले विवाह दर्ता गराइ दिएको छ। आफ्नो पतिले दोस्रो विवाह गरेको र वडा कार्यालयबाट बिहे दर्तासमेत भएपछि यतिबेला भावना न्यायका लागि हारगुहार गर्न थालेकी छन्। भावनाले सात वर्षअघि महेन्द्रसँग प्रेम विवाह गरेकी थिइन्। बिहे भएको एक वर्षपछि २०७० मंसिरमा छोरी जन्मिइन्। छोरी जन्मेको सात महिनापछि उहाँ रोजगारीका लागि मलेसिया जानुभयो भावनाले भनिन्, मलेसिया बसुन्जेल हाम्रो कुराकानी हुन्थ्यो। नेपाल आएपछि श्रीमान् एकाएक सम्पर्कविहीन भएको उनले सुनाइन्। काठमाडौंमा बसेको थाहा पाएपछि मोबाइल नम्बर पत्ता लगाएर जहाँ पायो त्यहीँ नबरालिनुस्, घरमा आउनुस्, व्यापार व्यवसाय गरेर बसौंला भने। तर उहाँले मान्नुभएन भावनाले भनिन्। सासू दुर्गा बुढा र ससुरा मयालाल बुढाले पनि घरमा बस्न नदिएपछि भावना छोरीसहित महावु६ एकपाटेस्थित माइतीमा बस्दै आएकी छन्। आफूले ससुरालाई लिएर २०७१ चैत २४ गते छोरीको जन्मदर्ता गराएको बताइन्। जेठी पत्नी भावना र महेन्द्रबाट जन्मिएकी छोरीको जन्मदर्ता गरेको वडा कार्यालयले दोस्रो पत्नी इन्द्राको पनि महेन्द्रसँग बिहे भएको भन्दै विवाह दर्ता गरेको छ। वडा कार्यालयको पञ्जिकरण अभिलेख हेर्दा यसको पुष्टि भएको हो। वडा कार्यालयले दिएको विवरणअनुसार इन्द्राकुमारी बस्नेतलाई २०७४ जेठमा बिहे गरेको भनि २०७५ पुस ३० गते दर्ता नं १३ मा विवाहदर्ता गरेको पाइएको छ। मुलुकी अपराध सहिंताले विवाहित पुरुषले अर्को विवाह गर्न नपाइने र दोस्रो विवाहले मान्यता नपाउने कानुनी व्यवस्था छ। महावु गाउँपालिकाका पञ्जिकाधिकारी गोविन्दबहादुर थापाले जेठी पत्नी छन् भन्ने थाहा पाइपाई कान्छीको विवाह दर्ता गराउनु नियतवस गरिएको हुनसक्ने बताए। यसैबीच वडाध्यक्ष जगतबहादुर हमाल भने कार्यालय सहायकले विवाह दर्ता गरिदिएको भन्दै पन्छिए। उनले भने,वडा सचिवले विवाह दर्ताको प्रमाणपत्रमा हस्ताक्षर गरेर बाहिर गएका रहेछन्, त्यही बेलामा कार्यालय सहायकले थाहा नपाएर बिहे दर्ता गरेछन्। साथै उनले अब पीडित भावनालाई नाता कायम गर्नका लागि कानुनी प्रक्रियामा जान भन्दै आफू पन्छिन खोजे। यसमा आफूहरुको कमजोरी नभएको उनको दाबी छ।"
कर्णालीमा खाद्यान्न पिरलो,"सुर्खेत : कर्णालीमा अहिले पनि खाद्यान्न आयात गर्नुपर्ने बाध्यता छ। यहाँ उत्पादन भएको अन्नले वर्षभरी खान पुग्दैन। स्थानीय उत्पादनले मुश्किलले ६ महिना मात्र थेग्छ। कर्णालीका हिमाली जिल्लालाई बर्सेनी खाद्यान्नकै पिरले सताउने गरेको हो। स्थानीय उत्पादनले खान नपुग्ने भएपछि विशेषगरी यहाँका ६ जिल्लामा बढी खाद्यान्न समस्या हुने गरेको छ। कर्णाली प्रदेशको भूमि व्यवस्था, कृषि तथा सहकारी मन्त्रालयकाअनुसार यहाँका चार जिल्ला मात्र खाद्यान्नमा आत्मनिर्भर छन्। मन्त्रालयका अनुसार जाजरकोट, डोल्पा, जुम्ला, कालिकोट, मुगु, र हुम्ला खाद्यान्न संकटको उच्च जोखिममा छन्। यी जिल्लामा उत्पादन भएको अन्नले स्थानीयलाई वर्षभरी खान पुग्दैन। गाउँमा उत्पादन भएको अन्नले नपुग्ने भएपछि स्थानीय मजदुरीका लागि भारत जान बाध्य छन्। भारतमा मजदुरी गरेर कमाएको रकमबाट उनीहरु खाद्यान्नको जोहो गर्ने गर्छन्। कर्णालीमा खेतीयोग्य जमिनको पनि अभाव छ। सिँचाइ सुविधा छैन। उत्पादन पनि पर्याप्त हुँदैन। कतिपय स्थानीयले खेती गर्न छाडेकाले कर्णालीमा रैथाने बाली हराउँदै गएका छन्। प्रदेश सरकारको तथ्याङ्कअनुसार कालिकोट खाद्यान्न संकटको सबभन्दा बढी जोखिममा छ। कालिकोटलाई वार्षिक १७ हजार नौ सय ६४ मेट्रिक टन खाद्यान्न अपुग हुने गरेको छ। खाद्यान्न अभाव हुने जोखिमपूर्ण जिल्लाको सूचीमा हुम्ला दोस्रो स्थानमा छ। मुगुलाई वार्षिक पाँच हजार चार सय ४४ मेट्रिक टन खाद्यान्न अपुग हुन्छ। जुम्लालाई वार्षिक सात हजार ३०, जाजरकोटलाई दुई हजार तीन सय ९७ र डोल्पालाई दुई हजार चार सय ८६ मेट्रिक टन खाद्यान्न अपुग हुने गरेको छ। जिल्लामा उत्पादन हुन छाडेको र बाहिरबाट आयात गर्नुपर्ने अवस्था आएपछि यी जिल्लालाई वर्सेनी खाद्यान्न अभावको पिरले सताउने गरेको हो। कर्णालीका दश जिल्लामध्ये सुर्खेत, दैलेख, रुकुमपश्चिम र सल्यान मात्र खाद्यान्नमा आत्मनिर्भर छन्। यी जिल्लालाई खाद्यान्न आयात गर्नुपर्ने अवस्था छैन। त्यसमा पनि सल्यानले वार्षिक १३ हजार नौ सय ९६ मेट्रिक टन खाद्यान्न निर्यात गर्दै आएको छ। रुकुमपश्चिमले चार हजार एक सय, सुर्खेतले एक हजार ७४ र दैलेखले एक हजार पाँच मेट्रिक टन खाद्यान्न निर्यात गर्दछ। कर्णालीका अन्य जिल्लामा वर्षेनी सरकारले अनुदानमा चामल ढुवानी गरिरहेको छ। अनुदानको चामल पनि दुर्गम वस्तीमा पुग्न कठिन छ। दुर्गमका बासिन्दा छाक टार्ने पिरले गाउँ छाडेर मजदुरी गर्न बाध्य छन्। वार्षिक ७० हजार क्वीन्टल चामल भित्रिन्छ कर्णालीमा वार्षिक ७० हजार क्वीन्टलसम्म चामल भित्रने गरेको छ। नेपाल खाद्य संस्थानले चामल किनेर खाद्यान्न अभाव हुने जिल्लामा पठाउने गरेको हो। खाद्य संस्थान सुर्खेतले कर्णालीमा वार्षिक ७० हजार क्वीन्टल चामल आयात हुने गरेको जनाएको छ। संस्थानका प्रशासन सहायक विनोद पौडेलले ०७३७४ मा ७० हजार क्वीन्टल चामल किनेको बताए। उनका अनुसार ०७५७६ मा पनि ४५ हजार क्वीन्टल चामल खरिद गरेर ति जिल्लामा पठाएको थियो। कर्णाली प्रदेशलाई वार्षिक ७४ हजार दुई सय ५१ मेट्रिक टन चामल आवश्यक पर्दछ। यहाँ वार्षिक तीन हजार तीन सय १० मेट्रिक टन मात्र धान उत्पादन हुन्छ। कर्णाली प्रदेशमा ४० हजार चार सय ४४ हेक्टर क्षेत्रफलमा धान खेती गर्ने गरिएको छ। हाम्रो प्रदेशलाई वार्षिक ४५ हजार मेट्रिक टन खाद्यान्न अपुग हुने गरेको देखियो, कर्णाली प्रदेशका प्रमुख सचिव केवलप्रसाद भण्डारीले भने, आयात भइरहेको खाद्यान्नको तथ्याकं केलाउँदा कर्णाली खाद्यान्नको उच्च जोखिममा देखिएको छ।"
धनुषामा बम विस्फोट : प्रहरी निरीक्षकसहित तीन जनाको मृत्यु,"जनकपुरधाम : धनुषाको क्षिरेश्वरनाथ नगरपालिका५ महेन्द्रनगर बजारमा शुक्रबार मध्यराति शक्तिशाली बम विस्फोट हुँदा प्रहरी निरीक्षकसहित ३ जनाको मृत्यु भएको छ। कुसाई टोलस्थित एक औषधि व्यवसायीको घरमा भएको बम विस्फोट हुँदा घरधनी राजेश्वर साह र उनका छोरा आनन्द साहको घटनास्थलमै मृत्यु भएको हो। घटनामा परेर गम्भीर घाइते भएका प्रहरी निरीक्षक अमिर दाहालको उपचारको क्रममा धरानमा मृत्यु भएको धनुषाका प्रहरी उपरीक्षक शेखर दाहालले जानकारी दिए। प्रहरी निरीक्षक अमिर दाहाल । तस्बिर सौजन्य : सञ्जय शाह निजी मेडिकल स्टोर सञ्चालन गर्दै आएका मृतक राजेश्वरको घरमा राति शंकास्पद वस्तु देखेपछि प्रहरीलाई खबर गरिएको थियो। प्राप्त सूचना अनुसार नजिकैको महेन्द्रनगरस्थित ईलाका प्रहरी चौकीबाट सुरक्षाकर्मीहरु घटनास्थलमा पुगेका थिए। तर, सुरक्षाकर्मीहरु घरमा पुगेर शंकास्पद वस्तु हेर्न खोजेकै बेला एक्कासी विस्फोट भएको प्रहरीले जनाएको छ । घटनामा घरधनी राजेश्वरकी २१ वर्षीय छोरी अञ्जली साह, १४ वर्षीय छोरा प्रेम साह, प्रहरी जवान रिजनाथ कुमार महतो गम्भीर घाइते भएका छ्न्। घाइते तीनै जनाको धनुषामा उपचार सम्भव नभएपछि बीपी प्रतिस्ठान धरानमा उपचार भइरहेको छ। प्रहरीले घटनाको अनुसन्धान गरिरहेको छ।"
लोकमार्ग ५० किमि कालोपत्रे,"मकवानपुर : दुई वर्ष अघिसम्म पूर्वी मकवानपुरको फापरबारीबाट बिहान छुटेको बस साँझमात्र हेटौंडा आइपुग्थ्यो। तर हिजोभोली पूर्वी मकवानपुरको बकैया र बागमतीका बासिन्दाको लागि हेटौंडा पानी पधेँरे झैँ भएको छ। हेटौंडाबाट करिब ६० किमि दुरीमा रहेको बागमती गाउँपालिकाको कार्यालय झुरझुरे सवा १ घण्टाको मोटर यात्रामा पुगिन्छ। धरानचतरागाइघाटकटारीसिन्धुलीहेटौंडा सडक (मदन भण्डारी लोकमार्ग) का कारण सिन्धुलीसँग सीमाना जोडिएको बागमती र बकैया गाउँपालिकाको मुहार फेरिएको हो। हेटौंडादेखि सिन्धुलीबजारसम्म १ सय १५ किमि सडकमध्ये ५० किमि कालोपत्रे भइसकेको मदन भण्डारी लोकमार्ग सडक आयोजना हेटौंडाका सूचना अधिकारी केशव ओझाले बताए। सडक दायाँ बायाँ टेवा पर्खाल लगाउने काम ९० प्रतिशत सकिएको छ। सडक कालोपत्रे २०७७ साउन १६ भित्र सकाउने निर्माण कम्पनीसँग सम्झौता छ, उनले भने। हेटौंडाको चौघडाबजारदेखि सिन्धुली बजारसम्म २१ वटा पक्की पुल निर्माण भएको ओझाले जानकारी दिए। ४ वटा पुल निर्माण भइरहेका छन्। स्थानीयको अवरोधलगाय विभिन्न समस्याका कारण १५ किमि सडक र २ वटा पुल निर्माणको काम अझै सुरु हुन सकेको छैन। सिन्धुलीको ग्वाङ खोला र अठुवा खोलामा पुल निर्माण सुरु हुन सकेको छैन। स्थानीयसँग समन्वय भइरहेको छ, आयोजनाका इन्जिनियर तथा सुचना अधिकरी ओझाले भने, सबै पुल २०७७ जेठसम्म निर्माण सकाउनुपर्ने ठेकेदार कम्पनीसँग सम्झौता छ। मुआब्जा विवाद कायमै मुआब्जाबारे टुंगो नलाग्दा हेटौंडाको चिसापानीदेखि चौघडासम्म ४ किमि र सिन्धुलीको धुराबजारमा ४ किमि सडक निर्माण अघि बढ्न सकेको छैन। आयोजनाका नायब सुब्बा राजकुमार अर्यालका अनुसार पहिरोका कारण सिन्धुलीको हाकपारा पहिरोमा २ किमि र मकवानपुरको छतिवनमा फाष्ट ट्र्याकसँग जोडिएको २ किमि सडक कसरी निर्माण गर्ने भन्नेबारे टुंगो लाग्न बाँकी छ। आयोजनाले मकवानपुरको बकैया र बागमती, सिन्धुलीको हरिहरपुरगढी र मरिन गाउँपालिकामा मुआब्जा बितरण गरिसकेको छ। मकवानपुरमा ८ करोड र सिन्धलीमा करिब ५ करोड रुपैयाँ मुआब्जा बितरण गरिएको आयोजनाका नायव सुब्बा अर्यालले बताए। हेटौंडाको १६, १७ र १८ नम्बर वडाको मुआब्जा बितरणको तयारी अन्तिम चरणमा पुगेको उनको भनाइ छ। आयोजनाका अनुसार हेटौंडा सिन्धुली खण्डमा एक हजार परिवारले मुआब्जा पाउने छन्। उनीहरुको लागि २४ करोड रुपैयाँ सम्बन्धित जिल्ला प्रशासन कार्यालयमा पठाइसकेको छ। ७० प्रतिशत काम सकियो हेटौंडादेखि सिन्धुली बजारसम्मको १ सय १५ किमि सडकको ७० प्रतिशत काम सकिएको आयोजनाले जनाएको छ। भौतिकतर्फ ६५ प्रतिशत र बित्तियतर्फ ५५ दशमलव ९६ प्रतिशत काम सकिएको छ, आयोजनाका सूचना अधिकारी ओझाले भने। सिन्धुली हेटौंडा सडक खण्डमा पुल निर्माणको काम जेडआइसीसीअनकलुम्बिनी जेभीले भ्याटसहित २ अर्ब ९९ करोड रुपैयाँमा ठेक्कामार्फत काम गरिरहेको छ। कालिकास्वच्छन्राम्केन जेभीले भ्याटसहित ७ अर्ब १० करोड रुपैयाँमा ठेक्का पारेर २०७३ कात्तिकदेखि सडक निर्माण थालेको छ। ३ वर्षभित्र निर्माण सम्पन्न गर्ने आयोजनासँग ठेकेदार कम्पनीको २०७३ सालमा सम्झौता भएको थियो। सिन्धुलीको भिमानदेखि उदयपुरको बसाहासम्म १ सय ३५ किमी सडक निर्माण करिव ६५ प्रतिशत सकिएको आयोजनाको गाइघाट कार्यालयले जनाएको छ।"
