शीर्षक,विवरण
मानव बेचबिखनको जरो,"विभिन्न अध्ययनअनुसार हातहतियार र लागुपदार्थ ओसारपसारपछि विश्वमा अर्को समस्या मानव बेचबिखन पर्छ। यो समस्या नेपालमा पनि पछिल्ला दिनमा निकै जर्जर रूपमा देखा परेको छ। पाँच महिनाभित्र ६ स्थानबाट दुई सय २९ जना नेपालीको उद्धार गरिएको भन्ने सरकारी तथ्यांकले यसलाई पुष्टि गरिसकेको छ। गरिबी, सूचनाको अभाव, लैंगिक हिंसा, महत्वाकांक्षाजस्ता कारणले मानिस बेचबिखनको जोखिममा छन्। यसलाई न्यूनीकरण गर्न सरकारले प्रभावकारी रणनीति बनाउन सकेको छैन। बनेका गतिविधिलाई रोक्न बनाइएका कानुनी व्यवस्थाको कार्यान्वयन पक्ष पनि फितलो छ। कुनै पनि व्यक्तिलाई जबर्जस्ती तथा धोखाद्वारा शोषण गर्नु, घरेलु काममा लगाउनु, मानव अंग झिक्नु, वेश्यावृत्ति वा अन्य प्रकारका यौन शोषणमा प्रयोग गर्नु र झुक्याएर अन्यत्र लैजाने कार्य मानव बेचबिखन तथा ओसारपसार हो। पहिले देहव्यापार गराउन नेपाली महिला मानव बेचबिखन तथा ओसारपसारको सिकार हुन्थे। अहिले अपराधीको मनसाय त्यत्तिमा मात्र सीमित छैन। चेली वा बालबालिका मात्र नभई अब जोकोही बेचबिखन तथा ओसारपसारबाट प्रभावित हुन सक्छन्। यसको मतलव हो, मानव बेचबिखन तथा ओसारपसारको प्रवृत्ति र यसका कारण पनि परिवर्तन भइरहेका छन्। यसले प्रभावितहरूको क्षेत्र पनि फराकिलो बनाएको छ। दुई वर्षअघि राष्ट्रिय मानवअधिकार आयोगले तयार पारेको मानव बेचबिखनको अवस्था नामक अध्ययन प्रतिवेदनले पनि यसलाई पुष्टि गर्छ। ०७२ सालको भूकम्पपछि धेरै बालबालिका टुहुरा भएका र बेचबिखनको जोखिममा रहेको प्रतिवेदनको सार छ। बेचबिखन तथा ओसारपसारका मुख्य प्रवृत्तिमा नक्कली विवाह, राम्रो रोजगारीको आश्वासन, यात्रासम्बन्धी नक्कली कागजात देखाई आफन्तको प्रयोग गर्ने गरेको पनि प्रतिवेदनले औंल्याएको छ। यसरी बेचिनेमध्ये अधिकांशलाई रोजगारीको प्रलोभन देखाएर मुलुक कटाउने गरिएको छ। बेचबिखनमा अपरिचित व्यक्ति संलग्न हुने विगतको प्रवृत्तिमा अहिले परिवर्तन आएको छ। आफन्त तथा चिनजानका मानिस नै यस्ता कार्यमा संलग्न हुने गरेका छन्। मुख्य समस्या के हो भने आफन्तबाटै बेचिएर उद्धार गरी ल्याइएकामध्ये पनि अधिकांशले प्रहरीमा उजुरी दिन सक्दैनन्। कतिले त्रासका कारण उजुरी दिँदैनन् भने कतिले कानुनी बाटा नबुझेर घटना बाहिर ल्याउन सकिरहेका छैनन्। प्रहरीकहाँ उजुरी परेर पनि पक्राउ परेकामध्ये अधिकांश व्यक्ति यस्ता कार्यमा संलग्न एजेन्ट मात्र छन्। मानव बेचबिखन तथा ओसारपसारमा संलग्न गिरोहका मुख्य नाइकेहरू सधैँ प्रहरीको छायामा पर्छन्। एजेन्टहरू पक्राउ परे पनि मुख्य नाइके पक्राउ गर्न नसकिएपछि उनीहरू मुलुक बाहिर बसेरै भए पनि नयाँ एजेन्टमार्फत यस्ता कार्यलाई निरन्तरता दिन सक्रिय रहन्छन्। मानव बेचबिखनका प्रवृत्ति र पात्र परिवर्तन भए पनि यसलाई न्यूनीकरण गर्न सरकार भने असमर्थ छ। एक पटक पक्राउ परेर छुटेका व्यक्ति पुनः यस्तै कुकर्ममा लाग्ने गरेका समाचार पनि सार्वजनिक भइरहेका छन्। यस्ता व्यक्तिलाई बेलाबखत प्रहरीले पक्राउ पनि गरिरहेकै छ। यस्ता घटनाले कानुनी व्यवस्थाअनुसार कारबाही गरेर मात्र मानव बेचबिखनको समस्या समाधान नहुँदोरहेछ भन्नेसमेत देखाएको छ। तसर्थ यस्ता घटना न्यूनीकरणको मुख्य उपाय भनेको जनचेतना नै हो। यस्ता विषयमा जनचेतना जगाउन स्थानीय स्तरमै तालिम सञ्चालन गर्ने र यस्ता तालिममा सहभागीहरूको सञ्जाल नै बनाएर एक ठाउँबाट अर्को ठाउँमा सूचना प्रवाह गर्न सकिन्छ। मुलुक संघीय संरचनामा गएको छ। हरेक स्थानीय सरकारले मानव बेचबिखनबारे विशेष अभियान सञ्चालन गर्न नीति तथा कार्यक्रममै समावेश गर्न सक्छन्। यसका लागि संघीय सरकारले सहजकर्ताको भूमिका खेल्ने हो भने मानव बेचबिखन निरूपणका लागि अर्को प्रभावकारी कदम हुन सक्छ। त्यसका साथै स्थानीय सामाजिक क्लबलगायत बाल तथा आमा समूहलाई यसमा परिचालन गर्न सकिन्छ। जेजसरी हुन्छ, सरकारका तीनै तह लागिपरेर यो जघन्य अपराध निमिट्यान्न पार्नु जरुरी छ।"
पाइपबाट खस्यो ३१ लाख लिटर डिजेल,"अमलेखगन्ज (बारा) : नेपालभारत पेट्रोलियम पाइपलाइनबाट डिजेल ल्याइएको छ। बहुप्रतीक्षित पाइपलाइनबाट इन्धन भित्र्याउन गरिएको परीक्षण शुक्रबार सफल भएको हो। भारतको पटनाबाट मोतीहारी हुँदै अमलेखगन्ज डिपोमा ३१ लाख लिटर डिजेल झारिएको छ। नेपाल र भारत दुवै देशका प्राविधिकले बुधबारदेखि पाइपलाइन परीक्षण थालेका थिए। शुक्रबार बिहान ६ बजे पाइपबाट डिजेल अमलेखगन्जसम्म ल्याइएको हो। पाइप जाँच गरी सफा गरेर डिजेल ल्याइएको नेपाल आयल निगमको अमलेखगन्ज डिपो प्रमुख प्रदीप यादवले बताए। सुरुमा पाइप लिकेज छ कि छैन भनेर हावा र पानी पठाएर जाँच गर्यौं, पेट्रोलियम पाइपलाइन आयोजना प्रमुखसमेत रहेका यादवले भने, त्यसपछि डिजेल ल्याएका हौं। उनका अनुसार बुधबार साँझ ६ बजे हावा, राति २:३० मा पानी र शुक्रबार बिहान ६ बजे डिजेल ल्याइएको हो। पटनाबाट बुधबार दिउँसो हावा र पानीको प्रेसर दिएर पाइपको अवस्था जाँचिएको थियो। पटनाबाट अमलेखगन्जसम्मको दूरी २ सय ५९ किलोमिटर छ। पाइपबाट आएको डिजेल ल्याब परीक्षण गरी प्राविधिकले ट्यांकीमा भण्डार गरेका छन्। पानीपछि आएको डिजेललाई परीक्षण गरेर ट्यांकरमा भण्डार गरेका छौं, इन्जिनियर प्रमेश थापाले भने, पानी मिसावट भएको केही डिजेल सुरक्षित स्थानमा फाल्यौं। भारतको पटना डिपो प्रमुख एसके नन्दीको नेतृत्वमा २० प्राविधिक र नेपाल आयल निगमका प्राविधिकसहित कर्मचारी परीक्षणमा खटिएका थिए। नेपालले पहिलो चरणमा इन्डियन आयल कर्पोरेसनबाट ३१ लाख लिटर डिजेल ल्याएको छ। आयोजना प्रमुख यादवका अनुसार त्यसमध्ये १० लाख लिटर ट्यांकरमा भण्डारण गरिएको छ। २१ लाख लिटर डिजेल पाइपमै छ। डिजेल आयात गर्न भन्सारबाट स्वीकृति लिइएको थियो। भन्सार क्लियरेन्स गरिएको डिजेल पाइपबाट ल्याएका हौं। १० लाख लिटर हामीले ट्यांकरमा राख्यौं। बाँकी तेल पाइपमै राखेका छौं, उनले भने, अब औपचारिक उद्घाटन गरी पाइपलाइनबाट डिजेल ल्याउने कामलाई निरन्तरता दिनेछौं। पाइपलाइनबाटै पेट्रोल, मट्टितेल पनि ल्याउने भनिएको थियो। त्यसका लागि केही समय लाग्ने भएको छ। पेट्रोल, मट्टितेलसहित हवाई इन्धन ट्यांकरबाटै ढुवानी हुने यादवले बताए। मोतीहारी डिपो प्रमुख आलोककुमार मिन्जले पेट्रोलियम पाइपलाइनको सफल परीक्षणले उत्साहित बनाएको प्रतिक्रिया दिएका छन्। यो आयोजना नेपाल र भारत दुवै देशका लागि फाइदाजनक छ, उनले भने, यसका सकारात्मक पक्ष थुप्रै छन्। दुई देशको सम्बन्ध अझ प्रगाढ बनाउन यो आयोजनाले सहयोग पुग्नेछ। पाइपलाइन आयोजनाका इन्जिनियर शरद पौडेलले झन्डै डेढ वर्षको अथक मेहनत सफल भएको बताए। यो हाम्रा लागि खुसीको कुरा हो, उनले भने, परीक्षणका क्रममा कुनै त्रुटि देखिएन। पाइपबाट सहजै डिजेल आएको छ। मोतिहारीमा पम्प स्टेसन नरहेकाले पटनाबाट सीधै अमलेखगन्जसम्म डिजेल ल्याइएको उनले बताए। मोतिहारीबाट अमलेखगन्जसम्म पाइपलाइन विस्तारको काम गरिए भए पनि त्यहाँ पम्प स्टेसन नबनाएसम्म पटनाबाट डिजेल ल्याइने उनको भनाइ छ। मोतिहारीपटनाको दूरी १ सय ९० किलोमिटर छ। उनका अनुसार भारतको विहार राज्यको बरौनी रिफाइनरीबाट पटनामुगलसराय हुँदै कानपुरसम्म पेट्रोलियम पदार्थ ढुवानी हुने पाइपलाइन विगतदेखि सञ्चालनमै छ। पटनामुगलसराय सेक्टर बीचमा पर्ने विहारकै सिवानमा टी प्वाइन्ट निर्माण गरी त्यहाँबाट एउटा लाइन उत्तर प्रदेशको बैतालपुर र अर्को सिवानबाट मोतिहारी हुँदै अमलेखगन्जसम्म ल्याइएको उनले बताए। पम्प स्टेसन निर्माणपछि अमलेखगन्जमा इन्धन पठाउने काम मोतिहारीबाटै हुनेछ। मोतिहारीभन्दा अमलेखगन्ज उच्च भागमा रहेकाले सोहीअनुसार पाइपलाइनको प्राविधिक संरचना निर्माण गरिनेछ। मोतिहारीको उचाइ समुद्री सतहबाट ७६६ मिटर छ। अमलेखगन्जको उचाइ ३ सय ३ मिटर छ। गहिरोबाट अग्लो स्थानतर्फ तेल पठाउनुपर्ने भएकाले मोतिहारीमा उच्च क्षमताको पम्प स्टेसन निर्माण गरी पाइपलाइनमा तेल पठाइनेछ। सोही कारण पाइपसमेत उच्च गुणस्तरको जडान गरिएको उनले बताए। भारतको महाराष्ट्र सिमलेस लिमिटेड कम्पनीले पाइप बनाएको थियो। मोतिहारीअमलेखगन्ज पाइपलाइनमा १२ मिटर लम्बाइ र १०७५ इन्च गोलाइको पाइप विस्तार गरिएको छ। जमिनको अवस्था हेरी अढाई मिटरदेखि १५ मिटर गहिराइसम्म गाडिएको पाइपमा समस्या नआउने उनले बताए। पाइपलाइन विस्तार ठेक्का भारतको लिखिथा इन्फ्रास्ट्रक्चरले लिएको थियो। आयोजना सन् २०२० मार्चसम्म निर्माण सम्पन्न गर्ने लक्ष्य थियो। आयोजनाको काम आठ महिनाअघि सम्पन्न भएको हो। नेपाल र भारत सरकारको सहमतिमा चाँडै दुई देशका प्रधानमन्त्रीले औपचारिक उद्घाटन गर्ने तयारी छ। प्रधानमन्त्री केपी ओली र उनका भारतीय समकक्षी नरेन्द्र मोदीले संयुक्त रूपमा पाइपलाइन शिलान्यास गरेका थिए। भारत सरकारको सहयोगमा करिब १६ महिनाअघि मोतिहारीअमलेखगन्ज पाइपलाइन विस्तार सुरु गरिएको थियो। ६९७ किलोमिटर लम्बाइको पाइपलाइन विस्तार गर्न भारतले ३ अर्ब २४ करोड भारु खर्च गरेको छ। मोतिहारीबाट रक्सौलसम्म ३३७ र रक्सौलबाट अमलेखगन्जसम्म ३६२ किलोमिटर दूरी छ। आयोजना आरम्भमा कुल लागतमध्ये ७० प्रतिशत भारत र ३० प्रतिशत नेपालले बेहोर्ने भनिएको थियो। पछिल्लो समय सबै रकम भारत सरकारले बेहोरेको हो। सुरुमा आयोजनाको कुल लागत २ सय ७५ करोड भारु थियो। बाराका जितपुर, परवानीपुर र पर्साको रजतजयन्ती चोकमा घरटहरा भत्काउन नसकिएपछि अत्याधुनिक मेसिन प्रयोग गरी गहिरो खाडल बनाएर पाइप विस्तार गरिएको छ। त्यस क्रममा ४९ करोड रकम थप लागेको आयोजनाले जनाएको छ। नेपाल आयल निगमले अब वार्षिक २ अर्ब रकम बचत गर्ने अनुमान गरिएको छ। इन्धन ढुवानीमा देखिएका झन्झट अन्त्य हुने र ढुवानीका क्रममा हुँदै आएको चुहावट नियन्त्रण हुने आयोजना प्रमुख यादवले बताए। सबैभन्दा पहिला त यो वातावरणमैत्री हुनेछ। त्यसपछि ढुवानीको झन्झट हुनेछैन। बन्द, हडतालमा इन्धन अभाव झेल्नुपर्दैन, उनले भने, चुहावट पनि नियन्त्रण गर्ने हुँदा देशलाई यो आयोजनाले धेरै फाइदा पुग्नेछ। अमलेखगन्जस्थित आयल निगम डिपोमा जडान गरिएको पेट्रोलियम पाइपलाइन। तस्बिर : दिवाकर भण्डारी"
मृतक राम सिंहको दाहसंस्कारबाटै दुईजना पक्राउ,"धनगढी : बिहीबार धनगढीमा भएको वम विस्फोटमा मृत्यु भएका रामसिंहको दाह संस्कारमा सरिक भएका दुईजनालाई प्रहरीले पक्राउ गरेको छ । धनगढीस्थित मोहनन आर्यघाटमा रामको दाहासंस्कार गरिएको हो । दाहसंस्कारबाट फर्केने क्रममै स्कूटी सहित सिता सिंह र प्रकास जप्रेल पक्राउ परेका हुन् । सिता रामकी आफन्त हुन् । सिता र प्रकास दुबैजना विप्लव समुहका कार्यकर्ता भएको बुझिएको छ । उनीहरुलाई पक्राउ गरिएको बारेमा प्रहरीले भने कुनै प्रतिक्रिया जनाएको छैन । कैलालीका प्रहरी उपरीक्षक सुदिप गिरीले यसबारे आफूलाई जानकारी नभएको प्रतिक्रिया दिए । धनगढीमा विस्फोट, पाँच घाइते : घटनास्थलबाट पेस्तोल बरामद धनगढी विस्फोट अपडेट : पड्केको थियो घाइतेले बोकेको टिफिन बक्स धनगढी विष्फोटमा गम्भीर घाइते राम सिंहको मृत्यु बिहीबार धनगढी उपमहानगरपालिका४ सहिद गेट नजिकै मृतक रामसिंहले भिरेको वम होटलमा नास्ता खाने क्रममा विस्फोट हुँदा ४ जना घाइते भएका थिए । विष्फोटको विप्लव माओवादीले जिम्मा लिइसकेको छ ।"
"कास्मिर लगिँदै गरेका १० जनाको उद्धार, तीनजना पक्राउ","विराटनगर : आकर्षक रोजगारीको प्रलोभनमा पारेर भारतको जम्मुकास्मिरमा लगिँदै गरेका १० जनाको नेपालभारत सीमा क्षेत्रबाट उद्धार गरिएको छ । सुनसरीको घुस्की नाकाबाट दुई युवती र आठ युवकको उद्धार गरिएको हो । मोरङको इलाका प्रहरी कार्यालय उर्लाबारीले सुनसरी प्रहरीसँग समन्वय गरेर भारत कटाउनै लाग्दा उनीहरुको बिहीबार साँझ उद्धार गरेको बताएको छ । उर्लाबारी नगरपालिका४ घर भएका सबैलाई शनिबार अभिभावकको जिम्मा लगाएर पठाइएको छ । मोरङ प्रहरी प्रमुख एसपी विश्व अधिकारीका अनुसार ओभर टाइमसहित मासिक भारतीय १७ हजार रुपैयाँ कमाइने भन्दै सबैलाई जम्मुकास्मिर लैजान लागिएको पुष्टि भएको हो । अवैध रुपमा विदेश लैजाने तीनजनालाई प्रहरीले पक्राउ गरेको छ । मोरङको उर्लाबारी४ का ४८ वर्षीय पुड्का उराव, उनकी श्रीमती ४५ वर्षीया फूलकुमारी उराव र सुनसरीको हरिनगरा७ का ४० वर्षीय अफिज अन्सारी पक्राउ परेका हुन् । पक्राउ परेकामध्ये उराव दम्पत्तिले गाउँघरबाट सोझा मानिसलाई काममा लगाइदिने भन्दै अन्सारीको सम्पर्कमा पुयाउने धन्धा नै गरेको खुलासा भएको छ । उराव दम्पत्ति र अन्सारी पक्राउ परे पनि अन्सारीका अर्का सहयोगी भने फरार रहेकाले खोजी भइरहेको प्रहरीको भनाइ छ । पक्राउ परेकाहरुलाई भने शुक्रबार मानव बेचबिखन मुद्दा चलाउन म्याद थप गरेर अनुसन्धान अघि बढाइएको इलाका प्रहरी कार्यालय उर्लाबारीले जनाएको छ । प्रहरीका अनुसार उनीहरुले कास्मिर लगेर काम लगाइदिने भन्दै मानव बेचविखन गर्न लागेको खुलासा भएको छ । यसअघि नै कास्मिरबाट ज्यान जोगाएर आएकाहरुले पनि त्यहाँको दर्दनाक अवस्था बारे प्रहरीलाई भनेका थिए ।"
हरियाली सामुदायिक वन नेपालकै उत्कृष्ट पुरस्कृत,मोरङ : नमुना वनका रुपमा परिचित मोरङको पथरीशनिश्चरे नगरपालिकास्थित हरियाली सामुदायिक वन मुलुक भरबाट उत्कृष्ट बन्न सफल भएको छ । देशभर रहेका २२ हजार समुदायिक वनमध्येबाट यो वन उत्कृष्ट भएको हो । नेपालकै उत्कृष्ट भएसँगै वन मन्त्रालय अन्तरगत वन तथा भूसंरक्षण विभागले २०७६ को गणेशमान सिंह सामुदायिक वन राष्ट्रिय प्रथम पुरस्कार२०७६ बाट पुरस्कृत गरेको हो । एक लाख रकमसहितको पुरस्कारबाट पुरस्कृत भएपछि शुक्रबार वन उपभोक्ता समूहले पत्रकार सम्मेलन गर्दै जानकारी दियो । समूहले उपभोक्ता र वन कर्मचारीहरुसँग भेटघाट गरेर खुसियाली साटासाट समेत गरेको छ । वन विभागले असार ३१ गते काठमाडौमा पुरस्कार वितरण गरेको थियो ।
भीर माहुरीको मह काढ्ने क्रममा लडेर मृत्यु,टीकापुर : कैलालीको मोहन्याल गाउँपालिका७ मा भीर माहुरीको मह काढ्ने क्रममा रुखबाट लडेर एकजनाको ज्यान गएको छ । जानकी गाउँपालिका९ अमरावतीका ३३ वर्षीय हिरो विष्टको माहुरीको टोकाइबाट रुखबाट लडेपछि मृत्यु भएको हो । इलाका प्रहरी कार्यालय चिसापानीका अनुसार जंगली माहुरीले टोकेर रुखबाट लडेपछि विष्टको टीकापुर अस्पताल लैजाँदै गर्दा मृत्यु भएको हो । प्रहरी निरीक्षक दीपेन्द्र केसीका अनुसार पाँचजनाको समूहमा जंगली माहुरीको मह काढ्न रुखमा चढेका उनलाई ओर्लिने क्रममा माहुरीले टोकेको थियो । उनको शव पोष्टमार्टका लागि टीकापुर अस्पतालमा राखिएको छ ।
तराईंमा बाढीको कहर : प्रदेश २ मा २१ बालबालिकाको मृत्यु,"जनकपुरधाम : प्रदेश २ मा बाढीमा परी ज्यान गुमाउनेमा अधिकांश बालबालिका रहेका छन्। बाढीले बगाएर र डुबेर प्रदेशका आठै जिल्लामा हालसम्म मृत्यु भएका ३५ जनामध्ये २१ जना बालबालिका छन्। जसमा नाबालकको संख्या पाँच छ। सबैभन्दा बढी महोत्तरी जिल्लामा ६ जना बालकले बाढीमा परी ज्यान गुमाएको प्रदेश २ नेपाल प्रहरी कार्यालयले जनाएको छ। त्यसैगरी, पर्सामा ३, बारामा २, रौतहटमा ४, धनुषामा १ र सिरहामा ५ जना बालबालिकाले ज्यान गुमाएका छन्। गत सोमबार रौतहटको विन्दावन नगरपालिका ४ का विरेन्द्र रामका ८ वर्षीय छोरा रवि रामको बाढीले ज्यान लियो। उनी घर नजिकै बाटोको छेऊमा जमेको पानीमा डुबेका थिए। प्रहरी र स्थानीयको सहयोगमा उनलाई उद्दार गरी उपचारका लागि गरुडा अस्पतालमा ल्याउँदा बाटोमै मृत्यु भएको थियो। खाल्टोमा जमेको बाढीको पानीमा डुबेर बाराका १० वर्षीय अजित साहले आइतबार ज्यान गुमाए। बाराकै परवानीपुर गाउँपालिका १ का १८ महिने विकी यादवको घर पछाडीकै नालीमा डुबेर मृत्यु भयो। यस्तै सर्लाहीको कौडेना गाउँपालिका ५ का गफार खानको २ वर्षीय छोरा ऐयान खान सोमबार खेल्ने क्रममा घर नजिकै पानीको खाल्डोमा डुबेर ज्यान गुमाए। वर्षायाममा असारे विकासको क्रममा गाउँघरमा खनिएका खाल्टा, निर्माणाधिन नाला र ससानो खोल्साले बालबालिकाको ज्यानलाई जोखिममा पारेको हो। 'विकासको नाममा घरै अगाडी खनिएका खाल्डा खुल्डीले बालबालिकालाई जोखिम बढाएको छ,' प्रदेश २ नेपाल प्रहरीका प्रवक्ता ज्ञान कुमार महतो भने, 'गाउँगाउँमा वर्षायामको बेला विकास निर्माणका लागि भन्दै सडक, नाला बनाउने काम हुन्छ ।गर्मीमा बच्चा पौडी खेल्न भन्दै सोही खाल्डोमा जाँदा दुर्घटना पर्ने मात्रै नभइ ज्यान समेत गुमाउने गर्दछन्।' अभिभावक पनि सचेत नहुँदा बालबालिका वर्षायाममा हुने दुर्घटना बढ्ने गरेको महतो बताउँछन्। वर्षायाममा बालबालिबालाई खोलामा नुहाउन जान दिने र सोही बेला बाढीको भेल आएर बगाउने घटनाबाट अभिभावक सचेत हुनु आवश्यक रहेको उनी बताउँछन् ।"
टिपरले ठक्कर दिँदा मोटरसाइकल चालकको मृत्यु,राजविराज : सप्तरीको रुपनी गाउँपालिकामा टिपरको ठक्करबाट एकजनाको मृत्यु भएको छ। टिपरकाो ठक्करबाट सप्तरीको खडक नगरपालिका १ का ४५ वर्षीय महेन्द्र मण्डलको मृत्यु भएको हो। शुक्रबार रुपनीबाट राजविराज आउँदै गरेको बा ४ ख ५५४२ नम्बरको टिपरले रुपनी गाउँपालिका १ स्थित रुपनीराजबिराज सडकखण्डमा ठक्कर दिँदा उनको मृत्यु भएको हो। राजविराजबाट रुपनी हुँदै घरतर्फ जाँदै गरेको स ९ प ७९१८ नम्बरको मोटरसाइकललाई तीब्र गतिको टिपरले ठक्कर दिएको हो। मण्डलको उपचारका क्रममा युनिक अस्पतालमा मृत्यु भएको जिल्ला प्रहरी कार्यालय सप्तरीका डीएसपी भावेश रिमालले जानकारी दिए। यसैबीच इलाका प्रहरी कार्यालय रुपनीले ठक्कर दिने टिपरलाई नियन्त्रणमा लिएको जनाएको छ।
परराष्ट्रमन्त्री ज्ञवालीद्वारा शरीर दान,"काठमाडौं : परराष्ट्रमन्त्री प्रदिप ज्ञवालीले मरणोप्रान्त आफ्नो शरीर अंगदान गर्ने घोषणा गरेका छन्।सामाजिक संजाल ट्वीटर र फेसबुकमार्फत मन्त्री ज्ञवालीले आफू र आफ्नी श्रीमतीले अंगदान गरेको जानकारी गराएका छन्। उनले मृगौला, मुटु,फोक्सो, कलेजो,प्याङ्क्रियाज र सानो आन्द्रा गरी ६ अंग दान गरेका हुन्। उनले ट्वीटरमा लेखेका छन् बुढाबुढी दुबैले आज सहिद धर्मभक्त राष्ट्रिय प्रत्यारोपण केन्द्र, भक्तपुर पुगेर (मरणोपान्त) अंगदान गरेर आयौं।जिन्दगीको त के भरोसा छ र ! जति दिन बाँचिन्छ, समाजमा थोरै भए पनि उज्यालो छर्दै बाँच्न सकियोस् र मृत्युपर्यन्त समेत कसैका लागि अलिकति भए पनि काम लाग्न सकियोस् बस् यत्ति कामना छ।' दुबै बुढाबुढीले आज शहीद धर्मभक्त राष्ट्रिय प्रत्यारोपण केन्द्र,भक्तपुरमा (मरणोपान्त) अंगदान गरेर आयौं ।जिन्दगीको त के भरोसा छ र !जति दिन बाँचिन्छ, समाजमा थोरै भए पनि उज्यालो छर्दै बाँच्न सकियोस् र मृत्युपर्यन्त समेत कसैका लागि अलिकति भए पनि काम लाग्न सकियोस्बस् यत्ति कामना छ।   ()  ,"
अझै घर फर्किएनन् काठमाडौंका बाढीपीडित,"काठमाडौं : लत्ताकपडा, जुत्ता चप्पल छरपस्ट छन्। घर बनाएर रहेको बाँकी खाली ठाउँमा सुकाइएको छ, ओड्नेओछ्याउने। सबैलाई कोठा सफा गर्न भ्याईनभ्याई छ। यो दृश्य कुलेश्वरको हो। असार २७ गते बल्खु खोला शहर पस्दाको सास्तीले स्थानीयलाई अझै छाडेको छैन। खोला साँघुरो बनाएर बस्ती बसाउँदा कुलेश्वर अपार्टमेन्ट सोसाइटी, कलंकी भाटभटेनी र बलम्बु क्षेत्रका बस्तीमा बल्खु खोला पसेको थियो । खोलाले अपाटमेन्टको तल्लो तलाका १७ फ्यालट पूरै डुबायो। खोला पसेको एक हप्तामा पानी सुकिसकेको छ। तर, लेदो भने कोठाभरि छ। लुगाकपडा काम लाग्छ कि भनेर सुकाएका छौँ, स्थानीय रमेश श्रेष्ठ भन्छन्, बर्खा अझै बाँकी छ। फेरि पानी पस्छ भन्ने डर छ। खोला नियन्त्रणमा सरकारको ध्यान जाओस्। खोला बस्तीमा पसेको एक सातामा पनि सर्वसाधरण आफ्नो अपार्टमेन्टमा फर्किन सकेका छैनन्। केही आफन्तको शरणमा छन् त केही होटलमै चर्को शुल्क तिरेर बसिरहेका छन्। फेरि पानी पस्ने डर हुँदाहुँदै कतिपय भने कोठा सफा गर्न थालिसकेका छन्। बाढीले सबै सामान डुबायो। कोठामा भएका केही पनि काम नलाग्ने अवस्थामा पुगे, अपार्टमेन्ट लिएर कुलेश्वर बस्दै आएकी दुर्गा तिवारी भन्छिन्, धन्न पानी बड्न थालेपछि डकुमेन्टचाहिँ सुरक्षित गर्न पाइयो। बाढी आउँदा प्राध्यापक सुवोध झा जनकपुर थिए। कोलोनीमा बाढी आएको थाहा पाएपछि उनी काठमाडौं आए। आइपुग्दा उनका सबै कागजपत्र डुबेका थिए। आफ्नो अपार्टमेन्टभित्र पस्नसक्ने अवस्था थिएन। भाइ कहाँ बस्दै छु। अहिले पनि दराज खोलेर हेर्न सकेको छैन। सबै सामान खतम भए, उनी भन्छन्, डकुमेन्ट डुब्यो। अब त परिचयबिनाको मान्छे हुन लाग्यो। खोला पसेको क्षेत्रमा महामारी फैलन्छ कि भन्ने त्रास छ। यहीँ काठमाडौंमा त सरकारको ध्यान जानसकेको छैन। दुर्गम ठाउँमा के होला ? यहाँ फोहोर ढल पनि पसेको छ। कोठामा लेदो गन्हाएको छ, वृद्धा उषाकिरण झा भन्छिन्, अब यहाँ औषधि छर्किनुपर्छ। नभए विभिन्न रोग आउन सक्छ। कुलेश्वर अपार्टमेन्ट क्षेत्र, कलंकी भाटभटेनी र बलम्बुमा शुक्रबार संसदको राज्य व्यवस्था तथा सुशासन समितिले निरीक्षण गरेको छ। निरीक्षणमा पुगेका सांसदलाई स्थानीयले खोला नियन्त्रणमा ध्यान दिन आग्रह गरे। समितिले तराईको डुबान अनुगमन गरेपछि मात्र सरकारलाई आवश्यक निर्देशन दिनेछ। कसरी समस्याको दीर्घकालीन समाधान गर्न सकिन्छ भनेर निरीक्षणमा आएका हौँ, समिति सभापति शशी श्रेष्ठले भनिन्, निरीक्षणपछि सरकारलाई आवश्यक निर्देशन दिन्छौँ।"
भारतीय नम्बर प्लेटका ६ गाडी बरामद,"गुलरिया : प्रहरीले बर्दिया सदरमुकाम गुलरिया बजारस्थित विभिन्न सडक किनारामा राखिएका भारतीय नम्बर प्लेटका गाडीहरु फेला पारी राजस्व अनुसन्धान क्षेत्रीय इकाइ कार्यालय कोहलपुर बाँकेमा पठाएको छ। भारतबाट भन्सार छली चोरी पैठारी गरी अवैंध रुपमा नेपाल भित्र्याइए ६ वटा भारतीय नम्बर प्लेटका गाडी कोहलपुर पठाइएको हो। भन्सार छलीबाट नेपाल भित्र्याइएका भारतीय नम्बर प्लेटका गाडी राजस्व अनुसन्धान कार्यालय कोहलपुर पठाइएको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले बताए। उनले भने,' गोप्य सूचनाका आधारमा जिल्ला प्रहरी कार्यालय बर्दियाको टोलीले पक्राउ गरेका करिब ७७ लाख रुपैयाँ मुल्य बराबरका ६ वटा गाडी पठाएका हौं। उपरीक्षक बास्तोलाका अनुसार प्रहरीले यूपी ४० एडी ४३१७ नम्बरको करिब २५ लाख मुल्य बराबरको स्कारपियो, यूपी ४० एन ४९५१ नम्बरको१० लाख मुल्य बराबरको कार, एचआर २६ बीबी ५७२३ नम्बरको ६ लाख मुल्य बराबरको कार, यूपी ३२ एफजेड ११२२ नम्बरको१५ लाखको कार, यूपी ३२ ईई ६४०६ नम्बरको ६ लाख मुल्य बराबरको कार र यूपी ४० डब्लू ११११ नम्बरको १५ लाख मुल्य बराबरको कार राजस्व कार्यालय कोहलपुर पठाएको हो।"
"कमैया मुक्तिको १९ वर्ष, अझै पुनः स्थापना हुन बाँकी","धनगढी : कमैया मुक्ति घोषणाको १८ वर्ष पुरा भएको छ। कमैया बसेर जीवन निर्वाह गर्ने पश्चिम तराइका जिल्लामा रहेका कमैयालाई दासताको जीवनबाट मुक्ति गरिने गरि उनीहरुलाई मुक्त गराइएको थियो। मुक्त भएको १८ वर्षसम्ममा पनि उनीहरुको पीडा फेरिएको छैन। उनीहरुको पीडा अहिले पनि यथावतै छ। २०५७ साल साउन २ गते राज्यले नेपालमा परम्परागत रुपमा चल्दै आएको कमैया बस्ने परम्परालाई हटाउँदै कमैयाको मुक्ति घोषणा गरेको थियो। घोषणाको साउन २ गते १९ वर्ष पुरा भएको छ। त्यति वेला पश्चिम नेपालका दाङ, बाँके, बर्दिया, कैलाली र कञ्चनपुरका ३२ हजार ५ सय ९ घर मुक्त कमैयाहरु मुक्त घोषणा भएका थिए। चार तहमा विभाजन गरि मुक्त घोषणा गरिएका उनीहरु अझै केही पुनःस्थापना हुन बाँकी छन्। धनगढी उपमहानगरपालिका१७ धुरजन्नाका ७६ वर्षीय मुक्त कमैया प्रकाश चौधरी १३ वर्ष देखि सामुदायिक वनको छेउमै बस्दै आएका छन्। प्रकाश लगायत सिद्ध सामुदायिक वनको जमिनमा ३४ घरधुरी मुक्त कमैयाको बसोबास छ। १९ वर्ष पहिले सरकारले मुक्त घोषणा गर्यो, उनले भने राज्यले मुक्त कमैयाका समस्यामा कहिले गम्भीर नहुँदा समस्या आएको हो। १३ वर्ष कमैया बस्दै आएका उनी उमेरले ७६ वर्ष पुगे तर राज्यले पुनःस्थापना नगरेको गुनासो गर्छन्। मुक्तिको लामो समयसम्म पुनःस्थापना हुन नसक्दा मुक्त कमैयाको बिचल्ली छ। उनीहरु जंगल छेउ, नदीकिनार लगायत सरकारी जग्गाकब्जा गरेर बस्दै आएका छन्। सरकारले मुक्ति घोषणा गरेपछि कमैया पुनःस्थापना द्रुत गतिमा अगाडि बढाउने भन्दै दुई पटकसम्म कमैयाको लगत लिइएको थियो। तर, धेरै कमैया छुटेका छन्। त्यति बेला रुखको छहारी मुनि बसेर लिइएको लगत लिने कार्य नै गलत भएको पीडित बताउँछन्। मुक्तकमैया परिवार परिचयपत्र पाउनबाट वञ्चित भए। सरकारले २०७५०७६ भित्र सम्पूर्ण मुक्त कमैयालाई पुनः स्थापना गर्ने बताए पनि कैलालीमा ३ सय ८० घर परिवार बाँकी छन्। जिल्ला भूमि सुधार कार्यालय कैलालीका अनुसार ३ सय ८० परिवारको पुनःस्थापना हुन बाँकी छ। कैलालीमा रहेका जम्मा ८ हजार ९ सय १० मुक्तकमैया परिवारले परिचयपत्र पाएका थिए। जसमध्ये आठ हजार ५ सय ४६ परिवारको पुनःस्थापना भइसकेको छ। जिल्ला भूमि सुधार कार्यालय कमैया शाखाका सुपरभाइजर अमर चौधरी मुक्त कमैयाकै कारण पुनःस्थापनामा ढिलाई भएको बताउँछन्। कमैया मुक्तिका लागि अभियान सञ्चालन गरेका अभियन्ता एवं पूर्व राज्यमन्त्री डिल्लीबहादुर चौधरीले पुनःस्थापनको घोषणा गरिएको भए पनि सबै मुक्त भएका कमैयाहरु पुनःस्थापना हुन नसकेको बताए। राज्यले चार तहमा विभाजन गरि कमैया मुक्त गरेको र अहिलेसम्म २६ हजार १ सय ८६ घर परिवारमात्रै पुर्नस्थापन भएको पाइएको छ। मुक्त कमैया घोषणा हुँदा ३२ हजार ५ सय ९ भएका हुन, उनले भने, त्यतिबेला २७ हजार ५ सय ७० लाई राज्यले पुनःस्थापनाको दायरामा ल्याएको थियो। जसमा १ हजार ३ सय ८४ जना अहिले सम्म बाँकी छन्। चारहजार नौ सय ९९ ले परिचयपत्र समेत पाएका छैनन्। ३२ हजार ५ सय ९ घरधुरी कमैयाहरुमा १५ हजार ५ सय ७०ले रातोकार्ड , १२ हजारले निलो कार्ड पाएका थिए भने १ हजार आठ सय ६९ ले पहेलो र ३ हजार ७० ले सेतो कार्ड पाएका छन्। ज्याला मजदुरी गरेर हात मुख जोरेका छौं, हाम्रा पीडा राज्यले सुनेको छैन। बस्तीमा समस्यै समस्या छन्।"
बलात्कारको आरोप असइ पक्राउ,रौतहट : बलात्कार आरोपमा एकजना नेपाल प्रहरीका प्रहरी सहायक निरीक्षक पक्राउ परेका छन्। २० वर्षीया युवती बलात्कार गरेको आरोपमा प्रहरी सहायक निरीक्षक राजेन्द्र साह प्रकाउ परेका हुन्। उनी जिल्ला प्रहरी कार्यालय मकवानपुरमा कार्यरत छन्। हेटौडाबाट उनीहरु सँगै मोटरसाइकलमा आएर चन्द्रनिगाहपुरको एउटा होलमा बसेका थिए। चन्द्रपुर ४ स्थित एक होटलमा ती युवतीलाई ललाइफकाइ जबरजस्ती गरेको आरोपमा युवतीकी दिदीले इलाका प्रहरी कार्यालय चन्द्रनिगाहपुरमा जबरजस्तीकरणी सम्बन्धी जाहेरी दिएपछि उनी पक्राउ परेका हुन्। हेटौडाबाट बहिनी हराएपछि खोजी गर्दै जाँदा चन्द्रनिगाहपुरस्थित होटलको कोठामा दुवैजना फेला परेका थिए। पक्राउ परेका प्रहरी सहायक निरीक्षक साहलाई ५ दिनको म्याद थप गरी अनुसन्धान भइरहेको इलाका प्रहरी कार्यालय चन्द्रनिगाहपुरका डीएसपी कवित कटवालले जानकारी दिए।
"बाजुरामा जीप दुर्घटना :२ को मृत्यु, ११ घाइते",बाजुरा : जिल्लाको पूर्वी उत्तरी क्षेत्रमा रहेको कर्णाली करिडोरअन्तर्गत जगन्नाथ गाउँपालिका ५ भुवाखोलामा जीप दुर्घटना हुँदा २ को मृत्यु भएको छ भने ११ जना घाइते भएका छन्। क १ ज २१ नम्बरको जीप दुर्घटनामा दुईको मृत्यु र ११ जना घाइते भएको जिल्ला प्रहरी कार्यलयका प्रमुख डिएपी उद्धवसिंह भाटले जानकारी दिएका छन्।घाइतेमध्ये चारजनाको अवस्था गम्भीर रहेको छ। मृत्यु हुनेमा मुगु जिल्ला खत्याड गाउँपालिका ६ बस्ने २५ वर्षीय रामबहादुर शाही र कालिकोट घर भएका जीप चालक २७ वर्षीय रमेश बोगटी रहेको प्रहरीले जनाएको छ। जीपमा सवार १५ जनामा २ जना सकुशल भएको प्रहरीले बताएको छ। जीप उकालोमा चढ्न नसकेर सडकबाट ५० मिटर तल खसेको बताएको छ। घाइेलाई प्राथामिक स्वास्थ्य केन्द्र कोल्टी ल्याइँदै छ। चारजना गम्भीर घाइतेको थप उपचारका लागि जिल्ला बाहिर लानुपर्ने भएकाले जिल्ला प्रशासन कार्यलयमार्फत हेलिकप्टका लागि कुरा भइरहेको जिल्ला प्रहरी कार्यालयका प्रमुख उद्धबसिं भाटले बताएका छन्।जीप पिलुचौरबाट कालिकोटतर्फ जाँदै गरेको अवस्थामा दुर्घटना भएको हो।
विमानस्थलबाट चार किलो ड्रग्ससहित एक पक्राउ,काठमाडौं : त्रिभुवन अन्तराष्ट्रिय विमानस्थलबाट चार किलो आइस ड्रग्ससहित एकजना पोर्चुगिज नागरिक पक्राउ परेका छन्। विमानस्थल प्रहरीले राहदानी नम्बर ७२०१२९२ भएका पोर्चुगिज नागरिक मेन्डिज पेरिरालाई लागुऔषधसहित पक्राउ गरेको हो। उनी इन्डियन एयरबाट दिल्ली हुँदै जापान जान लागेका हुन्। प्रहरीले उनको साथबाट चार किलो ३ सय ८० ग्राम आगुऔषध बरामद गरेको हो । बट्टामा फल्स बटम बनाएर ल्याएको लागुऔषध चेकजाँचका क्रममा भेटिएपछि प्रहरीले नियन्त्रणमा लिएको हो।
इन्जिनियर घुससहित पक्राउ,"काठमाडौं : रामनगर गाउँपालिका सर्लाहीका इन्जिनियर रामजी बाबु यादव ५० हजार घुससहित पक्राउ परेका छन्। उनले सेवाग्राहीसँग गाउँपालिकाको बजेटबाट विद्युत जडान गर्ने (विद्युतको पोल, तार, ट्रान्सफर्मर) कार्यको प्राविधिक मूल्याङ्कन सहितको कार्य सम्पन्न प्रतिवेदन तयार गरी भुक्तानी दिन सहज गराई दिए बापत सेवाग्राहीसँग घुसलिएका थिए। घुस वापतको रकम लिइसकेको अवस्थामा मलंगवा नगरपालिका १० अशोका होटलबाट रङ्गेहात नियन्त्रणमा लिई अनुसन्धान भइरहेको अख्तियार प्रवक्ता प्रदीपकुमार कोइरालाले जानकारी दिए।"
उत्तरपुस्तिकामा नम्बर थप काण्ड : आरोपित त्रिवि कर्मचारीले गरे आत्महत्या,काठमाडौं : कर्मचारी भर्नाका लागि लिइएको परीक्षाको उत्तरपुस्तिका परीक्षणमा अनियमितता गरेको आरोपमा विशेष अदालतमा मुद्दा चलाइएका त्रिभुवन विश्वविद्यालयका पूर्व कर्मचारी रामबहादुर पाण्डेले आत्महत्या गरेका छन्। उनले बिहीबार त्रिपुरेश्वरको एक ल फार्म रहेको भवनबाट हाम फालेर आत्महत्या गरेको प्रहरीले जनाएको छ। प्रहरीका अनुसार त्रिपुरेश्वरस्थित भाटभटेनीको अघि रहेको राधा भवनको पाँचौ तल्लाबाट पाण्डेले हाम फालेका हुन्। सोही भवनको छैटौं तल्लामा रहेको एक ल फार्ममा परामर्शका लागि गएका पाण्डे फर्कने क्रममा हाम फालेका हुन्। महानगरी प्रहरी परिसर टेकुका डीएसपी होविन्द्र बोगटीका अनुसार पाण्डे पछिल्लो समय पारिवारिक तनावमा रहेको र वकिलसँगको परामर्शको क्रममा पनि तनावमै रहेको अनुसन्धानबाट पत्ता लागेको छ। उनले पाँच वर्षअघि त्रिवि सेवाबाट अवकास पाएका थिए।पछिल्लो समय उनी कार्यालय सहायक र मुख्य कार्यालय सहायकमा परीक्षा दिएका परीक्षार्थीको उत्तरपुस्तिका परीक्षण गर्न विज्ञको रुपमा भर्ना भएका थिए। उत्तरपुस्तिका परीक्षण अनियमितता गरेर आफन्त र चिनजानका मान्छेलाई मात्र उत्तीर्ण गराएको आरोपसहित अख्तियार दुरुपयोग अनुसन्धान आयोगले दुई साताअघि पाण्डेसहित १० जनालाई विशेष अदालतमा भ्रष्टाचार मुद्दा दायर गरेको थियो।
एक्साभेटरले ठक्कर दिँदा मुख्य ब्लास्टरको मृत्यु,मुस्ताङ : मुस्ताङको लोघेकर दामोदरकुण्ड गाउँपालिका३ स्थित समरको भीरमा स्क्साभेटरले ठक्कर दिँदा मुख्य ब्लास्टरको मृत्यु भएको छ। बिहीबार साँझ सडकको काम गर्दै गरेको अवस्थामा अचानक एक्साभेटरले ठक्कर दिदाँ ४८ वर्षीय दलबहादुर अधिकारीको मृत्यु भएको हो। नुवाकोटको टुन्चे गाउँपालिका ९ का दलबहादुरलाई कन्टेक कान्छाराम कोशी एण्ड न्यौपाने जेभीले प्रयोग गरेको एक्साभेटेरले ठक्कर दिएको हो। गम्भीर घाइते अधिकारीको जोमसोम अस्पतालमा उपचारको क्रममा मृत्यु भएको हो। स्काभेटरका चालक प्युठान जिल्ला झिमरुक गाउँपालिका २ सल्लेरीका २१ वर्षीय विष्णु पुनलाई प्रहरीले नियन्त्रणमा लिएको छ। जिल्ला प्रहरी कार्यालय मुस्ताङका सूचना अधिकारी राजेन्द्रप्रसाद रेग्मीका अनुसार घटनाको अनुसन्धान सुरु भएको छ। मृतक अधिकारी इजाजत प्राप्त ब्लास्टर हुन्। राष्ट्रिय गौरवको आयोजना अन्तर्गत बेनीजोमसोमकोरला सडकको समरको भीर फोर्ने काममा गत असार ७ गते अघिनै उनी त्यहाँ पुगेका थिए। उनले असार ७ गते ब्लास्टिङको काम अघि बढाएका थिए। सडकको काम गर्दै गर्दा एक्साभेटर घुम्ने क्रममा अधिकारीलाई ठक्कर दिएको प्रहरीले जनाएको छ। उनी उक्त स्थानको ब्लास्टर मध्येका मुख्य व्यक्ति थिए। उनको मृत्यु भएपछि सडक निर्माणको काम प्रभावित भएको छ।
माछा मार्ने क्रममा डुबेर महिलाको मृत्यु,विराटनगर : माछा मार्ने क्रममा मोरङको पथरीशनिश्चरे नगरपालिका२ मा एक महिलाको मृत्यु भएको छ। ५५ वर्षीय तिलमाया लिम्बूको खोल्सीमा डुबेर शुक्रबार मृत्यु भएको हो। इलाका प्रहरी कार्यालय पथरीका डीएसपी लक्ष्मीराज अधिकारीका अनुसार बल्छी हानेर माछा मार्ने क्रममा चिप्लिएर खोल्सीमा खसेकी तिलमायालाई आफन्तले मृत अवस्थामा फेला पारेका हुन्। त्यसपछि स्थानीयले खबर गरेका थिए। प्रहरीका अनुसार मृतक महिला बल्छी हानेर माछा मार्ने काम गर्थिन्। घटनास्थलबाट तिलमायाले माछा मार्नका लागि लिएर गएको बल्छी फेला परेको र घटनाका बारेमा अनुसन्धान सुरु गरिएको डीएसपी अधिकारीले बताए।
मुस्ताङमा विपद व्यवस्थापनको डेमो,"मुस्ताङ : मुस्ताङको घरपझोङ गाउँपालिका४ स्थित हुम्दे पाखोमा सुरक्षाकर्मीसहितको टोलीले विपद व्यवस्थापन सम्बन्धि डेमो प्रर्दशन गरेको छ । जिल्ला प्रशासन कार्यालयको संयोजनमा ३ वटै सुरक्षा निकाय, स्थानीय तह, रेडक्रस, नागरिक समाज ,एनसीसीई तालिकका विद्यार्थी र पत्रकारले शुत्रबार विपद डेमो प्रर्दशन गरेका हुन् । वर्षायामको समयमा घट्नसक्ने कुनै पनि प्रकारका विपदलाई सहजरुपमा अवतरण गर्न सकियोस भन्ने उद्देश्यले डेमो अभ्यास भएको मुस्ताङका प्रमुख जिल्ला अधिकारी गंगाबहादुर क्षेत्रीले जानकारी दिए । गतवर्ष मुस्ताङको थासाङमा बाढी पहिरोले सास्ती दिएको स्मरण गर्दै जुनसुकै समय यस्ता घटना भएमा सही ढंगले उद्धार, उपचार र राहतमा टेवा पुयाउने उद्देश्यले कार्यक्रम भएको प्रजिअ क्षेत्रीले बताए। घरपझोङको हुम्दे पाखोमा डेमो मञ्चन भएको हो । डेमोको रिहर्सल अनुसार बस्तीमा १५ घरधुरी थिए। अविरल वर्षाका कारण पहिरो जाँदा बस्तीका घरहरु पुरिए। मानवीय जोखिम निम्तिएको अवस्थामा सरोकारवाला निकायले कसरी यसको व्यवस्थापन गर्न सक्छन् भन्ने तथ्यलाई मार्मिकरुपमा देखाइयो। डेमो रिहर्सलमा प्रारम्भिक उद्दार कसरी गर्ने? घटनाको चारकिल्ला कसरी सुरक्षित राख्ने, विपदका बेला स्थानीयसँग कसरी समन्वय गर्ने? भन्ने कुराको डेमो गरिएको थियो । त्यसैगरी घाइतेलाई कसरी प्राथमिक उपचार गर्ने?, पीडितको पुर्नस्थापना कसरी गराउने?, गम्भीर घाइतेलाई अस्पतालसम्म कसरी लैजाने? , राहत सामाग्री कसरी बितरण गर्ने ? स्थानीय प्रशासनले कस्तो भूमिका खेल्ने र विपद्का बेला पत्रकारले सत्यतथ्य समाचार कसरी जनसमक्ष सम्प्रेषण गर्ने लगायतका विषय डेमोमा प्रदर्शन गरिएको थियो। रिहर्सलपछि गाउँपालिकाका अध्यक्ष आशबहादुर थकालीले सम्भावित विपद्लाई कसैले टार्न नसकिने उल्लेख गर्दै प्राकृतिक प्रकोपलाई सुझबुझपूर्ण तरिकाले समाधान गर्न पर्याप्त पूर्व तैयारी हुनुपर्ने बताए । जिल्ला स्थित विपद व्यवस्थापन समितिको पहलमा भएको कार्यक्रममा अप्ठ्यारो र खोल्साखोल्सीमा परेका घाईतेलाई माउन्टेन रोपमा उद्दार गरिएको दृष्य र प्रभावित स्थानमा तालिमप्राप्त कुकुरले समेत शवहरु खोज्ने कार्यलाई समेत प्रस्तुत गरिएको थियो ।"
वीरगन्जका व्यस्त चोकमा टावर लाइट,"वीरगन्ज : वीरगन्ज महानगरपालिका दुई व्यस्त चोकमा राति उज्यालोका लागि करिब २५ लाख रुपैयाँको लागतमा हाइ मास् टावर लाइट जडान गरिएको छ।स्थानीय पूर्वाधार विकास साझेदारी कार्यक्रमअन्तर्गत पर्सा क्षेत्र नम्बर १ का सांसद प्रदीप यादवको संसदीय कोषबाट २५ लाख रुपैयाँको लागतमा वीरगन्जको घण्टाघर चोक र प्रतिमा चोकमा गरी दुई थान टावर लाइट जडान गरी संचालनमा ल्याइएको हो। बिहीबार बेलुकी सांसद यादवले रिबन काटेर औपचारिक उद्घाटन गरेसँगै ती दुवै टावर लाइट संचालनमा आएको हो। वीरगन्जको घण्टाघरचोकमा ४५ फिट अग्लो र प्रतिमा चोकमा ५५ फिट अग्लो टावर लाइट जडान गरिएको छ। टावर लाइटको प्रकाशले एक किलोमिटरसम्मको क्षेत्रमा उज्यालो हुने गरेको स्थानीयले बताए। टावर लाइटको उद्घाटन गर्दै सांसद यादवले मधेस आन्दोलनको केन्द्र वीरगन्ज सहरको सौन्दर्यकरणका लागि आफूले उज्यालोमय वीरगन्ज अभियान थालेको बताए। 'यो अभियानको पहिलो चरणमा चोक चोकमा टावर लाइट जडान गर्ने योजना छ, त्यहि योजनाअन्तर्गत नै यो वर्षमा दुई स्थानमा टावर लाइट जडान गरिएको हो, उनले भने, 'आगामी आर्थिक वर्षमा वीरगन्जको बसपार्क, नगवा, परवानीपुर, मिलनचोकलगायतका स्थानमा पनि यस्तै खालको टावर लाइट जडान गरिने योजना छ।'"
उपमहानगरपालिकाको कृषकलाई पावर टिलर,"धनगढी : व्यवसायिक कृषकलाई धनगढी उपमहानगरपालिकाले पावर टिलर प्रदान गरेको छ। उपमहानगरको कृषि शाखाले नगरक्षेत्रका किसानहरुलाई अनुदानमा पावर टिलर प्रदान गरेको हो। उपमहानगरकी उपप्रमुख सुशिला मिश्र भट्टले पावर टिलर हस्तान्तरण गरेकी हुन्। उपमहानगर भित्रका कृषक समूह, कृषि सहकारी संस्था, फर्म र व्यक्तिलाई ५० प्रतिशत अनुदानमा पावर टिलर प्रदान गराएको उपप्रमुख सुशिला मिश्र भट्टले बताइन्। 'उपमहानगरमा कृषि प्रणालीलाई प्रविधियुक्त बनाउने नीति लिएको छ,' उपप्रमुख भट्टले भनिन्,' व्यवसायिक किसान, कृषक समूह, कृषि सहकारीलाई पावर टिलर अनुदानमा दिएको हो।' यस अघि पनि उपमहानगरले विभिन्न कृषक समूहलाई पम्पसेट, मोटर, बोरिङलगायत कृषि उपकरण ८० प्रतिशत र पूर्ण अनुदानमा प्रदान गराएको उपप्रमुख भट्टले जानकारी दिइन्। किसानलाई बिउ बिजनदेखि आवश्यक तालिम समेत उपमहानगरपालिकाले संचालन गर्दै आएको उपप्रमुख भट्टले बताइन्। उपमहानगरका कृषि शाखा प्रमुख लोकराज उपाध्यायले ३ वटा कृषक समूह, २ वटा कृषी सहकारी संस्था, ३ वटा फर्म र २ जना व्यावसायिक किसान गरी १० जनालाई पावर टिलर हस्तान्तरण गरेको बताए। १ लाख ८५ हजार लागत मुल्य पर्ने पावर टिलरमा उपमहानगरपालिकाले ९२ हजार ५ सय अनुदान उपलब्ध गराएको पनि कृषि शाखा प्रमुख उपाध्यायले बताए।"
बाजुरा जीप दुर्घटनाका घाइतेलाई हेलिकप्टरबाट नेपालगञ्ज लगियो,"बाजुरा : जीप दुर्घटनाका घाइतेलाई हेलिकप्टरबाट नेपालगन्ज लगिएको छ।उक्त दुर्घटनामा २ जनाको मृत्यु भएको छ भने १२ जना घाइते भएका छन्। घाइते सबैलाई सेनाको हेल्किप्टरमार्फत नेपालगञ्जको कोहलपुर मेडिकल कलेज लगिएको छ।क्षमताभन्दा बढी यात्रु बोक्दा जीप दुर्घटना भएको जिल्ला प्रहरी कार्यलय बाजुराले जनाएको छ। क्षमताभन्दा बढी यात्रु बोकेको जीप कर्णाली करिडोरअन्र्तगत जगन्नाथ गाउँपालिका ५ भुवाखोलामा दुर्घटना भएको हो। क १ ज २१ नम्बरको जीप दुर्घटना हुँदा दुईजनाको मृत्यु भएको छ भने १२ जना घाइते भएका छन्। मृत्यु हुनेमा मुगु जिल्ला खत्याड गाउँपालिका ६ बस्ने २५वर्षीय रामबहादुर शाही र कैलाली टिकारपुर ४ का चालक २६ वर्षीय रमेश बोगटी रहेको जिल्ला प्रहरी कार्यलय बाजुराका प्रमुख उद्धबसिंह भाटले बताए। जीपमा सवार १६ जनामध्ये २ जना भने शकुसल रहेको प्रहरीले बताएको छ। घाइते हुनेमा मुगुको खत्याड गाउँपालिका ६ का २८ वर्षीय उवजन शाही, १७ वर्षीय राजेन्द्र शाही, १८ वर्षीय महेन्द्र शाही, ४५ वर्षीय मनकिस्न उपाध्याय, १७ वर्षीय टेक रावल, १६ वर्षीय रमेशबहादुर शाही, १७ वर्षीय तिलकराज उपाध्याय रहेका छन्। स्वामीकार्तिक खापर १ बस्ने १५ वर्षीय जगत रावल, सोही गाउँपालिका ४ बस्ने ५५ वर्षीय लालवीर चदारा रहेका छन्। जगन्नाथ गाउँपालिका ५ का १९ वर्षीय टंक कामी, २ का २७ वर्षीय जना विक, ५ वर्षीय महेश्वरी कामी रहेको छ। जीप उकालोमा चढ्न नसकेर सडकबाट ५० मिटर तल खसेको बताएको छ। गाडीमा धेरै सवार र कच्ची बाटो भएकाले उकालोमा चढन नसकेर पछाडी फिर्ता भएको जिल्ला प्रहरी कार्यालयका प्रमुख उद्धबसिं भाटले बताए।जीप पिलुचौरबाट कालिकोट जीतेगडातर्फ जाँदै गरेको अवस्थामा दुर्घटना भएको हो। नेपाली सेनाले जिम्मा लिएको कर्णाली करीडोर गएको वैशाखबाट सञ्चालनमा आएको थियो। जीप मात्र सञ्चालनमा ल्याउने सहमतिमा सडक सञ्चालनमा आएको थियो। कर्णाली करीडोर कालिकोटको लालुदेखि हुम्लाको सरिसल्लासम्म १ सय ४५ किलोमिटर रहेको छ। कालिकोटमा ४० किलोमिटर, बाजुरामा ४४ किलोमिटर र बाँकी हुम्ला जिल्लामा रहेको छ।"
विपद् व्यवस्थापन र जोखिम न्यूनीकरणका लागि तालिम,"बैतडी : विपद्को समयमा खोज तथा उद्धार गर्ने जनशक्ति तयार गर्ने उद्धेश्यले बैतडीमा तालिम दिइएको छ। बाढी पहिरोको समयमा समुदायस्तरमा प्रथम उद्धारकर्ता तयार गर्ने उद्देश्यले तीनदिने सामुदायिक खोज तथा उद्धार र आपतकालीन स्वास्थ्य तालिम दिइएको नेपाल रेडक्रस सोसाइटी शाखा बैतडीका कार्यक्रम अधिकृत तेजप्रसाद पाण्डेले बताए। उनले भने, 'विपद् कतिखेर आउँछ कसैलाई थाहा हुँदैन।विपद् जोखिम न्यूनीकरणका लागि स्थानीयस्तरमा दक्ष जनशक्ति बनाउन तालिम दिइएको हो।' रेडक्रसले युनिसेफको सहयोगमा सञ्चालन गरिरहेको बाल केन्द्रित विपद् जोखिम न्यूनीकरण कार्यक्रमअन्तर्गत दशरथचन्द नगरपालिकाका प्रत्येक वडाका दुईजनालाई तालिम दिएको पाण्डेले बताए। उनले भने, 'बैतडीमा पहिरोको जोखिम छ। पहिरो आएको बेला कसरी बच्न सकिन्छ। उद्धार कसरी गर्न सकिन्छ भन्ने विषयमा स्थानीय नागरिकलाई जानकारी गराएका छौं।' तालिममा सामुदायिक खोज उद्धारसँग सम्बन्धित विषय सूचना तथा सञ्चार, जोखिम नक्सांकन, खोज तथा उद्धारको अवधारणा, विपद व्यवस्थापन, भुकम्पीय प्रतिकार्य, बाढी तथा पहिरो प्रतीकार्य, आगलागीको प्रतिकार्य, खोज तथा उद्धारका विधि, महामारी, झाडापखला, श्वासप्रश्वासजन्य रोग, किटजन्य रोगलगायतका विषयसम्बन्धी तालिम दिइएको नेपाल रेडक्रस सोसाइटीका कार्यक्रम व्यवस्थापक अनिल महर्जनले बताए । तालिमले विपद्को जोखिम न्यूनीकरणमा सहयोग पुग्ने जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी आनन्द पौडेलले जानकारी दिए।"
खुकुरी प्रहारबाट भेडा गोठाला गम्भीर घाइते,भोजपुर : भेडाको बथान चराइरहेको बेला खुकुरी प्रहार भएपछि एक भेडीगोठ हेरालु गम्भीर घाइते भएका छन्। षडानन्द नगरपालिका ९ किमालुङको निगालेका तेजिन्द्र बस्नेतलाई भेडा चराइरहेका बेला बाटोमा हिँडिरहेका दुई युवाले गालीगलौजसहित खुकुरी प्रहार गरेपछि गम्भीर घाइते भएका हुन्। बिहीबार साँझ करिब ५ बजेतिर टेम्के मैयुङ गाउँपालिका १ तिम्मामा पर्ने मैयुङडाँडाको घोडटारमा भेडा चराइरहेका बस्नेतमाथि बाटोमा हिँडिरहेका खोटाङको केपिलासगढी गाउँपालिका १ घर भएका सुमन राई र सिंगराज राईले धारिलो खुकुरी प्रहार गरेका थिए। जबरजस्ती आफ्नो गोजीमा हात लगाएपछि 'किन हात लगाएको' भन्दा उल्टै खुकुरी झिकेर प्रहार गरेको इन्सपेक्टर पाण्डव राजवंशीले बताए। खुट्टामा गहिरो चोट लागेका बस्नेतलाई थप उपचारका लागि धरानस्थित विपी कोइराला स्वास्थ्य विज्ञान प्रतिष्ठान लगिएको इन्सपेक्टर राजवंशीले बताए। घटनामा खुकुरी प्रहार गर्ने दुईजनाको खोजी भइरहेको प्रहरीको भनाई छ।
ड्रगको लतमा स्कुले विद्यार्थी !,"काठमाडौं : फर्मास्यूटीकल लागुऔषधको लतमा फसेका मध्ये अधिकांश स्कुले विद्यार्थी रहेको देखिएको छ। नेपाल प्रहरी लागुऔषध नियन्त्रण ब्यूरोको तथ्यांक अनुसार फर्मास्यूटीकल लागुऔषधको लतमा फसेका मध्ये ९० प्रतिशत १४ देखि १९ उमेर समूहका छन्। ब्यूरोको तथ्यांक अनुसार नेपालका किशोरकिशोरीले सबैभन्दा बढी बुप्रेनोर्फीन र डियाजेपाम नामक फर्मास्यूटीकल लागुऔषधको प्रयोग गर्ने गरेका छन्। विगत ९ वर्षदेखि प्रत्येक वर्ष २५ देखि ३५ हजार एम्पुलको अनुपातमा बुप्रेनोर्फीन र ४० देखि ५० हजारको अनुपातमा डियाजेपाम बरामद हुँदै आएका प्रहरीको तथ्यांकमा उल्लेख छ। बुप्रेनोर्फीन र डियाजेपाम भारतमा खुला रुपमा पाइने भएकाले नेपालमा फैलिएको लागुऔषध नियन्त्रण ब्यूरोका एसपी कृष्ण प्रसाईंलेको भनाइ छ। खुल्ला सीमा भएको छिमेकमै पाइने र अरु भन्दा सस्तो पनि हुने भएकाले नेपालमा फर्मास्यूटीकल लागुऔषधको खपत बढी छ, प्रसाईंले भने। बढ्यो दूव्र्यसनी पछिल्ला पाँच वर्षमा जम्मा २८ लाख २ हजार ४४ एम्पुल फर्मास्यूटीकल लागुऔषध बरामद भएको तथ्यांक ब्यूरोसँग छ। जसमा ४ लाख ७ हजार ७१८ एम्पुल डियाजेपाम, १ लाख ६० हजार ३३९ एम्पुल बुप्रेनोर्फीन र ८ लाख ३२ हजार ९६५ एम्पुल अन्य फर्मास्यूटीकल लागुऔषध रहेका छन्। अर्थिक वर्ष २०७१७२ सालमा प्रहरीले १८ हजार ९५० डियाजेपाम, २५ हजार ५६ बुप्रेनोर्फीन र अन्य ९५ हजार ५७३ एम्पुल गरी जम्मा २ लाख ७९ हजार १५८ एम्पुल फर्मास्यूटीकल लागुऔषध बरामद गर्यो। तर, यो संख्या ०७२ मा बढेको देखियो। ०७२७३ सालमा जम्मा ३ लाख ४२ हजार १९४ एम्पुल फर्मास्यूटीकल लागुऔषध बरामद भए। जसमा डियाजेपाम ३४ हजार ९७७, बुप्रेनोर्फीन २५ हजार १९१ र १ लाख १० हजार ९२९ एम्पुल रहेको ब्यूरोको तथ्यांकमा छ। त्यस्तै ०७३७४ सालमा पनि बढ्ने क्रम रोकिएन, यो वर्ष ४९ हजार ३०४ डियाजेपाम, ३१ हजार ५६७ बुप्रेनोर्फीन र अन्य १ लाख ८१ हजार २०३ एम्पुल गरी जम्मा ५ लाख २४ हजार १४८ एम्पुल फर्मास्यूटीकल लागुऔषध बरामद गर्यो। ०७४७५ सालमा जम्मा ५ लाख ३६ हजार १५८ एम्पुल फर्मास्यूटीकल लागुऔषध बरामद भए। जसमा डियाजेपाम ६६ हजार ४३०, बुप्रेनोर्फीन ५८ हजार ९६३ र २ लाख ७५ हजार ५४६ एम्पुल रहेको ब्यूरोको तथ्यांक छ। त्यस्तै ०७५७६ फागुनसम्म २८ हजार ९२ डियाजेपाम, २५ हजार ६६८ बुप्रेनोर्फीन र अन्य १ लाख ६९ हजार ७१४ एम्पुल गरी जम्मा ४ लाख ४६ हजार ९४८ एम्पुल फार्मास्यूटिकल लागुऔषध बरामद गरेको गर्यो। घर परिवारमा बेमेल भएका बालबालिका किशोरकिशोरी यी लागुऔषधको दूव्र्यसनीमा फसेको व्यूरोका एसपी प्रसाईले बताए। सानै उमेरका मानिस लागुऔषधको कुलतमा फसेको हाम्रो अनुसन्धानले देखाउँछ, उनले भने,सामान्यतः सीमा छेउछाउमा पर्ने सहरका बालबालिका तथा किशोरकिशोरी यस्ता लागुऔषधको दुव्र्यसनीमा फसेको देखिन्छ। पछिल्लो समय सीमा क्षेत्रका सहर मात्र नभएर लागुपदार्थ ओसारपसारमा संलग्न तस्करले देशका विभिन्न स्थानमा फर्मास्यूटीकल लागुऔषध पुर्याउन थालेको एसपी प्रसाईंको भनाइ छ।"
होटेलमा युवक मृत फेला,दाङ : दाङको तुलसीपुरमा रहेको एक होटेलमा एक युवक मृत फेला परेका छन्। मानसरोवर होटेलमा बाँकेको कोहलपुरका अन्दाजी २७ वर्षीय रमेश हमाल मृत फेला परेको इलाका प्रहरी कार्यालय तुलसीपुरका प्रमुख प्रेमबहादुर शाहीले जानकारी दिए। उनलाई होटेलको कोठामा झुन्डिएको अवस्थामा फेला परेको शाहीको भनाई छ। हमाल एक युवतीसँगै केहि दिनदेखि होटेलमा बस्दै आएका थिए। उनीसँगै होटेलमा रुकुमकी एक युवतीपनि पुगेको प्रहरीले जानकारी दिएको छ। युवतीलाई ईलाका प्रहरी कार्यालय तुलसीपुरले नियन्त्रणमा लिएको छ। उनीहरु बीचको नाता सम्बन्धको बारेमा अनुसन्धान भइरहेको प्रमुख शाहीले बताए। घटनाबारे थप अनुसन्धान जारी रहेको डीएसपी शाहीले बताए।
कुमुद खोज्दै अख्तियार,"काठमाडौं : निलम्वित डीएसपी कुमुद ढुंगेलका विषयमा अख्तियार दुरुपयोग अनुसन्धान आयोगले छानबिन थालेको छ। उनको सम्पत्ति शंकास्पद देखिएको उजुरी परेपछि थप सम्पत्ति विवरण भराउन अख्तियारले ढुंगेललाई खोजेको हो। रानीबारीस्थित एक घरमा भएको डकैती घटनामा ढुंगेलको भूमिका शंकास्पद देखिएपछि उनलाई निलम्वन गरिएको थियो। अख्तियारले असार २८ मा प्रहरी प्रधान कार्यालयलाई पत्राचार गरी ढुंगेललाई उपस्थित गराउन भनेको छ। प्रहरी मुख्यालयले ढुंगेललाई यथाशिघ्र पक्राउ गरी अख्तियारमा उपस्थित गराउन महानगरीय प्रहरी परिसर टेकुलाई भनेको छ। काठमाडौं प्रहरी प्रमुख एसएसपी उत्तमराज सुवेदीले ढुंगेललाई अख्तियारमा उपस्थित गराउन आएको पत्र आफूले पाएको बताए। हामीले खोजी गरिरहेका छौं, उनले भने, सम्पर्कमा आउनेबित्तिकै अख्तियारमा बुझाउँछौं। अख्तियार प्रवक्ता प्रदीपकुमार कोइरालाले ढुंगेललाई उपस्थित गराउन पत्राचार गरिएको पुष्टि गरे। पत्र पठाएका छौं, उनले भने, थप अनुसन्धानमै रहेकाले सबै विषय खुलाउन मिल्दैन। काठमाडौं प्रहरीको सादा पोसाकमा रहेर काम गरेका ढुंगेल पछिल्लो पटक इलाका प्रहरी रौतहटमा कार्यरत थिए। रौतहटमै रहेका बेला उनी निलम्वनमा परेका हुन्। उनकै नाता पर्ने समिरमानसिंह बस्न्त्यात कारागारमा छन्। उनीहरूबीच १ सय ६० पटक फोन सम्पर्क देखिएको छ। जेलमै रहेका अर्का अभियुक्त रमेश बाहुनसँग पनि उनको सम्पर्क देखिएको छ। उनको गतिविधि शंकास्पद देखिएपछि गृहसचिव प्रेमकुमार राईले निलम्वन गर्र्न स्वीकृति दिएका थिए। उनको स्थायी घर नुवाकोट भएकाले जिल्ला प्रहरी कार्यालय नुवाकोटमा पनि पत्राचार गरेको पाइएको छ।"
चुरे दोहनले बढी क्षति,"सिरहा : चुरे दोहन र अनियन्त्रित उत्खनन्का कारण कमला नदीमा आएको बाढीले यो वर्ष बढी क्षति पुर्यायो। चुरेमा दिनदिनै रूख विरुवा फडानी भइरहेकाले वर्षाको पानी होल्ड हुँदैन। बाढीमा बगाएर ल्याएका बालुवाले कमला नदीको सतह उकासिँदै गएको छ। तटबन्धको उचाई अपर्याप्त भएको छ। कमलाको तटबन्धमा रहेको निर्माणाधीन एन्टी फल्ड स्वीलिसबाट पनि गाउँगाउँमा बाढीको पानी पसेको थियो। कमला नदी नियन्त्रण आयोजना जनकपुरका आयोजना प्रमुख मनोहरकुमार साहका अनुसार अहिले मौसममा भएको फेरबदलको प्रभाव छोटो समयमै अत्याधिक र तीव्र वर्षा हुने गरेको छ। पहिला पहिला झरी लाग्थ्यो। सात दिनसम्म झरी लागेर पानी चुरेबाट होल्ड गरेर आउथ्यो, उनले भने, अहिलेमाथि जंगल बिनास हुँदै गइरहेको छ। अव्यवस्थित तरिकाले निर्माणका काम भएका छन्। जसको कारणले एकछिनमै वर्षाको पानी तल बगेर विपद्को रुप लिन्छ। चुरेमा पानी होल्ड गर्ने क्षमता बनाउन नसकेसम्म यस्तो समस्या देखा परिरहने उनले बताए। यो वर्ष बाँधको क्षमता भन्दा बढी पानी बहाब भएकोले ठाउँठाउँमा बाँधमा क्षति पुगेको उनले जानकारी दिए। कमला नदीमा यो वर्ष प्रतिसेकेन्ड ५ हजार ९१४ घनमिटर पानीको बहाब थियो। जबकी बाँधको ४ हजार घनमिटर प्रतिसेकेन्ड पानी बहाब थेग्ने क्षमता छ, उनले भने, अवैज्ञानिक उत्खननले तटबन्ध र भौतिक संरचानासमेत जोखिममा पर्दै गएको छ। भारतको जयनगरमा रहेका कमला ब्यारेजको क्षमता पनि अपर्याप्त देखिएको उनले सुनाए। कमला नदीबाट हुने क्षति रोक्न चुरेमा वृक्षारोपण, अनियन्त्रित उत्खननमा रोक र बाँध भएर गुड्ने अत्यधिक क्षमताको बहाबमा रोक लगाउनु पर्ने आयोजना प्रमुख साहले सुझाए। बाढीको कारण स्वीलिस पनि सिरहा नगरपालिका वडा नं ६ र १२ र कल्याणपुर नगरपालिका वडा नं १२ र ३ मा रहेको निर्माणाधिन एन्टी फल्ड स्वीलिसबाट कमलाको बाढी गाउँगाउँमा पसेको हो। स्वीलिसमा गेट (फाटक) लागेको छैन। समय अभावले स्वीलिसमा गेट लगाउन नसकेको आयोजना प्रमुख साहले बताए। जहाँ जहाँ कमलमा ससाना नदी वा खोल्सा जोडिएको छ। त्यहाँ स्वीलिस निर्माण गरिएका छन्, उनले भने, कमलामा बढी पानी भएको बेला गेट बन्द गर्ने र बाहिर पानी बढी भएको बेला कमलामा पसाउन स्वीलिस बनाउँदैछौं। बाँधको डिजाइन गलत आव २०६४६५ देखि कमला नदीको सिरहापट्टी पूर्वी तटबन्ध र धनुषापट्टि पश्चिमी तटबन्ध निर्माणको काम थालिएको छ। आव ०७५७६ मा काम सम्पन्न गर्ने लक्ष्य राखेको थियो। तर, पुरा भएन। १५ वर्ष अगाडि गरिएको डिजाइन अनुसार अहिले काम भइरहेको छ, आयोजना प्रमुख साहले भने, अब त्यो डिजाइन फेर्नुपर्छ। डिजाइन गर्दा ४ हजार घनमिटर पानी प्रतिसेकेन्ड पास भनिएको छ। यो वर्ष कमला नदीमा आएको बाढी मापन गर्दा ५ हजार ९१४ घनमिटर पानी प्रतिसेकेन्ड पास भएको छ। डिजाइन भन्दा डेढ गुणा बढी पानी पास भएको हुनाले बाँधमा क्षति पुगेको उनले बताए। भारतको जयनगरस्थित कमला ब्यारेजमा बाढीको पानी पास गर्न नसकेर २ मिटरमाथिबाट बगेको थियो, उनले भने, ब्यारेजमा पानी ठोक्किएर फर्किएपछि नेपालतिर ३ किलोमिटरको रेन्जमा तटबन्धको ठाउँठाउँमा क्षति गरेको छ। नेपाल र भारत सरकारको ३ अर्ब ५० करोड लगानीमा कमलामा तटबन्ध निर्माण भइरहेको छ। आयोजना प्रमुख साहका अनुसार दुई जिल्ला गरी ६८ किलोमिटरमा सिरहातिर ३४ किलोमिटर र धनुषामा ३३ किलोमिटर तटबन्ध निर्माण भएको छ। अहिले गरिएको सर्वेमा ६२ किलोमिटरमा बाँधमा ७ सय मिटरमा बाढीले क्षति भएको छ।"
वडाध्यक्षको कुटाइबाट ९ वर्षीय बालक घाइते,"दाङ : दाङमा जनप्रतिनिधिको कुटाइबाट नौ वर्षीय बालक घाइते भएका छन्। दाङको घोराही उपमहानगरपालिका४ का वडाअध्यक्ष भीमबहादुर सार्कीले स्थानीय नौ वर्षीय बालकलाई कुटपिट गरेर घाइते बनाएको आरोप लागेको छ। आफ्नो घर अगाडिको फूल टिपेको र नजिकै रहेको मिलभित्र आवतजावत गरेको निहुँमा वडाध्यक्ष सार्कीले घोराही उपमहानगरपालिका४ गोग्ली शान्तिनगरका नौ वर्षीय बालक भरत घर्तीलाई कुटपिट गरेका हुन्। वडाध्यक्षको घर अगाडि खेलिरहेका ४५ जना बालबालिकामध्ये बालक घर्तीलाई फूल टिपेको आरोपमा अध्यक्ष सार्कीले कुटपिट गरी घाइते बनाएको बालककी आमा रैमता घर्तीले बताइन्। कुटपिटबाट बालको बायाँ कान र पेटमा चोट लागेको उनको भनाइ छ। घाइते बालकको घोराहीको नयाँबजारमा रहेको नाक, कान, घाँटी तथा डेन्टल केयर सेन्टरमा भर्ना गरेर उपचार भइरहेको छ। बालकको कानमा केही फोहरसमेत जम्मा भएका कारण जालीको अवस्था के छ भन्नेबारेमा एक सातापछि फोहर निकालेर मात्रै भन्न सकिने उपचारमा खटिएका डाक्टर विक्रम बुढाथोकीले बताए। 'बालकको कानको अवस्था गम्भीर नभए पनि जालीमा समस्या छ, छैन भन्नेबारेमा एक सातापछि मात्रै थाहा हुन्छ', उनले भने। बालकले आफुहरु बदमासी नगरी खेलिरहेको र फूल पनि नटिपेको बताएका छन्। वडाध्यक्ष सार्कीले बाललकलाई आफुले नकुटेको दावी गरेका छन्। 'मैले त्यसरी कुटेको हैन। फूल टिप्ने र नजिकै रहेको मीलमा आवत जावत गरिरहेकाले उनीहरुलाई सम्झाएर पठाएको हो', उनले बताए। उनले बदमासी गरेका कारण सम्झाउँदै सामान्य एक पटक टाउकामा हानेको स्वीकार गरे। सामान्य हो त्यो पनि मिलतिर जानेआउनेृ गरेको हुँदा केहि दुर्घटना होला भनेर उनीहरुलाई त्यहाँबाट सम्झाएर पठाएको हुँ', उनले भने, 'अहिले त्यो ठूलो विषय बने छ। प्रहरीमा छलफल चलिरहेको छ।"
बर्खामा सडक खोलो बन्छ,"गाडी लाइनमा लागेको आठ वर्ष भयो। पहिला म जुम्लाकालीकोट रुटमा बस चलाउने गर्थें। उता अलि गाह्रो भएकाले अहिले काठमाडौँदेखि नेपालगञ्जसम्मको रुटमा चलाउने गर्छु। काठमाडौँबाट नेपालगञ्ज पुग्न १२१३ घण्टा लाग्छ। जाम पर्यो भने यसै भन्न सकिन्न। घरायसी समस्याले पढ्न सकिएन। त्यतिबेला गाडी लाइनमा लाग्न सजिलो थियो। यही पेशामा लागियो। एक्लै चलाउन मुश्किल रातिको समयमा एक्लै गाडी चलाउन मुश्किल पर्छ। एक त बाटोको हालत खराब छ, जताजतै खाल्डाखुल्डी छन्। गाडी हाँक्दा जीउ दुख्छ। त्यसमाथि, राति कुन बेला निन्द्रा लाग्छ, पत्तो हुँदैन। त्यसैले दुई जना चालक चाहिन्छ। जाम एकदमै हुन्छ। नयाँ बसपार्कबाट साँझ ५ बजे हिँडेको बस कलंकी चोक पुग्दा कहिलेकाहीँ ७ बज्छ। राति गाह्रो दिउँसो हेरी राति गाडी हाँक्न धेरै समस्या छ। दिउँसोको जस्तो मज्जाले चलाउन सकिँदैन । राति धेरैजसो निन्द्राकै डर हुन्छ। निन्द्रा भगाउन अनेक उपाय लगाउनुपर्छ। आँखा लाग्यो भने दुर्घटना हुने वा अर्को गाडीले आएर हान्दिने सम्भावना हुन्छ। राति एकदमै चनाखो भएर गाडी चलाउनुपर्छ। बाटै ढाक्छन् गाईबस्तुले बुटवल लागेपछि भालुबाङ भन्ने ठाँउसम्म छोडिएका गाईबस्तुले हैरान पार्छन्। बाटै ढाकेर गाईबस्तु बसेका हुन्छन्। हर्न बजाउँदा पनि भाग्दैनन्। कहिलेकाहीँ त उनीहरूको ज्यान बचाउन खोज्दा दुर्घटना होला भन्ने डर हुन्छ। भालुबाङ कटेपछि अलि राहत हुन्छ। बरु सडकमा भएका खाल्डाखुल्डी छलाएर गाडी चलाउन सजिलो हुन्छ, तर गाईबस्तु छलाएर गाडी चलाउन गाह्रो हुन्छ। बर्खामा अल्छी लाग्छ बर्खामा गाडी चलाउन मन लाग्दैन। तर, काम नगरी सुख छैन। बर्खाको समयमा बाटो हो कि खोला, पत्तै हुन्न। पानीले गर्दा पहिरो गएर धेरै ठाउँमा बाटो बन्द हुन्छ। कहाँ गएर बाटोमा अड्किनुपर्ने हो, थाहा हुँदैन। मलाई त बर्खा नआए पनि हुन्थ्योजस्तो लाग्छ। पानी परेपछि काम गर्न जाँगर चल्दैन। धेरै ठाँउ घुमियो गाडी चलाउने क्रममा नेपालका धेरै ठाउँ घुमियो। पूर्वतिर त्यति गएको छैन। गाडी लाइनको सबैभन्दा रमाइलो पक्ष भनेकै घुम्न पाउनु हो। रिजर्भमा गाडी चलाउँदा प्यासेन्जरसँगै आफू पनि घुम्न पाइन्छ। विभिन्न ठाँउको रहनसहन बुझ्न पाइन्छ। जंगलमै बास बसियो छ वर्षअघि नालीमा गाडी फस्दा रातभरि जंगलमा बस्नु परेको थियो। महेन्द्रनगरमा गाडी चलाउँदाको कुरा हो यो। बाटो एकदमै चिप्लो थियो। गाडी कन्ट्रोल भएन। नालीमा फस्यो। जति प्रयास गर्दा पनि निकाल्न नसकेर जंगलमा गाडी कुरेर बसेँ। प्रस्तुतिः आशक्ति"
धनगढी विष्फोटमा गम्भीर घाइते राम सिंहको मृत्यु,"धनगढी : धनगढीमा बिहीबार बेलुकी भएको विष्फोटमा गम्भीर घाइते भएका राम सिंहको मृत्यु भएको छ।बझाङ घर भएका ३५ वर्षका राम सिंहको राती ११ बजेतिर धनगढीको माया मेट्रो अस्पतालमा उपचारका क्रममा मृत्यु भएको हो। विष्फोटमा उनको कम्मरमुनिका मासु खसेको थियो। विष्फोटमा परी सिंहसहित पाँच जना घाइते भएका थिए। धनगढीको चटकपुरमा रहेको सहिद गेट नजिकैको नीलम होटलमा बेलुकी ७ बजेतिर विष्फोट भएको थियो। यस्तै अर्का घाइते कञ्चनपुरको बेलडाँडी गाउँपालिका ५ का लक्ष्मण सेरेलाको अवस्था पनि गम्भीर छ। उनको पनि कम्मर आसपासको क्षेत्रमा शरीरभित्र फलामका टुक्रा अड्किएका छन्। उनको, आज सल्यक्रिया गरेर शरिरमा रहेका फलामका टुक्रा निकालिने अस्पतालका डाक्टर पुजन पन्तले बताए। विष्फोटमा होटल छेउमै ग्यारेज गरी बसेका भारतको लखिमपुर जिल्लाका मोबिन खान, धनगढी उपमहानगरपालिका वडा नम्बर ४ का जितेन्द्र यादव र होटल मालिक केशवराज पाण्डे पनि घाइते भएका छन्। उनीहरुको अवस्था खतरामुक्त भएको अस्पतालले जनाएको छ। ग्यारेज सञ्चालक खान र जितेन्द्र यादव होटलमा चिया खान बसेका थिए। यादव पशुपंक्षी व्यवसायी संघका कैलाली जिल्ला अध्यक्ष हुन्। यादवको शरीरभरि छर्रा लागेको छ भने खानको मुखमा ठुलो चोट लागेको छ। मृतक राम सिंहले झोलामा बोकेको टीफिन बक्स विष्फोट भएको प्रहरीले जनाएको छ। प्रत्यक्षदर्शी होटल सञ्चालक पाण्डेले पनि राम सिंहको झोलामा भएको बस्तु विष्फोट भएको बताए। जिल्ला प्रहरी कार्यालय कैलालीका प्रहरी उपरीक्षक सुदीप गिरीले पनि राम सिंहले बोकेका झोलामा राखेको स्टीलको टिफिन विष्फोट भएको बताए। उनको झोलामा रहेको स्टीलको खाना बोक्ने टिफिन विष्फोट भएकाले उनलाई बढी चोट लागेको प्रहरीले जनाएको छ। राम सिंहले पिठ्युमा झोला भिरेका थिए, उनी झोला सहित होटलभित्रको बेन्चमा बस्ने बित्तिकै विष्फोट भएको छ, त्यहाँ स्टीलको टिफनका टुक्राहरु भेटिएका छन् प्रहरी उपरीक्षक सुदिप गिरीले भने। प्रहरीले राम सिंह र उनीसँगै रहेका कञ्चनपुरको बेलडाँडीका लक्ष्मण सेरेला विप्लव माओवादीका कार्यकर्ता हुनसक्ने आशंका गरेको छ। यद्यपी अनुसन्धानमै भएकाले त्यसको पुष्टी भने प्रहरीले गर्न सकेको छैन। घटनास्थलबाट प्रहरीले एक थान ९ एमएमको चाइनीज पेस्तोल पनि बरामद गरेकाले विष्फोटक बोकेका व्यक्ति विप्लवका कार्यकर्ता हुनसक्ने अनुमान गरेको गिरीले बताए। म्यागजिनभीत्र गोली भरिएको अवस्थामा पेस्तोल फेला परेका प्रहरी उपरिक्षक गिरिले जानकारी दिए। विष्फोट भएका बेला प्रहरीलाई ग्यास सिलिन्डर विष्फोट भएको खबर गरिएको थियो, तर घटनास्थलमा हेर्दा नीलम होटलमा राखिएका तीन वटै सिलन्डर सद्धे देखिएपछि विष्फोटक पदार्थ नै विष्फोट भएको प्रहरीले जनाएको छ। घटना स्थलमा ९ एमएमको चाइनीज पेस्तोल पनि भेटिएको छ, त्यसमा राउण्ड लोडेड छन्, त्यसले पनि विष्फोटमा विप्लव वा अरु कुनै वाञ्छित समुह हुनसक्छ प्रहरी उपरिक्षक गिरीले भने। प्रदेशको राजधानीमै भएको घटनापछि कैलालीका प्रमुख जिल्ला अधिकारी यज्ञराज बोहरा, शसस्त्र प्रहरी उपरीक्षक विष्णुदत्त भट्ट, प्रहरी उपरीक्ष सुदीप गिरी सहितका सुरक्षा अधिकारी घटनास्थल पुगेका थिए। राम सिंहको शव भने राती नै सेती अञ्चल अस्पतालको शव गृहमा राखिएको छ।"
गाउँ फर्कंदा बाँच्ने आस छैन,"भीमफेदी : शिला थिङ १४ दिनकी सुत्केरी छिन्। राम्ररी हिँडडुल गर्नै सक्दिनन्। उनका श्रीमान् इमानसिंह साँझपख सुत्केरी श्रीमतीका लागि खाना पकाउँदै थिए। घरमाथिबाट पहिरो, मुनिबाट भेलबाढीको तीव्र कटानले जोखिम बढाइरहेको थियो। घरभित्रै भेल छिर्न थालेपछि पाक्दै गरेको खाना छाडेर उनी श्रीमती, १४ दिने छोरा र साढे दुई वर्षका अर्का छोरा च्यापेर घरबाट निस्किए। घरछेउको भेल तर्न नसकेपछि मध्यरात एस्काभेटरमार्फत उनीहरूको उद्धार गरियो। भीमफेदी बजारस्थित हात्तीसारको सामुदायिक भवनमा परिवारलाई सुरक्षित तवरले राखेपछि मात्र उनले ढुक्कको श्वास लिन सके। असार २६ को साँझ सम्झिँदा २० वर्षीया शिला विचलित हुन्छिन्। न खानेकुराको ठेगान छ न त व्यवस्थित बसोबास। सेनाले बनाइदिएको जस्ताको टहरामा अस्वस्थ शरीर लिएर आ श्रय लिइरहेकी छन्। उनको नवजात शिशु पनि बिरामी छ। चिसो सिमेन्टमा बस्नुपरेको छ। घरबाट एकसरो कपडाबाहेक केही झिक्न पाइनँ, उनले दुखेसो पोखिन्, आलु र भात खाएर बसेको ६ दिन भइसक्यो। सुत्केरी ज्यान, म पनि बिरामी छु। बच्चालाई झाडापखाला र ज्वरोले छाडेको छैन। बाढी र पहिरोले गाउँ नै बिस्थापित भएपछि सुनसान बनेको माथिल्लो दमार गाउँ । इमान् ६ दिनपछि बुधबार घर फर्किए। घरपारिको डाँडामा टेन्ट गाड्दै गरेका उनले भने, सधैं घर छाडेर कहाँ बस्नु ? मरे पनि बाँचे पनि अब गाउँमै बस्छु। दुईवर्षे छोरा च्यापेर घर छाडेकी सावित्री घलान र उनको बच्चा पनि बिरामी छ। झुलको व्यवस्था छैन, चिसो भुइँ, धमिलो पानीले बिरामी भयौं, उनले भनिन्, अन्त जाने ठाउँ छैन, घर फर्कौं भने कति खेर फेरि पहिरो र बाढी आउने हो थाहा छैन। माथिल्लो दमारकै सानुमाया घलान बुधबार हस्याङफस्याङ गर्दै घर फर्किंदै थिइन्। गाउँमा उनको घरगोठ त ठडिएकै थियो तर गाईबाख्रा सकुशल थिएनन्। मध्यरातमा गोठमा भएको घाँसपात हालेर गाईवस्तु छाडेर हिँडेको यत्रो दिनसम्म के खाएर बाँचोस्, उनले भनिन्, तीनवटा बाख्रा मरिसकेछन्। मायाको परिवारका १० सदस्य भने भीमफेदी र हेटौंडामा आफन्तको आ श्रय लिएका छन्। भीमफेदी बजारस्थित सामुदायीक भवनमा नवजात शुशु र दुई वर्षे छोराका साथ भावविहल सिला तामाङ । गाउँ माथिको डाँडामा स्थानीयको विरोधका बीच सडक खनिएको थियो। सडक खन्दा फालिएको माटो आएर गाउँलाई पुरेको हो, स्थानीय विमला स्याङ्तानले भनिन्, गाउँको पारिपट्टि खानीले उत्खनन् गर्दा पनि पहिरो आयो। बाबा माइन्स एन्ड सिनरल्स प्रालिले यहाँबाट चुनढुंगा उत्खनन् गर्दै आएको छ। सडक विभागले हेटौंडाकुलेखानीकाठमाडौं सडकको वैकल्पिक मार्गका रूपमा भीमफेदीबाट सिस्नेरीसम्म सडक निर्माण गरिरहेको छ। सडक निर्माण गर्दा गाउँपट्टि ड्याम नहालेर खानीतर्फ हालियो त्यही भएर गाउँमा खोला छिर्यो, उनले भनिन्। एकसरो कपडा च्यापेर थातथलो छाडेका वृद्धवृद्धालाई गाउँघरकै चिन्ता छ। भर्खर साउन लाग्दै छ, गाउँमा फर्केर पनि अब यस्तै पानी पर्यो भने कसरी ज्यान बचाउनु ? , ६६ वर्षीय राममाया स्याङ्तानले भनिन्, अब हामीलाई कतै सारिदिए हुन्थ्यो। बुधबार गाउँनजिकै गाउँपालिकाले उपलब्ध गराएको ठाउँमा टेण्ड हाल्दै स्थानीय युवाहरु । हात्तीसारस्थित सामुदायिक भवन र आफन्तकोमा बसिरहेका उनीहरूले झेलेको यो पीडा तेस्रो पटक हो। २०५० र ५९ सालमा पनि घर छाडेर बाँचेकोे, स्थानीय ७० वर्षीय बुद्धिमाया स्याङ्तानले भनिन्, बर्खा लाग्यो कि आधा मन लिएर बाच्नुपर्छ। गाउँ फर्किंदा बाँच्ने आस छैन। बरु सरकारले अन्तै सारिदिए हुन्थ्यो। यहाँका २५ परिवारका ९२ जनाले गाउँ छाडेपछि बाढी र पहिरोले खण्डहर बन्दै गएको माथिल्लो दमार सुनसान छ। बस्तीमा पुनर्वास गराउने भन्दा अन्यत्र सार्न पहल गरिरहेको गाउँपालिकाका अध्यक्ष हिदम लामाले बताए। त्यहाँ पुनर्वास गराउन लाखौं रुपैयाँ खर्च गर्नुभन्दा बस्तीलाई अन्यत्र सार्न प्रदेश र संघीय सरकारमा पहल गर्छौं, उनले भने। भीमफेदी बजारबाट करिब साढे २ घण्टाको पैदल दुरीमा पुगिने माथिल्लो दमारमा तामाङ समुदायको मात्र बसोबास छ।"
किसानलाई ठगेर कम्पनी फरार,"बेनी : एसोसिएसन अफ एग्रिकल्चर नेपाल (आन) नामको कम्पनीले बीउ र बिरुवा वितरण गर्ने बहानामा म्याग्दीका कृषकहरूलाई लाखौ रुपैयाँ ठगेर फरार भएको छ। सित्तैंमा बीउ, बिरुवा, अनुदानमा कृषि औजार, पशुपालकलाई निब्र्याजी अनुदानको आश्वासन दिएर समूह बनाई सदस्यबाट लाखौं उठाएपछि कम्पनीका कर्मचारी कार्यालय बन्द गरेर फरार भएका छन्। करिब एक वर्षअघि २ हजार रुपैयाँ बुझाएर कम्पनीको सदस्य बनेका बेनी नगरपालिका२ बगरफाँटका क्षेत्रबहादुर कटुवालले बेनीस्थित कार्यालय बन्द गरेर कर्मचारी भागेपछि जिल्ला प्रहरी कार्यालयमा कम्पनीविरुद्ध उजुरी गरेको बताए। तरकारीका बीउ र फलफूलका बिरुवा घरघरमै ल्याएर निःशुल्क बाँड्छौं, ढुवानी खर्च मात्र दिए हुन्छ भनेर २ हजार रुपैयाँका दरले उठाएका थिए, उनले भने, बीउ पाइएन साथमा पैसा पनि गयो। कम्पनीको बेनीस्थित शाखा कार्यालयका कर्मचारी बिष्णु धरलाले वैशाख पहिलो साता दिएको जानकारीअनुसार बेनी नगरपालिका र रघुगंगा गाउँपालिकाका १ हजार ४२ जना किसान आबद्ध भएका थिए। कम्पनीले उनीहरूबाट २० लाखभन्दा बढी रकम संकलन गरेको थियो। एसोसिएसन अफ एग्रिकल्चर नेपाल कम्पनीको केन्द्रीय कार्यालय बाँकेको कोहलपुरमा छ। गत माघमा २ हजार बुझाएर सदस्य बनेका बगरफाँटका भीमबहादुर रिजालले सिमी, काँक्रो र बोडीको एकएक वटा मिनीकिट र ५ किलो आलुको बीउ मात्र पाएको बताए। कम्पनीले बजार मूल्यभन्दा बढी भाउ असुलेको र आफूले तिरेको रकमअनुसार सामान नदिएको खबराका किसान चन्द्रबहादुर घिमिरेले बताए। पैसा उठाएर लगे पनि बीउ र बिरुवा वितरण नगर्दा किसान मर्कामा परेको बेनी नगरपालिका५ फुर्केसल्लाका मुक्ति खड्काले बताए। कम्पनीका सबै कर्मचारी एक महिनायता कार्यालय बन्द गरेर भागेको पीडित कृषकले बताएका छन्। कम्पनीले पहिलो चरणमा ५ सय र बीउ उपलब्ध गराएपछि १० वर्षसम्मको अग्रिम शुल्क १ हजार ५ सय रुपैयाँका दरले संकलन गरेको थियो। समूह बनाउन र कृषकबाट पैसा उठाउन कम्पनीले स्थानीय युवा परिचालन गरेको थियो। कृषकले एकैपटक सबै बीउ, बिरुवा खोज्नुभएको होला। हामीले १० वर्षको अवधिमा मौसमअनुसारका बीउ, बिरुवा उपलब्ध गराउन ढुवानी शुल्क अग्रिम लिएका हौं, धरलाले भनेकी थिइन्, मागका आधारमा मौसमअनुसार फलफूल र तरकारीका बिरुवा उपलब्ध गराउँछौं। कम्पनीको कार्यालय पुग्दा बन्द थियो भने कर्मचारीको मोबाइलमा सम्र्पक हुन सकेन। ५८ जिल्लामा सञ्चालित कार्यक्रमअन्तर्गत पशुपालक कृषकलाई पहिलो पटक २५ हजार रुपैयाँसम्म निब्र्याजी ऋण उलब्ध गराउने आश्वासन कम्पनीका कर्मचारीले दिएका थिए। जिल्ला समन्वय समिति म्याग्दीका प्रमुख देवेन्द्रबहादुर कटुवालले कृषकलाई प्रलोभनमा पारेर कम्पनीले ठगेको बताए। जिससमा आएका कर्मचारी र सञ्चालकलाई यस्तो ठगीधन्दा नगर्नुहोस् भनेर डेढ वर्ष पहिले नै फर्काएका थियौं, केसीले भने, तर कृषकहरूलाई ठगेछन्, अहिले बल्ल थाहा भयो।"
