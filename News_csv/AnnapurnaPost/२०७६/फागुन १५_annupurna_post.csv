शीर्षक,विवरण
नेपालमा पनि एक्जिम बैंक !,"काठमाडौं : बैंक तथा वित्तीय संस्थासम्बन्धी ऐन संशोधन विधेयकमाथि संसद्मा छलफल भइरहेका बेला केही विज्ञले निर्यातआयात (एक्जिम) बैंक खोल्ने बाटो फुकाउनुपर्ने बताएका छन् । अन्तर्राष्ट्रिय व्यापार बढेसँगै यसको असन्तुलन पनि चुलिएको छ । यस्तो बेला निर्यात प्रबद्र्धन गर्न लगानी गर्ने बेग्लै संस्था आवश्यक भएको राष्ट्र बैंकका पूर्वकार्यकारी निर्देशक नरबहादुर थापा बताउँछन् । समयानुकूल वित्तीय क्षेत्रलाई पनि सुधार गर्दै लानुपर्छ, उनी भन्छन्, अनावश्यक लागेका संस्था बन्द गर्ने र आवश्यक संस्था जन्माउने दुवै काम जरुरी छ । गत वर्ष नै मुलुकको व्यापार घाटा साढे १३ खर्बको हाराहारी पुगिसकेको छ । यो वार्षिक बजेटको हाराहारी हो । व्यापार असन्तुलन बढेको बेला पुँजी, प्रविधि र सीप भित्र्याउने गरी ठूलो संस्था स्थापनामा सरकारले पहल गर्नुपर्ने थापा बताउँछन् । चीनले सन् १९९४ मा निर्यातआयात बैंक स्थापना गर्यो । त्यसपछि सन् २००१ मा विश्व व्यापार संगठनको सदस्य भएपछि संसारभर निर्यात व्यापारको दबदबा सिर्जना गर्न यो बैंकले निकै ठूलो योगदान गर्यो। भारतीय निर्यातआयात बैंक १९८२ को जनवरी १ मै उद्घाटन भएको थियो । बंगलादेशले सन् १९९९ मा एक्जिम बैंक स्थापना गर्यो । अहिले तयारी पोसाकको निर्यातमा यो बैंकको भूमिका निकै सशक्त देखिएको छ । पाकिस्तानले पनि सन् २०१५ मा एक्जिम बैंक सञ्चालनमा ल्याएको छ । नेपालमा भने नीतिगत तहमा यसबारे बहस सुरु नै भएको छैन । अहिले बैंक तथा वित्तीय संस्थासम्बन्धी ऐन संशोधनका क्रममा यस विषयलाई पनि सँगै जोडेर लानु उपयुक्त हुने विज्ञ बताउँछन् । तर, त्यस्तो बैंक स्थापना गर्न विदेशी पुँजीलाई प्राथमिकता दिनुपर्ने राष्ट्र बैंकका प्रवक्ता डागुणाकर भट्ट बताउँछन् । अन्तर्राष्ट्रिय वित्तीय संस्था, संयुक्त राष्ट्र संघ तथा बहुपक्षीय निकायमा कार्यरत उच्चपदस्थ नेपालीबाट स्रोत जुटाउने गरी ठूलो पुँजीसहितको बैंक खोल्न सकिन्छ, उनी भन्छन् । अन्तर्राष्ट्रिय अभ्यासमा पनि एक्जिम बैंक प्रायः सरकारको बहुमत सेयर स्वामित्वमा खोलिएका छन् । सर्वसाधारण र बाह्य लगानीको सम्मि श्रण गरेर ठूलो पुँजी र सम्पत्ति भएका बैंक खोलिएको छ । यसले निर्यात प्रबद्र्धन, आयातको वर्गीकरण, उत्पादनको प्राथमिकीकरण र वित्तीय स्रोतको सुनिश्चिततामा सहयोग गर्छन् । पुँजी, प्रविधि, व्यवस्थापन कौशल, लगानी क्षेत्र पहिचान, व्यावसायिक वर्गीकरण र परामर्श सेवासमेत दिन सक्ने विशिष्टीकृत संस्था स्थापना गर्नु आवश्यक भएको छ, थापा भन्छन् । एक्जिम बैंकलाई अन्तर्राष्ट्रिय सम्बन्ध र कूटनीतिक लाभका लागि पनि छिमेकी मुलुकले नै प्रयोग गरिरहेका छन् । नेपाललाई चीन र भारतले दिने अधिकांश ऋण तथा अनुुदान सहायता त्यहाँका एक्जिम बैंकमार्फत प्राप्त हुुन्छ । यसको अर्थ, त्यस्ता ऋण र अनुदान दिँदा पनि आफ्नो निर्यात व्यापारको बजार सुनिश्चित होस् भन्ने अपेक्षा गरिन्छ । ठूलो र बलियो संस्था भयो भने निर्यात बढाउने ठूला परियोजनामा विदेशी लगानी भित्र्याउन पनि सहज हुने थापाको भनाइ छ । सरकारले २०६३ मा वित्तीय क्षेत्रलाई नियमन गर्ने छाता ऐनका रूपमा बैंक तथा वित्तीय संस्थासम्बन्धी ऐन (बाफिया) जारी गरेको थियो । त्यसपछि कृषि क्षेत्रमा लगानी गर्ने भनेर स्थापित कृषि विकास बैंकलाई वाणिज्य बैंक बनाइयो भने उद्योगधन्दामा लगानी प्रबद्र्धन गर्ने संस्थालाई एनईडीसी डेभेलपमेन्ट बैंक बनाइयो । २०५७ मा सुरु भएको वित्तीय क्षेत्र सुधार कार्यक्रमको कार्यान्वयनका क्रममा यस्ता विशिष्टिकृत संस्थालाई व्यापारिक क्षेत्रमा लगानी गर्न निर्देशन दियो । त्यसो गर्दा उत्पादनमूलक क्षेत्रमा सरकारी कार्यक्रम कार्यान्वयन गर्न वा विदेशी सहायता परिचालनमा पनि असहज भएको थापा बताउँछन् । यसका लागि एनआईडीसी डेभेलपमेन्ट बैंकसमेत गाभिएको र लगभग पूर्णसरकारी स्वामित्वको राष्ट्रिय वाणिज्य बैंकलाई एक्जिम बैंकमा रूपान्तरण गर्नसक्ने संभावना छ । यस बैंकमा अन्तर्राष्ट्रिय मुद्रा कोष वा अन्य बहुपक्षीय संस्था, अन्तर्राष्ट्रिय लगानी कम्पनीबाट लगानी थपेर ठूलो पुँजीको बैंक बनाउन सकिने अवस्था छ । तर पूर्वाधार विकास बैंकमा जस्तो स्वदेशी व्यापारीको लगानी जुटाउने हो भने चाहिँ यस्तो संस्था जन्माउनु उचित नहुने राष्ट्र बैंकका अधिकारी बताउँछन् । यसअघि सरकारले राष्ट्रिय वाणिज्य बैंकलाई नै पूर्वाधार विकास बैंकको रूपमा स्थापना गर्ने घोषणा बजेटमै गरको थियो । तर, कार्यान्वयनको चरणमा त्यसो भएन । राष्ट्रिय वाणिज्य बैंकका प्रमुख कार्यकारी अधिकृत किरणकुमार श्रेष्ठले पनि एक्जिम बैंकमा रूपान्तरण गर्ने विकल्प रहेको बताउँछन् । त्यसबारे खासै सोचिएको छैन । तर यो एउटा उत्तम विकल्प हुनसक्छ, उनी भन्छन् । सरकारी अधिकारी र विज्ञ पनि सरकारको ज्यादातर स्वामित्व भएको वाणिज्य बैंक आवश्यक हुने बताउँछन् । सबै निजी क्षेत्रका संस्थामा मात्र निर्भर भएर हाम्रोजस्तो विकासोन्मुख अर्थतन्त्र अघि बढ्न कठिन हुन्छ, थापा भन्छन्, आवश्यकपरेका बेला सरकारी कार्यक्रमलाई तल्लो तहसम्म पुर्याउने ठूलो सरकारी बैंक आवश्यक हुन्छ । तर अहिले पनि नेपाल बैंकमा सरकारको बहुमत स्वामित्व छ । कृषि विकास बैंक पनि सरकारी स्वामित्वमै छ । यसमा आफ्नो उपस्थिति बढाउन चाहे सरकारले पुँजी थप्न पनि सक्छ । यस्तो मौकामा एक्जिम बैंक स्थापनाको बाटो खोल्नु आवश्यक हुने बैंकिङ क्षेत्रका जानकारले बताएका छन् ।"
"दुग्धजन्य शिशु आहारमा विष, लाखौं बालबालिका जोखिममा","काठमाडौं । सरकारले दुग्धजन्य र अन्य शिशु आहारमा हानिकारक औद्योगिक रसायन मेलामाइन मिसाउन अनुमति दिएको छ । विभागले २०७५ वैशाखमै राजपत्रमा सूचना प्रकाशित गरे पनि यसबारे सरोकारवाला निकाय र उपभोक्ता बेखबर थिए । बालबालिकालाई खुवाइने आहारपूरक तरल तथा सुख्खा धुलो दूध, दूध तथा दुग्धजन्य पदार्थ तथा खाद्यपदार्थमा यो रसायन मिश्रण गर्न सरकारले अनुमति दिएको हो । मानव स्वास्थ्यका लागि विषालु मेलामाइन प्रयोगमा अधिकांश मुलुकले प्रतिबन्ध लगाइसकेका छन् । खाद्य प्रविधि तथा गुण नियन्त्रण विभागले खाद्य तथा पेयजन्य पदार्थमा मेलामाइन मिसाउन पाउने गरी मापदण्ड बनाएको छ । डेरी उद्याग संघका अध्यक्ष राजकुमार दाहालले मेलामाइन मिसाउन पाउने विषयमा सरकारी निर्णय र मापदण्डबारे आफूलाई जानकारी नभएको बताए । नेपाल डेरी इन्डस्ट्रिज एसोसिएसनका पूर्वअध्यक्ष सुमित केडियाले पनि यसबारे अनभिज्ञता प्रकट गरे । उद्योगीले दूध र दुग्धजन्य पदार्थमा मेलामाइन मिसाएको चर्चा बाहिरिए पनि सरकारले भने परीक्षण गरेको छैन । विभागका प्रवक्ता मोहनकृष्ण महर्जनले वीरगन्जस्थित भन्सार नाकामा मेलामाइनका विषयमा कडा निगरानी हुने गरेको दाबी गरे । मेलामाइन मिश्रित पदार्थको कडाइका साथ नियमन गर्न मापदण्ड तोकिएको हो, महर्जनले भने, मापदण्डभन्दा बढी कसैले पनि यसको प्रयोग गर्न नपाउने गरी सीमा निर्धारण गरेका छौं । यस्ता पदार्थको नियमित परीक्षणका आधारमा मात्रै भित्र्याउन पाइने व्यवस्था छ । विभागअन्तर्गतको वीरगन्जस्थित खाद्य आयातनिर्यात गुणस्तर प्रमाणीकरण कार्यालयका प्रमुख हस्त राईले भने भारतसहित तेस्रो मुलुकबाट आउने यस्ता पदार्थ परीक्षण गर्ने सुविधा नभएको बताए । मेलामाइनको मापदण्ड तोकिएपछि भारतसहित तेस्रो मुलुकबाट आउने यस्ता पदार्थको मि श्रणसम्बन्धी परीक्षण गर्ने सुविधा कार्यालयमा नभएकाले कुनै पनि प्रकारको परीक्षण गर्न पाएका छैनौं, राईले भने, परीक्षणबिना नै मेलामाइन मिसिएका विभिन्न प्रकारका खाद्यवस्तु भित्रिएका छन् । विभागसँग मेलामाइन परीक्षण गर्ने सुविधा सम्पन्न केन्द्रीय प्रयोगशाला भए पनि परीक्षण गर्ने गरिएको छैन । मापदण्डले दही, दूधको मात्रा भएको चकलेट, बिस्कुट, टफी, आइसक्रिम, केकलगायतका खाद्य वस्तुमा मेलामाइन प्रयोग गर्न बाटो खोलिदिएको छ । नेपालमा पनि मेलामाइन मिसिएको खाद्य पदार्थ कति बालबालिकाले सेवन गर्दै आएका छन् । तर आधिकारिक जवाफ कसैसँग छैन, उपभोक्तवादी ज्योति बानियाँले भने, किनभने सरकारबाट यसको परीक्षण भएको छैन । प्रतिबन्ध लगाउनुको साटो सरकारले घुमाउरो बाटो प्रयोग गरी वैधता दिएको छ । अर्का उपभोक्तावादी प्रेमलाल महर्जनले अब यस्ता पदार्थ जसले जति पनि मिसाने पाउने बताए । मेलामाइनमा नाइट्रोजनको मात्रा ६७ प्रतिशत हुन्छ । बालबालिकाको आहारपूरक पदार्थका रूपमा प्रयोग गरिने खाद्यवस्तुमा प्रोटिनको मात्रा उच्च परिमाणमा छ भनेर झुक्याउन अवैध रूपमा यसको प्रयोग हुन्छ । तरल पदार्थमा सजिलै घुल्न सक्ने गुण भएका कारण गैरकानुनी रूपमा प्रोटिनको मात्रा उच्च देखाउन र बाक्लोपना देखाउन यसको प्रयोग गरिन्छ । सेन्टर फर फुड सेप्टीअनुसार मेलामाइनयुक्त सुख्खा तथा धुलो पाउडर दूध, तरल दूध र आहारपूरक पदार्थ सेवनका कारण तीन वर्षमुनिका ९९ प्रतिशत बालबालिका उच्च जोखिममा छन् । विभागले शिशुका लागि ठोस आहार (पाउडर इनफैन्ट फोरमुला) अन्तर्गत प्रतिकिलोग्राममा १० मिलिग्राम मिसाउन पाइने मेलामाइन प्रयोग गर्न बाटो खुला गरेको छ । यस्तै शिशुका लागि तरल आहार र तरल दूध (लिक्विड इनफैन्ट फोरमुलालिक्विड इनफैन्ट मिल्क) अन्तर्गत प्रतिकिलोग्राममा ०१५ मिलिग्राम, दूध तथा दुग्धजन्य पदार्थ (मिल्क एन्ड मिल्क प्रडक्ट) अन्तर्गत प्रतिकिलोग्राममा २५ मिलिग्राम र अन्य खाद्य पदार्थ (अदर फुड्स) अन्तर्गत एक किलोमा २५ मिलिग्राम मेलामाइन मिसाउन पाइने मापदण्ड तोकेको छ ।"
वामदेवलाई रोक्न खोज्दा नेकपामा बबण्डर,"काठमाडौं : उपाध्यक्ष वामदेव गौतमलाई राष्ट्रियसभा सदस्यमा मनोनयन गर्ने नेकपा सचिवालयको निर्णयसँगै पार्टीमा विवाद बढेको छ । अध्यक्ष एवं प्रधानमन्त्री केपी ओली यसमा असन्तुष्ट देखिएका छन् । संविधान संशोधनमार्फत मनोनीत कोटा थपेर वामदेव र अर्थमन्त्री युवराज खतिवडा दुवैलाई राष्ट्रियसभामा लैजाने उनको पहल बहुमतको घेराबन्दीमा परेको छ । प्रधानमन्त्री ओली २० गते खाली हुने खतिवडाको एउटा कोटामा भने जसरी पनि उनैलाई निरन्तरता दिने अडानमा छन् । सचिवालयको बुधबारको बैठकले राष्ट्रियसभा सदस्यमा उपाध्यक्ष गौतमलाई पठाउन सरकारलाई सिफारिस गर्ने सर्वसम्मत निर्णय गरेको नेताहरूले बताएका थिए । स्रोतका अनुसार यो निर्णय सचिवालयले गर्दा प्रधानमन्त्री ओली मौन थिए । बहुमत सचिवालय सदस्यले आफूलाई घेराबन्दीमा पार्न अन्यत्रै भेलाबैठक बसेर निर्णय गरी ल्याउने र पार्टी बैठकमा सुनाएर निर्णय गराउन खोज्ने प्रवृत्ति देखिन थालेको भन्दै उनले असन्तुष्टि पनि पोखेका थिए । उपाध्यक्ष गौतमलाई राष्ट्रियसभा सदस्यमा मनोनीत गरेर लैजान अध्यक्ष पुष्पकमल दाहालले प्रस्ताव गरेका थिए । ओलीले भनेका थिए, म आज अलिकति बोल्छु । बोल्नैपर्ने पनि छ । तपाईंहरूले कहाँ केके गरिरहनुभएको छ, मलाई सम्पूर्ण जानकारी छ । मेरा विरुद्धका गतिविधिबारे म जानकार छु । तर ती सबै प्रक्रिया सामना गरेर जान्छु । तपाईँरूले निर्णय गरेरै आउनुभएको होला । निर्णय सुनाउनुहोस् । त्यसै गरेर जाऔंला । त्यसपछि बैठकले दुइटा निर्णय गर्यो। पहिलो राष्ट्रियसभामा वामदेवलाई मनोनीत गर्न सिफारिस गर्ने । दोस्रो शनिबार गौतमकै मागका आधारमा संविधान संशोधन गर्न गठित कार्यदल विघटन गर्ने । बैठकपछि प्रवक्ता नारायणकाजी श्रेष्ठले यसबारे जानकारी गराएका थिए । यो निर्णय भएको केही घण्टा नबित्दै प्रधानमन्त्री ओलीले पार्टीका वरिष्ठ नेता माधवकुमार नेपाललाई बालुवाटारमा बोलाई आफूले गौतमलाई राष्ट्रियसभामा सिफारिस गर्ने निर्णय नमान्ने अवगत गराए । उच्च स्रोतका अनुसार प्रधानमन्त्री ओलीले आफू खतिवडालाई निरन्तरता दिने पक्षमा अडिग रहेको र त्यसमा सहमति जनाइदिन नेपालसँग आग्रह गरेका थिए । पार्टीका नेताहरू नै अर्थमन्त्री खतिवडाविरुद्ध विभिन्न मान्छेसँग मिलेर लागेको सूचना मेरासामु आइपुगेका छन् । यो सरकारविरुद्धकै घेराबन्दी हो । खतिवडाजी सरकारका पिलर हुनुहुन्छ । उहाँलाई म दोहोर्याएर जान्छु, नेपालसँग प्रधानमन्त्रीले भनेका थिए । प्रधानमन्त्री ओलीले अध्यक्ष दाहालको उठबस खतिवडालाई हटाउनुपर्छ भन्ने व्यापारीहरूसँग समेत रहेको सूचना आफूले पाएको भन्दै खतिवडाका पक्षमा उभिदिन नेपालसँग आग्रह गरेको स्रोतले बताएको छ । गौतमलाई राष्ट्रियसभामा लान चाहे पनि अहिलेको आवश्यकता खतिवडालाई नै लैजानुपर्ने रहेको प्रधानमन्त्रीले बताएका थिए । नेपालसँग ओलीले मंगलबार पनि दुई पटक छलफल गरेका थिए । त्यस क्रममा पनि खतिवडाका पक्षमा सघाउन आग्रह गरेका थिए । बुधबारको बैठकपछि बालुवाटारमा नेपालसँग छलफल गरिरहेका प्रधानमन्त्री ओलीले उक्त छलफलमा झन्डै डेढ घण्टा सचिवालयका अर्का सदस्य ईश्वर पोखरेललाई पनि सहभागी गराएका थिए । स्रोतका अनुसार नेपालले भने कुनै ठोस प्रतिक्रिया जनाएनन् । प्रधानमन्त्रीले खतिवडाका पक्षमा उहाँ (नेपाल) लाई मनाउन अनेक प्रयास गर्नुभएको देखिन्छ । तर, उहाँले खास प्रतिक्रिया दिइसक्नुभएको छैन, नेपाल निकट एक नेताले अन्नपूर्णसँग भने । ओलीले गत पुस २३ गते वामदेव निवासमा बसेको पार्टी नेताहरूको गठबन्धन तोड्न चाहिरहेका छन् । गौतमलाई पार्टीले राष्ट्रियसभामा लैजाने नीतिगत निर्णय सर्वसम्मत गरेको छ । तर अहिल्यै भन्ने छैन, ओली निकट नेताहरूको भनाइ छ, यसको अर्थ अर्को लटमा खाली हुँदा भन्ने हो । ओली पक्षले भने प्रधानमन्त्रीले खतिवडालाई सञ्चार मन्त्रालयको जिम्मेवारी तोक्ने बेलै राष्ट्रियसभामा दोहोर्याउन सिफारिस गरी पठाइसकेको बताएका छन् । पार्टी महासचिव विष्णु पौडेलले भने यस्तो निर्णयबारे आफू जानकार नभएको सुनाए । मलाई त्यस्तो लाग्दैन । त्यस्तो भएको भए सायद पार्टीमा छलफल हुन्थ्यो, पौडेलले अन्नपूर्णसँग भने । वामदेवकै कारण रडाको ! मेरो विषय उठ्नेबित्तिकै जहिल्यै विवादमा पारिन्छ, किन ? कसले खेलिरहेको छ यस्तो खेल ? मलाई बदनाम गराइरहन अनेक खेल खेल्दै हिँड्ने हो भने मलाई पार्टीबाट निकालिदिनुहोस्, बुधबारको सचिवालय बैठकमा गौतमले गुनासो गरे । काठमाडौं ७ का रामवीर मानन्धरलाई राजीनामा गराई प्रतिनिधिसभा छिर्ने कोसिस गर्दा पनि सचिवालयमा छलफल गर्दै गर्दा उनको प्रयास बाहिरिएपछि उनीविरुद्ध आलोचना बढेको थियो । त्यसपछि उनी त्यो कदमबाट पछि हटे । फेरि उनलाई पार्टीका अध्यक्ष तथा प्रधानमन्त्री ओलीले नै राष्ट्रियसभामा प्रवेश गर्न प्रस्ताव गरे । तर उनले संविधान संशोधन गरेर प्रधानमन्त्री बन्ने बाटो राष्ट्रियसभा सदस्यलाई पनि खोल्न माग गरे । गौतम आफू प्रधानमन्त्री बन्न पाउने गरी संविधान संशोधन गरेमात्र राष्ट्रियसभामा जाने नत्र नजाने भनी उपचुनाव लड्न पनि गएनन् । राष्ट्रपतिबाट मनोनीत एक जना सांसदको पद २० गते रिक्त हुँदै छ । त्यो पदमा फेरि उनलाई लैजाने विषयमा नेकपाभित्र बहस चल्यो । उनले उठाएको संविधान संशोधनका लागि कार्यदल बनाउने निर्णय नेकपाले गोप्य रूपमा गर्यो। तर निर्णय बाहिरिएपछि वामदेव फेरि आलोचित बने । उनले बुधबारको सचिवालय बैठकमा भने, पार्टीको निर्णय म मान्छु, तर कार्यदल भंग गरे पनि संविधान संशोधन गर्नुपर्ने मेरो माग यथावत् छ । सचिवालय बैठकमा अध्यक्ष दाहालले संविधान संशोधन कार्यदलको विषय बाहिर नलाने सहमतिविपरीत सचिवालयकै साथीहरुबाट कसरी बाहिरियो ? यसले पार्टीलाई राम्रो गरेन । अब यो कार्यदल के गर्ने ? वामदेवका विषयमा के गर्ने ? छलफल गरौं भन्दै पार्टीमा वामदेवलाई राष्ट्रियसभामा मनोनीत पदमा लैजान प्रस्ताव गरेका थिए । वामदेवजी पनि अब अरु कुरा नगर्नुहोस् । राष्ट्रियसभामा जाने विषयमा सोच्नुहोस् । मेरो प्रस्ताव छ वामदेवजीलाई राष्ट्रियसभामा लैजाऔं, दाहालले प्रस्ताव गरेका थिए । ओलीले पार्टी बैठकबाहिरै गरेर आएको निर्णय सुनाउन नेताहरुलाई आग्रह गरेपछि बैठकमा केहीबेर सन्नाटा छाएको थियो । नेताहरुको मौनता चिर्दै अध्यक्ष दाहालले कहींकतै त्यस्तो निर्णय नभएको जानकारी गराएका थिए । पार्टीका सबै सचिवालय सदस्यहरु संघीय संसद्मा रहेका कारण वामदेवलाई लैजाऔं भन्ने मेरो प्रस्ताव हो, दाहालले भने । प्रधानमन्त्री ओलीले भने गौतमले नजाने भनेपछि पहिले दिएकै व्यक्तिलाई वचन दिइसकेको विषयमा के गर्ने भनेर धारणा राखेको स्रोतले बतायो । राष्ट्रियसभामा वामदेवजीलाई लैजाने विषयमा मैले पहिल्यै कुरा गरेको हुँ । उहाँले मान्नुभएन । संविधान संशोधनको एउटा प्रक्रियामा तपाईं (गौतम) लाई लैजाऔंला । अहिले पहिल्यैकालाई वचन दिइसकेका छौं । उहाँले राम्रो काम गरिरहनुभएको पनि छ । उहाँलाई नै लिएरै जाऔं, प्रधानमन्त्रीले भनेका थिए । दाहाल, नेपाल, झलनाथ खनाल, श्रेष्ठ र महासचिव पौडेल गौतमलाई राष्ट्रियसभामा लैजान तयार देखिए । पौडेल र थापाको फेरियो मोर्चा प्रधानमन्त्री ओलीले अर्थमन्त्री खतिवडालाई दोहोर्याउन वचन दिइसकिएको सुनाउँदा महासचिव पौडेलले यसपटक वामदेव कमरेडलाई लैजाऔं भनेर खुलेका थिए । वामदेव कमरेड निःसर्त राष्ट्रियसभामा जान तयार भएपछि अहिलेलाई उहाँलाई नै लैजाऔं, पौडेलले बैठकमा राखेको धारणा उद्धृत गर्दै ती सचिवालय सदस्यले अन्नपूर्णसँग भने, यसपटक वामदेवकै बारे सोचौं । उहाँलाई नै लैजाऔं । गृहमन्त्री रामबहादुर थापाले भने वामदेवको निर्णय संगतिपूर्ण नरहेको भन्दै राजनीतिज्ञले निर्णय लिँदा संगतिपूर्ण कुरा राख्नुपर्ने धारणा राखेका थिए । वामदेवजीले पहिले संविधान संशोधन गरेर मात्रै जाने भन्नुभयो । कार्यदल पनि बनाइयो । त्यसपछि नयाँ प्रक्रियामा संविधान संशोधन गरेर जाने भन्ने भयो । तर फेरि उहाँ (गौतम) ले संशोधन नभई जान्छु भन्ने कुरा संगतिपूर्ण र शृंखलामा भएन, सचिवालयका एक नेताले थापालाई उद्धृत गर्दै भने, वामदेवजी यो ढंगले जानु हुँदैन । पहिले पनि गल्ती भयो । जान्छु भनेर नजानु गल्ती भयो । निःसर्त जान्छु भन्नु फेरि अर्काे गल्ती भयो । यसले नेतृत्वलाई ड्यामेज गर्छ । पार्टीलाई पनि हित गर्दैन ।"
गुप्तचरलाई फोन ट्यापिङ सुविधा,"काठमाडौं : फोन ट्यापिङ को प्रावधानमा सहमति जुटेको छ । राष्ट्रियसभाको विधायन व्यवस्थापन समितिमा बुधबार व्यक्तिगत फोन ट्यापिङ को विवादित प्रावधान नहटाउने पक्षमा मत आएको हो । नेपाल विशेष सेवा गठन र सञ्चालनसम्बन्धी कानुन संशोधन र एकीकरण गर्न बनेको विधेयकमाथि विधायन समितिमा दफावार छलफल भइरहेको छ । दर्ता भएसँगै नेपाल विशेष सेवा विधेयक विवादित बनेको थियो । दफा १० को सूचना संकलनसम्बन्धी विशेष व्यवस्थाका प्रावधानमा केही शब्द हेरफेरसहित सहमति जुटेको समितिका सभापति परशुराम मेघी गुरुङले जानकारी दिए । धेरै देशमा फोन ट्यापिङको व्यवस्था छ । व्यक्तिगत गोपनीयता सुरक्षित राख्ने गरी यो प्रावधान अघि बढाउने सहमति भएको छ, गुरुङले भने । फोन ट्यापिङको प्रावधान दफा १० मै राखिएको छ । फोन ट्यापिङको विषय नयाँ भएका कारण गलत सन्देश गएजस्तो देखिन्छ । तर, यो साधारण हो, यहाँ सबै कुरा व्यवस्थित तरिकाबाट हुन्छ, सांसद ठगेन्द्रप्रकाश पुरीले भने, केही शब्द हेरफेर गरी यो प्रावधान राख्ने सहमति जुटेको छ । दफा १० को उपदफा १ मा भनिएको छ, यो ऐनबमोजिम सूचना संकलन तथा प्रतिगुप्तचरी क्रियाकलापका सिलसिलामा विभागले संदिग्ध वा निगरानीमा रहेका व्यक्ति, संघसंस्थाबाट सार्वजनिक सञ्चारमाध्यमबाट वा अन्य माध्यमबाट भएका कुराकानी, श्रव्य, दृश्य वा विद्युतीय संकेत वा विवरणलाई निगरानी, अनुगमन र इन्टरसेप्सन गर्न तथा अभिलेख गर्न सक्नेछ । विवादित दफा १० मा दुई ठाउँमा नयाँ शब्द राखिएको छ । समितिको दफादार छलफलमा विभाग भन्ने शब्दको ठाउँमा अनुसन्धान अधिकृत राख्ने सहमति भएको पुरीले जानकारी दिए । यही दफाको उपदफा ४ र ५ लाई छुट्याएर छुट्टै दफा बनाउने सहमति भएको छ । गुप्तचरी क्रियाकलापका लागि संकलन गरेका सूचना सार्वजनिक भए जिम्मेबार व्यक्तिलाई हदैसम्मको कारबाही गर्ने भन्ने शब्द राखिने भएको छ । प्रतिपक्षी सांसदले भने फोन ट्यापिङका विषयमा सम्बन्धित संस्था वा व्यक्तिसँग अनुमति लिनुपर्ने अडान छाडेका छैनन् । कांग्रेस, राजपा र समाजवादीका सांसदले समितिको अडान यथावत् रहेको कांग्रेस सांसद प्रकाश पन्थले जानकारी दिए । हामीले अडान छाडेका छैनौं । फोन ट्यापिङ गर्दा अनुमति लिनुपर्ने प्रावधान राख्न हामीले प्रस्ताव गरेका छौं, सांसद पन्थले भने, विधेयक पास गर्दा हामी पुनः यो प्रस्ताव गर्छौं ।"
झापामा फस्टाउँदै रबरखेती,"झापा : जिल्लामा पछिल्लो समय धान र सुपारीपछि रबरखेती फस्टाउँदै गएको छ। खेती फस्टाउँदै गएसँगै कृषकले रबरखेतीलाई अन्य बालीसँग जोडेर संयुक्त बोर्ड गठन गर्न माग गरेका छन्। कृषकले बोर्ड नहुँदा रबरको खेतीयुक्त जमिनको पहिचान हुन नसकेको तथा तालिम र बिमाको व्यवस्था नहुँदा खेतीमा समस्या हुने गरेको गुनासो गरेका छन्। कृषकले जिल्ला प्रशासन कार्यालयमा यी मागसहितको ज्ञापनपत्र बुझाएका छन्। गोरखामा २०४१ सालमा गोरखकाली रबर उद्योग स्थापना भएपछि रबरखेती हुन थालेको झापामा हाल मासिक १० टन रबर उत्पादन हुने गरेको छ। २०४८ सालदेखि झापामा रबखेती सुरु भएको हो। जिल्लाका करिब २ सय कृषक यसको खेतीमा आबद्ध छन्। साविकको तत्कालीन शनिश्चरे गाविस३ बाट सुरु भएको रबरखेती हाल धाईजन, खुदुनाबारी, बुधबारे, शनिश्चरे, पृथ्वीनगर, राजगढ, घेराबारी, भद्रपुर, र सुरुङगामा विस्तारित गरिएको साना किसान प्राकृतिक रबर उत्पादक संघले जनाएको छ। रबरको एउटा रूखले ३५ वर्षसम्म निरन्तर चोप दिन्छ। चोप दिन छोडेपछि उक्त रूखलाई बिक्री गर्दा त्यसको पनि मूल्य राम्रो आउने भद्रपुरका रबर कृषक ईश्वरी तिमिल्सिनाले बताए। उनी भन्छन्, रबरको काठ पनि बहुमूल्य मानिन्छ। पानीले खाँदैन। धमिरा लाग्दैन। पानिजहाज बनाउन विदेशी यो काठको प्रयोग गर्छन्। नेपालमा वार्षिक १५ अर्ब रुपैयाँ बराबरको रबर आवश्यक भए पनि नेपालमा उत्पादित रबरले पाँच प्रतिशत मात्र बजार ओगटेको छ। रबरको बिरुवा लगाएको ७ वर्षपछि मात्र चोप दिन सुरु गर्छ। उक्त रूखले ३५ वर्षसम्म निरन्तर आम्दानी दिइरहने भएकोले किसान रबरखेतीतर्प आकर्षित हुँदै गएको कृषि ज्ञान केन्द्र झापाका कृषि प्रसार अधिकृत शेषराज पौडेलले बताए। रबरबाट साइकल गाडीलगायतको टायर, बेलुन, कण्डम, इरेजरलगायत ३५ हजारभन्दा बढी सामग्री बनाउन सकिन्छ। सरकारले २०७४ सालमा झापालाई रबर उत्पादनको प्राथमिकतामा राखेर रबर जोन जिल्ला घोषणा गरेको थियो। ५ सय हेक्टरमा खेती गरे जोन घोषणा गर्ने चलन छ। २०८२ सालको असारसम्म रबरखेतीका लागि झापामा सुपर जोन परियोजना सञ्चालनमा ल्याउने तयारी छ। नगदे बालीका रूपमा चिनिएको रबरखेतीको प्रवद्र्धन गर्न प्रधानमन्त्री कृषि आधुनिकिकरण परियोजना, व्यवस्थापन एकाई काठमाडौंले झापालाई रबर जोन घोषणा गरेको छ। दक्षिण अमेरिकाको ब्राजिलबाट सुरु भएको मानिने रबरखेती २१ देखि ३५ डिग्री सेन्टिग्रेडसम्मको तापक्रममा राम्ररी फस्टाउने गरेको विज्ञ बताउँछन्। नेपालमा २० हजार ४ सय हेक्टर जमिन रबरखेतीका लागि योग्य मानिन्छ। नेपालमा बर्सेनि ११ अर्बको विभिन्न रबरजन्य वस्तु विदेशबाट नेपालमा आयात भइरहेको छ। चिया, कफी र अलैंचीको संयुक्त बोर्ड गठन गरेजस्तै रबरखेतीलाई प्रवद्र्धन गर्न कृषकले बोर्ड गठनको आवाज उठाएका हुन्।"
नेपालको नक्सामा लिम्पियाधुरालाई समेट्न विज्ञको दबाब,"काठमाडौं : लिम्पियाधुरासहित नक्सा पाठ्यक्रममा समावेस र नयाँ नक्सा प्रकाशन गर्न विज्ञहरुले दबाब दिएका छन् । भारतले प्रकाशन गरेको चार महिना वित्तिसक्दा पनि नेपालले लिम्पियाधुरा समावेस गरेको नक्सा प्रकाशन गर्न नसक्नु दुभाग्र्य भएको विज्ञहरुको भनाइ छ । विद्यालय तहको नयाँ पाठ्यक्रम निर्माण गर्ने क्रम रहेकोले त्यो पाठ्यक्रममा लिम्पियाधुरासहित नक्सा समावेश गर्न उनीहरुले सुझाव दिएका छन् । सीमा बचाऔ अभियान अन्र्तगतको नक्सा समितिले नयाँ पाठ्यक्रममा पुरानो बुच्चे नक्साको साटो चुच्चे नक्सा राख्नु पर्ने दबाब दिएको छ । समितिका सदस्य एवं भूगोलविद कमलचन्द्र बरालले पाठ्यक्रममा लिम्पियाधुरासहितको नक्सा राख्न दबाब सृजना गर्नु बताए । अहिले पाठ्यक्रम बनिरहेको छ, यही बेला सरकारलाई लिम्पियाधुरासहितको नक्सा पाठपुस्तकमा राख्न दबाब दिनु पर्छ,उनले भने । पाठ्यक्रममा कालापानी विवादको विषयमा समावेश गर्न सरकार पनि सकारात्मक देखिएको केही विज्ञले बताएका छन। सीमाविद बुद्धिनारायण श्रेष्ठले पाठ्यक्रममा कालपानी विषय समावेश गर्ने विषयमा शिक्षा मन्त्री गिरीराजमणि पोखरेल पनि सकारात्मक देखिएको बताए । शिक्षामन्त्री पोखरेल, पाठ्यक्रम विकास केन्द्रका महानिर्देशक लेखनाथ पौडेलसहितले विज्ञहरुसँग लिम्पियाधुरा, कालापानी, लिपुलेकका विषयमा पाठ्यक्रम राख्न सक्ने विषयमा छलफल गरेका छन् । उनले विद्यालय महाविद्यालयमा झण्डा झुण्ड्याउनु पने बताए । उनले सीमा समस्या सामाधानका लागि राजनीतिक दबाब प्रमुख रहेको बत ाए ।पूर्व सचिव एवं सीमा सम्बन्धी अनुसन्धानकर्ता द्धारिकानाथ ढुंगेलले पाठ्यक्रममा लिम्पियाधुराको विषय समेट्नु पर्ने बताए । उनले जनस्तरमा जारी भएको लिम्पियाधुरासहित नक्सा विद्यालय, कलेजमा वितरण गर्नु पर्ने बताए । यो नक्सा छ्याछयाप्ती पार्नु पर्छ, उनले भने, निशुल्करुपमा स्कुलकलेज वितरण्या गरौं, ७५३ स्थानीय तह, ७ प्रदेशलाई दियौं । नेपालका पहिलो गर्भनर अध्यक्ष हिमालयशम्शेर राणाले जनस्तरमा बनाएको नक्साको व्यापकरुपमा प्रचार प्रसार गर्नु पर्ने बताए । उनले प्रधानमन्त्रीलाई भेटेर नक्सा बनाउन तथा शिक्षा मन्त्री भेटेर पाठ्यक्रममा लिम्पियाधुरासहितको नक्सा राख्न दबाब दिने बताए । सीमा बचाउँ अभियानको नक्सा समितिका संयोजक भैरव रिसालले लिम्पियाधुराको मुद्दा जनताको मुद्दा भएको बताए । सीमा बचाउँ अभियान र नागरिक मञ्चले सयुक्तरुपमा गरेका छलफलमा प्रधानमन्त्री ओली विज्ञहरु भेटन नचाहेको भन्दै आक्रोस पनि व्यक्त गरिएको थियो अभियानका संयोजक स्वनाम स्वामीले प्रधानमन्त्री जनस्तरको नक्सा, तथ्य प्रमाण दिनको लागि अवसर नमिलेको बताए ।हामीले पटक पटक भेट्न खोज्यौं, उहाँले समय दिनु भएको छैन, उनले भने, जनस्तरमा बनाएको नक्सा दिने र लिम्पियाधुरासहित नक्सा प्रकाशन गरेर भारतसँग कुटनीतिक समाधानको लागि लाग्न अनुरोध गर्छौ, हामीसँग भएका तथ्य र प्रमाण पनि उहाँलाइ उपलब्ध गराउँछौ । पूर्व गर्भनर राणाले आफूसँग भेट्न समयको विषयमा प्रधानमन्त्री ओली सरकारात्मक भएको बताए । नागरिक मञ्चका महासचिव तिर्थनारायण सुवेदीले प्रधानमन्त्रीलाई लिम्पियाधुरासहितको नक्सा सार्वजनकि गर्न दबाब दिनु पर्ने बताए । नक्सा किन सार्वजनिक भएको छैन, नसक्नु कारण के हो ? उनले प्रश्न गरेका थिए ।"
"नियम छल्न कागजी उपभोक्ता, निर्माणमा जनप्रनिधिकै डोजर","बेनी : 'डमी' उपभोक्ता समितिको बेथितिका कारण म्याग्दीका पूर्वाधार योजनाको बजेट दुरुपयोग बढेको छ । सार्वजनिक खरिद नियमावली, २०६४ ले विकासप्रति उपभोक्ताको अपनत्व, कामको गुणस्तर, प्रभावितले रोजगारी पाउने र छिटो काम होस भन्ने मनसायले एक करोड रुपैयाँसम्म लागत भएका योजना उपभोक्ता समितिमार्फत गर्न सकिने व्यवस्था गरेको छ । कोष तथा लेखा नियन्त्रकको कार्यालय म्याग्दीका प्रमुख चन्द्रशेखर सापकोटा उपभोक्ता समितिले दोस्रोतेस्रो व्यक्ति र व्यावसायीलाई काम लगाउनु खरिद ऐन र आर्थिक अनुशासनविपरीत भएको बताउँछन् । हेभी इक्युभमेन्ट प्रयोग र व्यवसायी मार्फत काम गर्दा ठेक्का प्रक्रियामा जानुपर्छ, उनले भने, उपभोक्ताले सीधै ठेकेदार र कोही व्यक्तिलाई काम लगाउँदा बजेट दुरुपयोगको जोखिम हुन्छ । स्थानीय तह, संघीय र प्रदेश सरकार मातहतका कार्यालयले सञ्चालन गरेका सडक, विद्यालय भवन, सिँचाई, नदी नियन्त्रण, खेलमैदान निर्माणका उपभोक्ता समितिमा अनियमितता हुन थालेको छ । नीतिगत व्यवस्था र आचारसंहिताविपरीत जनप्रतिनिधिले आफ्ना परिवारका सदस्य, नातेदार, कार्यकर्ता अथवा अनुकूलका व्यक्तिलाई समेटेर उपभोक्ता समिति बनाएर विकास बजेटमा चलखेल गरेको रघुगंगा गाउँपालिका३ रानीपौवाका दीपक कार्कीले बताए । समितिका नाममा ब्याकलोडर, एक्साभेटरजस्ता हेभी इक्युभमेन्ट भाडामा लगाएर कमिसन खाने, कमसल निर्माण सामग्री प्रयोग र योजनालाई अलपत्र बनाएको उनको भनाइ छ । जनप्रतिनिधिले आफू अनुकूलका व्यक्तिलाई मात्र समेटेर आम भेला नै नबोलाई उपभोक्ता समिति बनाएका छन्, उनले भने, कति बजेटको काम हँदै छ भन्ने बारेमा समितिका पदाधिकारीलाई नै जानकारी हुँदैन । जनप्रतिनिधिकै डोजरले काम हुन्छ । डमी उपभोक्ता समिति बनाई गैरव्यवसायीलाई बिना प्रतिस्पर्धा गुणस्तरको ख्यालै नगरी काममा लगाएका उदाहरण छन्, निर्माण व्यवसायी म्याग्दीका अध्यक्ष नारायण जीसीले भने, ठेक्का मार्फत योजना सञ्चालन गर्दा राज्यको बजेट बच्ने, कर छली नहुने र तोकिएको गुणस्तर तथा समयभित्र निर्माण गर्नुपर्ने हुन्छ । बेनी नगरपालिकाका प्रमुख प्रशासकीय अधिकृत हरिप्रसाद शर्माले ग्रामीण क्षेत्रका योजना कार्यान्वयनले तीव्रता र जनसहभागिता जुटाए पनि सदरमुकाम र आसपासमा योजना कार्यान्वयनमा उपभोक्ता समितिले उदासीनता देखाएको बताए । असोज १० सम्म उपभोक्ता समिति गठन, कात्तिक १५ भित्र इस्टिमेट, पुसभित्र योजना सम्झौता र जेठ १५ भित्र योजना सम्पन्न गर्ने निर्णय गरे पनि उपभोक्ता समितिको उदासीनताले कार्यान्वयनमा समस्या भएको छ । लागत अनुमान गरिएको बजेटको दसदेखि पन्ध्र प्रतिशत जनसहभागिता रहनुपर्ने स्थानीय तहले नीतिगत व्यवस्था गरेका छन् । बजार क्षेत्रका अधिकांश योजनामा पैसा उठे पनि श्रमदान गर्ने चलन छैन । धवलागिरी गाउँपालिका५ मल्कवाङमा सञ्चालित विभिन्न उपभोक्ता समितिका पदाधिकारीमा रहेर काम गरेका दलमान छन्त्यालले श्रमदान र सहभागिता नजुट्दा योजना कार्यान्वयनमा समस्या भएको बताए । मंगला गाउँपालिकाका अध्यक्ष सतप्रसाद रोकाले उपभोक्ता समितिलाई ठूला बजेट योजना दिँदा कार्यान्वयन पक्ष सन्तोषजनक नभएको अनुभव सुनाए । चालु आवमा पचास लाखभन्दा बढी बजेट भएका योजनालाई ठेक्कामार्फत कार्यान्वयनमा लगिएको र उपभोक्ता समितिले हेभी इक्युभमेन्ट प्रयोग गर्दा प्रतिस्पर्धामार्फत घटिघटाउमा भाडामा लिनुपर्ने निर्णय गरिएको उनले बताए । बेनी नगरपालिकाका प्रमुख हरिकुमार श्रेष्ठ र अन्नपूर्ण गाउँपालिकाका अध्यक्ष डमबहादुर पुनले पनि सार्वजनिक कार्यक्रममा उपभोक्ता समितिको गठन प्रक्रिया र काम गर्ने शैलीप्रति असन्तुष्टि जनाउँदै आएका छन् ।"
विप्लवको बन्दले पढाइमा अवरोध,"काठमाडौं : नेत्र विक्रम चन्द (विप्लव) नेतृत्वको विद्यार्थी संगठन अखिल नेपाल राष्ट्रिय स्वतन्त्र विद्यार्थी युनियन (क्रान्तिकारी) ले आह्वान गरेको शैक्षिक हड्तालका कारण बुधबार मुलुकभरका सम्पूर्ण शैक्षिक संस्थाको पढाइ ठप्प भएको छ । बन्द हड्तालबाट केही समयदेखि मुक्ति पाएका विद्यालय सञ्चालक, विद्यार्थी तथा अभिभावकले बुधबारको बन्दबाट सास्ती पाएका छन् । स्कुल तथा कलेजमा पढिरहेका ८० लाख विद्यार्थी हड्तालबाट प्रभावित भएका छन् । शैक्षिक सत्रको अन्तिम भएकाले विद्यार्थी वार्षिक परीक्षाको तयारीमा जुटेका छन् । संगठनका केन्द्रीय अध्यक्ष चिरञ्जीवी ढकाल र कोषाध्यक्ष नरेन्द्र विक तथा अन्य कार्यकर्तालाई विभिन्न जिल्लाबाट प्रहरीले पक्राउ गरेको विरोधमा शैक्षिक हड्ताल गरिएको क्रान्तिकारीले जनाएको छ । ग्रामीण भेगका विद्यालयमा पढाइ भए पनि सहरी क्षेत्रमा भने पूर्णरूपमा पढाइ अवरुद्ध भएको छ । क्रान्तिकारीले शैक्षिक हड्ताल भन्दै मंगलबार विज्ञप्ति सार्वजनिक गरेकै भरमा विद्यालय बन्द भएका हुन् । विगतमा सरकारको विरोध गर्नुपर्यो भने नेपाल बन्दको कार्यक्रम गर्दै आएका संगठनले प्रभाव बजारमा देखाउन नसकेपछि बन्द निस्प्रभावी बन्ने गरेको थियो । तर बन्दको अवज्ञा गर्दै स्कुल तथा कलेज खोलेमा जुनसुकै बेला पनि आक्रमणको निशानामा गर्न सकिने भएका कारण पढाइ बन्द भएको हो । बन्दलाई प्रभावकारी बनाउन सजिलो माध्यम भएकाले पछिल्लो समय आन्दोलनकारीले शैक्षिक हड्ताललाई आन्दोलनको मुख्य अस्त्र बनाउने गरेका छन् । बुधबार अधिकांश शैक्षिक संस्थाले फेसबुक पेजमा प्राविधिक समस्याका कारण पठनपाठन बन्द गरिएको सूचना अभिभावक तथा विद्यार्थीलाई दिएका थिए । कतिपय स्कुल तथा कलेजले फोन र सन्देशमार्फत पनि बुधबार पढाइ नहुने जानकारी गराएका थिए । केही विद्यालयमा कक्षा ११ र १२ को प्रिबोर्ड परीक्षा सञ्चालन भइरहे पनि बन्दका कारण रोकिएको छ । राष्ट्रिय निजी तथा आवासीय विद्यालय एसोसिएसनका अध्यक्ष ऋतुराज सापकोटाले भने, हरेक पार्टी तथा संगठनले रिस पोख्नुपर्यो भने यही निुमखा नानीबाबुमाथि आक्रमण गर्छन् । बालबालिकाको पक्षमा बोलिदिने कोही भएन । संविधानको धारा ३१ मा शिक्षालाई नागरिकको मौलिक हकको रूपमा समावेश गरेको छ । तर, पटक पटक संविधानले नै दिएको अधिकार हनन् हुँदा पनि राज्य गम्भीर नबनेको भन्दै सरोकारवालाले चिन्ता व्यक्त गरेका छन् । नेपाल बार एसोसिएसनको मानवअधिकार तथा जनसरोकार समितिले संविधानमै व्यवस्था भएको अधिकारको सम्मान गर्न आन्दोलनरत सबैलाई अनुरोध गरेको छ । समितिका अध्यक्ष सुनिल पोखरेलले जारी गरेको विज्ञप्तिमा शैक्षिक क्षेत्रलाई शान्ति क्षेत्र मानी आगामी दिनमा कुनै पनि प्रकारको बन्द हड्ताल नगर्न अनुरोध गरिएको छ ।"
मातातीर्थको जग्गा वितरण कानुनसम्मत : भट्टराई,"काठमाडौं : पूर्वप्रधानमन्त्री डा बाबुराम भट्टराईले आफू नेतृत्वको सरकारले कानुनसम्मत रूपमा मातातीर्थको १७३ रोपनी जग्गा मोही कायम गरेर वितरण गरेको बताएका छन् । प्रधानमन्त्री केपी ओलीले सरकारी जग्गा व्यक्तिका नाममा गरिएको निर्णयमाथि छानबिन गर्ने बताएपछि भट्टराईले जानीबुझी व्यक्तिका नाममा नामसारी गरेको स्पष्ट पारेका हुन् । नेपाल ट्रस्टको नामको १७३ रोपनी जग्गा भट्टराई प्रधानमन्त्री हुँदा व्यक्तिको नाममा नामसारी गरिएको भन्दै मंगलबार ट्रस्टले श्वेतपत्र जारी गरेको थियो । भट्टराई नेतृत्वको सरकारले २०६९ कात्तिक १४ गते मोही कायम गरेर सरकारी जग्गा व्यक्तिका नाममा नामसारी गर्ने निर्णय गरेको थियो । उक्त निर्णय राजनीतिक, कानुनी र नैतिक रुपमा सही भएको भट्टराईले दाबी गरे । बालुवाटारस्थित ललिता निवासको जग्गा प्रकरणपछि अन्य सरकारी जग्गाको पनि छानविन गर्ने बताएका प्रधानमन्त्री ओलीप्रति भट्टराईले आक्रोश पोखे । २०५१ सालमा तत्कालीन गृहमन्त्री केपी ओलीलाई ज्ञापनपत्र बुझाउन गएको सन्दर्भ उल्लेख गर्दै भट्टराईले फेरि पनि आगो बाल्ने चेतावनी दिए । लोकमान (तत्कालीन अख्तियार प्रमुख) झैं तर्साएर झुकाउँछु भन्ने ठान्नुभएको भए त्यो प्रसंग (०५१ सालको) सम्झँदा राम्रो हुन्छ, बुधबार प्रतिनिधिसभामा विशेष समय लिएर भट्टराईले भने, जनयुद्धमा कसरी आगो बालेको थियो र त्यसको परिणाम के भयो सम्झिँदा हुन्छ । ललिता निवास र मातातीर्थको जग्गा वितरण फरकफरक विषय भएको डा भट्टराईले तर्क गरे । मेरो सरकारको पालामा भएको निर्णय राजनीतिक, कानुनी र नैतिक रूपमा सही छ, भट्टराईले भने । संघीय समाजवादी पार्टीका संघीय परिषद अध्यक्ष डा भट्टराईले आफूलगायत नेताहरुको सम्पत्ति छानबिन गर्न पनि माग गरे ।"
"सीपी मैनालीको स्वास्थ्य स्थिर, अनुहार र टाउकोमा चोट","काठमाडौं : दुर्घटनामा परेर गम्भीर घाइते भएका पूर्व उपप्रधानमन्त्री एवं नेकपा मालेका महासचिव सीपी मैनालीको स्वास्थ्य अवस्था गम्भीर रहेको छ। बिहीबार दिउँसो महोत्तरीको बर्दिबास३ कालापानीमा उनी सवार कार दुर्घटना भएको थियो। गम्भीर घाइते मैनालीलाई नेपाली सेनाको हेलिकोप्टरबाट काठमाडौं ल्याई ग्राण्डी इन्टरनेशनल अस्पतालमा उपचार भइरहेको छ। अस्पतालका मेडिकल डाइरेक्टर डा चक्रराज पाण्डेले मैनालीको स्वास्थ्य अवस्था स्थिर रहेको जानकारी दिए। उनले भने,हड्डि फ्याक्चर भएको छ, छाति र पेटमा दुख्यो भनिरहनु भएको छ।छाति र पेटमा लागेको चोटपटक पत्ता लगाउन अहिले सिटिस्क्यान गर्न लागिएको डा पाण्डेले बताए। मैनालीको अनुहार र टाउको पनि चोटपटक लागेको छ। मल्टिपल इन्ज्युरी छ। सबै विधाका डाक्टरहरुबीच राय लिने काम भइरहेको छ। डा पाण्डेले भने। झापाबाट काठमाडौं जाँदै गरेको बा ७ च २१२० नम्बरको मैनाली सवार कार र विपरित दिशाबाट आउँदै गरेको ७६६८ नम्बरको पिकअप भ्यान एक आपसमा ठोक्किँदा दुर्घटना भएको थियो। कारमा मैनालीका छोरा, बुहारी र नाति समेत थिए। सिपी मैनाली चढेको कार दुर्घटना मैनालीलाई उपचारका लागि काठमाडौं लगियो"
३० हजार घुससहित प्रधानाध्यापक पक्राउ,दैलेख : अख्तियार दुरुपयोग अनुसन्धान आयोगको टोलीले दैलेखको एक सामुदायिक विद्यालयका प्रधानाध्यापकलाई घुस रकमसहित पक्राउ गरेको छ । अख्तियारको टोलीले नौमुले गाउँपालिका १ स्थित भैरव माध्यामिक विद्यालयका प्रधानाध्यापक नगेन्द्रबहादुर सिंहलाई ३० हजार घुससहित नियन्त्रणमा लिएको हो । प्रधानाध्यापक सिंह र विद्यालय व्यवस्थापन समितिका अध्यक्ष गगनबहादुर बस्नेतले उक्त विद्यालयका शिक्षकको चौमासिक तलब र दसैं खर्चवापतको रकम उपलब्ध गराउन शिक्षकसँग पटकपटक घुस मागेको उजुरी र सूचनाका आधारमा पक्राउ गरिएको आयोगका प्रवक्ता प्रदीपकुमार कोइरालाले बताए। आयोगको सुर्खेत कार्यालयबाट गएको टोलीले प्रधानाध्यापक सिंहलाई घुस रकमसहित नियन्त्रणमा लिएको हो । घुस रकम लिइसकेको अवस्थामा प्रधानाध्यापक सिंहलाई नौमुले गाउँपालिका १ स्थित एनएमबी बैंक शाखाको शाखा प्रबन्धकको कार्यकक्षबाटै नियन्त्रणमा लिइएको हो ।उनीमाथि थप अनुसन्धान थालिएको अख्तियारले जनाएको छ।
जलेर घाइते भएकी सायराको मृत्यु,वीरगन्ज : घुर ताप्ने क्रममा आगोले जलेर गम्भीर घाइते भएकी सायरा खातुनको मृत्यु भएको छ । पर्साको छिपहरमाई गाउँपालिका ५ भिस्वाका रजाक मियांकी श्रीमति ५० वर्षीया सायरा खातून फागुन ४ गते घुर ताप्ने क्रममा आगोले जलेर घाइते भएकी थिइन् । आगलगीबाट जलेर घाइते भएकी खातुनलाई वीरगंजको नारायणी अस्पतालमा उपचार हुन नसकेपछि किर्तिपुर बर्निङ अस्पतालमा उपचारका लागि लगिएको थियो। उपचारकै क्रममा बुधबार राती खातुनको मृत्यु भएको थारु अभियन्ता प्रकाश थारुले जानकारी दिएका छन्। पहिलेदेखि बिरामी रहेकी खातुन फागुन ४ गते बिहान आगो तापेर उठ्ने क्रममा लुगामा आगो सल्किएको थियो । आर्थिक अवस्था कमजोर भएकी मियाँको परिवारले उपचारका लागि स्वास्थ्य संस्था लान सकेको थिएनन् । ऐलानी जग्गामा खरको छाप्रो बनाएर बस्दै आएका रजाक मियाँ दम्पतीले ज्याला मजदूरी गरेर छोराछोरी पालन पोषण गर्दै आएका थिए। आगोले जलेर घाइते भएपनि उपचारका लागि वीरगन्ज ल्याउने समेत खर्च नभएपछि छिपहरमाई गाउँपालिकाका अध्यक्ष मनोज गुप्ताले एम्बुलेन्सको व्यवस्था गरेपछि नारायणी अस्पतालमा ल्याइएको थियो। त्यसपछि चन्दा संकलन गरेर सायरालाई काठमाडौंको कीर्तिपुर बर्निङ अस्पताल लगिएको थियो । शरीरको ८० प्रतिशत भाग जलेर गम्भीर अवस्थामा काठमाडौं पुर्याएकी खातुनको उपचारका क्रममा मृत्यु भएको हो। सायराको मृत्युपछि श्रीमान र छोराको विचल्ली भएको छ ।
चिसो मन पराउने कोरोनाबाट नेपाल कति सुरक्षित ?,"काठमाडौं : तापक्रम उच्च भएका मुलुकमा कोरोना भाइरस (कोभीड १९) को संक्रमण दर घट्दै गएकाे छ। औसत २० डिग्री सेल्सियसभन्दा न्युन तापक्रम भएका मुलुकमा भाइरसको संक्रमण तिब्र देखिन्छ। शुक्रराज ट्रपिकल तथा सरुवा रोग अस्पताल टेकुका प्रवक्ता एवं सरुवा रोग विशेषज्ञ डा अनुप बास्तोलाका अनुसार कोरोना भाइरसले चिसो मौसम मनपराउँछ। उनले भने, 'तापक्रम बढी भएका मुलुकमा संक्रमण न्युन गतिमा बढेको छ। तापक्रम न्युन भएका स्थानमा संक्रमण दर द्रूत गतिमा देखिएको छ।' चीनबाट सुरु भएको कोरोना भाइरसको संक्रमण अहिलेसम्म ३४ भन्दा बढी मुलुकमा देखिएको छ। भाइरसको संक्रमणबाट दुई हजार ७ सयभन्दा बढीको ज्यान गइसकेको छ। ८० हजार भन्दा बढी व्यक्ति संक्रमित छन्। चीनपछि कोरोना भाइरसको संक्रमण इरान, इटली र दक्षिण कोरियामा फैलिएको छ। यी मुलुकका विभिन्न सहरमा तापक्रम घटेको छ। पानी समेत परेका कारण चिसो बढेको छ। चीनमा संक्रमणदर तुलनात्मकरुपमा घटेको छ भने अन्य मुलुकमा संक्रमण बढिरहेको छ। इटलीमा संक्रमितको संख्या चार सय नाघेको छ। १२ जनाको ज्यान गइसकेको छ। इटलीमा अहिले औसत तापक्रम १४ डिग्री सेल्सियस रहेको छ। त्यस्तै कोरोना भाइरसको संक्रमणबाट इरानमा १५ जनाले ज्यान गुमाएका छन्। दक्षिण कोरियामा ११ जनाको ज्यान गएको छ।इरानको तापक्रम पनि १२ डिग्री सेन्टिग्रेट रहेको छ भने दक्षिण कोरियाको तापक्रम १२ डिग्री सेन्टिग्रेटको हारहारिमा छ। नेपाल कति सुरक्षित ? चीनबाट फर्किएका एक नेपालीमा कोरोना भाइरसको संक्रमण देखिएपनि अहिले पूर्णरुपमा सन्चो भइसकेको स्वास्थ्य तथा जनसंख्या मन्त्रालयले जनाएको छ। ३२ वर्षीय ती युवामा एक महिनाअघि भाइरस पोजेटिभ देखिएको थियो। काठमाडौंको तापक्रम औसतमा १८ डिग्री सेन्टिग्रेट रहेको छ। तापक्रमको दृष्टिमा नेपाल पनि भाइरस संक्रमणको जोखिमबाट मुक्त भइनसकेको देखिन्छ। सरुवा रोग विशेषज्ञ डा बास्तोला भन्छन, 'चिसो मन पराउने भाइरस भएकोले अहिले नै हामी सुरक्षित छौं भन्ने अवस्था छैन। पूर्व तयारी र सावधानी अपनाउनुपर्ने देखिन्छ।'"
जनता आवास कार्यक्रम : तीन जिल्लामा बने ९६९ घर,"विराटनगर : प्रदेश १ का तीन जिल्ला मोरङ, सुनसरी र उदयपुरमा जनता आवास कार्यक्रम अन्तर्गत नौ सय ६९ वटा घर बनेका छन्। अति विपन्न र पिछडिएको समुदायको परिवारलाई लक्षित गर्दै संघीय सरकारले आर्थिक वर्ष २०७३०७४ देखि जनता आवास कार्यक्रम सञ्चालन गरेको थियो। संघीय सरकारले बहुवर्षीय योजना अन्तर्गत प्रदेश १ का तीन जिल्लामा चार हजार एक सय ३३ वटा घर निर्माणको लक्ष्य लिएको थियो। यो कार्यक्रम गत वर्षदेखि प्रदेश सरकार मातहतमा आएको छ। कार्यक्रम सुरु भए यता हालसम्म मोरङ, सुनसरी र उदयपुरमा नौ सय ६९ घर बनेका हुन्। नौ सय ६९ घर मध्ये २९ वटा प्रदेश सरकारका तर्फबाट बनाइएको सहरी विकास तथा भवन कार्यालय प्रदेशका इन्जिनियर अंशुकुमार गुप्ताले बताए। चालु आर्थिक वर्षमा प्रदेश १ सरकारले विपन्न समुदायका लागि एक सय ८५ घर निर्माण गर्ने लक्ष्य लिएको उनको भनाइ छ। आर्थिक वर्ष २०७५०७६ बाट काम सुरु गरेको प्रदेश सरकारले जनता आवास कार्यक्रम अन्तर्गत सुनसरीमा पाँच र मोरङमा २४ वटा घर बनाइसकेको छ। उदयपुरमा निर्माणाधिन अवस्थामा छन्। चालु आर्थिक वर्षमा सक्ने गरी तीन जिल्लामा ९१ घर निर्माणाधीन अवस्थामा रहेको र ६५ घर सम्झौता हुन बाँकी रहेको इन्जिनियर गुप्ताले बताए। उनकाअनुसार प्रदेश सरकारले बनाउनेमध्ये मोरङमा २१, सुनसरीमा ३० र उदयपुरमा ४० वटा घर निर्माणका क्रममा छन्। गुप्ताकाअनुसार गत वर्षदेखि प्रदेश सरकार मातहतमा आएको कार्यक्रम अन्तर्गत बहुवर्षीय योजना अन्तर्गत मोरङ, सुनसरी र उदयपुरमा गरेर जम्मा चार हजार एक सय ३३ वटा घर निर्माण सम्पन्न गर्ने लक्ष्यसहित काम भइरहेको छ। तीनै जिल्लामा हालसम्म दुई हजार चार सय ४१ निर्माणधीन र सात सय २३ घर सम्झौताका क्रममा रहेको इन्जिनियर गुप्ताले बताए। उनका अनुसार मोरङमा दुई सय ५० घर निर्माण सम्पन्न भएका छन्। एक हजार हजार एक सय ९० निर्माणाधीन र एक सय ९७ सम्झौता हुने क्रममा छन्। त्यस्तै सुनसरीमा छ सय ४७ वटा बनिसकेका छन् भने छ सय ३६ वटा निर्माणधीन र २२ वटा सम्झौताको चरणमा रहेको जानकारी गुप्ताले दिए। उनकाअनुसार उदयपुरमा ७२ घर निर्माण सम्पन्न भएका छन् भने छ सय २५ निर्माणधिन र पाँच सय तीनवटा सम्झौताकै क्रममा रहेका छन्। भूमिहीन दलित तथा अल्पसंख्यक मुस्लिमहरूलाई प्रदेश सरकारले तीन जिल्लाका प्रत्येक स्थानीत तहमा पाँचपाँचवटा घर बनाइदिने भएको छ। जनता आवास कार्यक्रम सञ्चालन गरेको पुरानो कार्यालय संघीय परियोजना कार्यान्वयन ईकाइको रूपमा परिणत भएको र त्यसले गर्दै आएको काम प्रदेशमा हस्तान्तरण भएपछि नयाँ ढंगले कार्यक्रम चलिरहेको जानकारी गुप्ताले दिए। जनता आवास कार्यक्रम अन्तरगत बन्ने घरमा दुईवटा कोठा, बरण्डा र भान्छा कोठा तथा छुट्टै शौचालय हुनेछ। एउटा घर बनाउन सरकारले तीन लाख ५० हजार रुपैयाँ रकम उपलब्ध गराउँछ।"
भारतले गर्यो कोरोना संक्रमित पानी जहाजबाट नेपालीसहित १२४ को उद्धार,"काठमाडौं : भारतले जापानको राजधानी टोकियोबाट कोरोना संक्रमित पानी जहाजमा रहेका नेपालीसहित १ सय २४ जनाको उद्धार गरेको छ । भारत सरकारले बुधबार कोरोना भाइरस संक्रमण देखिएको डायमन्ड प्रिन्सेस क्रुजमा रहेका आफ्ना नागरिकहरुको उद्धारका लागि पठाएको एअर इण्डियाको विशेष विमानले सबै नागरिकलाई बिहीबार बिहान नयाँ दिल्ली ल्याएको हो। जहाजमै १४ दिन क्वारेन्टाइन जापानबाट भारतीय नागरिकसहित नेपाल, श्रीलङ्का, दक्षिण अफ्रिका र पेरुका नागरिकको पनि उद्धार गरिएको भारतीय विदेशमन्त्री एस जयशंकरले ट्वीटमार्फत जानकारी दिए । उनकाअनुसार उद्धार गरेर दिल्ली ल्याइएका यात्रुहरुमध्ये ११९ जना भारतीय र पाँच जना विदेशी नागरिक छन्। उनीहरु सबैलाई १४ दिनसम्म हरियाणाको भारतीय सेनाको मानेसरमा रहेको संगरोध सुविधा केन्द्र पठाइएको छ।"
"पूर्वमन्त्री साह भ्रष्टाचारी ठहर, चार वर्ष जेल सजाय","काठमाडौं : विशेष अदालतले पूर्व राज्यमन्त्री सञ्जयकुमार साह टक्ला लाई भ्रष्टाचार र सम्पत्ति शुद्धीकरण कसुरमा दोषी ठहर गरेको छ। बिहीबार विशेष अदालतका न्यायाधीशहरु कृष्ण गिरी, शान्तिसिंह थापा र चन्द्रबहादुर सारुको इजलाशले साहलाई जेल सजाय र जरिबानाको फैसला सुनाएको हो। जनकपुर बम काण्डमा मुछिएका साह हाल जेलमै छन्। विशेष अदालतका प्रवक्ता पुष्पराज पाण्डेले साहलाई भ्रष्टाचार मुद्दामा चार वर्ष कैद, १९ करोड ४४ लाख ३८ हजार ९ सय ८३ रुपैयाँ ९० पैसा जरिवाना र सोही बराबरको बिगो जफत हुने फैसला भएको अन्नपूर्ण अनलाइनलाई जानकारी दिए। भ्रष्टाचारमा जेल र जरिवाना तोकिए पनि सम्पत्ति शुद्धीकरण मुद्दामा भने दोषी ठहर भई सजाय तोक्न बाँकी रहेको जानकारी पाण्डेले दिए। सम्पत्ति शुद्धीकरण कसुरमा फागुन २९ मा सजाय किटान गर्न अर्को पेशी तय भएको छ, पाण्डेले भने। साहविरुद्ध अख्तियार दुरुपयोग अनुसन्धान आयोगले पदीय दुरुपयोग गरी ३१ करोड ५० लाख रुपैयाँ गैरकानुनी (अकुत) सम्पत्ति आर्जन गरेको अभियोगसहित मुद्दा दायर गरेको थियो। २०७३ साल पुस २५ गते भ्रष्टाचार अभियोग र २०७४ चैत १६ सम्पत्ति शुद्धीकरण मुद्दा दायर भएको थियो। सम्पत्ति शुद्धीकरण अनुसन्धान विभागले पनि झण्डै ३२ करोड रुपैयाको स्रोत नखुलेको दाबी गरेको छ। साह पूर्व भौतिक योजना तथा निर्माण राज्यमन्त्री हुन्। साहले सभासद् र मन्त्री पदको दुरुपयोग गरी भ्रष्टाचार गरेको दाबीसहित अख्तियारले पाँच वर्षसम्म जेल सजाय, विगो अनुरुप जरिबाना र उक्त सम्पत्ति जफत गर्न मागसहित अख्तियार दुरुपयोग अनुसन्धान आयोगले साहविरुद्ध मुद्दा चलाएको हो। साह २०६४ सालको संविधान सभा चुनावमा धनुषा क्षेत्र नम्बर ४ बाट सभासद् थिए। उनी मधेशी जनअधिकार फोरम (लोकतान्त्रिक) बाट निर्वाचित भएका थिए। एमाले सरकारमा माधवकुमार नेपाल प्रधानमन्त्री रहेका बेला साह भौतिक योजना तथा निर्माण राज्यमन्त्री थिए। अख्तियारले साह सार्वजनिक पदमा रहेको अवधिमा आफु तथा परिवारका सदस्यहरुका नाममा रहेका कम्पनी तथा व्यवसायिक फर्महरुका कारोबार, ती कम्पनी तथा व्यावसायिक फर्मका कर्मचारीहरुका नामबाट भएका आर्थिक कारोवार तथा परिवारका सदस्य लगायतका नाममा खरिद एवं लगानी गरेको चल अचल सम्पत्तिहरुका सम्बन्धमा छानबिन अघि बढाएको थियो। साहले आय आर्जन गरेको वैध आयको तुलनामा ३१ करोड ५० लाख २६ हजार पाँचसय ५९ रुपैयाँ २७ पैसा बराबरको सम्पत्ति गैरकानूनी रहेको निश्कर्षमा अख्तियार पुगेको छ। गैरकानुनी रुपमा बदनियतपूर्ण तवरले आर्जन गरेको र मनासिव कारण बिना अमिल्दो र अस्वाभाविक उच्च जीवनस्तर यापन गरेको, आफ्नो हैसियत भन्दा बढी खर्च गरेको तथा स्रोत नखुलेको सम्पत्तिबाट बढी बढाउ गरेको समेत देखिन आएबाट निज संजय कुमार साहले भ्रष्टाचार निवारण ऐन, २०५९ को दफा २० को उपदफा (१) बमोजिमको कसूर गरेको पुष्टि हुन आयो, अदालतमा दर्ता भएको अभियोगपत्रमा उल्लेख छ। अकुत सम्पत्ति आर्जन अभियोगमा कसैले अख्तियारमा उजुरी दिएमा छानबिनका क्रममा आरोपित व्यक्तिले नै स्रोत पुष्टी गर्नुपर्ने कानुनी व्यवस्था छ। अन्यथा स्रोत पुष्टी हुन नसकेको सम्पत्तिलाई गैरकानुनी कायम गरी जफत र त्यति नै जरिवाना गर्ने भ्रष्टाचार निवारण ऐन तथा अख्तियार ऐनमा व्यवस्था छ। साहलाई अकुतमा भ्रष्टाचार निवारण ऐन, २०५९ को दफा २० को उपदफा (२) बमोजिम दुई वर्षसम्म कैद र संविधान सभाको सदस्य, नेपाल सरकारको राज्यमन्त्री र व्यवस्थापिका संसद सदस्यको हैसियतमा सार्वजनिक पदको राष्ट्रसेवक एवं पदाधिकारी रहेकाले भ्रष्टाचार निवारण ऐन, २०५९ को दफा २४ बमोजिम थप तीन बर्षसम्म सजाय गर्न अख्तियारको माग छ। साहले आफ्ना बाबु साधु साह सुडी, आमा दुलारी देवी सुडी, पत्नी रंगिला देवी, भाइ रामकुमार साह र आफु संलग्न कम्पनी तथा व्यवसायिक फर्मका कर्मचारीहरु राम मिलन राउत कुर्मी र निलम सिंहको नाममा सम्पत्तिहरु लुकाएको अभियोग अख्तियारले लगाएको छ। मुद्दामा सजायको माग राखेर उनीहरुलाई पनि प्रतिवादी बनाइएको छ। यस्तै संजय कुमार साहका भाइ रामकुमार साहको नाममा रहेको मिथिला मनि ट्रान्सफर प्रालिले एक शाखाबाट अर्को शाखामा रकम पठाउँदा र झिक्दा बैकिंङ प्रणालीमा नदेखाई सोझै पठाउने गरेको देखिएको, त्यसको अभिलेख डे बुक मा मात्र राख्ने गरेको तथा हुण्डीसमेतको कारोबार गरेको भनेर अख्तियारलाई दिएको बयानबाट खुल्न आएकाले संजयका बाबु साधु साह सुडीको नाममा रहेको मिथिला आयल स्टोर्सको बिषयमा छानविन गर्न राजश्व अनुसन्धान विभागमासमेत लेखी पठाइएको छ। यस्तै मिथिला मनि ट्रान्सफर प्रालिको हकमा नेपाल राष्ट्र बैंक केन्द्रीय कार्यालय, काठमाण्डौ र धनुषा क्षेत्र नम्बर ४ बाट निर्बाचित साह कर्तव्य ज्यान मुद्दामा अदालतको आदेश अनुसार थुनामा थिए।"
ठेकेदारको लापरवाहीले रिठापाटासुर्मा सडक निर्माण रोकियो,"बझाङ : सुदूरपश्चिम प्रदेश सरकार भौतिक पूर्वाधार विकास मन्त्रालयबाट जिल्लाको रिठापाटा सुर्मा सडक कालोपत्रे गर्नका लागि बहुवर्षीय योजना स्वीकृत भएपनि सडक पीचको काम अगाडि बढ्न सकेको छैन । यस सडकमा अघिल्ला वर्ष ठेक्का लिएर काम गर्ने ठेकेदारले काम अधुरै राखेकाले बहुवर्षीय योजनाको काम रोकिएको हो । रिठापाटा सुर्मा सडक फराकिलो गर्ने, ग्याबिन पर्खालका साथै मेसिनरी पर्खालको निर्माणको जिम्मा पाएको लोहनी बद्रर जेभी निर्माण कम्पनीले तोकिएको समयभित्र काम सुरु गरेको छैन।प्रदेश मन्त्रालयबाट स्वीकृत भएपनि आर्थिक वर्षभित्रै सुरु गर्नुपर्ने कालोपत्र अगाडि बढ्न सकेको छैन। जिल्लाको जयपृथ्वी राजमार्गकोअन्तर्गत सदरमुकाम चैनपुरबाट नजिकै रहेको चौरदेखि सुरु भएको रिठापाटा सुर्मा सडक खण्डको कालोपत्रे गर्नका लागि यसै आर्थिक वर्षमा योजना स्वीकृत भएको छ । पूर्वाधार विकास कार्यालय बझाङका प्रमुख नबराज रावलले पुरानो केही ठाउँमा चट्टान काट्ने, पर्खाल लगाउने र ग्याबिन जाली भर्ने काम अधुरै भएकाले नयाँ काम सुरु गर्न समस्या भएको बताए। उनले भने प्रदेश सरकारको भौतिक पूर्वाधार विकास मन्त्रालयबाट यो सडकलाई कालोपत्रे गर्नका लागि झण्डै २१ करोड स्वीकृत भइसकेको छ तर अघिल्लो सडकमा निर्माण कार्य पूरा हुन नसकेपछि बहुवर्षीय कालोपत्रे गर्ने कार्यको प्रक्रिया अगाडि बढाउन नसकेको हो । रिठापाटा सुर्मा सडक गाउँपालिका जोड्ने मुख्य सडक हो । कामको जिम्मा लिएका स्थानीय ठेकेदारको लापरबाहीले पनि यसको काम प्रभावित भएको सुर्मा गाउँपालिका अध्यक्ष नरबहादुर बोहराले बताए। उनले भने यस सडकलाई छिटो छरितो बनाउनका स्थानीय सरकारले बारम्बार पहल गरेको भएपनि ठेकेदार कम्पनीको वेवास्ताले काम अघि बढ्न सकेको छैन। जिल्लाको प्रमुख पर्यटकीय क्षेत्र सुर्मा सरोबर र गाउँपालिकाको मुख्य सडक भएकाले यसको निर्माण कार्य छिटो छरितो हुनु पर्ने स्थानीयको छ। दुई वर्ष अगाडि ५ करोड रुपैयाँमा ठेक्का लिएको भएपनि सडक सुधारको काम नसक्दा कम्पनीले म्याद थपका लागि पहल गरिरहेको छ । निर्माण कम्पनीका प्रतिनिधि टेकबहादुर सेटीले भने विविध कारणबस हामीले तोकिएको समयमा काम गर्न नसकेको बताए।उनले बाँकी रहेको काम केही महिनाभित्रै पुरा गर्ने दावी गरेका छन्। यस वर्ष जिल्ला पूर्वाधार विकास कार्यालयमा सुर्मा सडक पीचका लागि रकम आएको छ । पूर्वाधार विकास कार्यालय बझाङबाट सामानीकरण अनुदानका योजना २२ वटा, सडक पुल तथा झोलुङ्गे पुल ६ वटा, संघीय सशर्त अनुदानका योजना ६ वटा र प्रादेशिक सडक ३ वटा गरी ३७ वटा योजना परेका छन् । यसका लागि जिल्लामा झण्डै ६० करोड रकम आएको पनि कार्यालयले जनाएको छ।"
प्रहरीको एआईजीमा तीन जना सिफारिस,"काठमाडौं : नेपाल प्रहरीको अतिरिक्त महानिरीक्षक (एआईजी)मा तीन जनालाई गृह मन्त्रालयले सिफारिस गरेको छ। बिहीबार बढुवा समितिको बैठकले तीन जना प्रहरी नायब महानिरिक्षक (डिआईजी)लाई एआईजीमा बढुवा सिफारिस गरेको हो। बढुवाका लागि सिफारिस हुनेहरुमा तारिणीप्रसाद लम्साल, शैलेश थापा क्षेत्री र हरिबहादुर पाल रहेका छन्। सुदूरपश्चिम प्रदेश प्रहरी कार्यालयमा दरबन्दी भएका लम्सालले ६८ दशमलव ६६ प्रतिशत, नेपाल प्रहरीका प्रवक्ता रहेका थापाले ६८ दशमलव ५५ र प्रहरी प्रधान कार्यालय विशेष ब्यूरोमा दरबन्दी रहेका पालले ६७ दशमलव ५५ अङ्क प्राप्त गरेका थिए।"
"विद्यालय खुले, पुगेन किताब","बेसीशहर : हिमाली जिल्ला मनाङमा फागुन १ गतेदेखि नयाँ शैक्षिक सत्र सुरु भएको छ। तल्लो क्षेत्रमा रहेका नासो र चामे गाउँपालिकामा रहेका विद्यालयमा पढाइसमेत सुरु भइसकेको छ। पाठ्युपस्तक भने अझै पुगेका छैनन्। केही विद्यार्थीले पुराना पुस्तकबाट काम चलाएका छन् । पुस्तक नहुनेहरु शिक्षकबाट सुनेको भरमा पढिरहेका छन् । तर, पाठ्क्रम फेरिएका कक्षाका विद्यार्थी भने अन्योलमा छन् । नासो ५ थोचेस्थित प्रकाशज्योति माविका प्रधानाध्यापक पद्मराज पन्थीले पुस्तक नआउँदा समस्या भएको बताए। कक्षा १, ९ र १० का विद्यार्थीलाई समस्या भएको उनले बताए । अन्य कक्षामा भने पुराना पुस्तकको भरमा पठनपाठन चलिरहको छ । मनाङका चारवटा पालिका छन् । यी चारै पालिकामा फरकफरक समयमा शैक्षिक सत्र सुरु हुन्छ।चिसो बढी हुने भएकाले माथिल्लो भेगका मनाङ ङिस्याङ र नार्पाभूमि गाउँपालिकामा चैत १ बाट सुरु हुन्छ। चामे गाउँपालिकामा आगामी वैशाखबाट हुँदै छ। चामे तिमाङस्थित गौरीशंकर आधारभूत विद्यालयका प्रधानाध्यापक कमल गुरुङले पाठ्यपुस्तक अभावमा पुरानै पुस्तक पढाउन बाध्य भएको बताए।'छिटो पुस्तक ल्याउन पसलेलाई ताकेता गरिरहेका छौँ, गुरुङले भने, 'विद्यालय खुलेको दुईसाता भइसक्यो अझै पुस्तक आएको छैन् ।' नासो गाउँपालिका ५ थोंचेस्थित प्रकाशज्योति माविका प्रधानाध्यापक पद्मराज पन्थीका अनुसार फागुन १ बाटै भर्ना अभियान सुरु भएपनि पाठ्यपुस्तक भने आएको छैन। शिक्षा विकास तथा समन्वय इकाइको अनुमतिमा स्टेसनरीले सीधै विद्यालयलाई पाठ्यपुस्तक दिने व्यवस्था मिलाइएको छ । चामे गाउँपालिकाका ४ र नासों गाउँपालिकाका ११ गरी १५ विद्यालयमा पठनपाठन सुरु भइसकेको छ। शिक्षा विकास तथा समन्वय इकाइका प्रमुख नारायण रेग्मीले सम्बन्धित प्रधानाध्यापकहरूले शैक्षिक सत्रअनुसारै पाठ्यपुस्तकको व्यवस्थापन गर्ने बताए। मनाङमा पाठ्यपुस्तक उपलब्ध गराउने जिम्मा लमजुङको भोटेओडारस्थित सापकोटा स्टेसनरीले लिएको छ। स्टेसनरी सञ्चालक ज्ञानहरि सापकोटाले माग आउनै ढिलाइ भएकाले समयमा पुस्तक पठाउन नसकिएको बताए। एनका अनुसार कक्षा १ को पुस्तक आएको छैन। यो पूरै रंगीन आउने हो । ६, ७ र ८ को पनि पूरै आएको छैन। सरकारले शैक्षिकसत्र सुरुसँगै हरेक विद्यार्थीका हातमा पाठ्यपुस्तक पुर्याउने घोषणा गर्दै आएपनि हिमाली जिल्लाका विद्यार्थीले भने समयमै पाउने गरेका छैनन । मनाङमा ४ मावि, १० आधारभूत र १३ प्रावि गरी २७ सामुदायिक विद्यालय छन्।"
श्रीमानश्रीमती मृत फेला,"महेन्द्रनगर : कञ्चनपुरको शुक्लाफाँटा नगरपालिका११ कलुवापुरमा रगताम्य अवस्थामा श्रीमान श्रीमती मृत फेला परेका छन्। बिहीबार आफ्नै घरमा जयलाल भण्डारी र धना भण्डारी मृत फेला परेको जिल्ला प्रहरी कार्यालय कञ्चनपुरका प्रवक्ता रविन्द्र पौड्यालले जानकारी दिए। उनले भने, 'हामी प्रारम्भिक अनुसन्धानमा छौँ, उनीहरुको शरिरमा धारिलो हतियारको घाउ छ।' भण्डारीले पहिलो श्रीमतीको मृत्युपछि दुई वर्ष अगाडि धनादेवीसँग दोस्रो बिहे गरेका थिए। पहिलो श्रीमतीबाट ७ वर्षको एक बच्चा रहेको प्रहरीले जनाएको छ। श्रीमान र श्रीमती दुवैको मृत भेटिएकाले घटना शंकास्पद रहेको प्रहरीले जनाएको छ। शुक्लाफाँटा नगरपालिका११ स्थित आफ्नै घरको भान्सा कोठामा श्रीमती र कोठाको पलङमा श्रीमानको मृत शव भेटिएको प्रहरीले जनाएको छ। थप अनुसन्धानको लागी प्रदेश कार्यालयबाट कुकुरको टोलीसमेत घटनातर्फ ल्याइँदै छ।"
"माटोको ढिस्को खस्दा एकको मृत्यु, चार घाइते","डडेल्धुरा : डडेल्धुरामा माटोको ढिस्कोमा पुरिएर एकजनाको मृत्यु भएको छ भने ४ जना घाइते भएका छन्। जिल्लाको नवदुर्गा गाउँपालिका २ बेडपानीमा रहेको अमरघाट झोलुङे पुलको फाउण्डेशनमा काम गरिरहेका मजदुर माथि पहिरो जाँदा उक्त घटना भएको प्रहरीले जनाएको छ। माटोको ढिस्को खस्दा पुरिएर नवदुर्गा ३ बेडपानी बस्ने ६६ वर्षीय डम्मरे लुहारको मृत्यु भएको जिल्ला प्रहरी कार्यालय डडेल्धुराका डीएसपी दधिराम न्यौपानेले जानकारी दिए। घटनामा ५० वर्षीय पतीराम भट्ट, ६६ वर्षीय टेकबहादुर साउद, ४५ वर्षीय शिवराज भट्ट र ७९ वर्षीय टिकाराम भट्ट घाइते भएका छन्। घाइतेहरुको उद्धार गरी डडेल्धुरा अस्पतालमा उपचार भई रहेको डीएसपी न्यौपानेले बताए। घटनाबारे थप अनुसन्धान भइरहेको उनले जनाए।"
महासचिव मैनालीको अवस्था खतरामुक्त,"काठमाडौँ : सवारी दुर्घटनामा परी घाइते भएका नेकपा (माले)का महासचिव सिपी मैनालीको अवस्था खतरामुक्त रहेको छ। काठमाडौँको टोखास्थित ग्राण्डी अन्तर्राष्ट्रिय अस्पतालमा उपचाररत उनको दाहिने खुट्टा दुई ठाउँमा भाँचिएको र शरीरमा भित्री चोट नभएको चिकित्सकको भनाइ उद्धृत गर्दै मालेको खेलकुद विभाग प्रमुख शङ्कर पोखरेलले जानकारी दिए। 'अहिले अवस्था सामान्य छ, बाहिरी भागमा चोटपटक लागेको छ', चिकित्सकको भनाइ उद्धृत गर्दै उनले भने, 'सिटी स्क्यान गर्दा भित्री अङ्गमा चोटपटक लागेको देखिएको छैन।' मैनालीको निधार र घाँटीमा चोट लागेको पोखरेलले जानकारी दिए। प्रारम्भिक स्वास्थ्य परीक्षण रिपोर्टमा उहाँका अवस्था सामान्य देखिएको छ। 'अहिले महासचिव सामान्यरुपमा बोलचाल गरिरहनुभएको छ', उनले भने। भाइको छोरीको विवाहमा गएर झापाबाट काठमाडौँ फर्कदै गर्दा महासचिव मैनाली विपी राजमार्गको सिन्धुली क्षेत्रमा दुर्घटनामा परेका थिए। उनी सवार बा७च २१२० नम्बरको जिपलाई विपरीत दिशाबाट गइरहेको ना४च ७६८० नम्बरको भ्यानले ठक्कर दिएको थियो। दुर्घटनामा मनौलीका छोरा ३० वर्षीय सरोज, बुहारी पूजा ढुङ्गाना मैनाली, ५ वर्षीय नाति एन मैनाली र चालक रामप्रसाद पौडेल पनि घाइते भएका थिए। दुर्घटनालगत्तै घाइतेको बर्दिवासस्थित जनसेवा अस्पतालमा उपचार गरिएको थियो। थप उपचारका लागि घाइतेहरुलाई ग्राण्डी अस्पतालमा ल्याइएको हो। अहिले अस्पतालमा मालेका नेता कार्यकर्ताको भीड लागेको छ।"
ललितपुरमा १२६ बुद्धहरु देखिएपछि (भिडियोफोटो),"ललितपुर : दिपंकर बुद्ध सम्यक महादान ललितपुरमा पाँच वर्षमा हुने गर्छ। पाँचपाँच वर्षमा एक पटक गरिने सयौं बुद्ध र दिपंकर बोधिसत्वका प्रतिमाहरु प्राचीन कालदेखि अहिलेसम्मका देखाइनेछ। यस वर्ष पनि बुधबार र बिहीबार ललितपुरको मंगलबारबाट लगेर नागबहालमा पुर्याइयो। सो मेला हेर्नका लागि हजारौं मानिसहरु आउँछन्। यस वर्ष पनि १ सय २६ बुद्धहरु एकै ठाउँमा हेर्ने भक्तजनहरुले अवसर पाए। नेवारबौद्ध परम्पराअनुसार शाक्य तथा बज्राचार्य भिक्षुहरूलाई दान दिने गरिन्छ। त्यस्तै दिपंकर बुद्ध, अवलोकितेश्वर, बसुन्धरा, आर्यतारालगायतलाई पनि दान दिइन्छ। धर्मवालम्बीहरूले दानमा सहभागिता जनाउनुलाई नै पर्वको विशेषता मानिन्छ। यो पर्व बिहीबार दिनभर महादान गरि साँझ आआफ्नो टोलबाट ल्याइएको बुद्धका मुर्ती बहालमा फर्काइनेछ। अब यो पर्व आगामी पाँच वर्षपछि मात्रै हेर्न पाइनेछ। (तस्बिरभिडियो अन्नपूर्णकर्मी सुनिता डंगोल)"
मैनालीलाई उपचारका लागि काठमाडौं लगियो,"बर्दिबास : दुर्घटनामा घाइते भएका नेकपा मालेका महासचिव सिपी मैनालीलाई उपचारका लागि नेपाली सेनाको हेलिकोप्टरबाट काठमाडौं लगिएको छ। भतिजीको विवाह सकेर झापाबाट छोरा, बुहारीसहित उनी काठमाडौं फर्किने क्रममा महोत्तरीको बर्दिबासस्थित कालपानीमा दुर्घटनामा परेका थिए। दुर्घटनामा घाइते भएका नेता मैनालीका छोरा सरोज, बुहारी पूजा र रामप्रसाद पौडेललाई पनि सोही हेलिकोप्टरबाट काठमाडौं लगिएको इलाका प्रहरी कार्यालय बर्दिबास डीएसपी राजन चापागाईले जानकारी दिए। झापाबाट काठमाडौं जाँदै गरेको बा ७ च २१२० नम्बरको कारलाई विपरित दिशाबाट आउँदै गरेको ना ४ च ७६६८ नम्बरको पिकअप भ्यानले ठक्कर दिँदा दुर्घटना भएको हो। कारमा सिपी मैनालीका छोरा सरोज मैनाली, बुहारी पूजा ढुंगाना मैनाली, नाति पिएन् मैनाली र कार चालक रामप्रसाद पौड्याल थिए। सिपी मैनालीको शरीरमा गहिरो चोट लागेको छ। बुहारी पूजाको दुबै खुट्टा भाँचिएको छ । कार चालकको टाउको अनुहारमा चोट लागेको छ ।बर्दिबास जनसेवा हस्पिटलमा प्राथमिक उपचारपछि थप उपचारका लागि काठमाडौस्थित ग्राण्डी हस्पिटल रिफर गरिएको हो।"
चितुवाको आक्रमणबाट बालक घाइते,"स्याङ्जा : घरमै सुतिरहेका १२ वर्षीय युनीस गुरुङ चितुवाको आक्रमणबाट घाइते भएका छन् । भीरकोट नगरपालिका ९ ठूलीभन्ज्याङका गुरुङ आफ्नै घरको कोठामा सुतिरहेका बेला एक्कासी चितुवाले आक्रमण गरी घाइते बनाएको वडा अध्यक्ष भीमबहादुर गुरुङले जानकारी दिए । हजुरआमा (बज्यै) र आमासँगै एउटै कोठामा सुतेका उनलाई बज्यै र आमा बाहिर निस्किएपछि बिहान साढे ६ बजेतिर चितुवाले आक्रमण गरेको अध्यक्ष गुरुङेले बताए । बज्यै उठेर पसलतिर लाग्नु भयो । आमा घरगोठधन्दामा । घरमा रहेको कुकुरको सानो बच्चा र युनिसमात्र कोठामा थिए । कतिबेला चितुवा कोठामा पस्यो र आक्रमण गर्यो त्यो अझै पत्तो पाउन सकिएन, अध्यक्ष गुरुङ भन्छन् । चितुवाको आक्रमणबाट बालकको घाँटी, निधार र देब्रे आँखा नजिकै गहिरो चोट छ । घाइते बालकको उपचार पोखरा स्थित मणिपाल शिक्षण अस्पताल भइरहेको छ । उनी हाल खतरामुक्त रहेको पारिवारिक स्रोतले जनाएको छ ।"
पाठ्यक्रम व्यवहारिक हुनुपर्छ,"अन्नपूर्ण मिडिया नेटवर्कअन्तर्गतको नेपाल न्युज नेटवर्क इन्टरनेसनलद्वारा प्रकाशित अन्नपूर्ण अंकुर बालपत्रिकाको पहिलो वार्षिकोत्सव सम्पन्न भएको छ। सोही अवसरमा आयोजित अहिलेको पढाइ कत्तिको व्यावहारिक छ ? विषयक राउन्ड टेबल छलफलमा विभिन्न विद्यालयका निर्देशक, प्रधानाध्यापक एवं शिक्षासेवीले राखेका धारणा रामकला खड्का र इन्द्र चौधरीको प्रस्तुतिमा। हामीले पूरकको भूमिका खेल्न सक्छौं ऋतुराज सापकोटा, अध्यक्ष, एनप्याब्सन लामो समयदेखि हामीले शिक्षालाई जोड्नुको सट्टा खण्डीकरण गर्ने काम गर्यौं। शिक्षा कहिल्यै पनि निजी, सामुदायिक वा सार्वजनिक हुँदैन। बरु लगानीको प्रकृति हेरेर शिक्षालयहरू होलान्। निजी भए पनि सेवाको आकृति हेर्ने हो भने त्यसले सार्वजनिक सेवा नै दिने हो। जुनसुकै विद्यालयले पनि विद्यार्थीलाई शिक्षा दिने हो। शिक्षालाई सामुदायिक गुठीका रूपमै लिइनुपर्छ। सार्वजनिक शिक्षा सुधारका कुरा गर्दा गत वर्ष सार्वजनिक शिक्षामा सुधार हाम्रो नारा नै थियो। यो नाराले सामुदायिक भनिएका विद्यालयलाई मात्र समेट्यो। यो गलत भयो। किनभने शिक्षामा सुधार त सर्वत्र हुनुपर्यो नि। सामुदायिक विद्यालयमा मात्र शिक्षा राम्रो भएर सुधार हुँदैन। राज्यले शिक्षाजस्तो विषयलाई संकुचित नभई बृहत् किसिमले लिनुपर्छ। निजी विद्यालयहरूलाई लिएर समाजमा टीकाटिप्पणी उठ्ने गर्छन्। त्यसैले निजी विद्यालयले पनि यसमा विशेष ध्यान दिन जरुरी छ। हामीले गुणस्तरीय शिक्षा प्रदान गर्नमा पूरकको भूमिका खेल्न सक्छौं। त्यसैले राज्यले हामीलाई हेर्नुपर्छ। अनि मात्र शिक्षा क्षेत्रमा सुधार आउँछ, अन्यथा यो दीर्घकालीन हुँदैन। पाठ्यक्रम प्रत्येक वर्ष परिमार्जन हुनुपर्छ लोकबहादुर भण्डारी, महासचिव, हिसान हामीले राम्रो शिक्षा दिन नसकेर विद्यार्थी बाहिर गइरहेका छन् भन्ने गरिन्छ। तर वास्तवमा हामीले दक्ष जनशक्ति उत्पादन गरिरहेका छौं जस्तो लाग्छ। किनभने नेपालका विद्यार्थी बाहिर गएर खपत हुन सक्नु नै हामी अन्तर्राष्ट्रिय स्तरका शिक्षा दिन कमजोर छैनांै। बरू हामीले जनशक्ति उत्पादन गरेर तिनलाई काम दिन सकेका छैनौं; जुन राज्यको कमजोरी हो। रोजगारका लागि बाहिर जानुपर्ने बाध्यता छ। अहिले पाठ्यक्रम परिवर्तन भएको विषयमा बहस चलिरहेको छ। जुन उमेर समूहका लागि पाठ्यक्रम तयार गरिन्छ, ती उमेरकाले सिक्नेभन्दा बढी कुरा राखेर, रंगीन बनाएर किताब बेच्नेबिकाउने प्रवृत्ति मौलाएको देखिन्छ। त्यसैले यस्ता कुरा रोकिनुपर्छ। बरू सबै पाठ्यपुस्तकलाई पीडीएफ फाइलमा राखेर पढ्न सहज हुने वातावरण बनाउन आवश्यक छ। पाठ्यक्रम प्रत्येक वर्ष परिमार्जन हुनुपर्छ। परिमार्जनको अर्थ पूरै अर्को नयाँ ल्याउनुपर्छ भन्ने होइन। त्यसमा समयअनुसार परिवर्तन भएका विषयलाई स्थान दिनुपर्छ। १०१० वर्षमा पाठ्यक्रम परिवर्तन हुने परम्परा छ। यसले सही समयमा सही ज्ञान दिन सक्दैन। त्यसैले एउटा शैक्षिक सत्र सकिएपछि नयाँ अपडेट गर्ने विषयमा गृहकार्य हुनुपर्छ। अहिले पढिरहेको विद्यार्थीले १० वर्षपछि कस्तो काम गर्न सक्छ ? यी विषयलाई ख्याल गरी पाठ्यक्रम निर्माण गर्नुपर्छ। शिक्षक रोल मोडल बन्न सक्नुपर्छ कुमार थापा, प्रधानाध्यापक, वृहस्पति विद्यासदन, नक्साल हामीले बोलेका, कराएका भरमा विद्यार्थीले सिक्ने होइनन्। ज्ञानले व्यवहारमा परिवर्तन आउँछ भन्ने कुनै ग्यारेन्टी हुँदैन। हाम्रा व्यवहार र बोल्ने तरिकाबाट विद्यार्थी प्रभावित भइरहेका हुन्छन्। हामीले विद्यार्थीलाई के गर्नुपर्छ ? कसरी बस्नुपर्छ ? भन्ने सिकाउनुभन्दा पहिले शिक्षकले नै आफ्नो व्यवहारमा लागू गर्नुपर्छ। उदाहरणका रूपमा कुनै पनि सभासम्मेलनमा शिक्षकहरूले बोल्ने तरिका, खाएको कुरा, फोहोर फाल्ने तरिका, सभामा बसाइ तरिका आदिमा शिक्षक आफू रोल मोडल बन्न नसक्दा पनि विद्यार्थीको व्यवहार परिवर्तन गर्न गाह्रो छ। त्यसैले हामी विद्यार्थीका अगाडि उदाहरण बन्न नसक्नु, राम्रो अंक ल्याएर पास गर्ने विद्यार्थीलाई पुरस्कृत गर्न नसक्नु र राम्रो गर्ने विद्यार्थीको डकुमेन्टेसन गर्न नसक्नाले पनि शिक्षा व्यवहारमा लागु हुन नसकेको देखिन्छ। यस्तो अवस्थामा नैतिक शिक्षा विषय राखेर मात्र हामीले विद्यार्थीलाई व्यावहारिक बनाउन सक्छौं जस्तो लाग्दैन। विद्यार्थीले देखेर, हेरेर अनि प्रयोग गरेर मात्र सिक्ने हो। त्यसैले व्यावहारिक शिक्षा दिनका लागि नैतिक शिक्षाका शिक्षकले मात्र नभई हरेक शिक्षकले यसको ज्ञान दिनुपर्छ। विद्यार्थीलाई पाठ्यक्रम बुझाउनु चुनौतीपूर्ण राजु राई, प्रधानाध्यापक, बेबीलोन स्कुल, शान्तिनगर धेरै विज्ञले बनाएका पाठ्यक्रम राम्रा छन्। यही पाठ्यक्रमलाई कसरी विद्यार्थीमाझ पुर्याउँछौं, त्यो नै हाम्रा लागि एउटा चुनौती हो। सामुदायिक र निजी विद्यालयमा एउटै पाठ्यक्रम पढाइने हो। हामीले पाठ्यक्रमलाई जसरी विद्यार्थीमाझ पुर्याएका छौं, त्यो सामुदायिक विद्यालयले नगरेको हो कि ? राष्ट्रिय पाठ्यक्रमलाई नै आधारित बनाएर हामी हाम्रा क्रियाकलाप गर्छौं। त्यहाँभित्रका कतिपय असान्दर्भिक कुरालाई पनि समयसान्दर्भिक बनाएर हामी लैजान्छौं होला। पाठ्यक्रमले निर्दिष्ट गरेका कुरालाई विद्यार्थीमाझ पुर्याउन हामी कति सक्षम जनशक्ति छौं भन्ने महत्त्वपूर्ष विषय हो। सुविधा, जागिरको सुरक्षालगायतका विविध हिसाबले सामुदायिक विद्यालयका शिक्षकशिक्षिका निजीभन्दा सक्षम हुनुहुन्छ। तर पनि पाठ्यक्रमलाई विद्यार्थीमाझ पुर्याउने सन्दर्भमा सबैभन्दा गाह्रो कुरा भनेको शिक्षकशिक्षिकाको व्यवस्थापन हो। संस्थागत विद्यालयमा यो जति सजिलो छ, सामुदायिकमा छैन। यही कारणले होला, हामीले पाठ्यक्रमलाई अलि राम्रोसँग विद्यार्थीमाझ पुर्याउन र बुझाउन सकेका छौं भन्ने मेरो अनुमान छ। तर फेरि पनि ए प्लस ल्याउनुलाई मात्र लर्निङ अचिभमेन्ट भन्ने कि नभन्ने ? जस्तै मेरो विद्यालयमा ६० सालबाट एसएलसी पास आउट निस्किन थालेको हो। ती विद्यार्थी अहिले कहाँ छन् भनेर हेर्नु नै आउटकम हो जस्तो लाग्छ। पूरक पाठ्यक्रम बनाउन सकिन्छ सुनिता पौडेल, प्रधानाध्यापक, काठमाडौं प्रज्ञा कुञ्ज स्कुल, बानेश्वर शिक्षालाई खण्डीकरण गर्नु हुँदैन। शिक्षा भनेको शिक्षा नै हो। त्यो सामुदायिक विद्यालयले दिएको होस् वा संस्थागत विद्यालयले। हामीले पाठ्यक्रमलाई बुझेर त्यसलाई कसरी विद्यार्थीमाझ पुर्याउँछौं, कुन क्रियाकलाप गर्छौं र सिकाइ क्रियाकलापलाई कसरी हेरिराखेका छौं भन्ने विषय फरक होला। अहिलेको पाठ्यक्रम निकै राम्रो छ। तर पनि त्यसलाई अझै प्रभावकारी बनाउन विद्यालयले पनि पूरक पाठ्यक्रम बनाउन सक्छ। हामीले पनि त्यही गरेका छौं। स्थानीय पाठ्यक्रमका कुरा आइरहेका छन्। समुदायमै बसेर विद्यालयले स्थानीय पाठ्यक्रममा काम गर्यो भने राष्ट्रियताका धेरै विषय त्यहींबाट सिक्छौं। किनभने हाम्रो पाठ्यक्रमले नसमेटेका र यही समुदायमा रहेका मूलभूत कुरालाई लिएर स्थानीय पाठ्यक्रम बनाउने हो। हामीले पाठयोजना कसरी बनाउँछौं र त्यसलाई कसरी र कुन क्रियाकलापमार्फत विद्यार्थीमाझ पुर्याउँछौं भन्ने महत्त्वपूर्ण हुन्छ। फेरि विद्यालयले मात्र सबै समाधान गर्छु भनेर लाग्यो भने पनि सम्भव हुँदैन। हामीले के गर्न खोजेको, बालबालिकाले के जान्नुपर्छ र यो कुन क्रियाकलापले गर्यो भने नजानिँदो किसिमले बालबालिकाले साँच्चै आत्मसात गर्छ त। यस विषयमा ध्यान दिएर अगाडि बढ्यो भने हामीले भनेका धेरै सवालको जवाफ आउँछ। समस्या घरमै छ अनिल कसपाल, प्रधानाध्यापक, मोर्डन स्कुल, दधिकोट विद्यालयमा हामीले जे गर्न खोजेका छौं, त्यसको कार्यान्वयन गर्न घरबाटै सिकाउनुपर्छ। हामी विद्यालयमा जे सिकाउँछौं, त्यो अभिभावकको व्यस्तताले घरव्यवहारमा लागू हुन पाउँदैन। घरमा गएपछि आमा एकातिर, बाबु अर्कातिर अनि छोराछोरी मोबाइलमा झुन्डिने संस्कार बढ्दो छ। त्यसैले विद्यालयमा पढाएका कुरा घरमा कार्यान्वयन हुने वातावरण नहुँदा उसले व्यावहारिक रूपमा लागु गर्न सकेको देखिन्न। विगतमा सामाजिक र नैतिक शिक्षाका कुरा हुन्थे। अहिले पाठ्यक्रममा यस्ता विषयवस्तु कम छन्। यस्ता संस्कारिक कुरा हामीले पाठ्यक्रममा भन्दा घर र समाजबाटै सिकेका हौं। तर आमाबाबुको कार्यव्यस्तताले बालबालिका मोबाइलबाटै हुर्किरहेका छन् र पछि त्यही मोबाइलले दुःख दियो भनेर विद्यालयसम्म अभिभावकका गुनासा आउँछन्। त्यसैले समस्या घरमै छ। बालबालिकाले व्यावहारिक शिक्षा पाउने क्रममा विद्यालयको पहललाई अभिभावकले पनि सन्तानलाई समय दिएर अगाडि बढेको खण्डमा पढाउन र संस्कार दिन सहज हुन्छ। राम्रा पक्षहरू साटासाट गर्नुपर्छ नातिकाजी महर्जन, प्रधानाध्यापक, ज्ञानोदय स्कुल, बाफल सरकारले कक्षा ८ र ९ देखि पढेका विद्यार्थीका लागि छात्रवृत्तिको अवसर दिएका कारण सामुदायिकमा भर्ना हुनेको लहर बढेको छ। सामुदायिक र संस्थागत विद्यालयमा सरकारले विभेद गरेको मैले पनि महसुस गरेको छु। हामीप्रति न्याय भएको छ भन्ने अनुभव सामुदायिक र संस्थागत विद्यालयका शिक्षकशिक्षिका र प्राचार्यले गर्न पाउनुपर्छ। एकातिर मात्र हामी पक्षपाती भएर लाग्नु हुँदैन। न सामुदायिकले मात्र यो देशको शिक्षालाई धान्न सक्छन् न संस्थागत विद्यालयले मात्र धान्न सक्छन्। संस्थागतले मात्र धान्ने भए रुकुम, रोल्पाजस्ता दूरदुरान्तरमा गएर हामी हेरौं त, त्यहाँ खै संस्थागत विद्यालय। सामुदायिक विद्यालयले नै धानेका छन्। हामी सहरकेन्द्रित भएका छौं, जहाँ सक्ने र सक्षम परिवारका विद्यार्थी संस्थागत विद्यालय छानेर पढिरहेका छन्। सामुदायिकमा कष्टपूर्ण जीवनयापन गरिरहेका विद्यार्थी थुप्रिरहेका छन्। सडक बालबालिका समातेर स्कुल पुर्याइएको छ। सुकुम्बासी टोलका विद्यार्थी त्यहाँ पुर्याइएको छ। यो किसिमको दरार उत्पन्न भइरहेकाले सम्बन्धित निकायले यसमा समानता ल्याउन पहल गर्नुपर्छ। सामुदायिक र संस्थागत जहाँ जे राम्रो छ, एकले अर्काको राम्रा पक्ष साटासाट गरेर अगाडि बढे हाम्रो शिक्षा सुगन्धित हुन्छ। परिमार्जन नगरे लोप हुन्छ हेरम्बराज कँडेल, प्रधानाध्यापक, विश्व निकेतन स्कुल, थापाथली हामीले सामुदायिक र संस्थागत विद्यालय भनेर छुट्याउनु जरुरत छैन। चार्स डार्बिनको सिद्धान्तअनुसार जसले समयअनुसार आफूलाई परिमार्जन गरेर अगाडि बढ्छ ऊ रहन्छ, जसले गर्दैन, डायनोसरजस्तै लोप भएर जान्छ। शिक्षामा पनि यही हो। संस्थागत विद्यालय हुन्थेन भने यहाँ ठूला स्कुलमा धेरै पैसा तिरेर पढाउनुपर्ने अभिभावकलाई निद्रा लाग्दैनथ्यो होला। धनी वर्गले भारत, युरोपलगायतका देशमा छोराछोरी पठाउँदा देशको राजस्व बाहिरिन्थ्यो। संस्थागत विद्यालय नभइदिएका भए सामुदायिकमा पनि हामीले यति जीपीए ल्याउनुपर्छ, गुणस्तरीय शिक्षा दिनुपर्छ, सिकाइ उपलब्धि बढाउनुपर्छ भन्ने नै हुने थिएन। यसका नाममा फेरि निजी विद्यालयलाई नियमन भने गर्नुपर्छ। सामुदायिक विद्यालयमा समस्याका चाङ नै छन्। हामीभन्दा विद्यार्थी खोज्नमा धेरै जान्ने हुन्छन्। हामीले त फ्यासिलिटेट मात्र गर्ने हो। विद्यार्थीलाई व्यावहारिक शिक्षा दिन हामी शिक्षकले पनि आफ्नो भूमिका बदल्नुपर्छ। अब संस्थागतसँग प्रतिस्पर्धा गर्न हामीले छाड्नुपर्छ। राम्रो नगर्नेलाई लज्जाबोध हुने र छाड्नुपर्ने स्थिति मिडियाले नै बनाइसकेको छ। पाठ्यक्रमलाई माटोसुहाउँदो बनाउनुपर्यो। व्यावसायिक शिक्षाहरू आदर्शमा मात्र होइन; व्यवहारमा पनि प्रयोग हुनुपर्छ। डेप्थ नलेज दिन गाह्रो छ कला राई, निर्देशक, गोल्डेन पिक स्कुल, चाबहिल हाम्रा पाठ्यक्रम एकदमै राम्रा छन्। सबै विषयवस्तु जान्नुपर्ने भन्ने छ। सामान्यतया हाम्रा विद्यार्थी १० कक्षासम्म पुग्दा विश्वकै सबैभन्दा जानकार भएर निस्कन्छन्। तर वास्तवमा डेप्थ नलेज दिन गाह्रो छ। व्यवस्थापन गर्नेलाई र पढाउने शिक्षकलाई पनि गाह्रो छ। किनभने विषयवस्तुलाई प्रयोगात्मक रूपमा बालबालिकालाई सिकाएर जान्ने बनाउन त्यो एक वर्ष पर्याप्त हुँदैन। हामीले विभिन्न देशका विद्यालयसँग समन्वय गर्दा त्यहाँका बालबालिकालाई ज्ञानको भारी बोकाउनेभन्दा पनि उसलाई कस्तो बनाउने भनेर पोलिस गर्दै माथिसम्म ल्याउने रहेछन्। हामीकहाँ बालबालिकाले जानेर मात्र हुन्न। तीन घन्टामा लेखेर बुझाउनुपर्छ। यस्तो अवस्थामा ती बालबालिकाले कसरी साँच्चै व्यावहारिक ज्ञान पाउँछन् त ? सिकाउने बेलामै हामीले त्यो खालको सिकाउने वातावरण पाउँदैनौं। संस्कार सिक्ने महवपूर्ण थलो घर अञ्जु भट्टराई, प्रधानाध्यापक, अक्षरा स्कुल, काँडाघारी संस्कार कुनै पुस्तकमा हुने कुरा होइन। यो हरेक शिक्षकका आचरण र व्यवहार देखिनुपर्यो। विभिन्न खालका मूल्यमान्यतामा आधारित भएर कक्षाका क्रियाकलाप हुनुपर्यो। बिहान कक्षा सुरु भएदेखि विद्यालय बिदा नहुञ्जेल हरेक क्षेत्र, विषय र पाठ्यक्रममा यसलाई समावेश गर्न सक्नुपर्छ। संस्कार किताबको जाँच दिने विषय पनि होइन, जाँच पास गर्ने कुरा पनि होइन। संस्कारमा काम गर्दा चुनौती केमा छ भने बालबालिकाले सिक्ने विद्यालयमा पनि हो। घर र समाजमा पनि हो। विद्यालयले पाठ्यपुस्तकमा बढी केन्द्रित भएर ज्ञानमा काम गर्नुपर्ने हुनाले सबै कुरा सिकाउन समय पुग्दैन। संस्कार सिक्ने सबैभन्दा महत्त्वपूर्ण थलो घर नै हो। ज्ञान र संस्कार दुवैमा विद्यालयले काम गर्नुपर्छ। तर सँगसँगै अभिभावकले पनि घरमा संस्कार र मूल्यमान्यतामा काम गर्नुपर्छ। विद्यालयले मात्र यसमा काम गर्दा रूपान्तरण धेरै चुनौतीपूर्ण हुँदो रहेछ। शिक्षामा उपलब्धि खोज्ने चलन छ देवी घिमिरे, शिक्षासेवी अहिले कक्षा १, ६ र ११ का पाठ्यक्रम परिमार्जन हुँदै छन्। कक्षा १ को पाठ्यक्रम एकीकृत छ। यसमा सामाजिक, गणित, नेपाली पनि सिक्न सक्ने गरी बनाइएको छ। त्यसैगरी कक्षा ६ र ११ को परिष्कृत छ। अहिले कक्षा ११ मा सामाजिक विषय अनिवार्य राखिएको छ। त्यो नेपाली भाषामा पढाइनुपर्छ। यो गौरवको कुरा हो। तर नेपाली भाषामा सामाजिक विषय पढाउन सक्ने योग्य शिक्षक कति तयार गरिएको छ त ? यतातिर ध्यान दिइएको देखिँदैन। त्यसैले अब सामुदायिक र संस्थागत विद्यालय यस्ता कुरामा मिलेर समाधान गर्नतिर लाग्नुपर्छ। आकर्षक भविष्यको खोजी नभएका कारण हाम्रा विद्यार्थी विदेश पलायन हुने गरेका छन्। ती विद्यार्थीलाई स्वदेशमा ल्याउने र रोजगारको व्यवस्था गर्नुपर्छ। हाम्रो शिक्षामा प्रायः पहिल्यै उपलब्धि खोज्ने चलन छ। उपलब्धि खोज्ने क्रममा संस्कार, संस्कृति र व्यवहार बिर्सन्छौं; जसको असर बालबालिकामा पर्छ। पछि समग्र शिक्षा क्षेत्रमै यसको समस्या देखिन्छ। त्यसैले पाठ्क्रम तलदेखि माथिका कक्षासम्म आफैंमा नराम्रा छैनन्। तर त्यसको प्रयोग कसरी भइरहेको छ र उपलब्धि के छ भन्नेमा ध्यान दिए शिक्षामा सुधार आउँछ। विद्यार्थीकेन्द्रित बहस हुनुपर्छ वीरंगना महर्जन, प्रधानाध्यापक, सुदेशा स्कुल, नख्खु शिक्षा आफ्नो देश र यहाँको आवश्यकताअनुसार हुनुपर्छ। यसले बालबालिकाको जीवन वा व्यवहारलाई परिवर्तन गर्न र उनीहरूमा सकारात्मक सोच ल्याउन सक्नुपर्छ। बालबालिकाले के चाहन्छन् भन्ने मुख्यरूपमा बुझ्नुपर्छ। हामीले कुनै पनि विषयमा बहस गर्दा विद्यार्थीलाई केन्द्रित गरेर कतिको गर्छौं त ? यसमा ध्यान दिनुपर्छ जस्तो लाग्छ। त्योभन्दा महत्त्वपूर्ण हामीले राष्ट्रिय पाठ्यक्रमलाई गहिरिएर अध्ययन गरेका छौं कि छैनौं भन्ने हो। बेलायतमा विभिन्न विद्यालयमा अवलोकन भ्रमण गर्दा त्यहाँका विद्यालयमा बालबालिकाको उमेर र क्षमतालाई हेरेर पाठ्यक्रम निर्माण गरेको देखिन्छ। त्यसलाई प्रयोगात्मक रूपमा अध्ययनअध्यापन गराउने गर्छन्। उदाहरणका रूपमा हेर्दा त्यहाँका विद्यालयमा डिजिटल एन्ड टेक्नोलोजी कक्षा हुन्छ। त्यो कक्षामा एउटा पेन्सिल कटर ले कसरी काम गर्छ ? यसमा कस्ताकस्ता प्रविधि प्रयोग गरिएको हुन्छ ? सिकाइरहेका हुन्छन्। त्यसमा विद्यार्थीको चासो र जिज्ञासा पनि कक्षामा सिकिरहेका हुन्छन्। तर हामी यहाँ त्यस्ता ससाना कुरा छाडेर विद्यार्थीका अगाडि ठूलाठूला गफ गरिरहेका हुन्छौं। विद्यार्थीले बुझिरहेका छन् कि छैनन् ? त्यो पनि हेक्का हुँदैन। हामीकहाँ परम्परागत लेक्चर दिने प्रक्रिया नै अपनाइन्छ; जसले विद्यार्थी राम्ररी सिक्न सकिरहेका छैनन्। त्यसैले यी सबै विषयमा शिक्षकले विशेष ध्यान दिनुपर्छ। समुदाय र अभिभावककै भूमिका अहम् रामप्रसाद तिमल्सिना, प्रधानाध्यापक, एबीएम स्कुल, बनेपा विद्यार्थीको सर्वाङ्गीण विकासमा महत्त्वपूर्ण भूमिका विद्यालय र शिक्षकले खेलेको हुन्छ। पाठ्यक्रमले तोकेको उद्देश्य पूर्तिका लागि विद्यालय र शिक्षक दुवै लागिपरेका हुन्छन्। हामीले विद्यार्थीलाई ज्ञान दिनकै लागि विद्यालय सञ्चालनमा ल्याएका हौं भने पाठ्यक्रमले तोकेअनुसार उनीहरूलाई सिकाउनुपर्छ। यो पाठ्यक्रमबाहेक सामुदायिक वा संस्थागत विद्यालयले आफ्नो आवश्यकताअनुसार पढाउन पनि सक्छ। तर यसका लागि सामुदायिकभन्दा संस्थागत विद्यालयका लागि अलिबढी सहज हुन्छ। व्यावहारिक शिक्षा दिने सन्दर्भमा विद्यालयबाट मात्र हुन्छ भन्ने छैन। असल संस्कार, संंस्कारयुक्त समाजलगायतका कतिपय विषयमा समुदाय र अभिभावककै भूमिका अहम् हुन्छ। अभिभावकलाई हामीले अलि जागरुक बनाउन सक्यौं भने डोर्याएर ल्याइने ससाना नानीबाबूदेखि ठूला विद्यार्थीसम्मलाई व्यावहारिक शिक्षा दिन सक्छौं। यसो हुँदा हामीले राम्रो विद्यार्थी पनि उत्पादन गर्न सक्छौं। हामीले फेरि व्यावहारिक शिक्षा दिने भन्दैमा प्रयोगात्मक शिक्षामा मात्र बढी केन्द्रित गराएर पनि हुँदैन। हामीले पाठ्यपुस्तकबाहेक अन्य नैतिक शिक्षालगायत पत्रपत्रिका पनि पढ्ने बानीको विकास विद्यार्थीमा गराउनुपर्छ। कुन उमेरका विद्यार्थी कति समय पढ्दा उपयुक्त हुन्छ र अभिभावकबाट कस्ता कुरा सिक्ने भन्नेबारेमा पनि शिक्षकहरूले विद्यार्थीलाई सिकाउनु राम्रो हुन्छ। यी सबै पक्षमा ध्यान दिन सकियो भने विद्यार्थीलाई हामीले सोचेको शिक्षा दिन सक्छौं भन्ने लाग्छ। हामी नितान्त परीक्षामुखी भयौं रविन बस्नेत, ज्ञानमन्दिर मावि, बालाजु विद्यालय शिक्षा भनेको पाठ्यक्रममा आधारित हुन्छ। त्यसका केही निश्चित मापदण्ड हुन्छन्। त्यसैमा आधारित रहेर हामीले विद्यार्थीलाई सिकाउनुपर्ने हुन्छ। नेपालको पाठ्यक्रम हेर्ने हो भने यो आफैंमा नराम्रो छैन। यसका तहगत उद्देश्य र राष्ट्रिय उद्देश्यलाई हेर्यौं भने ती कति राम्रा छन् त ? विभिन्न तह पूरा गरेका विद्यार्थीले ती उद्देश्यअनुरूप साँच्चै ज्ञान प्राप्त गरे त भनेर हेर्दा त्यहाँ केही कमीकमजोरी भने पक्कै पाइन्छन्। हाम्रा शिक्षण र सिकाइ क्रियाकलाप परम्परागत घोकन्ते प्रणालीमै आधारित छन्। त्यसैले हामीमा प्रश्नउत्तर घोकाउने प्रचलन बढ्यो। घोकाएर विद्यार्थीले जान्यो भने त्यो सबैभन्दा जान्नेमा गनियो। त्यही प्रश्नलाई व्यवहारमा लागु गर्यो कि गरेन भनेर हेर्ने हो भने त्यो लागु भएको देखिएन। अर्थात् हामीले दिएको शिक्षा व्यावहारिक छैन। तर प्रयत्न भने भइरहेको छ। हामी नितान्त परीक्षामुखी भयौं। सबैथोक राम्रो अंक ल्याउने नै भयो। यसले गर्दा विद्यार्थीको संस्कार, संस्कृति, व्यवहार आदि पक्षको खोजी भएन। जसले गर्दा विद्यार्थी र समग्र शिक्षामा क्षेत्रमा नै समस्या देखा परेको छ। हाम्रा बालबालिकालाई कक्षाकोठामा दिइएको शिक्षालाई उनीहरूले सामाजिक व्यवहारमा उतार्न नसकिरहेको देखिन्छ। यो समस्या सामुदायिक र संस्थागत दुवै प्रकारको विद्यालयमा देखिन्छ। यसमा विद्यालय र शिक्षकको मात्र दोष छैन; अभिभावकको पनि दोष देखिन्छ। किनभने अभिभावकले पनि आफ्ना बालबालिकाले व्यावहारिक शिक्षा लिइरहेका छन् वा छैनन् भन्नेमा चासो राख्दैनन्। ए प्लस ल्याएपछि निकै सफलता प्राप्त गरेको ठान्छन्। यसले पनि व्यावहारिक शिक्षामा असर पुगेको देखिन्छ। शिक्षण सिकाइ भनेको प्राविधिक पक्ष हो। प्राविधिकहरू भनेका शिक्षकहरू हुन्। बालबालिकामा सिकाइ उत्साह जगाउने गरी कक्षाकोठाभित्र शिक्षण सिकाइ क्रियाकलाप भएका छन् त ? यी विषयमा ध्यान दिइयो भने पक्कै व्यावहारिक शिक्षा दिन सकिन्छ।"
सुनको मूल्य फेरी बढ्यो,काठमाडौंः नेपाली बजारमा सुनको मूल्य दुई सयले बढेको छ । बिहीबार सुन तोलाको ७९ हजार ७ सय रुपैयाँमा कारोबार भइरहेको नेपाल सुनचाँदी व्यवसायी महासंघले जनाएको छ। बुधबार बजारमा सुन तोलाको ७९ हजार ५ सय रुपैयाँमा कारोबार भएको थियो । आज तेजावी सुन तोलाको ७९ हजार ४ सयमा कारोबार भइरहेको छ । चाँदी प्रति तोला ९०० कायम गरिएको छ । चाँदी भने तोलाको ५ रुपैयाँ घटेको हो ।
वडा अध्यक्षसहित ४ जनाविरुद्ध भ्रष्टाचार मुद्दा,"दैलेख : जिल्लाको डुङ्गेश्वर गाउँपालिका५ का वडाअध्यक्ष टेकबहादुर भण्डारीसहित ४ जनाविरुद्ध विशेष अदालत काठमाडौंमा भ्रष्टाचारको मुद्धा दायर भएको छ । डुङ्गेश्वर गाउँपालिका५ स्थित पिपलचौतारा माविको राहत दरबन्दीमा निमावी तहको सामाजिक विषयको शिक्षक पदपूर्तिका लागि गाउँपालिकाबाट सञ्चालन गरिएको शिक्षक छनौट परीक्षामा गोपनीयता भंग गरी आफ्ना निकटलाई उत्तीर्ण गराएर अनियमितता गरेको छानबिनबाट पुष्टि भएपछि वडाअध्यक्षसहित चारविरुद्ध मुद्धा दायर गरिएको अख्तियार दुरुपयोग अनुसन्धान आयोगले जनाएको छ । आयोगका प्रवक्ता प्रदीपकुमार कोइरालाका अनुसार वडाअध्यक्ष भण्डारीसहित सोहि वडाका सदस्य समेत रहेको विव्यस अध्यक्ष भक्तबहादुर शाही, छनौटमा परेका शिक्षक घनश्याम भण्डारी र बैकल्पिक उम्मेदवार दलबहादुर विश्वकर्माविरुद्ध मुद्धा दायर गरिएको हो । शिक्षक छनौटका लागि गाउँपालिकाले गत पुष २६ गते परीक्षा सञ्चालन गरेको थियो । उक्त परीक्षामा वडाध्यक्ष भण्डारीको निर्देशनमा वडासदस्य एवं विव्यस अध्यक्ष शाहीले परीक्षा सञ्चालन हुनु अगावै पश्नपत्र परीक्षार्थी घनश्याम भण्डारी र दलबहादुर विश्वकर्माको म्यासेन्जरमा पठाइ अधिकारको दुरुपयोग गरेको पुष्टि भएको अख्तियारले जनाएको छ। वडाध्यक्ष भण्डारी र वडासदस्य एवं विव्यस अध्यक्ष शाहीको मिलेमतोमा विषयविज्ञले तयार गरेको प्रश्नपत्र तथा वस्तुगत प्रश्नहरुको उत्तरकुञ्जिकाको फोटो खिची शिक्षक छनौट परीक्षाको संयोजकसमेत रहेका भक्तबहादुर शाहीको मोबाइलबाट घनश्याम भण्डारी र दलबहादुर विश्वकर्माको म्यासेन्जरमा पठाइ आफू निकटका व्यक्तिलाई शिक्षक पदमा नियुक्त गरी गैरकानुनी लाभ पुर्याउन प्रश्नपत्रको गोपनियता भंग गरेको प्रमाणित भएको अख्तियारले जनाएको छ । घनश्याम भण्डारी शिक्षक छनौट भएपछि रिक्त हुने विद्यालयको सहायक लेखापाल पदमा नियुक्त गराउने वडाध्यक्ष भण्डारी र वडासदस्य एवं विव्यस अध्यक्ष शाहीको योजनामा समर्थन जनाएर शिक्षक पदमा वैकल्पिक उम्मेदवार दलबहादुर विश्वकर्मा समेत परीक्षा अनियमिततामा संलग्न भएको आयोगले जारी गरेको विज्ञप्तिमा उल्लेख छ ।"
दाङको तुलसीपुरमा एक हजार रोपनी जग्गा कब्जा !,"काठमाडौं : प्रस्तावित औद्योगिक क्षेत्रको एक हजार रोपनी सरकारी जग्गा भूमाफियाले कब्जा गरेका छन् । राष्ट्रिय सतर्कता केन्द्रको छानबिनले दाङको तुलसीपुर १६ स्थित प्रस्तावित औद्योगिक क्षेत्रको जग्गा भूमाफियाले कब्जा गरेको देखाएको छ । यो जग्गा राप्ती बबई क्याम्पस हुँदै ग्वारखोला पक्की पुल साईपुर बेलझुण्डीअन्तर्गत पुल उत्तरदक्षिणतर्फ पर्छ । वर्षात भण्डारी र जगतराम चौधरीलगायत भूमाफियाले जग्गा अतिक्रमण गरेको भन्दै उजुरी परेपछि सतर्कता केन्द्रले अध्ययन गरेको हो । तुल्सीपुर उप महानगरपालिका३ को नवयुवा टोलको रेउले टोल तलतिरको जग्गा, वडा नं २ को घोरवण्डा, वडा नं १० को वेलगनार क्षेत्र, वडा नं १३ को भञ्ज्याङ डाँडा क्षेत्र, वडा नं १६ को जहदा गाउँ मजगाउको खाली जग्गालाई उद्योग ग्राम स्थापनाका लागि प्रयोग गर्ने निर्णय भएको छानबिन प्रतिवेदनले देखाएको छ । जग्गा अतिक्रमणका विषयमा अख्तियार दुरुपयोग अनुसन्धान आयोगमा समेत परी उजुरी छ । अख्तियारले २०७६ पुस १३ मा आवश्यक कारवाहीको लागि तुलसीपुर उपमहानगरपालिकामा पठाएको थियो । ती जग्गामा जस्ताले छाएका सयौं घर निर्माण गरिएका छन् । छानबिन टोलीलाई स्थानीयले सार्वजनिक जग्गा हालसालै कब्जागरी गरी घरटहरा बनाएको जानकारी गराएका थिए । आफूहरूले लामो समयदेखि जग्गा जोतभोग गर्दै आएकोमा हाल नगरपालिकाले औद्योगिक क्षेत्र निर्माण गर्न लागेकोले घरटहरा बनाएको निर्माणकर्ताले बताएको सतर्कताको प्रतिवेदनमा छ । अख्तियारको निर्देशनपछि प्रहरीको सहयोगमा घररटहरा भत्काइए पनि पुनः घरटहरा निर्माण जारी रहेको प्रतिवेदनमा छ । जग्गा पनि विक्री भइरहेका छन् । केही जग्गा नगर कार्यपालिकाका सदस्य दीपक कुमालले लालबहादुर सार्कीलाई ४ लाखमा बिक्री गरेको खुलेको छ । ईश्वरी भण्डारी, हुकुम खड्का र लालबहादुर विकले जग्गा किनेको जनाए पनि किन्ने व्यक्तिका बारेमा बताएका छैनन् । करिब एक हजार विगाहा जग्गा कब्जा गर्ने र भित्रभित्रै बेचविखन भएको पाइएकोले कब्जा र बेचविखन गर्नेलाई कारवाही गर्न सतर्कता केन्द्रले सरकारी निकायलाई निर्देशन दिएको छ । केन्द्रले सार्वजनिक जग्गाको संरक्षणको दायित्व प्रमुख जिल्ला अधिकारी र स्थानीय तहको भएको अवगत गराउँदै जग्गा संरक्षण गर्न प्रजिअ तथा तुल्सीपुर उपमहानगरपालिकालाई निर्देशन दिएको छ ।"
आजदेखि मौसम सुधार हुने,"काठमाडौं : पश्चिमी न्यूनचापीय वायुको प्रभावले पछिल्लो केही दिनदेखि प्रभावित मौसम सुधार हुँदै जाने जल तथा मौसम पूर्वानुमान महाशाखाले जनाएको छ । उक्त न्यून चापीय प्रणाली बुधबार बेलुकादेखि बाहिरिएकाले मौसममा सुधार भएको मौसमविद् मञ्जु बासीले जानकारी दिइन् । 'आज र भोलि देशभर वर्षा हुने सम्भावना छैन', उनले भनिन्। बिहान उपत्यकामा बादल देखिए पनि दिउँसो खुला भइ घाम लाग्ने बताइएको छ । राति देशका मध्य तथा पश्चिमी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहने महाशाखाले जनाएको छ। शुक्रबार देशभर मौसम सामान्यतया सफा रहनेछ भने अपराह्नपछि देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहने मौसम पूर्वानुमान महाशाखाले जनाएको छ । शनिबारदेखि फेरि अर्को नयाँ मौसमी प्रणाली विकसित हुने भएकाले देशको पश्चिमी भूभागलगायत मध्य तथा पूर्वी पहाडी भूभागमा आंशिकदेखि सामान्य बदली रही पश्चिमी पहाडी भूभागका केही स्थानमा मेघ गर्जन र चट्याङसहित वर्षाको सम्भावना रहेको मौसमविद्को भनाइ छ । मौसम पूर्वानुमान महाशाखाको पछिल्लो विवरणअनुसार बिहीबार काठमाडौँ उपत्यकाको न्यूनतम तापक्रम आठ दशमलव आठ डिग्री र अधिकतम तापक्रम १४ दशमलव एक डिग्री सेल्सियस छ । त्यस्तै आज जुम्लाको न्यूनतम तापक्रम सबैभन्दा कम एक दशमलव तीन डिग्री सेल्सियस मापन भएको छ ।"
"पुल हाउसमा चरेशको कारोबार, दुई पक्राउ",बेनी : म्याग्दीको अन्नपूर्ण गाउँपालिका २ भुरुंग तातोपानीबाट प्रहरीले लागुऔषध चरेशसहित दुईजनालाई पक्राउ गरेको छ। १४२ ग्राम चरेशसहित अन्नपूर्ण गाउँपालिका २ भुरुंग तातोपानीका ४४ वर्षीय हेमु ज्वारचन र ३७ वर्षीय अशोककुमार घर्तीलाई पक्राउ गरिएको प्रहरी निरीक्षक ध्रुवप्रसाद शर्माले जानकारी दिए । ज्वारचन सञ्चालक रहेको बाबा पुल हाउबाट उनीहरु पक्राउ परेका हुन् । पुल हाउसमा चरेशको कारोबार हुने गरेको सूचनाको आधारमा प्रहरीले छापा मारेको थियो । ज्वारचनको साथबाट ४४ ग्राम र घर्तीको साथबाट ९८ ग्राम चरेश बरामद भएको हो । घर्ती भुरुंग तातोपानीमा ट्रेकर किराना पसलका सञ्चालक हुन् । म्याग्दी जिल्ला अदालतबाट पक्राउ पूर्जी समर्थन गराई अनुसन्धानका लागि बुधबार ५ दिनको म्याद थप गरी जिल्ला प्रहरी कार्यालयको हिरासतमा राखिएको छ। फागुन १३ गते पक्राउ परेका उनीहरुलाई लागुऔषध नियन्त्रण ऐन २०३३ को परिच्छेद २ को दफा ४ (क) बमोजिम मुद्दा चलाइएको प्रहरीले जनाएको छ । पक्राउ परेकाको साथबाट बराम लागुऔषध ५० ग्रामसम्म भए तीन महिना कैद वा तीन हजार रुपैयाँसम्म जरिवाना हुने ऐनमा उल्लेख छ । पचास ग्रामदेखि माथि ५०० ग्रामसम्म भए १ महिनादेखि १ वर्षसम्म कैद र १ हजारदेखि पाँच हजारसम्म जरिवाना हुने कानुनी व्यवस्था छ ।
मौलिकता गुमाउँदै सम्पदा क्षेत्र,"काठमाडौं : ०७२ को भुकम्पले अधिकांश सम्पदा क्षेत्रका मठमन्दिर भत्किए । उपत्यकाभित्र पाटन, भक्तपुर र हनुमानढोका दरबार क्षेत्रमा बढी क्षति पुग्यो । अहिले एतिहासिक सम्पदालाई जिर्णोद्धार गर्न पुननिर्माणको काम तीव्र गतिमा भइरहेछ । धेरै जसो सम्पदा दात्री निकायको सहयोगमा पुननिर्माण हुँदैछन् । अनुदानको भरमा सम्पदा पुननिर्माण गर्दा स्थानीयले प्रत्यक्ष सहभागीता हुने मौका पाएका छैनन् भने यी सम्पदाको मौलिक पहिचानमा समेत ह्रास आउने खतरा बढेको छ । बसन्तपुर दरबार परिसर पर्यटकको अत्यधिक चहलपहल हुने सम्पदा क्षेत्र हो । कुमारी घर, गद्दि बैठक, नौतल्ले दरबार, काष्ठमण्डप लगायत पचास भन्दा बढी मठमन्दिर, नासल चोक तथा बहाल हनुमानढोका दरबार क्षेत्रमा छन् । हनुमानढोका दरबार हेरचाह अड्डाकी प्रमुख अरुणा नकर्मीका अनुसार ०७२ को भुकम्पमा यस क्षेत्रका ६८ धरोहरमा पूर्ण तथा आंशिक क्षति पुगेको छ । पुरै भत्किएको ८ मन्दिर छन्, नकर्मीले भनिन्, ठूला संरचनाहरु बजेट अभावमा दात्री राष्ट्रको सहयोगमा बनिरहेछ । भत्किएका मध्य केही महत्वपूर्ण धरोहर केभिपिटी, जाइका, संयुक्त राष्ट्र अमेरिका, चीन जस्ता राष्ट्रहरुको सहयोगमा पुननिर्माण हुँदै गरेको उनले बताइन् । विश्व सम्पदा सूचीमा रहेको यो क्षेत्रले मल्लकालीन सभ्यताको झल्को दिन्छ । अधिकांश मठमन्दिर मां आपाः (चार कुने इटा), बुट्टेदार काठ र चुकुल शैलीमा बनेका छन् । यहि प्राचीन प्रविधीको प्रयोग गरेर काष्ठमण्ड बन्दै छ । तर अन्य धरोहरमा पेचकस प्रविधी अपनाइएको छ । केभिपिटीले निर्माण गरेका सम्पदामा यही नयाँ प्रविधी अपनाइएको छ । जुन मठमन्दिरको संरचनामा उपयुक्त छैनन् । भुइचालो भन्दा अगाडी बसन्तपुरको मुखडामा रहेको लक्ष्मी नारायण मन्दिरको पुननिर्माण अन्तिम चरणमा थियो । केभिपिटीले नयाँ प्रविधीको प्रयोग गरी यसको पुननिर्माण गरेको थियो तर भुकम्पमा परी भत्कियो । यो मन्दिर अझै ठड्याउन सकिएको छैन । हाल केभिपिटीले नै कागेश्वर मन्दिर बनाइ रहेको छ । चाइनाले बनाइ रहेको नौं तल्ले दरबारले पनि प्राचीन मुल्य मान्यतालाई स्थापित गर्न सकेको छैन । पुरातत्वविद् काइ वाइजे भन्छन्, सम्पदा पुननिर्माणमा स्थानीयको सहभागीता महत्वपूर्ण हुन्छ । दात्री निकायले त्यसको स्वामित्व लिँदा मौलिकतामा स्वत ह्रास आउँछ । पुननिर्माणमा भइरहेको लापर्वाहि सम्पदा क्षेत्रको मौलिक पहिचान गुम्नुको अर्को कारण बनेको छ । केही समय अगाडी तलेजु भवानीको मन्दिर परिसरमा सिमेन्ट कङ्क्रटले पर्खाल लगाइयो । जुन विश्व सम्पदाको मापदण्ड विपरित छ । न्युरोड संगै इतिहास बोकेको जुद्ध वारुण यन्त्रको भवन छ । काठमाडौं महानगरपालिका यसलाई भत्काएर नयाँ संरचना बनाउने तयारीमा छ, काइ वाइजे भन्छन्, मौलिक स्वरुपलाई यथावत राख्न नसके विश्व सम्पदा सूचीमा रहेको हनुमानढोका दरबार क्षेत्र खतरामा पर्न सक्छ । अनुदानमा निर्माण भएका सम्पदा ०७२ को भुकम्प पछि भत्किएकासम्पदा अनुदानको रकमबाट पुननिर्माण हुँदै छन् । पुरातत्व विभाग, राष्ट्रिय पुन निर्माण प्राधिकरण लगायत विदेशी तथा स्वदेशी थुप्रै संघसस्थाहरुको सहयोगमा सम्पदा पुननिर्माण भइरहेको छ । विशेषगरी काठमाडौं उपत्यकाभित्र रहेका विश्वसम्पदा सूचीमा सुचिकृत अधिकांश सम्पदा क्षेत्रका मठमन्दिर अनुदानमा पुननिर्माण भइरहेछन् । प्राचीन स्वरुपलाई यथावत राखि पुन निर्माण र संरक्षण गर्नु पर्ने भएपछि बजेट अभाव हुन नदिन सरकारले अनुदान रकमलाई प्राथमिकता दिएको पुरातत्व विभागले जनाएको छ । भुकम्पबाट उपत्यका लगायत देशभरका ३१ जिल्लाका ९ सय २० सम्पदामा क्षति पुगेको थियो । ५ अर्ब भारतीय अनुदानमा मात्रै २८ सम्पदा पुननिर्माण हुँदै छन् । सिन्धुपाल्चोक, धादिङ नुवाकोट, रसुवा, सोलुखुम्बु, काठमाडौं, ललितपुर र भक्तपुरका गुम्बा, विहार र मन्दिर सहित २८ वटा सम्पदा भारतीय अनुदानमा बन्ने भएको हो । थापाथलीदेखि टेकु दोभानमा पर्ने २० वटा सम्पदा एडिविको सहयोगमा बन्दै छ । यी सम्पदा पुननिर्माणकालागि एडिविले ६ करोड अमेरीकी डलर लगानी गरेको हो । हनुमानढोका दरबार क्षेत्रमा रहेको नौं तल्ले दरबार र नुवाकोट दरबारको लागि चीन सरकारले पञ्चान्नब्बे लाख यूआन अनुदान सहयोग गरेको छ । हनुमानढोका दरबार परिसरकै आमगछें र पाटन दरबार परिसरको देगुतलेजु जापान सरकारले बनाउँदै छ । श्रीलंकन सरकारले बुंगमतीस्थित रातो मच्छिन्द्रनाथ र स्वयंभुस्थित आनन्दकुटी विहार निर्माणमा सहयोग गरेको छ । यूनेस्कोले दुई सम्पदामा हात हालेको छ भने केभिपीटीले पाटन र हनुमानढोका दरबार क्षेत्रका १५ सम्पदा पुननिर्माणमा सहयोग गरेको छ । जसमा १४ सम्पदा बनिसकेका छन् ।"
गाउँमा मोटर पुगेपछि स्थानीय दंग,"कालिकोट : जिल्लाको पलाँता गाउँपालिका ९ निवासी ४० वर्षीया दुर्गादेवी बमसँग कैलालीको चिसापानी हाट गएर नुन ल्याएको अनुभव छ । नुन लिनकै लागि थाप्लोमा सामलको भारीसहित २६ दिनको यात्रा चिसापानी लाग्दा परिवारले बिदाइ गथ्र्ये । हाट जाने बाटो पनि सजिलो थिएन। भीरको बाटो, थाप्लोमा भारी, कतिपय हटेरुले लडेर ज्यान गुमाएको सन्त्रासले उनलाई सधैं पिरोलीरहथ्यो । उनलाई घर पुग्दा खुट्टाभरीका फोकाले जिन्दगी धिक्कर लाग्थ्यो। उनले भनिन,' चिसापानीमा पहिलो पटक ट्याकटर देखेकी थिएँ । गाउँमा गाडी पुग्ला भन्ने कल्पना पनि गरेकी थिएँ।' उनको त्यो अनुभव करिब २०५५ सालतिरको हो । जतिबेला पलाँताबाट जिल्ला सदरमुकाम मान्म पुग्न दुई दिन लाग्थ्यो । नागरिकता लिन पलाँतावासी दुई दिन पैदल हिँडेर जिल्ला आउथ्ये । तर २०६३ सालभित्रै कालिकोटमा गाडी पुगाउन तत्कालिन राजा ज्ञानेन्द्र शाहाको हुकुमले ०६३ चैत ३० गते जिल्ला सदरमुकाममा गाडी आयो । चिसापानी बजार पनि कालिकोटको जितेमा आयो । जितेमा हाट आएपछि पलाँतालाई पनि ठूलो राहत भयो । दुई दिन पैदल यात्रा गरेर हाट पुगिने भयो । २६ दिनलाग्ने हाट दुई दिनमा झर्यो। त्यति बेला पनि पलाँतावासीको थाप्लोको भारी पर गएन् । तर, जिते आउने डोरेटो बाटो मात्र सहज बनेको थियो । उत्तर दक्षिण जोड्ने कर्णाली करिडोरको काम सुरु नै भएको थिएन् । २०६५ सालबाट कर्णाली करिडोरको काम सुरु भयो । ठेकेदारबाट सुरु भएको कामले गति लिन नसकेपछि जिल्लावासी आन्दोलित भए । जुन आन्दोलनमा पलाँताबाट पनि उल्लेख्य सहभागीता भयो । कर्णाली करिडोरको निर्माणको जिम्मा सेनालाई दिनुपर्ने माग भयो ।जिल्लावासीको चर्को मागअनुसार २०६८ साल चैत ५ गते तत्कालिन प्रधानमन्त्री शुशील कोइराको सरकारले कर्णाली करिडोरको निर्माणको जिम्मा नेपाली सेनालाई दिइयो । सेनाले २०६९ साल बैशाखबाट निर्माणको काम सुरुवात गर्यो । भौगोलिक विकटतासँग कडा चट्टान छिचोल्दै २०७४ साल फागुन ६ गते पलाँता र पचालझरना गाउँपालिकाको सिमाना घाटचौरमा गाडी पुग्यो।पलाँताको सिमानामा पहिलो पटक गाडी पुग्दा पलाँतावासीले खुसीयाली मनाए । तर, पनि पलाँतामा थाप्लाको भारी थाप्लोमै थियो ।२०७४ बैशाख ३१ गते भएको स्थानीय निर्वाचनपछि गठन भएको स्थानीय सरकारले सडक निर्माणलाई पहिलो प्राथमिकता दियो । पलाँता गाउँपालिका अध्यक्ष लक्ष्मण बमले गाउँपालिकाले पहिलो वर्ष बजेटलाई सडक केन्द्रीत बिनियोजन गरेको बताए । उनका अनुसार स्थानीय सरकार संचालनको २ वर्षभित्र पलाँतामा गाडी गुडाउने घोषणा गरिएको हो । तर यही फागुन १ गते जनयुद्ध दिवसको अवसरमा गाउँपालिकाले दुईवटा गाडी कर्णालीमा प्लाष्टिक ड्रमको सहयोगमा पारी तार्यो । पलाँतामा पहिलो पटक गाडी गुडायो । अहिले चिसापानी हाट जाने दुर्गाको दैनिकी फेरिएको छ । घर आँगनमा गाडीबाट सामान ल्याउ थालेको छ। थाप्लोमा भारी बोक्नुपर्ने बाध्यता पनि टरेको छ ।उनले भनिन्, 'हामी पलाँतीका बल्ल दिन फेरिए । गधाको जुनी पार गरेको अनुभूति गरेका छौँ।' पलाँता गाउँपालिकाले हालसम्म करीब १५ करोड बराबरको बजेट सडक निर्माणमा खर्च गरेको छ । जसबाट हालसम्म ३२ किलोमिटर सडक गाडी गुडेको छ । पलाँता गाउँपालिका अध्यक्ष बमका अनुसार पलाँताका १, २, ४, ५, ६, ८ र ९ वडाहरु सडक संजालले जोडिसकेका छन् । अब २ वडामा मात्र सडक पर्याउनुपर्ने छ । ती वडालाई सडक संजालले जोड्न तीव्ररुपमा काम अगाडि बढाइएको छ । गाउँपालिकास्थित बेल्के ढुंगा, मोहर, सैन, पुलाहाहुँदै राडुनेटा जोड्न सडकको १४ किलोमिटर, थिर्पु बेरसैनकोट सडक खण्डको ५ किलोमिटर, ओदी काँध छलाँहा सडक खण्डको ११ किलोमिटर र सैन हुँदै गाउँपालिकाको केन्द्र लोहोडे सडक खण्डको २ किलोमिटर सडकमा गाडी गुडाइनेछ । यसले पलाँताका ८० प्रतिशत घरधुरीलाई यातायात सेवा उपलब्ध हुनेछ । पलाँताले सुरुवातमा चारवटा गाडी खरीद गरी २ वटा जुम्लाको ओदीदेखि पलाँताको खीनको जाँफ्यासम्म र २ वटा गाडी पलाँता गाउँपालिका थिर्पुदेखि साविकको धौलागोहसम्म संचालनमा आएका छन्।"
सुत्केरी आमा र बच्चाको मृत्युपछि बिपी प्रतिष्ठान तनावग्रस्त,"इटहरी : सुनसरीको धरानस्थित बिपी कोइराला स्वास्थ्य विज्ञान प्रतिष्ठान धरानमा सुत्केरी गराउन लगिएकी बिरामी महिलाको मृत्यु भएपछि बिपी प्रतिष्ठान धरान तनावग्रस्त बनेको छ। चिकित्सकको लापरवाहीका कारण इटहरीकी लक्ष्मी बुढाथोकी र उनको पेटमा भएको बच्चाको मृत्यु भएको भन्दै आफन्तले अस्पताल प्रशासन घेराउ गरेका छन्। बिहीबार बिहान १:०० बजेतिर २८ वर्षीया लक्ष्मी बुढाथोकीको मृत्यु भएको थियो। उनलाई गत फागुन १२ गते सुत्केरी गराउनका लागि प्रतिष्ठानको प्रसूति वार्डमा आफन्तले बेड भर्ना गरेका थिए। लामो समयसम्म सुत्केरी व्यथा लाग्दा पनि समयमै अस्पतालले सुत्केरी नगराएकाले बच्चा पेटमै मरेको र आमाको पनि अस्पतालमै मृत्यु भएपछि तनाव उत्पन्न भएको हो। आमा र बच्चा दुवैको मृत्युको कारण प्रसूति गराउन ल्याइएकी बिरामीलाई समयमै चिकित्सकले नहेरेको तथा लापरवाही गरेका कारण आमा बच्चा दुबैको ज्यान गएको मृतकका मामा ससुरा गणेश चौहानले बताए। प्रतिष्ठानमा प्रसूति गराउन नसक्ने भए अन्त सिफारिस गर्नुको साटो त्यत्तिकै यहाँ राखिएका कारण आमा बच्चा दुवैको मृत्यु भएको आफन्तले आरोप लगाएका छन्। आज बिहान मृतकका आफन्तलाई प्रतिष्ठान प्रशासनले वार्ताका लागि अडिटोरियम हलमा बोलाएको भए पनि प्रतिष्ठानका पदाधिकारी समयमै नआएका कारण वार्ता नभएको आफन्तले बताएका छन्। अहिले वार्ता भइरहे पनि वार्ताको पूरा विवरण आइसकेको छैन। वार्तामा प्रतिष्ठानका डा अर्चना ठाकुर, डा रोहित रिजालसहितको टोली छ भने मृतकका तर्फबाट आफन्त सहभागी रहेका बताइएको छ।"
सिपी मैनाली चढेको कार दुर्घटना,"बर्दिबास : पूर्व उपप्रधानमन्त्री तथा नेकपा मालेका महासचिव सिपी मैनाली चढेको कार दुर्घटना भएको छ । बिहीबार दिउँसो महोतरीको बर्दीबास नगरपालिका वडा नं ३ कालापानीमा सिपी मैनाली र उनका परिवार सवार कार दुर्घटना भएको हो । झापाबाट काठमाडौं जाँदै गरेको बा ७ च २१२० नम्बरको कार र विपरित दिशाबाट आउँदै गरेको ना ४ च ७६६८ नम्बरको पिकअप भ्यान एकआपसमा ठोकिँदा दुर्घटना भएको इलाका प्रहरी कार्यल बर्दीबासका डिएसपी राजन चापागाइँले जानकारी दिए । कारमा मैनालीका छोरा बुहारी तथा नाती पनि थिए । कारमा सिपी मैनालीका छोरा सरोज मैनाली, बुहारी पूजा ढुंगाना मैनाली, नाति पिएन् मैनाली र कार चालक रामप्रसाद पौड्याल थिए । सिपी मैनालीको खुट्टा भाँचिएको, निधार र अनुहारमा चोट लागेको छ । बुहारी पूजाको दुबै खुट्टा भाँचिएको र अरु सामान्य घाइते भएको प्रहरी जनाएको छ । अहिले उनीहरूलाई बर्दिबास जनसेवा हस्पिटलमा प्राथमिक उपचार भइरहेको छ । घाइतेलाई नेपाली सेनाको हेलिकप्टरबाट काठमाडौंको ग्रान्डी हस्पिटल ल्याउने तयारी भइरहेको डिएसपी चापागाइँ जानकारी दिए ।"
