शीर्षक,विवरण
अर्थमन्त्रीको परीक्षा,"सरकारले आगामी आर्थिक वर्ष २०७६७७ को बजेट बुधबार संसद्मा प्रस्तुत गर्दै छ। दुईतिहाइ बहुमतसहित निर्वाचित सरकारको यो दोस्रो बजेट हो। पहिलो बजेट सन्तुलित र वित्तीय अनुशासनको जगमा रहेर निर्माण गरिएको थियो। सन्तुलित र यथार्थपरक भन्दाभन्दै पनि पहिलो बजेट कार्यान्वयन गर्न नै सरकारलाई मुस्किल परिरहेको छ। आर्थिक वर्ष सकिन डेढ महिना बाँकी हुँदा संघीय सरकारको कुल बजेटको ६० प्रतिशत पनि खर्च हुन सकेको छैन। समयमै बजेट खर्च हुन नसक्नु भनेको सरकारी संयन्त्र शिथिल हुनुको परिणाम हो। पूर्वाधार विकासनिम्ति विनियोजित बजेट खर्च हुन नसकेको पृष्ठभूमिमा समृद्धिको कल्पना गर्न सकिन्न। दुर्भाग्यतः बजेट खर्च गर्न नसक्ने कुनै पनि सार्वजनिक पदाधिकारीहरूमाथि सामान्य स्पष्टीकण लिने कामसमेत भएन, कारबाही त निकै परको सवाल रह्यो। पुँजीगत खर्च किन भएन ? शक्तिशाली सरकारले कारण खोज्नुपथ्र्याे। यसले सरकारको बोली र व्यवहारबीच तालमेल नमिलेको देखाउँछ। केन्द्रदेखि प्रदेश र स्थानीय तहमा पनि बजेट कार्यान्वयनको अवस्था कमजोर छ। प्रदेश र स्थानीय तह नयाँ संरचनामा प्रवेश गरेको हुँदा उनीहरूका निम्ति निश्चय नै अप्ठ्यारा थिए। तर केन्द्रीय सरकारका निम्ति त्यसखाले अप्ठ्यारा थिएनन्। तर, उसले पनि सरकारी संयन्त्र क्रियाशील तुल्याउने र सक्रियता प्रदर्शन नगर्ने सार्वजनिक पदाधिकारीहरूलाई जवाफदेही बनाउने मामलामा सरकार चुक्न पुग्यो। अर्काेतिर मन्त्रालय र सांसदहरूले सहज किसिमले खर्च गर्न सकिने गरी बजेट विनियोजन गर्न अर्थमन्त्रीमाथि दबाब बढाइरहेका छन्। निर्वाचन क्षेत्र विकासका लागि बजेट राख्न, सामाजिक सुरक्षातर्फ वृद्धभत्ताको रकम बढाउन र प्रभावशाली व्यक्तिहरूका वैयक्तिक आयोजनामा बजेट विनियोजन गर्न अर्थमन्त्रीमाथि दबाब रहेको बुझिन्छ। प्रधानमन्त्री केपी शर्मा ओलीले नै आगामी वर्ष वृद्धभत्ताको रकम बढ्छ भनेर घोषणा नै गरिसकेका छन्। कतिपय मन्त्रीहरूले आपसी सल्लाहमा आआफ्नो निर्वाचन क्षेत्रमा पर्ने गरी आआफ्नो मन्त्रालयका आयोजना र कार्यक्रम समावेश गरेर पठाएका छन्। बजेट अनुशासनमा नबस्ने र सजिलो गरी बजेट खर्च गर्न सकिने, लोकरिझ्याइँका र राजनीतिक स्वार्थ पूरा गर्ने प्रकृतिका आयोजना र कार्यक्रममा बजेट राख्न आएको दबाब अर्थमन्त्रीले कत्तिको झेल्न सक्छन् भन्ने अहं सवाल उनीमाथि छ। बजेट अनुशासन कायम राख्ने परीक्षामा अर्थमन्त्री कत्तिको खरो उत्रनेछन्, यसले उनको सार्वजनिक छवि निर्माण गर्नेछ। बजेटमा समावेश योजना र कार्यक्रमले उत्पादकत्व वृद्धि र पुँजी निर्माणलाई सहयोग गर्नुपर्छ। पुँजी निर्माण गर्ने क्षेत्रमा बजेट खर्च गर्न नसक्ने तर उपभोग बढाउने र निर्वाचनमा विकृति सिर्जना गर्ने निर्वाचन क्षेत्र विकास कार्यक्रममा बजेट विनियोजन गरेर सार्थक उपलब्धि हासिल गर्न सकिँदैन। पछिल्लो ६ वर्षको अवधिमा हाम्रो चालु खर्च अत्यधिक बढेको छ। चालु खर्च कुल गार्हस्थ उत्पादनको १७ प्रतिशतबाट २३ प्रतिशत पुगेको छ भने विकास खर्च कुल गार्हस्थ उत्पादनको पाँच प्रतिशतबाट बल्ल नौ प्रतिशत पुगेको छ। विकास खर्चतर्फ विनियोजित रकम पछिल्लो ६ वर्षमा औसत ७३ प्रतिशत मात्र खर्च भएको सार्वजनिक खर्च प्रणाली पुनरावलोकन आयोगको प्रतिवेदनमा उल्लेख छ। दुईतिहाइ बहुमतसहितको शक्तिशाली सरकार भएकाले विगतमा विकास निर्माणका काममा हुने गरेका ढिलासुस्तीलाई सम्बोधन गर्ने अपेक्षा गरिएको थियो। दुई अंकको आर्थिक विस्तारसहितको समृद्ध नेपाल निर्माणका लागि ठूला पूर्वाधारहरू जस्तो सडक, सुरुङ, रेल, विमानस्थल, ऊर्जा, सिँचाइ, शिक्षा, स्वास्थ्य, सूचना प्रविधि, अनुसन्धान, अन्वेषणमा खर्च गर्नुपर्ने आवश्यकता छ। विकास निर्माणका ठूला आयोजना निर्माणमा हामीले सार्थक हस्तक्षेप गर्न सकेका छैनौं। निर्माणाधीन ठूला परियोजना पनि गतिहीन र सुस्त छन्। त्यी आयोजना निर्माण सम्पन्न गर्ने, विकासका प्राथमिकताका आधारमा अध्ययन भएका आयोजनामा बजेट दिएर समयमै निर्माण सम्पन्न गर्नेतर्फ सरकार अघि बढ्नुपर्छ।"
अवैध बाटो हुँदै विदेश पठाउने महिला सहित तीन पक्राउ,"बिर्तामोड : नेपाली महिलालाई भारतीय नाका हुँदै गैर कानुनी रुपमा कुवेत पठाउने काममा संलग्न एक महिला सहित तीनजना पक्राउ परेका छन् । पक्राउ पर्नेमा झापा भद्रपुर४ ज्ञानेचोकका ३१ वर्षीय मंगल सिंह लिम्बू, सोही वडाको फागुचोक बस्ने ३० वर्षीया मीना थापामगर र मेचीनगर १५ प्रगति टोलका ४५ वर्षीय मुलुक चन्द राजवंशी रहेको प्रहरीले जनाएको छ । इलाका प्रहरी कार्यालय काँकडभिट्टाका प्रहरी नायव उपरीक्षक (डिएसपी) महेश थापाका अनुसार मोरङका दुई र झापाकी एक गरी तीनजना महिलालाई काँकडभिट्टा नाका हुँदै भारततर्फ लैजाने क्रममा उनीहरु पक्राउ परेका हुन् । पक्राउ परेपछि लिम्बू, थापामगर र राजवंशी एजेन्ट रहेको खुलेको र बाँकी महिलालाई भारतीय भूमि हुँदै कुवेत पठाउन लगेको अनुशन्धानका क्रममा खुलेको डिएसपी थापाले बताए । उद्वार गरिएका महिलाहरुको तीनवटा पासपोर्ट पनि पक्राउ परेका लिम्बूको साथबाट बरामद भएको प्रहरीको भनाको छ । उद्वार गरिएका झापा र मोरङका तीन महिला २२ देखि ३५ वर्ष उमेर समूहका विवाहित हुन् । उद्वार गरिएका तीनैजना महिलालाई उनीहरुको परिवारमा जिम्मा लगाइएको छ । पक्राउ परेका तीन जनालाई मानव बेचविखन तथा ओसारपोसर सम्बन्धी मुद्दा सोमबार अदालतमा दर्ता गराइ थप अनुसन्धान भइरहेको डिएसपी थापाको भनाइ छ । महिला भारत हुदै तेस्रो मुलुक पठाउने गहिरोका तीन एजेन्ट पक्राउ परेपनि उनीहरुको मुख्य योजनाकार अर्कै व्यक्ति भएकाले अनुसन्धान भइरहेको थापाले बताए । योजनाकारको खोजी कार्य तीव्र पारिएको उनको भनाई छ ।"
दुर्घटनामा दुई युवकको मृत्यु,राजविराज : तीब्र गतिमा गुडेका बस र मोटरसाइकल एक आपसमा ठोक्किँदा सोमबार साँझ दुई युवकको मृत्यु भएको छ। सप्तरीको शम्भुनाथ नगरपालिका ६ देवधारस्थित पूर्वपश्चिम राजमार्गमा भएको दुर्घटनामा मोटरसाइकलमा सवार सप्तरीको खड्क नगरपालिका ४ का २६ वर्षीय नबिन चौधरी र सिरहाको लहान नगरपालिका १२ का २७ वर्षीय ओमप्रकाश चौधरीको मृत्यु भएको प्रहरीले जनाएको छ। पूर्वबाट पश्चिमतर्फ जादै गरेको ना५ ख ४६९२ नम्बरको यात्रुबाहक बस र विपरित दिशाबाट आउँदै गरेको स९प ६१८३ नम्बरको मोटरसाईकल एक आपसमा ठोक्किदा मोटरसाईकलमा सवार दुई जनाको मृत्यु भएको जिल्ला प्रहरी कार्यालय सप्तरीका एसपी राजेन्द्र विष्टले बताए। दुर्घटनामा गम्भिर घाईते दुबै जनाको उपचारका क्रममा राजविराजस्थित गजेन्द्रनारायण सिंह अस्पतालमा साँझ मृत्यु भएको एसपी्र विष्टले बताए।
प्रदेश विश्वविद्यालय अध्ययन कार्यदलले बुझायो प्रतिवेदन,"हेटौंडा : तीन नम्बर प्रदेशमा प्रदेश विश्वविद्यालय स्थापना गर्न बनेको अध्ययन तथा सिफारिस समितिले सामेबार मुख्यमन्त्री डोरमणि पौडेललाई प्रतिवेदन बुझाएको छ। प्रदेश सरकारको गत पुस २९ बसेको मन्त्रिपरिषद्को निर्णय अनुसार प्रदेश ३ मा विश्वविद्यालय स्थापना तथा सञ्चालन गर्न सामाजिक विकास मन्त्रीको युवराज दुलालको संयोजकत्वमा अध्ययन तथा सिफारिस समिति बनेको थियो। राष्ट्रिय र अन्तर्राष्ट्रियस्तरका राम्रा र नराम्रा अभ्यासहरुको अध्ययनपछि प्रतिवेदन तयार पारी मुख्यमन्त्रीलाई बुझाइएको कार्यदलका संयोजक तथा सामाजिक विकास मन्त्री दुलालले बताए। प्रतिवेदन तयार गर्न कार्यदललाई दुई महिनाको समय दिइएकोमा समय अपुग भएपछि ४५ दिनको समय थप गरिएको थियो। प्रदेश विश्वविद्यालय अहिलेको तुलनामा बढि प्राज्ञिक स्वतन्त्रता हुनुपर्ने, आर्थिक लगानी तथा वित्तीय व्यवस्थापन आफैंले गर्न सक्ने हुनुपर्ने, उच्च स्तरको शैक्षिक अध्ययन र अनुसन्धान केन्द्रको रुपमा हुनुपर्ने सुझाव दिइएको कार्यदलका संयोजक दुलालले बताए। शैक्षिक क्षेत्रका विज्ञहरु, प्रदेश सभाका सदस्यहरु, स्थानीय तहका प्रतिनिधिहरुको सँगको छलफल पछि प्रतिवेदन निर्माण गरिएको उनले जानकारी दिए। कार्यदलको सदस्यहरुमा शिक्षा क्षेत्रका विज्ञहरु डा युवराज संग्रौला, प्राडा रमेश प्रसाद भट्टराई, प्राडा अन्जना सिं, प्राडा हरिकृष्ण श्रेष्ठ र इन्जिनियर डाजगत बहादुर श्रेष्ठ रहेका रहेका छन्।"
किन सञ्चालनमा आएन मुग्लिङको 'आर्क' पुल ?,"मुग्लिङ : जीर्ण मुग्लिङ पुल विस्थापित गर्ने गरी निर्मित देशकै लामो आर्क ब्रिज निर्माण सम्पन्न भइसके पनि सञ्चालनमा आउन सकेको छैन। तनहुँ र चितवन जोड्ने त्रिशुली नदीमाथि निर्मित चिनियाँ प्रविधिको यो पुल देशमै यस्तो प्रविधिको लामो पुल हो। एक सय २० मिटर लामो पुलले झण्डै आयु सकिन लागेको मुग्लिङ पुललाई विस्थापित गर्ने लक्ष्य राखिएको थियो। पृथ्वी राजमार्गलाई देशको पश्चिम भागसँग जोड्ने एक मात्र माध्यम मुग्लिङ पुलको नयाँ विकल्प इलाइट एड्भेन्चर लोहनी जेभीले तयार पारेको हो। यसका लागि झण्डै ११ करोड खर्च भएको कम्पनीको दाबी छ। तर वैशाख महिनामा तयार भएको यो विशेष प्रविधिको पुल सञ्चालनमा नआउँदा जोखिम बढिरहेको छ। वैशाखबाटै सञ्चालनमा ल्याउने लक्ष्य राखिए पनि आवश्यक अनुमति नपाएकाले सञ्चालनमा ल्याउन नसकिएको निर्माण कम्पनीको भनाई छ। पुल सञ्चालनका लागि हामी तयार छौं, कम्पनीका वरिष्ठ साइट सुपरभाइजर मोतिलाल शर्माले भने,तर आवश्यक वातावरण बन्न नसक्दा सकिएको छैन। हाल सञ्चालनमा रहेको पुलभन्दा करिब २० मिटरको दुरीमा रहेको नयाँ पुल सञ्चालनका लागि सडक खन्न बाँकी छ। तनहुँतर्फ डेढ र चितवनको मुग्लिङतिर ४० सेमी सडक खन्नुपर्ने काम बाँकी छ। तर सडकको डिजाइन नै स्विकृत भएको छैन। हामीले डिजाइन सडक विभागमा पठाएका छौं, उनले भने,तर उताबाट स्विकृती नआएकाले काम थाल्न सकिएको छैन। डिजाइन स्वीकृत भएर आइसके पछि मात्र काम गर्न मिल्ने भएकाले कुरेर बसेको उनले बताए। यसैगरी सडक खन्नका लागि दुवै जिल्लाका स्थानीय प्रशासनले अनुमति दिनु आवश्यक छ। सडक खन्ने समयमा यातायात अवरुद्ध हुने भएकाले प्रशासनको अनुमतिमा मात्र काम थाल्ने तयारीमा निर्माण कम्पनी छ। तर उसले दुवैतर्फबाट अनुमति पाईसकेको छैन। हामीले सडक खन्नका लागि अनुमति मागेर निवेदन दिएका छौं, शर्माले भने,उहाँहरुको समयको प्रतिक्षामा छौं। डिजाइन स्वीकृत भएर दुवै जिल्लाले सडक खन्न अनुमति दिएमा यातायातलाई कम प्रभाव पार्ने गरी काम थाल्ने शर्माले बताए। अनुमति आइसकेमा चाँडो काम सकेर पुल हस्तान्तरण गर्ने लक्ष्य छ, उनले भने। अनुमति पाएर काम सक्नका लागि कम्तीमा २० दिन लाग्ने अनुमान गरिएको छ। यस अर्थमा असार मसान्तअघि पुल सञ्चालनमा आउने सम्भावना कमजोर बनेको छ। देशकै लामो आर्क ब्रिज पटक पटक जीर्ण भए पछि मर्मत गरेर पुरानो पुललाई एक तर्फी रुपमा चलाउनु परे पछि चार वर्ष अघि दुर्लभ प्रविधिबाट पुल निर्माण थालिएको थियो। निर्माणको चार वर्ष पछि पुल तयार भएको हो। यसअघि यस्तै प्रविधिको पुल कालीगण्डकी नदीमा तयार भएको छ। तर यो पुल भने सबै नेपाली प्राविधिकले तयार पारेका हुन्। निर्माण कम्पनीका सुपरभाइजर शर्माले ठूलो डिजाइन भएका कारण नाफा नभए पनि पछिका लागि भनेर मेहनतपूर्वक काम गरेको दाबी गरे। पछि अरु यस्तै पुल बनाउँदा त सहज होला तर यसमा खास फाइदा छैन उनले भने। लामो नदी पार गर्दा भार कम होस् भन्ने उद्देश्यले त्रिशुलीमा यस्तो पुल तयार पारिएको सडक विभागका अधिकारी रामहरि पोख्रेलले बताए। दोहोरो यातायात चलाउन सकिने हाल सञ्चालनमा रहेको पुलले एक पटकमा दोहोरो सवारी आवतजावत थेग्न नसक्ने भएकाले पालैपालो सञ्चालन गर्नुपर्ने अवस्था छ। तर अब बन्ने पुलमा भने निर्वाधरुपमा दोहोरो यातायात सञ्चालन गर्न सकिने पोख्रेलले बताए। मुग्लिङ पुल हल्लने तथा विभिन्न भाग भत्किएपछि मर्मत गरेर सञ्चालनमा ल्याइएको थियो। तत्कालीन प्रधानमन्त्री कीर्तिनिधि बिष्टबाट २०२९ सालमा उद्घाटन भएको पुरानो पुलको आयु ५० वर्ष तोकिएको थियो। २०४६ सालसम्म दुवैतर्फ सुरक्षा गार्ड राखेर पुल एकतर्फी सञ्चालन गर्ने गरिएको थियो। २०४६ सालयता गार्ड नराखिएको स्थानीय राजनीतिकर्मी कृष्ण शिलवाल स्मरण गर्छन्। पछिल्लो समय अत्यधिक सवारी चापले बेला बेला भत्कने गर्न थाले पछि समय अगावै नयाँ पुलले विस्थापन गर्न लागिएको हो। शिलवाल निकै पुरानो इतिहास बोकेको मुग्लिङ पुल जीर्ण भएकाले यातायात सञ्चालनमा जोखिम रोक्न नयाँ पुल चाँडो सञ्चालन गर्नुपर्ने बताउँछन्।"
"अव्यवस्थित तारबाट करेन्ट लागेर दुई चालककाे मृत्यु, दुईजना घाइते","मकवानपुर : उत्तरी मकवानपुरको इन्द्रसरोवर गाउँपलिका३ सिस्नेरीमा करेन्ट लागेर दुईजनाको मृत्यु भएको छ । अन्य दुईजना घाइते छन् । सोमबारको उक्त घटनामा मृत्यु हुने दुबैजना सवारी चालक हुन् । ११ हजार भोल्टेजको करेन्ट लागेको थियो । भीमफेदी गाउँपालिकास्थित इपामा रहेको माण्डु हाइड्रोपावरका लागि विद्युतीय सामग्री बोकेर आयोजना स्थलतर्फ जाँदै गरेको ना ७ ख ९३२६ नम्बरको टिलर हाइटेन्सन लाइनमा छुँदा विद्युत् सर्ट भइ करेन्ट लागेको मकवानपुर प्रहरी प्रवक्ता डिएसपी यज्ञप्रसाद भट्टराइले बताए । करेन्ट लागेर मृत्यु हुनेमा टिलर चालक नुवाकोट बेलकोटगढी ७ मझुवाका ३५ वर्षीय विशाल तामाङ र जेसिवी चालक सिन्धुली तीनपटन गाउँपालिका आमबोटेका २८ वर्षीय वीरबहादुर मगर रहेको भट्टराईले जानकारी दिए । घाइते हुनेमा सिन्धुली तीनपटनका २५ वर्षीय गोपालराम ओली र दाङ घर भइ ललितपुर बस्दैआएका ४५ वर्षीय महेश बस्नेत रहेको बताइएको छ । घाइतेहरुलाई उपचारको लागि काठमाडौं पठाइएको मकवानपुर प्रहरीले जनाएको छ । सडक छेउमा रहेको विद्युत्को तारमा टिलरले छोएपछि चालक र सहचालक करेन्ट लागेर घाइते भएको र घाइते चालकलाई बचाउन जाँदा जेसिवी चालकलाई समेत करेन्ट लागेर दुबै जनाको मृत्यु भएको मकवानपुर प्रहरी प्रवक्ता डिएसपी भट्टराईले बताए । टिलरलाई सडक खाल्डा खुल्डीका कारण सामान लिएर आउन समस्या भएपछि सहायताका लागि जेसिवी पनि साथमै आएको स्थानीय सन्तोष बानियाँले बताए । केही दिनअघि ट्रिपरले विद्युत्को पोललाई ठोकेपछि पोलको तार अव्यवस्थित अवस्थामा थियो, उनले भने, सोही तारले टिलरमा रहेको ट्रान्समिटरलाई छुँदा करेन्ट लागेको हो ।"
बझाङको मालुमेला स्थानीयको पहलमै झिलिमिली,बझाङ : पुस्तौँदेखि अँध्यारो रहेको थलारा गाउँपालिका९ मालुमेला अब उज्यालो बनेको छ । स्थानीयहरुको पहलमा जडारीगाड दोस्रो लघु जलविद्युत् आयोजना सुरु भएपछि गाउँले उत्साही बनेका छन् । आइतबार जलविद्युत् आयोजना उद्घाटन गरेपछि उनीहरुले उत्सव नै मनाए । जडारीगाडमा पावर हाउस रहेको ५२ किलोवाट क्षमता रहेको यस आयोजनाबाट मालुमेलाका ५ सय ५० घरधुरीमा बत्तीको सुविधा पुगेको छ । जलविद्युत् आयोजनाका सचिव लोकेन्द्र विष्टका अनुसार दुर्गममा रहेको आफ्नो वडामा रहेका सबै घरधुरीमा बत्ती बाल्न पाउँदा गाउँलेहरु हर्षित छन् । बिजुलीलाई व्यवसायमा उपयोग गरी स्वारोजगारका कार्यक्रममा जोड दिने पनि स्थानीयको अपेक्षा छ । आयोजना निर्माणका लागि मालुमेलाका बासिन्दाहरुले वैकल्पिक उर्जा प्रर्वद्धन केन्द्रबाट एक करोड पाँच लाख र थलारा गाउँपालिकाबाट ३८ लाख गरी एक करोड ४२ लाख खर्च गरेका थिए । २०५२ सालदेखि निर्माण कार्य सुरु भए पनि मालुमेला बासीको अनेक प्रयासपछि बल्ल विद्युत् बाल्ने सपना पूरा भएको स्थानीय विश्वप्रकाश जोशी बताउँछन् ।
सेवाग्राहीसँग घुस खाएको आरोपमा वडाध्यक्षविरुद्ध मुद्दा,काठमाडौं : सेवाग्राहीसँग घुस लिएको आरोपमा अख्तियार दुरुपयोग अनुसन्धान आयोगले सप्तरीका एक वडाध्यक्षविरुद्ध मुद्दा दायर गरेको छ । सप्तरीको सुरूङ्गा नगरपालिका५ का वडाध्यक्ष सिल्टु मियाँविरुद्ध विशेष अदालतमा मुद्दा दायर गरेको हो । मोहीयानी जग्गा छुटाउन सिफारिस गर्ने प्रयोजनको लागि सेवाग्राहीसँग वडाध्यक्ष मियाँ २५ हजार घुससहित पक्राउ परेका थिए । मियाँले आफ्नो जिम्मेवारी र पदीय दायित्वसमेतको ख्याल नगरी बद्नियतपूर्वक मोहियानी जग्गा र रकमको बार्गेनिङ गरी नियमानुसार गर्नुपर्ने काममा उनले घुस लिएको अख्तियारको दाबी छ । अख्तियारले वडाध्यक्ष मियाँविरुद्ध भ्रष्टाचार निवारण ऐन बमोजिम जरिवाना र कैद सजायको मागदाबी गरिएको विशेष अदालत आरोपपत्र दायर गरिएको प्रवक्ता प्रदीपकुमार कोइरालाले जानकारी दिए ।
बालविवाह रोक्दै गौमुल,"बाजुरा : गौमुल६ की १५ वर्षीया ललिता रोकाया र ५ का १७ वर्षीय कृष्ण रोकाया तीन दिन पहिले घरबाट भागेर हिँडे। दुवैले विवाह गर्न चाहेको परिवारले थाहा पाए। उनीहरुलाई प्रहरीले पक्राउ गर्यो। यो एक उदाहरण मात्रै हो। उमेर नपुग्दै जिल्लामा बिहे गर्ने चलन बढ्दो छ। यहाँको गौमुल गाउँपालिकाले यो क्रम रोक्न अभियान नै चलाएको छ। आईतबार दुवैलाई परिवारको जिम्मा लगाइएको गाँउपालिका अध्यक्ष हरिबहादुर रोकायाले जानकारी दिए। धेरै बालविवाह हुन थाल्योे, उनले भने, अभिभावकलाई सहभागी गराएर रोक्ने अभियान नै चलाएका छौं। ६ महिनामा चारवटा बालबिवाह रोकिएको छ। कम उमेरमा विवाह हुन नदिन प्रहरीलेसमेत निगरानी बढाएको छ। अध्ययनले ८ देखि १० कक्षामा अध्ययन गर्ने बालबालिका बढी रहेको देखाएको छ। मुलुकी अपराध (संहिता) ऐन, २०७४ को परिच्छेद ११ विवाह सम्बन्धी कसूर अन्तर्गत दफा १ सय ७३ मा विवाह गर्ने व्यक्तिको उमेर २० बर्ष नपुगी कसैले विवाह गर्न वा गराउन नपाउने कानुनी व्यवस्था रहेको छ। कानुनमा सो विवाह स्वतः बदर हुने उल्लेख छ। यस्तै ३ वर्षसम्म कैद र ३० हजारसम्म जरिवाना हुने प्रावधान छ।"
दुई बलात्कार घटनामा दुईजना पक्राउ,उदयपुर : दुई महिलालाई बलात्कार गरेको आरोपमा उदयपुरको छुट्टाछुटै स्थानबाट प्रहरीले दुईजनालाई पक्राउ गरेको छ । आइतबार दिउसो ५ बजे २१ वर्षीया युवतीलाई बलात्कार गरेको आरोपमा त्रियुगा नगरपालिका७ चुहाडे पिपल चोकका ५२ वर्षीय धनबहादुर दनुवार पक्राउ परेका हुन् । यस्तै आइतबार राति ६ बजे ३५ वर्षीया महिलालाई बलात्कार गरेको आरोपमा वडा नं १६ कसेनीका ४३ वर्षीय भीमबहादुर तामाङलाई पक्राउ गरेको जिल्ला प्रहरी कार्यालय उदयपुरका प्रहरी प्रमुख एसपी चन्द्रदेव राईले जानकारी दिए । दुबैलाई आइतबार राति नै पक्राउ गरी प्रहरी हिरासतमा राखी थप अनुसन्धान गरिएको एसपी राईले बताए ।
मलामी गएका युवा संघका नेताको सेती नदीमा डुबेर वेपत्ता,डोटी : नेकपा निकट युवा संघ (पूर्व एमालेको युथ फोर्स) डोटीका एक नेता सेती नदीमा बगेर वेपत्ता भएका छन्।। आदर्श गाउँपालिका५ स्थायी घर भएका पुष्करबहादुर सिंह सोमबार छिमेकीको मलामी गएको समयमा नदीमा डुबेर बेपत्ता भएका हुन्। उनी डोटीको शिखर नगरपालिका११ मा सेती नदीमा नुहाउने क्रममा बगेर बेपत्ता भएको जिल्ला प्रहरी कार्यालय डोटीका प्रमुख प्रहरी उपरीक्षक विद्यानन्द माझीले जानकारी दिए। लामो समयदेखि आदर्श गाउँपालिकामा निजी बोर्डिङ संचालन गर्दै आएका सिंहको खोजीकार्य भइरहेको प्रहरीले जनाएको छ ।घटनास्थलमा डोटी प्रहरी प्रमुख विद्यानन्द माझीको नेतृत्वको टोली उद्धारका लागि खटेको जिल्ला प्रहरी कार्यालय डोटीले जनाएको छ। अहिले घटना भएको क्षेत्रमा सिंहको खोजीकार्य भइरहेको छ।जेठ महिनामा मात्रै सेती नदीमा बगेर तीनजना बेपत्ता भएका छन्।शिखर नगरपालिका बस्ने एक बालिका र केआइसिंह गाउँपालिका बस्ने एक शिक्षक पनि सेती नदीमा बगेर वेपत्ता भएका थिए।
मन्त्रालयको आदेश भन्दै काम नगर्ने कर्मचारीसँग प्रतिनिधिको मनमुटाब,"काठमाडौं : गाउँपालिका राष्ट्रिय महासंघका अध्यक्ष होमनारायण श्रेष्ठले मन्त्रालयको आदेश भन्दै काम नगर्ने कर्मचारीसँग जनप्रतिनिधिको मनमुटाब भएको टिप्पणी गरेका छन् । नियतभन्दा पनि बुझाइका कारण मनमुटाब हुँदा जनप्रतिनिधि र कर्मचारीबीच द्वन्द्व हुने गरेको उनको भनाइ छ । गाउँपालिका राष्ट्रिय महासंघ नेपाल र विकास पत्रकार मञ्च (फोडेज) नेपालले सोमबार राजधानीमा आयोजना गरेको चालु आर्थिक वर्षको सिकाइ, आगामी आर्थिक वर्षको सोचाइ विषयक कार्यक्रममा महासंघका अध्यक्ष श्रेष्ठले यस्तो बताएका हुन् । स्थानीय सरकारले काम गरेनन् भन्नुभन्दा थोरै जनशक्ति, भौतिक पूर्वाधारको अभाव र समस्याहरुका बीचमा यत्तिका काम गाउँपालिकाले गरे भन्नु जायज होला, गाउँपालिकालाई सिंहदरबारसँग तुलना गरेर हुँदैन, श्रेष्ठले भनेका छन् । महासंघका कोषाध्यक्ष वंशलाल तामाङले पनि गाउँपालिकाहरुले काम गर्न नसकेकोभन्दा परिणाम देखिन बाँकी रहेको बताए । एउटा गाउँपालिका वा त्यहाँको कर्मचारीजनप्रतिनिधिले गरेको बिगारमा ७५३ स्थानीय सरकारलाई मुछ्नु दुर्भाग्य भएको उनको भनाइ छ । महासंघका वरिष्ठ कार्यक्रम अधिकृत राजेन्द्रप्रसाद प्याकुरेलले करबारेका भ्रम चिर्न गाउँपालिकाहरुलाई समय लागेको बताए । पहिलो वर्ष भएको र विगतको खाडल पुर्नुपर्ने भएका जस्ता कारणले अपेक्षित उपलब्धी हुन नसके पनि भोलिका लागि थुप्रै सिकाइ भएका छन्, उनले भने । फोडेजका अध्यक्ष गोपीकृष्ण ढुंगानाले प्रत्येक गाउँपालिकाले समग्र विकासका अतिरिक्त एउटा फोकस कार्यक्रम ल्याउनु पर्ने र त्यसैबाट गाउँपालिका चिनिनुपर्नेमा जोड दिए ।"
सगरमाथाबाट पाँच हजार किलो फोहोर उठाइयो (फोटो फिचर),"नाम्चे : उपप्रधानमन्त्री एवं रक्षामन्त्री ईश्वर पोखरेलले स्वच्छ वातावारण र दीर्घ जीवन चाहने संसारभरका मानिसलाई सगरमाथा हिमाल सफाइ अभियानमा जोडिन आह्वान गरेका छन्। सगरमाथा हिमाल सफाइ अभियान२०७६ का अवसरमा आज यहाँ आयोजित कार्यक्रममा उनले भने, 'वातावरण र हिमाल संरक्षणमा रुचि राख्ने विश्वभरकै मानिसका लागि यो अभियान जनचेतना जगाउने अभियानका रुपमा रहेको छ।' नेपालका गौरवपूर्ण इतिहास बोकेका प्राकृतिक र ऐतिहासिक गढी, चुरे पहाड, हिमाल लगायतको संरक्षण र सम्वद्र्धनमा नेपाली सेनाले उल्लेखनीय भूमिका निर्वाह गर्दै आएको चर्चा गर्दै उनले मुलुक र जनताको हितमा सेनाले निरन्तर कार्य गर्दै आएको उल्लेख गरे। सगरमाथा र खुम्बु क्षेत्रको विकासका लागि स्थानीय तह र प्रदेश सरकारले ल्याउने योजनाबद्ध कार्यक्रम कार्यान्वयनका लागि सरकारले पूर्ण सहयोग गर्ने बताउँदै उनले यस क्षेत्रको विकास र समृद्धिका लागि सबैको सकारात्मक प्रयास आवश्यक रहेको बताए। प्रदेश नं १ का मुख्यमन्त्री शेरधन राईले राष्ट्रको विकास र समृद्धिको एजेण्डा तथा सुखी नेपाली समृद्ध नेपालको लक्ष्य कार्यान्वयनका लागि सगरमाथासँग जोडेर लैजान आवश्यक रहेको बताए। उनले भने, 'सगरमाथा हाम्रो शान गौरव र परिचयका रुपमा रहेको छ।' मुख्यमन्त्री राईले खुम्बु पासाङ गाउँपालिकालाई यस प्रदेशको पर्यटकीय गाउँका रुपमा घोषणा गरी रु ५० लाख उपलब्ध गराइने घोषणा गरे। नेकपाका नेता एवं सांसद योगेश भट्टराईले सगरमाथा खुम्बु क्षेत्रले मानव सभ्यतालाई अघि बढाउन योगदान पुर्याउँदै आएको बताए। प्रधानसेनापति पूर्णचन्द्र थापाले सेनाले पर्यावरण संरक्षणलाई प्राथमिकतामा राखी सगरमाथा सफाइ अभियान सफल बनाउन जुटेको उल्लेख गरे। प्रदेशसभा सदस्यद्वय शुरवीर राई र बुद्धिराज भण्डारी, खुम्बु पासाङल्हामु गाउँपालिकाका निमा दोर्जी लगायतले खुम्बु क्षेत्रको संरक्षण विश्वकै लागि महत्वपूर्ण भएकामा जोड दिए। अभियानका क्रममा सो क्षेत्रबाट पाँच हजार किलोग्राम फोहर उठाइएको छ। चार जनाको शवसमेत सङ्कलन गरी काठमाडौँ ल्याइएको छ।"
सडक दुर्घटनामा सैनिक जवानको मृत्यु,तनहुँ : तनहुँको शुक्लागण्डकी२ गाछेपानीस्थित सडक दुर्घटनामा परी नेपाली सेनामा कार्यरत सैनिक जवानको मृत्यु भएको छ । मोटरसाइकलमा सवार इलामको माईजुमाई गाउँपालिका३ का २६ वर्षीय शैलेश लिम्डुमको मृत्यु भएको हो । पोखरास्थित गौरीबक्स गुल्ममा कार्यरत शैलेश मे ५ प ९२९६ नम्बरको मोटरसाइकल पोखराबाट दमौलीतर्फ आउँदै गरेको ग २ च ९६२२ नम्बरको दूध बोक्ने जिपसँग ठोकिएको थियो । सोमबार दिउसो भएको घटनामा परी घाइते जवानको उपचारका क्रममा बेलचौतारास्थित जीपी कोईराला श्वासप्रश्वास केन्द्रमा मृत्यु भएको प्रहरीको भनाइ छ । बिदा सकेर कार्यालय जाने क्रममा घटना भएको बताइएको छ ।
बेपत्ता व्यक्ति मृत भेटिए,तनहुँ : शनिबारदेखि बेपत्ता एक व्यक्ति मृत भेटिएका छन् । शुक्लागण्डकी वडा नम्बर ८ का ४७ वर्षीय कुलबहादुर कुमाल बाटोमै मृत भेटिएका हुन् । प्रहरीले घटनास्थलमा पुगेर शव फेला पारेको छ । मृतकको शरिरमा चोटपटक देखिएको बताइएको छ । उनी शनिबार ४ बजेबाट हराएको बताइएको छ । शरिरमा चोट लागेका कारण भीरबाट खसेर उनको मृत्यु भएको हुनसक्ते बताइएको छ । यद्यपि थप अनुसन्धान भइरहेको प्रहरीको भनाइ छ ।
पहिचान नभएको शवको अन्त्येष्टी,विराटनगर : विराटनगर भन्सार कार्यालय नजिकै फेला परेको एक पुरुषको शवको पहिचान नभइकन सोमबार अन्त्येष्टी गरिएको छ। विराटनगर महानगरपालिका१७ स्थित भन्सार कार्यालय छेउमा यही जेठ ९ गते बिहीबार अन्दाजी ४०४५ वर्ष जतिका देखिने पुरुषको शव फेला परेको थियो। शव कोसी अस्पतालमा ल्याएर राखिएको थियो। शव भेटिएको चार दिनसम्म पनि पहिचान नखुलेपछि पोस्टमार्टम गरेर महानगरपालिकासँग समन्वय गर्दै अन्त्येष्टी गरिएको मोरङ प्रहरीका प्रवक्ता डीएसपी घनश्याम श्रेष्ठले बताए। प्रहरीले बेवारिसे अवस्थामा फेला परेको शवको पहिचान नभएको भन्दै व्यवस्थापनका लागि भनेर विराटनगर महानगरपालिकालाई पत्र लेखेको थियो। चार दिनसम्म पहिचान नहुँदा पोस्टमार्टम गरिएको शव गन्हाएर दुर्गन्ध फैलिन थालेपछि अन्त्येष्टी गर्नु परेको श्रेष्ठको भनाइ छ । महानगरले सिंघीया घाटमा शवको दाहसंस्कार गरेको छ। मृत भेटिएका पुरुष भन्सार कार्यालय आसपासमा डुल्दै हिंड्ने र अत्यधिक मादक पदार्थ सेवन गर्ने गरेको स्थानीय बासिन्दाले बताए पनि ती पुरुष को हुन् भन्ने बारेमा नखुलेको प्रहरीले जनाएको छ।
आजबाट यार्सा पाटन खुला,"डोल्पा : डोल्पाका यार्सागुम्बा पाउने पाटन सोमबारबाट खुला भएका छन्। शेफोक्सुण्डो राष्ट्रिय निकुञ्जका पाटनमा ३ हजार यार्सा संकलक प्रवेश गरेका छन्। जिल्लाको सर्वपक्षीय बैठकले जिल्लाभरका पाटन १३ गते नै खुला गर्ने निर्णय गरेपनि शेफोक्सुण्डो राष्ट्रिय निकुञ्जको वन क्षेत्र मात्रै खुला गरिएका छन्। १० गतेदेखि पाटन प्रवेशका लागि अनुमति पत्र वितरण गरेको निकुञ्जले आफ्नो क्षेत्रमा पर्ने सबै जगदुल्ला,कागमारा,भुक्पा,कुनासा,रमाना,पेरीकोक्पा,सागर,फुलबारी,नाउरे,दानीगार,माटे सुम्से लगायतका दर्जनौं पाटन सर्वसाधारणका लागि खुला गरेको हो। यस वर्ष ३ हजारभन्दा धेरै मानिस यार्सागुम्बा टिप्न निकुञ्जका वनक्षेत्रमा अनुमति लिएर प्रवेश गरेका छन्। निकुञ्जका १५ वटा नाकाबाट प्रवेश अनुमति लिएर पाटन पुगेको शेफोक्सुण्डो राष्ट्रिय निकुञ्ज निमित्त सूचना अधिकारी छत्र खड्गाले जानकारी दिए। एकै पटक हजारौ मानिस निकुञ्जको वनक्षेत्रमा प्रवेश गरेपछि निकुञ्जले कर्मचारीलाई विशेष सुरक्षासहित पाटनमा परिचालन गरेको शेफोक्सुण्डो राष्ट्रिय निकुञ्जको कार्यालयले जानकारी दिएको छ। पाटनमा निकुञ्जको सुरक्षार्थ खटिएको नेपाली सेना र निकुञ्जका कर्मचारी परिचालन गरिएका छन्।गत वर्षको तुलनामा यस वर्ष राजस्व वृद्धि हुने अनुमान शेफोक्सुण्डो राष्ट्रिय निकुञ्ज कार्यालयको छ। एक साताभित्र राजस्वको सबै विवरण आइ सक्ने कार्यालयले जानकारी दिएको छ।"
"प्रहरीमाथि विप्लव समूहको आक्रमण प्रयास, भीरबाट ढुंगा खसाले","कालिकोट : कालिकोटमा विप्लव समूहले प्रहरीमाथि आक्रमण प्रयास गरेका छन्। कर्णाली राजमार्गको कालेखोलामा विप्लव समूहका कार्यकर्ताले मोटरसाइकल जलाएको घटनास्थलबाट फर्किएको प्रहरी इन्सपेक्टर देवेन्द्रकुमार मल्ल नेतृत्वको प्रहरी टोलीसँग विप्लव समूहका कार्यकर्ताले आक्रमण प्रयास गरेका हुन्। जिल्ला प्रहरी कार्यालय कालिकोटमा कार्यरत प्रहरी इन्सपेक्टर मल्ले आफूहरुलाई नेकपाका कार्यकर्ताले आक्रमण प्रयास गरेको बताए। उनले आफूहरु मोटरसाइकल जलाइएको घटनास्थलबाट जिल्ला सदरमुकाम फर्किँदै गर्दा गगने खोलाको पहिरोमा नेकपाका कार्यकर्ताले लगातार ढुंगा खसालेर आक्रमणको प्रयास गरेको बताए। उनले भने, 'हाम्रो गाडी पहिरोको छेउमा आउने बित्तिकै माथि भीरबाट २० देखि २५ जनासम्मको विप्लव समूहका नेता तथा कार्यकर्ताले ढुंगा फाले। गाडी ब्याग नगरेको भए गाडीसहित आफूहरु पनि बच्ने संभावना निकै कम थियो। धन्नले जोगियो। एक छिनपछि ढुंगा पन्छाएर पहिरो पार गरेर आइयो। ' विप्लव नेतृत्वको नेकपा निकट युवा संगठन नेपालका कर्णाली व्यूरो इन्चार्ज सितल बिष्टले दलाल सरकारका एजेण्ट भएर गाडीमा आएका प्रहरीलाई ढुंगामुडा गरिएको बताए। उनले भने,' हाम्रो बन्दको अवज्ञा गर्नेहरुका मोटरसाइकल जलाउँदा प्रहरीको गाडी आयो। प्रहरीले हाम्रो बन्दलाई अवज्ञा गर्यो। देशभर नेताहरुलाई धरपकट गर्ने, गिरफतार गर्ने, हुँदा हुँदा प्रहरीले नेकपाका कार्यकर्ताको ज्यानै लिएपछि हामीले प्रहरीमाथि पनि ढुंगामुडा गरेका हौँ।' यता जिल्ला प्रहरी कार्यालय कालिकोटले जिल्ला सदरमुकाम आसपासका बजार तथा कर्णाली राजमार्गमा प्रहरी परीचालन गरेको जनाएको छ।"
गर्मी बढेपछि निजी विद्यालय बन्द,दाङ : दाङमा अत्याधिक गर्मी बढेपछि संस्थागत विद्यालय बन्द गरिएका छन्। संस्थागत विद्यालयको छाता संगठनले निर्णय गरेर चार दिन विद्यालय बन्द गर्ने भएका हुन्। गर्मी बढ्दै गएपछि पठनपाठनमा असहजता आउन थालेपछि संस्थागत विद्यालय चार दिन बन्द गरिएको नेशनल प्याब्सनका जिल्ला अध्यक्ष भीमबहादुर बुढाथोकीले बताए। प्याब्सन र एन प्याब्सन दाङले संयुक्त विज्ञप्ति निकाल्दै जेठ १४ देखि १७ गतेसम्म चार दिन विद्यालय बन्द गरिने जनाएको छ। प्याब्सन दाङका अध्यक्ष रेशमबहादुर बुढा र एन प्याब्सन दाङका अध्यक्ष भीमबहादुर बुढाथोकीले संयुक्तरुपमा हस्तक्षरित विज्ञप्तिमा गर्मीका कारण विभिन्न रोग तथा भाइरलको संक्रमण बढ्न सक्ने भन्दै संस्थागत विद्यालय बन्द गर्ने निर्णय गरिएको जानकारी गराएका छन्। निरन्तर गर्मी बढिरहेँदा विद्यार्थी बिरामी पर्ने गरेका छन्। विद्यालयमा विद्यार्थी बिरामी पर्न थालेपछि स्वास्थ्यको संवेदनशीलतालाई मध्यनजर गर्दै संस्थागत विद्यालयको छाता संगठनले जिल्लाका सबै संस्थागत विद्यालय बन्द गर्न आग्रह गरेको छ। विज्ञप्तिमार्फत राष्ट्रिय परीक्षामा विद्यार्थीको पठनपाठनका लागि वैकल्पिक व्यवस्था गर्न पनि सम्बन्धित विद्यालयलाई अनुरोध गरिएको छ।
बन्दको अवज्ञा गरेको भन्दै विप्लवका कार्यकर्ताले दुई मोटरसाइकल जलाइदिए,"कालिकोट : बन्दको अवज्ञा गरेको भन्दै विप्लव नेतृत्वको नेकपाका कार्यकर्ताले कालिकोटमा दुईवटा मोटरसाइकल जलाएका छन्। कर्णाली राजमार्गको कालिकोट खण्ड कालेखोलामा कालिकोटबाट सुर्खेततिर जाँदै गरेका २ वटा मोटरसाइकल विप्लव समूहका कार्यकर्ताले जलाइ दिएका हुन्। विप्लव नेतृत्वको नेकपा निकट युवा संगठन नेपालका कर्णाली व्यूरो इन्चार्ज सितल बिष्टले पार्टीले आह्वान गरेको नेपाल बन्दको अवज्ञा गर्दै कालिकोटबाट सुर्खेततिर जाँदै गरेका भे ८ प ३५८ र भे ७ प ४८५७ नम्बरका २ वटा मोटरसाइकल सडकमै जलाइएको जानकारी दिए। उनले जिल्लाका सबै सरकारी तथा गैरसरकारी कार्यालय, शैक्षिक संस्था, राजमार्ग बन्द गर्नका लागि कार्यकर्ता खटिएको बताउँदै बन्दको अवज्ञा गर्ने जोकोहीलाई पनि नछाड्ने बताए। जिल्ला प्रहरी कार्यालय प्रमुख डिएसपी बिनोद शर्माले विप्लव समूहको बन्दलाई लक्षित गरी जिल्लाको सुरक्षा व्यवस्था निकै कडा पारिएको बताए।"
गोली प्रहार गरी मोटरसाइकलमा आगजनी,सुर्खेतः नेकपा विप्लव समूहका कार्यकर्ताले मोटरसाइकलमा गोली प्रहार गरी आगजनी गरेका छन्। नेपाल बन्दको अवज्ञा गरेको भन्दै सुर्खेतको भेरीगंगा नगरपालिका छिन्चुबाट डुंगीखोला जाँदै गरेको भे ८ प १८९६ नम्बरको मोटरसाइकलमा आगो लगाएका हुन्। ६ जनाको समूहमा रहेका विप्लवका कार्यकर्ताले आफूलाई झारेर मोटरसाइकलको ट्यांकीमा गोली हानेको सवारीधनी टिकाराम मिजारले जानकारी दिए। तेल ट्यांकीमा गोली हानेपछि आगो लागेर मोटरसाइकल पूर्णरुपमा क्षति भएको मिजारले बताए। सोमबार बिहानै हतियारसहित आएका कार्यकर्ताले गोचखोलामा बसका चालक र धनीलाई ओरालेर आगो लगाएका थिए।
विप्लवको बन्द : विभिन्न जिल्लामा बम आतंक र आगजनी,"काठमाडौं : आफ्ना कार्यकर्ता मारिएको विरोधमा नेत्रविक्रम चन्द विप्लव नेतृत्वको नेकपाले सोमबार नेपाल बन्दको घोषणा गरेको छ।आइतबारदेखि देशका विभिन्न ठाउँमा बम तथा नक्कली बम भेटिन थालेपछि स्थानीय त्रसित भएका छन्।साथै विप्लव समूहले विभिन्न ठाउँमा विस्फोट गराउनुका साथै सवारी साधनमा आगजनी गरेका छन्।विभिन्न जिल्लाबाट अन्नपूर्ण समाचारदाताहरुले पठाएका खबर अनुसार मध्यान्न १२ बजेसम्म कहाँ के भयो : नुवाकोटमा दुई बम निष्क्रिय नुवाकोट: विदुर नगरपालिका ५ पिपलटार र वेलकोटगढी नपा५ कोल्पुटारमा बम फेला परेको छ। सुरक्षाकर्मीले दुबै बम निष्क्रिय पारेको प्रहरीले जनाएको छ।पिपल्टारमा प्रेशर कुकर बम र कोल्पुटारमा पेट्रोल बम फेला परेको हो। यस्तै, पासाङल्हामु मार्गको त्रिशूलीककनी तथा गल्छीदेवीघाट सडकखण्डको बीचमा पनि बम फेला परेको छ। दुवै बम प्रहरीले निष्क्रिय पारेको जिल्ला प्रहरी कार्यालय नुवाकोटले जनाएको छ। नेत्रविक्रम चन्द 'विप्लव' नेतृत्वको समूहले सोमबार गरेको नेपाल बन्दको प्रभाव नुवाकोट र रसुवामा परेको छ। बन्दका कारण नुवाकोट र रसुवामा लामो तथा छोटो दूरीका यातायात संचालनमा आएका छैनन्।अधिकांश शिक्षण संस्था तथा उद्योग कलकारखाना ठप्प भएका छन्। स्कर्टिङका लागि सुरक्षाकर्मीसहितको एकएक थान गाडी परिचालन गरिएको नुवाकोट प्रहरी प्रमुख तथा प्रहरी उपरीक्षक कृष्णबहादुर पल्लिमगरले जानकारी दिए।विभिन्न ठाउँमा बम फेला परेपछि आम सर्वसाधारण त्रसित भएका छन्। मोरङमा पनि दुई कुकर बम भेटिए विराटनगर : यस्तै मोरङको बुढीगंगा गाउँपालिका१ र सुन्दरहरैंचा नगरपालिका७ मा बिहान फेला परेको अज्ञात वस्तु प्रेसर कुकर बम भएको पुष्टि भएको छ। दुवै बम नेपाली सेनाको डिस्पोजल टोलीले डिस्पोज गरेको छ।दुवै ठाउँमा बम भेटिएपछि त्रास उत्पन्न भएको थियो। मोरङ प्रहरीका प्रवक्ता डीएसपी घनश्याम श्रेष्ठले दुवै ठाउँमा भेटिएको अज्ञात वस्तु प्रेसर कुकर बम भएको पुष्टि सेनाले गरेको जानकारी दिए। कोसी राजमार्ग अन्तर्गत बुढीगंगा गाउँपालिकाबाट विराटनगर महानगरपालिका प्रवेशद्वारमा भेटिएको बम सेनाको टोलीले बिहान ९:३० बजे डिस्पोज गरेको हो। मोरङका दुवै ठाउँमा विप्लव समूहले नै बम राखेको हुन सक्ने प्रहरीको आशंका छ। डीएसपी श्रेष्ठले बम राखेर सर्वसाधारणलाई आतंकित पार्नेको खोजी भइरहेको बताए। विप्लवको बन्दका कारण लामो तथा छोटो दूरीका सवारी साधन सञ्चालन हुन सकेको छैन। शैक्षिक संस्थाहरु पनि ठप्प रहेका छन्। ललितपुरमा शक्तिशाली बम ललितपुर : ललितपुरका दुई ठाउँमा बम राखिएको बम नेपाली सेनाको टोलीले डिस्पोज गरेको छ।दुवै ठाउँमा शक्तिशाली विस्फोटक डेटोनेटर राखिएको सेनाले जनाएको छ। महानगरीय प्रहरी परिसर जावलाखेलका प्रवक्ता नारयाण चिमोरियाले तर्साउन उद्देश्यले शंकास्पद वस्तु तथा बम राखिएको पाइएको बताए। महोत्तरीमा पनि भेटियो बम महोत्तरी : बर्दिबास नगरपालिका कार्यालय अगाडी भेटिएको प्रेसर कुकर बम नेपाली सेनाको बम डिस्पोजल टोलीले डिस्पोज गरेको छ।बस फेला परेपछि स्थानीयमा त्रास फैलिएको छ। सिन्धुलीमा शंकास्पद वस्तु सिन्धुली : सिन्धुलीको दुधौली नगरपालिका ९८ स्थित खोरभञ्याङमा फेला परेको शंकास्पद वस्तु नक्कली बम भएको प्रहरीले जनाएको छ। निमार्णाधिन मदन भण्डारी राजमार्गको सिन्धुली दुधौलीस्थित पुर्वीखण्डमा खोरभन्ञ्याङमा सकेट बमजस्तो देखिने शंकास्पद वस्तु सकेट बम जस्तो देखिने नक्कली होक्स भएको पुष्टि भएको जिल्ला प्रहरी कार्यालय सिन्धुलीका प्रमुख प्रहरी उपरिक्षक चक्रबहादुर सिंहले जानकारी दिए। दुईवटा सकेट बमजस्ता देखिने शंकास्पद वस्तुमा रातो कालो तार जोडिएको र बन्द सफल पारौं जस्ता लेखिएका पर्चा पनि भेटिएपछि प्रहरीले बम भएको आशंका गरेको थियो। नेपाली सेनाको बम डिस्पोजल टोलीले शंकास्पद वस्तुको डिस्पोज गर्दा नक्कली बम भएको पुष्टि भएको सिंहले जनाकारी दिए। शंकास्पद वस्तु भेटिएपछि मदन भण्डारी राजमार्ग अवरूद्ध भएको थियो। बारामा पाइप बोकेको ट्रकमा आगजनी बारा : बाराको सिमरामा आइतबार राति रोकिराखेको भारतीय ट्रकमा अज्ञात समूहले आगजनी गरेको छ। जीतपुरसिमरा उपमहानगरपालिका ३ स्थित बजनीमा पाइप बोकेको लरीमा आगजनी गरिएको प्रहरीले बताएको छ।नेपालभारत पेट्रोलियम पाइपलाइन आयोजनाका लागि पाइप बोकेर आएको एपी ३१ एक्स ६३१६ नम्बरको ट्रक बजनीस्थित सडक छेउमा रोकिराखेको थियो। विद्यालयमा शंकास्पद वस्तु, बमको आशंका मोरङका दुई ठाउँमा शंकास्पद वस्तु सर्लाहीको हरिपुर नगरपालिका कार्यलयमा विस्फोट सुर्खेतमा विप्लवका कार्यकर्ताले बस जलाए मकवानपुरमा दुई ट्रकमा आगजनी बारामा पाइप बोकेको भारतीय ट्रकमा आगजनी भैंसेपाटीमा ६ र खुमलटारमा २ डेटोनेटर ट्रकमा राती १२ बजे आगो लागेपछि जीतपुरसिमरा उपमहानगरपालिकाको दमकलको सहयोगमा आगो नियन्त्रणमा लिएको इलाका प्रहरी कार्यालय सिमराका प्रहरी निरीक्षक सुभाष हमालले जानकारी दिए।आगलागीबाट ट्रकको पछिल्लो भागमा क्षति पुगेको छ।बन्दका कारण बारामा लामा दूरीका सवारी साधन ठप्प भएको छ।अधिकांश विद्यालय बन्द छन्। इटहरीको बम डिस्पोज इटहरी : इटहरी २० पानीपियामा भेटिएको बम नेपाली सेनाको टोलीले डिस्पोज गरेको छ। दुईवटा पोकामा सडकको बीचमा राखिएको बम नेपाली सेनाको टोलीले डिस्पोज गरेको हो। बिहानै गस्तीमा हिँडेका सुरक्षाकर्मीले उक्त बम भेटेका थिए। टाइम सेट गरेर राखिएको टाइमर बम डिस्पोज गरेको इलाका प्रहरी कार्यालय इटहरीले जानकारी दिएको छ। पृथ्वीराजमार्गको २ ठाउँमा बम, सेनाद्धारा डिस्पोज धादिङ : पृथ्वीराजमार्ग अन्तरगत धादिङका २ ठाउँहरुमा बम भेटिएको छ। धादिङको महादेववेशी र नौविसेमा बम भेटिएपछि नेपाली सेनाको टोलीले निस्क्रिय बनाएको छ। थाक्रे गाउँपालिका वडा नं ६ महादेवबेसी पुलमा सकेट बम भेटिएको हो भने धुनीबेसी नगरपालिका वडा नं ६ नौबिसेमा प्रेसर कुकर बम भेटिएको छ। विप्लव समुहले आव्हान गरेको बन्दको दिन राजमार्गमा बम भेटिएको हो। बन्दका कारण राजमार्गमा थोरै मात्र सवारी साधन गुडेका छन्। २०२५ वटा सवारी साधनहरुको समुह बनाएर प्रहरी स्कर्टिङमा सवारी साधनहरु चलिरहेको प्रहरीले जनाएको छ। राजमार्गका ठाउँ ठाउँमा प्रहरीहरु परिचालन गरिएको छ। बन्दका कारण धादिङका प्राय : बजारहरु बन्द भएको छ। जिल्ला सदरमुकामबाट बाहिरिने कुनैपनि सवारी साधनहरु चलेका छैनन्। मधुमल्ला र दमकमा शंकास्पद बस्तु दमक : मोरङको मिक्लाजुङ गाउँपालिकास्थित उर्लाबारीमधुमल्ला सडकखण्डमा सोमबार शंकास्पद वस्तु भेटिएको छ। वडा नं ९ बजारबाट करिब २०० मिटरको दुरीमा उर्लाबारी मधुमल्ला सडक खण्डमा बम जस्तै देखिने शंकास्पद बस्तु फेला परेको हो। कालो टेपले बेरिएको सानो वस्तुमा तार जोडिएको छ। बन्दका दिन उक्त शंकास्पद वस्तु भेटिएकाले विप्लब समूहले नै राखेको हुन सक्ने प्रहरीको अनुमान छ। बम डिस्पोज गर्न नेपाली सेनालाई खबर गरीसकेको इलाका प्रहरी कार्यालय मधुमल्लाका प्रमुख टेकबहादुर श्रेष्ठले बताए। मोरङको मिक्लाजुङ स्थित उर्लाबारीमधुमल्ला सडकखण्डमा भेटिएको शंकाष्पद वस्तु। यसैबीच झापाको दमक स्थित रतुवा पुलमा पनि शंकास्पद वस्तु भेटिएको छ। पुर्वपश्चिम राजमार्गको रतुवा पुलमा केहीबेर अघि प्लाष्टिकले बेरिएको अवस्थामा शंकाष्पद वस्तु भेटिएको ईलाका प्रहरी कार्यालय दमकका प्रहरी निरीक्षक खगेन्द्र एक्तेनले जानकारी दिए। पुलबाट करिब ५० मिटर पश्चिम भेटिएको शंकास्पद वस्तु डिस्पोज गर्नका लागि नेपाली सेनासँग समन्वय भईरहेको एक्तेनले जानकारी दिए। सो क्षेत्रलाई प्रहरीले अहिले घेरा हालेर राखेको छ। शंकास्पद वस्तुका कारण पुर्वपश्चिम राजमार्ग अवरुद्ध बनेको छ। रुकुममा पनि बन्दको प्रभाव रुकुमपश्चिम : विप्लव निकट नेकपाले गरेको बन्दको प्रभाव देखिएको छ। बन्दका कारण रुकुम पूर्व र पश्चिमका मुख्य बजार क्षेत्र सुनसान देखिएका छन् भने उद्योग, कल कारखाना पनि बन्द छन्।जिल्लामा लामा तथा छोटा दूरीका सवारी साधन चलेका छैनन्। डोटीमा बन्दको पूर्ण प्रभाव डोटी : डोटीमा बन्दको पूर्ण प्रभाव परेको छ।सार्वजनिक सवारी साधनहरु संचालनमा आएका छैनन।डोटीका मुख्यबजार सिलगढी, पिपल्ला, तलकोट, गोपघाटलगायतका क्षेत्र बन्द छन्।जिल्लामा सवारी साधन संचालन नहुँदा यात्रु मारमा परेका छन्। बन्दका कारण सुनसान दिपायल बजार बन्दले धनगढीको जनजीन प्रभावित धनगढी : बन्दको प्रभाव कैलालीमा पनि परेको छ।बन्दले गर्दा शैक्षिक संस्था, कलकारखाना, यातायात, बजार ठप्प छन्। जिल्ला प्रहरी कार्यालय कैलालीका प्रहरी निरीक्षक प्रकाश डागीले बिहान पूर्वबाट आएका गाडीहरु स्कटीङमा ल्याइए पनि अहिले सार्वजनिक सवारी साधन ठप्प रहेको बताए।बजारमा बन्दकर्ता नखिए पनि बन्दको पूर्णरुपमा प्रभाव देखिएको छ।सामान्य तया अटो रिक्सा, मोटर साइकालबाहेक लामो तथा छोटा दूरिका सार्वजनिक यातायातका साधन ठप्प छन्। देवचन्द्र भट्ट किशोर बुढाथोकी नीतु घले राजकरण महतो राजन गाउँले दिवाकर भण्डारी महेश केसी हिमाल दाहाल मनिष दुवाडी लोकनाथ रिजालखगेन्द्रबहादुर सिंह कैलाश जोशी"
घुस लिएको आरोपमा दुई कर्मचारी अख्तियारको फन्दामा,"बिर्तामोड : आफू कार्यरत कार्यालयकै प्रशिक्षक कर्मचारीबाट घुस लिएको आरोपमा अख्तियारको टोलीले झापामा दुई कर्मचारीलाई नियन्त्रणमा लिएको छ। सोमबार दिउँसो अख्तियारको टोलीले भद्रपुर ८ स्थित व्यवसायिक तथा सीप विकास तालिम केन्द्रमा कार्यरत नायव सुब्बा राजकुमार धिमाल र केन्द्रका प्रमुख सुमेन्द्र मण्डललाई नियन्त्रणमा लिएको हो। नायव सुब्बा राजकुमार धिमालले तालिम प्रशिक्षक कर्मचारीबाटै ३५ हजार घुस लिएको रकमसहित रंगेहात कार्यालयबाटै नियन्त्रणमा लिएको अख्यितार दुरुपयोग अनुसन्धान आयोग क्षेत्रीय कार्यालय इटहरीका प्रहरी निरीक्षक राजन कार्की बताए। केन्द्रले सञ्चालन गर्ने विभिन्न तालिमका लागि प्रशिक्षार्थीबाट प्रमुख र नासुले रकम माग गरेको भन्ने सूचनाका आधारमा अख्तियारले छापा मारेको कार्कीको भनाई छ। विद्युत जडानसम्बन्धित तालिम कार्यक्रमका लागि आएको १ लाख बजेट मध्येबाट ३५ हजार घुस प्रशिक्षकबाट नायव सुब्बा राजकुमार धिमालले लिएको र सो घटनामा प्रमुखको पनि मिलेमतो हुनसक्ने भएकाले धिमालसहित प्रमुख सुमेन्द्र मण्डललाई नियन्त्रणमा लिएको उनको भनाई छ। प्रहरी निरीक्षक कार्कीसहितको पाँचजनाको टोलीले उनीहरुलाई नियन्त्रणमा लिएर थप अनुसन्धानका लागि इटहरी लगेको छ । घुस रकमसहित रंगेहात फेला परेका नायव सुब्बा धिमालले आफूले घुस नलिएको तर, प्रशिक्षक कर्मचारीले फसाएको प्रतिकृया दिएका छन्। 'केन्द्रकै तालिम प्रशिक्षक (कर्मचारी) दीर्घ धिमालले ३५ हजार रकम मलाई ल्याएर राख्न दिएको हो, सो रकम तालिममा सहभागी विद्यार्थीलाई बाड्ने भत्ता हो,' आरोपित धिमालले भने। रकम लिनेदिने दुबैको पारिवारिक सम्बन्ध समेत रहेको खुलेको छ। उनले व्यक्तिगत रिसिबी निकाल्न कर्मचारीले अख्तियार बोलाएर आफूलाई पक्राउ गर्न लगाएको आरोप लगाएका छन्। केन्द्रका कर्मचारी स्रोतका अनुसार केन्द्रले २०७६ साल वैशाख ६ गतेदेखि खुजुरगाछीमा विद्युत जडानसम्बन्धी तालिम सञ्चालन गर्दै आइरहेको छ। धुलावारी घर भएका प्रशिक्षक दीर्घले सो तालिम मेचीनगरमा सञ्चालन गर्नुपर्छ भन्दै केन्द्रमा दबाब दिँदै आएका थिए। तर, केन्द्र प्रमुख धिमालले उनको दबाबलाई नमानेर सो तालिम खुजुरगाछीमा लगेर सञ्चालन गरेको र सोही निहुँमा अख्तियार बोलाएर कर्मचारीले कर्मचारीलाई नै पक्राउ गर्न लगाएको एक कर्मचारीले नाम नखुलाउने सर्तमा बताए। प्रहरी निरीक्षक राजन कार्कीले सो विषयमा पनि अनुसन्धान हुने बताए।"
दलित मुक्ति मोर्चाका जिल्ला अध्यक्ष पक्राउ,बिर्तामोड : झापामा नेत्रविक्रम चन्द 'विप्लव' नेतृत्वको नेपाल कम्युनिस्ट पार्टीका एक नेता पक्राउ परेका छन्। पक्राउ पर्नेमा दलित मुक्ति मोर्चाका झापाका जिल्ला अध्यक्ष प्रवीण दर्नाल रहेको जिल्ला प्रहरी कार्यालय झापाले जनाएको छ। उनलाई जिल्ला प्रहरी कार्यालय झापाबाट खटिएका सादा पोशाकको प्रहरी टोलीले आइतबार बिर्तामोडबाट पक्राउ गरेको हो । पक्राउ परेका दर्नाललाई इलाका प्रहरी कार्यालय बिर्तामोडमा राखिएको जिल्ला प्रहरी कार्यालय झापाका प्रहरी नायब उपरीक्षक महेन्द्रकुमार श्रेष्ठले जानकारी दिए। यसअघि पनि झापाको विभिन्न स्थानबाट ६ जना विप्लव नेतृत्वको नेपाल कम्युनिस्ट पार्टीका नेता कार्यकर्तालाई प्रहरीले पक्राउ गरेको छ।अधिकांश नेता कार्यकर्ता झापाको बिर्तामोडबाट पक्राउ परेका छन्।
सिंगै वडा लालपुर्जाविहीन,"टीकापुर : टीकापुर नगरपालिका ८ तोलीगाउँका सेतराज बुढा परिवारसहित २०२१ सालमा पहाडी जिल्ला अछामबाट बसाई सरी तराई झरे। उनीसंगै गाउँका अरु पनि आए। सबैले त्यहाँको जंगल फाँडे। खेत बनाए। घरबार जोडे। पाँच विघाह जमिन परिवारले भोगचलन गर्दै आएको छ। ८ नम्बर वडाकै धनसिंहपुरका भीम महर पनि तीन विघाह जमिनमा खेतीपाति गर्छन्। उनका बुवा गगनसिंह महर पहाडबाट झरेपछि जंगल फाँडेर बसेका थिए। कञ्चनपुर वन प्रधान कार्यालयले २०२३ मा जंगल फाँडी आवादी गर्नु भनि उल्लेख गरेपछि जमिन जोडे। घर बनाए। खेती गर्न सुरु गरे। छोराछोरी हुर्काए। आफ्नो जिन्दगी नै त्यही जमिन जोतेर बिताए। आफू परलोक भए तर जग्गाको लालपुर्जा भने हेर्न पाएनन्। यी दुई उदाहरण मात्र हुन्। टीकापुर नगरपालिका वडा नम्बर ८ साविक धनसिंहपुरको झण्डै ८० प्रतिशत जग्गाको लालपुर्जा छैन्। जग्गा स्थानीयले वर्षौदेखि भोगचलन गर्दै आएका छन्। जग्गाको कतिपयसँग पुर्जा छ, तर नक्सामा भेटिँदैन। सो वडाको अर्नुवा, बञ्जरिया, वनगाउँ, फाँटा, चगुर्दी रतोली गाउँको झण्डै तीनहजार विघाह जमिनको पुर्जा छैन। जग्गाको समस्या समाधानका लागि धेरै पटक पहल गरियो, बञ्जरियाका अम्मरबहादुर साउँदले भने, कुनै काम हुन सकेको छैन्। उनीसंग जग्गाधनीपूर्जा छ। तर, नक्सामा भने जग्गा भेटिँदैन्। वडा अध्यक्ष दिर्घ ठकुल्ला साविक धनसिंहपुर गाविसमा लालपुर्जाको समस्या समाधान हुन नसकेको बताउँछन्। धेरै वर्ष भइसक्यो, समाधान भएको छैन, उनले भने, पटकपटक केन्द्रबाट आएका नापी टोलीले पनि जग्गाको लालपुर्जा वितरण गर्न सकेन्। टोलीले तीन पटकसम्म जग्गाको नाप लिइसकेको छ। स्थानीय पुर्जा नुहँदा विभिन्न समस्या झेल्दै आएका छन्। दक्षिणमा भारतसँग सीमा जोडिएको छ। बेलाबेलामा सीमा विवाद समेत हुने गरेको छ। आपसमा साँधसीमाको झगडा हुन्छ। बाजेको समयदेखि नै जग्गाको अशंवन्डा गर्न सकिएको छैन स्थानीय शेरबहादुर बुढाले भने, त्यसले पारिवारिक कलह हुने, जग्गा बिक्री गर्न नपाइने समस्या भोग्नु परेको छ। उनीहरु कृषिमा सरकारले दिने अनुदान पाउँदैनन्। टीकापुर नगरपालिकाको कार्यपालिका बैठकले जग्गाधनी पुर्जाको वितरणका लागि केन्द्र सरकारसंग पहल गर्ने निर्णयसमेत गरेको छ। स्थानीयले सरकारले लालपुर्जा दिने काम शुरु गर्नुपर्ने माग राख्दै आएका छन्। सिंगो सहरकै लालपुर्जा छैन लालपुर्जा नहुँदा दासजस्तो पूरै गाउँ लालपुर्जाविहीन चार वर्षभित्र सबैलाई पुर्जा"
सैनिक कुटपिट गरेको आरोपमा पक्राउ,"सिरहा : गत वैशाख २८ गते सिरहाको सिमावर्ती बरियारपट्टि गाउँपालिका ४ तेनुवापट्टिमा एक महिने घर बिदामा आएका एक सैनिकलाई कुटपिट आरोपमा एकजनालाई सोमबार प्रहरीले पक्राउ गरी सार्वजानिक गरेको छ। पक्राउ पर्नेमा तेनुवापट्टिका मगंला भनिने मंगल साह रहेको सिरहा प्रहरी प्रमुख एसपी जिवनकुमार श्रेष्ठले जिल्ला प्रहरी कार्यालय सिरहामा पत्रकार सम्मेलन गरी सार्वजानिक गरेका छन्। गाउँलेको कुटपिटबाट घाइते भएका छिमेकी गाउँ सोहपुरका २५ वर्षीय सैनिक जवान अनिशकुमार सिंहको जेष्ठ २ गते काठमाडौंस्थित विरेन्द्र सैनिक अस्पतालमा मृत्यु भएको थियो। कुटपिटबाट मृत्यु भएपछि अनिशका बुवा नरेन्द्र सिंहले आफ्नो छोरालाई घरबाटै अपहरण गरी हत्या गरिएको भन्दै प्रहरीमा २५ जनाभन्दा बढी व्यक्तिमाथि किटानी जाहेरी दर्ता गराएका छन्। यता, तेनुवापट्टिका स्थानीयले गाउँमा सिंहसहित युवाले चोरी गर्न आएका भन्दै कुटपिट गरी इलाका प्रहरी चौकीमा निवेदन दिएका थिए। पक्राउ परेका व्यक्तिको माध्यमबाट घटनाबारे थप अनुसन्धान भइरहेको एसपी श्रेष्ठले बताए। फरार रहेका आरोपितको खोजि भइरहेको उनले जनाए। पक्राउ परेका साहलाई प्रहरी सिरहा नगरपालिकाबाट समातिएको पत्रकार सम्मेलनमा बताएका छन्। तर, उनलाई भारतीय गाउँबाट पक्राउ गरी ल्याएको बुझिएको छ। बराह दल गुल्म सखुंवासभामा कार्यरत सिंह वैशाख ७ गते एक महिने बिदामा घर आएका थिए।बारापर्सा हावाहुरी प्रभावित क्षेत्रमा काम गर्न उनी कार्यरत गुल्मले उनलाई चाँडै बोलाउन खाजेको थियो। उनी वैशाख २९ गते फर्किने तयारीमा थिए तर, एकदिन अगावै वैशाख २८ गते अनिश घरमा हजुरआमा यैजनदेवी सिंहसँगै थिए। उनको घरका अरु सदस्य लहानको घरमा पूजामा गएका थिए। त्यही राति अनिशलाई तेनुवापट्टिका स्थानीयले गाउँको विलेक्षण यादवको घरमा चोरी गरेको आरोप लगाउँदै बिजुलीका पोलमा हात, खुट्टा बाँधेर निर्घात कुटपिट गरेका थिए । विलेक्षण यादवले घरमा ताल्चा लगाएर फरार छन्। घटनापछि तेनुवापट्टिका त्रसित अधिकांश युवा तथा पुरुष गाउँ छाडेका छन्। व्यक्तिगत रिसइबीका कारण उनीहरुमा मुद्दामा फस्ने त्रास बढेको छ।गाउँमा महिला, वृद्ध र बालबालिका मात्र देखिन्छ्न्।गाउँका आधारभुत विद्यालय पनि बन्द छन्।"
"विद्यालयमा शंकास्पद वस्तु, बमको आशंका",सन्धिखर्क : अर्घाखाँचीको सन्धिखर्कस्थित अर्घाखाँँची आवसीय माविमा शंकास्पद वस्तु फेला परेको छ । सनिधखर्क२ चुत्राबेसीको बेलबाटीकामा रहेको अर्घाखाँची आवसीय माविको तारबारको पिलरमा झुण्डाइएको अवस्थामा शंकास्पद वस्तु भेटिएको हो। आजको बन्दलाई लक्षित गरेर विप्लप समूहले उक्त वस्तु राखेको हुन सक्ने आशंका गरिएको छ प्रहरीको भनाई छ।शंकास्पद वस्तु बम हो वा होइन यकीन भइनसकेको र डिस्पोजल गर्ने तयारी भैरहेको जिल्ला प्रहरी कार्यलय अर्घाखाँचीका प्रमुख नवराज मल्लले जानकारी दिए ।
निजी छाडेर विद्यार्थी सामुदायिकमा,"बेंसीसहर : सामुदायिक विद्यालयले नै अंग्रेजी माध्यममा पढाउन थालेपछि बोर्डिङका विद्यार्थी निजी स्कुलमा आकर्षित भएका छन्। यसको उदाहरण बनेका छन्, सुन्दरबजारको विद्याज्योति र मध्यनेपालको मंगला माध्यमिक विद्यालय। मध्यनेपाल नगरपालिका३ सोती पसलमा रहेको मंगला माविमा बोर्डिङ छाडेर आउने विद्यार्थीको चाप थेगिनसक्नु भएको छ। वरपरका बोर्डिङ स्कुल विद्यार्थी अभावले सुनसान हुन थालेका छन्। प्रधानाध्यापक विष्णुहरि बास्तोलाका अनुसार चालु शैक्षिक सत्रमा दुई सय नयाँ विद्यार्थी भर्ना भएका छन्। नयाँ आएका विद्यार्थी अधिकांश बोर्डिङ छाडेर आएका हुन्। वर्षांैसाल विद्यार्थी बढिरहेका छन्, प्रधानाध्यापक बास्तोलाले भने, विद्यार्थी धेरै हुने भएर नयाँ आउनेलाई प्रवेश परीक्षा लिएर भर्ना गर्ने गरेका छौं। विद्यालयका अनुसार ०७२ मा ८ सय १४ जना विद्यार्थी थिए। ०७३ मा ८ सय २६ पुग्यो भने ०७४ मा ९ सय २० र ०७५ मा हजारभन्दा बढी विद्यार्थीले अध्ययन गरेका थिए। यस वर्ष विद्यार्थी संख्या १२ सयभन्दा बढी पुगेको प्रधानाध्यापक बास्तोलाले जानकारी दिए। छिमेकी जिल्ला तनहुँ, कास्कीका साथै काठमाडांैका निजी विद्यालयमा पढ्दै गरेका विद्यार्थी पनि भर्ना हुन आएको सहायक प्रधानाध्यापक शशिराज घिमिरेले बताए। सुन्दरबजार नगरपालिका५ तार्कु खहरेमा रहेको विद्याज्योति माविमा पछिल्लो समय विद्यार्थीको चाप बढ्दै गएको छ। प्रधानाध्यपक सूर्यबहादुर केसीले विद्यार्थीको चाप बढेपछि नयाँ शैक्षिक सत्रका लागि कक्षा ७, ८ र ९ मा प्रवेश परीक्षा लिएर भर्ना गरिएको बताए। विद्यार्थीलाई बालमैत्री र प्रविधिमैत्री वातावरणमा पढाइने गरिएको विद्यालयले जनाएको छ। विद्यालयमा कम्प्युटर ल्याबसमेत राखिएको छ। नर्सरीदेखि १२ कक्षासम्म अंग्रेजी माध्यमबाट पढाइ हुन्छ। विद्यार्थीको चापलाई ध्यानमा राख्दै विद्यालयमा कक्षा ७ देखि १० सम्म दुई श्रेणीमा विभाजन गरी पढाइएको छ। अंग्रेजीले तान्यो विद्यार्थी"
सुर्खेतमा विप्लवका कार्यकर्ताले बस जलाए,"सुर्खेत : नेत्रविक्रम चन्द विप्लव समुहले पूर्वी सुर्खेतमा एक यात्रुवाहक बसमा आगजनी गरेका छन्। गुर्भाकोट नगरपालिका१४ को गुमीबाट छिन्चु आउँदै गरेको ना २ ख ७४४४ नम्बरको बसलाई विप्लवका कार्यकर्ताले सोमबार बिहान गोचेखोलामा आगजनी गरेका हुन्। जिल्ला प्रहरी कार्यालयका अनुसार हतियारसहित आएका विप्लवका कार्यकर्ताले चालक, सहचालक र बसधनीलाई झारेर पेट्रोल छर्केर आगजनी गरेका थिए। आगजनीबाट बस पूर्णरुपमा क्षति भएको जिल्ला प्रहरी प्रवक्ता प्रहरी नायब उपरीक्षक प्रदीपबहादुर क्षेत्रीले जानकारी दिए। बस जेलेको ठाउँ नजिकै शङ्कास्पद वस्तु पनि फेला परेको छ।"
वडाध्यक्षले काटे शिक्षकको हाजिरी,"धादिङ : शिक्षा विकास तथा समन्वय इकाइ धादिङले पठाएको शिक्षकको हाजिर वडाध्यक्षले काटिदिएका छन्। शिक्षक सेवा आयोगबाट स्थायीमा नाम निकालेका टीकाराम बस्ताकोटीलाई शिक्षा विकास तथा समन्वय इकाइ धादिङले नीलकण्ठ नगरपालिका१४ धुवाकोटस्थित सरस्वती माविमा पठाएको थियो। घरपायक पर्ने भन्दै शिक्षक बस्ताकोटीलाई धुवाकोट पठाए पनि वडाध्यक्ष फन्द्रा तामाङले विद्यालय हाजिरीपुस्तिकामा बस्ताकोटीले गरेको हाजिर काटिदिएका हुन्। जिल्ला शिक्षा कार्यालयको पत्र बोकेर वैशाख ९ गतेदेखि सरस्वती माविमा पढाउन गएका बस्ताकोटीलाई हाजिर नगराउन दबाब आएको तत्कालीन प्रधानाध्यापक राजन श्रेष्ठले बताए। उनले भने, विद्यालय व्यवस्थापन समितिसमेत छैन तर शिक्षक बस्ताकोटीलाई हाजिर नगराउन वडाध्यक्षदेखि केही स्थानीय नेताले दबाब दिए। शिक्षा विकास तथा समन्वय इकाइले पत्र पठाएको आधारमा आफूले वैशाख २९ गते शिक्षक बस्ताकोटीको हाजिर गराएपछि वडाध्यक्ष आएर उनको हाजिर काटिदिएको श्रेष्ठले बताए। मैले माथिको आदेश पालना गरेँ, शिक्षक श्रेष्ठले भने, तर वडाध्यक्षले बस्ताकोटीको हाजिर काटिदिनुभयो। वडाध्यक्षले शिक्षक टीकाराम बस्ताकोटीको हाजिरीमा रातो मसीले केरेर वडाध्यक्षको छाप लगाएपछि अभिभावक भेलाको निर्णयले हाजिर काटिदिएको उल्लेख गरेका छन्। विद्यालयमा सामाजिक विषय शिक्षकको दरबन्दी खाली भए पनि गणित विषयमा नाम निकालेका शिक्षकलाई हाजिर गराएकाले अभिभावक भेलाको निर्णयबमोजिम हाजिर काटिदिएको अध्यक्ष तामाङको दाबी छ। विद्यालय व्यवस्थापन समितिसमेत नभएको अवस्थामा वडाध्यक्षले शिक्षकको उपस्थिति अनुगमन गर्न पाउने व्यवस्था भए पनि हाजिरमै रातो मसी लाउने अधिकार नभएको शिक्षकले बताएका छन्। वडाध्यक्षले आफ्नो क्षेत्राधिकार मिचेर हाजिर काटिदिएको शिक्षकले बताए। विद्यालयमा सामाजिक विषय शिक्षकको दरबन्दी खाली भए पनि सामाजिक विषय पढाउनुपर्ने सहमतिमा गणित विषयमा नाम निकालेका शिक्षक बस्ताकोटीलाई शिक्षा विकास तथा समन्वय इकाइले विद्यालयमा पठाएको थियो। कनिष्ठलाई बनाए प्रधानाध्यापक शिक्षकलाई हाजिर गराएको बहानामा वडाध्यक्ष र केही अभिभावकले बहालवाला प्रधानाध्यापकलाई हटाएर नयाँ प्रधानाध्यापक चयन गरेका छन्। अभिभावक भेला बोलाएर निर्णय गरिएको बताए पनि मर्यादा क्रममा चौथो स्थानमा रहेका शिक्षकलाई प्रधानाध्यापक नियुक्ति गरिदिएपछि विद्यालयमा विवाद उत्पन्न भएको छ। केही अभिभावकलाई माइन्युटमा हस्ताक्षर गर्न लगाइयो र वडाअध्यक्षहरूले पुरानालाई हटाएर नयाँ प्रधानाध्यापक बनाएको घोषणा गर्नुभयो, एक अभिभावकले भने, विद्यालय व्यवस्थापन समिति नै नभएको अवस्थामा वडाध्यक्ष र केही नेताले जबर्जस्ती अर्कै शिक्षकलाई प्रधानाध्यापक बनाइदिनुभयो। शिक्षा नियमावलीमा माध्यमिक विद्यालयको प्रधानाध्यापक नियुक्त गर्न विद्यालयमा कार्यरतमध्ये तहगत आधारमा ज्येष्ठतम शिक्षक छनोट गर्नुपर्ने व्यवस्था छ। तर, ज्येष्ठतम शिक्षकलाई प्रधानाध्यापकबाट हटाएर मर्यादा क्रममा चौथो स्थानमा रहेका प्राथमिक शिक्षक रुद्र अधिकारीलाई प्रधानाध्यापक बनाइएको शिक्षकले बताएका छन्। अंग्रेजीले तान्यो विद्यार्थी निजी छाडेर विद्यार्थी सामुदायिकमा"
मोरङका दुई ठाउँमा शंकास्पद वस्तु,विराटनगर : मोरङको सुन्दर हरैचास्थित पूर्वपश्चिम राजमार्गमा शंकास्पत वस्तु भेटिएको छ। कुकरमा रातो कपडाले वेरिएको अबस्थामामा राखिएको वस्तु पेसरकुकर बम भएको अंशका गरिएको छ । नेपाली सेनाको वम डिस्फोजन टोलीले शंकास्पद वस्तुको डिस्पोज गरेको छ । त्यस्तै मोरङकै बुढिगंगामा पनि शंकास्पद वस्तु भेटिएको छ । बुढिगंगा गाउँपालिका१ आरती स्ट्रिप्स छेउमा रहेको उक्त बम जस्तो देखिने शकास्पद वस्तु फेला परेको छ । निस्क्रिय बनाउन सेनाको बम डिस्पोजल टोली टोली जाँदैछ । कोशी राजमार्गमा भएको उक्त घटनाले आवतजावत ठप्छ भएको छ ।
मकवानपुरमा दुई ट्रकमा आगजनी,हेटौंडा : नेत्र बिक्रम चन्द (बिप्लव) नेतृत्वको नेकपाले आह्वान गरेको नेपाल बन्दमा मकवानपुरमा दुई सवारीसाधनमा आगजनी गरिएको छ। त्रिभुवन राजपथ अन्तर्गत हेटौंडा १ चौकिटोलमा ना ७ ख ९४९३ नम्बरको मिनी ट्रकमा आगजनी गराएको जिल्ला प्रहरी कार्यालय मकवानपुरका प्रवक्ता प्रहरी नायब उपरीक्षक यज्ञप्रसाद भट्टराइले बताए। चौकीटोलस्थित प्रहरी चौकी नजिकै गएराती करिब एक बजे रोकिराखेको ट्रकमा आगजनी गरिएको उनले जानकारी दिए। आगजनीबाट गाडीको सबै भाग जलेको छ। मकवानपुरको उत्तरी थाहा नगरपालिका वडा नम्बर १ खानीगाउँमा ना ६ ख ८००७ नम्बरको आईचर गाडी जलाइएको अवस्थामा फेला परेको मकवानपुर प्रहरीले जनाएको छ। सोमबार बिहान करिब ४ बजेको समयमा आगजनी भएको मकवानपुर प्रहरी प्रवक्ता भट्टराईले बताए। यसअघि बिप्लव नेतृत्वको नेकपा माओवादीले आह्वान गरेको बन्दको क्रममा पनि यस क्षेत्रमा दुई वटा सवारीसाधनमा आगजनी भएको थियो। प्रेसरकुकर बम डिस्पोज गएराती एक बजे हेटौंडाको बुद्धचोक नजिक राखिएको प्रेसरकुकर बम नेपाली सेनाले निस्कृय पारेको छ। बम राखेको थाहा पाउने बित्तिकै प्रहरीले नेपाली सेनालाई खबर गरेको थियो। सेनाको बम डिस्पोजल टोलीले बिहान पाँच बजे बम डिस्पोज गरेको मकवानपुर प्रहरीले जनाएको छ। नक्कली बमले त्रास हेटौँडा उपमहानगरपालिका वडा नम्बर ९ स्थित सडक छेउमा नक्कली बम फेला परेको छ। बन्दको समयमा तर्साउनका लागि नक्कली बम राखेको पाइएको मकवानपुर प्रहरी प्रमुख प्रहरी परीक्षक मुकेशकुमार सिंहले बताए। नरायणी सहकारी अगाडि खतरा लेखेको शंकास्पद वस्तु देखेपछि स्थानीयले प्रहरीलाई खबर गरेका थिए। सेनाको बम डिस्पोजल टोलीले उक्त स्थानमा कागजको पोका मात्र फेला पारेको थियो।
चार वर्षभित्र सबैलाई पुर्जा,"बुटवल : सरकारले आगामी चार वर्षभित्र सबै सुकुम्बासीलाई जमिनको मालिक बनाउने भएको छ। शहरी क्षेत्र तथा अन्य स्थानमा अव्यवस्थित बसोबास गरेका पुराना बस्तीलाई पुर्जा दिन थालेको सरकारले चारवर्षभित्र कोही पनि सुकुम्बासी नहुने दाबि गरेको छ। आगामी चार वर्षभित्रमा सवै सुकुम्बासीहरु जग्गाको मालिक बन्नेछन्, भूमिसुधार, सहकारी तथा गरिवी निवारण मन्त्री पद्मा अर्यालले भनिन्। जग्गा भएरपनि स्वामित्व ग्रहण गर्न नपाएका सुकुम्वासी तथा अव्यवस्थित वसोवासीलाई सरकारले प्राथमिकताका साथ जग्गाको मालिक बनाउने प्रतिवद्धता उनको छ। रुपन्देहीको सैनामैना नगरपालिकास्थित बुद्धनगरमा आईतबार नेपालमै पहिलोपटक गाउँब्लक जग्गाको पुर्जा जग्गा धनीहरुलाई वितरण गर्दै मन्त्री अर्यालले ५० औं वर्षदेखि जग्गा जोतभोग गरेका तर पुर्जा नपाएर जग्गाको अपनत्व ग्रहण गर्न नपाएका गाउँब्लक जग्गाको पुर्जा वितरण सैनामैनावाट सुरु गरेको बताइन्। मन्त्री अर्यालले गाउँब्लक जग्गाको पुर्जा वितरण नेपालका अन्य जिल्लामा पनि क्रमैसंग सुरु हुने स्पष्ट पारिन। सुकुम्वासी र अव्यवस्थित वसोवासीहरुलाई पनि छानबिन गरेर पुर्जा वितरण गर्छौं, जग्गाको मालिक वनाउँछौं, उनले भनिन्। जग्गा नै नभएका सुकुम्वासीहरुलाई पनि सरकारले जग्गा उपलव्ध गराउने प्रतिवद्धता व्यक्त गर्दै वर्तमान सरकारले आफ्नो कार्यकालभित्र यो समस्या समाधान गरेरै छाड्ने जिकिर गरिन। आइतबार यहाँ चार सय ६४ लालपुर्जा वितरण गरिएको हो। पहिले नापी गर्दा गाउँ वस्तीको घर जग्गा नापी गर्न छुट भएको जग्गालाई गाउँब्लक जग्गा भन्ने गरिएको छ।"
वृद्धभत्ता लिन दुई दिन,"मकवानपुर : सरकारले सामाजिक सुरक्षा भत्ता सम्बन्धित व्यक्तिको खातामै हालिदिने नीति लिएपछि वृद्धभत्ता, एकल महिला भत्ता, अपांगता भत्ता लिन बैंकमै धाउनुपर्ने भएको छ। सदरमुकाम हेटौंडामा बैंक खाता खोलेर वृद्धभत्ता लिन हेटौंडा झरेकी वैकुण्ठकी ८० वर्षीया सीता थिङलाई फर्कन २ दिन लाग्यो। थिङजस्ता धेरै वृद्धवृद्धा सदरमुकाम वृद्धभत्ता लिन आउन सक्दैनन्। गाउँपालिकाको पहलमा कालिकाटारमा सानिमा बैंकको शाखा खुलेको छ। गाउँपालिकाको केन्द्र आउन वृद्धवृद्धालाई दुई दिनसम्म हिँड्नुपर्ने भएपछि गाउँपालिकाले प्रत्येक वडामा पुगेर वृद्धभत्ता बाँड्ने निर्णय गर्यो, गाउँपालिकाका अध्यक्ष टंक मोक्तानले भने, तर भौगलिक विकटताले गर्दा प्रत्येक वडामा वृद्धभत्ता बाँड्न टोली खटाउँदा पनि वृद्धवृद्धाले दिनभर हिँड्नुपर्ने बाध्यता छ। वृद्धभत्ता लिन आएकी कैलाश गाउँपालिका१ केउरेनीकी ९३ वर्षीया सानीमाया मोक्तानको वृद्धभत्ता लिन खोलाखर्क आउने क्रममा बारीको कान्लाबाट लडेर हात मर्कियो। राम्ररी आँखा नदेख्ने उनले दुखेसो पोख्दै भनिन्, आँखा पनि राम्ररी देख्दिनँ, केही पैसा भयो भने पनि औषधि खान पुग्छ तर सरकारले पैसा लिन धेरै दुःख दियो। वृद्धभत्ता लिन पालो कुर्दै वृद्धवृद्धा। गाउँपालिकाको केन्द्रमा बैंक खोले पनि भौगोलिक विकटताका कारण वृद्धभत्ता लिन बैंकमा वृद्धवृद्धा आउन नसकेपछि गाउँपालिकाले १० मध्ये नौ वटा वडामा घुम्ती शिविरमार्फत भत्ता वितरण गरेको हो। हाम्रो गाउँपालिकामा सामाजिक सुरक्षा भत्ता लिने करिब १८ सय जना छन् तर बैंकमा आएर भत्ता लिने १० प्रतिशतजति पनि पुगेन, गाउँपालिकाकी उपाध्यक्ष सुकुमाया थिङले भनिन्, सरकारी निर्णय नमान्ने कुरा भएन तर हाम्रोजस्तो भूगोल भएको ठाउँका बुढापाकाले बैंकमा पुगेर भत्ता लिन सम्भव छैन। कैलाश गाउँपालिकामा सानिमा विकास बैंकले प्रत्येक चौमासिकमा एक करोड नौ लाख रुपैयाँ सामाजिक सुरक्षा भत्ता बाँड्ने गरेको बैंकका शाखा प्रबन्धक सुदीपविक्रम शाहले बताए। बैंकमा वृद्धभत्ता लिन धेरै बूढापाका आउन सक्दैनन्, त्यसैले गाउँगाउँमा पैसा बोकेर हिँड्नुपर्ने बाध्यता छ, उनले भने, गाउँमा पनि प्रत्येकको घरमा पुग्न सम्भव छैन, एक ठाउँमा भेला गराएर बाँड्न पनि मुस्किल छ।"
"वीरेन्द्रको सम्पत्तिमा ब्रह्मलुट : लालपुर्जामा ट्रस्टको नाम, जग्गा व्यक्तिको","काठमाडौं : तत्कालीन राजा वीरेन्द्र, ऐश्वर्य र उनको परिवारको नामबाट नेपाल ट्रस्टमा दर्ता भएको १ सय ७३ रोपनी जग्गा व्यक्तिका नाममा नामसारी गरिएको फेला परेको छ। हालको थानकोटमहादेवस्थान, मातातीर्थ, सतुंगल र बालाजुका यी जग्गा मोहीको नाममा नामसारी भइसकेको छ। हालको चन्द्रगिरि नगरपालिकाको थानकोट महादेवस्थानको ४३ कित्ताको १ सय २ रोपनी ३ पैसा, मातातीर्थको ३४ कित्ताको ५९ रोपनी १ आना ३ पैसा, सतुंगलको १ कित्ताको १ रोपनी ६ आना १ पैसा व्यक्तिको व्यक्तिको नाममा गइसकेको छ। बालाजुको २७ कित्ताको १० रोपनी ६ आना १ पैसा र सामाखुसीको ९ आना जग्गा ६ वर्षअघि नै व्यक्तिको नाममा गएको छ। यो जग्गा ससाना कित्तामा छरिएको छ। मोहीले खेती तथा बसोबासमा प्रयोग गरिरहेका छन्। ०७० असार ७ मा मोहीजोताहाको नाममा लालपुर्जा वितरण गरिएको तथ्य फेला परेको छ। मालपोत कार्यालय कलंकीले उनीहरूलाई लालपुर्जा उपलब्ध गराएको हो। ट्रस्टको जग्गामा न मोही लाग्छ, न त हकदाबी नै हुन्छ। ट्रस्टको ऐनविपरीत यी जग्गा प्रधानमन्त्री तथा मन्त्रिपरिषद्को ठाडो पत्रका आधारमा व्यक्तिलाई बाँडिएको देखिएको छ। राजा वीरेन्द्रको परिवारको वंशनाशसँगै उनको सम्पत्तिमा ब्रह्मलुट गरिएको छ। गणतन्त्रपछि राजा वीरेन्द्रको परिवारको चलअचल सम्पत्ति नेपाल ट्रस्टको स्वामित्व ल्याएको हो। ०६९ भदौ २५ को मन्त्रिपरिषद्को निर्णय भन्दै राजपरिवारका सदस्यको नाम रहेको १ सय ७३ रापनी जग्गा जोताहामोहीका नाम दर्ता गरिएको छ। जोताहामोहीलाई स्वामित्व दिने मन्त्रिपरिषद्को निर्णय सूचीमा भेटिँदैन। ०६९ कात्तिक २ गते कामु सचिव राजुमानसिंह मल्लले मन्त्रिपरिषद्को विधायन समितिको नामको निर्णय भन्दै जारी गरेको निर्णयकपीमा उपसमिति बनाएर ती जग्गाको टुंगो लगाउने उल्लेख छ। अन्नपूर्ण पोस्ट्लाई प्राप्त यो निर्णयकपीमा नेपाल ट्रस्टका सचिवको संयोजकत्वमा प्रधानमन्त्री तथा मन्त्रिपरिषद्को कार्यालयका सहसचिव, कानुन, न्याय, संविधानसभा तथा संसदीय मामिला मन्त्रालयका सहसचिव, भूमिसुधार तथा व्यवस्था मन्त्रालयका सहसचिव, महान्याधिवक्ताको कार्यालयका सहन्यायाधिवक्ता रहेको उपसमिति गठन गर्ने उल्लेख छ। हिसिला यमीले लिएर नै आउनु भएको हो। मैले बाबुरामजीलाई यो विषय मबाट हँुदैन, त्यसमा म हात हाल्न सक्दिनँ भनेर विरोध गरेको हुँ। पूर्वमन्त्री चन्द्रदेव जोशी निर्णयकपिमा यो उपसमितिले फर्मायसी बिर्ता जग्गा जोताहामोहीको नाम दर्ता गर्ने सम्बन्धमा एक महिनाभित्र मन्त्रिपरिषद्को विधेयक समितिलाई प्रतिवेदन बुझाउने अवधि तोकेको उल्लेख छ। प्रतिवेदनअनुसार बिर्ता उन्मुलन ऐन २०१६, बिर्ता उन्मुलन नियमावली २०१७, भूमिसम्बन्धी ऐन २०२१ र नेपाल राजपत्रमा २०२६ असोज ६ मा प्रकाशित सूचनासमेतको आधारमा ट्रस्टका नाम कायम भएको दर्ता स्रेस्ता सच्चाई सम्बन्धित जग्गा कमाउने मोहीजोताहाका नाम कायम गर्ने भनिएको छ। यसअघि मन्त्रिपरिषद्का सचिव जयमुकुन्द खनालले ०६९ भदौ ३ मा नै ट्रस्टका नाम दर्ता भएका राजपरिवारको जग्गा (साबिक फर्मायसी बिर्ता जग्गा) सम्बन्धित जग्गा कमाउने जोताहामोहीका नाम दर्ता गर्ने प्रस्ताव पेस गरेका थिए। प्रस्ताव पेस गर्न प्रधानमन्त्रीबाट भदौ १ मा स्वीकृति प्राप्त भएको थियो। सचिव खनालको प्रस्तावमा तत्कालीन राजपरिवारका सदस्यको सबै बिर्ता जग्गा रैकरमा परिणत गरी मोहीको नाम दर्ता गरिदिनु पर्नेमा तत्कालीन श्री ५ महाराजधिराजको स्वकीय सचिवालयको ठाडो पत्रका आधारमा आफूखुसी छनोट गरिएका केही कित्ता जग्गा २०४६ भदौ ९ मा तत्कालीन महाराजाधिराजका नाममा दर्ता भएको देखिएको उल्लेख छ। ट्रस्ट ऐनविपरीत स्वामित्व मोहीको नाम लगिएको ट्रस्टका पूर्वसचिव भीमप्रसाद उपाध्याय बताउँछन्। ट्रस्ट सम्पत्तिमा न मोही लाग्छ, न त हक हस्तान्तरण हुन्छ, उनले भने, ऐनविपरीत काम भएको छ। लालपुर्जा ट्रस्टसँगै रहेको ट्रस्टका वहालवाला वरिष्ट कर्मचारीले भने, त्यो जग्गा त व्यक्तिको नाममा भइसकेको रहेछ। मन्त्रिपरिषद्को निर्णयबिना ठाडो आदेशमा जग्गा व्यक्तिको नाममा गरिएको ट्रस्टको कार्यालयले जनाएको छ। ट्रस्टका कार्यकारी सचिव गजेन्द्रकुमार ठाकुरले १ सय ७३ रोपनी जग्गा व्यक्तिको नाममा लगेको सम्बन्धमा अनुसन्धान भइरहेको बताए। तत्कालीन भूमिसुधार तथा व्यवस्थामन्त्री चन्द्रदेव जोशीले भने आफूलाई यससम्बन्ध कुनै जानकारी नभएको बताए। निर्णय भएको सम्बन्धमा मलाई सम्झना भइरहेको छैन, उनले भने, थानकोटको जग्गाको ठूलो केस चाहीं आएको थियो। उनले थानकोट, धादिङ, स्वर्गद्वारीलगायत धेरै जग्गा विषयमा कुरा आएको बताए। विषय आएका हुन्। हिसिला यमीले लिएर नै आउनु भएको हो, उनले भने, मैले बाबुरामजीलाई यो विषय मबाट हँुदैन, त्यसमा म हात हाल्न सक्दिनँ भनेर विरोध गरेको हुँ। पूर्वमन्त्री जोशीले आफू मन्त्री हुँदा आन्दोलनमा खोजिएको जग्गा भन्दै व्यक्तिका नाम ल्याउन ठूलो चलखेल नै भएको स्वीकार गरे। संविधान बनाउन भनेर गएको म, त्यस्ता धेरै विवादित कुरा आएपछि १ सय २० दिनमा छाडेको हुँ, उनले भने। मालपोत कार्यालय कलंकीको अभिलेखमा भने सबै प्रक्रिया पूरा गरेर ट्रस्टको जग्गा व्यक्तिको नाममा नामसारी गरेको देखिन्छ। मन्त्रिपरिषद्, भूमिसुधार मन्त्रालय, भूमिसुधार तथा व्यवस्थापन विभागको पत्रका आधारमा नै मालपोत कलंकीले सबै प्रक्रिया पुर्याएर ट्रस्टको नामको जग्गा व्यक्तिको नाममा लालपुर्जा दिएको छ। प्रमुख मालपोत अधिकृत देवीराम भण्डारीले भने, सबै प्रक्रिया पुगेको छ, कागज सबै छन्। उनका अनुसार मन्त्रिपरिषद् हुँदै मन्त्रालय, विभागको पत्रमा आधारमा गोरखापत्रमा ३५ दिने सूचना जारी गरेर मात्र त्यो जग्गा व्यक्तिको नाममा लालपुर्जा वितरण भएको छ। भूमिसुधार तथा व्यवस्था मन्त्रालय, नेपाल ट्रस्टको कार्यालय, भूमि व्यवस्थापन विभाग, जिल्ला प्रशासन कार्यालय काठमाडौं, जिविसको कार्यालय काठमाडौं, भूमिसुधार कार्यालय काठमाडौं, साबिकको मातातीर्थ, थानकोटमहादेवस्थान र इचंगुनारायण गाविसको कार्यालयलाई बोधार्थ दिएर २०६९ मंसिर २० मा गोरखापत्रमा सूचना जारी गरिएको थियो। नेपाल ट्रस्ट जग्गा, ९९ रोपनीको पुनः नापी हुने वीरेन्द्रको सम्पत्ति बिल्लिबाठ"
बारामा पाइप बोकेको भारतीय ट्रकमा आगजनी,सिमरा : बाराको सिमरामा रोकिराखेको भारतिय लरी (ट्रक)मा आइतबार राती अज्ञात समुहले आगजनी गरेको छ । जीतपुरसिमरा उपमहानगरपालिका ३ स्थित बजनीमा पाइप बोकेको लरीमा आगजनी गरिएको हो। नेपालभारत पेट्रोलियम पाइपलाइन आयोजनाका लागि पाइप बोकेर आएको एपी ३१ एक्स ६३१६ नम्बरको ट्रक बजनीस्थित सडक छेउमा रोकिराखेको थियो । ट्रकमा राती १२ बजे आगो लागेपछि जीतपुरसिमरा उपमहानगरपालिकाको दमकलको सहयोगमा आगो नियन्त्रणमा लिएको ईलाका प्रहरी कार्यालय सिमराका प्रहरी निरीक्षक सुभाष हमालले जानकारी दिए। आगलागीबाट ट्रकको पछिल्लो भागमा क्षति पुगेको छ । ट्रकमा आगो लगाउने व्यक्ति वा समुहको पहिचान नभएको र खोजी भइरहेको प्रहरी निरीक्षक हमालले बताए। यसैगरी नेत्रविक्रम चन्द विप्लप नेतृत्वको नेकपाले आवहान गरेको नेपाल बन्दका कारण बारामा लामो दुरीका सवारी साधन ठप्प छन् । राजमार्गमा छोटो दुरीका केही सवारी साधन चलेका छन् ।अधिकांश शैक्षिक संस्था बन्द छन् । प्रहरीले राजमार्गमा सुरक्षा व्यवस्था कडा पारेको छ।
कुम्लो बोकी पाटनतिर,"डोल्पा : कर्णालीका अधिकांश नागरिक यार्सागुम्बा टिप्न पाटनतिर लागेका छन्। यार्सा संकलनका प्रवेश खुला गरिएसँगै उनीहरू पाटन जाने क्रम बढेको हो। एक महिनाकै अवधिमा लाखौं रुपैयाँ कमाउने उद्देश्यले पिठ्यूँमा महिना दिनलाई पुग्ने खर्चको भारी बोकेरै डोल्पालगायत कर्णालीका अन्य पाटनमा जानेको लर्को छ। शेफोक्सुन्डो राष्ट्रिय निकुञ्ज र सामुदायिक वनहरूले शुक्रबारदेखि प्रवेश अनुमति दिएका छन्। डोल्पाबाहिरका जिल्लाबाट आएर एक सातादेखि बास बसिरहेकाहरू पनि पाटन लागेका छन्। सधैंझंै यस वर्ष पनि रुकुम, जाजरकोट, जुम्ला, कालिकोट, अछामलगायतका जिल्लाबाट डोल्पाका पाटनमा यार्सागुम्बा टिप्न पुगेका छन्। छोटो समयमा धेरै कमाइ हुने भन्दै गाउँलेले स्कुले बालबालिकालाई पनि साथमा लिएका छन्। पोहोरको वर्ष एक सय बुटी टिपेको थिएँ, अहिले अलि धेरै हुन्छ कि भनेर परिवारका अन्य सदस्यलाई पनि सँगै ल्याएको छु, जुम्ला गुठीचौर१ का वसन्त बस्नेतले भने। केहीले घोडा तथा खच्चडमै बोकाएर पाटनमा आवश्यक पर्ने खाद्यान्न ढुवानी गरिरहेका छन्। एक हप्ता लगाएर यार्सा संकलनकै लागि डोल्पा पुगेको जाजरकोट, कुशे गाउँपालिका जहरगाउँका भक्तबहादुर थापाले जानकारी दिए। पाटन प्रवेशका लागि पुर्जी काट्नेहरूको भीड लागेको छ। नगद आम्दानी हुने अन्य विकल्प नभएपछि बालबच्चा पठाउने खर्च जोहो गर्न सबै परिवार पाटनतर्फ आएको रुकुम आठबिसोटकी हीरा सार्कीले बताइन्। डोल्पामा मात्रै गत वर्ष आठ हजार मानिस राष्ट्रिय निकुञ्ज क्षेत्रमा यार्सा संकलनका लागि प्रवेश गरेको निकुञ्जका रेन्जर छत्र खड्काले जानकारी दिए। निकुञ्जले आफ्नो क्षेत्रका १५ वटा नाकाबाट अनुमतिपत्र दिने व्यवस्था मिलाएको छ। निकुञ्ज, मध्यवर्ती क्षेत्रका नागरिकले पाँच सय, जिल्लाभित्रकाले दुई हजार र जिल्लाबाहिरबाट आउनेले तीन हजार प्रवेश शुल्क तिरेका छन्। पहिलो दिन शुक्रबार नै दुई हजारले पाटनमा प्रवेश पास लिएका छन्। शुक्रबार प्रवेश पास दिए पनि यार्सा टिप्न भने १३ गतेबाट मात्रै खुला गरिने निकुञ्जले जानकारी दिएको छ।"
रानीमहलको जग कटान,"तानसेन : पाल्पास्थित रानीमहल दरबारको जग कटानमा परेको छ। कालीगण्डकी तीरमा चट्टानमाथि बनाइएको १ सय २१ वर्ष पुरानो दरबारको जग परीक्षण क्रममा ७ फिटसम्म कटान भएको भेटिएको हो। प्रेमको प्रतीक रानीमहल दरबार भत्किने अवस्थामा पुगेको भन्दै विभिन्न पक्षबाट चिन्ता भइरहेको अवस्थामा गोताखोर प्रयोग गरी जग कटान परीक्षण गरिएको हो। सशस्त्र प्रहरी बल केन्द्रीय कार्यालय काठमाडौंबाट आएका गोताखोर प्रहरी निरीक्षक पुरुषोत्तम भण्डारी, हवलदार बलराम अधिकारी र पारस खाँम्चाले रानीमहल जग कटान परीक्षण गरेका हुन्। रानीमहल निर्माण भएको १ सय २१ वर्ष अवधिमा ३ देखि ७ फिट रानीमहलको जग कटान गरेको गोताखोर समूहका टिम लिडर भण्डारीले बताए। १९५४ राणा खड्गशमशरेरले कालीगण्डकी नदीको चट्टानमाथि रानी तेजकुमारीको सम्झनामा रानीमहल दरबार निर्माण गरेका थिए। प्रमुख जिल्ला अधिकारी वीरेन्द्रकुमार यादवको अगुवाइमा तानसेन नगरपालिका, सशस्त्र प्रहरी बल नम्बर ३५ गुल्मको सहयोगमा रानीमहलको जगमा गोताखोर परिचालन गरी जग कटानबारे जानकारी लिइएको हो।नेपालको प्रमुख पर्यटकीय गन्तव्यका रूपमा रहेको रानीमहलको कुनै पनि तरिकाबाट खतरा नहोस्, समयमै रानीमहललाई जोखिम हुनबाट बचाउन सकियोस् भनी जग कटानबारे वास्तविक अवस्था पत्ता लागाउन गोताखोर परिचालन गरिएको प्रमुख जिल्ला अधिकारी यादवले बताए। रानीमहलको जगमा भएको कटान जोखिम हटाउन प्राविधिकसँग परामर्श गरी संरक्षणको उपाय चालिने प्रजिअ यादवले बताए। अहिलेसम्म कालीगण्डकीको चट्टानमाथि रहेको जगको वास्तविक अवस्था पत्ता लागेको थिएन। न कुनै पक्षबाट यसरी जगको अवस्थाबारे परीक्षण गरिएको थियो। यो परीक्षण अध्ययनबाट रानीमहलको जगलाई कुनै खतरा नरहेको प्रमाणित भएको जिल्ला समन्वय समितिका प्रमुख दयाराज बस्यालले बताए। कालीगण्डकी नदीको धार रानीमहलको जगतर्फ बगिरहेको र निरन्तर कटान भइरहेकाले प्रेमको प्रतीक भत्किने हो कि भन्ने चिन्ता बढेको थियो। रानीमहलको जग क्षेत्रतर्फ रहेको नदीको धार अर्काेतर्फ पठाउने वा प्राकृतिक रूपमै रानीमहलतर्फ बगिरहेको धारलाई निरन्तरता दिने विषयमा अन्योल हुँदै आएको छ। रानीमहलको जगको चट्टानको परीक्षण गरेका सशस्त्र प्रहरी बल केन्द्रीय कार्यालयका गोताखोर प्रहरी निरीक्षक भण्डारीले रानीमहलको जग यही अवस्थामा कटान भए पनि दुईतीन सय वर्ष खतरामा नरहेको बताए।"
यार्सागुम्बा टिप्न लेकतिर,"गोरखा : यार्सागुम्बा संकलन गर्न स्थानीय लेक गएपछि छेकम्पार दुई सातादेखि सुनसान छ। चुमनुब्री गाउँपालिका७ को छेकम, पारो, जोङ, ङाक्यू, लेरु, लामागाउँ, बुर्जी, लार, फुर्पे, पाङ्दुन, छुले र निले गाउँका अधिकांश घरमा ताला लागेको स्थानीय निमा लामाले जानकारी दिए। यी गाउँका करिब पाँच सय घरधुरीबाट दुईहजारभन्दा बढी स्थानीय लेक लागेकाले गाउँ नै रित्तो भएको वडाध्यक्ष पासाङ फुञ्जो लामाले बताए। यार्सागुम्बा टिप्न जान नसक्ने बुढाबुढी घर कुरेर बसेका छन्, लामाले भने, बुढाबुढी नभएको घरका मान्छे घरमा ताला लगाएर लेक गएका छन्। यार्सागुम्बा टिप्न डेढ महिनासम्म उनीहरु लेकमै रहन्छन्। स्थानीयको शान्ति सुरक्षाका लागि प्रहरी पनि गाउँलेसँगै लेकतिरै गएको गएका छन्। छेकम्पार सीमा प्रहरी चौकीमा कार्यरत ६ जनामध्ये तीनजना लेकतिरै गएका छन्। बालबच्चा समेत यार्सागुम्बा संकलन गर्न गएपछि छेकम्पारका विद्यालय पनि बन्द भएका छन्। आवासीय सुविधासहित सञ्चालित बुद्ध आधारभूत विद्यालयबाहेक छुलेनिले र छेकम आधाभूत विद्यालय बन्द छ। बुद्ध आधारभूत विद्यालयमा पनि यार्सागुम्बा संकलन गर्न नसक्ने उमेरका बालबालिका मात्र छात्रवासमा छन्। अरु सबै लेकतिर गएका विद्यालयले जनाएको छ। दुई कक्षासम्म पढ्ने २०, २१ जना बालबालिका छन्, प्रधानाध्यापक छिरिङ फुञ्जो लामाले भने, तीन कक्षाभन्दा माथिका त सबै गएका छन्। चुमनुब्री१ सामागाउँ र सामाका वासिन्दा पनि यार्सागुम्बा संकलन गर्न जाने तयारीमा रहेको वडाध्यक्ष वीरबहादुर लामाले जानकारी दिए। सबैजना लेकतिरै जाने भएपछि मेलमिलापकर्ता छनोट गर्न र न्यायिक समितिको तालिममा सहभागी हुने मान्छे पनि नपाइएको वडाध्यक्षको भनाइ छ। यार्सागुम्बाबाट आएको पैसाले गाउँलेले वर्षदिन गुजारा चलाउनुपर्छ, वडा नं १ का अध्यक्ष लामाले भने, यस्तो अवस्थामा नजानु भन्नु पनि कसरी। केही वर्षयता सामागाउँ र छेकम्पारका बासिन्दाको मुख्य आयस्रोत यार्सागुम्बा बनेको छ। एकजनाले कम्तीमा २० हजारदेखि बढीमा दुईलाख रुपैयाँसम्म कमाउँछन्, वडा नं ७ का अध्यक्ष पासाङ फुञ्जोले भने, चाइनिज ठेकेदारलाई यार्सागुम्बा बेचेपछि कमाएको पैसाले तिब्बती बजार जोङ्गामा गएर वर्षदिनलाई पुग्ने रासन ल्याउँछन्। यार्सागुम्बा संकलन गरेबापत प्रतिव्यक्ति पाँचसय रुपैयाँ राजस्व संकलन गर्नुपर्ने नियम छ। जसमध्ये २५ प्रतिशत मनास्लु संरक्षण क्षेत्र आयोजनाले राख्ने र ७५ प्रतिशत रकम गाउँको कोषमा राख्ने नियम भएको वडाध्यक्ष लामा पासाङले जानकारी दिए। सामागाउँमा बुधबारदेखि यार्सागुम्बा संकलन गर्ने निर्णय भएको वडाध्यक्ष वीरबहादुर लामाले जानकारी दिए।"
आरुबोटे हत्याकाण्ड : फर्कियो अनुसन्धान टोली,"फिदिम : आरुबोटे हत्याकाण्ड अनुसन्धानमा खटिएको प्रहरी टोली पहिलो चरणको स्थलगत अनुसन्धान सकेर आइतबार फर्किएको छ। घटनासम्बन्धी सबै प्राविधिक परीक्षण रिपोर्ट प्राप्त भएपछि मात्र अनुसन्धानका विवरण सार्वजनिक गर्ने प्रहरीले जनाएको छ। घटनास्थलबाट अनुसन्धान टोली प्रारम्भिक रिपोर्ट लिएर फर्किएको हो, पाँचथरका डीएसपी नरेन्द्र कुँवरले भने, तीन कोणबाट प्रारम्भिक अनुसन्धान गरिएको छ। अनुसन्धानमा प्रत्यक्ष, अप्रत्यक्ष रुपमा घटनासँग जोडिएका १६ जनालाई सोधपुछ गरिएको उनले जानकारी दिए। हत्याकाण्ड अनुसन्धानका लागि केन्द्रीय अनुसन्धान ब्युरोका एसपी उमाप्रसाद चतुर्वेदी नेतृत्वमा टोली खटिएको थियो। पाँच दिन स्थलगत अनुसन्धान गरी टोली फर्किएको हो। त्यस्तै १ नम्बर प्रदेश प्रहरी कार्यालय विराटनगरको टोली र जिल्ला प्रहरी कार्यालय पाँचथरको टोली पनि अनुसन्धानमा खटिएका छन्। पाँचथरको मिक्लाजुङ गाउँपालिका३ आरुबोटेमा सोमबार राति बमबहादुर फियाक र उनका माहिला ज्वाई धनराज शेर्माको घरमा रहेका नौ जनालाई धारिलो हतियार प्रयोग गरी हत्या गरिएको थियो। हत्यामा बमबहादुरका कान्छा ज्वाई मानबाहदुर माखिमको संलग्नता रहेको प्रहरीको अनुमान छ। अहिलेसम्मको सवुत प्रमाणका आधारमा माखिमले नै हत्या गरेको हुन सक्ने देखिएको छ, डीएसपी कुँवरले भने, उनलाई अरु कसैले साथ दियो कि भन्ने विषयमा थप अनुसन्धान भइरहेको छ। मिक्लाजुङ८ को जंगलमा झुण्डिएको अवस्थामा माखिमको शव प्रहरीले फेला पारेको थियो। उनले प्रयोग गरेको फोन रेकर्ड हेर्दा ससुराली खलकको हत्या उनले नै गरेको प्रहरीको भनाइ छ। माखिमले झापामा रहेका एक आफन्तलाई फोन गरी अरुलाई मारेर आफू पनि मर्दा कसैलाई सजाय हुन्छ कि हुँदैन ? भनेर सोधेको प्रमाण फेला परेको पाँचथरका प्रमुख जिल्ला अधिकारी मुरारी वस्तीले जानकारी दिए। प्राप्त प्रमाणलाई हेर्दा माखिमले हत्याकाण्ड मच्चाएको देखिन्छ, वस्तीले भने। हत्याकाण्ड हुनुभन्दा दुई साताअघि सोही स्थानमा सिसाकाण्ड भएको थियो। खाजामा सिसा मिसाएपछि खाजा खाने आठ जना बिरामी भएका थिए। नुनमा सिसाको टुक्रा मिसाएकाले खाजा खानेजति बिरामी परेका थिए। सिसा मिसाउने व्यक्ति माखिम नै भएको भन्दै स्थानीयले प्रहरीलाई उजुरी दिएका थिए। तर, सिसाकाण्ड भएको बेला माखिम त्यो स्थानमा नभएको पाइएको प्रहरीको दाबी छ। सिसाकाण्ड भएको बेला माखिम त्यो लोकेशनमा नभएको पाइएको छ, कुँवरले भने, सिसाकाण्ड अर्कैले मच्चाएको हुनसक्छ। त्यो विषयमा पनि अनुसन्धान भइरहेको छ। सिसाकाण्ड मच्चाउने अरु नै हुनसक्ने प्रहरीले अनुमान गरेपछि घटना थप रहस्यमय बन्दै गएको छ। स्थानीयले भने सिसाकाण्ड मच्चाउने विरुद्ध जाहेरी दिँदा पनि प्रहरीले वास्ता नगर्दा हत्याकाण्ड भएको भन्दै आक्रोसित छन्।"
आत्मसमर्पण गरे २० प्रतिशत कैद मिनाहा,"काठमाडौं : सजाय तोकिएका अभियुक्तले कैद भुक्तानका लागि अदालतमा आत्मसमर्पण गरेमा २० प्रतिशत मिनाहा हुने भएको छ। सर्वोच्चका तीनजना न्यायाधीश संलग्न पूर्ण इजलासको यो फैसलासँगै कैद तथा जरिबाना मिनाहामा लामो समयदेखिको दुविधासँगै प्रशासनिक झन्झट अन्त्य भएको छ। तर यो सुविधा मुलुकी फौजदारी संहिता र देवानी संहिता लागू हुनुपूर्व गत भदौ १ गतेअघि दर्ता भएका फौजदारी मुद्दाका प्रतिवादीले मात्र पाउनेछन्। यो नजिरले अन्तिम फैसला कुरिरहेका मुलुकभर जेलमा रहेका सयौंको संख्यामा रहेका कैदीबन्दीलाई राहत दिनेछ। मानव बेचबिखन तथा ओसारपसार मुद्दामा डिल्लीबजार सदरखोरमा कैद भोगिरहेका वसन्त रावलले दिएको निवेदनमा बिहीबार यस्तो फैसला भएको थियो। उनलाई सर्वोच्च अदालतबाट गत वैशाख ४ गते तीन वर्ष ६ महिना जेल सजाय तोकिएको थियो। रावलले वैशाख २३ गते सर्वोच्चमा उपस्थित भएर २० प्रतिशत कैद मिनाहाको मागसहित निवेदन दिए। तर सहरजिस्ट्रार नेत्रप्रसाद आचार्यले नयाँ संहिताले सजाय मिनाहाको व्यवस्था नराखेको भन्दै निवेदन खारेजीको प्रशासनिक निर्णय दिएपछि रावलले वैशाख ३० गते अर्को निवेदन दिए। २०७५ भदौ १ गतेदेखि नयाँ संहिता आएपछि पुरानो कानुनका आधारमा सजाय मिनाहा हुने वा नहुने भन्नेमा विवाद खडा भएपछि सर्वोच्चले सहयोगीका रुपमा नेपाल बार र सर्वोच्च अदालत बारबाट एमिकस क्युरी का रुपमा एकएक जना वरिष्ठ अधिवक्तासमेत झिकाएको थियो। रावलको निवेदनमा सुनुवाइपछि सर्वोच्चका न्यायाधीश विश्वम्भरप्रसाद श्रेष्ठ, टंकबहादुर मोक्तान र हरिप्रसाद फुँयालको पूर्ण इजलासबाट पुराना फौजदारी मुद्दामा आत्मसमर्पण गर्ने कैदीबन्दीले मिनाहाको सुविधा पाउने अन्तिम फैसला भएको हो। संहिता लागू हुनुअघि बहाल रहेको मुलुकी ऐन, दण्ड सजाय महलको दफा ४१ (क) ले अन्तिम फैसला भएको ६० दिनभित्र अदालतमा आत्मसमर्पण गरेमा कैद र जरिबानामा २० प्रतिशत छुटको व्यवस्था गरेको थियो। नयाँ संहितामा भने जरिबानाका हकमा मात्र यस्तो सुविधा छ। अब २०७५ साल भदौ १ गते अगाडि फौजदारी कसुरमा मुद्दा दायर भएका अभियुक्तको हकमा अन्तिम फैसला हुँदा ६० दिनभित्र अदालतमा आत्मसमर्पण गरेमा छुट पाउने बाटो खुला भयो। यो फैसलाले प्रशासिनक अन्योल र दुविधा अन्त्य गरिदिएको छ, रावलका कानुनव्यवसायी रहेका अधिवक्ता रमेशप्रसाद खनालले अन्नपूर्णसँग भने, यो फैसलाले थुनामा रहेका हजारौं व्यक्तिलाई कानुनी रूपमा राहत दिनेछ। रावललाई जिल्ला अदालत कञ्चनपुरबाट दुई वर्ष कैद र उच्च अदालत महेन्द्रनगरले बढाएर तीन वर्ष ६ महिना कैद सजाय तोकिएको थियो। उनले पुर्पक्षका लागि थुनामा बसेको २३ दिन कटाएर तीन वर्ष पाँच महिना सात दिन भुक्तान गर्न बाँकी थियो। सर्वोच्चबाट उच्चकै फैसला सदर हुने गरी गत वैशाख ४ गते अन्तिम फैसला सुनाएको हो। यी प्रतिवादीविरुद्ध फौजदारी मुद्दा पेस हुँदाको मितिमा मुलुकी ऐन दण्ड सजाय महलको प्रावधान कायम रहेको अवस्थामा पछि बनेको संहिताले प्रभाव नपार्ने जिकिर सर्वोच्चमा थियो। साविक महलको व्यवस्थाअनुसार जरिबाना वा कैदको सजाय लागेको व्यक्ति अन्तिम फैसला हुँदाको दिन वा फैसला भएको ६० दिनभित्र आफैं अदालतमा उपस्थित भएमा २० प्रतिशत कैद जरिबानामा कट्टटा गरी बाँकीको लगत कायम हुने भनिएको छ।"
भैंसेपाटीमा ६ र खुमलटारमा २ डेटोनेटर,"ललितपुर : खुमलटारको टुटेपानीमा रहेको नेपाल लेप्रोसी ट्रस्ट भवनको पेटीमा राखिएको बम नेपाली सेनाले निस्क्रिय पारेको छ । सिनामंगलबाट गएका क्याप्टेन अजित थापाको टोलीले बम डिस्पोज गरेको हो । सेनाले रोबोटको सहायताले बम निस्क्रिय बनाएको छ । लेप्रोसी ट्रस्टको पेटीमा झोलाभित्र पाँच लिटरको प्रेसर कुकुर भेटिएको हो । कुकरमा दुई वटा डेटोनेटर र ६ वटा क्यामरामा लगाउने जस्तो देखिने ब्याट्री भेटिएका छन् । त्यसैगरी भैसेपाटीको आभास क्षेत्रनजिकै उकालो बाटोमा ६ वटा डेटोनेटर र बिस्फोटक पाउडरसहितको बम फेला परेको सेनाले जानकारी दिएको छ उत बम लगनखेलस्थित राजदल गणले निस्क्रिय बनाएको हो । सोमबार बिहान ललितपुरका दुई ठाउँ राखिएका बम निकै शतिशाली रहेकोे डिस्पोजमा खटिएका सेनाले जनाएका छन् । एउटा डेटोनेटरले एउटा घरलाई क्षति गर्न सक्ने सेनाको भनाई छ । बिहानै भैसेपाटीमा बम डिस्पोज गरी खुमलटार आइपुगेको राजदल गणका टोलीले क्षति कम गर्नका लागि सिनामंगलबाट रोबोट झिकाएको थियो । खुमलटारमा करीब साढे सात बजे बम राखिएको जानकारी आएको थियो निस्क्रिय पार्दा झण्डै १० बज्यो । महानगरीय प्रहरी परिषर जाउलाखेलका प्रवक्ता नारायण चिमोरियाले भेटिएका बमहरु त्रास फै्रलाउने खालका भएको जनाएका छन् उनले भने, ती बम कस्ता प्रकृतिका हुन परीक्षणपछि मात्रै थाहा हुन्छ ।"
सर्लाहीको हरिपुर नगरपालिका कार्यलयमा विस्फोट,सर्लाही : सर्लाहीको हरिपुर नगरपालिका कार्यलयमा बम विस्फोट गराइएको छ । हरिपुर नगरपालिका२ मा रहेको नगरपालिका कार्यालयमा आइतबार राति अज्ञात समूहले बम विस्फोट गराएको प्रहरीले जनाएको छ । बम स्फिोटबाट कार्यालयको झ्यालको सिसा फुट्नुकासाथै पूर्वपट्टिको पर्खालमा क्षति पुगेको जिल्ला प्रहरी कार्यालय सर्लाहीका डिएसपी प्रतीतसिंह राठोरले जानकारी दिएका छन् । बम कसले फिस्फोट गराएको हो भन्ने प्रमाण फेला नपरेको र प्रहरीले अनुसन्भान गरिरहेको डीएसपी राठोरले बताए । अज्ञात समूहले त्रास फैलाउनका लागि बम फिस्फोट गराएको हुनसक्ने प्रहरीको भनाई छ ।
खेल्दै गरेका बालकको करेन्ट लागेर मृत्यु,"रुकुमपश्चिम : जिल्लाको मुसीकोट १३, छिबाङ्गमा करेन्ट लागेर एक बालकको मृत्यु भएको छ। सानीभेरी गाउँपालिका १० घर भएका ११ वर्षीय केशव परियारको बिजुलीको पोलबाट जमिनमा गाडिएको अर्थिङमा आएको करेन्ट लागेर मृत्यु भएको प्रहरीले बताएको छ। छिबाङ्गबाट फूपूको घर आएका परियार घर नजिकै खेल्दा बिजुलीको अर्थिङ छुन पुगेपछि केरेन्ट लागेर घटनास्थालमै उनको मृत्यु भएको जिल्ला प्रहरी कार्यालय रुकुमपश्चिमका प्रहरी निरीक्षक प्रमोद क्षेत्रीले जानकारी दिए। प्रनि क्षेत्रीका अनुसार बालकको शव पोष्टमार्टमका लागि जिल्ला अस्पतालमा ल्याउने तयारी भइरहेको छ।"
