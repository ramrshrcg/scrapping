शीर्षक,विवरण
महामारीसँग लड्न आफ्नै स्रोत खोज,"कोरोना भाइरस मानवीय, आर्थिक र सामाजिक जोखिमसँग भिड्न सहयोगको अपेक्षा सहित शुक्रबार अर्थमन्त्री डा युवराज खतिवडा बहुपक्षीय दाताहरूसँग भिडियो कफरेन्समा सक्रिय भए। जसमा बहुपक्षीय विकास साझेदार, विश्व बैंक र यसअन्तर्गतको अन्तर्राष्ट्रिय वित्ता निगम, अन्तर्राष्ट्रिय मुद्रा कोष, एसियाली विकास बैंक, एसियाली पूर्वाधार लगानी बैंकका दक्षिण एसिया क्षेत्र हेर्ने प्रमुखहरू सामेल थिए। यतिखेर उनै बहुपक्षीय तथा द्विपक्षीय दातृ निकाय र बहुराष्ट्रिय कम्पनीहरूसमेत अत्याशलाग्दो संकटमा छन्। कोभिड१९ महाव्याधिले विश्वकै अर्थतन्त्र महामन्दीको चपेटामा छ र कहाँ पुगेर अड्किने हो भन्नेसम्मको आकलन गर्न नसकिने अवस्था छ। यद्यपि दाताहरूबाट सहयोग र साथ रहने प्रतिवद्घता व्यक्त भएको छ। तर समय र परिस्थिति यस्तो अवस्थामा पुगिसकेको छ कि धनी र सम्पन्न भनिएकै मुलुक बढी कोरोनाभाइरस जोखिममा छन्। तिनलाई आफ्नै अर्थतन्त्र पूर्ववत् अवस्था फर्काउन ठूलो धनराशि खर्चनुपर्ने वाध्यता छ। बहुराष्ट्रिय दातृ निकायहरू विश्व बैंक, आईएफसी, एडीबी, संयुत्ता राष्ट्रसंघीय निकायले त्यी सम्पन्न राष्ट्रबाट स्रोत लिएर अन्यत्र सहयोग गरौं भन्ने अवस्था छैन। विदेशी सहयोगको स्रोत सुक्ने पक्कापक्की छ। यस्तो अवस्थामा अर्थमन्त्रीले जुन उत्साह र अपेक्षासहित भिडियो कन्फरेन्स गरे पनि संकटको परिस्थितिमा विगतमा जसरी नै सहयोग प्राप्त हुनेमा सन्देह नै छ। यद्यपि अर्थमन्त्रीले दाताहरूसँग मुख्यतः चार बुँदाका धारणासहित फरक शैलीमा सहायता नीति हुनुपर्छ भन्ने माग राखेका छन्। संकट समाधान गर्न नविनतम् सहायता, उपकरण, नीति र कार्यक्रमबाट मात्र जोखिमयुत्ता देशको संकट समाधान हुने धारणा दाताहरूसँग राखिएको छ। सँगै परम्परागत सहायता नीति र कार्यक्रमबाट संकटको समाधान हुन नसक्ने भनाइ अर्थमन्त्रीको छ। यसले विगतमा दाताहरूबाट प्रवाहित ऋणअनुदानमा उत्पन्न कार्यशैलीप्रति असन्तुष्टि देखाउँछ। दातासँग पूर्ववत् सम्झौताअनुरूप नियमित उपलब्ध स्रोतले नपुग्ने र थप सहायतामा अपेक्षा देखिन्छ। ऋणका सर्त र प्रक्रिया परिमार्जनदेखि सरलीकृत हुनुपर्ने, ऋणको साँवा ब्याज तिर्ने अवधि लम्ब्याउनेदेखि, ऋण सहायता मोचनमा सदाशयताको आशा राखेका छन्। विगतमा जसरी सहज परिस्थिति भएको भए द्विपक्षीय दाताहरू गरिब मुलुक नेपालको आशा पूरा गर्न उद्यत हुन सक्थे होलान्। तिनीहरू जापानले जसरी नै सदाशयपूर्वक ऋण मोचन मा अग्रसर हुन सक्छन् भनी आशा राख्ने ठाउँ हुन्थ्यो। किनभने अप्ठ्यारो पर्दा द्विपक्षीय दाताले ऋणको साँवाब्याज असुलीमा अलि नरम नीति लिएकै हुन्। तर बहुपक्षीय दाताका हकमा ऋण मोचन को नीति बिरलै लागू हुन्छ। तिनले मोचनको नीति लिँदा पनि नेपाल परेको छैन, त्यसनिम्ति विगतका सरकारले प्रयास नगरेका होइनन्। जापानले सन् १९८१ बाटै ऋण मोचनको नीति थियो। अरू द्विपक्षीय दाताले पनि बेलाबखत ऋण मोचन नगरेका होइनन्। तर, यतिखेर दाता मुलुकहरू कहालीलाग्दो परिस्थितिमा छन्। उनीहरू चरम संकटमा परेको बेला तिनीहरूसँग अपेक्षा गरिरहँदा अर्काे संकट सिर्जना हुन सक्छ। उनीहरूसँग सहायता मागको प्रस्ताव राख्ने नैतिक धरातल यतिखेर छैन। यो बहुराष्ट्रिय वा द्विपक्षी दाताहरू गुहार्ने उपयुक्त बेला होइन। पहिलो त, मुलुकभित्र स्रोतसाधन नियन्त्रित शैलीमा उपयोग गर्ने, फजुल खर्च पूर्णतः बन्द गर्ने, अनावश्यक खर्च गर्ने थैलाहरू कस्ने, नागरिकका करमा अनुचित तवरमा भर्ती भएकाहरूलाई हटाइनुपर्छ। हरेकतिर बग्रेल्ती मात्रामा नियुत्ता सल्लाहकारविज्ञ, पिएजस्ता बोझिला पद खारेज हुनुपर्छ। ती विज्ञ होइनन्, एकाधबाहेक बहुमत चाहिँ अरिंगाले कार्यकर्ता हुन्। तिनकै सामाजिक सन्जालमा आँखा डुलाए पुग्छ। तिनले नागरिकको कर खाँदै करदातामाथि मण्डले शैलीमा व्यवहार देखाइरहेका छन्। तिनीहरू आवश्यकताभन्दा पनि राजनीतिक नेतृत्वको अनुचित स्वार्थपूर्तिका खातिर अनावश्यक भर्ती भएका छन्। तिनलाई तत्काल हटाउनुपर्छ। यसका अतिरित्ता संघीय संरचनामा स्थानीय सरकारलाई अधिकार प्रत्यायोजन गरिएको छ। तिनीहरूलाई क्षमता विकास गराई आम नागरिकलाई प्रदान गरिने सेवाको गुणस्तर सुधार गर्ने, प्रदेश र संघका सरकार सकेसम्म सानो र छरितो आकारमा सञ्चालन हुनुपर्छ। अनावश्यक आयोग, बोर्ड, संस्था खोल्ने, पद बाँडने, सवारी साधन किन्ने लुटाहा र दोहनकारी प्रवृत्तिा अब बन्द हुनुपर्छ। छिमेकी भारतले सांसद् विकास कोषलगायतका खर्च कटौती गरिसक्यो। जनस्वास्थ्यमा सरकारको खर्च वृद्घि हुने भएकाले त्यसलाई धान्न र अर्थतन्त्र पुनःस्थापनाका लागि स्रोतान्तर गर्न सकेसम्म किफायती ढंगले सरकार चल्ल्नुपर्छ। यस्ता अनावश्यक र खुलेआम भ्रष्टाचार भइरहेका ठाउँका स्रोतमा कैची चलाउन अर्थमन्त्रीले कुन आइतबार पर्खेका हुन् ? या कुन दाताको मुख ताकेका हुन् ? उनी आफ्नै बलबुतामा यी काम गर्ने हैसियत राख्दैनन् भने उनको योग्यता र क्षमतामाथिको सबैभन्दा ठूलो प्रश्नचिन्ह खडा हुन्छ। यो निश्चित हो कि विगतमा शासकीय वृत्ताका पात्रहरू दाताका सहायतामा पुल्पुलिए। तिनले मुलुकभित्रै स्रोत पहिचान गर्ने र प्रतिफलमूलक काममा लगानी गर्ने डोरेटो र गोरेटो समेत कोर्न सकेनन्। लोभलालचामा फँसेर सधैंभरि दाताकै मुख ताकिरहे। यतिखेर पनि त्यही नियति देखाउन खोज्दैछन्। हो, भूकम्प जाँदा नेपाल मात्रै पीडित थियो। उनीहरू सहायताका पोका बोकेर आए। यतिखेर हामीभन्दा बढी उनीहरू प्रभावित र पीडित छन्। बहुपक्षीय हुन् या द्विपक्षीय दाता, पहिला त आफ्नै मुलुक र उनै शत्तिाशाली मुलुकमा लगाउनेछन्। सरकारी निकायका पात्रहरूले अनुचित तवरमा बढी सुविधा लिएका छन्। त्यस्ता सुविधा खोजेर खोस्नुपर्छ। संघदेखि प्रदेश र स्थानीय तहले भर्ती र वितरणमुखी बजेट संस्कृति बसाएका छन्। एक वर्षअघि नै सार्वजनिक खर्च पुनरावलोकन आयोगले पनि मन्त्रालय गाभ्नेदेखि अनावश्यक कार्यालय खारेजीसम्मका सुझाव दिएको थियो। त्यो प्रतिवेदन कार्यान्वयन गरेको भए केही हदसम्म भए पनि अनावश्यक खर्च कटौती हुन्थ्यो। तर, सरकारी संयन्त्रमा राणाकालीन शैलीमा राज्य र व्यत्तिाको सम्पत्तिाबीच कुनै रेखा नरहने गरी दुरुपयोग गर्ने प्रवृत्तिामा न्यूनीकरण भएको आभास हुँदैछ, अचाक्ली शैलीमा बढ्दैछ। त्यसकारण दातासँग हात फैलाउनुअघि आफ्नै खर्चालु संयन्त्र चुस्त पार्नुपर्ने दायित्वप्रति अर्थमन्त्री र सरकारको ध्यान पुगोस्।"
राहतमा विभेद : सुत्केरी र वृद्धाले समेत पाएनन्,"विराटनगर : मोरङको पथरी शनिश्चरे नगरपालिका४ स्थित जनकल्याण आधारभूत विद्यालयमा राहत वितरण भइरहेको सुनेर २ महिनाकी सुत्केरी मनिषा राई पुगिन्। राहतको पाउने आशमा उनी दिनभर टन्टलापुर घाममा बसिन्। छिन छिनमा दूध खुवाइरहनु पर्ने शिशुलाई घरमै छाडेर गएकी राई साँझ भने रित्तै फर्कनु पर्यो। बच्चा घरमा छाडेर चर्को घाममा गएकी थिएँ, पुग्दा राहत बाँड्न धमाधम थियो। टाठाबाठाले मिलाई मिलाई लिइरहेका थिए, उनले भनिन्, राहत पाउनेको सूचीमा नाम अटेपछि मैले पनि आफ्नो पारिवारिक समस्या राखेँ। तर, अन्तिममा नाम मिले पनि थर नमिलेको भन्दै त्यत्तिकै फर्काए। थरमा राई हुनु पर्ने ठाउँमा चौधरी भएकाले राहत दिन नसकिने भन्दै फर्काइएको उनको गुनासो छ। उनका श्रीमान् तुलाराम ज्याला मजदुरी गर्छन्। लकडाउन लिम्बिएपछि उनले पनि काम पाएका छैनन्। काममा जान नपाएको झन्डै तीन साता भयो, उनले भने, घरमा सुत्केरी श्रीमती र बच्चा छन्। सुत्केरीलाई बिहान बेलुका खुवाउन पनि गाह्रो भयो। दिनभर लाइन लागेर पनि श्रीमति रित्तै फर्किएपछि तुलाराम वडाध्यक्ष गोविन्द भण्डारीलाई भेट्न पुगे। तर भण्डारीले वास्तै नगरेका उनको गुनासो छ। शारीरिक अपांगता भएकी ६८ वर्षीया गोमादेवी थापा पनि जसोतसो राहत लिन पुगिन्। तर, वडाध्यक्ष भण्डारीले वृद्ध भत्ताा पाउनेले राहत नपाउने भन्दै फर्काएका उनले गुनासो गरिन्। धेरै बेरसम्म आग्रह गर्दा पनि खाद्यान्न नपाएपछि एकल महिला उनी रुदै फर्किइन्। थापाका श्रीमान् ०५१ मा बिते। उनका तीन छोरा र एक बहिनी छोरी छन्। छोरी विदेशमा छिन्। एक छोरा वेपत्ताा छन्। दुई छोराले हेर्दैनन्। गोमादेवी सात वर्षदेखि सहाराविहीन छिन्। स्थानीय ७६ वर्षीया वृद्धा दिलरानी राई पनि राहतबाट बञ्चित भइन्। नातिनीसँग बस्दै आएकी उनलाई पनि वृद्धभत्ताा पाउनेले राहत नपाउने भन्दै वडा कार्यालयले फर्कायो। बिहान बेलुका छाक टार्न धौ धौ पर्नेलाई भन्दा पनि हुने खाने र टाठा बाठालाई मात्रै राहत दिइएको उनले गुनासो गरिन्। आर्थिक अवस्था कमजोर भएका, ज्याला मजदुरी गरेर जिविका चलाउने, असक्त र सुत्केरीलाई राहतको प्राथमिकतामा राखिनुपर्नेमा त्यस्तो नभएको स्थानीय घनश्याम राईले बताए। लकडाउनले कारण पीडित बनेका मध्ये लक्षित वर्गलाई राहत दिनु पर्छ भनेर आवाज उठाइयो, उनले भने, तर, उल्टै हुलहुज्जत गरेको आरोपमा वडाध्यक्षले प्रहरी बोलाएर चार जना युवालाई एक रात थुन्न लगाए। विपन्न र गरिबहरुलाई भोकै राख्न हुँदैन भनेर आवाज उठाउँदा त्यसलाई दबाउने काम भएको राईको भनाई छ। यसअघि राहतको चामल लगायतका सामग्री विद्यालयमा राख्ने कि वडा कार्यालयमा भन्ने विषयमा पनि वडाध्यक्ष भण्डारीसँग स्थानीयको विवाद भएको थियो। भण्डारीले वडा कार्यालय र स्थानीयले विद्यालय मार्फत राहत वितरण गर्नु पर्ने अडान लिएका थिए। तीन बिघा जग्गा हुनेले धमाधम राहत लिएपछि दुःख गरेर छाक टार्नेलाई समस्या भएको स्थानीय गोमा कार्की बताउँछिन्। संघीय मामिला तथा सामान्य प्रशासन मन्त्रालयले असाहय र विपन्नलाई प्राथमिकतामा राखेर राहत वितरण गर्न स्थानीय तहलाई परिपत्र गरेको छ। परिपत्रको खिल्ली उडाउँदै राहत वितरणमा फोटो सेसन गरेपछि वडाध्यक्ष भण्डारी झनै विवादमा तानिएका छन्। कोरोना संक्रमण प्रति सतर्क हुन दूरी कायम गर्नुपर्नेमा हातले राहत उठाउँदै उनले फोटो खिचाएका थिए। पथरीशनिश्चरे४ मा दुई सय ९६ परिवारलाई राहत वितरण गरिएको छ। २ जनासम्मको परिवारलाई प्रति परिवार १२ किलो चामल, २ भन्दा माथि सदस्य रहेकालाई २५ किलो चामल तथा सबैलाई परिवार २ किलो दाल, एक किलो नुन, १ लिटर खानेतेल र २ वटा साबुन वितरण गरिएको छ। वडाध्यक्ष भण्डारी भने अति विपन्न, अहासय र ज्यालादारी गर्ने परिवार पहिचान गरेर राहत वितरण गरिएको दावी गर्छन्। सो नगरकी उपप्रमुख तथा राहत वितरण व्यावस्थापन समिति संयोजक यमुना विष्टले वडाको सिफारिस अनुसार राहत वितरण भइरहेको बताइन्। छुटेकालाई पुनः वितरण भइरहेको उनको भनाइ छ। वृद्धभत्ताा पाउनेले राहत नपाउने भन्दै वडा कार्यालयले फर्काएको छ।"
"सीसीएमसीको व्यवस्थापनमा मुख्य राजमार्गका पेट्रोल पम्प, वर्कशप र होटल सञ्चालन","काठमाडौं : सरकारले मुख्य राजमार्गका पेट्रोल पम्प, भेहिकल वर्कशप र होटल आवश्यकता अनुसार सञ्चालनमा ल्याएको छ। कोभिड१९ क्राइसेस म्यानेजमेन्ट सेन्टर अपरेशन (सीसीएमसी)ले आइतबार विज्ञप्ति सार्वजनिक गर्दै अत्यावश्यक सवारी साधनका लागि पेट्रोल पम्प, भेहिकल वर्कशप र होटल सञ्चालनको व्यवस्था मिलाएको जानकारी गराएको हो। लामो दूरीमा ढुवानी गर्ने यातायातका साधन र अन्य यातायातकर्मीको सहजिकरणको लागि विभिन्न राजमार्गमा न्युनतम स्थानको पहिचान गरी पेट्रोल पम्प, भेहिकल वर्कशप र आवश्यक होटल सञ्चालन गर्ने व्यवस्था मिलाइएको छ, सीसीएमसीको विज्ञप्तिमा भनिएको छ। सीसीएमसीले अहिलेसम्म गरेका काम प्रेस विज्ञप्तिमार्फत सार्वजनिकसमेत गरेको छ।"
सेनाले स्वास्थ्य सामग्री चीन र भारतबाट किन्ने,"काठमाडौं : छिमेकी भारत र चीनले कोरोना भाइरस रोकथाम र नियन्त्रणका लागि आवश्यक औषधि र स्वास्थ्य उपकरण उपलब्ध गराउन सकिने लिखित जवाफ जंगी अड्डालाई दिएका छन्। भारतले ६० प्रकारका औषधि दिन सकिने जवाफ दिएको छ। उसले स्वास्थ्य सामग्री भने दिन नसकिने बताएको छ। भारत स्वयं कोरोना भाइरस रोकथाम र नियन्त्रणका लागि संघर्षरत छ। चीनले औषधि र स्वास्थ्य सामग्री दुवै दिन सकिने भनेको छ। भारत र चीन दुवैले तत्काल उपलब्ध गराउन सकिने औषधि र स्वास्थ्य सामग्रीको सूची पठाएको हो। उनीहरूले सबै सामग्री एकै पटक पठाउन नसकिने भनेका छन्। भारत र चीन दुवै मुलुकले तत्काल उपलब्ध गराउन सकिने र पठाउन केही समय लाग्ने औषधि तथा स्वास्थ्य सामग्रीको सूची जंगी अड्डालाई पठाएका हुन्। दक्षिण कोरियाले आफ्ना विभिन्न औषधि उत्पादन र उपलब्ध गराउने कम्पनीको नाम दिएको छ। उसले ती कम्पनीसँग आवश्यक परे समन्वय गर्ने जवाफ दिएको स्रोतले बताएको छ। सिंगापुर र इजरायलले भने कुनै जवाफ दिएका छैनन। कोरोना भाइरस रोकथाम र नियन्त्रणका लागि स्वास्थ्य सामग्री ल्याउँदा ओम्नी समूहले चरम भ्रष्टाचार गरेको भन्दै सरकारले उसँगको सम्झौता तोडेको थियो। त्यसपछि चैत १६ गतेको मन्त्रिपरिषद् बैठकले स्वास्थ्य सामग्री खरिद गर्ने जिम्मा सेनालाई दिने निर्णय गरेको थियो। सरकारको निर्णयसँगै जंगी अड्डाले सरकारसरकार (जीटूजी) प्रक्रियाबाट औषधि तथा स्वास्थ्य सामग्री खरिद गर्न चीन, भारत, दक्षिण कोरिया, इजरायल र सिंगापुरलाई लिखित पत्राचार गरेको थियो। जंगी अड्डाले पठाएको पत्रबारे चीन र भारतले औषधिलगायत अन्य स्वास्थ्य सामग्री उपलब्ध गराउन सकिने जवाफ दिएको हो। जंगी अड्डाले बनाएको खरिद इकाइले तत्काल आवश्यक पर्ने औषधि र स्वास्थ्य सामग्रीको सूची बनाइरहेको छ। उक्त खरिद इकाइमा स्वास्थ्य विभाग र स्वास्थ्य मन्त्रालयका प्रतिनिधिसमेत सम्मिलित छन्। औषधि र स्वास्थ्य सामग्री आवश्यकताका आधारमा क्रिटिकल र प्रायोरिटी १,२, ३ गरी ४ तहमा बाँडिएको छ। त्यस्ता औषधि र स्वास्थ्य सामग्रीलाई ३६ वटा समूहमा विभाजन गरिएको छ। भारत र चीनले आफूहरूले तत्काल उपलब्ध गराउने औषधि र स्वास्थ्य सामग्रीको सूचीसमेत जवाफमा पठाएका छन्। सैनिक प्रवक्ता विज्ञानदेव पाण्डेले तत्काल आवश्यक पर्ने स्वास्थ्य सामग्रीको सूचीलाई अन्तिम रूप दिने कार्य भइरहेको बताए। प्रवक्ता पाण्डेले अन्नपूर्णसँग भने, चीन र भारतबाट औषधिको सूची र मूल्य प्राप्त भएको छ। आवश्यकताअनुसार चीन र भारत दुवै मुलुकबाट खरिद गर्छौं। औषधि र स्वास्थ्य सामग्रीको अन्तिम सूची बनेपछि रक्षा मन्त्रालयले मन्त्रिपरिषद्मा पेस गर्नेछ। मन्त्रिपरिषद्ले औपचारिक रूपमा औषधिको सूची र त्यसको मूल्य पारित गरेपछि स्वास्थ्य सामग्री ल्याउने प्रक्रिया सुरु हुनेछ। मन्त्रिपरिषद्ले औषधि र स्वास्थ्य सामग्रीको पेमेन्ट मोडालिटीसमेत तयार गर्नेछ। मन्त्रिपरिषद्ले औषधि र स्वास्थ्य सामग्रीको सूची पारित गरेपछि सोहीअनुसार बजेट उपलब्ध गराउनेछ। सरकारले सेनालाई बजेटको सिलिङ दिएको छैन। जंगी अड्डाले ती मुलुकलाई पठाएको पत्रमा औषधि र स्वास्थ्य सामग्रीको सूचीसमेत पठाएको थियो। चीनको सरकारी कम्पनीले सेनाले किन्ने स्वास्थ्य सामग्री तयार पार्दै छ। ऊ विश्वका ८० मुलुकमा कोरोना भाइरस रोकथाम र नियन्त्रणका लागि औषधि सप्लाई गर्ने क्रममा छ। उक्त कम्पनीको नेपाल ८१ आंै लिस्टमा छ। खरिद प्रक्रिया सेनालाई दिने मन्त्रिपरिषद्ले निर्णय गरे पनि स्वास्थ्य मन्त्रालयले स्वास्थ्य सेवा विभागमार्फत समेत स्वास्थ्य सामग्री खरिद प्रक्रिया अगाडि बढाएको छ। निजी क्षेत्रबाट खरिद गर्दा भ्रष्टाचार भयो भनेर सेनालाई खरिद गर्ने जिम्मा दिएको अवस्थामा स्वास्थ्य मन्त्रालय स्वयंले फेरि निजी क्षेत्रबाट स्वास्थ्य सामग्री खरिद प्रक्रिया अगाडि बढाउनु लज्जास्पद भएको भन्दै त्यसको चौतर्फी आलोचना भइरहेको छ। ओम्नी समूहसँगको खरिद सम्झौता खारेज गरे पनि उक्त कम्पनीलाई कालोसूचीमा राख्ने र उसको धरौटी जफत गर्ने काम भएको छैन। ओम्नीलाई कालोसूचीमा राख्न भएको बिलम्व र धरौटी जफत नहुनुले उक्त कम्पनीसँग मन्त्रीहरूको साँठगाँठ स्पष्ट भएको भन्दै सरकारको आलोचना भइरहेको छ। ओम्नी समूहलाई कालोसूचीमा नराख्नुको कारण र धरौटी किन जफत नगरेको भन्ने जिज्ञासामा स्वास्थ्य मन्त्रालयका एक अधिकारीले अन्नपूर्णसँग भने, सायद प्रक्रियामै होला।"
संसदीय समिति कि सर्वदलीय संयन्त्र ?,"काठमाडौं : कोरोना भाइरस (कोभिड १९) को सम्भावित संक्रमणबाट जोगिन भन्दै सूचनाद्धारा संसद अधिवेशन अन्त्य गरियो। सरकारका कामकारवाहीको निगरानी, अनुगमन, मूल्यांकन र निर्देशन दिने वैधानिक संयन्त्र संसद अधिवेशन नै अन्त्य भएपछि महाविपदमा लड्न सर्वदलीय संयन्त्र कि संसदको भूमिका हुने भन्नेमा विवाद देखिएको छ। पूर्वप्रधानमन्त्री एवं समाजवादी पार्टीका अध्यक्ष डाबाबुराम भट्टराई सहित १७ जनाले सार्वजनिक पहल नेपालका नाममा सरकारलाई सहयोग गर्ने भन्दै संयन्त्र गठन गरे । त्यसको भोलिपल्टै नेकपा अध्यक्ष पुष्पकमल दाहालले कोरोनासँग लड्न भन्दै सर्वदलीय संयन्त्र गठन आवश्यक रहेको धारणा सार्वजनिक गरे । तर प्रधानमन्त्री केपी ओली पक्षधर नेताहले सर्वदलीय संयन्त्र गठनको मागलाई सरकार विरुद्धको हतियारका रुपमा लिए भने सांसदहरुले जननिर्वाचित निकाय संसद र संसदीय समिति नै क्रियाशिल बनाउनुपर्ने माग गरे। सभामुख अग्नि सापकोटा संसद अधिवेशन अन्त्य भए पनि संसदीय समितिलाई क्रियाशिल बनाउनेबारे छलफल भइरहेको बताउंछन । 'समिति सभापति र सांसदहरुले समितिका अनलाइनबैठकबारे कुराकानी गरिराख्नुभएको छ, सभामुख सापकोटाले भने, भर्चुअल बैठक गरेर कोराना लगायत राष्टका जल्दाबल्दा समस्यामा छलफल गर्नुहोस् भनेर मैले भनिसकेको छु ।' राष्टियसभा अध्यक्ष गणेश तिमिल्सेना कोरोना संक्रमणबाट जोगिन सरकारले आवश्यक सबै तयारी र काम गरिरहेको भन्दै आवश्यक परे विषयगत समितिका बैठक बस्न सक्ने बताउँछन् । 'अहिलेसम्म सरकारका प्रयासहरु सकारात्मक र सन्तोषजनक नै छन,' अध्यक्ष तिमिल्सेना भन्छन, 'जनप्रतिनिधि निकायले बोल्नुपर्ने, घच्घच्याउनुपर्ने वा आवश्यक निर्देशन दिनुपर्ने अवस्था आए अहिलेको प्रविधिको प्रयोग गरेर संसदीय समितिका बैठक बस्न सक्छन । त्यसका लागि हामी तयारी अवस्थामा छौ ।' कांग्रेसका युवा नेता गगन थापा पनि सर्वदलीय संयन्त्र आवश्यक नभएको बताउँछन् । थापा भन्छन, 'यतिबेला कुनै अमुक संयन्त्र आवश्यक छैन । सक्रिय संसद चालिएको छ । भर्चुअल संसद बैठक बस्न नसकेपनि भर्चुअल समिति बैठक सम्भव छ ।' तर कोरोना विरुद्ध लडन संसद र संसदीय भूमिका भने बढाउनुपर्ने तर्क गर्दै थापा भन्छन, 'संसद बैठक नभएको बेला मिनि संसदको क्रियाशिलता झनै अपेक्षित हुन्छ ।' यतिबेला चीनबाट स्वास्थ्य सामग्री खरिद, सिमामा अलपत्र नेपालीका समस्या र मजदुरले हिंडदै घर जानुपर्दाका पीडालगायतका विषयमा सरकारको भूमिका खोज्दै नागरिक स्तरबाट विभिन्न प्रश्न उठाइएका छन्। प्रधानमन्त्रीकै सल्लाहकारले अनलाइन मिडियाका सामग्री हटाएको भन्दै चर्का विरोध भएपछि सांसदहरुले संसदीय भूमिकाको माग गरेका थिए । सत्तासीन नेकपाका सांसद विरोध खतिवडा पनि आधुनिक प्रविधिको प्रयोग गरेर संसदीय समितिका बैठक बसेर सरकारलाई आवश्यक सुझाव, निर्देशन र अनुगमन गर्न सक्ने बताउँछन् । 'संसद स्थगित भए पनि समितिले आफ्नो काम गर्न सक्छन, खतिवडा भन्छन्, 'महाविपदका बेला सांसदहरुले भूमिका खोज्नु स्वभाविक हो । संसदीय समितिले काम गरे सबै दलले स्वामित्व र अपनत्व लिने अवस्था आउँछ । राजपाका सांसद लक्ष्मणलाल कर्ण स्वास्थ्य सामग्री खरिददेखि राहत वितरणसम्ममा प्रश्न उठेको भन्दै संसदीय समितिले काम गर्नुपर्ने बताउँछन्। सार्वजनिक लेखा समितिका सभापति भरत शाह लेखा समितिले स्वास्थ्य सामग्री खरिदमा भएको गडबडीबारे छानविन गर्ने बताउँछन् । नेकपाकै अर्का सांसद सुर्य पाठक पनि सर्वदलीय संयन्त्र भन्दा संसदीय समितिकै भूमिका खोजिनुपर्ने बताउँछन् । पाठकको प्रश्न छ, 'निर्वा्चित सरकार छ, संसद छ, प्रदेश सरकार छ, स्थानीय तह छन् । यति हुँदाहुँदै फेरि अर्को संयन्त्र निर्माणको औचित्य पुष्टि होला र ?' अनलाइन बैठकको वैधानिकता र विधि लकडाउनका कारण समितिका नियमित बैठक बस्न सक्ने अवस्था नरहेको संसदका कर्मचारीहरू बताउँछन् । यस्तोमा अनलाइन (भर्चुअल) बैठक मात्र सम्भव हुनसक्छ । तर अनलाइन बैठकको वैधानिकता र विधी के हुने भन्ने अन्योल भने यथावत छ । संसदको अर्थ समितिले अनलाइन बैठकबारे सरकार र सभामुख सापकोटासंग कुराकानी गर्न सभापति कृष्ण दाहाललाई जिम्मेवारी दिएको छ । 'आजको विज्ञान र प्रविधिको युगमा भर्चुअल बैठक र त्यसले गर्ने निर्णय वैद्यानिक नै हुन्छन्', सभामुख सापकोटाले भने, 'समितिहरुले राम्रो संग छलफल गरेर निर्णय गर्न सक्छन'। संसदीय समिति र संसदको भूमिकाबारे आफुले विभिन्न दलका नेता, समिति सभापति, प्रदेशका सभामुख र उपसभामुखहरुसंग छलफल गरिरहेको सभामुख सापकोटाले जनाए । सरकार विरुद्धको संयन्त्र ? सर्वदलीय संयन्त्र गठनको मागलाई सरकारले आफू विरुद्धको कदममा रुपमा बुझेको हो कि भन्ने जस्तो पनि देखिएको छ।चीनबाट स्वास्थ्य सामग्री खरिदका अनियमितता, सिमामा अलपत्र नेपालीका विषयमा मन्त्रीहरुका विवादास्पद अभिव्यक्ति र सडक कामदारका पीडाका विषयमा सरकारको भूमिका माथि प्रश्न उठिरहेका बेला सर्वदलीय संयन्त्रको माग उठेपछि सरकारका प्रतिनिधिहरुले सामाजिक सञ्जाल र संचार माध्यममा त्यसको चर्का विरोध गरे । यसबीचमा कोरोना विरुद्ध लडन विपक्षी कांग्रेसका वरिष्ठ नेता रामचन्द्र पौडेलले सर्वदलीय सरकारको कुरा उठाएका थिए भने कांग्रेसकै डा प्रकाशशरण महतले सरकार असफल भएको भन्दै मध्यावधि निर्वाचनको माग गरेका थिए । विपक्षी दलबाट सरकार विरुद्ध धारणा आइरहेका बेला आफ्नै पार्टीका नेताहरुबाट पनि सर्वदलीय संयन्त्रको कुरा उठेपछि सरकारका प्रतिनिधिहरु आक्रामक देखिएका थिए । अस्वभाविक रुपमा सर्वदलीय संयन्त्र गठनको माग आएकाले त्यस्तो संयन्त्र गठनको कुनै सम्भावना नरहेको एक मन्त्रीले बताए । प्रधानमन्त्री ओलीका प्रेस सल्लाहककार सूर्य थापा सरकार विरुद्ध गोयल्स शैलीमा आक्रमण भइरहेको आरोप लगाउँछन् । विपद् व्यवस्थापन समिति उपाय हो त ? विपक्षी कांग्रेसले कोरोना विरुद्धको विपत्तको लडाईमा आफ्नो भूमिका खोजिरहेको छ । नेकपा नेता गंगालाल तुलाधार वैधानिक संयन्त्रका रुपमा रहेको राष्टिय विपत्त जोखिम न्यूनिकरण तथा व्यवस्थापन समितिलाई क्रियाशिल बनाउनुपर्ने बताउँछन् । प्रधानमन्त्री अध्यक्ष रहेने राष्ट्यि विपत व्यवस्थाापन समितिमा विपक्षी दलका नेता पनि सदस्य रहन्छन । विपत्तका बेला विपक्षी दललाई समेत समेटेर अघि बढनका लागि समितिको कानूनी र वैधानिक व्यवस्था गरिएपनि अहिले कोरोना विरुद्धको लडाईमा समितिलाई वेवास्ता गर्नु उचित नभएको तुलाधरको भनाइ छ । 'विज्ञहरुको राय सुझाव लिन आवश्यक नै ठाानिएन, तुलाधर भन्छन, कानूनी र वैद्यानिक संयन्त्रलाई बलियो बनाउन खोजिएन । विपत्त समितिलाई नै क्रियाशिल बनाउनु वृद्धिमानी हुन्छ,' तुलाधर भन्छन् ।"
ओलीदाहाल असमझदारी,"काठमाडौं : प्रधानमन्त्री केपी ओलीले शुक्रबार साँझ गृहमन्त्री रामबहादुर थापा र गृहसचिव महेश्वर न्यौपानेलाई बालुवाटार बोलाए। काम थियो डीआईजी बढुवा सिफारिस कार्यसूचीमा छलफल गर्ने। गृह स्रोतका अनुसार प्रधानमन्त्री ओलीले डीआईजी बढुवा सूची मागे। सूचीमा राष्ट्रिय सुरक्षा परिषद्मा रहेका एसएसपी गणेश ऐरको नाम नेकपाका अर्का अध्यक्ष पुष्पकमल दाहालको आग्रहमा गृहमन्त्री थापाले राख्न लगाएका थिए। दाहालले ऐरलाई पहिलो नम्बरमै राख्न भनेकामा थापाले पाँचौं नम्बरमा पारेका थिए। गृहसचिव न्यौपाने अध्यक्ष रहेको सिफारिस समितिले तयार पारेको सूचीबाट ऐरको नाम मात्र हटाएर प्रधानमन्त्रीले बाँकी कायम राखे। ००० २४ चैतको मन्त्रिपरिषद् बैठकले राष्ट्र बैंक गभर्नरमा महाप्रसाद अधिकारीलाई नियुक्ति गर्ने निर्णय गर्यो। दाहाल मीनबहादुर श्रेष्ठलाई गभर्नर बनाउन चाहन्थे। तर, प्रधानमन्त्रीले यो विषयमा उनीसँग कुनै छलफल नै चलाएनन्। मन्त्रिपरिषद् बैठकले गभर्नर सिफारिसका लागि बनाएको समितिले अधिकारीसहित डाराजन खनाल र चिन्तामणि शिवाकोटीको नाम सिफारिस गरेको थियो। दाहालका उम्मेदवार श्रेष्ठको नाम सिफारिसमै परेन। ००० चैत २ गते सभामुख अग्निप्रसाद सापकोटाले संसद्को कार्यवाहक महासचिवमा गोपालनाथ योगीलाई जिम्मेवारी तोके। महासचिव मनोहरप्रसाद भट्टराईको ५ वर्षे कार्यकाल सकिएपछि योगीलाई कार्यवाहक तोकिएको हो। योगीलाई कार्यवाहक तोक्ने क्रममा पनि दुई अध्यक्षको मतैक्य भएन। दाहालनिकट सभामुख सापकोटाले आपूसँग सल्लाह नगरी कार्यवाहक तोकेको भन्दै ओलीनिकट मानिएका राष्ट्रियसभा अध्यक्ष गणेशप्रसाद तिमल्सिनाले असन्तुष्टि जनाए। सापकोटा र तिमिल्सनाबीच द्वन्द्व नै चर्कियो। त्यति मात्र होइन, यही कार्यवाहकको विषयमा नेकपा संसदीय दलका उपनेता सुबास नेम्बाङदेखि कानुन न्याय तथा संसदीय मामिलामन्त्री डाशिवमाया तुम्बाहाम्फेसम्मले सभामुखसँग असन्तुष्टि पोखे। नेम्बाङ र तुम्वाहाम्फे दुवै ओलीनिकट नेता हुन्। ००० प्रधानमन्त्री ओली मिर्गाैला प्रत्यारोपणका लागि अस्पताल भर्ना हुनु अघिल्लो दिन १८ फागनुमा बसेको मन्त्रिपरिषद् बैठकले चीनका लागि राजदूत लीलामणि पौड्याललाई फिर्ता बोलाउने निर्णय गर्यो। दाहाल प्रधानमन्त्री भएका बेला नियुक्त पौड्याललाई फिर्ता किन बोलाइयो ? यो निर्णयबारे मन्त्रीहरू नै बेखवर थिए। पौडेललाई फिर्ता बोलाउन प्रधानमन्त्रीले धेरै अघि तयारी गरेका थिए। सधैँ मन्त्रिपरिषद् बैठकमा प्रस्ताव खोई भन्दै परराष्ट्रमन्त्री प्रदीप ज्ञवालीतिर प्रधानमन्त्रीको आँखा पथ्र्यो। पौड्याललाई फिर्ता बोलाएपछि उनको ठाउँमा ओलीनिकट पूर्वपरराष्ट्रमन्त्री महेन्द्रबहादुर पाण्डेलाई पठाउने निर्णय भयो। कोरोनाका कारण सिर्जित लकडाउनमा दाहालले निवासका भेटघाट बन्द गरे पनि २५ चैतको सचिवालय बैठकमा सहभागी हुन जानुअघि पौड्यालसँग अर्थपूर्ण छलफल गरेका थिए। प्रधानमन्त्री ओलीले १९ फागुनमा अस्पताल भर्ना हुन जानुअघि र फर्केपछि विभिन्न विश्वविद्यालयका रिक्त पदाधिकारी नियुक्ति गरे। कृषि विश्वविद्यालयवाहेक अन्यमा नियुक्ति भइसकेको छ। शिक्षामन्त्री गिरिराजमणि पोखरेल छन्, तैपनि विश्वविद्यालयका पदाधिकारी नियुक्तिका लागि पनि पूर्वमाओवादी धारले निकै पापड पेल्नुपरेको थियो। यी र यस्तै प्रकरणले नेकपा अध्यक्ष एवं प्रधानमन्त्री ओली र कार्यकारी अध्यक्ष दाहालबीच दूरी बढेको छ। गत ४ मंसिरमा ओली र दाहालबीच कार्यविभाजन भएयता सम्बधमा चिसिएको छ। अझ गत २३ पुसमा उपाध्यक्ष वामदेव गौतमको निवासमा दाहालसहितका ओलीइतर बहुमत सचिवालय सदस्यहरूको भेलापछि त अध्यक्षद्वयबीच चिसिएको सम्बन्धमा सुधार हुनै सकेको छैन। ओली पूर्वएमाले समूहभित्र खेलेर आफूलाई घेराबन्दीमा पार्न खोजेको भन्दै दाहालसँग असन्तुष्ट छन्। ओलीले सरकार सञ्चालन एकलौटी गरेको र पार्टीमा पनि आफूलाई काम गर्न असहज पार्न मात्र खोजेको दाहालको आरोप छ। दाहालनिकट स्थायी समिति सदस्य हरिबोल गजुरेलले अन्नपूर्णसँग भने, पार्टीमा प्रचण्ड (दाहाल) हाबी हुँदै जान थालेको उहाँ (ओली) हरूलाई पाच्य भएको छैन। यसले समस्या समाधान हँुदैन। छलफल र बहसबाटै निकास निकाल्नुपर्छ। सभामुख चयनमा ओलीको इच्छाविपरीत दाहालले आफूनिकट नेता अग्नि सापकोटालाई पार्टी निर्णय गराउनु, केन्द्रीय समिति बैठकबाट एमसीसी अध्ययन कार्यदल बनाउनु र कार्यदलले परिमार्जन नगरी एमसीसी पारित हुन नसक्ने प्रतिवेदन बुझाउनु, त्यसपछि पनि उपाध्यक्ष वामदेव गौतमलाई सरकारको सिफारिसमा राष्ट्रपतिबाट मनोनीत कोटामा राष्ट्रियसभामा लैजान पार्टीमा निर्णय गराउनुमा दाहालले आपूलाई घेराबन्दीमा पार्न खोजेको ओलीको बुझाइ छ। दुई अध्यक्षबीच समझदारी बिग्रिएको थप दुई तथ्यले पनि देखाउँछन्। पहिलो, प्रधानमन्त्री ओलीले मिर्गाैला प्रत्यारोपण गरेर फर्केपछि गत १ चैतमा दाहाल र वरिष्ठ नेता माधव नेपालसँग बालुवाटारमा भेटवार्ता गरे। दाहालले ओलीको स्वास्थ्य अवस्थासँगै पार्टीमा देखिएको विवाद समाधानका लागि राजनीतिक कुराकानी गर्न खोजेका थिए। तर, ओलीले उनीसँग त्यसदिन खासै राजनीतिक वार्तालाप गर्न चाहेनन्। वरिष्ठ नेता नेपालसँग भने स्वस्थ्यका विषयभन्दा राजनीतिक कुराकानी ओलीले बढी नै गरेका थिए। ओलीनिकट एक स्थायी समिति सदस्यले भने, प्रधानमन्त्री दाहालले पूर्व एमाले भिडाएर पार्टीमा आफ्नो वर्चस्व राख्न खोजेको बुझ्नुभएको छ। त्यही भएर पनि उहाँ वरिष्ठ नेता माधव नेपालसँग अलिक खुल्न चाहन थाल्नुभएको छ। दाहालले कोरोना संक्रमणविरुद्ध जुध्न सर्वपक्षीय संयन्त्रको प्रस्ताव गरिरहँदासमेत अनिच्छा देखाएका ओलीले दाहालले किन यो बेला यस्ता विषयमा जोड गरे भन्नेमा शुक्रबार मात्रै वरिष्ठ नेता माधव नेपालसँग छलफल गरेको ओलीनिकट ती नेताले बताए। पार्टीभित्रको विवादमा ओली अहिले वरिष्ठ नेता नेपालसँग नजिकिइरहेका छन्। दोस्रो, गत चैत ४ मा पार्टी सचिवालय बैठक बोलाउने विषयमा छलफल गर्न दाहाल बालुवाटार पुगेका थिए। त्यसदिन ओलीदाहालको छलफलमा रस्साकस्सी भएको थियो। दाहालनिकट एक स्थायी समिति सदस्यका अनुसार त्यसदिन ओलीले दाहालसँग निकै टाइट (पेचिलो) कुरा गरेका थिए। ओलीको भनाइ उद्धृत गर्दै ती नेताले अन्नपूर्णसँग भने, के तपाई मसँग साँच्चै भिड्न खोज्नुभएकै हो ? खास बिग्रेको तपाईं (दाहाल) लाई कार्यकारी बनाएपछि हो। हाम्रो सहमति दुइटा अध्यक्षले सहमतिमा चलाउने भन्ने थियो, केन्द्रीय समिति बैठक तपाईंले आफ्नो ढंगले चलाउनुभयो, स्थायी समिति पनि तपाईंले आफ्नै ढंगले चलाउनुभयो। अहिले पनि मलाई अप्ठ्यारो पार्न अनेक खेल रचिरहनुभएको छ। यसको परिणाम दुईवटा हो कि अध्यक्ष एउटा हुनुपर्यो, होइन साँच्चै भिड्ने हो भने खुला रूपमै भिड्न पर्यो। प्रधानमन्त्री ओलीलाई दाहालको जवाफ थियो, अहिले आराम गर्नुहोस्। म पनि गम्भीर भएरै कुरा गर्न चाहिरहेको छु। पहिले सुन्न र भन्न तपाईं तयार हुनहोस्। त्यसपछि मलाई खबर पठाउनुहोस्, दुई अध्यक्ष पहिला बसेर गम्भीर छलफल गरौं। म तयार छु। त्यसयता चैत ५ मा नेकपा सचिवालय बैठक बस्यो। त्यसपछि पनि दुईपटक ओलीदाहाल भेटवार्ता भए। तर, कोरोनाका कारण राजनीतिक विषयमा गम्भीर भएर छलफलको मौका नमिलेको स्थायी समिति सदस्य गजुरेल बताउँछन्। मंगलबारको सचिवालय बैठकमा दुई अध्यक्षको गम्भीर संवादको आवश्यकता अन्य नेताले पनि देखेका थिए। दुई अध्यक्षलाई कतिपय विषयमा छलफल गर्न हामीले सुझाएका छौं, वरिष्ठ नेता झलनाथ खनालले भने, संवादहीनता गर्नु हुँदैन। संवाद र छलफल गर्दा राम्रो हुन्छ हामीले भनेका छौं। कोरोनाविरुद्ध लड्न सर्वपक्षीय संयन्त्रको कुरा यसबीच दाहालले उठाए। दुई अध्यक्षबीच यस विषयमा सामान्य छलफल पनि भयो। पछिल्लो सचिवालय बैठकमा सामान्य विषय उठे पनि त्यसमा खास कुरा सुन्न प्रधानमन्त्रीले चाहेनन्। अहिले ओलीनिकट नेताहरू दाहालको उक्त प्रस्तावको खुलेर विरोधमा उत्रिएका छन् भने दाहाल पक्षधर नेता बचाउमा। पार्टी नेतृत्वमा सरकार रहेको र झन्डै दुई तिहाइको सरकार रहेका बेला सर्वपक्षीय संयन्त्र बेमौसमी बाजा भएको ओली पक्षका नेताको भनाइ छ। दाहालले भने त्यस्तो संयन्त्र प्रधानमन्त्रीको नेतृत्वमा बनाउने आवश्यकता महसुस गरिरहेका छन्। यो नेकपाभित्र देखिएको ओलीदाहालबीच पछिल्लो विवाद हो। प्रतिपक्षी कांग्रेसलगायत राजनीतिक दलका शीर्ष नेता सम्मिलित सर्वपक्षीय संयन्त्रको विषय उठान दाहालले गराएपछि विवाद साँघुर्याउने भन्दा पनि झन् बढाउने काम गरेको छ। गत २३ पुसमा उपाध्यक्ष वामदेव गौतमको निवासमा नेकपाका बहुमत सचिवालय सदस्यको बैठकपछि ओलीका कुनै पनि भनाइमा दाहाल र दाहालको भनाइमा ओलीलाई विश्वास छैन। यी दुईका जुन कुनै प्रस्तावमा पनि अहिले एकलेअर्काेलाई शंकाका दृष्टिले हेर्न थालेका छन्। पिएनको नामसमेत सिफारिस गर्न सक्ने अवस्थामा छैनन् अहिले प्रचण्ड तर सरकार उनी आफैं अध्यक्ष रहेको नेकपाकै छ, दाहालनिकट एक स्थायी समिति सदस्यले अन्नपूर्णसँग भने, खुमलटार (दाहाल निवास) मा कोही केही काम लिएर पुगे भन्ने सूचना बालुवाटारमा पुग्यो भने उसको काम रोकियो भन्ने जाने हुन्छ।"
"प्रधानमन्त्रीको आह्वान : भोलि बिहान राष्ट्र गान गाऔं, ताली बजाऔं","काठमाडौं : प्रधानमन्त्री केपी शर्मा ओलीले भोलि बिहान ८ बजे राष्ट्र गान गाउन र ताली बजाउन आह्वान गरेका छन्। ओलीले विश्वव्यापी महामारीको रुपमा फैलिएका कोरोना भाइरसको संक्रमण र रोकथाममा सक्रिय चिकिसत्क, नर्स तथा अत्यावश्यक सेवामा खटिएका सबैको सम्मानमा यस्तो गर्न आह्वान गरेका हुन्। प्रधानमन्त्री ओलीले संयुक्त राष्ट्रसंघ ग्लोबल कम्प्याक्ट नेपालले अघि सारेको कार्यक्रमलाई समर्थन गर्दै आम नागरिकलाई यस्तो आह्वान गरेका हुन्। कम्प्याक्टले नयाँ वर्ष २०७७ को पहिलो दिन घरको छत वा झ्यालबाट राष्ट्रिय गान गाउन आह्वान गरेको छ। प्रधानमन्त्री ओलीले ग्लोबल कम्प्याक्टको अनुरोधलाई ट्वीट गर्दै यस्तो आग्रह गरेका हुन्। राष्ट्रिय गान गाऔं, राष्ट्रिय धुन बजाऔ !, ओलीले ट्वीटमा भनेका छन्, ग्लोबल कम्प्याक्ट नेपालको तलको अनुरोध मलाई राम्रो लाग्यो। यस कार्यक्रममा सामेल हुन सबैलाई आग्रह गर्दछु।"
प्रस्तावित राजदूत पाण्डेलाई चीनले दियो अग्रिमा,"बेइजिङ : चीनका लागि प्रस्तावित राजदूत पूर्व परराष्ट्रमन्त्री महेन्द्रबहादुर पाण्डेलाई गणतन्त्र चीन सरकारले अग्रिमा (सहमति) दिएको छ। चीनको विदेश मन्त्रालयबाट प्राप्त भएको अग्रिमा शुक्रबार नै परराष्ट्र मन्त्रालयमा पठाइसकेको बेइजिङस्थित नेपाली दूतावासले जनाएको छ। उक्त सहमतिपछि राष्ट्रपति विद्यादेवी भण्डारीले उनलाई राजदूत नियुक्त गर्ने र सपथ खुवाउने छिन्। त्यसपछि औपचारिक भेटघाट गरेर उनी बेइजिङ पुग्ने कार्यक्रम छ। २०७६ फागुन १८ मा बसेको मन्त्रिपरिषद् बैठकले राजदूत लीलामणि पौड्याललाई फिर्ता बोलाएर पाण्डेलाई सिफारिस गरेको थियो। ०७३ कात्तिकमा नियुक्त भएका राजदूत पौड्याललाई नेपाल सरकारले चार वर्षे कार्यकाल सकिन केही महिनाअघि फिर्ता बोलाएको थियो। उनको कार्यकाल सकिन आठ महिना बाँकी थियो। पूर्व परराष्ट्रमन्त्री पाण्डे संसदीय सुनुवाइ समितिबाट अनुमोदित भएपछि अग्रिमाको प्रतिक्षामा थिए। केपी ओली नेतृŒवको पहिलो सरकारले पनि पाण्डेलाई चीनको राजदूतमा सिफारिस गरेको थियो तर सो सरकार ढलेपछि बनेको माओवादीकांग्रेस गठबन्धनको सरकारले उक्त निर्णय बदर गरेको थियो। निर्णय बदरसँगै पूर्व परराष्ट्रमन्त्री पाण्डेको बेइजिङमा राजदूत हुने तयारी मथ्थर भएको थियो। संविधान जारीपछि भएको निर्वाचनमा जब तत्कालीन एमाले र तत्कालीन माओवादी गठबन्धनले बहुमत ल्याएपछि उनको आशा पलाएको थियो। उनी अमेरिका वा चीनको राजदूतमा जान निकै प्रयासरत रहेको बेइजिङ आउने टोलीले सुनाउथे। नुवाकोट लिखु गाउँपालिका १ निवासी पाण्डे त्रिभुवन विश्वविद्यालयमा सन् १९७५ देखि १९९४ सम्म एशोसिएटेड प्रोफेसर रहेका थिए। हाल नियोग उपप्रमुख सुशीलकुमार लम्सालले कार्यबाहक राजदूतको जिम्मेवारी सम्हालेका छन्। चीनका लागि आवासीय राजदूतले चीनबाहेक प्रजातान्त्रिक जनगणतन्त्र कोरिया र मङ्गोलियाका लागि गैरआवासीय राजदूतको पदभार पनि सम्हाल्नु पर्दछ। बेइजिङस्थित नेपाली राजदूतावासका साथै चीनको क्वाङचौ, ल्हासा र हङकङमा महावाणिज्यदूतावास र साङहाइमा अवैतनिक वाणिज्य दूतावास छन्। सन् १९५५ मा नेपाल चीनबीच दौत्य सम्बन्ध स्थापना भएको थियो। सन् १९६१ मा मात्र बेइजिङमा राजदूतावास स्थापना भएको हो। कार्यबाहक राजदूत लम्सालका अनुसार, सन् १९५६ देखि १९६१ सम्म भारतका लागि नेपाली राजदूत नै चीनका लागि गैरआवासीय राजदूत रहने गरेका थिए। पौड्यालसम्म १५ जना चीनका लागि राजदूत भइसकेका छन्। नेपाल सरकारले भारतमा पूर्व मन्त्रीलाई राजदूत बनाएर पठाएको हुनाले चीनसँग सम्बन्ध सन्तुलन भन्दै अर्का पूर्व मन्त्रीलाई नै राजदूतको रूपमा पठाएको तर्क अधिकारीहरूले गरेका छन्। यद्यपी चीनले यो स्तरको राजदूत वा उ स्तरको राजदूत भनेर औपचारिक रूपमा भनिरहेको हुँदैन। लीलामणि फिर्ता, नयाँ राजदूतमा पूर्वपरराष्ट्रमन्त्री पाण्डे सिफारिस"
"वडाअध्यक्षले राखे बुलेट उपहार दिने स्टाटस, घर खानतलासी गर्दा गोली बरामद","बेनी : म्याग्दीको रघुगंगा गाउँपालिका६ पाखापानीका वडा अध्यक्ष मनकुमार शेरपुजाको घरबाट प्रहरीले आइतबार बुलेट (गोली) बरामद गरेको छ । पाखापानीको कोटगाउँ स्थित शेरपुजाको घरबाट एक राउण्ड गोली बरामद गरिएको डिएसपी किरनजंग कुँवरले जानकारी दिए । शनिबार उहाँ (शेरपुजा)ले सामाजिक सञ्जाल फेसबुकमा आफूसँग बुलेट भएको स्टाटस राखेपछि अनुसन्धान गर्न गएको प्रहरीले छापा मार्दा गोली भेटिएको हो, उनले भने, कुन प्रकृतिको गोली, कुन स्रोतबाट आएको हो भन्ने विषयमा अनुसन्धान सुरु गरेका छौँ । डिएपी कुँवरका अनुसार फरार भएका शेरपुजाको खोजी जारी छ । अदालतबाट आवश्यक कानुनी प्रक्रिया सुरु गरेको छ । स्थानीय जनप्रतिनिधि र उनी आवद्ध नेपाली काँग्रेसका स्थानीय प्रतिनिधि तथा अगुवाहरुको रोहबरमा बिहान घरमा खानतलासी गरिएको थियो । अध्यक्ष शेरपुजाले , 'नेकपा गापा अध्यक्ष दिपक कार्की बिखर्ची मित्रले झै सामाजिक सञ्जालमा आगो बाल्नु छ । कसैले हिम्मत बोकी निभाउँछु भनेर आउँछ भने एउटा मात्र बुलेट छ त्यही उपहार दिएर पठाउँछु' भनेर फेसबुकमा लेखेका थिए । शेरपुजाले सामाजिक सञ्जालमा अभिव्यक्त गरेपछि प्रहरी टोली अनुसन्धानका लागि कोटगाउ गएको थियो । शेरपुजा विस २०७४ बैशाखमा भएको स्थानीय तह निर्वाचनमा नेपाली काँग्रेसबाट उमेद्वार भएर वडा अध्यक्षमा निर्वाचित भएका थिए । उनी नेपाली काँग्रेस रघुगंगा गाउँपालिका समितिका सचिव हुन् । उनी स्थानीय चुनाव ताका नेपाली काँग्रेसमा प्रवेश गरेका थिए । त्यसअघि उनी मोहन वैद्य नेतृत्वको नेकपा माओवादी क्रान्तिकारीमा आवद्ध थिए । जिल्ला प्रशासन कार्यालयका अनुसार उनीसँग हतियार राख्ने अनुमति भए नभएको विषयमा अनुसन्धान जारी छ । गोली कुन प्रकृतिको हो भन्ने विषयमा परीक्षणका लागि प्रयोगशालामा पठाउने डिएसपी कुँवरले बताए । अवैध हात हतियार वा गोलगठ्ठा राखेको कसुर पुष्टि भएमा हात हतियार तथा खरखजना सम्बन्धी मुद्दा चलाइनेछ । उनको वडा अध्यक्षको पद पनि गुम्नेछ । वडा अध्यक्ष शेरपुञ्जाले सामाजिक सञ्जालमा राखेको स्टाटस ।"
"लेख लेख्नुहोस्, दुई लाख जित्नुहोस्","काठमाडौं : नेपाली सेनाले खुला सामरिक लेख रचना प्रतियोगित२०७७को सूचना सार्वजनिक गरेको छ। आइतबार सेनाले सामरिक विषयमा खोज अनुसन्धान र अध्ययनको दायरा फराकिलो पर्ने उद्देश्य अनुरुप लेख रचना प्रतियोगितामा सहभागी हुन सूचना प्रकाशित गरेको हो। लेखरचना राजनीतिक हुनुनपर्ने, ३५ सयदेखि पाँच हजार शब्दसम्मको हुनुपर्ने, अंग्रेजी वा नेपाली भाषामा मात्र लेख्नुपर्ने, मौलिकतामा जोड दिनुपर्ने उल्लेख गरेको छ। लेखरचना राष्ट्रियता र राष्ट्रिय एकता, राष्ट्रिय सुरक्षा र विकास, सैनिक नागरिक सम्बन्ध, नेपालको सामरिक महत्व, बदलिदो सुरक्षाका आयाम, सैनिक कूटनीति, खेलकुद तथा प्रविधिसँग सम्बन्धित हुनुपर्ने सेनाको सूचनामा उल्लेख छ। इच्छुक लेखकले २०७७ साल साउन ३२ गतेसम्म आवेदन दिन सक्नेछन्। भदौ १५ गतेसम्ममा शीर्षक तय गरेर लेख लेख्न लगाइने छ। २०७७ माघ १ गतेसम्म लेख बुझाउनु पर्नेछ। सेना दिवस, २०७७ को अवसरमा पुरस्कार वितरण हुनेछ। प्रथम हुने लेखकले दुई लाख पुरस्कार पाउने छ भने दोस्रोले एक लाख ५० हजार प्राप्त गर्नेछन्। तृतीयले एक लाख पुरस्कार पाउनेछन् भने सान्वता हुनेले १० हजार पाउनेछन्।"
कोरोना उपचारमा संलग्न स्वास्थ्यकर्मीलाई शतप्रतिशत भत्ता,"बैतडी : बैतडीको डिलाशैनी गाउँपालिकाले कोरोना भाइरसको रोकथाम तथा नियन्त्रणमा खटेकास्वास्थ्यकर्मीका लागि भत्ताको व्यवस्था गरेको छ। शनिबार बसेको गाउँकार्यपालिकाको बैठकले स्वास्थ्यकर्मीलाई शतप्रतिशत भत्ता उपलब्ध गराउने निर्णय गरेको गाउँपालिकाका प्रवक्ता अक्कलबहादुर रानाले बताए। त्यसैगरी कर्मचारीहरुलाई २५ प्रतिशत थप भत्ता उपलब्ध गराउने निर्णय भएको उनले सुनाए। हामीले कोरोना भाइरसको रोकथाम तथा नियन्त्रणका लागि खटिने स्वास्थ्यकर्मीको मनोबल उच्च राख्नका लागि उनीहरुलाई शतप्रतिशत थप भत्ता दिने निर्णय गरेका छौँ, उनले भने, कार्यपालिकाबाट यो निर्णय पारित भएको छ। यस्तै कोरोनाका कारण कुनै कर्मचारीको मृत्यु भएमा उसको आश्रित परिवारको सदस्यलाई १० लाख क्षतिपूर्ती दिने निर्णय गरेको छ। बैठकले कोरोना रोकथाम तथा नियन्त्रणका लागि ५० लाखको राहत कोष स्थापना गर्ने निर्णय पनि गरेको छ। कोषमा गाउँपालिका अन्तर्गतका कर्मचारीको १० दिनको तलब कट्टा गरी जमा गर्ने, लकडाउन अवधिभर जनप्रतिनिधिले पाउने सेवा सुविधा सबै सो कोषमा राख्ने निर्णय समेत भएको प्रवक्ता रानाले जानकारी दिए। दुई हजारको राहत जिल्लाको पुर्चौंडी नगरपालिकाले लकडाउनमा छाकटार्न कठिन भएका परिवारलाई राहत वितरण कार्य सुरु गरेको छ। नगरपालिकाले तथ्यांक संकलन गरेर असंगठित क्षेत्रका मजदुरलाई शनिबारदेखि राहत वितरण सुरु गरेको नगरपालिकाका प्रवक्ता दलबहादुर धामीले बताए। हामीले नगरपालिकाका प्रत्येक वडाबाट तथ्यांक संकलन गरेका छौं। दैनिक मजदुरी गरेर खाने ४१० परिवारको तथ्यांक संकलन भएको छ। उनीहरुलाई हामीले दुई हजार बराबरको खाद्यान्न वितरण गर्न थालेका छौं। कोराना भाइरस रोकथाम तथा नियन्त्रण नगरस्तरीय समन्वय समितिको बैठकको निर्णय अनुसार राहत वितरण भइरहेको हो। राहतमा दाल, चामल, नुन, तेल र साबुन राहत स्वरुप वितरण गर्न थालिएको प्रवक्ता धामीले बताए।"
लकडाउनमा तस्कर सक्रिय,"महेन्द्रनगर : सरकारले कोरोना भाइरस नियन्त्रणका लागि मुलुकुभर लकडाउन गरेसंगै बन्यजन्तु तथा काठ तस्कर गर्ने गिरोह सक्रिय बनेको छ । गत साता कञ्चनपुरको शुक्लाफाँटा राष्ट्रिय निकुञ्जभित्र सालका रुख काट्ने एक सय १३ जनालाई नियन्त्रणमा लिएको थियो । शुक्रबार अवैध रुपमा निकुञ्जभित्र प्रवेश गरी सालको रुख काट्ने चार जनालाई निकुञ्ज संरक्षणमा खटिएको सेनाको टोलीले नियन्त्रणमा लियो । शुक्लाफाँटा राष्ट्रिय निकुञ्जको मध्यवर्ती क्षेत्रमा ईंटाभट्टामा धानको भुषभित्र लुकाएर राखेको अवस्थामा चार सय २३ स्वायर फिट काठ निकुञ्ज सुरक्षार्थ खटिएको देवीदल गण मझगाँउ व्यारेकको टोलीले बरामद गरेको छ । त्यसै गरी निकुञ्जभित्र विभिन्न ठाउँमा वन्यजन्तुका लागि धराप र पासोसमेत थापेको देवीदल गण मझगाँउ व्यारेकले जनाएको छ । 'महामारीले आक्रान्त भएका बेला मानिसहरु गैरकानुनी रुपमा निकुञ्ज प्रवेश गरी काठ तस्कर गरिरहेको पाइयो ', देवीदल गणका गणपति प्रमुख सेनानी राजु बस्न्यातले भने, 'लकडाउन बेला चोरी, तस्करी शिकार गर्ने गिरोह सक्रिय भएको छ र निकुञ्ज सुरक्षार्थ खटिएको सेना चनाखो छ ।' उनले हाल देखिएका चुनौतीलाई मध्यनजर गर्दै निकुञ्जभित्र र बाहिर मध्यवर्ती क्षेत्रमा समेत सेनाले आफ्नो सुरक्षा सर्तकता बढाएको जानकारी दिए। लकडाउनको अवस्थामा निकुञ्जभित्र अवैध रूपमा प्रवेश गरी काठ तस्करी, माछा मार्ने, शिकार गर्ने कार्यहरू बढेपछि निकुञ्जको सुरक्षामा चुनौती थपिएको निकुञ्ज प्रशासनले जनाएको छ । त्यस्तै डिभिजन वन कार्यालय कञ्चनपुरले पनि लकडाउनको अवधिमा काठ तस्कर गर्ने गिरोह सक्रिय भएको जनाएको छ । गत साता डिभिजन वन कार्यालयले पूर्नवास नगरपालिकाको जनजागरण सामुदायिक वनबाट ३६ क्वीफिट काठ बरामद गरेको थियो । त्यस्तै लालझाडी गाउँपालीकाबाट अवैध रुपमा काठ तस्कर गर्ने मोटरसाइकल सहति दुई जनालाई नियन्त्रणमा लिएको वन कार्यालयले जनाएको छ । 'लकडाउनको मौका छोरी तस्कर सक्रिय भएपछि वन जोगाउन थप चुनौती थपिएको छ', डिभिजन वन कार्यालय महेन्द्रनगरका सुचना अधिकारी शिवराज अवस्थीले भने, 'तस्करहरु सक्रिय भएपछि वन कर्मचारीले प्रहरीसँगको समन्वयमा रातीको समयमा समेत गस्ती गरिरहेको छ ।' बन्दको बेला काठ तस्कर हुन थालेपछि डिभिजन वन कार्यालय निगरानी बढाएको उनले बताए ।"
बागलुङकी एक महिलामा कोरोना पोजेटिभ : पुनः परीक्षणका लागि पोखरा पठाउने तयारी,"बागलुङ : दुई जनामा संक्रमण पुष्टि भएसँगै जोखिमयुक्त जिल्लाको सूचीमा रहेको बागलुङमा थप एक महिलामा द्रुत परीक्षण (र्यापिड डाइगोनोस्टिक टेष्ट) का पोजेटिभ देखिएको छ। जिल्लाको काठेखोला गाउँपालिकामा आइतबार ५७ जनाको द्रुत परीक्षण गरिएकोमा एक मात्र काठेखोला६ की ६५ वर्षीया महिलामा कोरोना संक्रमण पोजेटिभ देखिएको कार्यपालिका सदस्य टीकासंगम बिकले जानकारी दिए। र्यापिड टेष्टमा पोजेटिभ देखिएपछि अहिले महिलालाई गाउँपालिकाकै क्वारेन्टाइनमा राखिएको छ। उनी केही साता अघि मात्रै गाउँका सर्वसाधारणसँगै मिलेर भारतको तीर्थयात्राबाट फर्किएकी हुन्। रिपोर्ट पोजेटिभ देखिएकी महिलाको पुनः स्वाब संकलन गरेर थप परीक्षणका लागि पोखरा वा काठमाडौं पठाउने तयारीमा रहेको बागलुङका प्रमुख जिल्ला अधिकारी गौलोचन शैजुले जानकारी दिए। तीन दिनदेखि जारी र्यापिड टेष्टका क्रममा काठेखोलामा एक जनामा रिपोर्ट पोजेटिभ देखिएको जानकारी आयो, प्रजिअ शैजुले भने, अब शंकास्पद महिलासहित उनको परिवार र सम्पर्ककमा भएकालाई क्वारेन्टाइनमा राख्न र आवश्यक समन्वयका लागि जिल्लाबाट प्रशासन सुरक्षाकर्मीको टोली त्यस तर्फ पठाएका छौँ। गत शुक्रबारदेखि जिल्लाभर थालिएको कोरोनो भाइरस (कोभिड१९) र्यापिड डाइगोनोस्टिक टेष्टमा शनिबारसम्म ४ सय ७६ जनाको गरिएकोमा सबैका रिपोर्ट नेगेटिभ आएको थियो।"
भैरवनाथ मन्दिरमा ठड्याइयो सुनको लिंगो,"भक्तपुर : आठ दिन नौरातसम्म चल्ने भक्तपुरको प्रसिद्ध बिस्का जात्राको चौथो दिन आइतबार भैरवनाथ मन्दिरमा सुनको लिंगो ठड्याइएको छ। बिस्का जात्राको मुख्य जात्राअन्तर्गत चौथो दिन मनाइने लिंगो जात्राअन्तर्गत यस वर्ष ५५ हाते काठको लिंगो प्रतीकको रुपमा सुनको लिंगो ठडठ्याइएको भैरव नाइके कृष्णभक्त (माइला) छुकांले जानकारी दिए। उनका अनुसार आइतबार साँझ ६:२८ बजेको शुभसाइटमा काशीको विश्वनाथ तथा बेतालको अगाडि सुनको लिंगो ठड्याइएको छ। बिस्का जात्राको विधिविधानअनुसार भक्तपुर नगरपालिका ५ योसिंखेलमा चैत मसान्तको दिन ५५ हातको काठको लिंगो उठाइन्छ तर कोरोना भाइरसको कारण यस वर्ष उक्त लिंगो ठड्याइएन। काठको लिंगोका सट्टा भैरव नाइकेहरुले लिंगो जात्राको प्रतीकको रुपमा सुनको सानो लिंगोमात्रै ठड्याए। नाइकेहरुले सुरुमा उक्त सुनको लिंगो बिस्का जात्रा सञ्चालन हुने योसिंखेलमै उठाउने तयारी गरेका थिए। योसिंखेलमा सर्वसाधारणको भीड हुनसक्ने सम्भावनालाई मध्यनजर गरी उक्त सुनको लिंगो भक्तपुर नपा ५ टौमढीस्थित भैरवनाथ मन्दिरभित्रै ठड्याइने भैरव नाइके छुकांले स्पष्ट पारे। बिस्का जात्राको इतिहासमै पहिलोपटक सुनको लिंगो ठड्याइएको हो। त्यस्तै पहिलोपटक भैरवनाथ मन्दिरमा लिंगो ठड्याइएको छ। बिस्का जात्राको विधिविधानअनुसार सुनको सानो लिंगो योसिंखेलमै उठाउने तयारी थियो, भैरव नाइके छुकांले भने, तर त्यहाँ उठाउँदा सर्वसाधारणको भीड लाग्न सक्ने भएकाले भैरवनाथ मन्दिरभित्रै उक्त लिंगो उठाएका छौं। उनका अनुसार अष्टमातृकाको प्रतीकस्वरुप आठवटा कुम्हाँ काः (पवित्र पहेंलो धागो) मार्फत सुनको लिंगो ठड्याइएको हो। ५५ हात लामो काठको लिंगो उठाउन पनि आठवटा मोटा डोरीको प्रयोग हुन्छ। उक्त लिंगोमा ३५ हात लामो दुइटा हलिंपत्त (विश्वध्वजा) फहराइन्छ। उक्त लिंगो उठाउनुअघि भक्तपुर नपा ५ योसिंखेलस्थित लिंगो उठाइने ठाउँमा भैरव नाइकेहरुले पूजा गरेका थिए। त्यस्तै सुनको लिंगो नयाँ भएकाले उक्त लिंगोलाई देवता मानेर जन्मदेखि मृत्युसम्मको १० कर्म पूरा गरिएको भैरव नाइके छुकांले जानकारी दिए। उनका अनुसार बिस्का जात्राअन्तर्गत लिंगोको लागि नयाँ काठ प्रयोग भएको प्रत्येकपटक भैरव नाइकेहरुले उक्त लिंगोको पूजा गर्नुपर्छ। त्यस्तै उक्त लिंगोलाई देवता मानेर मानिसको जस्तै जन्मदेखि मृत्युसम्मको दस कर्म पूजा गर्ने प्रचलन रहँदै आएको उनले बताए।"
लकडाउनले नछेकेको भोक र तिर्खा (फोटो फिचर),काठमाडौं : आइतबार लकडाउनको २० औं दिन। विश्वव्यापी महामारीको रुपमा फैलिएको कोरोना भाइरस (कोभिड१९) रोकथाम र नियन्त्रणका लागि सरकारले चैत ११ गदेखि लकडाउन गरेपछि आम सर्वसाधारण घरघरमै छन्। हुने खानेले घरमै बसेर दैनिकी चलाए पनि कमजोर आर्थिक अवस्था भएका र मजदुर दैनिक भोक र तिर्खा मेटाउन लकडाउन तोडेरै दौडधुप गरिराखेका छन्। लकडाउनका कारण लामो समय विद्यालय विदा भएकाले बालबालिका भने खेलेर समय कटाइरहेका छन्। फोटो पत्रकार उमा विष्टका तस्बिरमा बालबालिकाका निम्ति रमाइलो र ठूलाबडाका लागि भोक र तिर्खाका मेटाउने सास्ती बनेको लकडाउन : काठमाडौंको दक्षिणढोकामा रहेको खाने पानी उद्योगबाट पानीको जोहो गर्दै स्थानीय।उनीहरु दिनको एक पटक खाने पानी लिन आउने गर्छन्। आफू बसेको ठाउँमा खानेपानी नभएकाले लकडाउनको समयमा निःशुल्क पानी पाउने ठाउँमा उनीहरुको भिड लाग्ने गरेको हो। काठमाडौंको मकलबारीमा रहेको होल्सेल पसलमा खाद्यान्न अनलोड गर्दै मजदुर। लकडाउनमा खुला बाटो हुने भएकाले वीरगन्जदेखि छोटो समयमै खाद्यान्नका सवारी राजधानी आइपुग्ने गर्छन्। राजमार्गमा होटल खुला नहुँदा चाउचाउ र बिस्कुटकै भरमा गाडी चलाउनुपर्ने बाध्यतामा उनीहरु छन्। काठमाडौंको सुन्तखानमा खेलेर समय बिताउँदै बालिका।
२०७६ को अन्तिम सूर्यास्त,"भक्तपुरको लोकन्थलीबाट आइतबार देखिएको सूर्यास्तको दृश्य । तस्बिर : चन्द्रकला क्षेत्री, रासस"
"वीरगन्ज अपडेट : छपकैयामा शंकास्पदको खोजी, कोरोना अस्पतालको माग गर्दै चिकित्सक","वीरगन्ज : वीरगन्जको नारायणी अस्पतालको आइसोलेसनमा राखिएका ३ जना भारतीय मुस्लिम जमाती (धर्म प्रचारक)मा कोरोना भाइरस (कोभिड१९) को संक्रमण पुष्टि भएपछि छपकैया क्षेत्र शील गरिएको छ। ३७ , ४४ र ५५ वर्षीय मुस्लिम जमातीमा कोरोना भाइरसको संक्रमण रहेको पुष्टि स्वास्थ्य तथा जनसंख्या मन्त्रालयले गरेको हो । उनीहरु तीनैजनाको अस्पतालको आइसोलेनसमा राखेर उपचार भइरहेको मन्त्रालयले जनाएको छ। कोरोना संक्रमण भेटिएका ३ जना भारतीयमध्ये २ जना भारत उत्तर प्रदेशका र १ जना दिल्लीका हुन् । वीरगन्ज २ छपकैयास्थित जामे मस्जिदमा ९१० दिनदेखि बस्दै आएका २४ जना भारतीय मुस्लिम जमातीमा रुघाखोकी र ज्वरो देखिएपछि स्थानीय एक नेताले उनीहरुलाई गत बिहीबार उपचारका लागि नारायणी अस्पालमा ल्याएका थिए। स्वास्थ्य चेकजाँच गर्दा उनीहरुमा कोरोनाको लक्षणसँग मिल्दोजुल्दो लक्षण देखिएपछि चिकित्सकले स्वाब संकलन गरी क्वारेन्टाइनमा बस्न आग्रह गरिएको थियो । तर चिकित्सकको आग्रह अटेर गर्दै उनीहरु सबै फेरि छपकैयाकै मस्जिदमा फर्किएका थिए । उनीहरुबाट संकलन गरिएको स्वाब परीक्षणका लागि अस्पतालले बिहीबारै हेटौडाको प्रयोगशालामा पठाएको थियो । हेटौडाको प्रयोगशालाबाट शुक्रबार साँझ अस्पताल पठाइएको २४ परीक्षणमध्ये ३ जनाको रिपोर्ट पोजेटिभ आएपछि प्रहरीले ती ३ जनालाई शुक्रबार साँझ नै मस्जिदबाट नियन्त्रणमा लिएर अस्पतालको आइसोलेसनमा राखेको हो । हेटौडाको प्रयोगशालबाट आएको रिपोर्टमा ३ जनाको रिपोर्ट पोजेटिभ देखिएपनि बाहिर सार्वजनिक नगरी अस्पतालले पुन परीक्षणका लागि ३ जनाको स्वाब काठमाडौंको राष्ट्रिय जनस्वास्थ्य प्रयोगशालामा पठाएको थियो । आइतबार राष्ट्रिय जनस्वास्थ्य प्रयोगशाला टेकुबाट प्राप्त रिपोर्ट पनि पोजेटिभ देखिएपछि स्वास्थ्य मन्त्रालयले ती ३ जना भारतीयमा कोरोना संक्रमण भएको पुष्टि गरेको हो। उनीहरु केही हप्ताअघि दिल्लीमा भएको तबलगी जमातमा सहभागी भई नेपालमा आएर बसेको आशंका गरिएको छ । कोरोनाका संक्रमण पुष्टि भएका ३ जना भारतीयहरु बसेको छपकैयाको मस्जिद र नजिकैको घुसुकपुर मस्जिदबाट गरी शनिबार साँझ प्रहरीले २६ जनालाई नियन्त्रणमा लिएर क्वारेन्टाइनमा राखेको छ । छपकैयाको मस्जिदबाट ११ जना र घुसुकपुरको मस्जिदबाट १५ जना गरि २६ जना मुस्लिम जमाती र मौलानाहरुलाइ प्रहरीले शनिबार साँझ नियन्त्रणमा लिएर वीरगन्जको सिद्धार्थ माविको क्वारेन्टाइनमा राखेको हो। आइसोलेसन भित्रै गलत हर्कत नारायणी अस्पतालको आइसोलेसनमा शुक्रबार साँझदेखि राखिएका कोरोना संक्रमीत भारतीय मुस्लिम जमातीले अनौठो व्यवहार देखाउनुका साथै अभद्र हर्कत गरिरहेका छन्। आइसोलेसन वार्ड बाहिर सुरक्षामा खटिएका नेपाल प्रहरीका एक सुरक्षाकर्मीका अनुसार आइसोलेसनमा रहेका तीनजना भारतीय जमातीले डाक्टर र नर्सका कुरा नमान्ने , रोग सारिदिन्छु भनेर धम्क्याउने गरेका छन् । आइसोलेसनको कोठाभित्रै बस्न भनिए पनि उनीहरु कोठाबाट बाहिर निस्किएर घुम्ने गरेको ती सुरक्षाकर्मीले अन्नपूर्ण पोस्ट्लाई जानकारी दिए । 'कोठाबाट बाहिर निस्किएर घुम्छन्, कोठाभित्रसँगै टाँसिएर नमाज पढ्छन् , ती सुरक्षाकर्मीले भने,' हात धुने बेसीनमा चढेर खुट्टा धुन थाल्छन्। ' कोरोना संक्रमीत भारतीय मुस्लिम जमातीहरु बस्दै आएको वीरगन्ज २ छपकैयाको मस्जिद । तस्बिर : क्रान्ति शाह आइसोलेसन राखिएका भारतीय जमातीले अभद्र व्यवहार गर्न थालेपछि शनिबार डाक्टर र नर्स चेकजाँचका लागि आइसोलेसन वार्डमा नगएको अस्पताल श्रोतले जनाएको छ । शंकास्पद व्यक्तिको खोजी सुरु यसैबीच ३ जना संक्रमित भेटिएको वीरगन्ज २ छपकैया क्षेत्रलाई स्थानीय प्रशासनले आइतबार अपरान्हदेखि शील गरेर शंकास्पद व्यक्तिको खोजी सुरु गरेको छ । जिल्ला प्रशासन कार्यालय पर्सामा आइतबार बसेको सुरक्षा प्रमुख र सरोकारवालाको बैठकले संक्रमित जमाती बस्दै आएको मस्जिद रहेको वडा नम्बर २ छपकैया क्षेत्रलाइ शील गर्ने निर्णय गरेको हो । बैठकको निर्णयलगत्तै सुरक्षकर्मी परिचालन गरेर छपकैया क्षेत्रलाइ शील गरिएको पर्साका सहायक प्रमुख जिल्ला अधिकारी ललीत कुमार बस्नेतले जानकारी दिए । यस्तै बैठकले वीरगन्जमा छुटटै कोरोना भाइरस विशेष अस्पताल संचालन गर्ने निर्णय गरेको छ ।वीरगन्जको एक निजी अस्पताल भाडामा लिएर छुटटै कोरोना भाइरस विशेष अस्पताल संचालन गर्ने निर्णय गरिएको जानकारी दिँदै बस्नेतले यसका लागि आवश्यक प्रक्रिया थालिसकिएको पनि जानकारी दिए । कोरोना भाइरस विशेष अस्पताल संचालन गर्न चिकित्सकको माग ३ जना संक्रमितलाई राखिएको आइसोलेसन वार्ड रहेको नारायणी अस्पतालका चिकित्सक र स्वास्थ्यकर्मीले छुटटै कोरोना विशेष अस्पताल संचालन गर्न सरकारसँग माग गरेका छन् । अस्पतालको आइसोलेसन राखिएका ३ जना भारतीयमा कोरोनाको संक्रमण रहेको आइतबार पुष्टि भएपछि अस्पतालका चिकित्सक र स्वास्थ्यकर्मीले अस्पतालमा जोखिम बढेकाले छुटटै कोरोना भाइरस विशेष अस्पताल संचालन गर्न माग गरेका हुन् । आइतबार नै बसेको अस्पतालका चिकित्सकको आकस्मिक बैठकले अरु रोगका बिरामी र कोरोनाका संक्रमितलाई एउटै अस्पतालमा राखेर उपचार गर्दा त्यसले झन जोखिम थपिने भएकाले छुटटै कोरोना भाइरस विशेष अस्पताल संचालन गर्न संघ र प्रदेश सरकारसँग माग गरेको हो । नारायणी अस्पतालका मेडिकल सुपरिटेन्डेन्ट डाक्टर मदन उपाध्यायले जति सक्दो छिटो छुटटै कोरोना विशेष अस्पताल संचालन गर्नुपर्ने बताए । चिकित्सकको आकस्मिक बैठकलले कोरोनाका संक्रमित भेटिएको वीरगन्ज २ छपकैयाको पुरै टोल तत्कालै शील गरेर संक्रमीतसँग हेलमेलमा रहेकाको खोजी सुरु गर्न पनि स्थानीय प्रशासनसँग माग गरेको छ ।"
लक डाउनमा हतियारसहित आएर गर्छन् नदीजन्य वस्तुको तस्करी,"कपिलवस्तु : लक डाउनको अवसर पारेर जिल्लाका खोलाहरूमा रातारात नदीजन्य वस्तुको चोरी निकासी बढेको छ । वाणगंगा नदीका विभिन्न घाटहरूबाट रातीको समयमा ढुंगा, गिट्टी र बालुवा निकासी हुने गरेको छ । वाणगंगा नदी, कोइली खोलामा रातीको करीब १२ बजेपछि ब्याक हु लोडर जस्ता ठूला मेशिनरी प्रयोग गरेर बालुवा गिटी निकाल्ने क्रम बढेको छ । वाणगंगा नगरपालिकाको वडा नं ८ को बालापुर र वडा नं ९ को भलवाडको कोइली खोलामा अवैध उत्खनन् तथा निकासी हुने गरेको वडा नं ९ का वडा अध्यक्ष ध्रुव बेलवासेले बताए । डर त्रासका कारण स्थानीयले भने यस्तो अवैध धन्धाको प्रतिरोध गर्न सकेका छैनन् । नदी क्षेत्रको अनुगमन गर्दा नदीमा अवैध उत्खनन् तथा निकासी भएको पाइएको जिल्ला प्रशासन कार्यालयका प्रशासकीय अधिकृत मनोज सैनीले बताए । 'अनुगमनका क्रममा रातीको सयममा ठूला मेशिनरी औजार प्रयोग गरी उत्खनन् भएको पाइयो', प्रशासकीय अधिकृत सैनीले भने, 'हामीले अगुगमन गर्दै जाँदा वाणगंगा नदी किनार दक्षिणतर्फ करीब ४ सय ट्याक्टर अवैध उत्खनन् गरी डम्पिंग गरिएको नदीजन्य पदार्थ पनि फेला पार्यौं । त्यसलाई नियन्त्रणमा लिएका छौं ।' अनुगमनका क्रममा वाणगंगा नगरपालिकाको भलवाड स्थित कोइली खोलामा निकै ठूलाठूला खाल्टो बनाइ मेशिनको प्रयोग गरी उत्खनन् गरेको पाइएको जिल्ला समन्वय समितिका निमित्त समन्वय अधिकारी भूमिराम पोख्रेलले बताए । 'यसरी गरिएको अनुगमनको अवस्था र जिल्लाका अन्य नदी नालाको अवस्था विश्लेषणका लागि चाडै नै नदीजन्य पदार्थ जिल्ला अनुगमन तथा समन्वय समितिको बैठक बसी थप कदम अघि बढाउँछौं', निमित्त समन्वय अधिकारी पोख्रेलले भने, 'नदी क्षेत्रमा ठूलो दोहन भएको छ । यसको नियन्त्रणका लागि ठोस कदम तत्काल चाल्नु पर्छ ।' रातभर नदीजन्य पदार्थ निकालेको खबर समन्धित निकायले पाए पनि त्यहाँ गएर रोक्ने आँट कसैको नभएको स्थानीय बताउँछन्। हतियारसहित तस्कर खोलामा आउने भएकाले आफूहरूले प्रतिकार गर्न नसकेको स्थानीयको भनाइ छ। तस्करहरूले राति १२ बजेदेखि बिहान ३ बजेसम्म नदीजन्य वस्तुहरू उत्खनन् र निकासी गर्ने गरेका छन् ।"
२ हजार २ सय ५२ गरिब तथा विपन्न परिवारलाई भक्तपुर नगरको राहत,"भक्तपुर : भक्तपुर नगरपालिकाले आफ्नो नगर क्षेत्रभित्रका दैनिक ज्याला मजदुरी गरेर जीविकोपार्जन गर्नुपर्ने गरिब तथा विपन्न दुई हजार दुई सय ५२ घरपरिवारलाई राहत बाँडेको छ । भक्तपुर नपाले आइतबार एकैदिन नगरका १० वटै वडामा दुई हजार दुई सय ५२ ज्याला मजदुरी गर्ने गरिब तथा विपन्न घरपरिवारलाई राहत वितरण गरेको हो । नगर प्रमुख सुनिल प्रजापतिका अनुसार १० वटा वडाबाट कूल दुई हजार ६ सय ८८ घरपरिवारको लगत संकलन भएको थियो । जसमध्ये आइतबारमात्रै दुई हजार दुई सय ५२ घरपरिवारलाई उक्त राहत वितरण गरिएको उनले जानकारी दिए । राहतसम्बन्धी मापदण्डअनुसार दुईजनाभन्दा बढी सदस्य भएको घरपरिवारलाई चामल २० केजी, दाल १ केजी, नून १ केजी, तेल १ लिटर, चिउरा ३ केजी र एउटा साबुन वितरण गरिएको नपाले जनाएको छ । त्यस्तै २ जनामात्रै सदस्य भएको घरपरिवारलाई चामल १० केजी, चिउरा ३ केजी, दाल १ केजी, नून १ केजी, तेल आधा लिटर र साबुन एउटा वितरण गरिएको छ । वडा नं १, ४, ५, ६ र ७ ले भने घरदैलो गरेर सम्बन्धित घरपरिवारलाई राहत वितरण गरेको नगर प्रमुख प्रजापतिले जानकारी दिए । उनका अनुसार २ वडाले नपा कार्यालय परिसर, ३ वडाले मेधा मावि, ८ वडाले वडा कार्यालय, ९ वडाले दत्तात्रय आधारभूत विद्यालय र वागीश्वरी मावि, तथा १० वडाले ख्वप कलेज र कमलविनायक पोखरी परिसरमा राहत वितरण गरेको थियो । आइतबार राहत प्राप्त गर्नेहरुमा १ वडामा ३७१, २ मा १९१, ३ मा ७५, ४ मा १८५ र ५ वडामा १३७ घरपरिवार थिए । त्यस्तै ६ वडामा १२६, ७ मा १५८, ८ मा ३१५, ९ मा १६७ र १० वडामा ४२७ घर परिवार रहेको नपाले जनाएको छ । नपाले राहत वितरणको लागि सम्बन्धित वडााको अध्यक्षतामा वडा समन्वय समिति गठन गरेको थियो । सोही समन्वय समितिको संयोजनमा सामाजिक दूरी कायम गरी राहत वितरण गरिएको छ । भक्तपुर नपाको लागि जिल्लास्थित घरेलु तथा साना उद्योग संघले उक्त राहतको प्याकेजिङ गरेर सहयोग गरेको थियो । संघले भक्तपुर नपाको अनुराधानुसार तीन हजार घरपरिवारको लाग उक्त राहत प्याकेज तयार गरेको संघका अध्यक्ष वीरेन्द्र जतीले बताए ।"
स्वास्थ्यकर्मीलाई २ सय प्रतिशत भत्ता,"कालिकोट : जिल्लाको रास्कोट नगरपालिकाले कोरोनाको महामारी रोकथामका लागि फिल्डमा खटिने स्वास्थ्यकर्मीलाई २ सय प्रतिशत भत्ता दिने निर्णय गरेको छ । महामारी रोकथामका लागि ज्यानै जोखिममा राखेर फिल्डमा काम गर्ने स्वास्थ्यकर्मीलाई प्रोत्साहन गर्न २ सय प्रतिशत भत्ता दिने निर्णय गरेको हो । नगरपालिका कार्यपालिकाको बैठकले आफ्नो जीवन नै जाखिममा राखेर दिन रात नागरिकको स्वास्थ्य सेवामा खटिने स्वास्थ्यकर्मीलाई थप हौसला प्रदान गर्नका लागि २ सय प्रतिशत भत्ता दिने रास्कोट नगरपालिका प्रमुख काशीचन्द्र बरालले बताए । नगरपालिकामा निर्माण गरिएका आइसोलेसन कक्ष, हेल्थ डेस्क, ज्वरो मापन केन्द्रमा खटिने स्वास्थ्यकर्मीलाई नियुक्त पदको सुरुको स्केलको २ सय प्रतिशत र क्वारेन्टाइन, ओपिडि र समुदायमा खटिने स्वास्थ्यकर्मीलाई नियुक्त सुरुको स्केलको १ सय प्रतिशत र अन्य स्वास्थ्यकर्मी, कार्यालय सहयोगी र अन्य कर्मचारीलाई सुरुको ५० प्रतिशत भत्ता दिने नगरप्रमुख बरालले बताए । यस्तै नगरले ५० लाखको विपद् व्यवस्थापन कोष पनि स्थापना गरेको छ । यस्तै जिल्लाको पचालझरना गाँउपालिका र तिलागुफा नगरपालिकाले कोरोना रोकथामका लागि फिल्डमा खटिने स्वास्थ्यकर्मीको ५ लाखको जीवन बिमा गरिदिने निर्णय गरेका छन् । पचालझरना गाँउपालिका अध्यक्ष खड्गराज सेजुवालले फिल्डमा खटिने स्वास्थ्यकर्मीलाई उत्साहका साथ खटिन र सामाजिक सुरक्षा दिन बिमाको व्यवस्था गर्ने निर्णय गरिएको बताए । उनले भने, 'हरेक वडामा स्वास्थ्यकर्मीले घर घरमा गएर उपचार गर्नेछन् । स्थ्यकर्मी फिल्डमा खटिँदा सरकार साथमा रहेको महसुस गराउनेछौँ । गाँउपालिकाको सिमानामा राखिएको हेल्थ डेक्समा खटिने स्वास्थ्यकर्मीले गाउँपालिकामा आउने सबैको स्वास्थ्य परीक्षणका साथ तथ्यांक राख्नेछन् । गाँउमा बाहिरबाट आएका व्यक्तिको निगरानी गर्ने व्यवस्था मिलाएका छौँ ।' यस्तै जिल्लाका अन्य स्थानीय तहले पनि स्वास्थ्यकर्मी लक्षित विभिन्न कार्यक्रम ल्याएका छन् । कतिपय स्थानीय तहले कार्यपालिका बैठक बसेर ल्याउने तयारी गरेका छन् । स्थानीय सरकारले स्वास्थ्यकर्मी लक्षित सहुलियत तथा लाभका कार्यक्रम ल्याएपछि फिल्डमा खटिने स्वास्थ्यकर्मी उत्साहित छन् । पचालझरना गाँउपालिका स्थित बदालकोट स्वास्थ्य चौकी इन्चार्ज धर्मराज न्यौपानेले आफूहरूले ज्यानको जोखिम मोलेर सडकमा बिरामी जाँच गर्न लागिरहेका बेला गाँउपालिकाले ५ लाखको बिमा गरिदिने निर्णय गरेपछि थप उत्साह आएको बताए । उनले भने, 'हामी सरकारले खटाएको ठाउँमा गएर सेवा दिन तयार छौँ । हाम्रो पेशा नै बिरामीको सेवा गर्ने हो । यसबाट भाग्न हामीले मिल्दैन। त्यसमा सरकारले थप हौसला प्रदान गरेकाले धन्यबाद दिन चाहान्छु ।'"
विन्ध्यवासिनी मन्दिरको भेटी राहत कोषलाई,"पोखरा : विन्ध्यवासिनी मन्दिरको भेटीबाट संकलित रकम मन्दिर समितिले कोरोना राहत कोषमा प्रदान गरेको छ। विन्ध्यवासिनी धार्मिक क्षेत्र विकास समितिले गण्डकी प्रदेश र पोखरा महानगरपालिकाका २ छुट्टाछुट्टै कोषमा ५५ लाख रुपैयाँ प्रदान गरेको हो। समितिका उपाध्ययक्ष पवित्रराज रेग्मी, सचिव तीर्थ श्रेष्ठ र कोषाध्यक्ष सूर्यप्रसाद सुवेदीले आइतबार ५ लाख रुपैयाँको चेक महानगरपालिकाका मेयर मानबहादुर जिसी र उपमेयर मञ्जुदेवी गुरुङलाई हस्तान्तरण गरे। यसअघि १८ गते उक्त समितिले ५ लाख रुपैयाँ गण्डकी प्रदेश सरकारलाई हस्तान्तरण गरेको थियो। विन्ध्यवासिनी मन्दिरमा भक्तजनले चढाएको भेटी समितिले संकलन गर्न थालेको झन्डै ३ वर्ष भएको छ। यसबीचमा समितिले पुजारीहरुलाई तलबमा राखेको छ। अरु कर्मचारीसहितको पारिश्रमिक, विद्याश्रम र ज्येष्ठ नागरिक मिलन केन्द्र लगायतमा मन्दिर समितिको मासिक खर्च १५ लाखको हाराहारीमा छ। मन्दिरमा भेटी पनि मासिक २५ लाख रुपैयाँ उठ्ने गरेको थियो। कोरोना भाइरसको त्रासमा लकडाउन घोषणा गरिएयता मन्दिर पनि बन्द छ। विन्ध्यवासिनी मन्दिर समितिले धार्मिक पाहुनाहरुलाई खानपानको व्यवस्था गर्न आश्रमसमेत चलाइरहेको छ। यसअघि भूकम्पका बेला र बारापर्सामा आएको आँधीका पीडितलाई पनि समितिले सहयोग रकम उपलब्ध गराएको थियो।"
लकडाउनमा भारतबाट ३७ हजार मेट्रिक टन बढी खाद्यान्न आयात,"काठमाडौं : विश्वभर महामारीको रुपमा फैलिएको कोरोना भाइरस (कोभिड१९) को संक्रमण रोकथाम र नियन्त्रणका लागि सरकारले लकडाउन गरेपछि भारतबाट ३७ हजार मेट्रिक टन बढी खाद्यान्न आयत भएको छ। लकडाउनपछि भारतबाट खाद्यान्न आयात नहुने हल्लाले धेरैलाई पिरोलिरहेका बेला कोभिड१९ क्राइसेस म्यानेजमेन्ट सेन्टर अपरेशन (सीसीएमसी)ले आयातको पछिल्लो तथ्यांक सार्वजनिक गरेको हो। गठन भएपछि पहिलो पटक प्रेस विज्ञप्ति सार्वजनिक गर्दै सीसीएमसीले भारतबाट खाद्यान्न, दाल, फलफूल, दुग्धजन्य पदार्थ र खाना पकाउने ग्यास आयातका लागि व्यवस्थापन भइरहेको जानकारी गराएको छ। सीसीएमसीको व्यवस्थापनमा मुख्य राजमार्गका पेट्रोल पम्प, वर्कशप र होटल सञ्चालन सीसीएमसीले आइतबार विज्ञप्ति सार्वजनिक गर्दै अत्यावश्यक सवारी साधनका लागि मुख्यय राजमार्गका पेट्रोल पम्प, भेहिकल वर्कशप र होटल सञ्चालनको व्यवस्था मिलाएको जानकारी समेत गराएको छ। लामो दूरीमा ढुवानी गर्ने यातायातका साधन र अन्य यातायातकर्मीको सहजिकरणको लागि विभिन्न राजमार्गमा न्युनतम स्थानको पहिचान गरी पेट्रोल पम्प, भेहिकल वर्कशप र आवश्यक होटल सञ्चालन गर्ने व्यवस्था मिलाइएको छ, सीसीएमसीको विज्ञप्तिमा भनिएको छ।"
लकडाउन प्रभावकारी बनाउन सीमा क्षेत्रमा सशस्त्र परिचालन,काठमाडौं : सरकारले लकडाउनलाई थप प्रभावकारी बनाउन नेपालभारत सीमा क्षेत्रमा उल्लेख्य मात्रामा सशस्त्र प्रहरी बललाई परिचालन गरेको छ । भारतबाट लुकीछिपी भारतीय तथा नेपाली नागरिक समेत प्रवेश गर्ने गरेको पाइएपछि कोरोना संक्रमणको त्रास बढेकाले सीमा क्षेत्रमा मात्रै छ हजार जनशक्ति परिचालन गरेको छ । सीमा क्षेत्रमा अवैध रुपमा आवगमन नहोस भन्ने ध्येयका साथ लकडाउनलाई प्रभावकारी बनाउन १ हजार ६८ स्थानमा पिकेट स्थापना गरी उक्त परिमाणमा जनशक्ति खटाइएको हो । केही स्थानमा भने सीमा पूर्ण रुपमा नै बन्द गरिएको छ भने कोही कसैलाई पनि आवतजावत गर्न नदिइने प्रबन्ध गरिएको छ । छाउनीस्थित नेपाली सेनाको रेञ्जर गणमा रहेको क्राइसिस म्यानजेमेन्ट सेन्टर (सिसिएमसी)मा आज आयोजित पत्रकार सम्मेलनमा दिइएको जानकारी अनुसार सीमा सुरक्षाको जिम्मेवारीमा रहेको सशस्त्र प्रहरी बललाई नै थप प्रभावकारी रुपमा लकडाउन पालना गराउन परिचालन गरिएको छ । स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार लकडाउनका समयमा हुने अवैध आवतजावतका कारण कोरोनाको संक्रमण फैलने सन्त्रासलाई रोक्न सीमा क्षेत्रमा सशस्त्र प्रहरी बललाई उल्लेख्य मात्रामा परिचालन गरिएको र उनीहरुले २४ सै घण्टा सीमा निगरानी गरिरहेका छन् । पछिल्ला दिनमा भारतमा कोरोना सङ्क्रमणको दर बढीरहेको कारण पनि नेपालमा थप जोखिम उत्पन्न हुने अवस्थालाई सरकारले विशेष ख्याल गरेको छ । आज मात्रै वीरगञ्जमा थप तीन जनामा कोरोना भाइरस सक्रमण देखिएकाले आवश्यक परेको खण्डमा थप जनशक्ति समेत परिचालन हुन सक्ने सरकारको भनाइ छ । नेपालभारत सीमा नाकाको नियमति निगरानी गरी आवागमन पूर्ण रुपमा बन्द गरिएको छ । देशभरको दैनिक शान्ति सुरक्षाको अवस्था समीक्षा गरी आवश्यकताअनुसार समन्वयात्मक रुपमा सुरक्षाकर्मी परिचालन गरिएको छ । भारतमा कूल २ हजार २३० जना नेपाली नागरिक क्वारेन्टाइनमा रहेका छन् । उनीहरु विश्व स्वास्थ्य संगठनको मापदण्डअनुसार १४ दिन क्वारेन्टाइनमा बसेपछि नेपाल आउन सक्ने र नेपालमा समेत थप परीक्षण गरेपछि मात्रै आआफ्नो घरमा जान सक्ने छन् तर उनीहरु पुनः घरमा नै क्वारेन्टाइनमा बस्नुपर्नेछ । यस्तै नेपालतर्फ पनि कूल ६६१ जना भारतीय क्वारेन्टाइनमा छन् । नेपाल भारत सीमा क्षेत्रमा रहेका ती नागरिकलाई नेपालतर्फ प्रदेश सरकारको समन्वयमा स्थानीय तहले र भारतमा रहेका नेपाली नागरिकलाई भारत सरकारले आवश्यक प्रबन्ध गरेको छ । प्रवक्ता डा देवकोटाकाअनुसार शान्ति सुरक्षा तर्फको कार्य समूहले उपलब्ध गराएको विवरण अनुसार गत चैत ११ गतेदेखि लागू भएको लकडाउनका क्रममा हालसम्म कूल ५७ हजार ३१३ जनाले उल्लंघन गरेको पाइएको छ । बिना काम सार्वजनिक स्थानमा गएको र आफूखुसी हिडेकालाई प्रहरीले पक्राउ गरेको हो । ती मध्ये ५७ हजार ३०२ जनालाई केही समय राखेर रिहा गरिएको छ । यस्तै ३२ हजार ७२४ वटा सवारी साधन समेत सो अवधिमा पक्राउ परेको छ । ती सवारीमध्ये २७ हजार ४४२ वटालाई छाडिएको छ । उहाँले लकडाउनको उल्लंघन नगर्न र कानूनको परिपालना गर्न समेत आग्रह गर्नुभयो । सिसिएमसीमा शान्ति सुरक्षाको सम्पूर्ण काम तथा विवरण भने गृह मन्त्रालयले उपलब्ध गराउने गरेको छ । देशका विभिन्न स्थानमा रहेका ४ हजार ४६ विदेशी पर्यटकलाई विभिन्न माध्यमबाट उद्धार गरी काठमाडौँ ल्याई उनीहरुलाई स्वदेश फिर्ता गरिएको छ । रासस
"सिजनमा लकडाउन, निशुल्क साग वितरण गर्दै किसान","ताप्लेजुङ : भालुगौंडेका विष्णु पौडेलले गत वर्ष यो सिजनमा चार लाख १५ हजार रुपैयाँको रायोको साग बेचेका थिए । पाथीभरा क्षेत्रको सेवारोचोकदेखि फेदीसम्मका होटल उनको सागको बजार थियो । पाथीभरा जाने तिर्थयात्रीका लागि खुलेका यहाँका होटलको माग धान्न सकेनन् । र, यस वर्ष ६ रोपनी बढी बारीमा साग रोपे । कम्तिमा पाँच लाख रुपैयाँ आम्दानी गर्ने लक्ष्य थियो उनको। समय पौडेलले सोचेजस्तो भएन । कोरोना भाइरसको महामारीका कारण मुलुक लकडाउन भयो । पाथीभरामा तिर्थयात्री आउन पाएनन् । हुर्किएको साग बिक्री गर्ने बेलामा प्रत्येक होटलमा ताला लाग्यो । मिहेनतले लगाएको साग खेर जाने भएपछि पौडेलले फुङलिङ बजारमा निःशुल्क वितरण सुरु गरेका छन् । 'शनिबार १५ सय मुठा वितरण गर्यौं,' पौडेलले भने, 'तीन भागको एक भाग पनि सकिएको छैन, लकडाउन लम्बिए अझै ल्याएर बाँड्ने योजना छ ।' फेदी प्रहरी चौकी र पाथीभरा समितिले बाँड्न सहजिकरण गरेका छन् । 'साग टिप्न, मुठा बनाउन, सडकमा निकाल्न, गाडीमा लोड गर्न, ढुवानी र वितरणमा हामी पनि खटियौं,' समितिका सदस्य गोपाल न्यौपानेले भने । यहाँका तीन दर्जन होटल व्यावसायी र सोही संख्यामा विष्णुजस्ता कृषक पाथीभरामा आश्रित छन् । लकडाउनको प्रभाव सबैमा उत्तिकै परेको छ । बसन्त र शरद् ऋतु पाथीभरा जाने मुख्य सिजन भएपनि पाथीभरामा बाह्रै महिना तिर्थयात्री आउने गरेका छन् । एकै दिन १३ हजारसम्मले दर्शन गरेको तथ्याङ्क समितिसँग छ। यीमध्ये ८० प्रतिशत पाथीभरा क्षेत्रको काफ्लेपाटीदेखि माथिल्लो फेदीसम्म बस्ने गर्थे। नेपाललगायत भारतको सिक्किम, पश्चिम बङ्गाल, विहार, उत्तर प्रदेशसम्मका पर्यटकले होटल भरिभराउ हुन्थे । अहिले फुङलिङदेखि पाथीभरासम्मको वन क्षेत्र अहिले गुराँस फुलेर राताम्मे छ । तर, त्यो फुलको सौन्दर्यतामा रम्ने पर्यटक शून्य । प्रत्येक होटलहरु बन्द रहेको फेदीका व्यावसायी इन्द्रनारायण भट्टराईले बताए । 'फुङलिङ बजारबाट खाद्यान्न लगायतका सामान ढुवानी गरेर पर्यटकको सत्कारका लागि तयारी अवस्थामा रहेका बेला लकडाउन भयो,' उनले भने, 'घरमै सुरक्षित भएर बसिरहेका छौं ।' काफ्लेपाटीका देउमान लामाले बिक्रीका लागि ठिक्क पारेको छुर्पी र पूजा सामग्री थन्क्याइसके । चिसोले नबिग्रियोस् भनेर माथिल्लो तलामा न्यानो गरी राखेका छन् । पहिलो र दोस्रो तलामा चामलका बोरा । कोरोना भाइरसको महामारी चाँडो समाप्त होस् भन्ने कामना उनको छ । भने, 'बाँचे व्यावसाय पछि पनि गरौंला, अहिले कसरी हुन्छ सबैजना जीवन बचाउन लाग्नुपर्छ ।' आफूहरु स्थानीयलाई घर भित्रै बसेर, सरसफाइमा ध्यान दिएर लकडाउनको पालना गर्न आग्रह गरिरहेको प्रहरी चौकीका इञ्चार्ज धनरान तुम्बापो बताउँछन् ।"
जनकपुर उद्योग वाणिज्य संघका अध्यक्ष पक्राउ,"जनकपुरधाम : जनकपुर उद्योग बाणिज्य संघका अध्यक्ष पक्राउ परेका छन् । जनकपुर उद्योग वाणिज्य संघका अध्यक्ष ललित साहलाई प्रहरीमाथि दुव्र्यवहार गरेको आरोपमा पक्राउ परेका हुन् । साहले प्रहरी सहायक निरीक्षक र जवानमाथि दुव्र्यवहार तथा हातपात गरेको आरोपमा पक्राउ परेको हो । आइतबार बिहान लकडाउनको समयमा मोटरसाइकलमा बिना मास्क, पञ्जा महावीर चोकबाट जाँदै गरेका साहसँग सोधपुछका क्रममा प्रहरीसँग भनाभन भएको थियो । भनाभनपछि अध्यक्ष साहले प्रहरी सहायक निरीक्षक विद्यापति ठाकुरलाई दुव्र्यवहार गरेको प्रहरीको भनाई छ । ठाकुरले भने, ' उहाँ को हुनुहुन्छ, भनेर मैले चिनिन, तर सुरक्षा सामग्री नै नलगाई कहाँ जान लागेको भनेर सोध्दा म माथि झम्टिनु भो ! अन्य व्यापारी बोलाएर हात नै हाल्नु भो ।' 'मास्क नलगाएर गइरहेको देखेपछि मैले रोकेर सर मास्क किन लगाउनुभएको छैन भनी प्रश्न गरे । यस्तो महामारीको अवस्थामा मास्क लगाउनु नितान्त आवश्यक छ, प्रहरी सहायक निरीक्षक ठाकुरले भने, 'मैले लगाएर हिँडनुस् आग्रह गरे, तर मास्क घरमै बिर्सेर आएँ , के गर्ने भन्दै गैरजिम्मेवारपूर्ण जवाफ फर्काउनुभयो।' त्यसपछि मैले उहाँलाई गाडीको बिलबुक र सवारी चालक अनुमतिपत्र देखाउन अग्रह गर्दा स्थनीय व्यापारीलाई बोलाएर गालीगलौज गर्दै हातपात र धक्कामुकीमा मोबाइल समेत फुटाइ दिए,' उनले भने । घटनापछि अध्यक्ष साहलाई जिल्ला प्रहरी कार्यालयले पक्राउ गरेको हो । अध्यक्ष साहमाथि अभद्र व्यवहारमा मुद्दा दर्ता गर्ने तयारी भइरहेको जिल्ला प्रहरी कार्यालय धनुषाका प्रवक्ता प्रहरी नायव उपीक्षक रामेश्वर कार्कीले जानकारी दिए।"
मंगलसेन क्वारेन्टाइनमा बसेका ५३ जनालाई घर पठाइयो,"अछाम : मंगलसेन नगरपालिकाले स्थापना गरेको क्वारेन्टाइनमा बसेकालाई घर पठाइएको छ । भारतबाट आएर चैत १२ गतेदेखि सदरमुकामस्थित क्वारेन्टाइनमा बसेका ५३ जनालाई घर पठाइएको हो । भारतका विभिन्न सहरबाट कैलालीको गौरीफन्टा नाकाहुँदै आएर क्वारेन्टाइनमा बसेकालाई सम्बन्धित स्थानीय तहले आआफ्नो पालिकाबाट गाडी पठाएर सुरक्षित रुपमा घर पठाएका जनाइएको छ । क्वारेन्टाइनमा बसेकाले कोरोना भाइरस रोकथामका लागि सरकारले बनाएको न्युनतम मापदण्ड पूरा गरेका थिए। कोरोना जाँचका लागि लिइएको स्वाबको रिपोर्ट पनि नेगेटिभ आएपछि उनीहरुलाई घर पठाइएको मंगलसेन नगरपालिका प्रमुख पदमबहादुर बोहराले बताए । क्वारेन्टाइनमा बसेकालाई खादा ओढाएर प्रमाणपत्रसहित ससम्मान बिदाइ गरिएको छ । क्वारेन्टाइनको व्यवस्थापन राम्रो रहेको र आफूहरुमा पनि कोरोना छैन भन्ने प्रमाणित भएको भन्दै उनीहरु खुसी हुँदै घर गएका छन्। क्वारेन्टाइनमा बसेकालाई आआफ्नो गाउँमा गएर सरकारले गरेको लकडाउनलाई पालना गर्न र सरकारको अभियानलाई सघाउन आग्रह गरिएको छ । क्वारेन्टाइनमा बसेकालाई जिल्ला समन्वय समित प्रमुख नरबहादुर कुवर, मंगलसेन नगरपालिका प्रमुख पदमबहादुर बोहरा, अछामका प्रमुख जिल्ला अधिकारी पुण्य बिक्रम पौडेललगायतका व्यक्तिले बिदाइ गर्दै गाउँमा गएर पनि कोरोना भाइरस विरुद्ध सचेतना फैलाउन र कोरोनाविरुद्धको विश्वव्यापी लडाइलाई सहयोग गर्न आग्रह गरिएको छ। मंगलसेन नगरपालिकाले स्थापना गरेको क्वारेन्टाइनमा जिल्लाका विभिन्न ८ स्थानीय तहका ३ बालबालिकासहित ४१ पुरुष र १२ महिला गरी ५३ जना बसेका थिए । उनीहरुलाई नगरपालिकाले खाना, नास्ता, सरसफाइ सामग्रीसहित हरेक दिन स्वास्थ्य जाँचका लागि हेल्थ डेस्क समेत स्थापना गरेको थियो । यो अवधिभर क्वारेन्टाइनमा बसेकामा कुनै पनि स्वास्थ्य समस्या नआएको नगरपालिकाको स्वास्थ्य शाखा संयोजक मानबहादुर सोडारीले जानकारी दिए।"
कोरोना प्रभाव : भीडभाडमा बिसु मनाउने नपाइने,"डोटी : सुदूरपश्चिम बासीको मौलिक सांस्कृतिक पर्वको रुपमा मनाईंदै आएको बिसु पर्व यसपाली भने क्वारेन्टाइनमा मनाइने भएको छ । कोरोना भाइरस (कोभिड१९) संक्रमणले विश्व नै आक्रान्त भइरहेका बेला नेपाल समेत कोरोना संक्रमणबाट अछुतो छैन। देश लकडाउनमा गुज्रिरहेको छ । अहिलेसम्म कोरोना(कोभिड१९) संक्रमणबाट सुदूरपश्चिम प्रदेश बढी प्रभावित छ। त्यसैले पनि सुदूरपश्चिमबासी त्रासमा बाँचिरहेका छन् । लकडाउनका बीच आएको बिसु पर्व घरभित्र सीमित हुने भएको हो । कोरोना(कोभिड१९) को त्रासले र लकडाउनका कारण अहिले सुदूरपश्चिमका पहाडि जिल्ला सुनसान देखिएका छन् । स्थानीय तहले बिसु पर्व घरमै बसेर मनाउन स्थानीय बासीलाई अनुरोध गरेका छन् ।डोटीका सबैजसो स्थानीय तहहरुले विज्ञप्ति नै जारी गर्दै बिसु पर्व घरभित्रै मनाउन अनुरोध गरेका हुन् । विशेषगरी सुदूरपश्चिमका पहाडि जिल्लामा धुमधामसाथ मनाइने यो पर्व कोरोना भाइरस (कोभिड१९) का कारण घरभित्रै मात्र मनाउन स्थानीय सरकारले अनुरोध गरेका हुन् । डोटीको सायल गाउँपालिकाले विज्ञप्ति जारी गर्दै भनेको छ, 'नजिकै आइरहेको बिसु पर्व (नयाँ वर्ष २०७७को पहिलो दिन) मा मेला र भेला नगरी घरभित्रै बसेर मनाउन हुन सबैलाई अनुरोध गरिन्छ ।' विज्ञप्तिमार्फत अनावश्यक भीडभाड नगर्न र सामाजिक दूरी कायम राख्न पनि अनुरोध गरिएको छ । त्यस्तै, बडीकेदार गाउँपालिकाले पनि विज्ञप्ति जारी गर्दै आफ्ना नागरिकहरूलाई विसु पर्वमा धेरै तडकभडक नगर्न र आआफ्नै घरभित्र सुरक्षित रही मनाउन हुन अनुरोध गरेको छ । यसरीनै सबै स्थानीय तहहरुले आआफ्ना स्थानीयबासीलाई अनुरोध गरेको छ । भारतमा मजदुर गर्दै आएका सुदूरपश्चिम बासी बिसु पर्व मनाउने भन्दै घर फर्केका थिए । तर उनीहरु अहिले कोरोना संक्रमणका कारण सयौंको संख्यामा क्वारेन्टाइनमा बसिरहेका छन् भने हजारौंको संख्यामा सुरक्षित साथ आआफ्नो घरमै बसिरहेका छन् । कयौंको समय यसपालिको बिसु पर्वमा क्वारेन्टाइनमै बित्ने भएको छ भने कयौंको घरभित्रै बसेर ।'बिसु पर्व मनाउने भनेर घर आएको थिए,' क्वारेन्टाइनमा बसेका नारायण महराले भने, 'यसपालिको बिसु क्वारेन्टाइनमै हुने भयो ।' 'बिसु पर्वमा गाउँमा रमाइलो हुने गर्दथ्यो, लक्ष्मी दमाईले भनिन्, 'चार वर्षपछि बिसु पर्व मनाउने भनेर भारतबाट घर आए तर यसपालिनै यस्तो भयो ।' यसरी मनाइन्छ बिसु विशेषगरी सुदूरपश्चिममा बिसु पर्व हरेक वर्षको अन्तिम दिन र नयाँ वर्षको पहिलो दिनगरी दुई दिनसम्म मनाउने प्रचलन रहेको छ । बिसुपर्व मनाउने तयारी भने केही दिन अगाडि देखिनै गर्ने गर्दछन् । बिसु पर्वको अवसरमा गाउँघरतिरका घरहरू रातो माटो र कमेरो माटो पोतेर चिटिक्क पार्ने गरिन्छ भने पक्की घरमा पेन्ट लगाएर सुन्दरता थप्ने काम गरिन्छ । पर्वमा आफन्तलाई निम्तो दिएर घरमा बोलाउने गरिन्छ । वर्षको अन्तिम दिन राती सेलपुरीलगायत अन्य मिष्ठान्नका परिकार बनाएर सबै एक ठाउँमा बसेर खाने चलन रहेको छ। वर्षको पहिलो दिन देवरभाउजू, नन्दभाउजू र सालीभिनाजुहरूले एकआपसमा सिस्नुपानी छ्यापेर बिसु पर्व मनाइने गरिन्छ । वर्षको पहिलो दिन (बिसुको दिन) सिस्नो लगाउँदा शरीरमा भएका रोगव्याधहरू समेत हराएर जाने विश्वास गरिएको छ । यस पर्वको अवसरमा वर्षको पहिलो दिन विभिन्न स्थानमा मेलाजात्रा, पुतला नाच, स्याल बाघ खेल र मनोरन्जनात्मक कार्यक्रम हुने, अन्य खेलकुद प्रतियोगिता आयोजना गरिने प्रचलन रहेको छ । देवर नहुने र नन्द नहुने भाउजू, भाउजू नहुने देवर, भिनाजु नहुने साली र साली नहुने भिनाजुले बिसु पर्वको दिनमा आफैँले शरीरमा सिस्नो लगाउने गरिन्छ । कामको सिलसिलामा बाहिर रहेका बिसु मनाउन घर आउने भएकाले यस पर्वलाई परिवारिक जमघटको रुपमा पनि लिइन्छ । त्यसो त बिसु पर्वलाई सावधानीको पर्वको रुपमा पनि सुदूरपश्चिमवासीले लिने गरेका छन् । गर्मी र वर्षादमा अनेक रोग तथा महामारीहरू फैलन सक्ने भएका कारण यो पर्वले खानपान र सरसफाईमा समेत ध्यान दिन सन्देश दिन्छ । 'मरुला भनेर बिसु खानु, बाँचे भनेर वल्के खानु' भन्ने भनाइ सुदूरपश्चिममा प्रख्यात छ।"
अन्नपूर्ण समाचार प्रभाव : थिपुचौरका हलिया परिवारलाई राहत उपलब्ध,"बाजुरा : बुढीनन्दा नगरपालिका १ का हलिया परिवारलाई राहत उपलब्ध भएको छ। लकडाउनका कारण चुलो बल्न छोडेपछि ललितपूर निवासी भ्याली कन्स्ट्रक्सनका संचालक रविन्द्र महर्जनले खाद्यान्न सहयोग गरेका हुन्। हलिया परिवारलाई छाक टार्नै समस्या शीर्षकको समाचार अन्नपूर्णपोस्ट अनलाइनमा प्रकाशित भएपछि भ्याली कन्टक्सनका संचालक रविन्द्र महर्जनले खाद्यान्न राहत सहयोग गरेका हुन्। उनले प्रति परिवार ३० किलो चामल ,५ किलो दाल, २ पोका नुन, २ चक्की साबुन र एक किलो चिनी गरी २१ हजार बराबरको खाद्यान्न राहत सहयोग गरेका हुन् । यो विश्व नै महामारीले आक्रान्त भइरहेको समयमा सानो भएपनि सहयोग गर्न पाएकोमा खुशी लागेको मर्हजनले बताए । उनले भने, 'महामारी न्यूनीकरण गर्न सरकारलाई सहयोग पुर्याउन सबै नागरिकको दायित्वअनुरुप सहयोग गरेको हुँ।' राहत वितरण बुढिनन्दा नगरपालिकाका मेयर पदम गिरीको रोहोवरमा वितरण गरिको हो। राहत पछि हलिया परिवारले अन्नपूर्ण पोस्ट्लाई धन्यवाद दिए। हलिया परिवारले भने, 'लकडाउनले चुलो बल्न छोडिसकेको थियो,सहयोग गर्ने रविन्द्र महर्जनलाई हृदयदेखि धन्यावाद।' भ्याली कन्स्ट्रक्सनका अध्यक्ष महर्जनले कोरोना रोकथामको लागि ललितपूरका विभिन्न बस्तीमा असाय गरिब ज्यालादारी गरी ५२ भन्दा बढी परिवारलाई खाद्यान्न सहयोग गरिसकेका छन्। ललितपूर महानगरपालिकालाई २५ थान र विभिन्न वडालाई २० थान पीपीई सेट सहयोग गरेका थिए। आइतबार पाटन अस्पताल र सुक्रराज सास्त्री अस्पताललाई ८ थान पीपीई र ८ थान मास्क सहयोग गरेको महर्जनले बताए ।"
थर्मल गन अभावमा तापक्रम परीक्षण रोकियो,"सन्धिखर्क : अर्घाखाँचीमा ज्वरो नाप्ने थर्मल गन नहुँदा स्वास्थ्यकर्मी समस्यामा परेका छन् । जिल्लामा रहेका तीनवटै थर्मल गन बिग्रिएपछि तापक्रम नाप्न समस्या उत्पन्न भएको छ । थर्मल गन बिग्रिएपछि तीन दिनदेखि जिल्लाका सबै स्थानमा ज्वरो नाप्न समस्या भएको छ । अर्घाखाँची अस्पतालमा रहेको थर्मल गन पनि बिग्रिएको छ । जिल्लामा रहेका तीनवटै थर्मल गन बिग्रिएपछि थर्मोमिटरले ज्वरो नाप्नु परेको अर्घाखाँची अस्पतालका प्रमुख डाक्टर कपिल गौतमले बताए । उनले भने, 'काठमाडौंबाट मगाएका छौं। एक दुई दिनमा आउँदै छ ।' महामारीको रुपमा फैलिएको कोरोना भाइरस भित्रीन नदिन शितगंगा १२ डोहटेमा कोरोना भाइरस सहायता कक्ष स्थापना गरेर जिल्ला प्रवेश गर्नेहरुको तापक्रम नाप्ने कार्य हुँदै आएको थियो । सहायता कक्षमा अर्घाखाँची प्रवेश गर्नेहरुको ज्वरो परीक्षण गर्ने गरिन्थ्यो । तर उक्त कार्य तीन दिनदेखि बन्द रहेको सहयाक प्रमुख जिल्ला अधिकारी विष्णुराज वेल्वासेले बताए ।"
बर्दियामा १ सय २० जनाको कोरोना नेगेटिभ,"गुलरिया : बर्दियाका स्थानीय पालिकाका सामुदायिक क्वारेन्टाइनमा दूई सातासम्म बसेकामध्ये १ सय २० जनाको कोरोना परीक्षणको नतिजा नेगेटिभ आएको छ । भारतका विभिन्न स्थानबाट नेपाल भित्रिइ गुलरिया, बारबर्दिया, ठाकुरबाबा, बाँसगढी नगरपालिका तथा गेरुवा गाउँपालिकाका क्वारेन्टाइनमा रहेकाको र्यापिड टेष्टमार्फत कोरोना परीक्षण गरिएको हो । पहिलो चरणमा क्वारेन्टाइनमा बसी अवधि पुगेका १ सय २० जनाको कोरोना आरडीटी (र्यापिड) प्रविधिमार्फत परीक्षण गरिएको बर्दिया जिल्ला स्वास्थ्य प्रमुख गोकर्ण गिरीले बताए । जसअनुसार गुलरियामा ६८, बारबर्दिया २७, गेरुवा १७, ठाकुरबाबा र बाँसगढीमा ४४ जनाको रक्त परिक्षण गरिएकोमा सबैको नतिजा नेगेटिभ आएको छ । त्यस्तै यसअघि बर्दियाबाट १७ जनाको स्वाव परीक्षण गरिएको र उनीहरूको नतिजा पनि नेगेटिभ नै आएको उनले बताए । 'प्रदेश नम्बर ५ मार्फत बर्दियामा ४ सय वटा र्यापिड किट प्राप्त भएको छ । जसमा १ सय २० वटा प्रयोग भैसकेका छन् । २० वटा भीटीएम कीटमध्ये ३ वटा किट बाँकी छन्', उनले थपे, 'किट थोरै छ । बाह्य मुलुकबाट आएर घरको एकान्तवासमा बसेकाको पनि कोरोना परीक्षण गर्नुपर्छ तर हामीसँग किट अभाव छ ।' बर्दियाका ८ वटै स्थानीयतहका २६ वटा स्थानमा ५ सय ७ वटा वेडको क्वारेन्टाइन बनाइएको छ । जसमा ३ सय ९२ जना आश्रितमध्ये १ सय २० जना परीक्षणपश्चात घर फर्किएका छन् । र्यापिडटेष्टका लागि ३ जना ल्याव परीक्षण टोली क्वारेन्टाइन पुग्ने गरेको बर्दिया अस्पतालका ल्याव टेक्नेसियन निरीक्षक बासुदेव थारुले बताए । 'गुलरिया नगरपालिका अन्तरगत प्रयागपुर, टेपरी, बबइक्याम्पस तथा खैरापुरमा पहिलो चरणमा आश्रित ब्यक्तिहरुको रक्त नमुना संकलन गरी र्यापिड परीक्षण गर्ने काम सम्पन्न गरेका छौं', उनले भने, 'जसजसको १४ दिन पुग्छ उनीहरूको कोरोना परीक्षण गर्छौं ।'"
उदयपुरका ३९ जनाको कोरोना परीक्षण रिर्पोट 'नेगेटिभ',"उदयपुर : नोभेल कोरोना भाइरस (कोभिड १९) को आशंकामा स्वाब परीक्षणमा पठाइएका उदयपुरका थप २६ जनाको परीक्षण रिर्पोट नेगेटिभ आएको छ । नेपाली सेनाको १८ नं बाहिनी मातहतको रणशार्दुल गण बेलसोत क्याम्पको क्वारेन्टाइनमा राखिएका २६ जनाको रिपोर्ट आइतबार नेगेटिभ आएसँगै स्वाब परीक्षणमा हालसम्म पठाइएका ३९ जनाकै रिर्पोट नेगेटिभ आएको हो । स्वास्थ्य कार्यालय प्रमुख मोहन सुवेदीका अनुसार गत बुधबार वेलसोतका चार महिलासहित २६ जनाको स्वाब संकलन गरी बीपी कोइराला स्वास्थ्य विज्ञान प्रतिष्ठान धरान पठाइएको थियो । यसअघि विदेशबाट आएका त्रियुगा नगरपालिकामा ८ जना, लिम्चुङ्गबुङ्ग गाउँपालिकाबाट ४ जना र बेलका नपाबाट १ गरी १३ जनाको स्वाब परीक्षण पछि रिर्पोट नेगेटिभ आएको थियो । बिरामी सबैको नतिजा नेगेटिभ आएकाले हालसम्म जिल्लामा संक्रमण देखा नपरेको प्रमुख सुवेदीले बताए । यधपि ढुक्क हुने अवस्था भने नभएको उनले बताए । 'अझैं पनि यसबीचमा छिमेकी मुलुकबाट आएका केही व्यक्ति लुकेर बसेका छन् भन्ने खबर आएको छ, हामी त्यसको खोजीमा छौं,' उनले भने । उनले स्वाब परीक्षण र प्रारम्भिक चरणको परीक्षण रिर्पोट दुबैलाई मिलाउँदा हालसम्म ६१ जना रिर्पोट नेगेटिभ आएको छ । शनिबार मात्र २२ जनाको र्यापिड डाइग्नोस्टिक टेस्ट (आरडिटी) किटमार्फत परीक्षण गर्दा रिर्पोट नेगेटिभ देखिएको हो । तर र्यापिड टेष्टमा कहिले कही फरक पनि आउने भएकाले २२ जनामध्ये केहीलाई पुनः स्वाब परीक्षण गरिने बताए । आरडीटी किट जिल्लामा उपलब्ध भएपछि स्वास्थ्य कार्यालय, जिल्ला अस्पताल र सम्बन्धि स्थानीय तहका स्वास्थ्य शाखाका स्वास्थ्यकर्मीको टोलीले क्वारेन्टाइनमै पुगेर परीक्षण गरिएको उनले बताए । टोलीले रौतामाई गाउँपालिको मुर्कुचीका ४ जना, आँपटारका ४, चौदण्डीगढी नगरपालिकाको हडियाका ६ जना र त्रियुगा नगरपालिकाको मोतिगडाका ८ जना गरी २२ जनाको रगत परीक्षण गरिएको थियो । आरडिटी किटबाट रक्त परीक्षण गरेको १५ मिनेट भित्रै रिपोर्ट आईसक्ने प्रविधि भएकाले परीक्षण कार्य सहज र सरल रहेको उनले बताए । 'यो प्रविधिबाट रगत परीक्षण गरेको १५ मिनेटमै रिपोर्ट आउँदो रहेछ,' सुबेदीले भने, 'त्यसैले केही दिनभित्रै स्वास्थ्यकर्मी टोली जिल्लाका सबै क्वारेन्टाइनमा परिचालन गरी परीक्षण गरिसक्ने योजना बनाउँदैछौं ।' आरडीटी किटमार्फत परीक्षण गरिएपनि १४ दिनसम्म क्वारेन्टाइनमा बस्नुपर्ने र त्यसपछि घर पठाएर होम क्वारेन्टाइनमा थप सात दिन बस्नु पर्ने सुवेदीले बताए । आरडीटी प्रविधिबाट कोरोना परीक्षण गरिएका मध्ये पुनः १० प्रतिशतको स्वाब परीक्षण गर्नुपर्ने जिल्ला अस्पतालका मेडिकल सुपरिटेण्डेन्ट (मेसु) डा जीवनारायण मण्डलले बताए । उनले आरडीटी किटबाट रगतमा कोरोना पोजेटिभ देखिएमा अर्को चरणको परीक्षण 'स्वाब टेस्ट' गर्नुपर्ने बताए । 'आरडीटी गर्दा र्यापिट टेस्ट रिपोर्ट नेगेटिभ देखिएमा उसलाई होम क्वारेन्टाइनमा पठाइन्छ,' उनले भने, 'तर,जसको रिपोर्ट पोजेटिभ देखिन्छ, त्यस्तालाई क्वारेन्टाइनमै राखेर स्वाब परीक्षण गर्नुपर्छ ।'"
छैन बिसुको रौनक,"बैतडी : सुदूरपश्चिमका पहाडी जिल्लामा नयाँ वर्षलाई बिसुपर्वको रुपमा मनाइन्छ । तर यो वर्ष बैतडीसहितका पहाडी जिल्लाहरुमा बिसुको कुनै रौनक छैन। कोरोना भाइरसका कारण देश नै लकडाउन भएकाले बिसुको कुनै रौनक नभएको दशरथचन्द नगरपालिका १ का विष्णुदत्त भट्टले बताए । उनले भने, लकडाउनका कारण गाउँघर पनि सुनसान छ । परदेशिएका पनि घर आउन पाएका छैनन् । त्यसैले गाउँघरमा बिसुको रौनक छैन । जिल्लाको सुर्नया गाउँपालिका ६ की हरिना अवस्थीले पनि गाउँमा बिसुको कुनै रौनक नभएको बताइन् । उनले भनिन्, कमाउन भनि गएका छोरो परदेशबाट आउन पाएन । विदेशिएका बिसुमा घरमा आउँथे । गाउँघरमा रमाइलो हुन्थ्यो तर अहिले कुनै रौनक छैन। बिसुमा घर फर्कने बाचासहित परदेश गएका श्रीमान भारतीय क्वारेन्टाइनमा दुःखका साथ बसिरहेकाले घरमा बिसु आएको कुनै आभाष नभएको पुर्चौंडी ८ की महना जोशीले बताइन् । उनले भनिन्, नयाँ वर्षमा राम्रो खाउँला, नयाँ लुगा लिएर आउँछु भनेर गएका श्रीमान कोरोना कारण घर नै आउनु भएन । भारतीय क्वारेन्टाइनमा दुःख गरेर बसिरहनु भएको छ । त्यसैले बिसु आएको कुनै आभाष छैन। पुर्चौंडी नगरपालिका ३ की लालमती पार्की पनि नयाँ वर्ष अर्थात बिसुको रौनक नभएको बताउँछिन् ।घरको मुख्य मान्छे नै भारतीय क्वारेन्टाइनमा छन् । बिसु पर्व हामीलाई आए नआएको मतलब नै छैन,उनले भनिन्। बिसु पर्वका बेला गुञ्जायमान हुने बैतडीका गाउँघर यो वर्ष सुनसान छन् । बिसु अर्थात नयाँ वर्षको दिन सुदूरपश्चिममा विभिन्न स्थानीय परिकार बनाएर खाने, सबै परिवारका सदस्य एक ठाउँमा बसेर रमाइलो गर्ने चलन रही आएको भए पनि यो वर्ष कोरोनाका कारण बिसुको कुनै चहलपहल नभएको पुर्चौंडीका अनिरुद्र जोशी बताउँछन् । उनले भने, यो पर्वमा देवरले भाउजूलाई, नन्दले भाउजूलाई सिस्नुपानी लगाएर खेल्ने चलन छ । तर यो वर्ष ती कुनै पनि रमाइलो कार्यक्रम नहुने भएका छन् । यसकारण गाउँमा बिसुको कुनै चहलपहल छैन । बिसु जात्रा स्थगित कोरोना भाइरसका कारण बैतडीका विभिन्न ठाउँमा लाग्ने बिसु जात्रा स्थगित भएका छन् । जिल्लाको सुर्नया गाउँपालिका ६ स्थित सिगास मन्दिरमा लाग्ने बिसु जात्रा, दशरथचन्द नगरपालिका १ स्थित महारुद्र मन्दिरमा लाग्ने बिसु जात्रा, सुर्नया ४ सनसेरीमाण्डौंमा लाग्ने बिसु जात्रा पनि स्थगित भएका छन् ।"
चट्याङ लागेर मृत्यु,"खाँदबारी : संखुवासभाको पाँचखपन नगरपालिका चट्याङ लागेर एक महिलाको ज्यान गएको छ । पाँचखपन २ की ५२ वर्षीया डम्बर कुमारी राईको शनिबार राती ज्यान गएको जिल्ला प्रहरी कार्यालयका प्रमुख डीएसपी मिमबहादुर लामाले जानकारी दिए । शनिबार राती साढे सात बजे घरमै बसिरहेको अवस्थामा चट्याङ लागेर उनको घटनास्थलमै मृत्यु भएको थियो । राँगाले हानेर मृत्यु यस्तै शनिबार राँगाले हानेर खाँदबारी नगरपालिका ११, आंलाका एकजनाको मृत्यु भएको छ । ६४ वर्षीय तुलाराम गुरुङलाई आफ्नै घरमा पालेको राँगाले हान्दा ज्यान गएको हो ।खेतमा रहेको गोठमा राँगा बाध्ने खोज्दा राँगाले हान्दा उनको घटनास्थलमै मृत्यु भएको प्रहरीले जनाएको छ।"
छोराद्वारा बुवाको हत्या,"महेन्द्रनगर : कञ्चनपुरमा आइतबार छोराले बुवाको हत्या गरेका छन् । कञ्चनपुरको कृष्णपुर नगरपालिका४ लालीगुराँसका ५५ वर्षीय तौउला रानालाई २४ वर्षीया छोरा टंगी रानाले हसिँया प्रहार गरी हत्या गरेको जिल्ला प्रहरी कार्यालयका प्रवक्ता प्रहरी नायव उपरीक्षक रविन्द्र पौडेले बताए । 'घरायसी विवादमा छोराले बुवाको हत्या गरेको प्रारम्भिक जानकारी छ', उनले भने, 'घनटाबारे थप अनुसन्धान हुँदै छ ।' बुवाको हत्या गर्ने छोरालाई इप्रका झलारीले नियन्त्रणमा लिइसकेको छ ।"
उद्योग वाणिज्य संघका अध्यक्ष साह छुटे,"जनकपुरधाम : जनकपुर उद्योग वाणिज्य संघका अध्यक्ष ललित साह रिहा भएका छन् । प्रहरीमाथि दुर्व्यवहार गरेको आरोपमा पक्राउ परेका अध्यक्ष साह रिहा भएका हुन् । साह प्रहरी सहायक निरीक्षक र जवानमाथि दुर्व्यवहार तथा हातपात गरेको आरोपमा पक्राउ परेको केही घण्टा नबित्दै रिहा भएका हुन् । आइतबार बिहान लकडाउनको समयमा मोटरसाइकलमा बिना मास्क, पञ्जा महावीर चोकबाट जार्दै गर्दा सोधपुछको क्रममा भनाभम भएको थियो । भनाभनपश्चात अध्यक्ष साहले प्रहरी सहायक निरीक्षक विद्यापति ठाकुर र प्रहरी जवानलाई दुर्व्यवहार गरेको आरोपमा पक्राउ परेका थिए । सुरक्षा सामग्री नलगाई बजारमा निस्किएका अध्यक्ष साहले प्रहरीसँगको सोधपुछमा प्रहरी सहायक निरीक्षक ठाकुर र एक जवानमाथि दुर्व्यवहार गर्दै मोबाइलसमेत फुटाइदिएको प्रहरीको आरोप थियो । घटनापश्चात उद्योग वाणिज्य संघ र जिल्ला प्रहरी कार्यालयमा भएको छलफलबाट फुटेको मोबाइलको क्षतिपुर्ति व्यहोर्ने शर्तमा रिहा भएको प्रहरी नायव उपरीक्षक रामेश्वर कार्कीले जानकारी दिए । उनले भने, उहाँहरूले अब आइन्दा यस्तो नहुने भनेपछि र क्षतिपुर्तीमा सम्झौता भएपछि छोडिएको हो ।"
लकडाउनमा सबैको भर,"दमौली : व्यास ११ बेलटारीका हरिबहादुर आले मृगौलाका बिरामी हुन्। सातामा दुईपटक अनिवार्य डायलसिस सेवा लिनुपर्छ उनलाई। आर्थिक अवस्था कमजोर भएका उनले यसअघि सार्वजनिक यातायातको साधनमा दमौली आएर यस्तो सेवा लिने गरेका थिए। तर लामो समययता जारी लकडाउनका कारण उनले सार्वजनिक यातायात चढ्न पाएनन्। एम्बुलेन्सको सहारा लिन खोजे तर महँगो भनेपछि उनी पछि हटे। १५ किलोमिटर पनि छैन। त्यतिको पनि २ हजारसम्म भन्छन्, उनले भने, मैले त्यति पैसा कहाँबाट तिर्न सक्नु। महँगो एम्बुलेन्स सेवा लिन नसकेपछि पास भएका मोटरसाइकलवालासँग हारगुहार गरे। बाटोमा देख्नेलाई गुहार गर्दै अस्पताल गएको थिएँ, उनले भने, सधैं त त्यसरी पनि चल्दो रहेनछ। पहिले केही शुभेच्छुक भेटिए पनि भनेको बेला सधैं त्यो पाउन सकेनन्। अनि सातामा दुई पटक डायलसिस नगर्ने हो भने उनको अवस्था कस्तो हुन्छ, यसै भन्न सकिन्न। यस्तैमा उनले फेसबुकमा एउटा सूचना भेटे। अप्ठ्यारोमा परेकालाई निःशुल्क अस्पताल र घर लगिदिन्छु भनेर लेखेको भेटें, त्यसपछि दमौलीका राजु गौतमलाई सम्पर्क गरेका उनले भने, उहाँले घरनजिकै आएर कारमा अस्पताल र घर लगिदिनुभयो। गौतम देउता लागेको बताउँदै उनले भने, महँगो तिरेर घरि घरि एम्बुलेन्स चढ्न सकिन्थेन। उहाँ नभएको भए के हुन्थ्यो भन्न सक्दिनँ। व्यास १२ हटियाका जुतबहादुर श्रेष्ठको अवस्था झनै जटिल थियो। निमोनियाका बिरामी उनी उपचारका लागि दमौली आएका थिए। तीन दिनयता उपचार गराइरहेका उनलाई अस्पतालले डिस्चार्ज गर्यो। तर ज्वरोका बिरामी भनेपछि चालक तयार भएनन्। आउँछ भनेको एम्बुलेन्सका लागि बिहान ८ बजेबाट दिउँसो तीन बजेसम्म कुरे उनले। नआएपछि उनले कुरा बुझिहाले, अब भर गरेर बस्नुहुन्न। झन्डै २० किलोमिटर टाढाको घर ज्वरोको बिरामी हिँड्नु सम्भव पनि भएन। उनले पनि फेसबुकमा कतै राजुको पोष्ट भेटेका रहेछन्। अनि सहयोगको हात फिजार्दै सम्पर्क गरिहाले। घरमै रहेका बा ४ ६ १६० नम्बरको निजी कारका धनी राजु केहीबेरमै पुगे। दिनभर कुरेपछि घर बल्ल उनी घर जान पाए। पाँच हजार दिन्छुभन्दा पनि एम्बुलेन्सले लगेन, उनले टेलिफोनमा भने, यस्तो बेला झन् पैसा नै नलिइ घर लगेर ठूलो गुन लगाउनुभयो। यति मात्र होइन। प्रशासनबाट अनुमति पाएयता राजुले दैनिक तीनदेखि चारसम्मलाई सेवा दिएका छन्। फेसबुकबाट थाहा पाएर होला उनलाई धेरै फोन आउँछ, उनले भने, तर अवस्था बुझेर मात्र जाने गरेको छु। कतिपयले व्यक्तिगत कामका लागि पनि उनलाई बोलाउने गरेका छन्। मैले त्यस्तालाई सम्झाउने गरेको छु, उनले भने। पास लिन पापड दमौली कालिका मार्गमा फेन्सी चलाउने राजुले यसअघि नै एम्बुलेन्स नपाएर उपचार गर्न नपाएकालाई सघाउँछु भनेका थिए। मैले विभिन्न ठाउँमा उपचार गर्न जानै नपाएर समस्यामा परेको खबर पढिरहेको थिएँ, उनले भने, कतिले झन् बढी पैसा लिएर दुःख दिएको सुनेपछि त्यस्तो अवस्था यता नआओस् भनेर सेवा दिने सोचेको हुँ। प्रशासनमा निःशुल्क सेवा दिन्छु भनेर गए पनि पास पाएनन्। सुरुमा त मलाई पास नै दिएनन्, उनले भने, पछि सहायक प्रजिअलाई भेटेपछि बल्ल उहाँ आश्वास्त हुनुभयो। सहायक प्रजिअ रामेश्वर अर्यालले भने, कतिले पैसा लिएर पनि सेवा नदिएको गुनासो आएका बेला आफैं निःशुल्क सहयोग गर्छु भनेपछि अनुमति नदिने कुरा पनि भएन। महँगो लिने र अटेर गर्ने एम्बुलेन्स जफतको तयारी प्रशासनले निजी व्यक्तिले निःशुल्क सेवा दिने तर कतिपय एम्बुलेन्सले बढी पैसा लिएको र सेवा नदिएको गुनासो आएको भन्दै अब कारबाही गर्ने तयारी गरेको छ। कसैले बढी शुल्क लिएको र सेवा नदिएको पाए एम्बुलेन्स नै जफत गछौं, अर्यालले भने, सञ्चालनमा नरहेका दुई एम्बुलेन्समध्ये एक सेना र अर्को प्रहरीलाई जिम्मा दिएका छौं। उनले आपत्का बेला ती एम्बुलेन्स सेना र प्रहरीले सञ्चालन गर्ने बताए।"
"कोरोना कहर : नारायणी अस्पतालमा आकस्मिक बाहेक सबै सेवा बन्द, बिरामीको बिजोग","वीरगन्ज : ३ जना कोरोना संक्रमित भेटिएपछि वीरगन्जको नारायणी अस्पतालमा आकस्मिक बाहेकका अरु सबै सेवा बन्द गरिएको छ । नारायणी अस्पतालको आइसोलेसनमा शुक्रबार साँझदेखि राखिएका भारतका ३ जना जमाती (मुस्लिम धार्मिक प्रचारक) मा कोरोनाको संक्रमण भएको आइतबार बिहान पुष्टि भएको हो । त्यसअघि शुक्रबार साँझ उनीहरुको पहिलो परीक्षणमा कोरोना संक्रमणको रिपोर्ट पोजेटिभ आइसकेको थियो। त्यसपछि पुन परीक्षणका लागि तीनैजनाको स्वाब काठमाडौं पठाइएको थियो। काठमाडौंको रिपोर्ट पनि पोजेटिभ आएपछि नारायणी अस्पतालको आकस्मिक बाहेकका अरु सबै उपचार सेवा बन्द गरिएको हो । आकस्मिक उपचार बाहेक अस्पतालमा ओपीडीसहित अरु सबै विभाग आइतबारदेखि बन्द गरिएको अनिश्चितकालका लागि बन्द गरिएको अस्पतालका मेडिकल सुपरिटेन्डेन्ट डाक्टर मदन उपाध्यायले बताए । एक त सरकारले नै लकडाउनमा नै आकस्मिक बाहेकका अरु सेवा सूचारु नगर्ने निर्देशन पहिले नै दिइसकेको छ, उपाध्यायले भने, 'अर्को कुरा अस्पतालमै कोरोनाका संक्रमीत बिरामी पनि राखिएको छ, यसले झन जोखिम बढेकाले इमरजेन्सी बाहेकका ओपीडी, ल्याब, एक्सरे, शल्यक्रियालगायतका सबै सेवा बन्द गरेका हौं।' उच्च जोखिममा रहेको अस्पतालमा उपचारका लागि आउने बिरामी र स्वास्थ्यकर्मी दुवै जोखिममा पर्ने भएकाले आकस्मिक उपचार बाहेकका अरु सबै उपचार सेवा बन्द गरिएको तर्क उनले दिए । बिरामीको बिजोग वीरगन्जको एक मात्र सरकारी अस्पतालमा आकस्मिक बाहेकका उपचार सेवा बन्द गरिएपछि बिरामीहरु भने बिचल्लीमा परेका छन्। लकडाउन सुरु भएसँगै वीरगन्जका सबै निजी क्लिनिक र ल्याब बन्द छन् । संचालनमा रहेका निजी अस्पतालले पनि ज्वरो ,रुघाखोकी, पेट छाती दुख्ने जस्ता सामान रोगका बिरामीको उपचार नगरि फर्काइ दिने गरेका छन्। यस्तो अवस्थामा महानगरमा रहेको एक मात्र सरकारी अस्पताल नारायणी अस्पतालमा पनि आकस्मिक उपचार बाहेकका अरु सबै उपचार सेवा बन्द हुदा बिरामीको बिजोग भएको छ । पिसाबको समस्याले ग्रसीत बृद्ध बुबालाइ लिएर नारायणी अस्पतालमा आइतवार बिहान पुगेका वीरगन्ज ड्राइपोर्टका लालबाबु साहले भने, 'प्राइभेट क्लनीक पनि बन्द छन्, बुवालाई एकदम गाह्रो भइरहेको छ ,अब के गर्ने कता लैजाने भनेर टेन्सन भइरहेको छ । २ महिने शीशुको छातीमा एक सातादेखि समस्या देखिएपछि नारायणी अस्पतालमै उपचार गराउँदै आएका बारा इटियाहीका उमेश गुप्ता आइतबार बिहान शीशुलाई लिएर अस्पताल पुगेका थिए । तर अस्पताल बन्द गरिएको सूचना पाएपछि चिन्तित मुद्रामा भेटिएका गुप्ताले, 'बच्चाको समस्या अझै निको भएको छैन , फलो अपका लागि डाक्टरले आजै बोलाएका थिए , तर अस्पताल बन्द रहेछ , अब कहा लैजाउ के गरु दिमागमा केही आइरहेको छैन ।' नारायणी अस्पतालमा पर्सा देखि सर्लाही सम्म गरी ४ जिल्लाका बिरामी उपचारका लागि आउने गरेका छन् । अस्पतालका चिकित्सका अनुसार, अस्पतालको ओपडीमा मात्रै दैनिक औस्तमा ८ देखि ९ सय बिरामी उपचारका लागि आउने गरेका छन् ।"
लकडाउनमा सीमा निगरानी (फोटोफिचर),"भैरहवा : भारतमा कोरोना संक्रमण बढ्दै गएपछि यहाँको सीमा नाकामा उच्च सतर्कता अपनाइएको छ ।भारतसँग जोडिएको रुपन्देहीको सीमामाबाट आवतजावत हुन सक्ने विषयलाई मध्यनजर गर्दै स्थायी रुपमा सशस्त्र प्रहरी खटाएर २४ घण्टा निगरानी थालिएको छ । आवतजावत हुने सबै नाकादेखि लिएर आउन सक्ने झाडी खोल्सासम्म सबैतिर सशस्त्र प्रहरी परिचालन गरिएको छ । यसको अलवा नेपाल प्रहरीले पनि सीमामा निगरानी गर्नुका साथै आसपासका क्षेत्रहरुमा लकडाउनमा कडाई गरेको छ । सशस्त्र प्रहरी बल नेपाल नम्बर २७ गण रुपन्देहीका प्रमुख एसपी तेज पोखरेलले भारतसँग जोडिएको ६० किलोमिटर सीमामा जनशक्ति खटाएर निगरानी भइरहेको बताए । उनका अनुसार रुपन्देहीको पश्चिमतर्फ कोठी नदीदेखि पूर्वतर्फको बरवा खोलासम्म भारतसँग जोडिएको सीमामा सशस्त्र प्रहरीका जवान खटिएका छन् । एक जवानले अर्को जवानलाई देख्ने गरी सीमामा सशस्त्र प्रहरीलाई खटाइएको छ । सीमामा ५२ वटा स्थायी प्वाइन्ट राखेर सीमाको निगरानी भइरहेको एसपी पोखरेलले बताए । यस अघि ५ वटा युनिट रहेको सीमामा १० वटा युनिट थप गरिएको छ । जवानहरु सीमामा खटिएसँगै सशस्त्र र नेपाल प्रहरीका उच्च अधिकारीह भने दिनहुँ सीमाको अवस्थाबारे बुझ्न सीमा क्षेत्रको अनुगमन गर्ने गरेका छन् । सीमा सुरक्षाका लागि पाल टाँगेर खटिएका सशस्त्र प्रहरीलाई भने उचित व्यवस्थापन छैन । सीमा फोहोर रहेकोले मच्छरको बिगबिगी छ । डेंगु संक्रमणको समेत जोखिम रहेको बेला उनीहरु दिनरात सीमामा मच्छरका बीच खटिएका छन् । 'जति मच्छर लागेपनि सीमाको सुरक्षा गर्ने हाम्रो दायित्व भएकोले खट्नु पर्र्यो,' नाम उल्लेख नगरिदिन आग्रहमा एक जवानले भने, 'हामी कसरी खटेका छौँ, त्यो पीडा हामी बाहेक अरुले कहाँ बुझ्न सक्छन् र ?' भारतसँग रुपन्देहीको ७ वटा स्थानीय तहका सीमा जोडिएका छन् । तर, सीमा सुरक्षाका लागि खटेका सुरक्षाकर्मीहरुको उचित व्यवस्थापनको लागि भने उनीहरुले कुनै सहयोग गरेका छैनन् ।"
बिसुमा कोरोना प्रभाव : 'बम्बैवाला' सँग डराउन थाले स्थानीय,"अछाम : सुदूरपश्चिममा दसैं तिहार जत्तिकै महत्व बिसु पर्वलाई दिइन्छ । रोजगारको सिलसिलामा भारतमा रहेका दसैं तिहारमा घर फर्किदैनन् । बिसु पर्वमा (नयाँ वर्ष) मा भने लामो समयदेखि नफर्किएकाहरु जसोतसो घर फर्किने गर्छन् । गाउँमा घर परिवार साथीभाइ बम्बैवाला कहिले आउँछन् भनी कुरेर बस्थे । बम्बैको नासो भन्दै भारतबाट आएकाहरु गाउँमा नरिवल र चक्लेट बाँड्दै हिँड्थे । गाउँका युवाहरु 'बम्बैबाला' भारतबाट आएकाको पछिपछि लाग्थे । गाउँको पटकानीमा बसेर गाउँको हालखबर र भारतमा काम गर्दाको भोगेका सुखदु:ख सुनाउने गर्थे । गाउँघरमा यति बेला निकै चहलपहल हुने गथ्र्यो । तर यो पटकको गाउँको माहोल निकै फेरिएको छ । चहलपहल हुने गाउँ अहिले सुनसान बनेको छ । बिसु मनाउन घर फर्किने तयारीमा रहेकाहरु लकडाउनका कारण भारतमै रोकिएका छन् भने कोही गाउँ पुगेका छन् । घर पुगेकाहरु सबै होम क्वारेन्टाइनमै छन् । बम्बैवालाको बाटो हेर्नेहरु अहिले बम्बैवाला भन्ने बित्तिकै तर्सिन्छन् । मानौं उनीहरुले भूत नै देखे । मेल्लेख गाउँपालिका ८ हात्तिकोटका शंकर विक भारतको लखनउमा काम गर्छन् । १२ कक्षासम्म पढेका उनी आर्थिक अभावका कारण ४ वर्ष देखि भारतमा नोकरी गर्छन् । उनी हरेक वर्ष बिसु मनाउन गाउँ फर्किन्थे । शंकर चैत ४ गते गाउँ फर्किसेका छन्। गाउँमा अहिले बम्बैवाला देख्यो कि कोरोना आयो भन्दै जिस्काउने र तर्सिने गरेका उनले बताए । उनले भने, 'गाउँ अहिले सुनसान छ। अघिल्लो वर्ष गाउँमा चहलपहल थियो, साथीभाइहरुको भेट्नेको भीड हुन्थ्यो ,तर यो पटक हामीलाई देखेरै गाउँलेहरु डराउन थाले । होम क्वारेन्टाइनमा बसेका शंकरको कोरोना परीक्षणपछि रिर्पोट नेगेटिभ आएको छ। ' चौरपाटी गाउँपालिका ५ का सिद्ध गाउँमा खाती खेतीपातीको काम र बिसु मनाउन फागुनको अन्तिम साता अछाम फर्किएका हुन् । उनीसँग गाउँलेहरु टाढैबाट पनि बोल्न डराए । प्रीय साथीसँगी समेत भूतदेखे झै गरी तर्सिन थालेको उनले बताए । रोगदेखि सजग हुनु राम्रो भएपनि व्यवहार नै नराम्रो गर्ने गरेको उनले बताए । 'पहिले भारतबाट आएकालाई जिस्काएर एचआइभी ल्यायौं की भन्थे अहिले कोरोना भन्न थाले, 'उनले भने,' मान्छे प्यारो भएपनि रोग प्यारो हुँदैन, गाउँमा भारतबाटसँगै फर्किका साथी सबै होम क्वारेन्टाइनमा बसेका छौं।' कोरोना परीक्षणपछि रिपोर्ट नेगेटिभ आएको उनले बताए । नयाँ वर्षको पहिलो दिन अर्थात बैशाख १ गते देवर भाउजू, नन्दभाउजू र साली भिनाजु आपसमा सिस्नुपानी छ्यापेर रमाइलो गरी यो पर्व मनाउने गर्छन्। हरेक वर्ष बिसु पर्वमा मिठामिठा खानाका परिकार पकाउने र सिस्नो लगाउने प्रचलन रहिआएको छ । बिसुका दिन सिस्नो लगाउँदा वर्षभरी शरीरमा कुनै पनि रोग नलाग्ने विश्वास गरिन्छ । विशेष गरी देवरभाउजुबीच सिस्नो लगाउन जुहारी नै चल्छ । बिसु पर्वको दिन शरीरमा सिस्नो लाउँदा छालामा भएका खटिरा निको हुने र छालासम्बन्धी रोग निर्मूल हुने जनविश्वास रहेको छ।"
वीरगन्जका मस्जिदमा लुकेर बसेका भारतीयसहित २६ जना नियन्त्रणमा,"वीरगन्ज : वीरगन्जका मस्जिदमा लुकेर बसेका भारतका १९ मुस्लिम जमाती(धर्म प्रचारक) सहित थप २६ जनालाई प्रहरीले पक्राउ गरेको छ। प्रहरीले शनिबार साँझ नियन्त्रणमा लिएका २६ मध्ये भारत दिल्लीको मुस्लिम तबलगती भेलामा सहभागी भएका १९ जना भारतीय जमाती , वीरगन्जका ३ जना मौलाना (मुस्लिम धर्म गुरु) र भारतबाट पाहुना आइ बसेका ४ जनालाई नियन्त्रणमा लिएको हो। उनीहरुलाई वीरगन्जको छपकैया र घुसुकपुरमा रहेका २ वटा मस्जिदबाट शनिबार साँझ नियन्त्रणमा लिएर वीरगन्जको श्रीपुरस्थित सिद्धार्थ माविमा स्थापना गरिएको क्वारेन्टाइनमा राखिएको पर्साकी प्रहरी उपरिक्षक गंगा पन्तले जानकारी दिइन्। जिल्ला प्रहरी कार्यालय र वडा प्रहरी कार्यालय वीर्ताको प्रहरी टोलीले छपकैयाको मस्जिदबाट ११ र घुसुकपुरको मस्जिदबाट १५ गरी २६ जनालाई नियन्त्रणमा लिएर प्रहरीको स्कटिङमा क्वारेन्टाइनमा पुर्याएको उनले बताइन्। यसअघि गत शुक्रबार साँझ छपकैयाकै मस्जिदबाट नियन्त्रणमा लिएर नारायणी अस्पतालको आइसोलेसनमा राखिएका ३ जना भारतीय मुस्लिम जमातीमा कोरोना संक्रमणको भएको आशंका गरिएको छ। उनीहरुको स्वाब परीक्षणका लागि हेटौँडाको प्रयोगशालामा पठाइएकोमा रिपोर्ट शंकास्पद देखिएपछि थप परीक्षणको लागि काठमाडौंको राष्ट्रिय जनस्वास्थ्य प्रयोगशालामा पठाइएको छ। तर काठमाडौंबाट रिपोर्ट आइ सकेको छैन। अस्पतालको आइसोलेसनमा शुक्रबारदेखि राखिएका ३ जना भारतीय मुस्लिम जमाती , कोरोना संक्रमित भएको आशंका भएपछि प्रहरीले उनीहरु बस्दै आएको मस्जिदमा शनिबार साँझ पुगेर थप २६ जनालाई नियन्त्रणमा लिएको हो। शनिबार साँझ मस्जिदबाट नियन्त्रणमा लिइएका २६ मध्ये १९ मुस्लिम जमातीहरु, भारतको दिल्ली र त्यस आसपास क्षेत्रका बासिन्दा रहेको प्रहरीले जनाएको छ। उनीहरुले आफूहरु दिल्लीको तबलगी जमातमा सहभागी भइ ३ महिना पहिलेदेखि नै धर्म प्रचारका लागि नेपाल आएको बयान दिएको वडा प्रहरी कार्यालय वीर्ताका प्रहरी निरीक्षक निर्मल पनेरुले जानकारी दिए। शनिबार साँझदेखि क्वारेन्टाइनमा राखिएकाहरुको स्वास्थ्य परीक्षण गरिएको जानकारी दिदै प्रहरी उपरीक्षक पन्तका अनुसार उनीहरुलाई १४ दिनसम्म क्वारेन्टाइनमै राखिन्छ।चैत २० गते पनि प्रहरीले पर्साकै विभिन्न मस्जिदमा लुकेर बसेको अवस्थामा २६ जना मुस्लिम जमातीलाई नियन्त्रणमा लिएको थियो। उनीहरु सबै बारा, रौतहट र सप्तरीका रहेकाले २ दिन क्वारेन्टाइनमा राखेर प्रहरीले उनीहरुलाई सम्बन्धित जिल्लामा पठाएको थियो। मदर्शा र मस्जिदमा लुकेर बसेका २६ पक्राउ सीमामा खटिएका प्रहरी जवान आइसोलेसनमा भर्ना नारायणी अस्पतालबाट तीन जनाको स्वाब पुनः परीक्षणका लागि काठमाडौंमा पठाइयो"
नेपालमा रहेका तीन भारतीयमा कोरोना संक्रमण,काठमाडौंवीरगन्ज : नेपालका थप ३ जनामा कोरोना भाइरस (कोभिड१९) को संक्रमण रहेको पुष्टि भएको छ। कोरोना संक्रमित भारतीय नागरिक रहेको र उनीहरु अहिले वीरगन्जको नारायणी अस्पतालको आइसुलेसनमा रहेका छन्। हेटौंडामा परीक्षण गर्दा कोभिड१९ पोजेटिभ देखिएका उनीहरुको काठमाडौंको राष्ट्रिय जनस्वास्थ्य प्रयोगशाला टेकुमा पुन परीक्षण गर्दा पोजेटिभ नै देखिएको स्वास्थ्य तथा जनसंख्या मन्त्रालय स्रोतले जनाएको छ। भारतको उत्तर प्रदेशका उनीहरु उनीहरु तीनैजना मुस्लिम धर्मका प्रचारक धार्मिक गुरु हुन्। उनीहरु केहीदिनअघि दिल्लीमा भएको तब्लगी जमातमा सहभागी भई फर्किएको आशंका गरिएको छ। स्थानीयका अनुसार उनीहरु ९१० दिन पहिलादेखि वीरगन्ज२ छपकैयाको मस्जिदमा बस्दै आएका थिए। रुघा खोकी लागेको भन्दै मस्जिदमा रहेका २४ जनालाई बिहीबार एक स्थानीय नेताले वीरजन्गको नारायणी अस्पताल लिएर गएका थिए। ती मध्ये शंकास्पदको स्वाबको नमूना संकलन गरी हेडौंडा पठाइएकोमा त्यहाँ ३ जनाको पोजेटिभ रिपोर्ट देखिएको अस्पतालका एक चिकित्सकले जानकारी दिएका थिए। त्यसपछि पुःन निश्चित गर्ने काठमाडौं पठाएको हो। नारायणी अस्पतालले उनीहरुलाई अस्पतालको आइसुलेसनमा बस्न भने पनि उनीहरुलाई ल्याउने नेताको दवाबपछि मस्जिदमै लगिएको अस्पतालले जनाएको छ। हेटौंडाको परीक्षण रिपोर्ट शंकास्पद आएपछि उनीहरुलाई प्रहरीले शुक्रबार साँझ मस्जिदबाट नियन्त्रणमा लिई नारायणी अस्पतालको आइसुलेसन राखेको हो। संक्रमित बसेकै मस्जिदमा रहेका ११ जनालाई प्रहरीले शनिबार साँझ नियन्त्रणमा लिई नारायणी अस्पतालको आइसुलेसनमा राखेको छ। मदर्शा र मस्जिदमा लुकेर बसेका २६ पक्राउ वीरगन्जका मस्जिदमा लुकेर बसेका भारतीयसहित २६ जना नियन्त्रणमा
प्रदेश १ मा र्यापिड डाइग्नोस्टिक टेस्ट सुरु,"विराटनगर : कोरोना भए नभएको पत्ता लगाउन गरिने र्यापिड डाइग्नोस्टिक टेस्ट (आरडीटी) विराटनगरमा सुरु भएको छ। कोरोना भए नभएको छिटो परीक्षण गर्ने विधि भएकाले मुख्यमन्त्री शेरधन राईको पहलमा शनिबारबाट विराटनगरमानै यसको शुरुवात गरिएको हो । यो प्रक्रियाबाट पहिलोपटक स्वास्थ्यकर्मीले संकलन गरेको कुल ९३ नमूनाको परीक्षण गरिएको थियो।कसैमा पनि कोरोना नदेखिएको कोशी अस्पतालले जनाएको छ । परीक्षण गरिएकामा ७ महिला र ८६ पुरुष थिए । विराटगरको कोशी अस्पतालमा काठमाडौंपछि अधिक परीक्षण गर्न सक्ने ल्याब समेत संचालनमा आएको हो। प्रदेश १ मा संभावित कोरोना परीक्षणको लागि नमूना संकलन तथा परीक्षण (पीसीआर) अन्तर्गत गरिएको अहिलेसम्मको परीक्षणमा समेत कोरोना नभएको देखिएको छ । यसतर्फ कुल २ सय ११ नमूना संकलन भइ परीक्षण गरिएकोमा ३६ महिलासहित १ सय ५३ पुरुषको रिर्पोट नेगेटिभ देखिएको छ । शनिबार जम्मा ४ महिला र २७ पुरुष गरी जम्मा ३१ जनाको नमूना पठाइएको छ । प्रदेश सरकारद्वारा धरानको वीपी कोइराला स्वास्थ्य विज्ञान प्रतिष्ठानमा नमूना परीक्षणको प्रबन्ध भएको गरिएको छ । मुख्यमन्त्री शेधरन राईले अब सरकारको ध्यान ठूलो संख्यामा परीक्षण गर्नेतर्फ केन्द्रीत हुने बताएका छन् । सरकारले विभिन्न स्थानमा संचालन गरेका क्वारेन्टाइन राखिएका सर्वसाधारणको नमूना संकलन गर्न शुक्रबारबाट पाँच स्थानमा स्वास्थ्यकर्मी समेत परिचालन गरिएको उनले बताए । झापा, मोरङ र उदयपुरमा निर्मित क्वारेन्टाइन स्थलमा पुगेर स्वास्थ्यकर्मीले नमूना संकलन गरिरहेका छन् । शनिबारसम्म प्रदेश १ का क्वारेन्टाइनमा बस्नेको संख्या ५ सय ९२ पुगेको छ । शनिबार ३९ जना थपिएका हुन । आइसोलेसन बेडमा जम्मा १० जनालाई राखिएको छ । होम क्वारेन्टाइनमा ३ हजार ४ सय १७ जना बसिरहेका छन् । आइसोलेसनबाट २२ र क्वारेन्टाइनबाट ५५ जना डिस्चार्ज भएको मुख्यमन्त्री तथा मन्त्रीपरिषदको कार्यालयमा रहेको कोरोना सूचना डेस्कले जनाएको छ ।"
"नेपालको आर्थिक वृद्धिदर १५ प्रतिशत, चार दशककै खराब अवस्था","काठमाडौं : विश्व बैंकले यस वर्ष नेपालको आर्थिक वृद्धिदर १५ प्रतिशतदेखि २८ प्रतिशतको बीचमा रहने अनुमान गरेको छ । कोरोना भाइरसको महामारीले सिर्जना गरेको महामन्दीलाई दृष्टिगत गर्दै विश्व बैंकले नयाँ प्रक्षेपण सार्वजनिक गरेको हो । ६ महिनाअघि विश्व बैंकले नेपाली अर्थतन्त्र ६५ प्रतिशतले विस्तार हुने प्रक्षेपण गरेको थियो । विश्व बैंकको अर्धवार्षिक प्रकाशन 'साउथ एसिया इकोनोमिक फोकस' सार्वजनिक गर्दै विद्यमान अवस्थालाई भयावह अवस्थाका रुपमा चित्रित गरिएको छ । दक्षिण एसिया क्षेत्रमा अहिलेको अवस्था चार दशक यताकै खराब रहेको विश्व बैंकले जनाएको छ । यसअघि नै अन्तर्राष्ट्रिय मुद्रा कोष (आइएमएफ) ले विश्व अर्थतन्त्रमा महामन्दीको अवस्था रहेको बताइसकेको छ । दोस्रो विश्वयुद्धपछि स्थापित ब्रेटोन वुड्स ट्वीन्स (विश्व बैंक र आइएमएफ) ले खराब अवस्थाको प्रक्षेपण गरेका छन् । यो भयाबह अवस्थाबाट आइएमएफले विश्व अर्थतन्त्रलाई 'बेल आउट' गर्न सम्भव नरहेको बहस सतहमा आएको छ । नेपालको उद्योग, व्यवसाय र सेवा क्षेत्रमा कोरोना भाइरसको महामारीले सबैभन्दा बढी धक्का लागेको छ । समग्र मागमा धक्का लागेको छ । विप्रेषण र आयातमा आधारित नेपाली अर्थतन्त्रमा सबैभन्दा बढी सेवा क्षेत्रले ५८ प्रतिशत र कृषि क्षेत्रले २७ प्रतिशत योगदान दिएका छन् । सेवा क्षेत्रमा परेको मारले समग्र मागमा धक्का (डिमाण्ड शक) सँगै वित्तिय क्षेत्रमाथि सबैभन्दा ठूलो दबाब उत्पन्न हुने विश्व बैंकले उल्लेख गरेको छ । महामारी लम्बिदैं गए सेवा र औद्योगिक क्षेत्रमा थप संकुचन आउन सक्छ । विश्व बैंकका अनुसार महाव्याधिको सुस्त प्रभाव सन् २०२२ सम्म नै रहेनछ । सन् २०२२ बाट मात्र अर्थतन्त्र पुनःस्थापना हुनसक्ने उल्लेख छ । नेपालले विद्यमान अवस्थाबाट अर्थतन्त्रलाई पुनःस्थापना गर्नका लागि दातृ निकायहरुसँग थप सहयोगको याचना गरिरहेको छ । विश्व बैंकले जनस्वास्थ्य संकटकाललाई लक्षित गर्दै कोरोना भाइरस निरोध तथा उपचारका लागि स्वास्थ्य पूर्वाधारको अवस्थामा सुधार गर्न २ करोड ९० लाख सहुलियत ऋण दिएको छ । यसका अतिरिक्त विश्व बैंकको भगिनी संस्था अन्तर्राष्ट्रिय वित्त निगम (आइएफसी) सँग निजी क्षेत्रले सहुलियत कर्जा लिन सक्ने बताइएको छ । विश्व बैंकका दक्षिण एसिया उपाध्यक्ष हात्र्विग सेफरले नेपाललाई वार्षिक ५० करोड अमेरिकी डलरको सहायता पोर्टफोलियो उपलब्ध गराइएकोमा पाइपलाइनमा रहेका केही परियोजनालाई कोरोना भाइरस सिर्जित समस्याको सम्बोधनमा पुनप्र्राथमिकीकरण गर्न सकिने बताए । 'यो हप्ता थप सहयोगका सम्बन्धमा केही निर्णय हुनसक्छ,' उनले भने । यस क्षेत्रको सबैभन्दा ठूलो अर्थतन्त्र भारतको अर्थतन्त्रमा आउने गिरावटले क्षेत्रीय अर्थतन्त्र सुस्त हुनेछ । दक्षिण एसियाली अर्थतन्त्रको विस्तार यो वर्ष १८ लेखि २८ प्रतिशतको बीचमा हुनेछ । ६ महिनाअघि विश्व बैंकले दक्षिण एसियाली अर्थतन्त्र ६३ प्रतिशतले विस्तार हुने आँकलन गरेको थियो । दक्षिण एसियाका सबैजसो देशले कोरोना भाइरस फैलन नदिन नागरिकहरुलाई घरमै बस्न आह्वान गर्ने 'घरबन्दी' को उपाय अनुसरण गरेका छन् । जसका कारण आर्थिक गतिविधि ठप्पप्राय छन् । आगामी वर्षभने दक्षिण एसियाको क्षेत्रीय आर्थिक वृद्धिदर ३१ देखि ४ प्रतिशतसम्म हुनसक्ने अनुमान छ । ६ महिनाअघि विश्व बैंकले ६७ प्रतिशत आर्थिक विस्तार हुने प्रक्षेपण गरेको थियो । विश्व बैंकका नेपाल कार्यालयका राष्ट्रिय व्यवस्थापक फारिस हदाद जर्भोसले नेपालमा कोरोना भाइरस महामारीको असर बढीरहेको छ भनेर आफूहरुले नजिकबाट नियालीरहेको बताए ।उनले भने, 'हाम्रो तत्कालको प्राथमिकता भनेको सरकार, निजी क्षेत्र र अन्तर्राष्ट्रिय दातृ निकायसँग अत्यावश्यक स्वास्थ्य सामग्री र उपकरणको आपूर्ति, गरिब र जोखिममा रहेका समुदायका लागि बृहद् पुनरुत्थान प्याकेज हो ।' न्यून आय भएका खासगरी पर्यटन, आतिथ्य सत्कार, खुद्रा व्यापार, यातायता क्षेत्रमा काम गर्नेहरुका लागि स्वास्थ्य सेवा र सामाजिक सुरक्षामा पहुँच नभएको भन्दै विश्व बैंकले कोरोना भाइरसको धक्काले दक्षिण एसियाली देशहरुमा गरिबी र असमानता अझै उच्च बनाउने चिन्ता व्यक्त गरेको छ । ठूलो जनसंख्या रहेको यस क्षेत्रमा अत्यावश्यक स्वास्थ्य सेवा र खाद्यान्नको व्यवस्थापन चुनौतीपूर्ण भएपनि अहिलेसम्म ठूलो अभावको सामना गर्नु नपरेको प्रतिवेदनमा उल्लेख छ । तत्कालै स्वास्थ्य सेवा, खाद्यान्नको आपूर्ति, स्वास्थ्य सामग्री र अन्य अत्यावश्यक सेवाको आपूर्तिका लागि विश्व बैंकले सबै देशका सरकारहरुको ध्यानाकर्षण गराएको छ । अल्पकालको आर्थिक हानी कम गर्न, बेरोजगार प्रवासी कामदारलाई केही समय कामको जोहो गर्ने, व्यवसाय र व्यक्तिहरुलाई ऋण मिनाहा गर्ने उपाय अबलम्बन गर्ने, अन्तरक्षेत्रीय भन्सार जाँचपासलाई तीव्रता दिइ वस्तुको अयात र निर्यातलाई सहज बनाउन आग्रह गरिएको छ । घरबन्दीको अवस्था खुकुलो बनाइसकेपछि, दक्षिण एसियाली देशका सरकारले विस्तारकारी वित्तिय नीति र मौद्रिक प्रोत्साहनमार्फत् अर्थतन्त्रमा सुलभ कर्जा विस्तार गरी उत्पादन र रोजगारी बढाउन सकिने दक्षिण एसियाका लागि विश्व बैंकका प्रमुख अर्थशास्त्री हान्स टीमर बताउँछन् । अहिले नेपाललगायत दक्षिण एसियाली देशका सरकारसँग सीमित वित्तिय स्रोत उपलब्ध छ । वित्तिय र मौद्रिक प्रोत्साहनमा कोरोनाको अत्याधिक प्रभाव देखिएका र छिटो पुनःस्थापना गर्न सकिने क्षेत्रहरुलाई प्राथमिकता दिनुपर्ने उनले बताए । अन्तर्राष्ट्रिय दातृ निकायसँगको समन्वय गरी धान्न नसक्ने बजेट घाटा र ऋणको भार व्यहोर्नुनपर्ने गरी अल्पकालीन खर्च बढाउने उपकरण लिन आग्रह गरिएको छ।"
आयुर्वेद शिरोमणी आचार्यले दिए ५ लाख ४० हजारको राहत,"स्याङ्जा : पतञ्जली आयुर्वेद केन्द्र योगपीठ भारतका संचालक रामदेवका अनुयायी आयुर्वेद शिरोमणी आचार्य बालकृष्ण सुवेदीले वालिङ नगरपालिकालाई ५ लाख ४० हजार मूल्य बराबरको खाद्यान्नसहित साबुन उपलब्ध गराएका छन् । नगरपालिकाको कोरोना राहत कोषमा लक्षित परिवारलाई वितरण गर्नेगरी केन्द्रले खाद्यान्नसहित सफासुग्घर बस्नका लागि साबुन उपलब्ध गराएको वालिङ नगरप्रमुख दिलिपप्रताप खाँणले जानकारी दिए । उनले थपे, आचार्य बालकृष्ण आचार्यको निर्देशनमा नगरपालिकालाई ठूलो सहयोग प्राप्त भएको छ। ती सामाग्रीको सही सदुपयोग गर्नेछौं । नगरपालिकालाई ३ लाख २४ हजार रुपैयाँ बराबरको साबुन, एक लाख ६८ हजार बराबरको चामलसहित ढुवानी खर्चसमेत जोड्दा ५ लाख ४० हजार बराबरको सहयोग भएको आयुर्वेद केन्द्र नेपालका निर्देशक डा पवमान सुवेदीले जानकारी दिए । कोरोनाविरुद्धको लडाईंमा सबै एकजुट भएर लाग्नु पर्ने जनाउँदै जटिल अवस्थामा जे जति सकिन्छ सोही सहयोग गर्नुपर्छ भन्ने बालकृष्ण आचार्यजीको निर्देशन बमोजिम वालिङमा सामाग्री उपलब्ध गराएको निर्देशक डा सुवेदीको भनाइ छ । शिरोमणी आचार्यको घर वालिङ ८ मा छ । उनी बावु जयबल्व सुवेदी र आमा सुमित्रा सुवेदीको पहिलो सन्तानका रुपमा भारतको हरिद्वारमा जन्मेका हुन्। जन्मेको तीन महिनापछि बाबु आमासँगै नेपाल आएका बालकृष्ण ११ वर्षपछि पुनः अध्यनका लागि भारतमै बस्दै आएका छन् । भारतको नयाँ दिल्ली वेद विद्याश्रम विद्यालयमा आर्युवेदमा आचार्य उत्तीर्ण आचार्य वालिङलाई आयुर्वेदको हव बनाउने अभियानमा छन्। नगरपालिकाद्वारा स्थापित कोरोना कोभिड १९ राहत कोषमा शनिबारसम्म २६ लाख ८३ हजार २ सय ४ संकलन भएको छ । राहत कोषमा १९ लाख ९५ हजार २ सय ४ नगद र ६ लाख ८८ हजार बराबरको खाद्यान्न रहेको नगरपालिकाले जनाएको छ ।"
"म्याग्दीमा र्यापिड टेष्ट सुरु, ३३ को कोरोना रिपोर्ट 'नेगेटिभ'","बेनी म्याग्दीमा विदेशबाट आएकालाई कोरोना भाइरसको द्रूत परीक्षण (र्यापीड टेष्ट) गर्न थालिएको छ । स्वास्थ्य कार्यालय म्याग्दीले शनिबार बेनी नगरपालिकाका ३३ जनाको कोरोना परीक्षण गरेको थियो । 'सबैमा कोरोना संक्रमण नभएको रिपोर्ट आएको छ,' स्वास्थ्य कार्यालयका प्रमुख एकनारायण लम्सालले भने,'एकान्तबासमा बसेकाको स्वास्थ्यमा समस्या नदेखिए पनि सम्भावित जोखिमलाई आंकलन र सुरक्षित बनाउन परीक्षण गरिएको हो ।' यसअघि २०७६ चैत १ गतेदेखि विदेशबाट आएकालाई १५ दिनसम्म क्वारेन्टिन (एकान्तबास)मा राखेर घर पठाइएको थियो । जिल्लामा एक महिनायता भारत, खाडी, एशीयाली र युरोपका देशबाट करिब १४० जना भित्रिएको तथ्याङ्क छ । स्वास्थ्य मन्त्रालयमार्फत किट आएपछि बेनी अस्पतालका चिकित्सक र स्वास्थ्यकर्मीको टोलीले परीक्षण सुरु गरेका हुन् । द्रूत परीक्षण गर्दा १५ मिनेटमै रिपोर्ट प्राप्त हुन्छ । स्थानीय तहमै र्यापिड टेष्ट गण्डकी प्रदेश सरकारले एक महिनायता नेपाल आएका प्रदेशभरका तीन हजार ७५० जनाको रयापिड टेष्ट गर्ने जनाएको छ । चिकित्सक र स्वास्थ्यकर्मी स्थानीय तहमै पुगेर परीक्षण गर्ने भएका छन् । म्याग्दीको धवलागिरी र मालिका गाउँपालिकामा आइतबार, मंगलबार ,सोमबार, अन्नपूर्णमा मंगलबार र रघुगंगा गाउँपालिकामा बुधबार विदेशबाट आएकालाई लक्षित गरेर परीक्षण गरिने स्वास्थ्य कार्यालयले जनाएको छ । परीक्षणका क्रममा पोजेटिभ देखिएको अवस्थामा पुन परीक्षणका लागि ल्याबमा पठाइने बेनी अस्पतालका चिकित्सक मनोज घिमिरेले बताए । हालसम्म म्याग्दीमा कसैलाई पनि कोरोनाको संक्रमण भएको छैन् । यसअघि बेनी अस्पतालबाट ४ जनाको स्वाब परिक्षणका लागि पठाइएको थियो । चारैजनाको नजिता नेगेटिभ आएको थियो । एम्बुलेन्समा क्याबिन कोरोना शंकास्पद बिरामीलाई अस्पताल ल्याउन क्याबीन भएको छुट्टै एम्बुलेन्सको व्यवस्था गरिएको छ । ती एम्बुलेन्स भित्र चालक, बिरामीका आफन्त बस्ने र बिरामी राख्ने छुट्टा छुट्टै क्याबिन बनाइएको छ । बिरामीलाई सुरक्षित रुपमा अस्पताल पुर्याउन तथा चालक र आफन्तलाई संक्रमणको जोखिमबाट बचाउन एम्बुलेन्समा क्यावीन बनाइएको हो । कोभिड१९ सम्बन्धी कमाण्ड पोष्टको निर्णय अनुसार नेपाल रेडक्रस सोसाइटी म्याग्दी शाखाका उपमन्त्री सुरत केसीको संयोजकत्वमा पाँच सदस्यीय बिरामीलाई अस्पताल सम्म ल्याउने प्यासेन्ट रिसिभिङ टिम गठन भएको छ । टोलीको सदस्यमा श्रीबक्स गुल्म, जिल्ला प्रहरी कार्यालय, जिल्ला स्वास्थ्य कार्यालय र शसस्त्र प्रहरी गुल्म गलेश्रका प्रतिनिधि रहेका छन् । पोखरेबगरमा सहायता कक्ष अन्नपूर्ण गाउँपालिकाको पोखरेबगरमा कोरोना भाइरस भित्रन नदिन सहायता कक्ष र फिबर क्लिनिक सुरु गरेको छ । गाउँपालिकामा भित्र्ने र पोखरेबगर भएर मुस्ताङ जाने आउनेको स्वास्थ्य परीक्षण गर्ने, परामर्श र औषधि उपचार सेवा उपलब्ध गराउन सहायता कक्ष सञ्चालन गरिएको हो । सहायता कक्षामा एक जना अहेव र एकजना अनमी खटाइएको गाउँपालिकाका स्वास्थ्य शाखा संयोजक समुन्द्र बरुवालले बताए । सहायता कक्षमा ज्वरोको बिरामीको उपचारका लागि फिबर क्लिनिक समेत सञ्चालन गरिएको छ । स्वास्थ्यकर्मीलाई ज्वरो नाप्ने थर्मल गन पनि उपलब्ध गराइएको छ । बेनीजोमसोम सडक अन्तरगत पर्ने पोखरेबगर अन्नपूर्ण गाउँपालिकाको केन्द्र हो । सहायता कक्ष र क्लिनिक सञ्चालन गर्न पोखरेबगरकी सुजिना पुनले लकडाउनको अवधिभरका लागि निशुल्क सटर उपलब्ध गराएकी छिन् । नाकामा चेकपोष्ट कोरोना रोकथामका लागि गरिएको लकडाउन कार्यान्वयन र कोरोना भित्रन नदिन सतर्कताका लागि रघुगंगा गाउपालिको मुख्य नाकामा स्वास्थ्य परिक्षणको सुबिधा सहितको सहायता कक्ष स्थापना भएको छ । अन्नपूर्ण गाउँपालिकाको सिमानामा रहेको तिप्ल्याङ, बेनी नगरपालिकाको सीमामा रहेको गलेश्वर र झिंमा सहायता कक्ष स्थापना गरिएको रघुगंगा गाउँपालिकाका अध्यक्ष भवबहादुर भण्डारीले बताए । सहायता कक्षमा स्वास्थ्यकर्मी, सुरक्षाकर्मी र स्वयमसेवक खटाइएको छ । उनिहरुले नाकाबाट भित्रने र बाहिरिनेको तथ्याङ्क राख्ने, थर्मल गनले ज्वरो जाँच गरेका छन् । ज्वरो नाप्ने थर्मल गन र व्यक्तिगत सुरक्षा सामग्री पीपीईको समेत व्यवस्था गरिएको हो । बिरामीलाई घरमै औषधि मंगला गाउँपालिकाले कोरोना रोकथामका लागि गरिएको लकडाउनको अवधिभर नियमित सेवन गर्ने औषधी सम्बन्धित बिरामीको घरमै उपलब्ध गराउने व्यवस्था मिलाएको छ । लकडाउनका कारण सार्वजनिक यातायातका साधन नचल्ने हुँदा बिरामीले नियमित सेवन गर्ने औषधी नछुटोस भनेर स्वमसेवकको व्यवस्था गरेर घरमै औषधी उपलब्ध गराएको हो । मुटु, प्रेसर, सुगर जस्ता रोगका बिरामीहरुको औषधी पुर्याउन बाबियाचौरका बिनोद खत्रीलाई खटाइएको गाउपालिकाका अध्यक्ष सतप्रसाद रोकाले बताए । बिरामी वा आफन्तले खत्रीको ९८४७७७२२०५ नम्बरको मोबाइलमा सम्पर्क गरेर आफूले सेवन गर्ने औषधिको नाम टिपाउने गर्छन् । सामाजिक सञ्जालको पहुँचमा भएकाले तस्बिर खिचेर पठाउँछन् । सोही आधारमा केसीले सदरमुकाम बेनी र बाबियाचौरको औषधि पसलबाट खरि गरेर उनीहरुको घरमै पुर्याउने गरेका छन् ।"
भैरवनाथको मन्दिरमा ठड्याइने भयो सुनको लिंगो,"भक्तपुर : आठ दिन नौरातसम्म चल्ने भक्तपुरको प्रसिद्ध बिस्का जात्राको आज आइतबार चौथो दिन । आइतबार बिस्का जात्राको मुख्य जात्राअन्तर्गत लिंगोजात्रा पर्दछ। जसअनुसार भक्तपुर नगरपालिका ५ योसिंखेलमा लिंगो उठाउने दिन तर कोरोना भाइरसको कारण आज बिस्का जात्राको परम्पराअनुसार ५५ हात लामो लिंगो नठडिने भएको हो । काठको लिंगोका सट्टा भैरव नाइकेले लिंगो जात्राको प्रतीकको रुपमा आज सुनको सानो लिंगो ठड्याउँदै छन् । तर उक्त सुनको लिंगो पनि जात्राको विधिविधानअनुसार योसिंखेलमा नउठ्ने भएको भैरव नाइके कृष्णभक्त (माइला) छुकांले जानकारी दिए । योसिंखेलमा सर्वसाधारणको भीड हुनसक्ने सम्भावनालाई मध्यनजर गरी उक्त सुनको लिंगो भक्तपुर नपा ५ टौमढीस्थित भैरवनाथ मन्दिरभित्रै ठड्याइने उनले स्पष्ट पारे । बिस्का जात्राको विधिविधानअनुसार सुनको सानो लिंगो योसिंखेलमै उठाउने तयारी थियो, भैरव नाइके छुकांले भने, तर त्यहाँ उठाउँदा सर्वसाधारणको भीड लाग्न सक्ने भएकाले भैरवनाथ मन्दिरभित्रै उक्त लिंगो उठाउने निष्कर्षमा पुगेका छौं । उनले राजोपाध्याय, जोशी र कर्माचार्य नाइकेले निकालेको साइतअनुसार आइतबार दिउँसो उक्त लिंगो उठाइने बताए । विश्वनाथले आफ्नै सामुन्ने हेर्न पाउने भए लिंगो जात्रा बिस्का जात्राको किम्बदन्तीअनुसार बिस्का जात्राअन्तर्गतको लिंगो जात्रा हेर्न काशीबाट विश्वनाथ भक्तपुर आउँछन् । काशीबाट महादेवको विश्वरुप विश्वनाथ आफै लिंगो जात्रा हेर्न आएको भक्तपुर दरबारका तान्त्रिक गुरुहरूले सुइको पाउँछन् । विश्वनाथलाई शत्रुहरूको संहारकर्ता देवता मानिन्छ । त्यस्तै उनलाई वर्षा र सहकालको देवता पनि मानिन्छ । त्यसैले भक्तपुर राज्यको विजय र यहाँ निरन्तर वर्षा र सहकाल प्राप्तिको लागि काशी विश्वनाथलाई भक्तपुरमै राख्न भक्तपुरका राजालाई सुझाइन्छ । सोहीअनुसार राजाले आफ्ना मान्छे पठाउने निधो गर्छन् । तर मानवको रूपमा आएका काशी विश्वनाथलाई चिन्ने कसरी ? तान्त्रिक गुरुहरूले अरु मानिसभन्दा एक हात अग्लो हुने जानकारी दिन्छ । सोहीअनुसार गएका दरबारका मान्छेहरूले काशी विश्वनाथलाई भेट्टाउँछन् । उक्त कुरा काशी विश्वनाथले पनि पत्तो पाउँछन् । त्यसैले उनी जमिनमुनि गाडिएर अलप हुन खोज्छन् । यत्तिकैमा खेत गएर बिस्का जात्रा हेर्न आएका भक्तपुरका किसानले भिरेको हँसिया झिकेर जमिनमा गड्दै गरेका विश्वनाथको शीर छेदन गरी लिन भक्तपुर दरबारका मानिस सफल हुन्छन् । तैपनि छेदन गरिएको काशी विश्वनाथको शीर सातपटकसम्म उफ्रिन्छ । त्यसपछि मलाई भक्तपुरको सातवटा बाटो भएको चोकमा मन्दिर बनाएर राख्नू भन्ने आकाशवाणी हुन्छ । सोही आकाशवाणीको आधारमा सातवटा बाटो भएको हालको टौमढीमा भैरवनाथको मन्दिर बनाएर विश्वनाथलाई राखिएको संस्कृतिकर्मी ओमप्रसाद धौभडेल बताउँछन् । सोही किम्बदन्तीअनुसार बिस्का जात्राको इतिहासमा पहिलोपटक काशी विश्वनाथकै मन्दिरभि उनकै लागि सुनको लिंगो उठाउन लागिएको हो । काशी विश्वनाथ भक्तपुरको बिस्का जात्राको लिंगो जात्रा हेर्न आएको बताइन्छ, भैरव नाइके छुकां थप्छन्, त्यहीं काशी विश्वनाथको सामुन्ने यस वर्ष लिंगो जात्रामा सुनको लिंगो ठड्याउने भएका हौं । यस वर्ष कोरोना भाइरस संक्रमण नियन्त्रण तथा व्यवस्थापन भन्दै बिस्का जात्रा औपचारिक पूजाआजामा मात्रै सीमित छ । सोहीअनुसार यस वर्ष भैरवनाथ मन्दिरबाट बाहिरिन पाएन । मन्दिरभित्रै सबै विधिविधान पूरा गरिने भैरव नाइके छुकांले जानकारी दिए । ठडिएन हात नभएको लिंगो कोरोना भाइरसको कारण चैत मसान्तको बिहानै ठड्याइनुपर्ने भक्तपुर नपा ४ तालाक्वस्थित हात नभएको ज्याठा गणेशको लिंगो ठडिएन । हात भएको सुनको लिंगो उठ्याइने प्रवन्ध गरिँदा हात नभएको लिंगोजात्रा भने स्थगित गरिएको हो । बिहान हात नभएको ज्याठा गणेशको लिंगो ठड्याइसकेपछि मात्रै साँझ योसिंखेलमा हात भएको ५५ हाते लामो लिंगो ठड्याइने चलन यस वर्ष तोडिने भएको छ । हात नभएको करिब ५५ हात लामो उक्त लिंगो स्थानीय प्रजापति थरीहरुले मात्रै उठ्याइने चलन रहेको छ । त्यस्तै ढाल्दा पनि प्रजापतिहरु मात्रै सरिक हुने प्रचलन रहेको छ । भूकम्पले ज्याठा गणेश वरिपरिका घरहरु भत्किनुअघिसम्म घरघरका झ्यालभित्रबाट डोरीले तानेर उक्त लिंगो उठ्यान्थ्यो तर घर भत्किएपछि बाहिरैबाट उक्त लिंगो उठाइँदै आएको छ । लिंगो ठड्याउन कुलो बनाइएकोले उक्त लिंगो सजिलै ठड्याइँदै आएको थियो तर ज्याठा गणेशको लिंगो जात्राको इतिहासमा यस वर्ष पहिलो पटक उत्तः लिंगो नठडिने भएको संस्कृतिकर्मी धौभडेल बताउँछन् ।"
मास्क बनाएर बाँड्दै महिला,"भोजपुर : कोभिड १९ संक्रमणको जोखिमले मास्कको अभाव बढिरहेका बेलामा ग्रामीण महिलाहरू भने घरमै मास्क बनाउन थालेका छन् । मास्क अभावमा अस्वस्थ नबनोस् भन्दै साल्पासिलिछो गाउँपालिकाका ग्रामीण महिलाहरू मास्क बनाउने काममा जुटका हुन् । संक्रमणको जोखिम हुन नदिन र गाउँमा मास्कको अभावले संक्रमण फैलन नदिन हातैले सिलाएको मास्क बाँड्ने परोपकारी काममा लागेका हुन् । बजार र स्वास्थ्य संस्थामा मास्क सिद्धिन थालेपछि आफ्नै सिपले बनाएको मास्क सर्वसाधरणलाई निःशुल्क बाँड्न थालेको दोभानेका स्थानीय सिर्जना राईले सुनाइन् । यस्तो संक्रमणको घडीमा बजारसम्म मास्क खोज्न जाँदा पाइन्न, स्वास्थ्य संस्थामा छैन, अनि त आफैँले बनाउन थालियो, उनले भनिन्, आफूले सिकेको सिलाईकटाई सीपको उपयोग पनि हुने, गाउँलेलाई दिँदा भलो पनि हुने सोचले मास्क बनाउन थाल्यौँ। सिर्जना जस्तै दोभानेका ग्रामिण महिलाहरू आफूले बनाएको मास्क घरघरमै पुगेर बाँड्ने गरेका छन् । गाउँका सर्वसाधरण खेतबारीको मेलापात र अन्य समयमा हिँडडुल गर्दा संक्रमणको जोखिमबाट जोगिन मास्क वितरण गरिएको सुम्निमा महिला विकास संस्था दोभानेका संस्थापक अध्यक्ष जलवती राईले बताइन् । समूहका महिलाहरूले सिलाईकटाई सीपलाई व्यवहारमा उतारेर परोपकारी काम थालेको स्थानीय सुनाउँछन् । उक्त समूहले वडाका ९ सय बढी सर्वसाधरणलाई मास्क बाँडिसकेको राईले बताइन् ।"
डडेल्धुरा अस्पतालको आइसोलेसन वार्डबाटै दुईजना भागे,"डडेल्धुरा : डडेल्धुरास्थित डडेल्धुरा अस्पतालको आइसोलेसन वार्डमा कोरानाको आशंकामा भर्ना गरिएका दुईजना भागेका छन्। उनीहरू शनिबार दिउँसो अस्पतालबाट भागेका हुन्। कोभिड१९ को आशंकामा तीन दिनअघि अस्पतालमा भर्ना भएको उनीहरू अस्पताललाई जानकारी नदिइ भागेको अस्पतालका निमित्त मेडिकल सुपरिटेन्डेन्ट डाजगदीशचन्द्र विष्टले जानकारी दिए। तीन दिनअघि उहाँहरूलाई हामीले आइसोलेसन वार्डमा भर्ना गरेका थियौँ। अस्ति मात्रै उहाँहरूको नमूना संकलन गरेर काठमाडौं पठाइएका थियो। उनले भने, 'दिउँसोसम्म यतै अस्पतालमा रहेका बेलुका वार्ड हेर्दा अस्पतालमा भेटिएनन्।' निमित्त मेसु विष्टका अनुसार दुबैजनाको स्वास्थ्य अवस्था सामान्य नै थियो। अस्पतालबाट भागेका उनीहरू भागेश्वर गाउँपालिका ३ नानीगाडका व्यक्ति हुन्।उनीहरूको प्रहरी र गाउँपालिकाले खोजी गरिरहेको छ। गाउँपालिका अध्यक्ष कौशिला भट्टका अनुसार भागेका उनीहरू आमाछोरा हुन्। छोरा भारतबाट आएको बुझिएको छ। उनीहरूको खोजी कार्य तीव्र पारेको अध्यक्ष भट्टले भनिन्, 'घरमा पनि नआएकोले खोज्दैछौँ।' उनीहरूको खोजीका लागि खबर पाउने बेलादेखि नै प्रहरी परिचालन गरेको डडेल्धुराका प्रहरी नायव उपरीक्षक दधिराम न्यौपानेले जानकारी बताए।"
बागलुङ नगरपालिकामा 'फुड बैंक',"बागलुङ : कोरोना संकटका कारण रोजीरोटी गुमाएकालाई सहयोग गर्न बागलुङ नगरपालिकामा 'फुड बैंक' स्थापना गरिएको छ । देशमा जारी लकडाउनका कारण दैनिक ज्यालादारीमा काम गर्दै आएका श्रमिक मजदुर, गरिब, विपन्नलाई सहयोग गर्न नगरपालिकाले बागलुङ जेसीजको सहयोगमा 'फुड बैंक' स्थापना गरेको हो । जेसीजले शुरुवातमा ६० हजार बराबरको खाद्य सामग्री प्रदान गरेर 'फुड बैंक' को स्थापना गरिएको बागलुङ जेसीजका अध्यक्ष सुरेन्द्र शाक्यले बताए । शाक्यका अनुसार, पहिलो चरणमा ५ सय केजी चामल, ७५ केजी दाल, ५० केजी नुन, ५० केजी तेल, २ सय केजी आटा सहयोग गरिएको छ । 'जिल्ला सदरमुकाम र मुख्य बजार क्षेत्र भएकाले बाहिरबाट आएका श्रमिक मजदुरले नपाएको गुनासो छ,' अध्यक्ष शाक्यले भने, 'कसैलाई पनि भोकै बस्ने अवस्था नआओस् भन्ने अभिप्रायले 'फुड बैंक' का लागि जेसीजले पहल र सहकार्य गरेको हो ।' नगरपालिकाको फुडबैंक स्थापनाकै दिन अधिकारकर्मी राम शर्माले ३० हजार बराबरको २० बोरा चामल र पत्रकार महासंघ बागलुङ शाखाका पूर्व अध्यक्ष तथा ढोरपाटन दैनिकका सम्पादक हरीनारायण गौतमले २० बोरा चामल, दाल र नुन सहयोग गरेका छन् । 'फुड बैंक' मा विभिन्न व्यक्ति, सामाजिक संघ संस्थाले दिएको खाद्य सामग्री नगरपालिकाको स्टोरमा जम्मा गरेर राखिनेछ । 'फुड बैंक' बाट खासगरी बाहिरबाट श्रम गर्नका लागि आएका श्रमिक मजदुर र तीनका परिवारलाई सहयोग गरिने बागलुङ नगरपालिकाका मेयर जनकराज पौडेलले बताए । 'हामीले नगरपालिकाका सबै वडाका गरिब, विपन्न, मजदुरको पहिचान गरेर पहिलो चरणमा राहत बाँडिसकेका छौ,' मेयर पौडेलले भने, 'फुड बैंक' बैंकबाट थप समस्यामा परेका र विशेष गरी बाहिरबाट आएर लकडाउनका कारण अलपत्र श्रमिक मजदुरलाई तत्काल सहयोग गर्नेछौं।' नगरपालिकाले कोरोना रोकथाम तथा व्यवस्थापनका लागि ३० लाखको कोष समेत बनाएको छ ।"
लुम्बिनी क्षेत्रमा प्रदूषण घट्यो,"भैरहवा : काठमाडौंभन्दा पनि उच्च प्रदूषण रहने लुम्बिनी क्षेत्रको वायु स्वच्छ भएको छ। सरकारले घोषणा गरेको लकडाउनको कार्यान्वयनसँगै यस क्षेत्रको प्रदूषण घटेको हो। भैरहवा, बुटवल क्षेत्रमा हुने विकास निर्माणले यस क्षेत्रमा उच्च प्रदूषण मापन हुँदै आएको थियो। गत वर्षको यही समयको तुलनामा यस क्षेत्रको प्रदूषण ह्वात्तै घटेको हो। १२ दिनदेखि सवारी साधन, उद्योग, कलकारखाना, सर्वसाधारणको हिँड्डुल, सडक निर्माणलगायत सबै काम ठप्प छन्। युनिभर्सिटी अफ न्यू मेक्सिको नेपाल स्टडी सेन्टरको प्राविधिक सहयोगमा भैरहवास्थित निमाप्रतिमान स्मृति प्रतिष्ठानले गरेको खोजअनुसन्धानमा भैरहवा प्रदूषणको उच्च चपेटमा रहेको पाइएको थियो। प्रदूषणले बालबालिका बिरामी भएर विद्यालयको अध्ययापन छुट्नेदेखि मानवीय जीवन धेरै असर गरेको थियो। इन्डोर (कोठाभित्र) र आउटडोर (कोठाबाहिर) प्रदूषणको अवस्थाबारे अध्ययन गरिएको थियो। प्रतिष्ठानले इन्डोरको प्रदूषण मापन गर्दा जाडोयाममा वायु गुणवत्ता सूचकांक ३ सय ५० देखि चार सयसम्म पाइएको थियो। जबकि इन्डोरमा १ देखि ५० सम्म वायु गुणवत्ता सूचकांकलाई स्वच्छ र राम्रो मानिन्छ। वर्षायाममा १ देखि ५० भित्रै वायु गुणवत्ता सूचकांक थियो भने गर्मीयाममा २ सय ५० देखि २ सय ७५ वायु गुणवत्ता सूचकांक पाइएको थियो। उक्त रिपोर्टअनुसार यस क्षेत्रमा इन्डोर पनि स्वच्छ वायु पाइएको थिएन। जसकारण भैरहवा क्षेत्रका अस्पतालहरुमा प्रदूषणका कारण आँखा रोग, श्वासप्रश्वास समस्या, श्वासप्रश्वास, एलर्जी लगायतका बिरामी पनि बढेका थिए। आउटडोर प्रदूषण मापनका लागि प्रतिष्ठानले भैरहवा, धकधई र बुटवल गरी ३ क्षेत्रमा प्रदूषण मापन गर्दा अवस्थामा भयवाह देखिएको थियो। यी क्षेत्रमा ४ सयदेखि ४ सय ५० सम्म वायु गुणवत्ता सूचकांक पाइएका थिए। आउटडोरमा एकदेखि एक सय ५० सम्म वायु गुणवत्ता सूचकांकलाई स्वच्छ र राम्रो मानिन्छ। अहिले बाहिर प्रदूषण घट्दा कोठाभित्र प्रदूषण स्वतः घटेको छ। निमाप्रतिमान स्मृति प्रतिष्ठानकी कार्यकारी निर्देशक स्वाती थापाले लकडाउनका कारण विगतभन्दा अहिले प्रदूषणको अवस्था निकै कम पाइएको बताइन्। अहिले आउटडोरमा वायु गुणवत्ता सूचकांक एकदेखि एक सय ५० भित्रै छ, उनले भनिन्, कुनै कुनै दिन सूचकांक ४२ सम्म पनि झरेको पाइएको छ, जुन वातावरणको लागि निकै राम्रो हो।"
जाजरकोटमा १४ जनाको कोरोना रिपोर्ट 'नेगेटिभ',"जाजरकोट : जाजरकोटबाट स्वाब संकलन गरी परीक्षणका लागि सुर्खेत पठाइएका १४ जनाको कोरोना रिपोर्ट नेगेटिभ आएको छ । सदरमुकामस्थित त्रिभुवन माविको क्वारेन्टाइनमा बसेका र अन्य होम क्वारेन्टाइनमा बसेकाबाट १४ जनाको कोरोना संक्रमण परीक्षण गर्न जाजरकोटबाट पहिलो पटक स्वाब संकलन गरी बिहीबार सुर्खेत पठाइएको थियो । परीक्षण गर्दा सबैको रिपोर्ट नेगेटिभ आएको जिल्ला अस्पतालका महामारी फोकल व्यक्ति तथा ल्याब टेक्निसियन कृष्णबहादुर खत्रीले बताए। सुर्खेतबाट आएको स्वास्थ्यकर्मीको टोलीले भेरी नगरपालिकाको क्वारेन्टाइनमा बसेका २ जना, भारत तथा तेस्रो मुलुकबाट आएका १२ जनाको स्वाब संकलन गरेर लगेको थियो । विदेशबाट आएका तथा मिल्दोजुल्दो लक्षण देखिएकाहरूको स्वाब संकलन गरिएको थियो ।स्वाब संकलन गरिएका मध्ये २ जना मात्र क्वारेन्टाइनमा बसेका हुन् । जिल्लामा स्वाब संकलन गर्ने जनशक्ति र आवश्यक उपकरण नहुँदा सुर्खेतबाट आएको प्राविधिक टोली आफैले संकलन गरेर लगेको थियो । स्वाब संकलनका लागी प्रदेश अस्पताल सुर्खेतबाट आएका ल्याव टेक्निसियन भरत देवकोटा नेतृत्वले जाजरकोट अस्पतालका ल्याव टेक्निसियनहरुलाई संकास्पदको नुमना संकलन गर्ने तरीका समेत सिकाएर गएको छ । स्वाब संकलनका लागि आवश्यक पर्ने भाइरल ट्रान्सपोर्ट मिडिया (भिटिएम) समेत छोडेर गएका छन् । अहिले परीक्षणका लागि २० वटा भिटिएम छन् । स्थानीय तहसँग समन्वय गरेर तत्काल थप संकास्पदको स्वाब संकलन गरी सुर्खेत पठाउने गरेको जिल्ला अस्पतालका ल्याब टेक्निसियन तथा महामारी फोकल व्यक्ति खत्रीले बताए । जिल्लामा भारतलगायतका तेस्रो मुलक र देशका विभिन्न सहरबाट लकडाउनको अवधिमा करीब पाँच हजार मानिस जिल्लामा भित्रिएकोले स्वाब संकलन र परीक्षणको दायरा बढाउन जिल्लाबासीले माग गरेका छन् ।"
"राहत आएन, भोकले मरिने डर","मलंगवा : सर्लाहीको चक्रघट्टा गाउँपालिका ७ पटेर्वाका नागेन्द्र माझी मुहसर लकडाउन घोषणा भएदेखि कामकाज छोडेर घरमा बस्न बाध्य छन् । इट्टाभटामा मजदुरी गरेर परिवारको पाल्दै आएका माझी लकडाउन भएदेखि कामको अभावमा घरमा बस्दै आएका हुन् । काम गर्ने उद्योग बन्द भएपछि माझीको दैनिकी कष्टकर बन्दै गएको छ । दिनभरि कमाएर ल्याएको पैसाबाट गुजारा गर्दै आएका माझीलाई अहिले बालबच्चा र वृद्ध बुबालाई खुवाउने भन्ने चिन्ताले सताउन थालेको छ । घरमा थोरै जोहो गरेर राखेको चामल दाल सकिन लाग्दा उनी थप चिन्तित बनेका छन् । ६ जनाको परिवार भएका माझी कहि कतैबाट राहत आउला र राम्रोसँग खाउँला भन्ने आशामा बसेका छन् । तर, अहिलेसम्म कतैबाट राहत नपाएपछि माझी परिवार निराश र चिन्तित बनेका छन् । कोरोना भाइरसको संक्रमणबाट बच्नका लागि सरकारले लकडाउन घोषणा गरेपछि इट्टाभाटा बन्द भएको माझीले बताए । इट्टाभट्टाबाट कमाएर ल्याएको पैसाबाट परिवारको गुजारा चल्थ्यो । तर, काम गर्ने उद्योग बन्द भएपछि आफ्नो परिवारको बिच्चली भएको माझीले बताएका छन् । 'थोरै जाहो गरेर राखेको चामल दाल पनि सकिन लागिसक्यो । पैसा पनि छैन। अब परिवारको पालनपोषण कसरी गर्ने ?', चिन्तित हुँदै उनी भन्छन्, ' चिन्ता लाग्न थाल्यो । यस्तै अवस्था रह्यो भने भोकले मर्छौं होला ।' घरका खानेकुराहरु सकिएको र बजारबाट किनेर ल्याउन पैसा नभएको राजकुमार माझीले बताए । 'गाउँपालिकाबाट अहिलेसम्म मास्क र साबुन मात्र पाएका छौं । राहत अहिलेसम्म पाएका छैनौं । काम बन्द भएपछि परिवार पाल्ने चिन्ता लाग्न थालेको छ', उनी भन्छन् , 'एकबोरा चालम किन्न १५ सय रुपैयाँ चाहिन्छ । आफूसंग त्यो पनि छैन।' कहिँ कतैबाट सहयोग भएमात्र अब परिवारको गुजारा हुने राजकुमारले बताए । आफ्नो गाउँमा रहेको करिब ४० परिवार मुहसरको अवस्था आफ्नोजस्तै रहेको र सबै राहतको पर्खाइमा रहेको उनको भनाइ छ । वडाअध्यक्षहरूले राहत पाउने परिवारको विवरण समयमा नै नपठाउँदा ढिलाइ हुन गएको गाउँपालिका अध्यक्ष विक्रम राय यादवले बताए । आफूहरू राहत वितरण गर्न तयार भए पनि विवरण नआउँदा समस्या भएको उनले बताए ।"
राजदूतको एक महिनाको तलब कोरोना कोषमा,"काठमाडौं : दक्षिण पूर्व एशिया तथा प्रशान्त क्षेत्रमा कार्यरत चार नेपाली राजदूतले नेपाल सरकारद्वारा स्थापित कोरोना भाइरस संक्रमण रोकथाम, नियन्त्रण तथा उपचार कोषमा आफ्नो एक महिनाको तलब सहयोग गर्ने भएका छन्। क्वालालम्पुर, म्यानमार, क्यानवरा र बैंककका नेपाली राजदूतले आफ्नो एक महिनावाफतको तलब सरकारले स्थापना गरेको उपचार कोषमा जम्मा गर्ने निर्णय गरेको विज्ञप्तिमा जनाइएको छ। क्वालालम्पुरका उदयराज पाण्डे, म्यानमारका भीमकुमार उदास, क्यानवरा महेशराज दहाल, र बैंककका गणेशप्रसाद ढकालले एक महिनाको तलब राहत कोषमा दिने निर्णय गरेका हुन्।"
कोरोनाबाट बेलायतमा थप एक नेपालीको मृत्यु,"स्याङ्जा : वालिङ नगरपालिका ८ तल्लो वालिङ घर भई हाल बेलायतमा बस्दै आएका पूर्व गोर्खा सैनिक ८६ वर्षीय यामबहादुर मल्ल गौडेलको कोरोना भाइरसको संक्रमणका कारण मृत्यु भएको छ। बेलायतको स्वीन्डनमा बस्दै आएका उनको शनिबार बिहान मृत्यु भएको वालिङ समाज युकेका अध्यक्ष धनुपुरन थकालीले जानकारी दिए। ज्वरो आउने, रुघाखोकी, डाइरिया तथा वान्ता लगायतको समस्या देखिएपछि उनलाई ४ दिन अघि स्वीन्डनस्थित ग्रेट वेष्टर्न हस्पिटलमा भर्ना गरिएको थियो। हस्पिटलले ४८ घण्टापछि कोरोनाको पुष्टि गरेको थकालीले बताए। उपचारकै क्रममा शनिबार उनको मृत्यु भएको हो। सन् २००४ देखि छोरा बुहारी नारायण गौडेल मल्ल तथा शान्ता मल्लका साथ बेलायतको स्वीन्डनमा बस्दै आएका थिए। उनको तीन छोरी र एक छोरा छन्। केही वर्षअघि मल्लको हङकङमा वाइपास सर्जरी भएको पारिवारिक स्रोतले जनाएको छ। कोरोना संक्रमणबाट बेलायतमा थप तीन नेपालीको मृत्यु"
राहतमा विभेद : सुत्केरी र वृद्धाले समेत पाएनन्,"विराटनगर : मोरङको पथरी शनिश्चरे नगरपालिका४ स्थित जनकल्याण आधारभूत विद्यालयमा राहत वितरण भइरहेको सुनेर २ महिनाकी सुत्केरी मनिषा राई पुगिन्। राहतको पाउने आशमा उनी दिनभर टन्टलापुर घाममा बसिन्। छिन छिनमा दूध खुवाइरहनु पर्ने शिशुलाई घरमै छाडेर गएकी राई साँझ भने रित्तै फर्कनु पर्यो। बच्चा घरमा छाडेर चर्को घाममा गएकी थिएँ, पुग्दा राहत बाँड्न धमाधम थियो। टाठाबाठाले मिलाई मिलाई लिइरहेका थिए, उनले भनिन्, राहत पाउनेको सूचीमा नाम अटेपछि मैले पनि आफ्नो पारिवारिक समस्या राखेँ। तर, अन्तिममा नाम मिले पनि थर नमिलेको भन्दै त्यत्तिकै फर्काए। थरमा राई हुनु पर्ने ठाउँमा चौधरी भएकाले राहत दिन नसकिने भन्दै फर्काइएको उनको गुनासो छ। उनका श्रीमान् तुलाराम ज्याला मजदुरी गर्छन्। लकडाउन लिम्बिएपछि उनले पनि काम पाएका छैनन्। काममा जान नपाएको झन्डै तीन साता भयो, उनले भने, घरमा सुत्केरी श्रीमती र बच्चा छन्। सुत्केरीलाई बिहान बेलुका खुवाउन पनि गाह्रो भयो। दिनभर लाइन लागेर पनि श्रीमति रित्तै फर्किएपछि तुलाराम वडाध्यक्ष गोविन्द भण्डारीलाई भेट्न पुगे। तर भण्डारीले वास्तै नगरेका उनको गुनासो छ। शारीरिक अपांगता भएकी ६८ वर्षीया गोमादेवी थापा पनि जसोतसो राहत लिन पुगिन्। तर, वडाध्यक्ष भण्डारीले वृद्ध भत्ताा पाउनेले राहत नपाउने भन्दै फर्काएका उनले गुनासो गरिन्। धेरै बेरसम्म आग्रह गर्दा पनि खाद्यान्न नपाएपछि एकल महिला उनी रुदै फर्किइन्। थापाका श्रीमान् ०५१ मा बिते। उनका तीन छोरा र एक बहिनी छोरी छन्। छोरी विदेशमा छिन्। एक छोरा वेपत्ताा छन्। दुई छोराले हेर्दैनन्। गोमादेवी सात वर्षदेखि सहाराविहीन छिन्। स्थानीय ७६ वर्षीया वृद्धा दिलरानी राई पनि राहतबाट बञ्चित भइन्। नातिनीसँग बस्दै आएकी उनलाई पनि वृद्धभत्ताा पाउनेले राहत नपाउने भन्दै वडा कार्यालयले फर्कायो। बिहान बेलुका छाक टार्न धौ धौ पर्नेलाई भन्दा पनि हुने खाने र टाठा बाठालाई मात्रै राहत दिइएको उनले गुनासो गरिन्। आर्थिक अवस्था कमजोर भएका, ज्याला मजदुरी गरेर जिविका चलाउने, असक्त र सुत्केरीलाई राहतको प्राथमिकतामा राखिनुपर्नेमा त्यस्तो नभएको स्थानीय घनश्याम राईले बताए। लकडाउनले कारण पीडित बनेका मध्ये लक्षित वर्गलाई राहत दिनु पर्छ भनेर आवाज उठाइयो, उनले भने, तर, उल्टै हुलहुज्जत गरेको आरोपमा वडाध्यक्षले प्रहरी बोलाएर चार जना युवालाई एक रात थुन्न लगाए। विपन्न र गरिबहरुलाई भोकै राख्न हुँदैन भनेर आवाज उठाउँदा त्यसलाई दबाउने काम भएको राईको भनाई छ। यसअघि राहतको चामल लगायतका सामग्री विद्यालयमा राख्ने कि वडा कार्यालयमा भन्ने विषयमा पनि वडाध्यक्ष भण्डारीसँग स्थानीयको विवाद भएको थियो। भण्डारीले वडा कार्यालय र स्थानीयले विद्यालय मार्फत राहत वितरण गर्नु पर्ने अडान लिएका थिए। तीन बिघा जग्गा हुनेले धमाधम राहत लिएपछि दुःख गरेर छाक टार्नेलाई समस्या भएको स्थानीय गोमा कार्की बताउँछिन्। संघीय मामिला तथा सामान्य प्रशासन मन्त्रालयले असाहय र विपन्नलाई प्राथमिकतामा राखेर राहत वितरण गर्न स्थानीय तहलाई परिपत्र गरेको छ। परिपत्रको खिल्ली उडाउँदै राहत वितरणमा फोटो सेसन गरेपछि वडाध्यक्ष भण्डारी झनै विवादमा तानिएका छन्। कोरोना संक्रमण प्रति सतर्क हुन दूरी कायम गर्नुपर्नेमा हातले राहत उठाउँदै उनले फोटो खिचाएका थिए। पथरीशनिश्चरे४ मा दुई सय ९६ परिवारलाई राहत वितरण गरिएको छ। २ जनासम्मको परिवारलाई प्रति परिवार १२ किलो चामल, २ भन्दा माथि सदस्य रहेकालाई २५ किलो चामल तथा सबैलाई परिवार २ किलो दाल, एक किलो नुन, १ लिटर खानेतेल र २ वटा साबुन वितरण गरिएको छ। वडाध्यक्ष भण्डारी भने अति विपन्न, अहासय र ज्यालादारी गर्ने परिवार पहिचान गरेर राहत वितरण गरिएको दावी गर्छन्। सो नगरकी उपप्रमुख तथा राहत वितरण व्यावस्थापन समिति संयोजक यमुना विष्टले वडाको सिफारिस अनुसार राहत वितरण भइरहेको बताइन्। छुटेकालाई पुनः वितरण भइरहेको उनको भनाइ छ। वृद्धभत्ताा पाउनेले राहत नपाउने भन्दै वडा कार्यालयले फर्काएको छ।"
'लकडाउन' मा थप कडाइ गर्दै दाङ प्रहरी,"दाङ : कोरोना भाइरस संक्रमण न्यूनीकरण गर्न गरिएको 'लकडाउन' दाङका बजारमा प्रभावकारी नभएको पाइएपछि स्थानीय प्रशासनले थप कडाइ गर्न थालेको छ । लक डाउनको १९ दिनसम्म आइपुग्दा बजारमा मोन्छेको बाक्लो उपस्थिति देखिएपछि २० दिनदेखि कडा गराउन थालिएको हो । अति आवश्यक वस्तु किलमेलको बहानामा लकडाउन उलंघन भइरहेका र त्यसले जोखिम बढाउने सम्भावन बढे पनि स्थानीय प्रशासनले उलंघन गर्नेलाई नियन्त्रण लिनेदेखि बजार व्वस्थापन गर्ने अभियानमा कडाइ गरिएको हो । दाङका प्राय सबै बजार क्षेत्रमा मान्छे र व्यवसायीको बाकलै भीड देखिएको छ । उपभोग्य सामानको आपूर्तिमा सहज होस् भन्नका लागि जिल्ला प्रशासन कार्यालयले केही खुकुलो गरिदिएको भएपनि त्यसको उचित व्यवस्थापन नहुँदा समस्या हुँदै आएको थियो । त्यसको व्यवथापन राम्रो नहुँदा यो समस्या देखिएको स्थानीयले बताए छन्। प्रशासनले बलियो निगरानी गर्नुपर्ने र स्थानीय सरकारले उचित व्यवस्थापन गरेर जोखिमको सम्भावना कम गराउनु पर्ने स्थानीय आग्रह छ । लकडाउनको उलंघनका घटना बढे पनि स्थानीय प्रशासनले कडाइ गरेको हो । आइतबार बजार क्षेत्रमा बाक्लो रुपमा प्रहरीको गस्ती र उपस्थिति बढाइएको छ । प्रहरीले सकारी नीति उलंघन गर्नेलाई कारबाही समेत बढाउन थालेको प्रहरी निरीक्षक चक्र डमरपालले बताए । उनले उनले लगडाउन उलंघन भएर बजार अस्तव्यस्त भएपनि थप कडाइ गरिएको बताए । मानवीय आवात जावत मात्रै होइन, साना तथा मालबहाक सवारी साधन समेत निर्वात रुपमा सञ्चालन भएइरहेका छन्। बजारमा भीड बढ्दै जानुले सबैलाई समस्या ल्याएको प्रहरी निरीक्षक डमरपालले बताए ।"
लकडाउन उलंघन गर्ने १४ सय सवारी प्रहरी नियन्त्रणमा,"दाङ : दाङमा लकडाउनको समयमा चल्ने करिब साढे १४ सय सवारीका साधनलाई प्रहरीले नियन्त्रणमा लिएको छ। लकडाउनमा अटेरी गरेर सवारी साधन चलाउनेबाट १ हजार ४ सय ४३ वटा सवारीका साधनलाई प्रहरीले नियन्त्रणमा लिएको हो । जिल्लाका विभिन्न स्थानका कार्यालय तथा चौकीमा ती सवारीका साधनलाई नियन्त्रणमा लिइएको जिल्ला प्रहरी कार्यालय दाङले जनाएको छ । अहिले प्रहरीका कार्यालय परिसरमा त्यसरी नियन्त्रणमा लिइएका सवारीका साधन थुप्रिएका छन् । नियन्त्रणमा लिइएका मध्ये सबैभन्दा धेरै १ हजार १ सय ७२ वटा मोटरसाइकल रहेका छन् । त्यस्तै ९३ वटा स्कुटर, ६३ वटा ट्रक, ४५ वटा जिपकार र ३९ वटा अटो रिक्साहरु रहेका छन् । अब लकडाउन खुलेपछि जरिवाना तिराएर मात्रै सम्बन्धित धनीलाई सवारी साधन बुझाईने ट्राफिक प्रहरी प्रमुख, प्रहरी निरीक्षक प्रेमप्रसाद रेग्मीले जानकारी दिए । रोगसँगको लडाई भैरहेको बेला घरभित्रै बस्न र अत्यावश्यक कामबाहेक अन्य अवस्थामा ननिस्कन सरकारले आग्रह गरेको तर अटेरी गरेर सवारीका साधन कुदाउनेबाट नियन्त्रणमा लिनु परेको उनको भनाई छ ।"
लकडाउनमा जनप्रतिनिधिको 'मदिरा मोज',"कालिकोट : जिल्लाको खाडाचक्र नगरपालिका (८ का जनप्रतिनिधिले लकडाउनको उलंघन गरी मदिरा सेवन गरेर होहल्ला गरेको भन्दै स्थानीय नागरिकले विरोध गरेका छन् । लकडाउनमा शनिबार खाडाचक्र नगरपालिका ८ का वडाध्यक्ष आदिचन्द्र चौलागाई 'झलक' र वडासदस्य विष्णु चौलागाईलाई मदिरा सेवन गरी होहल्ला गरिरहेको अवस्थामा स्थानीयले फेला पारे । वडाका जनप्रतिनिधिले लकडाउनको उलंघन गरी गाउँबाट स्थानीय सेरावाडा बजारमा आएर मदिरा सेवन गरी होहल्ला रहेको अवस्थामा फेला पारेपछि सोही वडाका युवाले फोटो खिचि सामाजिक संजालमा सार्वजनिक गरेपछि उक्त कुरा बाहिर आएको हो।स्थानीय युवाले फोटो खेचेको थाहा पाएपछि वडाध्यक्ष आदिचन्द्र चौलागाई र वडासदस्य विष्णु चौलागाईले गालिगलौज गरेपछि स्थानीय र जनप्रतिनिधिबीच धकलधाकल भएको प्रकाश मल्लले बताए । विश्वव्यापी रुपमा फैलिएको कोरोना भाइरस कोभिड ९१९० को संक्रमण फैलिन नदिका लागि अन्य वडाले सचेतनाका कार्यक्रम गरेपनि वडा नम्बर ८ का जनप्रतिनिधि भने लकडाउनका समयमा मदिरामा मस्त हुँदै आएको स्थानीयले आरोप लगाएका छन्। शनिबार पनि वडामा रहेको क्वारेन्टाइनको अनुगमन गर्ने भनि आएका जनप्रतिनिधि मदिरा सेवन गरी होहल्ला गरिरहेको अवस्थामा प्रकाश मल्लले फेला पारेपछि फोटो खिचेका थिए । प्रकाशले खिचेर फोटो डिलिट गर्न नमानेपछि जनप्रतिनिधिले उनीहरुलाई गालिगलौज गरेको मल्लले बताए । उनले भने,ु उनीहरु मसँग झगडा गर्न आए । २०७४ सालमा भएको स्थानीय तह निर्वाचनमा पूर्व एमालेबाट निर्वाचित जनप्रतिनिधिले मदिरा सेवन गरी होहल्ला गरिरहेको पाएपछि प्रकाशले फोटो खिचेको बताए । उनले भने,' सबैतिर लकडाउन छ तर जनप्रतिनिधि मदिरा मोजमा भेटिए । अहिले विश्वव्यापरी रुपमा फैलिएको कोरोना भाइरस कोभिड ९१९० को संक्रमण फैलिन नदिनका लागि अन्य स्थानीय सरकारले विभिन्न कार्यक्रम गर्दै आएका छन् । यस्ता वडाध्यक्षबाट गाउँको समृद्धिको कल्पना कसरी गर्नु । फोटोमा प्रष्ट रुपमा वडाध्यक्ष र वडासदस्यसहित अन्य २ जनाले रक्सी पिइरहेको स्पष्ट देखिएको छ । यस विषयमा वडाध्यक्षलाई बुझ्न खोज्दा उनको मोबाइल अफ गरिएको छ।"
"क्वारेन्टाइनमा बसेकाको पीडा : 'न झुल छ, न पानी, कसरी बाँच्नु'","जनकपुरधाम : जनकपुरधामस्थित प्रादेशिक अस्पतालमा क्वारेन्टाइनमा राखिएका सम्भावित कोरोना संक्रमितलाई चापाकलबाट पानी भरेर खुवाइने गरेको पाइएको छ । प्रादेशिक अस्पताल क्वारेन्टाइनमा राखिएको सम्भावित संक्रमितलाई धारा भएको बेला धाराको पानी अन्यथा चापाकलबाट बोत्तलमा भरेर ल्याइएको पानी खुवाउने गरेको रहस्य बाहिर आएको छ । प्रादेशिक अस्पतालको क्वारेन्टाइनमा बस्ने शंकास्पद एक बिरामीले चिया र बिस्कुटमा समेत कञ्जुस्याई गरेको बताए । उनले भने, 'चिया र बिस्कुट त दिन्छ, तर चिया चियाजस्तो लाग्दैन, न पानी हुन्छ, न चिया नै, अझ एउटा बिस्कुटबाट चारजना बाँडेर खान्छौं, कसरी बाँच्नु।' झण्डै दुईसाताअघि खाडी मुलुकबाट फर्किएका बिरामीले भने, 'सुरुसुरुमा मिनरल वाटर नै खुवाए, बिस्तारै धाराहुँदै अहिले कलको पानी समेत खानुपरेको छ ।' क्वारेन्टाइन कक्षको सुरक्षार्थ खटिएका एकजना सुरक्षागार्डले नाम नबताउने शर्तमा कर्मचारी नभएको बेला चिकित्सकले अह्राए, आफूले नै चापाकलको पानी भरेर दिने गरेको स्वीकारे । उनले भने, 'हामीलाई बढी थाहा छैन, डाक्टर सावले जे भन्नुहुन्छ, हामी त्यही गर्छौं ।' उनले बिरामीको सुरक्षामा खटिएको दुई हप्ता भएपनि अस्पतालले मास्कसम्म उपलब्ध गराउन नसकेको दुःखेसो पोखे । उनले भने, 'बिरामीलाई त ठीकठाक्कै छ, हामीलाई त अझ समस्या हुन्छ। दिनभरि कति आउँछन, जान्छन, सबैलाई रोक्नुपर्छ, सोधपुछ गर्नुपर्छ, तर हामी एउटा मास्क र सेनिटाइजरको भरमा काम गर्नुपरेको छ ।' प्रादेशिक अस्पतालस्थित आइसोलेसन कक्षमा खटिएका नर्स सुनिता कर्णले बिरामीलाई मैत्रीवत व्यवहार आवश्यक रहेपनि चिकित्सक नै बिरामीलाई हेर्न जान नै हिच्किचाउने बताइन् । उनले भने, 'क्वारेन्टाइन, आइसोलेसमा डाक्टर साबहरु पस्दा बिरामीलाई कारागारमा प्रहरीले कैदीसँग गरेको व्यवहार जस्तै गर्छन्, सामान्य शंकास्पद व्यक्तिलाई पनि छुँदैनन, केही गर्नपरे नर्ससँग गराउँछन् ।' अस्पतालमा कार्यरत नर्सहरुले चिकित्सक पीपीई लगाएर पनि बिरामी नजिक जान नचाहने तर नर्सहरु पठाउने गरेको पुनिता यादवले आरोप लगाइन् । उनले भनिन, 'अस्पतालले ग्लोब्स, स्यानिटाइजर, गाउनलगायतका समान्य सामग्री समेत दिएको छैन, कसरी बिरामी नजिक जाने ?' 'बिरामी, कुरुवा आइसीयुदेखि सबै वार्डमा पुग्छन्, बिरामीलाई मात्र नभएर कुरुवा समेत संक्रमित भएको हुनसक्छ,' नर्स यादवले भनिन्, 'हाम्रो आफ्नै सुरक्षाको ग्यारेन्टी भएन, काम कसरी गर्नु ?' क्वारेन्टाइनमा बसेका शंकास्पद बिरामीलाई मच्छर झुल दिने भनिएपनि हालसम्म उपलब्ध गराउन नसकेको नर्स यादवले बताइन् ।"
लोप हुने अवस्थामा हुचिल,"दैलेख : हुचिल लाटोकोसेरा प्रजातीको एक पंक्षी हो। हुचिल जादुगर चरोको उपनामले समेत परिचित छ। तर, यसको संख्या बर्षेनी घट्ने क्रममा छ। हुचिल उचित संरक्षणको अभावमा संकटमा परेको छ। बर्षेनी करोडौ मुल्यमा हुचिल नेपालबाट बाहिरी देशमा तस्करी हुने गरेको तथ्य सार्वजनिक हुने गरेको छ। हुचिलको अवैध बिक्री वितरण रोकी संरक्षण गर्नुपर्ने आवाज उठिरहेका बेला दैलेखबाट उद्वार गरिएको छ। विश्वको केहि देशहरुमा मात्र पाइने दुर्लभ पंक्षी हुचिल दैलेखको नारायण नगरपालिका१ चिहानडाँडाको वनबाट उद्वार गरिएको हो। घाइते अवस्थामा भेटिएको हुचिललाई कागहरुले लुछिरहेका बेला पैदल यात्रीले देखेपछि उद्वार गरिएको हो। यो पंक्षी संरक्षित चराको सूचीमा पर्छ भन्ने थाहा भएकाले उद्वारका लागि प्रहरी र वन कार्यालयलाई खबर गरेको स्थानीय सुक्मा सुनारले बताइन्।उद्धार गरिएको हुचिललाई जिल्ला पशु अस्पतालमा स्वास्थ्य जाँच गरी पशु प्राविधिककै सल्लाहमा डिभिजन वन कार्यालय दैलेखको संरक्षणमा राखिएको सहायक वन अधिकृत नवराज पौडेलले जानकारी दिए। अहिले कोरोना भाइरस रोकथाम तथा नियन्त्रणका लागि सरकारले देशैभर लकडाउन गरेको छ। लकडाउन खुलेपछि नजिकैको आरक्षमा पठाउने सहायक वन अधिकृत पौडेलले जनाए। सोधकर्ताहरुलाई समेत अन्यौलमा पार्नसक्ने अद्मुत विशेषताका कारण हुचिललाई जादुगर चरा भनिएको हो। करिब ६० बर्ष आयु हुने हुचिल ३ केजी भन्दा माथी भयो भने खुट्टाका नङ्गाले सिसा काट्न सक्छ। ५ केजी तौल नाघेपछि यसलाई छुँदा करेन्ट लाग्छ। हुचिल नेपाल, भारत लगाएत दक्षिण अफ्रिका र एसियाका केहि देशमा मात्र पाइन्छ।"
खुला चौरबाट राहत,"शुभलक्ष्मी विश्वकर्मा हेटौंडा : लकडाउनले दैनिकी असहज भएपछि हातमा पोका थमाएर सेल्फी खिच्नेदेखि राहत लिनेदिनेको लाइनमा बसेर फोटो खिच्नेसम्मका प्रचारात्मक राहत यतिबेला निकै चर्चाको विषय बनेको छ। हेटौंडा उपमहानगरपालिका८ मा विपन्न परिवार पहिचान गरी लेनदेनको फोटो नखिचेरै राहत वितरण गरेको छ। हेटौंडा८ का वडाध्यक्ष गोपाल श्रेष्ठले व्यक्तिबाट व्यक्तिमा हस्तान्तरण नगरी खुला चौरबाट लकडाउन प्रभावित परिवारले लिएर जानसक्ने व्यवस्था मिलाइदिएका हुन्। ज्यालादारी गरी जीविका चलाउँदै आएका प्रभावितको लागि भन्दै वडाले त्यस्ता ६ सय ५० परिवार पहिचान गरी राहत वितरण गरेको हो। जसमा १५ किलो चामल, २ किलो दाल, नुन, साबुन, तेल वितरण गरिएको थियो। कोरोना संक्रमण, नियन्त्रण तथा रोकथामका क्रममा लकडाउनका कारण समस्यामा रहेकालाई राहत स्वरुप खाद्य सामग्री वितरण गरिएको अध्यक्ष श्रेष्ठले बताए। लकडाउनलाई प्रभावकारी बनाउन मकवानपुरका दशवटै स्थानीय तह राहत वितरणमा केन्द्रित छन्। प्रभावित विपन्न परिवारको दैनिकी सहज बनाउन स्थानीय तह राहत वितरणमा केन्द्रित बनेको हेटौंडा उपमहानगरपालिका मेयर हरिबहादुर महतले बताए। उनकाअनुसार स्थानीयस्तरमा राहत वितरणको काम सबै वडामार्फत गरिएको छ। पहिलो चरणको राहत वितरण सकेर दोस्रो चरणको राहत वितरण भइरहेको र हेटौंडाका अधिकांश वडामा दोस्रो चरणको राहत वितरण भइरहेको मेयर महतले जानकारी दिए। सरकारले राहत वितरणमा एकद्वार प्रणाली अपनाउने घोषणा गरेसँगै स्थानीय तहका वडाहरू लगत संकलन तथा राहत वितरणमा केन्द्रित भएका हुन्। जिल्लाका सबै स्थानीय तहहरूले राहत वितरण जारी राखेका छन्। मनहरी गाउँपालिकाले हालसम्म १ हजार ५ सय परिवारलाई राहत वितरण गरिसकेको अध्यक्ष एकराज उप्रेतीले बताए। दैनिक ज्यालादारी गर्ने परिवारको नाम संकलन भइरहेको र राहत वितरणलाई निरन्तरता दिइने अध्यक्ष उप्रेतीले जानकारी दिए। थाहा नगरपालिकाले विपन्न परिवारको लगत संकलन गरी विपन्न परिवारलाई आवश्यक खाद्य सामग्री उपलब्ध गराएको मेयर लबशेर विष्टले बताए। राहतको नाममा जथाभावी आश्वासन र पोका नबाँड्न सूचना गरिएको भन्दै मेयर विष्टले सो क्षेत्रका नागरिकको लागि आवश्यक सामग्री उपलब्ध गराउन थाहा नगरपालिका सक्षम रहेको दाबी गरे। जिल्लाको मकवानपुरगढी, कैलाश, राक्सीराङ, बकैया, बागमती र इन्द्रसरोवर गाउँपालिकाले पनि राहत वितरण सुरु गरेका छन्। यस्तै, पहिले राहत पाउनेको नाम सार्वजनिक गरेर खाद्यान्न वितरण गर्न लागिएको भिमफेदी गाउँपालिकाका अध्यक्ष हिदम लामाले बताए। सरकारको निर्देशिका पछ्याउँदै फरकफरक तरिका अपनाएर जिल्लाका सबै स्थानीय तहले राहत वितरण गरेका हुन्।"
