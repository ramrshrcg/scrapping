शीर्षक,विवरण
आर्थिक सुत्रको कमजोर धरातल,"स्थानीय सरकारको लेखा र प्रतिवेदन प्रणाली व्यवस्थापन गर्ने सर्भर सुत्र मा समस्या आउँदा यसमा प्रविष्ट भएका खर्चका सबै विवरण गायब भएको छ। महालेखा नियन्त्रक कार्यालयले अझै पनि सर्भर ह्याक भएको आशंकामा प्रहरीलाई अनुसन्धानका लागि आग्रह गरेको छ। सर्भर ह्याक भएको हो या होइन भन्ने अझै यकिन भने छैन। मुलुक संघीय संरचनामा प्रवेश गरेसँगै स्थानीय सरकारका लेखा र प्रतिवेदन प्रणाली केन्द्रीकृत गर्ने गरी सबनेसनल ट्रेजरी रेगुलेटरी एप्लिकेसन (सुत्र) को डिजाइन गरिएको हो। २०७५ पुसदेखि सञ्चालनमा आएको सुत्रको सञ्चालनदेखि नै केही समस्या रहेको देखिन्छ। खासगरी डाटा ब्याकअपमा ध्यान नपुगेका कारण यसमा प्रविष्ट भएका डाटा गायब भएका हुन्। सञ्चालनको सर्भर र डाटा ब्याकअपको फरक सर्भर राखेर डाटाको सुरक्षा गर्नुपर्नेमा सञ्चालनको मात्र सर्भरका भरमा रहेको अनुमान गरिएको छ। सुत्रको सर्भर बिग्रेसँगै यसले स्थानीय सरकारको खर्च अन्धाधुन्ध हुने खतरा उत्पन्न भएको छ। केन्द्रीय तहबाट अनुगमनको अभावमा अनियमित खर्च हुने सम्भावना त्यत्तिकै छ। नियमित रूपमा खर्च सुत्रमा प्रविष्ट हुँदा कुनै अस्वाभाविक खर्चको अवस्थालाई अनुगमन गर्न सहज हुन्थ्यो। सुत्र सञ्चालनमा आएपछि अब यसअघि भएका खर्च स्थानीय सरकारका लेखा उत्तरदायी कर्मचारीले पुनः प्रविष्ट गर्नुपर्छ। एक मुष्ट खर्चको विवरण प्रविष्ट गर्नुपर्दा दोहोरो कामको झञ्झट त भयो नै, खर्चको यकिन गरेर यसका म्यानुअल हिसाबकिताब खोज्दै खर्च प्रविष्ट गर्नुपर्ने हुन्छ। संघीयता कार्यान्वयनमा आएसँगै स्थानीय सरकारले अनुशासनमा बाँधिन अनिच्छा देखाउँदै आएका थिए। उनीहरूले केन्द्र सरकारले पठाएका लेखापालन लिने र आफैंले नियुक्त गर्न पाउनुपर्ने अडान दोहोर्याउँदै आएका छन्। बजेट अनुशासनका लागि केन्द्र सरकारले लेखापाल पठाउँदै आएको छ। सुत्रको विकास पनि स्थानीय सरकारलाई बजेट अनुशासनमा बाँध्ने प्रयासस्वरूप भएको हो। सबै सरकारका छुट्टाछुट्टै ट्रेजरी सञ्चालन गरे पनि खर्चको केन्द्रीकृत विवरण सुत्रमार्फत महालेखा नियन्त्रक कार्यालयको पहुँचमा रहने व्यवस्था गरिएको हो। सुत्र असफल भएमा स्थानीय जनप्रतिनिधिले मिलानमा लेखाका उत्तरदायी कर्मचारीमाथि नाजायज दबाब दिन थाल्छन्, जुन अहिले पनि चलिरहेको छ। खर्चको केन्द्रीकृत रिपोर्टिङ हुने व्यवस्थाले स्थानीय जनप्रतिनिधिलाई मनखुसी खर्च गर्न सम्भव थिएन। सुत्र असफल भएको खण्डमा यो स्थानीय जनप्रतिनिधिका लागि बाँदरलाई लिस्नु सरह हुन्छ। संघीय संरचनामा ७६१ ओटा ट्रेजरी सञ्चालन हुने भए पनि तल्लो तहका सरकारले संघबाट अनुदान लिने गर्छन्। संघले अनुदान हस्तान्तरण गर्दा खर्चको अवस्था हेरेर दिने व्यवस्था गरेको छ। केन्द्रीकृत रिपोर्टिङ प्रणाली नभएको खण्डमा संघीय सरकारले कहाँ कति खर्च भयो भन्ने कुनै आधार फेला पार्न सक्दैन। यसले गर्दा संघमा स्रोत कम हुने र स्थानीय सरकारमा रकम थुप्रेर बस्ने जोखिम हुन्छ। स्थानीय सरकारले खर्च गर्न नसके पनि विभिन्न कोष बनाएर बजेट राख्दै आएका छन्। यो बजेट लुकाउने उपाय पनि हो। यस्ता कोषमा स्रोत विन्यास गरे पनि यथार्थमा खर्च भएको हुँदैन। संघ सरकारले कोष बनाएर स्रोत थुपार्ने प्रवृत्ति समस्याका रूपमा रहेको जनाएको छ। कोषमा स्रोत विन्यास गरे पनि सुत्रमार्फत संघ सरकारले कोषमा स्थानीय सरकारले कति स्रोत विन्यास गरेका छन् यकिन गर्न सहज हुन्थ्यो। सुत्रजस्ता प्रणाली सञ्चालन गर्दा एउटा सञ्चालन सर्भर र अर्को डाटा ब्याकअप सर्भर राख्नुपर्छ। यसले गर्दा सञ्चालन सर्भर ह्याक भए या त्यसमा समस्या आए पनि डाटा ब्याकअप सर्भरबाट पुनप्र्राप्ति (रिकभर) गर्न सकिन्छ र डाटाको क्षति हुनबाट जोगाउन सकिन्छ।"
"उपसभामुखले राजीनामा दिने, सभामुखमा नेम्वाङकै सम्भावना","काठमाडौं : उपसभामुख शिवमाया तुम्बाहाङ्फेले बिहीबार राजीनामा दिने तयारी गरेकी छन्। सभामुखको निर्वाचन प्रक्रिया अघि बढाउन उपसभामुख तुम्बाहाङ्फेले राजीनामा दिन लागेकी हुन्। संसद् सचिवालयले पुस १४ गते सभामुख निर्वाचनको तालिका बनाएको छ। सत्तारुढ नेकपाले सभामुख लिन तुम्बाहाङ्फेलाई राजीनामा गराउन लागेको हो। सभामुख र उपसभामुख फरक फरक दलको हुनुपर्ने संवैधानिक व्यवस्थाका कारण नेकपाले उपसभामुख छाड्न लागेको हो। उपसभामुख तुम्बाहाङ्फेले राजीनामा दिएपछि सभामुख र उपसभामुख दुवै पद रिक्त हुनेछन्। दुवै पद खाली हुँदा ज्येष्ठ सदस्यले बैठकको अध्यक्षता गरि निर्वाचन प्रक्रिया सुरु गर्नेछन्। उपसभामुखज्यूले भोलि (बिहीबार) राजीनामा दिने तयारी छ, उनको सचिवालय स्रोतले भन्यो, पर्सि (शुक्रबार) निर्वाचन प्रक्रिया अघि बढाउनुपर्ने भएकाले बिहीबार नै उपसभामुखज्यूले राजीनामा दिने तयारी गर्नुभएको छ। यौन दुव्र्यवहारको आरोपमा कृष्णबहादुर महराले राजीनामा दिएपछि सभामुख रिक्त भएको हो। उपसभामुखले राजीनामा दिएपछि निर्वाचन प्रक्रियासम्म ज्येष्ठ सदस्यका हैसियतले राजपाका सांसद महन्थ ठाकुरले प्रतिनिधिसभा बैठकको अध्यक्षता गर्नेछन्। ज्येष्ठ सदस्यको हैसियतले अध्यक्षता गर्न ठाकुरले राष्ट्रपतिसमक्ष फेरि शपथ लिने कि नलिने विषय टुंगो लागेको छैन। यसअघि पनि प्रतिनिधिसभाको पहिलो बैठकको अध्यक्षता गर्ने बेलामा पनि ठाकुरले राष्ट्रपतिबाट ज्येष्ठ सदस्यको हैसियतमा शपथ लिएका थिए। ज्येष्ठ सदस्यको एकपटक शपथ लिइसकेकाले फेरि शपथ गराउने कि नगराउने भन्नेमा टुंगो छैन, सचिवालय स्रोतले भन्यो, उपसभामुखज्यूको राजीनामा आयो भने त्यससँगै शपथको पनि टुंगो लाग्छ। संसद् सचिवालयले पुस १४ गते सभामुख निर्वाचनको तालिका बनाइसकेको छ। सचिवालयले पुस १३ गते मनोनयन दर्तालगायत प्रक्रिया पूरा गर्ने र १४ गतेको प्रतिनिधिसभा बैठकमा चुनाव गराउने कार्यतालिका बनाएको छ। चुनावी प्रक्रियाका लागि सचिवालय पूर्ण तयारीमा छ, सचिवालयका महासचिव मनोहरप्रसाद भट्टराईले भने। सभामुखको निर्वाचन प्रस्तावद्वारा संसद्मा निर्णय गरिन्छ। सभामुखका लागि एकभन्दा बढी प्रस्ताव परे क्रमशः प्रस्तावमाथि निर्णय गरिन्छ। जुन प्रस्तावलाई बहुमत सदस्यले समर्थन जनाउँछन्, त्यही प्रस्तावका सांसद सभामुख निर्वाचित भएको घोषणा गरिन्छ। एउटा मात्र प्रस्ताव परे निर्विरोध भएको घोषणा गरिने व्यवस्था नियमावलीमा छ। नेम्वाङकै सम्भावना नेकपाले भावी सभामुखबारे औपचारिक निर्णय गरेको छैन। पार्टी अध्यक्षद्वय केपी ओली र पुष्पकमल दाहालले सभामुखबारे निर्णय गर्ने नेताहरू बताउँछन्। तर सभामुखमा पूर्वसभामुख सुवास नेम्वाङकै सम्भावना रहेको उनीहरू बताउँछन्। पुनःस्थापित प्रतिनिधिसभा, अन्तरिम व्यवस्थापिका, दुवै संविधानसभा र संविधान बनेपछिको रुपान्तरित संसद्मा नेम्वाङ सभामुख थिए। पार्टी र सरकारको स्पिरिट समात्न सक्ने, कानुन र संविधानका जानकार तथा अनुभवका कारण उनी नै सभामुख बन्ने सम्भावना रहेको नेकपाका नेता बताउँछन्। महराको राजीनामालगत्तै आफू सभामुखमा इच्छुक नभएको सार्वजनिक अभिव्यक्ति दिएपछि पार्टीका अध्यक्षद्वयले सभामुखबारे नबोल्न निर्देशन दिएको नेम्वाङ बताउँछन्। प्रधानमन्त्री एवं पार्टी अध्यक्ष ओलीको रोजाइमा नेम्वाङ नै रहेको बालुवाटार स्रोत बताउँछ। तर पूर्वमाओवादीका नेताहरू भने पूर्वमाओवादीकै कोटाबाट सभामुख बनाउन पार्टी अध्यक्ष दाहालमाथि दबाब दिइरहेका छन्। यसअघि पूर्वमाओवादीको कोटाबाट कृष्णबहादुर महरा सभामुख बनेकाले यसपटक पनि पूर्वमाओवादीकै कोटाबाट सभामुख बन्नुपर्ने उनीहरूको भनाइ छ। सभामुखमा पूर्वमाओवादीबाट अग्नि सापकोटा, देव गुरुङ र पम्फा भुसालले चाहना व्यक्त गरेका छन्। उपसभामुख तुम्बाहाङ्फेले पनि सभामुखमा दाबी गरिरहेकी छन्। राष्ट्रपति विद्यादेवी भण्डारीको चाहना पनि तुम्बाहाङ्फेलाई सभामुख बनाउने छ। पार्टी अध्यक्ष दाहाल बिहीबार काठमाडौं फर्केपछि सभामुखको उम्मेदवार टुंगो लाग्ने नेताहरू बताउँछन्।"
विद्युत महसुलमा गम्भीर लापरबाही,"काठमाडौं : उच्च अदालत पाटनले लोडसेडिङका बेला नेपाल विद्युत् प्राधिकरणबाट ठूला उद्योगलाई डेडिकेटेड फिडर सुविधाअन्तर्गत ट्रंक लाइन उपभोग गर्न दिँदा महसुलमा गम्भीर लापरबाही गरेको ठहर गरेको छ। अदालतले प्राधिकरणका नाममा न्यायिक टिप्पणी लेख्दै लापरबाहीबारे ध्यानाकर्षणसमेत गराएको छ। गत असोज ५ गते भएको फैसलाको पूर्ण पाठमा यस्तो ठहर भएको हो। प्रतिष्ठित मानिएका गोल्छा समूह, अग्रवाल समूहलगायत १२ उद्योगले डेडिकेटेड फिडर सुविधाअन्तर्गत प्राधिकरणलाई महसुल बुझाउनु नपर्ने दाबीसहित उच्च अदालतमा रिट दिएका थिए। यो सुविधाअन्तर्गत प्राधिकरणले सबै उद्योगबाट ९ अर्ब ९ करोड रुपैयाँभन्दा बढी महसुल असुल हुनुपर्ने दाबी प्राधिकरणको छ। लोडसेडिङका बेला देशभरिका २ सय ९८ उद्योगप्रतिष्ठानले डेडिकेटेड फिडरको सुविधा उपभोग गरेका थिए। तीमध्ये ५८ उद्योग तथा प्रतिष्ठानले मात्र डेडिकेटेड फिडर तथा ट्रंक लाइन उपभोग गरेबापतको महसुल तिर्न बाँकी रहेको भनाइ प्राधिकरणको छ। ती उद्योगबाट ९ अर्ब ९ करोड रुपैयाँ असुलीका लागि प्राधिकरणले ताकेता गरेपछि कतिपयले अदालतमा रिट हालेका थिए। जगदम्बा सिन्थेटिक प्रालिको नै साढे ३ अर्ब रुपैयाँ विद्युत् महसुल बक्यौता छ। उद्योगहरूसँग २ वर्ष ७ महिनाको महसुल बक्यौता छ। सञ्चालकले समयमै महसुल नउठाएको भन्दै प्राधिकरणविरुद्ध अख्तियारमा उजुरीसमेत हालेका थिए। यसबारे संसद्को सार्वजनिक लेखा समितिमा पनि प्रश्न उठेको थियो। छानबिनपछि लेखा समिति र अख्तियारले डेडिकेटेड फिडर सुविधाअन्तर्गतको महसुल चाँडो असुल्न निर्देशन दिएपछि प्राधिकरण तातेको हो। छुट बिलिङ भन्दै प्राधिकरणले अदालतमा लिखित जवाफ पठाएको छ। उच्च अदालत पाटनका मुख्य न्यायाधीश नहकुल सुवेदी र टेकनारायण कुँवरको संयुक्त इजलासले तयार गरेको पूर्ण पाठमा महसुल उठाउन प्राधिकरणको गम्भीर लापरबाही देखिएको ठहर गरिएको हो। उद्योगहरूले जडान गरेको विद्युत् लाइन हाइटेन्सन सप्लाई रहेको निष्कर्षमा उच्च अदालत पुगेको छ। प्राधिकरण विद्युत् नियमावली, २०६९ को विनियम १६ (६) मा प्राधिकरणको एक सबस्टेसनबाट अर्को सबस्टेसन जोड्ने ट्रंक लाइन र रिङमेनबाट ग्राहकलाई विद्युत् लाइन नदिने व्यवस्था छ। उद्योगले ट्रंक लाइन जडान गरेको निक्र्योलसहित रिट खारेज हुने निर्णय दिएको छ। ट्रंक लाइनबाट आपूर्ति लिइरहेका कुनै ग्राहकले डेडिकेटेड फिडरसरह आपूर्ति लिन चाहेमा सोबापतको महसुल तिरेर मात्र लिन सक्ने व्यवस्था विनियमावलीमा छ। डेडिकेटेड फिडरमा परिणत नगरेकै कारण देखाएर ट्रंक लाइनबाट विद्युत् खपतको महसुल नतिर्ने छुट नरहेको अदालतले फैसलामा उल्लेख गरेको छ। प्राधिकरण विनियमावलीअनुसार डेडिकेटेड वा ट्रंक लाइनबाट विद्युत लिएबापत साबिकको महसुलभन्दा १ दशमलव ६ गुणा बढी तिर्नुपर्छ। उद्योगीले अनिवार्य महसुल तिर्नुपर्ने भए पनि प्राधिकरण लामो समयसम्म उदासिन रहेकोमा अदालतले न्यायिक टिप्पणीमार्फत असन्ुतष्टि जनाएको हो। ०७३ साउन १ गते लागू भएको विद्युत् महसुल संकलन विनियमावलीले निर्धारण गरेअनुरुपको ट्रंक लाइन र डेडिकेटेड फिडरको महसुल दर लागू गर्न लामो समय प्राधिकरण मौन रहेको अदालतले जनाएको छ। सम्बन्धित विनियमावलीबमोजिम बिलिङ नगरी बिलिङ छुट भएको भनी ०७५ फागुनमा मात्र उक्त महसुलअनुसारको बिलिङ गर्दा सम्बन्धित ग्राहकमा अन्योलको अवस्था सृजना भएको देखियो, अदालतले पूर्ण फैसलामा भनेको छ, मुलुकभर लोडसेडिङ कायम रहेको अवस्थामा निवेदक उद्योगहरूलाई उपलब्ध गराएको विशेष विद्युत् आपूर्तिवापत विनियमावलीले निर्धारण गरे बमोजिमको महसुल तत्काल बिलिङ नगरी नेपाल विद्युत् प्राधिकरणले गम्भीर लापरवाहीपूर्ण कार्य गरेको देखिएकाले सम्बन्धित निकायको ध्यानाकर्षण गर्न यो न्यायिक टिप्पणी गरिएको छ।"
भारतीय पर्यटकलाई पोखरामा अवरोध,"पोखरा : नेपाल भ्रमण वर्षको मुखैमा आएर भारतीय पर्यटकलाई कास्की प्रशासन र व्यवसायीले पोखरामा अत्तो थापेका छन्। कास्की प्रशासन र पर्यटन व्यवसायीको साझा संस्था पोखरा पर्यटन परिषद्ले भारतीय पर्यटकका बसलाई पर्यटकीय गन्तव्यमा पुग्न रोकेका छन्। बस होटलमै पार्किङ गर्न उनीहरूले उर्दी जारी गरेका छन्। यहीँ विषयलाई लिएर भारतीय पर्यटकका गाडीमाथि पोखरामा प्रतिबन्ध लगाइएको भन्दै भारतीय सञ्चार माध्यमले समाचार दिएका छन्। पर्यटन व्यवसायी त्यस्तो समाचारकै कारण यहाँ भारतीय पर्यटक नआउने चिन्तामा परेका छन्। पोखरा पर्यटन परिषद्ले होटल होटल पुगेर त्यहाँ आएका भारतीयका गाडीमा गन्तव्यमा बस नलैजान आग्रह गरिएको सूचनाको स्टिकर टाँसेको छ। पोखरा पर्यटन परिषद्का अध्यक्ष चिरञ्जीवी पोखरेलले पोखराकै व्यवसायीका गाडी प्रयोग आऊन् भन्ने आफूको चाहना रहेको सुनाए। सबै गाडी कतै लैजान नपाइने भनेका छैनौं, निजी गाडी गन्तव्यमै पुयाए हुन्छ, ठूला गाडी लैजाँदा पार्किङ समस्या भयो भनेका हौं, उनले भने, भारतमै पनि एउटा प्रान्तमा अनुमति लिएको गाडी अन्त जान पाउँदैन, हाम्रोमा पनि त्यस्तै व्यवस्थित हुनुपर्छ भन्ने हाम्रो भनाइ हो। भारतीय गाडी चालकलाई पोखराको सडकबारे जानकारी नहुँदा दुर्घटना र जाम बढेको पोखरेलले सुनाए। पोखरामा भएका साइटसिट स्पोर्टमा मात्रै भ्रमण गराउने, पोखरा राम्ररी नघुमाई फर्काएको पाइयो, उनले भने, सबै ठाउँ साइटसिट उसैले गराउने, सबै ठाउँ अस्तव्यस्त पनि उसैले बनाउने र हाम्रा सवारी जति ग्राहक कुरेर छेउ लागेर बस्ने तालले समृद्धि प्राप्त हुन सक्दैन। भारतका भाडाका सवारी साधन जथाभावी यहाँ चलाउन दिनुभन्दा यहीँका चलाउनु पर्छ भनेर व्यवस्थित गर्न खोजिएको पोखरेलले बताए। उनले भारतीयलाई रोक नलगाएको र व्यवस्थितमात्रै गर्न खोजेको प्रष्टोत्ति दिए। पश्चिमाञ्चल क्षेत्रीय होटल संघ (हान) पूर्वअध्यक्ष हरि शर्मा गैरेले भारतीय गाडी गुड्नै रोकेको सन्देश गएको जानकारी दिए। मेरै होटलमा आएका पाहुनाका गाडीमा स्टिकर टाँस्दै रहेछन्, मैले खबरदार मेरा पाहुनाका गाडीमा नटाँस भनेर हकारें, उनले अन्नपूर्णलाई सुनाए, भ्रमण वर्षको मुखमा यस्तो भएपछि पर्यटक कसरी आउँछन् ? भारतीय मिडियाले पोखरामा नो इन्ट्री इन्डियन भन्ने समाचार दिएको छ। यस्तो बेलामा भारतीयलाई गाडीलाई रोक लगाउनु गैरजिम्मेवारी भएको गैरे बताउँछन्। एकातिर चलिए पोखरा, जाऊँ है पोखरा भन्ने अनि यहाँ आएका पर्यटकलाई आउन पाउँदैनौं भन्ने नै कुनै तरिका हुन्छ ? उनले भने। कास्कीका सहायक प्रमुख जिल्ला अधिकारी श्रीनाथ पौडेलले भने भारतीय गाडीलाई रोक नलगाइएको बताए। उनले भारतीय ठूला गाडी सबै गन्तव्यमा पुग्दा साँघुरा सडकमा समस्या भएको र पार्किङ व्यवस्थापनमा कठिनाइ भएको हुँदा व्यवस्थित गर्न मात्रै भनिएको जानकारी दिए। पर्यटन परिषद्को सूचनाका कारण भारतीय पोखरा आउनै डराएको भारतको सुनौलीका एक पत्रकार आलोक जोशीले बताए। भारतीय थाइल्यान्ड, मलेसिया, सिंगापुर र इन्डोनेसिया जान छाडेर पोखरा आइरहेका छन्, उनले भने, तर, त्यस्तो सूचनाका कारण पर्यटन पोखरा जान मानेका छैनन्। उनले आफ्नै गाडी लिएर जान पाइने कारण भारतीयका लागि पोखरा र नेपालका धेरै ठाउँमा सस्तो गन्तव्य बनेको पनि बताए। सस्तो र सजिलो भएर पो भारतीय पोखरा आएका छन्, उनले भने, आफ्नै गाडी लैजान नपाएपछि कहाँ आउँछन् र ?"
एमसीसी सहायता नचाहिए नलिनू : अमेरिका,"काठमाडौं : अमेरिकाले नेपाललाई आवश्यक नभए मिलेनियम च्यालेन्ज कर्पोरेसन (एमसीसी) सहायता नलिन सुझाव दिएको छ। एमसीसीका विषयमा सत्तारूढ दलभित्रै विवाद चर्किएपछि अमेरिकाले यस्तो सुझाव दिएको हो। अमेरिकाले यसबारे अनावश्यक बहस नगर्नसमेत चेतावनी दिएको छ। नेपालमा विकास गरी गरिबी कम गर्ने उद्देश्यले आएको पाँचवर्षे परियोजना एमसीसीलाई सरकारले औपचारिक रूपमा स्वीकार गरिसकेको छ। तर सत्तारूढ दलकै केही प्रभावशाली नेताहरूले यसलाई विवादमा तानेपछि अमेरिकी अधिकारी असन्तुष्ट बनेका हुन्। यही कारण नेपाल र अमेरिकाको सम्बन्ध चिसिन पुगेको अधिकारीहरूको बुझाइ छ। सत्तारूढ दलका कतिपय नेताले नेपाली कानुनभन्दा एमसीसी किन ठूलो भन्ने प्रश्न उठाइरहेका छन्। संसद्बाट पारित गराउने हो भने यसका अधिकांश बुँदा संशोधन गर्नुपर्ने माग उनीहरूको छ। प्रधानमन्त्री केपी ओलीले भने हिउँदे अधिवेशनमा एमसीसी पारित हुने जनाउ अमेरिकालाई दिइसकेका छन्। सत्तारूढ नेकपा अध्यक्ष पुष्पकमल दाहालसहित माधव नेपाल, झलनाथ खनाल र वामदेव गौतम पक्षधर नेताले एमसीसीलाई आईपीएसको हिस्साका रूपमा लिँदै आएका छन्। उनीहरू असंलग्न र पञ्चशीलमा आधारित सम्बन्ध अवलम्बन गरेको नेपालले एमसीसीमा सहभागिता जनाउन नहुने पक्षमा छन्। यस्तै नेताहरू भीम रावल र देव गुरुङले पनि एमसीसीको चर्को विरोध गरिरहेका छन्। सत्तारूढ दलका नेताले एमसीसीका विरोधमा उत्रिएको देख्दा अमेरिकी राजदूत र्यान्डी बेरी आश्चर्यमा परेको दूतावास स्रोतले बतायो। हाम्रो मनसाय नेपाललाई असजिलो पार्ने छैन। जुन ढंगले बहस भएको छ त्यो असहजझैं देखिन्छ, एक अधिकारीले भने। नेपालको विकास होस् र यस क्षेत्रका भूमिका निर्वाह गरोस् भन्ने अमेरिकी चाहना रहेको ती अधिकारीको भनाइ छ। उनले भने, नेपालले एमसीसी अस्वीकार गरे हामी त्यहीअनुरूप तयार छौं। नेपाल हाम्रो पुरानो मित्र मुलुक हो। अमेरिकी अधिकारीहरूले एमसीसीलाई इन्डो प्यासिफिक रणनीति (आईपीएस) सँग नजोड्न पनि आग्रह गरेका छन्। अमेरिकी राजदूतले यसअघि नै भनेका छन्, आईपीएस हाम्रो आफ्नो नीति हो। यसमा अन्य मुलुकको झंै सदस्य बनेर सहकार्य गर्न आवश्यक छैन। अमेरिका छद्म रूपमा नआई खुला रूपमै आएर काम गर्छ। परराष्ट्र र अर्थ मन्त्रालयका अधिकारीले विरोधका नाममा विरोध गर्न वा सरकारसँग बार्गेनिङ गर्नका लागि केही बुझेका नेताले समेत एमसीसीबारे आपत्ति जनाइरहेको भन्दै चिन्ता व्यक्त गरेका छन्। आगन्तुक पुस्तिकामा हस्ताक्षर गरेको भिडियो हेरेर आईपीएसमा हस्ताक्षर गर्यो भनेर कराउने नेता देख्दा दिक्क लागेको छ, परराष्ट्रका एक अधिकारीले भने, हामी कस्तो कमजोर नेताको कजाइँमा रहेछौं ? अध्ययन र सोचाइ खोइ ? पूर्वमन्त्री एवम् कांग्रेस नेता डा रामशरण महतले पनि अध्ययन गरेका भन्दा पार्टी संगठन पढेर आएका नेताका कारण समस्या देखिएको बताए। उनले बुझेका नेताले पनि सत्ताका लागि बार्गेनिङ गरिरहेको भन्दै यसमा जनता चनाखो हुनुपर्ने बताए। उनले भने, आईपीएस र एमसीसी फरक हुन्। एमसीसी सुरु हुँदा आईपीएसको कुरै थिएन। एमसीसी विशुद्ध आर्थिक समृद्धिका लागि सहयोग सम्बन्धमा केन्द्रित छ। एमसीसी अमेरिकाबाट नेपालमा आउन लागेको सबैभन्दा ठूलो दुईपक्षीय सहयोग हो। २०१७ सेप्टेम्बर १४ मा नेपाल र अमेरिकाबीच उक्त सहयोग सम्झौतामा वासिङ्टन डीसीमा हस्ताक्षर भएको हो। सम्झौतामा तत्कालीन अर्थमन्त्री ज्ञानेन्द्रबहादुर कार्कीले हस्ताक्षर गरेका थिए। यसमा अमेरिकाको ५६ अर्ब र नेपालको १३ अर्बको लगानी छ। पूर्वप्रधानमन्त्रीहरूले समेत एमसीसीलाई अनेकन् बार्गेनिङको विषय बनाउँदा शक्ति मुलुकसँग सम्बन्ध बिग्रने विषय किन चासोमा रहेन ? छिमेकीले पनि शक्ति मुलुकसँगको सम्बन्ध बिगार्न चाहेको देखिँदैन। तर हामी बुज्रुक भएर अघि बढेका छौं, डामहतले भने। उनका अनुसार एकै पटक पचास अर्बभन्दा बढी सहयोग अनुदान आउनु चानचुने विषय होइन। एमसीसी विश्वव्यापी गरिबी न्यूनीकरण गर्न अल्पविकसित तथा विकासोन्मुख मुलुकलाई दिने सहायताका रूपमा सन् २००४ मा स्थापित सहायता संयन्त्र हो। यो सहायता अमेरिकाको सत्ता र प्रतिपक्ष दुवैले पारित गरेपछि मात्र सम्बन्धित मुलुकमा पुग्नेछ। यसैले सहयोग लिने मुलुकले पनि संसद्बाटै पारित गर्नुपर्ने प्रावधान छ। अमेरिकाले ४४ मुलुकमा यो कार्यक्रमअन्तर्गत सहयोग गरिरहेको छ। नेपालले कम्बोडिया, भेनेजुयला, उत्तर कोरिया वा त्यो स्तरको मुलुकका विषयमा वैचारिक सहकार्य गर्ने र सत्तामा जाने जोडघटाउका लागि विश्व शक्ति मुलुकलाई खेलाँची गरेर चिढ्याउनु राम्रो होइन, पूर्वराजदूत डा दिनेश भट्टराईले भने, हामीले कोसँग निहुँ खोजेका छौं त्यो ध्यान दिनुपर्छ। छिमेकी चीनले अघि बढाएको बीआरआई रणनीतिमा सदस्य नै बनेर खुला बहस गर्ने अनि एमसीसीको विरोध गर्नुमा राजनीतिक उद्देश्य झल्किएको उनको बुझाइ छ। उनले भने, एमसीसी र बीआरआईका आआफ्नै लक्ष्य होलान्। तर, हामीले नेपाललाई फाइदा हुने सहयोग लिन चुक्नु हुन्न। एमसीसीलाई संसद्को यसै अधिवेशनबाट अनुमोदन गराउने तयारी सरकारले गरेको छ। एमसीसी हिउँदे अधिवेशनमा पारित नभए अमेरिकाले समय नथप्ने भएको छ। उपप्रधान तथा रक्षामन्त्री ईश्वर पोखरेलले एमसीसीलाई रोक्न नहुने बताए। उनले भने, प्रसारण लाइन र सडकको स्तरोन्नति आफंैमा अर्थपूर्ण काम हो। यसलाई रोक्न हुँदैन। एमसीसीलाई राष्ट्रिय गौरवको परियोजनाअन्तर्गत राखेर अघि बढाउने नीति सरकारको छ। आईपीएस होइन एमसीसी परराष्ट्रमन्त्री प्रदीप ज्ञवालीले एमसीसी राष्ट्रिय हितका पक्षमा रहेको बताएका छन्। राष्ट्रिय सरोकार तथा समन्वयन समितिको बैठकमा बुधबार परराष्ट्रमन्त्री ज्ञवालीले एमसीसीलाई गलत तरिकाले नबुझ्न अनुरोध गरे। यो सम्झौता कोसँग गरिरहेका छौं भन्नेतिर नजाऊँ, हामीले कस्तो परिस्थितिमा गरिरहेका छौं भन्नेतिर जाऊँ, उनले भने, विकासका लागि एमसीसी महŒवपूर्ण छ। इन्डोप्यासेफिक नीति (आईपीएस) सँग एमसीसीलाई नहेर्नसमेत उनले अनुरोध गरे। यसलाई इन्डोप्यासिफिकसँग जोड्न हुँदैन, सैन्य गठबन्धनसँग पनि यसको सम्बन्ध छैन, उनले भने, हामीले अध्ययन गरेर ऊर्जा तथा सडकमा लगानी गर्दा उचित हुने भएपछि एमसीसीको सम्झौता गरिएको हो।"
व्यवसायीमाथि निगरानी,"काठमाडौं : सम्पत्ति शुद्धीकरण अनुसन्धान विभागले कर छली, कर्जा अपचलन र हुन्डीमा संलग्न एक दर्जन व्यवसायी र बैंकका सीईओमाथि अनुसन्धान थालेको छ। कर छली, कर्जा अपचलन र हुन्डीमार्फत पुँजी पलायन गरेको आरोपमा अनुसन्धान अघि बढाइएको हो। विभागले उनीहरूसँग कारोबार गर्ने अन्य व्यवसायीमाथि पनि निगरानी बढाएको छ। विभागका महानिर्देशक रूपनारायण भट्टराईले अनुसन्धान नियमित प्रक्रिया भएको बताए। विभागले विभिन्न उजुरी र शंकास्पद गतिविधिका आधारमा उनीहरूमाथि अनुसन्धान गरिरहेको जनाएको छ। विगतमा पनामा पेपर्स लिक, स्विस लिक्समा केही नेपाली व्यापारीसमेतको नाम सार्वजनिक भएको थियो। विभागले सम्बन्धित देशसँग पारस्परिक कानुनी सहायता सम्झौताको अभाव अनुसन्धानमा अवरोध भएको बताउँदै आएको थियो। स्विजरल्यान्डका बैंकमा मात्रै नेपालीको ३७ अर्ब रुपैयाँभन्दा बढी सम्पत्ति रहेको सार्वजनिक भएको थियो। पानामा पेपर्सबाट ट्याक्स हेभनमा सम्पत्ति थुपार्नेमा केही नेपालीको नाम सार्वजनिक भएको थियो। यद्यपि सन् २०२० मा विश्वव्यापी तहमा सम्पत्ति शुद्धीकरण निवारण पहलको समीक्षा हुन लागेकाले विभागले सक्रियता बढाएको छ। विश्वभर सम्पत्ति शुद्धीकरणका सम्बन्धमा तहकिकात गर्न गठित फाइनान्सियल एक्सन टास्क फोर्स (एफएटीएफ) अन्तर्गतको सम्पत्ति शुद्धीकरणमा एसिया प्रशान्त समूहले सन् २०२० मा नेपालमा सम्पत्ति शुद्धीकरण निवारणको प्रभावकारिताका सम्बन्धमा समीक्षा गर्दै छ। सम्पत्ति शुद्धीकरण निवारण प्रयासमा यसपटकको समीक्षामा परिणाम देखिने गरी काम गर्न विभागले सक्रियता बढाएको हो। केही समयअघि बैंक तथा वित्तीय संस्थामा सम्पत्ति शुद्धीकरण निवारणका लागि ग्राहक पहिचान सशक्त बनाउन ल्याइएको गो एएमएल लागू गर्न अवरोध गरेको भन्दै सरकारले नेपाल राष्ट्र बैंकका डेपुटी गभर्नर शिवराज श्रेष्ठलाई निलम्बन गरेको थियो। सरकारको सम्पत्ति शुद्धीकरण निवारण प्रयासलाई असहयोग गरेको आरोप लागेका उनलाई छानबिनपछि बर्खास्तीका लागि मन्त्रिपरिषद्मा छानबिन प्रतिवेदन पेस भइसकेको छ। व्यवसायीको कारोबारमा निगरानीका लागि सरकारले कम्पनी रजिस्ट्रारको कार्यालयमार्फत व्यावसायिक कारोबार गर्ने कम्पनीफर्महरूका बीचमा पनि केवाईसी (नो योर कस्टुमर) पालना गर्नुपर्ने व्यवस्था गर्न लागेको छ। यो व्यवस्थाअनुसार कम्पनीले आफूसँग कारोबार गर्नेको केवाईसी राख्नुपर्छ, ठूलो कारोबारका सम्बन्धमा वित्तीय जानकारी एकाइ (एफआईयू) लाई रिपोर्टिङ गर्नुपर्ने विभागका एक अनुसन्धान अधिकारीले बताए। व्यवसायीले भने सरकारले सम्पत्ति शुद्धीकरणका नाममा व्यवसायीलाई त्रसित गरेको आरोप लगाएका छन्। नेपाल उद्योग वाणिज्य महासंघका वरिष्ठ उपाध्यक्ष शेखर गोल्छाले व्यवसायीलाई एकपटक सम्पत्ति घोषणा गर्ने अवसर दिनुपर्ने बताए। व्यवसायीलाई एकपटक सम्पत्ति घोषणा गर्ने अवसर दिए सम्पत्ति शुद्धीकरण कानुन पालना प्रभावकारी हुन्छ, उनले भने। यसअघि सन् २०१२ मा सम्पत्ति शुद्धीकरण प्राविधिक पक्षको अनुपालनाका सम्बन्धमा समीक्षा भएको थियो। प्राविधिक पक्षको अनुपालनामा सम्पत्ति शुद्धीकरण कानुनअनुसार छुट्टै विभागको स्थापनाले नेपाल जोखिमयुक्त मुलुकको सूचीमा पर्नबाट जोगिएको थियो। तर, आठ वर्षमा राजनीतिक संक्रमण, कर्मचारीको बारम्बार सरुवा, सम्पत्ति शुद्धीकरण निवारणको अनुसन्धान प्रभावकारी नहुनु तथा नेपालले सम्पत्ति शुद्धीकरणमा एसिया प्रशान्त समूहको पूर्ण बैठकमा प्रतिबद्धता जनाएअनुसार उपलब्धि हासिल गर्न कठिन भएको सरकारको समीक्षा छ। जसका कारण सन् २०२० मा हुने मूल्यांकनमा जोखिमबाहिर रहन सरकारले सम्पत्ति शुद्धीकरण निवारणप्रतिको प्रतिबद्धतालाई कार्यान्वयन गर्न खोजिरहेको छ।"
किसानलाई पाडी उपहार,"काभ्रे : काभ्रेको पनौती नगरपालिकाले पशुपालनको क्षेत्रमा प्रत्यक्ष लागेका किसानलाई पाडी उपहार दिन सुरु गरेको छ। कृषि र पशुपालनमा लागेका किसानलाई आत्मनिर्भर, किसानको आर्थिक उन्निततर्फ जोड् दिन स्थानीय सरकार पनौती नरगपालिकाले पाडी उपहारको योजन अघि सारेको हो। बिहीबार नगरपालिका१ पर्खालचौरमा एक कार्यक्रम गरी पहिलो चरणमा किसानलाई २३ पाडी वितरण गरिएको हो। नगरपालिकाले वडागत पाडी वितरणको लागि आवेदन माग गरे अनुसार यो आर्थिक वर्षमा नगरपालिकाको अन्तरिक कोषबाट ३ सय पाडी वितरण गर्दैछ। नगरपालिकाले यो वर्ष वडा नम्बर १ मा ४२, वडा नम्बर २ मा ३५, वडा नम्बर ३ मा ३०, वडा नम्बर ४, ५, ६, ८, ९, १०, ११ मा २० र २० वटा, वडा नम्बर ७ मा ३ वटा र वडा नम्बर १२ मा सबै भन्दा धेरै ५० पाडी वितरण गरिदै छ। पाडी वितरण कार्यक्रममा बोल्दै प्रदेशसभा सदस्य बसुन्धरा हुमागाईले नगरपालिकाले नमुना काम सुरु गरेको उल्लेख गरे। पनौतीका मेयर भीम न्यौपानेले वैदेशिक रोजगारीमा जाने परम्परा बढ्दै गएको कारण त्यसलाई रोकथाम गर्न यस्तो अभियान सुरु गरेको बताए। अघिल्लो आर्थिक वर्षबाट नगरपालिकाले सुरु गरेको भैंसी भत्ता ५ सय ६७ भैंसीपालक कृषकले प्राप्त गरेका पनौती नगरपालिका पशुपंक्षी शाखा प्रमुख मणिप्रसाद सापकोटाले जानकारी दिए। बाँझोपन रह्यो भने प्राविधिक समितिको सिफारिसका आधारमा विक्री गर्ने र अर्काे खरिद गर्न सकिने नगरपालिकाले जनाएको छ। नगरपालिकको आन्तरिक स्रोतबाट ९० लाख र ३ सय किसानबाट ५ हजारका दरले १५ लाख गरी एक करोड ५ लाख रुपैयाँ बराबरको रकमबाट पाडी वितरण कार्यक्रम सञ्चालन गरेको हो।"
रुखले किचेर वृद्धाको ज्यान गयो,ताप्लेजुङ : सडक निर्माणका क्रममा ढलेको रुखले किचेर ताप्लेजुङमा एक वृद्धाको मृत्यु भएको छ। सिरिजंघा गाउँपालिका२ आम्बेगुदिनका ६० वर्षीया पदममाया खड्काको मृत्यु भएको छ। हप्पुखोलातेल्लोक सडक निर्माण मोटरबाटो निर्माणका क्रममा ढलेको रुखले किच्दा स्थानीय खड्काको घटनास्थलमा नै ज्यान गएको आम्बेगुदिन प्रहरी चौकी चौकीका असई गोपीलाल लिम्बूले जानकारी दिए। बिहीबार दिउँसो घर नजिक रहेर मेसिनले बाटो बनाएको हेरिरहेकी वृद्धलाई अचानक ढलेको रुखले किचेको थियो। मेसिन भन्दा झण्डै ५ मिटर पर रहेकोे सुकेको रुख मेसिनको भाइब्रेसनका कारण अचानक ढलेको हुन सक्ने प्रहरीको अनुमान छ।
शल्यक्रिया हुन नसकेपछि गर्भवतीको उद्धार,सुर्खेत : मुगुको खत्याड गाउँपालिका ६ का २२ वर्षीया प्रिन्सा मल्ललाई उद्धार गरिएको छ । लामो समयसम्म प्रसुति व्यथाले च्यापेपछि जिल्लामा सुत्केरी हुन नसक्दा बिहीबार नेपाली सेनाको हेलिकप्टरबाट उद्धार गरिएको हो । पेटमा दुईवटा बच्चा भएका कारण उनको जिल्लामा सफल शल्यक्रिया हुन नसकेको हो । गर्भवती आमा र पेटमा रहेका बच्चा बचाउन जिल्ला अस्पताल मुगुले रेफर गरेपछि उनको उद्धार गरिएको राष्ट्रपति महिला उत्थान कार्यक्रम शाखा कार्यालयकी प्रमुख अञ्जु ढुंगानाले जानकारी दिइन् । उनका अनुसार गर्भवती मल्लको उद्धारपछि कर्णाली प्रदेश अस्पताल कालागाउँमा भर्ना गरिएको छ । प्रिन्साको पेटमा रहेका दुईमध्ये एउटा बच्चा पेटमा उल्टो रहेकाले उनको शल्यक्रिया गर्नुपर्ने भएको हो । कार्यक्रमले कर्णाली प्रदेशका दुर्गम गाउँमा बच्चा जन्माउन नसकेर जोखिममा परेका गर्भवती महिलाको उद्धार गर्दै आएको छ । कार्यक्रमअन्तर्गत हालसम्म देशभरका ३४ जिल्लाबाट ७३ जना सुत्केरी हुन नसकेका गर्भवतीको उद्धार गरिएको हो ।
नहरमा डुबेर बालकको मृत्यु,नुवाकोट : त्रिशूली जलविद्युत गृहका लागि पानी ल्याइएको नहरमा डुबेर नुवाकोटमा एक बाललको मृत्यु भएको छ। विदुर नगरपालिका७ तुप्चे घर भएर स्थानीय पायोनियर अंग्रेजी विद्यालयको कक्षा ७ मा अध्ययनरत १४ वर्षीय शंकर तामाङको नहरमा डुबेर मृत्यु भएको हो। बहिनीसँग हिड्दै गरेका बालक त्रिशूली जलविद्युतको नहरमा खसेका थिए। उनको तत्काल उद्धार हुन नसक्दा त्यही मृत्यु भएको जिल्ला प्रहरी कार्यालय नुवाकोटका प्रवक्ता नयव उपरीक्षक राजेश थापाले जानकारी दिए। उनको शव खसेको ठाउँभन्दा दुई किलोमिटर दक्षिणमा भेटिएको हो। मृतक बालकको शवको नुवाकोट जिल्ला अस्पताल त्रिशूलीमा पोष्टमार्टम गरिएको छ।
"बिहीबार खण्डग्रास सूर्यग्रहण : खगोलविद् भन्छन्, मानवीय असर छैन","काठमाडौं : बिहीबार लाग्ने खण्डग्रास सूर्यग्रहणमा सूर्यको ३९ प्रतिशत भाग छोपिने भएको छ। बीपी कोइराला प्लानेटोरियम अब्जरभेटरी एण्ड साइन्स म्युजिएम विकास बोर्डका निमित्त कार्यकारी निर्देशक डा सनतकुमार शर्माका अनुसार सूर्यको भाग पनि मुलुकको भू भाग अनुसार फरक फरक छोपिनेछ। उनका अनुसार काठमाडौंबाट हेर्दा सूर्यको भाग ३९ प्रतिशत छोपिनेछ। काठमाडौंमा ग्रहण ८ बजेर ४३ मिनेट जाँदा सुरु भएर ११ बजेर ३३ मिनेटमा अन्त्य हुनेछ। त्यस्तै महेन्द्रनगरमा ग्रहण ८ जेर ३८ मिनेटबाट सुरु भएर ११ बजेर १९ मिनेट गएपछि अन्त्य हुनेछ। झापाको भद्रपुरमा ८ बजेर ४८ मिनेट गएपछि सुरु हुनेछ। अन्त्य ११ बजेर २७ मिनेट गएपछि अन्त्य हुनेछ। यहाँ ग्रहण अवधिभर सूर्यको भाग ३९ प्रतिशत छोपिनेछ। ग्रहण अवधिभर भद्रपुरमा सूर्यको भाग ३६ प्रतिशत मात्र छोपिनेछ। सूर्य र पृथ्वीको बीचमा चन्द्रमा आउदा चन्द्रमाले सूर्यबाट आएको प्रकाशलाई छेक्दा यसको छाया पृथ्वीमा पर्न गई सूर्यग्रहण हुन जान्छ। सूर्यग्रहण केवल चन्द्रमाको न्यून मून फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्यग्रहण विभिन्न खगोलीय अवस्थामा निर्भर गर्दछ। बिहीबार लाग्ने सूर्यग्रहण नेपालबाट खण्डग्रासमात्र देखिने नेपाल एष्ट्रोनोमिकल सोसाइटीका अध्यक्ष सुरेश भट्टराईले बताए। बिहान ८ बजेर ४३ मिनेटमा सुरु हुने खण्डग्रास सूर्यग्रहण १० बजेर १ मिनेट जाँदा मध्ये हुनेछ भने ११ बजेर ३१ मिनेट जाँदा सकिनेछ, भट्टराईले भने। नेपाल एष्ट्रोनोमिकल सोसाइटीले सूर्यग्रहणको अवलोकनको निःशुल्क व्यवस्था गरेको छ। बिहीबार बिहान ८ : ३० देखि ११ : ४५ बजेसम्म सूर्यग्रहण हेर्न सकिने अध्यक्ष भट्टराईले बताए। वैज्ञानिक मूल्य र मान्यता अनुसार सुरक्षित तरिकाले सूर्यग्रहण हेर्दा कुनै किसिमको हानी नोक्सानी नहुने उनको भनाइ छ। त्यसैगरी बिपी कोइराला मेमोरियल प्लानेटेरियम तथा अब्जरभेटरी र विज्ञान संग्राहलय विकास समितिले सूर्यग्रहणको अवलोकनका लागि व्यवस्था मिलाएको छ। कसरी लाग्छ सूर्यग्रहण सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छाया पृथ्वीमा पर्न गएमा छाया परेको स्थानमा सूर्यग्रहण लाग्ने वैज्ञानिकको भनाइ छ। सूर्यग्रहण खग्रास, खण्डग्रास वा बलयाकारको हुन्छ। बिहीबार लाग्ने सूर्यग्रहण बलयाकार हो। पृथ्वीको एक स्थानमा खग्रास सूर्यग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ, विज्ञान संग्राहलयका निमित्त कार्यकारी निर्देशक शर्माले भने। वैज्ञानिकहरुका अनुसार सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाश छेक्दा पृथ्वीमा छाया पर्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाया पृथ्वीमा पर्न गई सूर्यग्रहण हुन जान्छ, डा शर्मा भन्छन्, सूर्यग्रहण केवल चन्द्रमाको यून मून फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्यग्रहण विभिन्न खगोलीय अवस्थामा निर्भर गर्दछ। शर्माका अनुसार सूर्यग्रहणमा चन्द्रमा पृथ्वीबाट सबभन्दा टाढा पुगेको केही दिनपछि मात्र चन्द्रमाले सूर्यलाई छेक्ने हुदाँ पृथ्वीबाट अवलोकन गर्दा यसले सूर्यबाट आएका प्रकाशलाई पूर्णरूपमा नछेक्ने हुदाँ सूर्य केवल रिङ आकारको गोलाकार रुपमा अवलोकन हुनेछ। काठमाडौंबाट भने यो केवल खण्डग्रासको रुपमा अवलोकन गर्न सकिनेछ। सूर्य पृथ्वीबाट लगभग १५ करोड किलोमिटर टाढा छ। यसको ब्यास पृथ्वीभन्दा १०९ गुणा ठूलो छ र चन्द्रमाको ब्यास पृथ्वीको एक चौथाइ मात्र छ। तौल तीन लाख ३३ हजार गुणा बढी छ। यसको बाहिरी सतहको तापक्रम लगभग ६००० डिग्री सेन्टिग्रेड र केन्द्रको तापक्रम १५०००,००० डिग्री सेन्टिग्रेड रहेको छ, डा शर्माले भने, सूर्य पृथ्वीको सबभन्दा निकट रहेको एउटा सामान्य प्रकारको तारा हो। सौर्यमण्डलका सम्पूर्ण ग्रहहरू आफ्नो कक्षमा परिभ्रमण गर्नका साथै सूर्यको वरिपरि पनि परिभ्रमण गरिरहेका हुन्छन्। पृथ्वी आफ्नो कक्षमा पश्चिमबाट पूर्वतिर परिभ्रमण गर्नुका साथै सूर्यको वरिपरि पनि परिभ्रमण गरिरहेका हुन्छ। कसरी हेर्न सकिन्छ ? पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ। चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छाया पर्न गई पृथ्वीको केही भागबाट खग्रास सूर्यग्रहण अवलोकन गर्न सकिन्छ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्। सूर्यग्रहणलाई खाली आँखा, बाइनाकुलर वा टेलिस्कोपको प्रयोग गरेर कदापि पनि अवलोकन गर्नु हुँदैन। यसो गरेमा आँखा सदाका लागि बिग्रिने सम्भावना रहन्छ। साथै  प्लेट, ध्वाँसो लगाएको ऐना तथा पानीमा समेत सूर्यको प्रतिबिम्बलाई अवलोकन गर्नुहुँदैन, डा शर्मा भन्छन्, हिमाल आरोहणमा प्रयोग गरिने विशेष प्रकारको गाढा रङको धातु लेपन भएको चश्माबाट मात्र यसको अवलोकन गर्न सकिन्छ, साधारण चश्माबाट यसको अवलोकन गर्नु हुँदैन। सूर्यग्रहणको समयमा मानवमा केही प्रभाव नपर्ने शर्माको भनाइ छ। प्रभावका सम्बन्धमा हालसम्म कुनै पनि वैज्ञानिक आधारहरू प्राप्त हुन सकेका छैनन्, डा शर्मा भन्छन्। पञ्चाङ्ग निर्णायक समिति के भन्छ ? पुस १० गते बिहीबार पौष कृष्ण औँसीका दिन बिहान खण्डग्रास (आधा ढाक्ने) सूर्यग्रहण लाग्ने नेपाल पञ्चाङ्ग निर्णायक समितिले जनाएको छ। समितिका अध्यक्ष प्रा डा रामचन्द्र गौतमका अनुसार पश्चिम र नैऋत्य कोणको बीचबाट बिहान ग्रहण सुरु हुने, बिहान १०:०१ मा मध्य हुने र ११:३१ मा समाप्त हुनेछ। पूर्व र आग्नेय कोणको बीचबाट ग्रहण समाप्त हुने समितिले जनाएको छ। ग्रहण लाग्नुभन्दा चार प्रहर (१२ घण्टा) अघि अर्थात पुस ९ गते बेलुकी ८:४२ देखि बालक, वृद्ध र रोगीबाहेकलाई शास्त्रीयरूपमा भोजन निषेध रहेको उनले सुनाए। ग्रहणका बेलामा खानपिनलगायत महत्त्वपूर्ण काम निषेध गरिएको छ। बिहीबार सूर्यग्रहण : कुन राशिलाई कस्तो असर ग्रहणका समयमा स्नान, दान, श्राद्ध, जप, ध्यान, साधनालगायत कर्म गर्न भने शुभ हुन्छ भन्ने शास्त्रीय मान्यता छ। ग्रहणका समयमा दीक्षा मन्त्र लिन पनि उत्तम मानिन्छ। ग्रहणका बेला सकेसम्म तीर्थस्थलमा नसके नजिकको नदी, ताल, तलाउ, पोखरी यति पनि सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदयलगायत धार्मिक ग्रन्थमा उल्लेख गरिएको छ। ग्रहणका समयमा सुते रोग लाग्ने, पिसाब गरे दरिद्र, दिसा गरे किरा भएर जन्मने, मैथुन गरे गाउँको सुङ्गुर भएर जन्मने, सिङ्गार पटार गरे कुष्ठ रोगी, भोजन गरे अधोगति, बन्धनमा राखे सर्प भएर जन्मने, काटमार गरे नरकमा बास हुने उल्लिखित धार्मिक ग्रन्थमा वर्णन गरिएको छ। सूर्य ग्रहणमा चार प्रहर (१२ घण्टा) र चन्द्रग्रहणमा तीन प्रहर (नौ घण्टा) अघिदेखि सुतक लाग्ने धर्मशास्त्रविद्समेत रहेका गौतमले बताए। सुतक लागेपछि भोजन गर्न नहुने धार्मिक विश्वास छ। यसपालिको ग्रहण हेर्न कर्कट, तुला, कुम्भ र मीन राशि हुनेका लागि राम्रो छ। बाँकी राशिकालाई शुभ फल नदिने समितिले स्वीकृति दिएका पात्रो (पञ्चाङ्ग) मा उल्लेख गरिएको छ। मेष राशि हुनेलाई माननाश, वृषलाई कष्ट, मिथुनलाई स्त्रीपीडा, कर्कटलाई सौख्य, सिंहलाई चिन्ता, कन्यालाई व्यय, तुलालाई श्रीप्राप्ति, वृश्चिकलाई क्षति, धनुलाई घात, मकरलाई व्यय, कुम्भलाई लाभ र मीनलाई सुख प्राप्तिको फल प्राप्त हुने जनाइएको छ।"
११ वर्षदेखि दाम्लोमा !,"बागलुङ : निसीखोला गाउँपालिका ७ राजकुत कुडुँला गाउँका १४ वर्षीय टिका लोक्चाङ तामाङलाई दाम्लोले बाँधेर नियन्त्रणमा राखिएको छ।तामाङलाई आफ्नै अभिभावकले ११ वर्षदेखि घरमा बाँधेर राखेका छन्। शारीरिक अपाङ्गता भएका तामाङलाई ११ वर्षदेखि दाम्लोमै बाँधेर राख्ने गरेको स्थानीय बताउँछन् । उनमा जन्मजातै शारीरिक तथा मानसिक समस्या भएको टिकाका बुवा मनी लोक्चान बताउँछन् । बालक हिँड्न, डुल्न र बोल्न सक्दैनन् । बालकलाई बाँधेको डोरी खोल्दिने बित्तिकै पल्टने, घरमा राखिएका सामानहरु फ्याकिदिने जस्ता अस्वभाविक क्रियाकलाप गर्ने भएकाले चोटपटक लाग्ने डरले बाँधेर राख्ने गरेको मनी बताउँछन् । उनका अनुसार टिकाले दिसा पिसाब समेत सही ठाउँमा नगर्ने भएकाले बाँधेर राख्न थालिएको हो । 'बच्चाको शरीर ठिक छैन, उसलाई हेर्न एकजना दिनभर कुरुवा बस्ने चाहिन्छ। घरको काम पनि गर्नै पर्यो, 'मनीले भने, 'कुरेर बस्न नसक्दा बाँधेर राख्नुको विकल्प छैन।' रातको समयमा बोकेर घरभित्र लैजाने भए पनि दिनमा घरको पिढीमा बाँधेर राख्दै आएको टीकाकी आमा सुकिला लोक्चान तामाङले बताइन् । आर्थिक अवस्था कमजोर भएका तामाङ परिवारका माइलो छोरा हुन् । परिवारको जिविकाका लागि खेतबारी, कुटो कोदालो गर्नुपर्ने भएकाले बाधेर राखेको उनको भनाई छ । 'छोराको उपचार गर्न पाल्पाको प्रवास अस्पतालमा लगेको थिए, चारपाँच लाख रुपैयाँ खर्च समेत गरे, उपचार भएन,' सुकिला भन्छिन्, 'उपचारमा सम्लग्न डाक्टरले उपचार गर्न प्रयास गरेपनि सफल भएन्, असर्मथ भएको जानकारी दिएपछि फिर्ता ल्याए।' ठूलो अस्पतालमा छोराको उपचार गर्न पाए निको हुने आशा भएपनि आर्थिक अवस्था कमजोर भएका कारण घरमै बाँधेर राख्न विवश भएको टीकाकी आमा सुकिला बताउँछन्। तामाङ परिवारको पाँच सन्तान मध्ये टीका दोस्रो सन्तान हुन् । हालै गाउँपालिकाले अपाङ्गता परिचयपत्र बनाएर महिनाको तीन हजार अपांगता भत्ता बाहेक अरु केही सहयोग नपाएको परिवारको गुनासो छ । निसीखोला ७ का वडा अध्यक्ष तेजेन्द्र बिक्रम कुवरले मानव अधिकारका हिसाबले दाम्लोमा बाँध्ने कार्य गलत भए पनि केही गर्न नसकिएको बताए ।'अपांगता हुनु कुनै अपराध होइन, त्यो परिवारलाई पनि थाहा छ, हामीलाई पनि जगजाहेर छ,' अध्यक्ष कुवरले भने, 'तर परिवारको बाध्यतामा हाम्ले वडा स्तरबाट केही गर्न सक्ने अवस्था छैन, माथिल्ला निकायबाटै केही पहल गरिदिए हुन्थ्यो ।'"
दुई प्रहरी अधिकृत घुससहित पक्राउ,काठमाडौं : रुपन्देहीस्थित विष्णुपुरा सशस्त्र प्रहरी वेशक्याम्पका दुई प्रहरी अधिकृत घुससहित पक्राउ गरेका छन्। अख्तियार दुरुपयोग अनुसन्धान आयोगले सशस्त्र प्रहरी निरीक्षक तेजबहादुर जोरा र सशस्त्र प्रहरी सहायक हवल्दार वीरेन्द्रप्रसाद चौधरीलाई ६ हजार घुससहित पक्राउ गरेको हो। सशस्त्र असई चौधरीले घरायसी मालसामान ओसारपसारमा सहजीकरण गरिदिने भनी विभिन्न बहाना बनाई सेवाग्राहीसँग घुस लिएका थिए। उनलाई गैडहवा गाउपालिका ३ सग्रहवा नजिकबाट पक्राउ गरिएको अख्तियार प्रवक्ता प्रदीपकुमार कोइरालाले जानकारी दिए। यसै सिलसिलामा थप अनुसन्धानको लागि सोही बेस क्याम्प रुपन्देहीमा सशस्त्र प्रहरी निरीक्षक जोरासमेतलाई नियन्त्रणमा लिइएको उनले बताए।
सहसचिव र उपसचिव बढुवा : आन्तरिक परीक्षा खारेज,"काठमाडौं : निजामती सेवाअन्तर्गत सहसचिव र उपसचिवको बढुवाका लागि हुँदै आएको आन्तरिक प्रतियोगितात्मक परीक्षा खारेज हुने भएको छ। संसद्को राज्य व्यवस्था तथा सुशासन समितिमा राजपत्रांकित प्रथम र द्वितीय श्रेणी (सहसचिव र उपसचिव)को पदपूर्तिका लागि हुँदै आएको यो व्यवस्था खारेज गर्ने सहमति भएको हो। संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक माथिको बुधबारको छलफलमा बढुवाअन्तर्गतको ज्येष्ठता र कायत सम्पादन मूल्यांकन तथा कायत क्षमता मूल्यांकनबाट पदपूर्ति गर्ने व्यवस्था यथावत् राखिएको छ। समितिका सदस्य महेश्वरराज गहतराजले सहसचिव र उपसचिवको बढुवाका लागि हुँदै आएको आन्तरिक परीक्षा खारेज गर्ने सहमति भएको बताए। अन्तर सेवा प्रतिस्पर्धा र खुला प्रतियोगिताबाट पदपूर्ति गर्ने व्यवस्थाका विषयमा गम्भीर छलफल भएको उनले बताए। संघीय मामिला तथा सामान्य प्रशासनमन्त्री हृदयेश त्रिपाठीकै इच्छामा त्यो सहमति भएको हो तर सचिव यादव कोइरालाले भने आन्तरिक परीक्षाको व्यवस्था हटाउँदा बिग्रिने प्रतिक्रिया दिएका थिए। समितिकी सभापति शशि श्रेष्ठले पटकपटक रुलिङ गरेपछि बोलेका सचिव कोइरालाले भने, यो व्यवस्था कर्मचारी प्रशासन बिग्रिन्छ। निजामती सेवा ऐनमा २०२० प्रतिशत आन्तरिक प्रतियोगिताबाट बढुवा गर्ने व्यवस्था छ। अहिले प्रस्तावित संघीय निजामती सेवासम्बन्धी विधेयकमा पनि त्यो व्यवस्थालाई निरन्तरता दिने प्रयास गरिएको थियो। मन्त्रालयले पेस गरेको विधेयकमा सहसचिव र उपसचिवका लागि २०२० प्रतिशत आन्तरिक प्रतियोगिताबाट पदपूर्ति गर्ने व्यवस्था प्रस्ताव गरिएको थियो। हटाइएको आन्तरिक प्रतियोगिताको प्रतिशतलाई कहाँ समायोजन गर्ने विषयमा सहमति जुटिनसकेको उनले बताए। अन्तरसेवा प्रतिस्पर्धा वा खुला प्रतियोगिता कुनमा यो संख्या राख्ने भन्ने विषयमा छलफल भइरहेको छ, उनले भने। अन्तरसेवा प्रतियोगिता बढाउनुपर्ने मन्त्री त्रिपाठीको धारणा छ। अन्तरसेवा भन्नाले स्थानीय तह वा प्रदेशबाट निजामती सेवामा आउन पाउने व्यवस्था हो। प्रस्तावित विधेयकमा १०१० प्रतिशत सहसचिव र उपसचिव अन्तरसेवाबाट पदपूर्ति गर्ने व्यवस्था राखिएको छ। कर्मचारीले परीक्षामा लाग्दा निजामती सेवा नै प्रभावित भएपछि आन्तरिक प्रतियोगितात्मक व्यवस्था हटाउन सांसदले आवाज उठाएका हुन्। सामान्य प्रशासन मन्त्रालयका प्रवक्ता एवं सहसचिव भुपाल बरालले मन्त्रालयले प्रस्ताव गरेका विधेयकमा आन्तरिक प्रतियोगिताको व्यवस्था राखिएको जानकारी दिए।"
बलात्कारीको फर्जी जन्मदर्ता बनाउने वडा सचिव पक्राउ,"वीरगन्ज : विवाहित महिलालई बलात्कार गरेको आरोपमा पक्राउ परेका अभियुक्तको उमेर घटाएर फर्जी जन्मदर्ताको प्रमाण पत्र बनाउने कर्मचारीलाई प्रहरीले पक्राउ गरेको छ। पक्राउ पर्नेमा बाराको पचरौता नगरपालिका५ का वडा सचिव प्रभु पडित रहेका छन्। गत कात्तिक ७ गते पचरौता नगरपालिका५ की ३३ वर्षीया महिलालाई सोही वडाका १८ वर्षीय सोहन भनिने जितेन्द्र महत्तो नुनियाले बाटो छेकेर वडा नम्बर ४ को बगैंचामा लगेर बलात्कार गरेका थिए। घटनाका बारेमा पिडित पक्षले जानकारी गराएपछि प्रहरीले फरार रहेका नुनियालाई मंसिर ५ गते पक्राउ गरेको थियो। प्रहरीले जबरजस्ती करणी उद्योग कसूर शीर्षकमा मुद्धा दर्ता गरी बारा जिल्ला अदालतमा पेश गरेपछि अदालतले पुष १ गते पुर्पक्षको लागि जेल चलानको आदेश दिएको थियो। नुनिया हाल वीरगन्ज कारागारमा छन्। उक्त घटनामा अभियुक्तलाई फाइदा तथा पिडितलाई हानी, नोक्सानी पुर्याउने नियतले वडासचिव पडितले २०५८ सालमा जन्म भएका अभियुक्त नुनियाको २०६० सालमा जन्म भएको भनी किर्ते जन्मदर्ताको प्रमाणपत्र बनाएर दिएको भन्दै पिडित पक्षले प्रहरीमा उजुरी दिएका थिए। त्यहि उजुरीको आधारमा प्रहरीले वडा सचिव नुनियालाई बुधबार साँझ पक्राउ गरेको हो। पक्राउ परेका वडा सचिव महतोलाई बारा जिल्ला अदालतमा पेश गरी पाँच दिनको म्याद थप गराइ अनुसन्धान भइरहेको बाराका प्रहरी उपरिक्षक विकासराज खनालले जानकारी दिए।"
युद्धकालीन कलाभुवा नाच,"अछाम : सुदूरपश्चिम प्रदेशका विभिन्न जिल्लामा भुवा पर्वको रौनकता छाएको छ। हरेक वर्ष पुषको महिनामा भुवा ७ दिनभन्दा बढी समयसम्म खेल्ने गरिन्छ। युद्धकालीन अभ्यास अछामी संस्कृतिमा भुवा पर्वका रूपमा तामझामका साथ मनाइने गरिन्छ। हातमा तरवार र ढाल लिएर सामुहिक रुपमा स्थानीय बाजागाजाको तालमाभुवा खेल्ने गरिन्छ। भुवा विशेष गरी सुदूरपश्चिमको अछाम,बाजुरा,डोटी र बझागमा मनाउने गरिन्छ। भुवा पर्वको अवसरमा घरघरमा गएर देउसीभैलो खेलेर चामल दक्षिणा माग्ने, भुवा खेल्ने र आशिर्वाद दिने प्रचलन छ। यो पर्वले वर्षदिनसम्म भेटघाट नै नभएका ईष्टमित्र,दाजुभाईबीचको सम्बन्ध प्रगाढ हुने विश्वास छ। भुवा खेलको पहिरन पनि विशेष प्रकारको हुन्छ। भुवा खेल्ने पुरुषहरुले सेतो भोटोसहित जामा, पछाडि कुमदेखि खुट्टासम्म पुग्ने गरी पिठ्युमा एउटा सेतो चद्धर जस्तो पहिरनुपर्छ। टाउँकोमा पघरी बाँध्नुपर्छ। बायाँ हातमा ढाल दायाँ हातमा तरबार लिई बाजाको तालसँगै गुरुको निर्देशनअनुसार सुस्त गतिबाट भुवाँ खेल खेल्ने गरिन्छ। यो खेलमा १६ वटा चालवा लय र ६३ कवच हुन्छ। भुवा खेल्नेहरुले यो पर्व मनाउने क्रममा घरघरमा गई भस्कोसमेत खेल्ने गर्छन्। भस्को खेलका माध्यमबाट समाजका विकृतिविसंगतिको अन्त्य भई समतामूलक समाजनिर्माण हुने विश्वास रहेको भुवा खेलाउने गुरु प्रभा धम्कोट माविका पुर्व प्रधानाध्यापक कुलबहादुर कुँवरले बताए। उनले भने पाण्डव र कौरबबीचका लडाई सकिएपछि पाण्डवपक्षले खुसियाली मनाएको दिनको रुपमा यो पर्व मनाईन्छ, भुवा खेल सबैले खेल्न सक्दैनन्।' उनले भने बाजा र खेल्नेको ताल मिल्नुपर्छ। यो युद्धकालीन कला हो खेल्न नजानेमा चोटपटकसमेत लाग्न सक्छ, यो पर्व मनाएको स्थान वा खेतमा अर्को वर्ष अन्न उत्पादन बढ्ने जनविश्वास छ।पछिल्लो समय युवाहरुमा यो खेलप्रतिको चासो नहुँदा यसको महत्व घट्दै गएको उनले बताए। अछामका साँफेबगर नगरपालिका, रामारोशन गाउँपालिका,चौरपाटी गाउँपालिमाका विभिन्न ठाउँमा भुवो खेल्ने गरिन्छ। हराउदै जान थालेको भुवा यस पटक वडा कार्यालयको पहलमा आयोजना गरिएको साँफेबगर नगरपालिका३ का वडा अध्यक्ष कृष्ण बुढाले बताए। उनले भने सिद्धेश्वरमा विगत ८ वर्षदेखि भुवा खेल्न छोडेका थियौ। यस पटक वडा कार्यालयको पहलमाभुवो खेलको जगेर्ना गर्नका लागीभुवाको आयोजना गरेका छौ।' भुवाखेलको अन्तिम दिन विसर्जन गर्ने कार्यलाई अछामको स्थानीय भाषामा भुवा सेलाउने पनि भन्ने गरिन्छ। पहिले राजा र रजौटाहरुले आफ्ना भाई भारदार लगाएत जनताहरुलाई आत्मरक्षाको लागी खेतीको काम सकेर फुर्सदको समयमा ढाल तरवार खेल्न सिकाउनका लागि भुवा खेलाउने गरेको बुढापाकाहरुको भनाई छ।"
"सुनको मूल्य स्थिर, चाँदी बढ्यो",काठमाडौं : नेपाली बजारमा बिहीबार सुनको मूल्य स्थिर छ। बुधबार सुन तोलामा ७२ हजार ८ सय रुपैयाँमा कारोबार भएको सुन आज सोही मूल्यमा कारोबार भइरहेको नेपाल सुन चाँदी महासंघले जनाएको छ। महासंघका अनुसार तेजावी सुनको मूल्य ७२ हजार ५ सय कायम गरिएको छ। आज चाँदीको मूल्य सामान्य वृद्धि भएको छ। तोलामा ५ रुपैयाँले बढेर ८९० कायम गरिएको छ। बुधबार बजारमा चाँदी तोलाको ८ सय ८५ रुपैयाँमा कारोबार भएको थियो।
तस्बिरमा यस्तो देखियो खण्डग्रास सूर्यग्रहण,"काठमाडौं : काठमाडौंमा बिहान ८ बजेर ४३ मिनेटबाट सूर्यग्रहण लागेको छ। शिक्षा विज्ञान तथा प्रविधि मन्त्रालयअन्तर्गतको बीपी कोइराला प्लानेटोरियम अब्जरभेटरी एन्ड साइन्स म्यूजिएम विकास बोर्डका अनुसार ग्रहणको प्रभाव मुलुकका भूभागअनुसार फरक पर्नेछ । आज लाग्ने खण्डग्रास सूर्यग्रहणमा सूर्यको ३९ प्रतिशत भाग छोपिने भएको छ। बोर्डका निमित्त कार्यकारी निर्देशक डा सनतकुमार शर्माका अनुसार काठमाडौंमा ग्रहण ११ बजेर ३३ मिनेटमा अन्त्य हुनेछ। त्यस्तै महेन्द्रनगरमा ग्रहण ८ जेर ३८ मिनेटबाट सुरु भएर ११ बजेर १९ मिनेट गएपछि अन्त्य हुनेछ। झापाको भद्रपुरमा ८ बजेर ४८ मिनेट गएपछि सुरु हुनेछ। अन्त्य ११ बजेर २७ मिनेट गएपछि अन्त्य हुनेछ। यहाँ ग्रहण अवधिभर सूर्यको भाग ३९ प्रतिशत छोपिनेछ। ग्रहण अवधिभर भद्रपुरमा सूर्यको भाग ३६ प्रतिशत मात्र छोपिनेछ। सूर्य र पृथ्वीको बीचमा चन्द्रमा आउदा चन्द्रमाले सूर्यबाट आएको प्रकाशलाई छेक्दा यसको छाया पृथ्वीमा पर्न गई सूर्यग्रहण हुन जान्छ। सूर्यग्रहण केवल चन्द्रमाको न्यून मून फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्यग्रहण विभिन्न खगोलीय अवस्थामा निर्भर गर्दछ।नेपाल एष्ट्रोनोमिकल सोसाइटीले सूर्यग्रहणको अवलोकनको निःशुल्क व्यवस्था गरेको थियो। वैज्ञानिक मूल्य र मान्यता अनुसार सुरक्षित तरिकाले सूर्यग्रहण हेर्दा कुनै किसिमको हानी नोक्सानी नहुने उनको भनाइ छ। त्यसैगरी बिपी कोइराला मेमोरियल प्लानेटेरियम तथा अब्जरभेटरी र विज्ञान संग्राहलय विकास समितिले सूर्यग्रहणको अवलोकनका लागि व्यवस्था मिलाएको छ। पश्चिम र नैऋत्य कोणको बीचबाट बिहान ग्रहण सुरु भएको ग्रहण पूर्व र आग्नेय कोणको बीचबाट ग्रहण समाप्त हुने छ। पशुपतिनाथमा भक्तजनहरु । तस्बिर : उमा विष्ट"
सूर्यग्रहणको बेला पशुपतिमा भक्तजन (तस्बिर),"काठमाडौं : बिहीबार बिहान लागेको खण्डग्रास सूर्यग्रहण समाप्त भएको छ। बिहान ८ बजेर ४२ मिनेटबाट सुरू भएको ग्रहण ११ बजेर ३१ मिनेटमा समाप्त भएको हो। ग्रहणका समयमा स्नान, दान, श्राद्ध, जप, ध्यान, साधनालगायत कर्म गर्न शुभ हुन्छ भन्ने शास्त्रीय मान्यता छ। ग्रहणका समयमा दीक्षा मन्त्र लिन पनि उत्तम मानिन्छ। ग्रहणका बेला सकेसम्म तीर्थस्थलमा नसके नजिकको नदी, ताल, तलाउ, पोखरी यति पनि सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदयलगायत धार्मिक ग्रन्थमा उल्लेख गरिएको छ। काठमाडौंको पशुपतिस्थित बागमती नदीमा पनि ग्रहण लागेको समयमा हिन्दु धर्मावलम्बीहरू दान, स्नान गरिरहेका देखिन्छन् । तस्बिर :"
शिक्षिकालाई हाजिरी लगाउन दिइएन,"बैतडी : जिल्लाको पुर्चौंडी नगरपालिका ४ स्थित पहरौल मावि बागा भटनाले नगरपालिकाले पदस्थापन गरेको शिक्षिकालाई हाजिरी लगाउन रोक लगाएको छ। शिक्षक सेवा आयोगबाट पास भएर आधारभूत तहको शिक्षकमा सिफारिश भएकी अम्बिका जोशीलाई विद्यालयले हाजिरी लगाउनमा रोक लगाएको हो। नगरपालिकाले पहरौल मावि बागामा पदस्थापन गरेको भए पनि विद्यालयमा हाजिरी लगाउन नदिएको शिक्षिका जोशीले गुनासो गरिन्। म त्यहाँको स्थानीय महिला हुँ। मैले शिक्षक सेवा आयोग पास गरेर नगरपालिकाले मलाई पदस्थापन गरेको हो तर मलाई राजनैनतिक प्रतिसोधका आधारमा हाजिर लगाउन दिइएको छैन।, उनले भनिन्,विद्यालयमा हाजिर लगाउन नदिएपछि म सदरमुकाम पुगेकी छु। शिक्षा विकास तथा समन्वय इकाइमा सम्पर्क गर्छु। त्यताबाट के भन्छन् सोही अनुसार अघि बढ्छु। आधारभूत तहको दरबन्दी खाली भएर नगरपालिकाले पदस्थापन गरेको तर विद्यालयले हाजिरी लगाउन नदिएको उनले बताइन्। उनले भनिन्, नगरपालिकाबाट पौष ६ गते नियुक्ती बुझेर पत्र सहित विद्यालय पुगेकी हुँ। तर मलाई हाजिर नै लगाउन दिइएन्। यो विषयमा पुर्चौंडी नगरपालिकाका शिक्षा संयोजक दिनेश नगारीले आफूहरूले मापदण्ड अनुसार शिक्षकहरूको पदस्थापन गरेकाले हाजिरी लगाउन दिनुपर्ने बताए। उनले भने, शिक्षक पदस्थापन निर्देशिका अनुसार उहाँलाई पहरौल माविमा सिफारिश गरिएको हो। विद्यालयले हाजिर लगाउन दिनुपर्छ। विद्यालयका प्रधानाध्यापक प्रताप धानुकले आफूहरूले नगरपालिकामा अंग्रेजी शिक्षकको माग गरेकाले त्यो माग पूरा नहुँदासम्म नयाँ शिक्षकलाई हाजिरी लगाउन नदिने निर्णय भएको बताए। उनले भने, हामीले नगरपालिकासंग शिक्षक पदस्थापन गर्न अघि नै हाम्रो माग पूरा गर्न आग्रह गरेका थियौं। माग पूरा नभएपछि विद्यालय व्यवस्थापन समितिले निर्णय गरेको हो। शिक्षक सेवा आयोगबाट सिफारिश भएका शिक्षकहरूलाई निर्वाध रुपमा विद्यालयले हाजिरी लगाउन दिनुपर्ने शिक्षा विकास तथा समन्वय इकाइका सूचना अधिकारी पुष्कर शर्माले बताए। शिक्षा ऐनमै आयोगबाट सिफारिश भएर पदस्थापन भएका शिक्षकहरूलाई हाजिरी लगाउन दिने, त्यसको व्यवस्थापन मिलाउने काम विद्यालय व्यवस्थापन समितिको हो। शिक्षिकालाई हाजिरी लगाउन नदिनु गैरकानुनी कार्य हो, उनले भने। पहरौल माविले शिक्षकलाई हाजिर लगाउन नदिने निर्णय गरेको सूचना।"
सूर्यग्रहण: कुन देशबाट कस्तो देखियो ?,"काठमाडौं : बिहीबार बिहान लागेको खण्डग्रास सूर्यग्रहण समाप्त भएको छ।बिहान ८ बजेर ४२ मिनेटबाट सुरू भएको ग्रहण ११ बजेर ३१ मिनेटमा समाप्त भएको हो। शिक्षा विज्ञान तथा प्रविधि मन्त्रालयअन्तर्गतको बीपी कोइराला प्लानेटोरियम अब्जरभेटरी एन्ड साइन्स म्यूजिएम विकास बोर्डका अनुसार ग्रहणको प्रभाव मुलुकका भूभागअनुसार फरक परेको थियो। बोर्डका अनुसार खण्डग्रास सूर्यग्रहणमा सूर्यको ३९ प्रतिशत भाग मात्रै छोपिएको हो। बोर्डका निमित्त कार्यकारी निर्देशक डा सनतकुमार शर्माका अनुसार काठमाडौंमा ग्रहण ११ बजेर ३३ मिनेटमा अन्त्य भएको बताए। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाया पृथ्वीमा पर्न गई सूर्यग्रहण हुन जान्छ। सूर्यग्रहण केवल चन्द्रमाको 'न्यून मून' फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्यग्रहण विभिन्न खगोलीय अवस्थामा निर्भर गर्दछ। मुलुकका विभिन्न ठाउँबाट सूर्यग्रहण विभिन्न आकारमा देखियो।नेपाल, म्यान्मार, सिंगापुर, श्रीलंका, इन्डोनेसिया, भारत, कुवेतलगायत मुलुकबाट देखिएका दृष्य। तस्बिर : रासस र एजेन्सीबाट"
"३ वर्षको ठेक्का संझौता, पुल बन्यो १८ महिनामा","दाङ : निर्माण व्यवसायीहरुले विकास निर्माणको काम अलपत्र पारेको कुराले चर्चा पाइरहेको बेला दाङमा भने सम्झौता भएको मितिभन्दा सात महिना पहिले काम पुरा गरि पुल संचालनमा आएको छ। तुलसीपुर घोराही सडकखण्डको ग्वारखोलामा बनेको पक्किपुल सम्झैता सकिने सात महिना पहिले नै निर्माणको जिम्मा लिएको कम्पनिले पुरा गरको छ ।२ सय २० किटर लम्बाइ र साढे १० मिटर चौडाइ रहेको ग्वारखोला पुलको समय सीमाभन्दा सात महिना पहिले निर्माण पुरा भएको हो। कालिका रसुवा जेवीअन्तर्गत रसुवा कन्ट्रक्सन प्रालीले पुल निर्माणको काम पुरा गरेको हो। २०७४ साल असार ११ गते तीन वर्षे सम्झौता गरेको रसुवाले २०७४ माघ २२ गते देखि पुल निर्माणको काम सुरु गरेको कन्टक्सनका प्रतिनिधि सिनेटमान श्रेष्ठले बताए । उनले काम सुरु गरेको २४ महिनामा निर्माण पुरा गरि पुल सञ्चालनमा समेत ल्याइसकेको बताए । २०७७ असार मसान्त सम्ममा पुरा गर्ने गरि सम्झौता भएको थियो, उनले भने,'हामीले समयभन्दा पहिले नै काम पुरा गरेर प्रगति विवरण पुल महाशाखालाई बुझाइसकेका छौं।' ग्वारखोला पुल पुसको पहिलो हप्तादेखि सञ्चालनमा आएको छ। सडक विभाग पुल महाशाखा सेक्टर नं ३ नेपालगञ्ज अन्तरगत निर्माण थालिएको पुलको लागत २८ करोड ३८ लाख रुपैयाँ रहेको र अहिले पुलको काम पुरा भएको महाशाखाका इन्जिनियर विश्व केसीले बताए । उनले निर्माण कम्पनीले तोकेको समयभन्दा सात महिना पहिले नै निर्माणको काम पुरा गरि भुक्तानीको प्रक्रिया बढाएको बताए । दक्ष जनशक्ति र २४सै घण्टा गुणस्तरीय काम गर्दा समयमै निर्माण पुरा गर्न सकिएको निर्माण कम्पनिका प्रतिनिधि श्रेष्ठले बताए । उनले पुल निर्माणका लागि २ सय जनाको प्राविधि र श्रमिकको जनशक्ति टोली खटिएको समेत बताए । रसुवा कन्टक्सनले ग्वारखोलाकै कपडादेवी मानपुर जोडने पुल पनि यसै वर्ष निर्माण गरेको छ । यो पुल सम्झौताको १४ महिना पहिले नै निर्माण पुरा गरेको कम्पनिले बताएको छ । कम्पनिका प्रतिनिधि श्रेष्ठले २०० मीटर लामो उक्त पुल १९ करोडको लागतमा १४ महिना पहिने नै सम्पन्न गरेको बताए । निर्माण व्यवसायीहरु जिम्मेवार भएर लागेका समयमै निर्माणको काम पुरा हुने श्रेष्ठको तर्क छ । नियमित र लगनशील भएर कम्पनिहरुले काम गरेरमा विकास अलपत्र नपर्ने उनले बताए । दाङमा तोकेको समय सीमाभन्दा पहिले नै काम पुरा भएका केहि उदाहरणमा यी दुई पुल पनि रहेको छन्। निर्माण सुरु भएको ५६ वर्षसम्ममा पनि केही पुल र सडक अलपत्रमा छन्।"
सूर्यग्रहणका रोचक मिथक,"काठमाडौं : सूर्यग्रहण र चन्द्रग्रहण दुई प्रकारका हुन्छन् । खग्रास र खण्डग्रास । खग्रास भनेको पुरै ढाकिने र खण्डग्रास भनेको अलिकति मात्र ढाकिने हो । आजको सूर्यग्रहण खण्डग्रास हो । यसमा चन्द्रमाले सूर्यलाई पूरा नभई आधा जति मात्र ढाक्छ। वास्तवमा यो सूर्यग्रहण अलि दुर्लभ खालको हो । यो चुरा जस्तो देखिन्छ । यसको बिचमा केही देखिदैन। चन्द्रमा अहिले पृथ्वीभन्दा निकै टाढा छ । रघुनन्दनका अनुसार यस खगोलीय घटनाको प्रभाव नेपाल, पाकिस्तान, श्रलंका, बंगलादेश, भुटान, चीन, अष्ट्रेलियालगायत सम्पूर्ण भारतमा देखिएको छ । आजको सूर्यग्रहण २०१९ को अन्तिम र तेस्रो सूर्यग्रहण हो । पि आइ बी(प्रेस इन्र्फमेसन ब्यूरो)का अनुसार अर्को सूर्यग्रहण २१ जुन, २०२० मा हुनेछ । विश्वमा यस्ता पनि मानिसहरु छन् जसका लागि ग्रहण कुनै खतराको प्रतीक हो । जस्तैः विश्वको अन्त्यको चेतावनी वा भयानक अशान्ति । हिन्दु पौराणिक कथामा यो अमृतमंथन र राहुकेतु भनिने प्रेतहरुको कथासँग जोडिएको छ । यससँग सम्बन्धित धेरै अन्धविश्वास व्याप्त छन् । ग्रहणले सधैं मानिसलाई चकित पार्दै आएको छ । वास्तवमा, जबसम्म मानिसले ग्रहणको कारण बुझेनन्, उनीहरुले धेरै कल्पना गरे । अन्धकार सूर्यलाई घेरेको यस कालो छाँयाको धेरै कथाहरु बनाए । क्यालिर्फोनियाको ग्रिफिथ वेधशालाका निर्देशक एडविन क्रपका अनुसार १७ औं शताब्दीको अन्तिम वर्षसम्म पनि ग्रहण किन लाग्छ र तारा किन झर्छ भन्ने मानिसलाई थाहा थिएन् । तर आठौं शताब्दी खगोलविद्हरु यसको वैज्ञानिक कारणबारे सजग थिए । सञ्चार र शिक्षाका कारण ग्रहणबारे खासै जानकारी नभएको हो । यसरी अन्ध विश्वास बढ्दै गयो । प्राचीन समयमा मानिसको तालिका प्रकृतिको नियमअनुसार चल्थ्यो । प्रकृतिको नियममा केही फेर हुनु मानिसलाई चिन्तित बनाउन पर्याप्त थियो । ग्रीसमा सूर्य ग्रहणलाई भगवान्को श्राप मानिन्छ । यसैगरी नेपाल र भारतमा ग्रहणको समयमा बाहिर निस्किन नहुने, घामको किरणबाट बच्नु पर्ने मान्यता छ । ग्रहणको समयमा खाना खाएमा शरीरलाई नकारात्मक असर पर्ने वा हानी हुने विश्वास छ । चीनमा सूर्यलाई ड्रागनबाट बचाउन तीर चलाउँछन् । ड्रागनले सूर्यलाई निलेपछि सूर्यग्रहण लाग्ने मान्यता छ । ड्रागनलाई तर्साउन पटाका पड्काउने चलन पनि छ । अमेरिकामा एक विशाल भालुले सूर्यलाई खाएपछि सूर्य ग्रहण लाग्छ भन्ने मान्यता छ ।कोरियमा फेरी ग्रहण बारे छुट्टै रमाइलो मिथक छ । राजाको आदेश मानेर कुकुरले सूर्यलाई चोर्ने कोशिश गरेमा ग्रहण लाग्ने मान्यता छ । मध्यकालीन युरोपमा मानिस प्लेग र युद्धले ग्रस्त थिए । त्यसैले चन्द्र ग्रहण वा सूर्य ग्रहणले तिनीहरुलाई बाइबलमा भएको प्रलयको विवरणको सम्झना गराएको थियो । मानिसले ग्रहणलाई किन प्रलयको रुपमा लिन्छन् भन्ने बुझ्न सजिलो छ, प्रोफेसर क्रिस फ्रान्सेली भन्छन् । बाइबलमा उल्लेख भएअनुसार प्रलय आउने दिन सूर्य कालो र चन्द्रमा रातो रंगको हुनेछ। क्रमशः चन्द्र ग्रहण र सूर्य ग्रहण पनि यस्तै हुनेछ । त्यो समयमा मानव जीवन छोटो थियो र यस्ता खगोलीय घटना मुस्किलले एकै पटक हुन्थ्यो । त्यसै कारण ग्रहण अझै डर लाग्दो हुन्थ्यो।"
लिच्छवीकालीन भित्तेचित्र भेटियो,"काठमाडौं : जयबागेश्वरी मन्दिरमा प्राचीन भित्तेचित्र भेटिएको छ। पुनर्निर्माणका लागि मन्दिर भत्काउँदा भित्तेचित्र फेला परेको हो। मन्दिर भत्काउँदा भित्र अर्को मन्दिरको संरचना भेटिएको थियो। बाहिरको मन्दिर मल्लकालीन भए पनि भित्री भागको मन्दिर लिच्छवीकालीन भएको विज्ञहरूको भनाइ छ। सोही मन्दिरको गारोमा कलात्मक चित्र र बुट्टेदार आँखीझ्याल भेटिएको हो। जयबागेश्वरी मन्दिर विश्व सम्पदा सूचीमा रहेको पशुपति क्षेत्रभित्र पर्छ। विज्ञको टोलीले भित्तेचित्रको सुक्ष्म अध्ययन गरिरहेका छन्। चित्रबारे एकिन तथ्य अझै भेटिएको छैन। यसअघि पुनर्निर्माणका लागि मन्दिर भत्काउँदा तीन वटा गजुर भेटिएका थिए। माटाबाट बनाइकाले मन्दिरको महत्व अझै बढेको छ। संस्कृतिविद् तथा पशुपति विकास कोषका पूर्वसदस्य सचिव डा गोविन्द टण्डनका अनुसार प्रत्येक १२१२ वर्षमा मन्दिरको कलेवर फेरिन्छ। कलेवर फेर्दा जगवागेश्वरी, गणेश र भैरवको नयाँ मूर्ति माटाको बनाइन्छ, टण्डनले भने। माटोले बनेको मन्दिरको भित्ता जीर्ण छ। चित्र प्रष्ट छैनन्। आँखीझ्याल ठाउँठाउँमा मक्किएको छ। भित्ता कुनै बेला पनि ढल्ने स्थितिमा छ। चित्र तत्काल संरक्षण गर्नुपर्ने देखिन्छ। एक साता अगाडि पुरातत्व विभागले मन्दिरसम्बन्धी अनुसन्धान गरेर मात्र पुनर्निर्माण अघि बढाउन पशुपति क्षेत्र विकास कोषलाई सुझाव दिएको थियो। तर इतिहास नै मेटिने गरी मन्दिर जथाभावी भत्काउने काम जारी छ। मंगलबारको छलफलमा मन्दिरको गारो जीर्ण भएकाले भत्काउनुपर्ने पक्षमा पुरातत्व विभागले सहमति जनाएको छ तर मन्दिर व्यवस्थापनले भित्तेचित्रको संरक्षण गर्नुपर्ने माग राखेका छन्। प्रदेश ३ का सांसद नरोत्तम वैद्य भित्री मन्दिरको संरचना र भित्तेचित्र हटाउने निर्णय उचित नभएको बताउँछन्। पुरानो मन्दिरलाई पहिले पनि संरक्षण गरेर राखिएको जयवागेश्वरी मन्दिरबाटै प्रमाणित भइसक्यो, उनले भने, अहिले हामीसँग संरक्षण गर्ने सामथ्र्य नभएको हो ? पुनर्निर्माण गर्दा भित्तेचित्र यथावत् राखेर ऐतिहासिक झल्को दिनुपर्ने उनको मत छ। पुरातत्व विभागकी अधिकृत अमृता महर्जनका अनुसार गारोलाई जस्ताको तस्तै झिकेर मन्दिरको द्यःछेँमा राखिने र त्यसपछि संग्रहालयमा सार्न सकिन्छ। भित्ता भत्कनै लागेको छ, उनले भनिन्, त्यसलाई झिकेर सुरक्षित राख्नुपर्ने देखिन्छ। भित्री मन्दिरको संरचना भत्काउन पुरातत्व, कोष र मन्दिर पुनर्निर्माण सहजीकरण समितिबीच सहमति भएपछि गारो झिक्ने निर्णय भएको हो। साथै माटोले बनेको उक्त मन्दिरमा चुना र सुर्की प्रयोग गर्न विभागले सहमति जनाएको छ। प्राचीन स्मारक संरक्षण ऐन २०१३ अनुसार प्राचीन र ऐतिहासिक सम्पदा पुनर्निर्माण गर्दा पुरानै शैली र प्रावधान अपनाउनुपर्ने हुन्छ। सम्पदा अभियन्ता गणपतिलाल श्रेष्ठ भन्छन्, ऐनमै पुरातात्विक महत्वका संरचना जस्ताको तस्तै राख्नु पर्ने उल्लेख छ। त्यसलाई हटाउने, मेटाउनेतर्फ सम्बन्धित निकाय लाग्नु हुन्न। संस्कृतिविद् हरिराम जोशीका अनुसार जयवागेश्वरी मन्दिर १३ सय वर्ष पुरानो हो। किराँतकालमा निर्मित यो मन्दिर लिच्छवीकालमा पुनर्निर्माण भएको विभिन्न अनुसन्धानले देखाएका छन्, उनले भने, त्यतिबेला मन्दिर पुनर्निर्माण गर्दा माटोले नै बनाइएको थियो। महासरस्वती, महाकाली र महालक्ष्मीको प्रतीक मानिने यो मन्दिरसँग सती प्रथाको प्रसंगसमेत जोडिन्छ।"
ट्याक्टरको ठक्करबाट साइकल चालकको मृत्यु,धनगढी : कैलालीको घोडाघोडी नगरपालिका २ साडेपानीमा ट्याक्टरको ठक्करबाट एकजनाको मृत्यु भएको छ । पश्चिमबाट पूर्वतिर गइरहेको से १ त ९२७३ नम्बरको ट्यक्टरले साइकललाई ठक्कर दिएको हो । ठक्करबाट साइकल सवार कालकोटका २७ वर्षीया कल्पना परियाको मृत्यु भएको जिल्ला प्रहरी कार्यालय कैलालीका प्रहरी नायव उपरीक्षक दक्षबहादुर बस्नेतले जानकारी दिए। प्रहरीले ट्याक्टरसहित लम्कीचुहा नगरपालिका २ बस्ने चालक मनिष चौधरीलाई नियन्त्रणमा लिएको छ।
फरार साह पक्राउ,राजविराज : सवारी ज्यान कसुरमा फरार रहेका एक आरोपितलाई प्रहरीले पक्राउ गरेको छ। सप्तरीको खडक नगरपालिका५ खोजपुरका २२ वर्षीय रमेशकुमार साहलाई पक्राउ गरिएको ईलाका प्रहरी कार्यालय कल्याणपुरका इन्स्पेक्टर विष्णुप्रदीप बस्यालले बताए। सवारी ज्यान कसुरमा साहलाई सप्तरी जिल्ला अदालतले मङ्सिर २९ गते पक्राउ पुर्जी जारी गरेको थियो। खडक नगरपालिका७ कल्याणपुरबाट पक्राउ परेका साहलाई प्रहरीले बिहीबार सप्तरी जिल्ला अदालतमा उपस्थित गराउने जनाएको छ।
पूर्व स्वास्थ्य सचिव श्रेष्ठको निधन,"काठमाडौं : पूर्व स्वास्थ्य सचिव शान्तबहादुर श्रेष्ठको निधन भएको छ। महाराजगन्जस्थित त्रिभुवन शिक्षण अस्पताल उपचाररत श्रेष्ठको बिहीबार बिहान सात बजेर ५५ मिनेटमा निधन भएको हो। एक्कासी सेप्सिस भएपछि उपचाररत रहेको अवस्थामा निधन भएको हो। स्वास्थ्य तथा जनसंख्या मन्त्रालयका प्रवक्ता महेन्द्रप्रसाद श्रेष्ठले भने, पाँच सातदिन अघि रुघा लागेको रहेछ। त्यसपछि नागरिक अस्पतालमा भर्ना हुनु भएको थियो। धेरै लामो बिरामी होइन। उनको स्वास्थ बिग्रँदै गएपछि थप उपचारका लागि बुधबार शिक्षण अस्पताल लगिएको थियो। चिकित्सकहरुले धेरै प्रयास गर्दा पनि बचाउन नसकिएको प्रवक्ता श्रेष्ठले बताए। श्रेष्ठलाई रुघाखोकी र निमोनियाका साथ सेप्सिस भएको बताइएको छ। किटाणु रगतमा सञ्चार भएर संक्रमणको जटिलता हुने अवस्था नै सेप्सिस भएको उनले जानकारी दिए।"
सशस्त्रका इन्स्पेक्टर र सहायक हवल्दार पक्राउ,भैरहवा : अख्तियार दुरुपयोग अनुसन्धान आयोगको सम्पर्क कार्यालय बुटवलले घुस लिइसकेको अवस्थामा सशस्त्र प्रहरीका इन्स्पेक्टरसहित दुईजनालाई पक्राउ गरेको छ । घरायसी साम्रगी ओसारपसारमा सहयोग गरिदिने भन्दै विष्णुपुरा सशस्त्र प्रहरी बेस क्याम्प रुपन्देहीका प्रमुख इन्स्पेक्टर तेजबहादुर जोरा र सहायक हल्वादर विरेन्द्रप्रसाद चौधरीलाई ६ हजार रुपैयाँ घुस लिइसकेको अवस्थामा पक्राउ गरिएको अख्तियार बुटवल कार्यालयका प्रवक्ता सुरेश भुसालले जानकारी दिए। उनीहरुलाई गैडहवा गाउँपालिका ३ सगरहवाबाट अनुसन्धानका लागि नियन्त्रणमा लिएको उनले बताए । घटनाबारे थप अनुसन्धान भइरहेको अख्तियारले जनाएको छ।
महालक्ष्मी नगरपालिकाका लेखा अधिकृत र लेखापाल घुस लिँदालिँदै पक्राउ,ललितपुर : ललितपुर महालक्ष्मी नगरपालिकाका लेखा अधिकृत शिवकुमार घिमिरे र लेखापाल कुवेर केसी ३० हजार घुससहित पक्राउ परेका छन् । अख्तियारले सूचना र विज्ञापन गरेकोमा दिएको भुक्तानी रकम वापत सेवाग्राहीसँग ३० हजार घुस लिँदा लिँदै उनीहरुलाई अख्तियार दुरुपयोग अनुसन्धान आयोगले पक्राउ गरेको हो । कार्यालय परिसरबाट घुस रकमसहित दुवैजनालाई नियन्त्रणमा लिइ अनुसन्धान भइरहेको अख्तियारले जाएको छ ।
बुहारी हत्या गर्ने जेठाजु पक्राउ,"जनकपुरधाम : बुहारीलाई खुकुरी प्रहार गरी हत्या गर्ने जेठाजुलाई धनुषा प्रहरीले पक्राउ गरेको छ। धनुषाको मिथिलानगरपालिका ९ बडहरी रेडक्रस नजिकै आँपको बगैंचामा बुहारीलाई धरिलो हतियार खुकुरी (दबियाँ) प्रहार गर्ने जेठाजु पक्राउ परेका हुन् । धनुषाको जनकपुरधामउपमहानगरपालिका वडा नं २१ कुर्था बस्ने ३९ वर्षिया रानी देवीपजियारलाई धरिलो हतियार प्रहार गरी जेठाजु श्रीप्रसाद पजियारले हत्या गरेको आरोपमा पक्राउ गरिएको जिल्ला प्रहरी कार्यालय धनुषाले जनाएको छ। पजियारलाई जनकपुरधाम १ स्थित रेल्वे स्टेशनबाट पक्राउ गरेको हो । बुधवार अढाई बजेको समयमारानीलाई जेठाजु श्री प्रसादपजियारले खुकुरी प्रहार गरी टाउँको, नाक र बायाँ, हात, औला सहितकाभाग काटेका थिए। सख्त घाइते रानीलाई उपचारको लागिलालगढस्थित मोडे अस्पताल लगिएपनि उपचार सम्भव नभएपछि प्रादेशिक अस्पताल ल्याइएको थियो। महिलाले घाइते अवस्थामै जेठाजु श्री प्रसादपजियारले खुकुरी प्रहार गरी हत्याको प्रयास गरेको बयान दिएकी थिइन्। उपचारकै क्रममा रानीको बुधवार दिउँसो साढे ४ बजे प्रादेशिक अस्पताल जनकपुरधाममा मृत्यु भएको थियो । पक्राउ परेको पजियारलाई जिल्ला अदालत धनुषाबाट म्याद थप गरी थप अनुसन्धान थालिएको धनुषाका प्रहरी नायव उपरीक्षक रामेश्वर कार्कीले बताए ।"
"चिसो बढ्यो : काठमाडौँ उपत्यकाको तापक्रम १ डिग्री, जु्म्लामा माइनस ६","काठमाडौँ : काठमाडौँ उपत्यकाको तापक्रम १ डिग्रीमा झरेको छ। काठमाडौंको तापक्रम आज यस वर्षकै कम मापन गरिएको मौसम पूर्वानुमान महाशाखाका मौसमविद् बरुण पौडेलले जानकारी दिए। यसअघि हिजो काठमाडौँ उपत्यकाको तापक्रम २ दशमलव ९ डिग्री सेल्सियस रहेको थियो। मौसमविद् पौडेलकाअनुसार तापक्रम निरन्तर घट्ने क्रममा रहेको छ। राति बदली भइ तापक्रम घटने र आकाश खुला भए तापक्रम बढ्ने हुन्छ। चिसो बढ्ने क्रममा छ। अब दिन छोटो र रात लामो हुँदै गएकाले तापक्रम घटबढ भइरहनेछ। यस वर्ष उपत्यकाको तापक्रम शून्य डिग्रीसम्म पुग्ने अनुमान गरिएको छ। माइनसमा पुग्ने सम्भावना भने छैन्। मौसम पूर्वानुमान महाशाखाका अनुसार जु्म्लामा माइनस ६, जिरीमा माइनस २ र जोमसोममा माइनस १२ डिग्री सेल्सियस तापक्रम मापन गरिएको छ। तराईका जिल्लामा पनि चिसो बढेको छ। चिसो बढेसँगै तराईका अधिकांश जिल्लामा हुस्सु र शितलहरले जनजीवन कष्टकर बन्दै गएको छ। बिहानको समयमा तराईमा हुस्सुकुहिरो लाग्ने र हिमपात पर्ने स्थानमा चिसोको असर पर्ने भएकाले सतर्कता अपनाउन महाशाखाले अनुरोध गरेको छ।"
"कसरी लाग्छ सूर्यग्रहण, कसरी हेर्न सकिन्छ ?","काठमाडौं : अहिले केहिबेरमा सूर्यग्रहण लाग्दैछ। आज लाग्ने खण्डग्रास सूर्यग्रहणमा सूर्यको ३९ प्रतिशत भाग छोपिने भएको छ। शिक्षा विज्ञान तथा प्रविधि मन्त्रालयअन्तर्गतको बीपी कोइराला प्लानेटोरियम अब्जरभेटरी एन्ड साइन्स म्यूजिएम विकास बोर्डका अनुसार ग्रहणको प्रभाव मुलुकका भूभागअनुसार फरक पर्नेछ । बोर्डका निमित्त कार्यकारी निर्देशक डा सनतकुमार शर्माका अनुसार काठमाडौंमा ग्रहण ८ बजेर ४३ मिनेट जाँदा सुरु भएर ११ बजेर ३३ मिनेटमा अन्त्य हुनेछ। त्यस्तै महेन्द्रनगरमा ग्रहण ८ जेर ३८ मिनेटबाट सुरु भएर ११ बजेर १९ मिनेट गएपछि अन्त्य हुनेछ। झापाको भद्रपुरमा ८ बजेर ४८ मिनेट गएपछि सुरु हुनेछ। अन्त्य ११ बजेर २७ मिनेट गएपछि अन्त्य हुनेछ। यहाँ ग्रहण अवधिभर सूर्यको भाग ३९ प्रतिशत छोपिनेछ। ग्रहण अवधिभर भद्रपुरमा सूर्यको भाग ३६ प्रतिशत मात्र छोपिनेछ। सूर्य र पृथ्वीको बीचमा चन्द्रमा आउदा चन्द्रमाले सूर्यबाट आएको प्रकाशलाई छेक्दा यसको छाया पृथ्वीमा पर्न गई सूर्यग्रहण हुन जान्छ। सूर्यग्रहण केवल चन्द्रमाको न्यून मून फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्यग्रहण विभिन्न खगोलीय अवस्थामा निर्भर गर्दछ। बिहीबार लाग्ने सूर्यग्रहण नेपालबाट खण्डग्रासमात्र देखिने नेपाल एष्ट्रोनोमिकल सोसाइटीका अध्यक्ष सुरेश भट्टराईले बताए। बिहान ८ बजेर ४३ मिनेटमा सुरु हुने खण्डग्रास सूर्यग्रहण १० बजेर १ मिनेट जाँदा मध्ये हुनेछ भने ११ बजेर ३१ मिनेट जाँदा सकिनेछ, भट्टराईले भने। नेपाल एष्ट्रोनोमिकल सोसाइटीले सूर्यग्रहणको अवलोकनको निःशुल्क व्यवस्था गरेको छ। बिहीबार बिहान ८ : ३० देखि ११ : ४५ बजेसम्म सूर्यग्रहण हेर्न सकिने अध्यक्ष भट्टराईले बताए। वैज्ञानिक मूल्य र मान्यता अनुसार सुरक्षित तरिकाले सूर्यग्रहण हेर्दा कुनै किसिमको हानी नोक्सानी नहुने उनको भनाइ छ। त्यसैगरी बिपी कोइराला मेमोरियल प्लानेटेरियम तथा अब्जरभेटरी र विज्ञान संग्राहलय विकास समितिले सूर्यग्रहणको अवलोकनका लागि व्यवस्था मिलाएको छ। कसरी लाग्छ सूर्यग्रहण सूर्य र पृथ्वीको बीचमा चन्द्रमा आएर पृथ्वीमा पर्ने सूर्यको प्रकाशलाई पूर्ण वा आंशिक रूपमा छेकेमा अर्थात् चन्द्रमाको छाया पृथ्वीमा पर्न गएमा छाया परेको स्थानमा सूर्यग्रहण लाग्ने वैज्ञानिकको भनाइ छ। सूर्यग्रहण खग्रास, खण्डग्रास वा बलयाकारको हुन्छ। बिहीबार लाग्ने सूर्यग्रहण बलयाकार हो। पृथ्वीको एक स्थानमा खग्रास सूर्यग्रहण लागेपछि साधारणतया उक्त स्थानमा पुनः ३७५ वर्ष पछिमात्र लाग्दछ, विज्ञान संग्राहलयका निमित्त कार्यकारी निर्देशक शर्माले भने। वैज्ञानिकहरुका अनुसार सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाश छेक्दा पृथ्वीमा छाया पर्छ। सूर्य र पृथ्वीको बीचमा चन्द्रमा आउँदा चन्द्रमाले सूर्यबाट आएको प्रकाशलाई छेक्दा यसको छाया पृथ्वीमा पर्न गई सूर्यग्रहण हुन जान्छ, डा शर्मा भन्छन्, सूर्यग्रहण केवल चन्द्रमाको यून मून फेजमा मात्र लाग्न सम्भव हुन्छ। खण्डग्रास, खग्रास तथा वलयाकार सूर्यग्रहण विभिन्न खगोलीय अवस्थामा निर्भर गर्दछ। शर्माका अनुसार सूर्यग्रहणमा चन्द्रमा पृथ्वीबाट सबभन्दा टाढा पुगेको केही दिनपछि मात्र चन्द्रमाले सूर्यलाई छेक्ने हुदाँ पृथ्वीबाट अवलोकन गर्दा यसले सूर्यबाट आएका प्रकाशलाई पूर्णरूपमा नछेक्ने हुदाँ सूर्य केवल रिङ आकारको गोलाकार रुपमा अवलोकन हुनेछ। काठमाडौंबाट भने यो केवल खण्डग्रासको रुपमा अवलोकन गर्न सकिनेछ। सूर्य पृथ्वीबाट लगभग १५ करोड किलोमिटर टाढा छ। यसको ब्यास पृथ्वीभन्दा १०९ गुणा ठूलो छ र चन्द्रमाको ब्यास पृथ्वीको एक चौथाइ मात्र छ। तौल तीन लाख ३३ हजार गुणा बढी छ। यसको बाहिरी सतहको तापक्रम लगभग ६००० डिग्री सेन्टिग्रेड र केन्द्रको तापक्रम १५०००,००० डिग्री सेन्टिग्रेड रहेको छ, डा शर्माले भने, सूर्य पृथ्वीको सबभन्दा निकट रहेको एउटा सामान्य प्रकारको तारा हो। सौर्यमण्डलका सम्पूर्ण ग्रहहरू आफ्नो कक्षमा परिभ्रमण गर्नका साथै सूर्यको वरिपरि पनि परिभ्रमण गरिरहेका हुन्छन्। पृथ्वी आफ्नो कक्षमा पश्चिमबाट पूर्वतिर परिभ्रमण गर्नुका साथै सूर्यको वरिपरि पनि परिभ्रमण गरिरहेका हुन्छ। कसरी हेर्न सकिन्छ ? पृथ्वीको केही निश्चित भागबाट मात्र सूर्यग्रहण अवलोकन गर्न सकिन्छ। चन्द्रमाले सूर्यबाट आएको सम्पूर्ण प्रकाशलाई छेक्नाले पृथ्वीमा सघन छाया पर्न गई पृथ्वीको केही भागबाट खग्रास सूर्यग्रहण अवलोकन गर्न सकिन्छ। चन्द्रमाले सूर्यको केही भागलाई मात्र छेक्ने स्थानमा अवस्थित व्यक्तिले केवल खण्डग्रास सूर्यग्रहण मात्र अवलोकन गर्ने अवसर प्राप्त गर्दछन्। सूर्यग्रहणलाई खाली आँखा, बाइनाकुलर वा टेलिस्कोपको प्रयोग गरेर कदापि पनि अवलोकन गर्नु हुँदैन। यसो गरेमा आँखा सदाका लागि बिग्रिने सम्भावना रहन्छ। साथै  प्लेट, ध्वाँसो लगाएको ऐना तथा पानीमा समेत सूर्यको प्रतिबिम्बलाई अवलोकन गर्नुहुँदैन, डा शर्मा भन्छन्, हिमाल आरोहणमा प्रयोग गरिने विशेष प्रकारको गाढा रङको धातु लेपन भएको चश्माबाट मात्र यसको अवलोकन गर्न सकिन्छ, साधारण चश्माबाट यसको अवलोकन गर्नु हुँदैन। सूर्यग्रहणको समयमा मानवमा केही प्रभाव नपर्ने शर्माको भनाइ छ। प्रभावका सम्बन्धमा हालसम्म कुनै पनि वैज्ञानिक आधारहरू प्राप्त हुन सकेका छैनन्, डा शर्मा भन्छन्। पञ्चाङ्ग निर्णायक समिति के भन्छ ? पुस १० गते बिहीबार पौष कृष्ण औँसीका दिन बिहान खण्डग्रास (आधा ढाक्ने) सूर्यग्रहण लाग्ने नेपाल पञ्चाङ्ग निर्णायक समितिले जनाएको छ। समितिका अध्यक्ष प्रा डा रामचन्द्र गौतमका अनुसार ग्रहणले बिहान ८:४२ मा स्पर्श गर्छ। पश्चिम र नैऋत्य कोणको बीचबाट बिहान ग्रहण सुरु हुने, बिहान १०:०१ मा मध्य हुने र ११:३१ मा समाप्त हुने उनले बतए। पूर्व र आग्नेय कोणको बीचबाट ग्रहण समाप्त हुने समितिले जनाएको छ। पश्चिम र नैऋत्य कोणको बीचबाट बिहान ग्रहण सुरु हुने, बिहान १०:०१ मा मध्य हुने र ११:३१ मा समाप्त हुनेछ। पूर्व र आग्नेय कोणको बीचबाट ग्रहण समाप्त हुने समितिले जनाएको छ। आजको सूर्यग्रहण : कुन राशिलाई कस्तो असर ग्रहणका समयमा स्नान, दान, श्राद्ध, जप, ध्यान, साधनालगायत कर्म गर्न भने शुभ हुन्छ भन्ने शास्त्रीय मान्यता छ। ग्रहणका समयमा दीक्षा मन्त्र लिन पनि उत्तम मानिन्छ। ग्रहणका बेला सकेसम्म तीर्थस्थलमा नसके नजिकको नदी, ताल, तलाउ, पोखरी यति पनि सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदयलगायत धार्मिक ग्रन्थमा उल्लेख गरिएको छ। ग्रहणका समयमा सुते रोग लाग्ने, पिसाब गरे दरिद्र, दिसा गरे किरा भएर जन्मने, मैथुन गरे गाउँको सुङ्गुर भएर जन्मने, सिङ्गार पटार गरे कुष्ठ रोगी, भोजन गरे अधोगति, बन्धनमा राखे सर्प भएर जन्मने, काटमार गरे नरकमा बास हुने उल्लिखित धार्मिक ग्रन्थमा वर्णन गरिएको छ। सूर्य ग्रहणमा चार प्रहर (१२ घण्टा) र चन्द्रग्रहणमा तीन प्रहर (नौ घण्टा) अघिदेखि सुतक लाग्ने धर्मशास्त्रविद्समेत रहेका गौतमले बताए। सुतक लागेपछि भोजन गर्न नहुने धार्मिक विश्वास छ। यसपालिको ग्रहण हेर्न कर्कट, तुला, कुम्भ र मीन राशि हुनेका लागि राम्रो छ। बाँकी राशिकालाई शुभ फल नदिने समितिले स्वीकृति दिएका पात्रो (पञ्चाङ्ग) मा उल्लेख गरिएको छ। मेष राशि हुनेलाई माननाश, वृषलाई कष्ट, मिथुनलाई स्त्रीपीडा, कर्कटलाई सौख्य, सिंहलाई चिन्ता, कन्यालाई व्यय, तुलालाई श्रीप्राप्ति, वृश्चिकलाई क्षति, धनुलाई घात, मकरलाई व्यय, कुम्भलाई लाभ र मीनलाई सुख प्राप्तिको फल प्राप्त हुने जनाइएको छ। शुभ फल मिल्ने राशि भएकालाई पनि सूर्यग्रहण प्रत्यक्ष आँखाले भने नहेर्न समितिले आह्वान गरेको छ। कुनै भाँडामा पानी राखेर वा सुरक्षित यन्त्रका माध्यमबाट सूर्यग्रहण हेर्न सकिन्छ।"
विदेशीलाई भिसामा कडाइ,"काठमाडौं : गृह मन्त्रालयले साधारण राहदानीवाहक विदेशीलाई औपचारिक प्रवेशाज्ञा (अफिसियल भिसा) नदिन कन्सुलर सेवा विभागलाई पत्राचार गरेको छ। जथाभावी रूपमा औपचारिक भिसा दिन थालेपछि मन्त्रालयले त्यसलाई रोक्न भनेको हो। गृहले मंसिर दोस्रो साता सचिवस्तरीय निर्णय गरी साधारण राहदानी भए औपचारिक भिसा नदिन विभागलाई भनेको हो। विभागको सिफारिसका आधारमा साधारण राहदानीवाहक काम गर्ने पदाधिकारीलाई तथा तिनका आश्रित परिवारलाई पारस्परिकताका आधारमा निःशुल्क गैरपर्यटकीय भिसा र पारस्परिकताकै आधारमा शुल्क लिएर अध्यागमन विभागबाट गैरपर्यटकीय भिसा जारी गर्ने, पत्रमा भनिएको छ। विभागले विभिन्न परियोजनामा काम गर्ने विदेशी र उनीहरूका आश्रित परिवारलाई पनि औपचारिक भिसा दिएको भेटिएको थियो। मन्त्रालयको पत्राचारपछि विभागले साधारण राहदानीवाहक विदेशीलाई औपचारिक भिसा दिन बन्द गरेको छ। विभागका महानिर्देशक डोरनाथ अर्यालले साधारण राहदानीवाहक विदेशीलाई भिसा दिने प्रक्रिया रोकिएको बताए। गृह र परराष्ट्र मन्त्रालयबीच पटकपटकको छलफलपछि भिसा दिने प्रक्रियालाई सहज बनाइएको छ, महानिर्देशक अर्यालले अन्नपूर्णसँग भने, क्षेत्राधिकार र कानुनी प्रक्रियामा क्लियर भएका छौं। डोलिडार, कोइका, जाइका, यूएस एडअन्तर्गतका विभिन्न परियोजनामा कार्यरत साधारण राहदानीवाहक विदेशीलाई विभागले भिसा दिँदै आएको थियो। साधारण राहदानीवाहकलाई औपचारिक भिसा दिन मिल्दैन। विभागले औपचारिक राहदानी भएका विदेशीका आश्रित परिवारलाई पनि औपचारिक भिसा दिँदै आएको थियो। त्यस्ता विदेशीलाई विभागले सिफारिस गरेर अध्यागमन विभाग पठाउनुपर्ने थियो। गृहको पत्रपछि भने विभागले त्यस्ता विदेशीको भिसाका लागि अध्यागमनमा सिफारिस गर्न थालेको छ। नेपालका लागि आवासीय वा गैरआवासीय कूटनीतिक नियोग, वाणिज्य दूतावासमा काम गर्ने प्रशासनिक, प्राविधिक तथा गैरकूटनीतिक कर्मचारी तथा बाह्य मुलुकबाट नेपाल घुम्न आउने बहालवाला अवैतनिक महावाणिज्यदूत, वाणिज्यदूत र तिनका परिवारले औपचारिक भिसा पाउने व्यवस्था अध्यागमन नियमावलीले गरेको छ। त्यसका लागि औपचारिक राहदानी अनिवार्य हुन्छ। साधारण राहदानीवाहक उनीहरूका आश्रित परिवारलाई कन्सुलर विभागले औपचारिक भिसा दिन मिल्दैन। तापनि विभागले औपचारिक भिसा दिँदै आएको थियो। गृहले सम्बन्धित मुलुकसँग पारस्परिकता भए निःशुल्क भिसा दिन पनि भनेको छ। भिसामा पारस्परिकता नभएको मुलुकका नागरिकले मासिक ३० डलर तिरेर गैरपर्यटकीय भिसा लिन सक्छन्। उनीहरूले कार्य सहमति लिनुपर्दैन। नेपाल सरकारसँग भएको सम्झौताबमोजिम नेपालमा रहने सल्लाहकार विशेषज्ञ विदेशी र आश्रित परिवारले कन्सुलर सेवागृह मन्त्रालयको सिफारिसका आधारमा अध्यागमनबाट गैरपर्यटकीय भिसा पाउनेछन्। उनीहरूले निःशुल्क वा प्रतिमहिना ३० डलर तिरेर गैरपर्यटकीय भिसा पाउनेछन्। राष्ट्रसंघ वा त्यसअन्तर्गतका कार्यालयमा काम गर्ने कर्मचारीले कन्सुलर विभागबाट औपचारिक भिसा पाउनेछन्। राष्ट्रसंघले लेसेपेसे दिएका कर्मचारीले पनि औपचारिक भिसा पाउनेछन्। तर, राष्ट्रसंघ र त्यसअन्तर्गतका अन्य विदेशी कर्मचारी र उनीहरूका आश्रित परिवारले कन्सुलर विभागको सिफारिसमा गैरपर्यटकीय भिसा लिनुपर्नेछ। नेपालस्थित अन्तर्राष्ट्रिय संस्था वा क्षेत्रीय संगठनहरूमा काम गर्ने विदेशी र तिनका आश्रित परिवारलाई कन्सुलर विभागको सिफारिसमा भिसा लिनुपर्नेछ। सरकारी र स्वामित्वमा रहेका निकाय वा राष्ट्रसंघ वा क्षेत्रीय कार्यालयको निमन्त्रणमा सभा, सम्मेलन, प्रशिक्षण वा बैठकमा सहभागी हुन आउने विदेशीले कन्सुलर विभाग वा सम्बन्धित मन्त्रालयको सिफारिसमा गृहले निर्णय गरेपछि निःशुल्क भिसा पाउनेछन्। विशिष्ट परिस्थिति आए कन्सुलर विभागको सट्टामा साधारण राहादानीवाहक विदेशीलाई गृहको निर्णयमा गैरपर्यटकीय भिसा दिन सकिने व्यवस्था छ। काठमाडौँबाट एकै दिन ९२ चिनियाँ नागरिक पक्राउ काठमाडौंमा डेरा जमाएर के गर्दै छन् चिनियाँ ?"
विद्युत महसुलमा गम्भीर लापरबाही,"काठमाडौं : उच्च अदालत पाटनले लोडसेडिङका बेला नेपाल विद्युत् प्राधिकरणबाट ठूला उद्योगलाई डेडिकेटेड फिडर सुविधाअन्तर्गत ट्रंक लाइन उपभोग गर्न दिँदा महसुलमा गम्भीर लापरबाही गरेको ठहर गरेको छ। अदालतले प्राधिकरणका नाममा न्यायिक टिप्पणी लेख्दै लापरबाहीबारे ध्यानाकर्षणसमेत गराएको छ। गत असोज ५ गते भएको फैसलाको पूर्ण पाठमा यस्तो ठहर भएको हो। प्रतिष्ठित मानिएका गोल्छा समूह, अग्रवाल समूहलगायत १२ उद्योगले डेडिकेटेड फिडर सुविधाअन्तर्गत प्राधिकरणलाई महसुल बुझाउनु नपर्ने दाबीसहित उच्च अदालतमा रिट दिएका थिए। यो सुविधाअन्तर्गत प्राधिकरणले सबै उद्योगबाट ९ अर्ब ९ करोड रुपैयाँभन्दा बढी महसुल असुल हुनुपर्ने दाबी प्राधिकरणको छ। लोडसेडिङका बेला देशभरिका २ सय ९८ उद्योगप्रतिष्ठानले डेडिकेटेड फिडरको सुविधा उपभोग गरेका थिए। तीमध्ये ५८ उद्योग तथा प्रतिष्ठानले मात्र डेडिकेटेड फिडर तथा ट्रंक लाइन उपभोग गरेबापतको महसुल तिर्न बाँकी रहेको भनाइ प्राधिकरणको छ। ती उद्योगबाट ९ अर्ब ९ करोड रुपैयाँ असुलीका लागि प्राधिकरणले ताकेता गरेपछि कतिपयले अदालतमा रिट हालेका थिए। जगदम्बा सिन्थेटिक प्रालिको नै साढे ३ अर्ब रुपैयाँ विद्युत् महसुल बक्यौता छ। उद्योगहरूसँग २ वर्ष ७ महिनाको महसुल बक्यौता छ। सञ्चालकले समयमै महसुल नउठाएको भन्दै प्राधिकरणविरुद्ध अख्तियारमा उजुरीसमेत हालेका थिए। यसबारे संसद्को सार्वजनिक लेखा समितिमा पनि प्रश्न उठेको थियो। छानबिनपछि लेखा समिति र अख्तियारले डेडिकेटेड फिडर सुविधाअन्तर्गतको महसुल चाँडो असुल्न निर्देशन दिएपछि प्राधिकरण तातेको हो। छुट बिलिङ भन्दै प्राधिकरणले अदालतमा लिखित जवाफ पठाएको छ। उच्च अदालत पाटनका मुख्य न्यायाधीश नहकुल सुवेदी र टेकनारायण कुँवरको संयुक्त इजलासले तयार गरेको पूर्ण पाठमा महसुल उठाउन प्राधिकरणको गम्भीर लापरबाही देखिएको ठहर गरिएको हो। उद्योगहरूले जडान गरेको विद्युत् लाइन हाइटेन्सन सप्लाई रहेको निष्कर्षमा उच्च अदालत पुगेको छ। प्राधिकरण विद्युत् नियमावली, २०६९ को विनियम १६ (६) मा प्राधिकरणको एक सबस्टेसनबाट अर्को सबस्टेसन जोड्ने ट्रंक लाइन र रिङमेनबाट ग्राहकलाई विद्युत् लाइन नदिने व्यवस्था छ। उद्योगले ट्रंक लाइन जडान गरेको निक्र्योलसहित रिट खारेज हुने निर्णय दिएको छ। ट्रंक लाइनबाट आपूर्ति लिइरहेका कुनै ग्राहकले डेडिकेटेड फिडरसरह आपूर्ति लिन चाहेमा सोबापतको महसुल तिरेर मात्र लिन सक्ने व्यवस्था विनियमावलीमा छ। डेडिकेटेड फिडरमा परिणत नगरेकै कारण देखाएर ट्रंक लाइनबाट विद्युत् खपतको महसुल नतिर्ने छुट नरहेको अदालतले फैसलामा उल्लेख गरेको छ। प्राधिकरण विनियमावलीअनुसार डेडिकेटेड वा ट्रंक लाइनबाट विद्युत लिएबापत साबिकको महसुलभन्दा १ दशमलव ६ गुणा बढी तिर्नुपर्छ। उद्योगीले अनिवार्य महसुल तिर्नुपर्ने भए पनि प्राधिकरण लामो समयसम्म उदासिन रहेकोमा अदालतले न्यायिक टिप्पणीमार्फत असन्ुतष्टि जनाएको हो। ०७३ साउन १ गते लागू भएको विद्युत् महसुल संकलन विनियमावलीले निर्धारण गरेअनुरुपको ट्रंक लाइन र डेडिकेटेड फिडरको महसुल दर लागू गर्न लामो समय प्राधिकरण मौन रहेको अदालतले जनाएको छ। सम्बन्धित विनियमावलीबमोजिम बिलिङ नगरी बिलिङ छुट भएको भनी ०७५ फागुनमा मात्र उक्त महसुलअनुसारको बिलिङ गर्दा सम्बन्धित ग्राहकमा अन्योलको अवस्था सृजना भएको देखियो, अदालतले पूर्ण फैसलामा भनेको छ, मुलुकभर लोडसेडिङ कायम रहेको अवस्थामा निवेदक उद्योगहरूलाई उपलब्ध गराएको विशेष विद्युत् आपूर्तिवापत विनियमावलीले निर्धारण गरे बमोजिमको महसुल तत्काल बिलिङ नगरी नेपाल विद्युत् प्राधिकरणले गम्भीर लापरवाहीपूर्ण कार्य गरेको देखिएकाले सम्बन्धित निकायको ध्यानाकर्षण गर्न यो न्यायिक टिप्पणी गरिएको छ।"
"आगो ताप्दा जलेर एकको मृत्यु, एक घाइते",मलंगवा : सर्लाहीमा आगोबाट जलेर घाइते भएकी एक महिलाको उपचारको क्रममा मृत्यु भएको छ। बुधबार बेलुका सर्लाहीको बरहथवा नगरपालिका१७ कोरियाही टोलमा चिसोबाट बच्नका लागि बालिएको आँगनमा बालिएको घुरबाट राजमतीदेवी गम्भीर घाइते बनेकी थिइन्। घरको आँगनमा बालेको आगो ताप्ने क्रममा अचानक आगो शरिरमा लाग्दा राजमती गम्भीर घाइते बनेकी जिल्ला प्रहरी कार्यालय सर्लाहीले जनाएको छ। शरिरको पुरै भाग जलेको अवस्थामा उनलाई जनकपुर अञ्चलमा उपचारको लागि पठाइएको थियो। उपचार क्रममा उनको राती पौने ११ बजे मृत्यु भएको प्रहरीले जनाएको छ। त्यस्तै चिसोबाट बच्न घर अगाडी बालेको आगो ताप्ने क्रममा साडीमा आगोलाग्दा विष्णु गाउँपालिका१ बेल्वामा २५ वर्षीय सरस्वती पासवान गम्भीर घाइते भएको छ। आगोबाट पासवानको घुडा देखि पेटसम्म जलेको छ। उनको अहिले जिल्ला अस्पताल मलंगवामा उपचार भइरहेको सर्लाहीका प्रहरी प्रवक्ता एवम् प्रहरी नायव उपरिक्षक प्रतित सिंह राठौरले जानकारी दिए।
