शीर्षक,विवरण
गाई चीनबाट किन ल्याउने ?,"सरकारले चीनबाट १७ हजार गाई ल्याउने तरखर गरेको छ। विमानमा ल्याइने ती गाईको ढुवानी नै प्रतिगोटा ४ लाख रुपैयाँभन्दा बढी पर्नेछ। झट्ट हेर्दा सहयोगमा पाउने जुनसुकै वस्तु स्विकार्न सकिन्छ भन्ने ठानिन्छ। तर, ती गाईका लागि छुट्ट्याइएको ३२ अर्ब रुपैयाँ अनुदान चीनले नेपाललाई प्रतिबद्धता जनाएको सहायता रकमबाट कट्टा गरिनेछ। त्यसको साटो आमलाभका क्षेत्रमा सहयोगलाई रूपान्तरण गर्न सकेको भए अत्युत्तम हुने थियो। यति महँगा गाई आफैंमा अनुदानको चरम दुरुपयोग हो। त्यसमाथि मौसम, हावापानी, खानपान, पालनपोषण, भाषा केही नमिल्ने कारण ती गाई जोगाउनै सजिलो छैन। यत्रो जोखिम मोलेर अनुदान यता किन छिराइयो, अर्थपूर्ण छ। केही महिनाअघि नेपालगञ्जबाट लगेर सुर्खेतका भीरमा सयौं गाई गाडीबाट फालिएका थिए। त्यो वीभत्सता गाईपालक नपाएरै हो। छाडा गाई बोझ ठान्दै नगरका कर्मचारीले जघन्य बदमासी गरेका थिए। यहींका गाई संकलन गरेर पालनपोषण गरी दुहुना बनाउने हो भने सहरसहरमा प्रशस्त भेटिन्छन्। त्यसमाथि देशमा २२ लाख दूधालु गाई छन्। दैनिक झण्डै पाँच लाख लिटर दूध उत्पादन भइरहेको छ। यसमा पाँच लाख किसान प्रत्यक्ष संलग्न छन्। दुग्ध व्यवसायमा २० हजार जनाले प्रत्यक्ष रोजगार पाएका छन्। तिनको संरक्षण, संवद्र्धन र सहयोगमा बेवास्ता गरिरहेको सरकार चीनबाट विकासे गाई ल्याउँदैमा विकासको शिखर चुम्न सकिन्छ भन्ने भ्रममा छ। नेपाली समुदायको वास्तविकता भने नितान्त फरक छ। वैदेशिक रोजगारले गाउँ रित्तिँदा छन्। घर सुनसान छन्। वृद्धवृद्धा, बालबालिका र केही महिला मात्र गाउँ धानेर बसेका छन्। परम्परागत कृषि प्रणाली हराउँदै गएको छ। गाई पाल्ने न कसैमा जाँगर छ, न अवस्था नै। त्यसमाथि तीव्र सहरीकरण र बेसाएर खाने संस्कारको विकासले मान्छे अल्छी हुँदै गएका छन्। व्यावसायिक कृषिको विकास हुन सकेको छैन। यस्तो अवस्थामा विदेशी गाई पालिदिने को होला ? अनुदानको यति ठूलो अंश हचुवाका भरमा दुरुपयोग गर्नुअघि त्यसको वस्तुस्थिति अध्ययन र विश्लेषण गर्न जरुरी छ। सरकारले यसमा पुनर्विचार गर्नैपर्छ। त्यसका लागि २०३० को दशकको राँगागधा र बाख्राभेडा काण्डलाई पाठका रूपमा हेर्नैपर्छ। कृषिमा क्रान्ति ल्याउने ताउरमाउरअन्तर्गत तत्कालीन पञ्चायत शासकले २०३२०३३ लाई कृषिवर्ष मनाउने तय गर्यो। त्यसमा ठूलै बजेट छुट्ट्याइयो। र, भारतबाट गाई, बाख्रा, भेडा, राँगा, गधा, याक, नाक आदि किन्ने निर्णय भयो। त्यसकै लागि कृषि मन्त्रालयका फरकफरक टोली चरणचरणमा भारत भ्रमणमा गए। महिनौं विलासी वास गरेर ठूलो खर्च सिध्याए। महँगो मूल्यमा पशु किन्ने प्रतिवेदन लिएर आए। मोजमस्ती गरे। त्यसरी ल्याइएका बाख्रा पर्साका किसानलाई वितरण गरियो। एक सय ७९ बोकाबाख्रा दिइएकामा एक सय ४७ वटा सुरुमै मरे। ३२ वटा मात्र जीवित रहे। जुम्लाका किसानलाई बाँड्न दुई सय भेडा लगिएकामा बाटैमा एक सय ८५ वटा मरे। १५ वटा मात्र जिल्ला पुर्याइए। राँगा बेलैमा ल्याइएन तर दानापानी खुवाएको नाममा अचाक्ली खर्च देखाइयो। किनिएका केही गाई मरे। केही उच्च अधिकारीहरूका गोठमा पुर्याइए। उस जमानाको लाखौं रुपैयाँ सरकारी खर्च स्वाहा भयो। महालेखापरीक्षकले पछिसम्म यसलाई बेरुजुका रूपमा उठाइरह्यो। तर भरणपोषण हुन सकेन। चीनबाट ल्याउन लागिएका होलेस्टिन फ्रिजियन जातका ती गाईको हालत त्यही नहोला भन्ने के ग्यारेन्टी छ ? तिनले ३० लिटर दूध दिन्छन् भनिएको छ। चीनमा त्यो सम्भव होला। तर, नेपालमा ती गाई टिक्छन् भन्ने नै छैन, दूधका कुरा त्यसपछि मात्र आउँछ। तिनले नेपाली गाई विस्थापन गर्नेछन्, ती पनि टिकेनन् भने किसानको सर्वस्व मात्र हुनेछ। त्यही भएर किसान, डेरीवाला र अन्य सरोकारवाला सबैले गाई ल्याउने विषयमा कडा असहमति जनाएका छन्। पुष्पकमल दाहाल प्रधानमन्त्री भएका बेला ल्याउन चाहेर विज्ञहरूका सुझावका कारण रोकिएका परियोजना यतिबेला पुनः ब्युँताइएको छ। त्यो किसानप्रतिको सहयोग होइन, धोका सावित हुनेछ। प्रक्रिया यतिमै रोक्नु हितकर हुनेछ।"
गाई चीनबाट किन ल्याउने ?,"सरकारले चीनबाट १७ हजार गाई ल्याउने तरखर गरेको छ। विमानमा ल्याइने ती गाईको ढुवानी नै प्रतिगोटा ४ लाख रुपैयाँभन्दा बढी पर्नेछ। झट्ट हेर्दा सहयोगमा पाउने जुनसुकै वस्तु स्विकार्न सकिन्छ भन्ने ठानिन्छ। तर, ती गाईका लागि छुट्ट्याइएको ३२ अर्ब रुपैयाँ अनुदान चीनले नेपाललाई प्रतिबद्धता जनाएको सहायता रकमबाट कट्टा गरिनेछ। त्यसको साटो आमलाभका क्षेत्रमा सहयोगलाई रूपान्तरण गर्न सकेको भए अत्युत्तम हुने थियो। यति महँगा गाई आफैंमा अनुदानको चरम दुरुपयोग हो। त्यसमाथि मौसम, हावापानी, खानपान, पालनपोषण, भाषा केही नमिल्ने कारण ती गाई जोगाउनै सजिलो छैन। यत्रो जोखिम मोलेर अनुदान यता किन छिराइयो, अर्थपूर्ण छ। केही महिनाअघि नेपालगञ्जबाट लगेर सुर्खेतका भीरमा सयौं गाई गाडीबाट फालिएका थिए। त्यो वीभत्सता गाईपालक नपाएरै हो। छाडा गाई बोझ ठान्दै नगरका कर्मचारीले जघन्य बदमासी गरेका थिए। यहींका गाई संकलन गरेर पालनपोषण गरी दुहुना बनाउने हो भने सहरसहरमा प्रशस्त भेटिन्छन्। त्यसमाथि देशमा २२ लाख दूधालु गाई छन्। दैनिक झण्डै पाँच लाख लिटर दूध उत्पादन भइरहेको छ। यसमा पाँच लाख किसान प्रत्यक्ष संलग्न छन्। दुग्ध व्यवसायमा २० हजार जनाले प्रत्यक्ष रोजगार पाएका छन्। तिनको संरक्षण, संवद्र्धन र सहयोगमा बेवास्ता गरिरहेको सरकार चीनबाट विकासे गाई ल्याउँदैमा विकासको शिखर चुम्न सकिन्छ भन्ने भ्रममा छ। नेपाली समुदायको वास्तविकता भने नितान्त फरक छ। वैदेशिक रोजगारले गाउँ रित्तिँदा छन्। घर सुनसान छन्। वृद्धवृद्धा, बालबालिका र केही महिला मात्र गाउँ धानेर बसेका छन्। परम्परागत कृषि प्रणाली हराउँदै गएको छ। गाई पाल्ने न कसैमा जाँगर छ, न अवस्था नै। त्यसमाथि तीव्र सहरीकरण र बेसाएर खाने संस्कारको विकासले मान्छे अल्छी हुँदै गएका छन्। व्यावसायिक कृषिको विकास हुन सकेको छैन। यस्तो अवस्थामा विदेशी गाई पालिदिने को होला ? अनुदानको यति ठूलो अंश हचुवाका भरमा दुरुपयोग गर्नुअघि त्यसको वस्तुस्थिति अध्ययन र विश्लेषण गर्न जरुरी छ। सरकारले यसमा पुनर्विचार गर्नैपर्छ। त्यसका लागि २०३० को दशकको राँगागधा र बाख्राभेडा काण्डलाई पाठका रूपमा हेर्नैपर्छ। कृषिमा क्रान्ति ल्याउने ताउरमाउरअन्तर्गत तत्कालीन पञ्चायत शासकले २०३२०३३ लाई कृषिवर्ष मनाउने तय गर्यो। त्यसमा ठूलै बजेट छुट्ट्याइयो। र, भारतबाट गाई, बाख्रा, भेडा, राँगा, गधा, याक, नाक आदि किन्ने निर्णय भयो। त्यसकै लागि कृषि मन्त्रालयका फरकफरक टोली चरणचरणमा भारत भ्रमणमा गए। महिनौं विलासी वास गरेर ठूलो खर्च सिध्याए। महँगो मूल्यमा पशु किन्ने प्रतिवेदन लिएर आए। मोजमस्ती गरे। त्यसरी ल्याइएका बाख्रा पर्साका किसानलाई वितरण गरियो। एक सय ७९ बोकाबाख्रा दिइएकामा एक सय ४७ वटा सुरुमै मरे। ३२ वटा मात्र जीवित रहे। जुम्लाका किसानलाई बाँड्न दुई सय भेडा लगिएकामा बाटैमा एक सय ८५ वटा मरे। १५ वटा मात्र जिल्ला पुर्याइए। राँगा बेलैमा ल्याइएन तर दानापानी खुवाएको नाममा अचाक्ली खर्च देखाइयो। किनिएका केही गाई मरे। केही उच्च अधिकारीहरूका गोठमा पुर्याइए। उस जमानाको लाखौं रुपैयाँ सरकारी खर्च स्वाहा भयो। महालेखापरीक्षकले पछिसम्म यसलाई बेरुजुका रूपमा उठाइरह्यो। तर भरणपोषण हुन सकेन। चीनबाट ल्याउन लागिएका होलेस्टिन फ्रिजियन जातका ती गाईको हालत त्यही नहोला भन्ने के ग्यारेन्टी छ ? तिनले ३० लिटर दूध दिन्छन् भनिएको छ। चीनमा त्यो सम्भव होला। तर, नेपालमा ती गाई टिक्छन् भन्ने नै छैन, दूधका कुरा त्यसपछि मात्र आउँछ। तिनले नेपाली गाई विस्थापन गर्नेछन्, ती पनि टिकेनन् भने किसानको सर्वस्व मात्र हुनेछ। त्यही भएर किसान, डेरीवाला र अन्य सरोकारवाला सबैले गाई ल्याउने विषयमा कडा असहमति जनाएका छन्। पुष्पकमल दाहाल प्रधानमन्त्री भएका बेला ल्याउन चाहेर विज्ञहरूका सुझावका कारण रोकिएका परियोजना यतिबेला पुनः ब्युँताइएको छ। त्यो किसानप्रतिको सहयोग होइन, धोका सावित हुनेछ। प्रक्रिया यतिमै रोक्नु हितकर हुनेछ।"
मदिराको पुरानो अन्त : शुल्क उठाइँदै,"काठमाडौं : सरकारले मदिरा उत्पादन कम देखाएर अर्बौं राजस्व हिनामिना भएको निष्कर्ष निकालेको छ। प्रतिक्विन्टल अन्नबाट उत्पादन हुने ईएनए (एक्स्ट्रा न्युट्रल अल्कोहल) कम देखाएर मदिराको अन्तःशुल्क नै नतिरी पछिल्लो १३ वर्षमा आधा खर्ब रुपैयाँभन्दा बढी करछली भएको राजस्व प्रशासनको निष्कर्ष छ। सरकारले चालु आर्थिक वर्षदेखि प्रतिक्विन्टल अन्नबाट उत्पादन हुने ईएनए यसअघि ३० लिटर कायम हुँदै आएकोमा आर्थिक ऐनमार्फत ४२ लिटर कायम गरेको थियो। यो व्यवस्थापछि मदिरा उद्योगले विरोधमा उत्पादन नै बन्दसमेत गरेका थिए। यसका कारण चालु आर्थिक वर्षको पहिलो चार महिनामा अन्तःशुल्क संकलनमा लक्ष्यको तुलनामा १३ अर्ब ११ करोड रुपैयाँ कम संकलन भएको छ। चालु आवको पहिलो चौमासिकमा ५६ अर्ब १८ करोड रुपैयाँ अन्तःशुल्क संकलन गर्ने लक्ष्य रहेकोमा ४३ अर्ब ७ करोड रुपैयाँ मात्र अन्तःशुल्क संकलन भएको छ। झण्डै चार महिनापछि कात्तिक २५ गते आर्थिक ऐनको व्यवस्था संशोधन गरी राजपत्रमा सूचना प्रकाशित गरी एक क्विन्टल अन्नबाट ३८ लिटर मात्र ईएनए उत्पादन भए हुने व्यवस्था गरिएको छ। मदिरा उत्पादक र सरकारबीच समझदारीमा ३८ लिटर ईएनए कायम गरिएको हो। व्यवसायीलाई ३८ लिटर ईएनएमा सहमत गराएको सरकारले भूतलक्षी (रेट्रोस्पेक्टिभ) कर लगाउने तयारी गरिरहेको छ। आन्तरिक राजस्व विभागका महानिर्देशक रणबहादुर श्रेष्ठ छँदा २०६३ सालमा एक क्विन्टल अन्नबाट ३० लिटर ईएनए कायम गरी कर उठाइँदै आएको थियो। सरकारको बुझाइमा मदिरा उत्पादक आफैंले यसअघिदेखि नै प्रतिक्विन्टल अन्नमा ८ लिटर कम देखाउँदै आएको स्वीकार गरेका छन्। यसका कारण मदिरा उद्योगमा कार्यरत अन्तःशुल्क इन्स्पेक्टरसमेत छानबिनको दायरामा ल्याइने भएको छ। मदिरा उत्पादकले ८ लिटर ईएनएको कर नतिरेको स्वीकार गरिसकेकाले उनीहरूको विगतको वासलात पुनःपरीक्षण गरी कर निर्धारण गर्न कुनै समस्या नहुने आन्तरिक राजस्व विभागका एक उच्च अधिकारीले बताए। ईएनए भनेको ९९ प्रतिशत मदिरा हो। विद्यमान व्यवस्थाअनुसार ४८ प्रतिशतभन्दा बढी मदिरा भएको ड्रिङ्स बिक्री गर्न पाइदैन। प्रतिक्विन्टल अन्नमा ठगी भएको ८ लिटर ईएनए भनेको १६ लिटरभन्दा बढी मदिरा हो, ती अधिकारीले भने, यसको अन्तःशुल्क, मूल्य अभिवृद्धि कर (भ्याट) र त्यसबाट उत्पादक कम्पनीको आयबाट प्राप्त हुने आयकरसमेत छली भएको छ। वर्षौंदेखि कम ईएनए देखाएर मदिरा उत्पादक मात्र होइन, कर्मचारी समेतको मिलेमतोमा ठूलो परिमाणमा राजस्व चुहावट भएको सरकारको निष्कर्ष छ। ठूला मदिरा उत्पादक कम्पनीले दैनिक १० टनसम्म अन्न ईएनए उत्पादनका लागि प्रयोग गर्दै आएका छन्। ब्रुअरीमा अन्तःशुल्क इन्स्पेक्टर नै राख्ने भएपछि वास्तविक ईएनए उत्पादनको लेखांकन भई सोही आधारमा अन्तःशुल्क कायम हुनुपर्नेमा सरकारले नै एउटा निश्चित परिमाण तोकिदिएर कानुनी छिद्र राखिदिएको विश्लेषक बताउँछन्। मदिरा उत्पादक व्यवसायी भने चालु आर्थिक वर्ष २०७६७७ को आर्थिक ऐनले निर्धारण गरेको ईएनए मापदण्डका कारण मदिरा उद्योग मारमा परेको भन्दै विरोधमा थिए। तर, समयक्रममा केही व्यवसायी सरकारसँगको वार्ताका क्रममा ३८ लिटरसम्म उत्पादन हुने स्वीकार गरेकै कारण सरकारले नयाँ मापदण्डअनुसार कर निर्धारण गरेको हो। यसैका आधारमा सरकारले पुरानो कर निर्धारण गरेको खण्डमा उनीहरूले विगत वर्षमा समेत अन्तःशुल्क, मूल्य अभिवृद्धि कर तथा आयकर बुझाउनुपर्ने हुन्छ। एक लिटर ईएनएको कारखाना मूल्य ९० रुपैयाँ छ। यसमा ६५ रुपैयाँ अन्तःशुल्क लाग्दा १ सय ५५ रुपैयाँ भयो। यसमा पनि १३ प्रतिशत भ्याट लगाउँदा १७५ रुपैयाँ १५ पैसा हुन्छ।"
यो जिम्मेवारी सरकारको होइन ?,"राज्यका सम्पत्ति र सम्पदा सम्हाल्ने, जगेर्ना गर्ने, तिनलाई नष्ट हुन, गायब हुन र दुरुपयोग हुन नदिई राष्ट्रहितमा उपयोग गर्ने जिम्मेवारी सरकारको हो देशभित्र र बाहिरका राज्यका सम्पत्ति र सम्पदा सम्हाल्ने, जगेर्ना गर्ने, तिनलाई नष्ट हुन, गायब हुन र दुरुपयोग हुन नदिने र राष्ट्रका हितमा तिनको उपयोग गर्ने जिम्मेवारी सरकारको हो। ती सबैमाथि नजिकबाट निरन्तर नजर लगाइराख्ने र तिनमा कसैको वक्रदृष्टि पर्न नदिई निरन्तर खबरदारी गरिरहने दायित्व पनि सरकारको हो। अर्थात् त्यस्ता सम्पत्ति र सम्पदामाथि सरकारको दह्रो ढंगको हक दाबी भइरहनुपर्छ ताकि तिनमा अरू कसैले नजर लगाउने आँट नगरून्। यो सरकारको प्राथमिक दायित्वभित्रको विषय हो। यस सन्दर्भमा नेपालको अवस्था हेर्ने हो भने धिक्कार्नुपर्ने छ। सरकारको बेवास्ता, अकर्मण्यता र निष्क्रियता भनौं वा चरम लापरबाहीका कारणले नेपालका विगतदेखिका सरकारहरूले नेपालको भूमि र सिमानासमेतको संरक्षण गर्न नसकेको लाजमर्दो अवस्था छ। आफ्नो भूमि कब्जा गरिएको र सिमाना मिचिएका घटना लगातार भइरहँदा र सञ्चारमाध्यममा त्यसका समाचार आइरहँदासमेत सरकारहरूले खबरदारीसम्म नगरिरहेको अवस्था हेरिरहन आज नेपाल र नेपाली जनता अभिशप्त छन्। हामीले सिमाना खाली छाडेर सुरक्षाकर्मीलाई पूर्वहाकिमहरूको घरेलु कामदारका रूपमा खटाउने गरिरहेका छौं। दुनियाँका सबै मुलुकले बन्दुकधारी सुरक्षाकर्मीलाई चनाखो र सजग भएर अहोरात्र सिमानाको रखबारी गर्न खटाउने गरेको हामीले देखेका, सुनेका छौं। भारतजस्तो मिचाहा प्रवृत्ति भएको मुलुकसँग खुला सिमाना भएको नेपालले सिमानाका सम्बन्धमा अझ संवेदनशील हुनुपर्ने होइन ? तर नेपाल भने सिमानाका सम्बन्धमा अति नै गैरजिम्मेवार छ। सरकारहरू यस्ता सर्वोच्च महत्वका विषयमा समेत आफ्नो दायित्व निर्वाह गर्न चुक्दै आइरहेका छन् भने त्योभन्दा तलका विभिन्न विषयका सुरक्षा, संरक्षण, जगेर्ना, हकदाबी, संवद्र्धन आदि गर्नुपर्ने अनगिन्ती अधिकार, दायित्व, सम्पत्ति र सम्पदाहरूको त कुरै भएन। यसबाट राज्यले असीमित हानिनोक्सानी र क्षति बेहोरिरहेको चर्चै गर्नुपरेन। कोशी, गण्डक र महाकाली सन्धिअनुसार नेपालले पाउने भनिएको पानी, बिजुली, सडक र अन्य कुरा नेपालले नपाइरहेको जानकारी सञ्चारमाध्यमले दिइरहन्छन् तर त्यस्ता संवेदनशील जानकारीहरू सधैं सरकारी बेवास्ताका सिकार हुँदै आएका छन्। अवस्था जहाँको तहीं रहने गरेको छ। सरकारको तर्फबाट त्यसमा कुनै चासो र चिन्ता देखाउने र अधिकार प्राप्त गर्न पहल गर्ने काम हुने गरेको देखिँदैन। त्यसैगरी सरकारी स्वामित्व र गुठीका लाखौं रोपनी जमिन सरकारी कार्यालय (मालपोत) सँगको मिलोमतोमा व्यक्तिका नाममा दर्ता गरिएका समाचार पनि पछिल्लो कालमा निरन्तर सञ्चारमाध्यममा आइरहेका छन्। कहाँसम्म भने प्रधानमन्त्रीनिवास परिसरभित्रको सरकारी जमिनसमेत सरकारी निकायसँगकै संलग्नतामा भूमाफियाहरूले व्यक्तिका नाममा दर्ता गरी दर्जनौं व्यक्तिलाई बिक्री वितरण गरेको घटना नेपाली जनता सुन्न र देख्न अभिशप्त छन्। त्यस जघन्य अपराधका अगुवाहरू हाल अमेरिकामा ऐस गरिरहेका छन् भनिन्छ। त्यसको छानबिन कहाँ बिलायो, कुनै जानकारी सार्वजनिक भएको छैन। जिल्ला प्रशासन कार्यालयकै जमिन पनि व्यक्तिगत पारिएको घटना पनि हालसालै सार्वजनिक भएको छ। दुनियाँका सबै मुलुकले बन्दुकधारी सुरक्षाकर्मीलाई चनाखो र सजग भएर अहोरात्र सिमानाको रखबारी गर्न खटाउने गरेको हामीले देखेका, सुनेका छौं। भारतजस्तो मिचाहा प्रवृत्ति भएको मुलुकसँग खुला सिमाना भएको नेपालले सिमानाका सम्बन्धमा संवेदनशील हुनु पर्दैन ? यो देशमा कहाँसम्म हुन सक्छ भने देशभरिका विद्यालय, मठमन्दिर, गुठी र सार्वजनिक गरी कति जमिन व्यक्तिले हत्याएका होलान्, त्यसको कुनै लेखाजोखा छैन। यसले के संकेत गर्छ भने देशमा अवैध काम गरेर सम्पत्ति जोड्नेहरूको बोलवाला छ। त्यस्ता मानिसहरू चाहेका कुरा हासिल गर्न सक्ने हैसियतमा छन् र त्यसमा उनीहरूले राजनीतिकर्मी र सम्बन्धित सरकारी निकायका अधिकारीहरूको बलियो साथ पाइरहेका छन्। यस्तो गतिविधिबाट त्यस्ता अवैधकर्मीहरूले अकूत लाभ उठाएर ऐसआरामको जिन्दगी बिताइरहेका छन् भने देशले गुमाइरहेको छ, राज्यले क्षति व्यहोरिरहेको छ। कुरा यतिमा मात्र सीमित छैन। जंगलका बहुमूल्य काठ, जडिबुटी, ढुंगा, गिटी, बालुवा, माटोजस्ता नदीजन्य उत्पादनहरूमा त्यस्तै माफियाहरूको रजाइँ चलिरहेको छ। सीमापारि काठका गोदाम भरिभराउ भेटिन्छन्, सीमावारि प्राकृतिक जंगल पातलिँदै छन्। काठ तस्कर, केही राजनीतिकर्मी र सम्बन्धित कर्मचारीहरूका बीचमा बलियो र स्थायी तालमेल (सेटिङ) बनेको छ। त्यसबाट निर्बाध रूपमा काठ तस्करी हुने गर्छ। यो विगत लामो समयदेखि निरन्तर चल्दै आइरहेको गतिविधि हो। यसबाट कति माथि र कति परसम्मका व्यक्ति कहिलेदेखि लाभान्वित हुँदै आएका छन् भनिरहन आवश्यक छैन। नदीजन्य उत्पादनहरूको अवस्था पनि योभन्दा फरक छैन। विगत धेरै वर्षदेखि अवैध रूपमा नदी दोहनका समाचार सार्वजनिक हुँदै आएका छन्। त्यस्तो दोहन अहिले पनि सक्रियतापूर्वक जारी छ। तर त्यसलाई देशको हितमा व्यवस्थित गर्ने गम्भीर पहल अहिलेसम्म हुन सकेको छैन। नदीजन्य उत्पादन नदीबाट झिकिरहनुपर्छ। अन्यथा नदी पुरिएर बर्खाको पानी नदीको दायाबाया लाग्छ र नोक्सान पार्छ। पूर्वाधार निर्माण कार्यमा नभइनहुने यी उत्पादनलाई व्यवस्थित ढंगले झिक्ने र दुरुपयोग हुन नदिई जरुरत परेका ठाउँमा व्यवस्थित रूपमा बिक्री वितरण गर्नेतर्फ सरकारको उचित ध्यान अहिलेसम्म पुग्न सकिरहेको देखिँदैन। यी उत्पादनको अवैध दोहन र अवैध तरिकाबाट बिक्री वितरण गरी मेचीदेखि महाकालीसम्मका हजारौं व्यक्ति धनाढ्य बनेका छन्। त्यसमा डन र प्रहरीहरूको पनि संलग्नता बाक्लै छ भनिन्छ। यो पनि सरकारले प्राकृतिक सम्पदाको उचित संरक्षण र व्यवस्थापन गर्न नसकेको उदाहरण हो। कति मन्दिरका प्राचीन र दुर्लभ मूर्तिहरू कहाँकहाँ पुर्याइए, त्यसको कुनै लेखाजोखा छैन। अहिले कतिपय मूर्ति विदेशका म्युजियममा भेटिए भन्ने समाचार आउने गर्छन्। हुँदाहुँदा केसम्म सुनिँदै छ भने नेपालले विदेशी सरकारसँग गरेका महत्वपूर्ण सन्धिसम्झौताका ओरिजिनल प्रतिसमेत सरकारसँग उपलब्ध छैनन्। त्यस्ता दस्ताबेज गायब पारिएका छन्। त्यस्ता महत्वपूर्ण दस्ताबेज कहिले, कसले गायब गर्यो त्यसको जानकारी पनि कसैलाई छैन। योभन्दा लाजमर्दो अरू केही हुन सक्ला ? विगतमा भारतबाट अमलेखगञ्जसम्म सञ्चालनमा रहेको र धेरै अघि बन्द भएको रेलवेको सरकारी स्वामित्वको जमिन, ओछ्याइएका फलामका सत्तरी र अन्य सम्पत्तिको अहिले नामोनिसान छैन। रेल वेको सरकारी स्वामित्वको हजारौं बिघा जमिन व्यक्तिहरूबाट हडपिएको छ भने हजारौं टन फलाम कसले कहाँ पुर्यायो अत्तोपत्तो छैन। त्यसैगरी धेरै पहिले बन्द भएको रज्जु मार्ग (रोप वे) का फलामका लट्ठा, टावर र बास्केटहरू टेकुको पुरानो भन्सारदेखि दक्षिणपश्चिमतर्फ भैंसेसम्म ठडिएका र झुण्डिएका देखिन्छन्। त्यसको जमिन पनि होला र यी सबै सरकारी सम्पत्ति हुन्। र, त्यहाँ लाखौं टन फलाम पनि होला। त्यो पनि पूर्णतः उपेक्षित भएर रहेको छ। त्यसलाई झिकेर लिलामीमा बिक्री गर्न सके त्यसबाट सरकारलाई धेरै थोरै राजस्व आउँदो हो। यी सबै सरकारले ध्यान दिनुपर्ने कुरा हुन्। तिनको जगेर्ना गर्नु सरकारको दायित्वभित्रको कुरा हो। तर विगतदेखि नै यस्ता कुरामा सरकारको दृष्टि पुगेको छैन। यसरी विगतदेखिका सरकारहरूको ध्यान दृष्टि कता केन्द्रित हुने गरेको छ ? र, यस्ता महत्वपूर्ण कुराहरूको लगातार बेवास्ता हुने गरेको छ ? यसले सरकार आफ्ना प्राथमिक दायित्व निर्वाह गर्न चुक्दै आएका छन् र उनीहरू सिंहदरबारभित्र मात्र सीमित हुने गरेका छन् भन्ने देखाउँछ। त्यसबाहिर उनीहरूको ध्यान जाने गरेकै छैन। यसको अर्थ यो पनि लाग्छ कि नेपालका सरकारहरू पूर्णरूपमा कार्यकारी (फङसनल) छैनन्। उनीहरू दैनिक काम चलाउको रूपमा मात्र रहने गरेका छन्। मुलुकको पूर्ण जिम्मेवारी लिएर समग्र राष्ट्रको व्यवस्थापन गर्ने काम प्रभावकारी रूपमा गरिरहेका छैनन्। देश पाटीपौवा वा धर्मशालाजस्तो भएको छ, जसमा दिनदिनै अलगअलग बटुवाहरू वास बस्न मात्र आउँछन्, वास बस्छन्, पकाउँछन्, खान्छन् र भोलिपल्ट बिहान उठेर जान्छन्। उनीहरूको त्यहाँ केही रहँदैन। नेपालको अवस्था योभन्दा फरक छैन। दुईतिहाइ बहुमतको सरकार बनेको २२ महिना बितिसक्दा पनि राजधानीका सडकका खाल्डा टाल भन्नुपर्ने निरीह सरकार हामीकहाँ छ। विगतका आठनौ महिने सरकार त कस्ता थिए होलान्, त्यो हामी सबैले देखेभोगेकै हो। यसरी नेपालका सरकारहरूबाट देश प्रभावकारी रूपमा सम्हालिएको छैन। नेपालका राजनीतिकर्मी तथा सरकारी अधिकारीहरू कुन मुलुकमा गएर के बोल्छन्, के काम गर्छन् भन्ने विषयको अभिलेख बन्दैन। त्यसैगरी काठमाडौंस्थित विदेशी राजदूतहरू नेपालभित्र कहाँकहाँ जान्छन् र ककसलाई भेटेर केके कुरा गर्छन्, कसैलाई जानकारी हँुदैन। विदेशी राजदूतहरूले नेपालमा जति स्वतन्त्रता सायद विश्वका अरू कुनै पनि मुलुकमा पाउँदैनन्। यो पनि मुलुक व्यवस्थित रूपमा सञ्चालन नभइरहेको कुराको अर्को उदाहरण हो। भनिन्छ के भने नेपालमा कुनकुन विदेशी मुलुकबाट केकस्ता र कति मानिस कहिले आएर लुकेर आफ्ना गतिविधि सञ्चालन गरिरहेका छन् भन्ने पनि कहीं अभिलेख छैन। त्यसैगरी वैदेशिक शक्तिहरूले नेपाललाई शरणार्थी थुपार्ने मुलुक बनाएका छन्। तिब्बती शरणार्थी, विगतको बर्मेली शरणार्थी, भुटानी शरणार्थी र म्यानमारका रोहिंग्या शरणार्थी सबै नेपालमै थुप्रिएका छन्। यीबाहेक श्रीलंका, अफगानिस्तान, इरान आदि देशका नागरिक पनि नेपालमा शरणार्थीका रूपमा बसिरहेका होलान्। तर हाम्रा सरकार चुपचाप विदेशी शरणार्थीहरू ग्रहण गर्दै आइरहन्छ। यो पनि मुलुक नसम्हालिएको र सरकारहरू प्रभावकारी रूपमा सञ्चालन नभइरहेको अर्को ज्वलन्त उदाहरण हो। अब यसरी हुँदैन। विगतको लामो राजनीतिक अस्थिरता र संक्रमणकालबाट पनि यस्तो भएको हुन सक्छ। र, स्थायी सरकार भनिने प्रशासनयन्त्रको चरम राजनीतीकरण र सचिवहरूको छिनछिनमा हुने सरुवाबाट पनि यसो भएको हुन सक्छ। तर अहिले परिस्थिति फेरिएको छ। देश राजनीतिक स्थिरतातर्फ उन्मुख छ। त्यसैले आशा गरौं अब सरकारको ध्यान दृष्टि यी सबै कुरातर्फ जानेछ।"
दोलखामा सीडीओले लिएको घुस फिर्ता,"दोलखा : दुई घटनाका ३ जना अभियुक्तलाई धरौटीमा रिहा गर्न दोलखाका प्रमुख जिल्ला अधिकारी खगेन्द्रप्रसाद रिजालले लिएको एक लाख २५ हजार रुपैयाँ घुस रकम फिर्ता गरेको अभियुक्त र उनका आफन्तले दाबी गरेका छन्। बुहारीलाई तातोपानी खन्याएर पोलिदिएको आरोपमा सार्वजनिक मुद्दा खेपिरहेका बाबुछोरा उदिम तामाङ र इन्द्रबहादुर तामाङ तथा जनप्रतिनिधिलाई कुटपिट गरेको आरोपमा सार्वजनिक मुद्दा खेपिरहेका कुमार लामा मोक्तानलाई धरौटीमा रिहा गर्न प्रजिअ रिजालले घुस रकम लिएको आरोप लागेको हो। कालिञ्चोक गाउँपालिका१, कालिञ्चोकका तामाङले प्रजिअ रिजालले मंसिर १७ गते १४ हजार रुपैयाँ धरौटी रसिद काटेर लिएको र बाँकी ३५ हजार रकम बिनारसिद लिएर घर्रामा राखेको दाबी गरे। प्रमुख जिल्ला अधिकारीले फिर्ता गरेको रकम देखाउँदै अभियुक्त र उनका आफन्त। तस्बिर : रवीन्द्र गौतम उदिम तामाङ र इन्द्रबहादुर तामाङलाई सार्वजनिक सुरक्षा मुद्दामा आवश्यक अनुसन्धानपछि प्रहरीले मंसिर १७ गते मंगलबार प्रशासनमा मुद्दा बुझाएको थियो। पटके मुद्दाका आरोपी मेलुङ गाउँपालिका४, भेड्पुका कुमार लामा मोक्तानले प्रजिअ रिजालले धरौटीमा रिहा गर्न भनि एक लाख रुपैयाँ लिएर १० हजार रुपैयाँको धरौटी रसिद दिएको बताए। मंसिर १८ गते पटके मुद्दामा भएकाले छोड्न ठूलो जोखिम हुने भन्दै एक लाख रुपैयाँ लिएर १० हजारको मात्र रसिद दिनुभयो, उनले भने। अख्तियार दुरुपयोग अनुसन्धान आयोगका जिल्ला प्रतिनिधिसमेत रहेका प्रजिअ रिजालले प्रक्रियागत त्रुटि भएको स्विकारेका छन्। अभियुक्तबाट पीडित भएकाहरूको उपचार माग दाबी आएमा क्षतिपूर्ति भुक्तानी दिन उक्त रकम राखिएको दाबी गरे। रसिद बाहेकको घाउचोट धरौटीबापतको पैसा लिएकोमा भर्पाइ नगराउनु गल्ती भयो, रिजालले भने। उनको दाबीअनुसार दुबै घटनाका अभियुक्तसँग पीडितले क्षतिपूर्तिको माग दाबी गरेको प्रमाण भने बिहीबारसम्म कतै भेटिएको छैन। तर, बिहीबार दिउँसो दुवै घटनाका अभियुक्त र उनीहरूको आफन्तलाई प्रशासन कार्यालयमा बोलाई प्रजिअको क्वाटरमा लगेर पैसा फिर्ता गरेको अभियुक्तले दाबी गरेका छन्। पैसा किन फिर्ता गरियो भन्ने प्रश्नमा रिजालले जवाफ दिन आनाकानी गरे। अभियुक्तले प्रशासन कार्यालयमा तिरेको धरौटी रकमको रसिद।"
बर्खे बिजुलीको चिन्ता,"हिउँदमा पुग्दैन, बर्खायाममा खेर जाने। प्राधिकरण कराएको करायै छ खेर जान लाग्यो भनेर। तर सुनिदिने कोही छैन। अरूलाई केही चिन्ता छैन। चिन्ता छ भने त्यो विद्युत् प्राधिकरणलाई मात्र छ। प्राधिकरणलाई अरू ठूलो चिन्ता होइन, अब माथिल्लो तामाकोसी (४५६ मेगावाट) लगायत केही वर्षभित्रै उत्पादन हुन लागेको २६०० मेगावाट बराबरका बर्खे बिजुली कसरी खपत गराउने भन्ने। फेरि यो चिन्ता केवल बर्खायामको मात्र हो। हिउँदयाम आएपछि भारतले देला कि नदेला भन्ने सदावहार भय त छँदैछ। हिजो नेपाल र भारतबीच प्रसारण लाइनको उचित बन्दोबस्ती थिएन। थोरै बिजुली आयात हुन्थ्यो (बढीमा ३०० मेगावाट)। अहिले बृहत् क्षमता (४०० केभी) को बिजुली राजमार्ग सञ्चालनमा छ। आयात पनि ठूलै परिमाणमा भइरहेको छ र हिउँदको गर्जाे टरेको छ। सरकारको अहिलेसम्मका क्रियाकलाप र गतिविधि हेर्दा यो हिउँदे गर्जाे आयात गरेरै टार्ने देखिन्छ। ऊर्जामन्त्री जताततै भाषण गर्दै हिँड्छन् १० वर्षमा १५ हजार मेगावाट। तर अहिले पिरलो छ तीन हजार मेगावाट खपतको। अर्थ, ऊर्जा र अरू सम्बद्ध मन्त्रालयहरूको रबैया हेर्दा खपत नहुने तनाव केवल विद्युत् प्राधिकरणको मात्र हो, राज्यको होइन। अर्थात् प्राधिकरण भनेको राज्य होइन। हिजो लोडसेडिङ थियो। निजी क्षेत्रले निर्माण थालेका थिए। तीन वर्षको अन्तरालमा निर्माणाधीन रहेका आयोजनाहरू धमाधम आउन थाले। माथिल्लो तामाकोसी शिलान्यास भएकै नौ वर्ष भइसकेको छ। कालगतिले यी आयोजना क्रमशः आए। कुनै बेला छिटो ल्याइदेऊ, बरु पुरस्कार दिन्छौं भन्ने अवस्था थियो। अहिले बरु ढिलो आइदेऊ भन्नुपर्ने अवस्था छ। जे गर्छ समयले गर्छ। तर समयको गतिसँगै हिँडिएन भने त्यसले वित्यास पार्छ भन्ने पाठ नेताहरूले कहिल्यै पनि सिकेनन्। भारतीय बिजुली आयात र निजी क्षेत्रका उत्पादनले लोडसेडिङमुक्त भएको छ। नेपालीका लागि यही नै सबैभन्दा ठूलो उपलब्धि हो। आधा देशको विद्युतीय प्रणालीको साँचो भारतीय पोल्टामा रहोस्नरहोस्, नेपालीलाई मतलबको कुरो भएन। कुलेखानी पहिलोपछि दोस्रो बन्यो जापानीको बुद्धि र लगानीले। सहुलियतपूर्ण ऋणमा बनेको कुलेखानी पहिलो र दोस्रो अनुदानमा परिणत गरिदियो। त्यसपछि कुलेखानीजस्ता आयोजना बनाउनुपर्छ भन्ने चेत पञ्चायतदेखि गणतन्त्र (अहिलेको दुईतिहाइसम्म) मा आइपुग्दा पनि खुलेन। सरकारको एउटै रटान छ सक्दो भारतीय बिजुली आयात गर्ने र लोडसेडिङ हुनै नदिने। हिजो आयातीत बिजुलीमा पनि गोलमाल गरिएकै हो। त्यो गोलमालभन्दा यही अवस्था ठीक छ भन्नेहरूको बाहुल्य छ। नेता र सरकारमा बस्नेहरूको मानसिकता र सोच नै आयातीत बिजुलीमा छ भने ऊर्जामा आत्मनिर्भर हुने सपना मात्र भएको छ। कस्तो विडम्बना छ भने हिउँदमा पुग्दैन, बर्खायाममा खेर जाने। प्राधिकरण कराएको करायै छ खेर जान लाग्यो भनेर। तर सुनिदिने कोही छैन। प्राधिकरणको विद्युत् खपतसम्बन्धी परम्परागत प्रक्षेपण दुई वर्षअघि नै असफल भइसकेको छ। प्राधिकरण स्थापनादेखि गरिँदै आएको उक्त प्रक्षेपण मिल्थ्यो। मिल्नुमा धेरै कुरा थिए। उद्योगधन्दाले खासै गति लिँदैन भन्नेमा अर्थ र उद्योग मन्त्रालय विश्वस्त थिए। किनभने पञ्चायतकालमा सरकारी तहबाट स्थापना भएबाहेक निजी क्षेत्र खासै आउन सकेका थिएनन्। स्वदेशी उत्पादन र उत्पादित वस्तुलाई स्वदेशमै खपत गराउनुपर्छ भन्ने ज्ञान पञ्चायतमा पनि थिएन। अहिले त छँदैछैन। भारतले तिम्रा वस्तु लिइदिन्छु, लौ उत्पादन गर भनेमा मात्र उद्योग खुल्थे। यसको उदाहरणमा वनस्पति घिउ, जिंक अक्साइड, एक्रेलिक यार्न आदिलाई लिन सकिन्छ। यी उत्पादनमा भारतले जसै एन्टी डम्पिङ ड्युटी लगाइदियो, सारा उद्योग धराशायी भए। देशभरका प्रणाली एकसाथ सुदृढीकरण गर्न नसकिएला। तर जहाँ बढी विद्युत् खपत हुन्छ, ती ठाउँका पार्टपुर्जा बलियो बनाउनुपर्यो। उद्योगधन्दा स्थापना हुने वातावरण तयार गर्नुपर्यो। विद्युतीय परिवहन जस्तो रेल, रोपवे, ट्रलीबसतिर लाग्नुपर्यो। यो अवस्था अहिले पनि उस्तै छ। बरु हामी भारतीय सागपात, दाल, चामल आयात गर्छाैं, यहाँको उत्पादन उपभोग गर्दैनौं। उपभोग हुनका लागि प्रतिस्पर्धी हुनुपर्छ। हाम्रा उत्पादन प्रतिस्पर्धी छैनन्। सरकारले उपलब्ध गराउनुपर्ने न्यूनतम सुविधा (सिँचाइ, बीउवीजन, मलखाद आदि) नदिएर हाम्रो उत्पादन लागत उच्च छ। त्यसबाहेक अधिकांश उद्योगका कच्चा पदार्थ आयात गर्नुपर्छ। आयातीत कच्चा पदार्थ पेलेर उत्पादन गरिएका वस्तु आफैंमा प्रतिस्पर्धी हुँदैन। तीन सय मेगावाट भए उद्योग क्षेत्रलाई बिजुली छेलोखेलो छ। अरू उत्पादनमूलक उद्योग छैन। देशमा अनौपचारिक अर्थतन्त्र हावी छ। आफ्नो देशमा उत्पादन नभएका वस्तु नेपाल हुलेर (जहाँ व्यापारीले प्राप्त गर्न मुनाफा र अलिकति भन्सार राजस्वबाहेक अर्थतन्त्रका लागि मूल्य अभिवृद्धि छैन) भारत निकासी हुँदा हाम्रा अर्थमन्त्री गौरवले नाक फुलाउँछन् व्यापार घाटा पोहोरको भन्दा कम भयो। निर्यात बढ्यो। तर यो मुतको न्यानोबाहेक केही होइन भन्ने हाम्रा विद्वान् अर्थमन्त्रीलाई थाहा नभएको होइन। अब कुरो उठेको छ उब्रेको बिजुलीमा भात पकाउने। सबै नेपालीले बिजुलीमा भात पकाउने हो भने हाम्रो प्रतिव्यक्ति विद्युत् खपत भारत वा भुटानको भन्दा माथि पुग्थ्यो होला (हाल २४५ मेगावाट छ)। भात पकाएर खपत गर्ने भन्नलाई सजिलो छ, तर भात पकाउने बन्दोबस्तीचाहिँ खोइ नि ? प्रश्न छ। बिजुली पुगेका सबै नेपालीले भारतले नाकाबन्दी लगाएका बेला (२०७२) हिटरमा भात पकाएकै हुन्। एउटा फिडरमा १५ वटासम्म ट्रान्सफरमर पड्के। फेरि बिहान र बेलुकी (पिक आवर) मा सबैले विद्युतीय चुलोमा भात पकाउन कति बिजुली चाहिन्छ भन्ने हिसाब कसैले गरेकै छैन। चार वर्षअघि ६ सय मेगावाट भए सबै नेपालीका भान्सामा इन्डक्सन चुलो चलाउन पुग्छ भन्ने गरिन्थ्यो। पिक आवरको ६ सय मेगावाट भात पकाउन मात्र छुट्याउने हो भने दुई हजार मेगावाटको जलाशययुक्त आयोजनाको बिजुली उत्पादन भएको हुनुपर्छ। फेरि पनि कुरो उठ्छ बर्खामा त भात पकाउन पुग्ला तर हिउँदमा ? उही आयात। बिजुली आयात गर्नु र ग्यास आयात गर्नुमा करिब ४० प्रतिशतको फरक हो। ग्यास आयात गर्न सकिएला, त्यही अनुपातमा बिजुली आयात गर्न त्यति सहज नहुन सक्छ। अबका केही वर्षमा भारतमै लोडसेडिङ हुँदैछ। फेरि पनि कल्पना गरौं हिउँदयाममा पनि बिजुलीमै भात पकाउन भारतीय बिजुली आयात भएछ। तर प्रसारण लाइन, सबस्टेसन, ट्रान्सफरमर, कन्डक्टर (तार) आदि खोइ सृदृढ भएको ? बिजुली पुगेका जति स्थानमा भात पकाउन पुग्ने ऊर्जा आपूर्ति गर्न यस्ता पूर्वाधार (प्रसारण लाइन, सबस्टेसन आदि) मा न्यूनतम तीन खर्ब रुपैयाँ लगानी गर्नुपर्ने सन्दर्भ प्राधिकरण आफैंले उठाउँदै आएको छ। जुन प्राधिकरणका लागि अझ कयौं वर्ष सम्भव छैन। बिजुली नपुगेका ठाउँमा पुर्याउन करिब ८० अर्ब रुपैयाँ लाग्छ। यी सबै बन्दोबस्ती भएमा अहिले सजिलैसँगै दिइएको गफ (बिजुलीमा भात पकाउने) पूरा हुन सक्छ। कूल मिलाएर करिब चार खर्ब रुपैयाँ प्रणाली सुदृढीकरणमा खर्च गर्ने हो बल्ल बिहानबेलुका हिटर (इन्डक्सन, विद्युतीय उपकरण आदि) मा भात पकाउँदा फरक पर्दैन। तर सबैलाई पुग्ने बिजुली खोइ भन्ने प्रश्न पुनः उठ्छ। बर्खे बिजुली खपत गराउने संयन्त्र हाललाई छैन। यसले प्राधिकरणलाई आगामी दिनमा ठूलो हानि पुग्नेवाला छ। बिजुली खपत गराउने संयन्त्र रातारात स्थापना गर्न सकिँदैन। भारतलगायत क्षेत्रीय विद्युत् निर्यात हालका लागि हवाई गफ मात्र सावित भएका छन्। राज्यले जलाशय र अर्धजलाशययुक्त बिजुलीलाई प्राथमिकता नदिँदा यो अवस्था आएको हो। यस्ता प्रकृतिका आयोजनाले बर्खे बिजुलीको भार कम पार्छन्। तर यो क्षेत्र हाँक्नेहरूको चेत अभै आएको छैन। जलाशय र अर्धजलाशयमा लगानी आकर्षित गर्ने नीति नै छैन। तत्काल देशभरका प्रणाली एकसाथ सुदृढीकरण गर्न नसकिएला। तर जहाँ बढी विद्युत् खपत हुन्छ, ती ठाउँमा यस्ता पार्टपुर्जा बलियो बनाउनुपर्यो। उद्योगधन्दा स्थापना हुने वातावरण तयार गर्नुपर्यो। विद्युतीय परिवहन जस्तो रेल, रोपवे, ट्रलीबसतिर लाग्नुपर्यो।"
भोकमरी न्यूनीकरणमा नेपालको सुधार,"काठमाडौं : भोकमरी घटाउनमा नेपालले प्रगति गरेको छ। पछिल्ला १९ वर्षमा नेपालले भोकमरी सूचकांकमा १६ अंक सुधार गरेको छ। यो सूचकले मूलतः मानव शरीरलाई आवश्यक पोषणयुक्त खानाको उपलब्धता मूल्यांकन गर्दछ। तर नेपालमा अझै धेरै मानिस भोकमरीबाट गुज्रिरहेको तथ्यांक छ। संयुक्त राष्ट्र संघका सदस्य राष्ट्रले अघि सारेको दिगो विकास लक्ष्य (एसडीजी)ले सन् २०३० सम्म विश्वभरबाट भोकमरी अत्य गर्ने अठोट गरेका छन्। यसका लागि नेपालले अझै धेरै मिहिनत गर्नुपर्ने विज्ञले बताएका छन्। खाद्य पदार्थको न्यून पहुँच र जलवायु परिवर्तनको असरका कारण नेपालमा भोकमरी अत्य गर्न कठिन पर्नसक्ने विज्ञ बताउँछन्। काठमाडौंमा बिहीबार सार्वजनिक गरिएको ग्लोबल हंगर इन्डेक्स २०१९ प्रतिवेदनअनुसार नेपालमा अझै पनि गरिबी र कुपोषणको समस्या छ। वेल्ट हङ्गर हिल्फ र कन्सर्न वल्र्डवाइड नामका अन्तर्राष्ट्रिय संस्थाले संयुक्त रूपमा गरेको अध्ययनका आधारमा प्रतिवेदन तयार पारिएको हो। भोकमरीसम्बन्धी विश्वव्यापी सूचकांक (जीएचआई) का आधारमा ती दुवै संस्थाले एक सय १७ वटा मुलुकको भोकमरीसम्बन्धी समस्या अध्ययन गरी प्रतिवेदन बनाएको हो। यो प्रतिवेदन जर्मनीको संस्था जीआईजेडको सहयोगमा लिवर्डले नेपालमा सार्वजनिक गरेको छ। प्रतिवेदनअनुसार सन् २००० को तुलनामा प्राप्त अंकका आधारमा सन् २०१९ मा सुधारोन्मुख अवस्थामा पुगे पनि गुणस्तरयुक्त खाद्य पदार्थको पहुँच र जलवायु परिवर्तनका कारण नेपाल भोकमरीको सूचीमै दरिएको हो। यो वर्ष नेपालले २०८ अंक प्राप्त गरी विश्वव्यापी भोकमरीको सूचीमा ७३औं स्थान प्राप्त गरेको छ। सन् २०१० मा नेपालले २४५ अंक प्राप्त गरी ७२औं स्थान प्राप्त गरेको थियो। नेपालले सन् २००० मा ३६८, २००५ मा ३१३ अंक प्राप्त गरेको थियो। प्रतिवेदन सार्वजनिक गर्दै एसिया तथा ल्याटिन अमेरिका क्षेत्र हेर्ने वेल्टहङगरहिल्फका नायव क्षेत्रीय निर्देशक एन्जा स्क्रोइडरले पछिल्लो समय नेपालको स्थान एक अंक माथि उक्लिए पनि भोकमरीको जोखिम भने गम्भीर रहेको जानकारी दिए। अंकका आधारमा झिनो सुधार देखिए पनि गम्भीर प्रकृतिको भोकमरीको अवस्था कायमै छ, स्क्रोइडरले भने। उनका अनुसार ९९ अंक प्राप्त गरेका मुलुक न्यून भोकमरी, १०० देखि १९९ सम्म अंक प्राप्त गरेका मुलुक मध्यम भोकमरी, २०० देखि ३४९ सम्म अंक प्राप्त गरेको मुलुक गम्भीर प्रकृतिको भोकमरी, ३५० देखि ४९९ सम्म अंक प्राप्त गरेका मुलुक भयावह भोकमरी र ५० भन्दा माथि अंक प्राप्त गरेका मुलुकलाई अति भयावह भोकमरीको सूचीमा सूचीकृत गर्ने व्यवस्था छ। राष्ट्रिय योजना आयोगका सदस्य डाकृष्णप्रसाद ओली, लिवर्डका कार्यकारी निर्देशक डाबलराम थापा, जर्मन विकास सहयोग (जीआईजेड) का प्रमुख डाक्लाउडिया हिपले संयुक्त रूपमा सार्वजनिक गरेका थिए। राष्ट्रिय योजना आयोगका सदस्य ओलीले प्रतिवेदनका आधारमा गरिबी, कुपोषण र भोकमरी समस्या समाधान गर्न नीति तयार पार्न सरकारलाई सहयोग गर्ने बताए। दक्षिण एसियाली मुलुकको तुलना गर्दा नेपालको अवस्था श्रीलंकाभन्दा कमजोर छ। श्रीलंका १७१ अंक प्राप्त गरी ६६औं स्थानमा उक्लिएको छ। तर दक्षिण एसियाली मुलुकमध्ये बंगलादेश, पाकिस्तान, भारत र अफगानिस्तानको तुलनामा भोकमरीको समस्यामा नेपालको स्थान राम्रो भएको प्रतिवेदनले आंैल्याएको छ। भुटान, माल्दिभ्स, युरोप, उत्तरी अमेरिका र अस्ट्रेलियालाई भने यो अध्ययनमा समावेश गरिएको छैन। भारत पनि ३०३ अंक प्राप्त गरी गम्भीर प्रकृतिको भोकमरी मुलुकको सूचीमा दरिएको छ। चीनले भोकमरी समस्या सुधार गरी यसअघिको १० अंकबाट झरेर अहिले ६५ अंकको आधारमा २५औं स्थानमा आइपुगेको छ। संयुक्त राष्ट्रसंघीय खाद्य तथा कृषि संगठन , विश्व स्वास्थ्य संगठन , विश्व बालकोष , विश्व बैंक, जनसाङ्खिक तथा स्वास्थ्य सर्वेक्षण र बालमृत्युको अनुमानसम्बन्धी राष्ट्रसंघीय अन्तरनिकाय समूहले उपलब्ध गराएको राष्ट्रिय तथ्यांकका आधारमा प्रतिवेदन तयार पारिएको छ। सन् २०१४ देखि २०१८ सम्मको विभिन्न राष्ट्रिय तथ्यांकका आधारमा यो प्रतिवेदन बनाइएको हो। न्यून भोकमरीको सूचीमा यो वर्ष ४५ वटा मुलुक परेका छन्।"
अनुयायी बलात्कार आरोप : सिद्धबाबा भनिने कृष्णदासजी सात दिन हिरासतमै रहने,"विराटनगर : अनुयायीमाथि बलात्कार गरेको आरोप लागेपछि अनुसन्धान अघि बढाउन सिद्धबाबा भनिने कृष्णदासजी महाराजविरुद्ध जिल्ला अदालत सुनसरीले शुक्रबार सात दिनको म्याद थप गरेको छ। पहिलो पटक चार दिनको मात्रै म्याद थप गरेको अदालतले दोस्रो पटक अनुसन्धानका लागि सात दिनको म्याद थप गरेको हो। दिउँसो १२ बजे अदालतमा उपस्थित गराइएपछि न्यायाधीश खिमानन्द भुषालको इजलासले कृष्णदासजीमाथि लागेको आरोपको अनुसन्धान अघि बढाउन पुनः म्याद थप गर्दै प्रहरीलाई बाटो खुल्ला गरिदिएको हो। प्रहरीले शुक्रबार नै उपचाररत विराटनगरको विराट नर्सिङ होमको आईसीयूबाट उनलाई लिएर गएको थियो। विराट मेडिकल कलेज तथा शिक्षण अस्पतालको को १ च ४०७३ नम्बरको एम्बुलेन्समा राखेर कृष्णदासजीलाई बिहान ११ बजे सुनसरीतर्फ लगिएको हो। आईसीयूबाट ह्वीलचेयरमा ल्याएर उनलाई एम्बुलेन्समा राखिएको थियो। कृष्णदासजीलाई लिनका लागि सुनसरी प्रहरीका प्रवक्ता डीएसपी विनोद शर्मा नेत्रृत्वको टोली विराटनगर आएको थियो। मंसिर १६ गते सोमबार उनीविरुद्ध अनुसन्धान गर्न प्रहरीले अदालतबाट पहिलो पटक चार दिनको म्याद थप गरेको थियो। बलात्कार आरोपी सिद्धबाबालाई एम्बुलेन्समा हालेर अदालत लगियो पहिलो म्यादको समयसीमा सकिएपछि थप अनुसन्धानका लागि दोस्रो पटक म्याद थप गरिएको डीएसपी शर्माले बताए। सुनसरीको चतरा धामस्थित आफ्नो आश्रममा लगेर कात्तिक पहिलो साता बलात्कार गरेको भन्दै एक अनुयायीले उनीविरुद्ध प्रहरीमा उजुरी दिएकी थिइन्। त्यसपछि छात्ती, मुुटु, प्रोस्टेट र पत्थरीको समस्या देखाउँदै मंसिर १२ गते बिहीबारदेखि कृष्णदासजी अस्पताल भर्ना भएका थिए। अवस्था गम्भीर बनेको भन्दै उनलाई सोमबारबाट आईसीयूमा भर्ना गरिएको थियो। उपचाररत अवस्थामै अनुसन्धान गर्न भनेर उनलाई पक्राउ गर्दै प्रहरीले सोमबार उपस्थित गराएपछि सुनसरी अदालतले पहिलो म्याद थप गरेको थियो। दोस्रो पटक पनि म्याद थप गर्दै अदालतले कृष्णदासजीलाई अस्पतालमै राखेर उपचारसँगै अनुसन्धान अघि बढाउन आदेश दिएको छ। साथै अदालतले अनुसन्धान अधिकृत र सरकारी वकिललाई अस्पतालमै गएर उनीसँग बयान लिन पनि आदेश दिएको डीएसपी शर्माले बताए। उनका अनुसार अदालतको आदेशपछि शुक्रबार दिउँसो अस्पताल ल्याएर उनलाई प्रहरी निगरानीमा आईसीयूमै राखिएको छ। डीएसपी शर्माले यस अघि बयान लिन चार पटकसम्म अस्पतालको आईसीयूमै पुगे पनि बिरामी रहेको भन्दै कृष्णदासजीले बोल्न अस्वीकार गरेका छन्। चिकित्सकले पनि माइनर हटअट्याक भनेर कृष्णदासजीसँग दोहोरो गफगाफ नगर्दा राम्रो हुने सुझाव दिएको शर्माको भनाइ छ। यस अघि चिकित्सकले पनि बोल्न दिएनन् र कृष्णदासजीले पनि बोल्न मान्नु भएन, उनले भने, त्यही भएर बलात्कार आरोपमा अनुसन्धानका लागि अहिलेसम्म कुनै पनि बयान लिन सकिएको छैन। शर्माले बलात्कार आरोप जस्तो गम्भीर विषयको अनुसन्धान जतिसक्दो चाँडो टुँग्याउनु पर्ने भएकाले शनिबारदेखि अस्पतालको आईसीयूबाटै बयान लिन थालिने बताए। अनुसन्धान अधिकृत र सरकारी वकिल आएर अस्पतालबाटै बयान लिन थालिने छ, उनले भने, तत्काल अनुसन्धान अघि बढाउनु भनेर अदालतले पनि भनेको छ। दोस्रो पटक दिएको म्याद अनुसन्धानमा अपुग भए तेस्रो पटक पुनः म्याद थप गर्न कृष्णदासजीलाई अदालत लगिने जानकारी शर्माले दिए।"
"रुपन्देहीमा २८ वर्षीय युवकले गरे बाआमाको हत्या, दाजु घाइते",भैरहवा : रुपन्देहीको ओमसतिया गाउँपालिकामा आफ्नै आमा र बाबुको हत्या गरेको अभियोगमा पक्राउ परेका छन् । ओमसतिया गापा४ सानो बालापुरका २८ वर्षीय गोरख यादवले घरमा बसिरहेको अवस्थामा आफ्नो ७२ वर्षीय बुवा रामनारायण यादव र ७० वर्षीया आमा ठगना यादवको खुर्पा प्रहार गरेर हत्या गरेको भन्दै पक्राउ परेका हुन् । साथै ५२ वर्षीय दाजु जोगिन्द्र यादवमाथि पनि उनले खुर्पा प्रहार गरेर घाइते बनाएका छन् । जोगिन्द्रको पनि बायाँ हातमा चोट लागेको छ । उनको भैरहवास्थित युसिएमएस मेडिकल कलेजमा उपचार भइरहेको प्रहरीले जनाएको छ । अभियुक्तले पहिले बावुको र पछि आमाको हत्या गरेको स्वीकार गरेका छन् । बावुको घटनास्थलमै मृत्यु भएको हो भने आमाको उपचारको क्रममा अस्पतालमा मृत्यु भएको हो । आमामाथि खुर्पा प्रहार गर्दा दाजुले जोगाउन खोज्दा दाजुमाथि पनि खुर्पा प्रहार गरी घाइते बनाएको रुपन्देही प्रहरीका प्रवक्ता डिएसपी खड्क बहादुर खत्रीले जानकारी दिए । यादवको मानसिक सन्तुलन बिग्रिएर औषधि सेवन गर्दैआएको प्राराम्भिक अनुसन्धानमा खुलेको उनले बताए । खुर्पा प्रहार गर्ने यादवलाई नियन्त्रणमा लिइएको र घटनाको थप अनुसन्धान भइरहेको उनले जनाए । मृतकहरुको शवलाई पोस्टमार्टमका लागि भैरहवा भिम अस्पतालमा राखिएको जिल्ला प्रहरी कार्यालय रुपन्देहीले जनाएको छ ।
अधकल्चो तालिम दिएर बजेट दुरुपयोग,"बेनी : म्याग्दीमा सञ्चालित गरिबी निवारणका लागि लघुउद्यम विकास कार्यक्रम (मेड्पा)मा अधकल्चो तालिम दिएर बजेट दुरुपयोग भएको छ । घरेलु तथा साना उद्योग विकास समितिसँग सम्झौता गरेर तालिम सञ्चालन गरेको कम्पनीले तोकिएको भन्दा कम समय तालिम चलाएर पुरै बजेट सकेको हो । अन्नपूर्ण गाउँपालिका १ दोवामा गत जेठ असारमा दुई महिनाका लागि भनेर लालीगुरास लघुउद्यमी समूहमा आवद्ध १७ जनालाई स्विटर र गलबन्दी बुन्ने होजीयारी तालिम चलायो । 'सुरुमा ३ महिनाको भनिएको थियो, पछि ४५ दिनको भन्नुभयो र तीस दिन सिकाएर प्रशिक्षक लक्ष्मी क्षेत्री फर्कनुभयो,' समूहकी अध्यक्ष मनकुमारी गर्बुजाले भनिन्, 'तालिम पुरा गराउन पछि आउने प्रतिवद्धता जनाएपनि कम्पनीले अहिलेसम्म कसैलाई पठाएको छैन् ।' बेनी नगरपालिका ४ सिंगामा पाँच दिने कुखुरापालन सम्बन्धी तालिम चलाएको कम्पनीले सहभागीलाई तोकिएको रकम अनुसारका खाजानै खुवाएन । 'प्रतिदिन पचास रुपैयाँ बराबरको खाजा खुवाउने भनेपनि त्यसो गरेन्,' तालिममा सहभागी चुडामणी पौडेलले भने, 'प्रमाणपत्र समेत दिएनन् ।' कम्पनीका सञ्चालकले तालिमलाई पूर्णता दिने प्रतिवद्धता जनाएपनि कार्यान्वयनमा बेवास्ता गरेको दोवाकी बासिन्दा समेत रहेकी जिल्ला समन्वय समितिका सदस्य बोमाया गर्बुजाले बताइन् । गत असोज १५ गते बसेको समूहको बैठकले तालिमलाई पूर्णता दिन कम्पनी र कार्यालयमा माग गर्ने निर्णय गरेको थियो । केन्द्रले बेनी नगरपालिका, अन्नपूर्ण र रघुगंगा गाउँपालिकामा सिपमुलक तालिम सञ्चालन गरेर २०३ जना नयाँ उद्यमी सिजर्ना र १२२ जना उद्यमीको स्तरोन्नति गर्न घरेलु तथा साना उद्योग विकास समितिसंग ५५ लाख ३० हजार ०९८ रुपैयाँमा सम्झौता गरेको थियो । उसले नयाँ उद्यमी सिर्जना गर्ने तालिममा प्रतिव्यक्ति १९ हजार ७२६ रुपैयाँ ४३ पैसा र स्तोन्नतिमा प्रतिव्यक्ति सात हजार २९० रुपैयाँ २९ पैसामा प्रस्ताव गरेर सम्झौता गरेको थियो । करिब डेढ दशकदेखि म्याग्दीमा सञ्चालित मेडेप र मेड्पा कार्यक्रम मार्फत चार हजार जना भन्दा बढीले विभिन्न सिपमुलक तालिम लिएका तथ्यांक छ । तालिम लिएका मध्य दश प्रतिशत पनि उद्यमीहरुले व्यवसाय गरेको पाइदैन् । संगम तालिम तथा परामर्श केन्द्र प्रालीका अध्यक्ष दिपक सुवेदीले छोटो अवधिमा कार्यक्रम सञ्चालन गर्नुपर्दा पुरा तालिम दिन नसकेको र पूर्णता दिने प्रतिवद्धता जनाएको स्विकार गरे । 'असार मसान्तसम्म सम्झौता अवधि थियो, त्यतीबेलासम्म पुरा तालिम दिन सकिएन्,' उनले भने, 'सहभागीको अनुकुल समय मिलाउदा ढिला भएको हो । अब केही दिनमै थप दश पन्ध्र दिन सिकाउने गरि प्रशिक्षक पठाउँछौ ।' 'सेवा प्रदायक र समूहबीच के कुरा भएको हो त्यो कार्यालयलाई थाहा भएन,' कार्यालय प्रमुख मोहन सुवेदीले भने, ' सेवाप्रदायकले तोकिएको शर्त पालना नगरेको भेटिए सम्झौता रकमको दश प्रतिशतका दरले राखिएको धरौटी जफत हुन्छ ।' यो आर्थिक वर्षमा पनि ३९२ जना नयाँ उद्यमी सिर्जना र २०० जना उद्यमीको स्तरोन्नतिका लागि समितिलाई कार्यक्रम सञ्चालन गर्ने अख्तियारी आएको छ । नयाँ उद्यमीका लागि प्रतिव्यक्ति पच्चिस हजार रुपैयाँ र स्तरोन्नतिका लागि प्रतिव्यक्ति बीस हजार रुपैयाँका दरले बजेट बिनियोजन भएको छ । प्रतिस्पर्धाका आधारमा सेवाप्रदायक छनौट गरेर कार्यक्रम कार्यान्वयन गर्ने प्रक्रिया छ ।"
"सुनको मूल्य घट्यो, चाँदी स्थिर",काठमाडौं : पछिल्लो तीन दिनयता नेपाली बजारमा सुनको मूल्यमा लगातार गिरावट आइरहेको छ।बुधबार र बिहीबार लगातार ओरालो लागेको सुनको मूल्य शुक्रबार प्रतितोला ३०० ले गिरावट भएको हो । नेपाल सुनचाँदी व्यवसायी महासंघले छापावाला सुनको मूल्य प्रतितोला ७१ हजार ७ सय रुपैयाँमा कारोबार भइरहेको जनाएको छ। बिहीबार छापावाला सुन प्रतितोला ७२ हजारमा खरिद बिक्री भएको थियो । यस्तै तेजाबी सुनको मूल्य प्रतितोला ७१ हजार ४ स रुपैयाँ निर्धारण गरिएको छ । बिहीबार तेजाबी सुन प्रतितोला ७१ हजार ७ सयमा कारोबार भएको थियो । सुनको मूल्य घटे पनि चाँदीको मूल्य भने यथावत् रहेको छ । शुक्रबार चाँदी प्रतितोला ८५० मा खरिद बिक्री भइरहेको महासंघले जनाएको छ ।
पूर्वाञ्चल विश्वविद्यालयका विद्यार्थी आन्दोलित,"विराटनगर : पूर्वाञ्चल विश्वविद्यालय (पूवि) बाट सम्बन्धन प्राप्त विराटनगरको पुसेट इञ्जिनियरिङ कलेजबाट अमित मण्डलले एउटै विषयमा पाँच पटक परीक्षा दिइसके । स्नातक तहको सिभिल इञ्जिनियरिङको थेउरी अफ एक्टेक्चर विषयको परीक्षा बारम्बार दिए पनि सधैं अनउत्तीर्ण मात्रै भएको रिजल्ट आउने गरेपछि उनले जाँच भएको उत्तरपुस्तिका हेर्न पाउनुपर्ने माग गर्दै निवेदन दिए । उनले उक्त विषयमा २०७५ साल वैशाख २६ गते परीक्षा दिएका थिए । परीक्षा दिएको १० महिनापछि सार्वजनिक भएको रिजल्टमा पनि उनी उत्तीर्ण हुनेको सूचीमा अटाएनन् । पटकपटक अनउत्तीर्ण मात्रै भएपछि उनले जाँच (परीक्षण) भएको आफ्नो उत्तरपुस्तिका हेर्न माग गरे । प्रक्रियागत रुपमै मण्डलले विश्व विद्यालयको परीक्षा नियन्त्रण कार्यालयलाई पाँच हजार रुपैयाँ तिरेपछि उत्तरपुस्तिका प्राप्त गरे । रिजल्ट आएको ३५ दिन भित्र रिचेकिङका लागि निवेदन दिएर लाग्ने शुल्क बुझाएमा विश्वविद्यालयको परीक्षा नियन्त्रण कार्यालयले सम्बन्धित परीक्षार्थीलाई जाँच भइसकेको उत्तरपुस्तिका हेर्न पाउने व्यवस्था गरेको छ । 'प्राप्त गरेको उत्तरपुस्तिका लगेर सम्बन्धीत विषयका प्राध्यापकलाई देखाएँ, 'मण्डलले भने, 'परीक्षण गरिएको उत्तरपुस्तिका हेरेर उहाँ नै छक्क पर्नुभयो ।' उनले प्राध्यापकले फेल हुने अवस्था नै नरहेको र उत्तरपुस्तिकाबाट उत्तीर्ण भएको देखिने बताएपछि आफू तनावमा परेको बताए । 'पूर्वाञ्चल विश्वविद्यालयमा छिरेको ८ वर्षको अवधिमा अरु धेरै विषय उत्तीर्ण भइसकें,' उनले भने, 'एउटै विषयमा बारम्बार फेल हुने गरेपछि उत्तरपुस्तिका हरेको हुँ ।' मण्डलले अन्य धेरै विद्यार्थीको हालत पनि मेरैजस्तो भएको हुनसक्ने बताए । 'म जस्ता धेरै साथीहरु यही विषयमा बारम्बार फेल भएका छन्,' उनले भने । उत्तरपुस्तिका बाहिर सार्वजनिक नगर्ने सर्तमा मात्रै हेर्न दिने गरेको बताउँदै उनले आफूले राम्रो परीक्षा दिँदा दिँदै अनउत्तीर्ण भएको रिजल्ट आएपछि परीक्षा नियन्त्रण कार्यालयको चरम लापरबाही र बेथितीविरुद्ध सार्वजनिक हुनु परेको बताए । नाम नबताउने सर्तमा मण्डलको उत्तरपुस्तिका हेरेका प्राध्यापकले पनि उत्तरपुस्तिका परीक्षणमा लापरबाही भएको देखिने बताए । 'निक्कै मेहनत गरेर परीक्षा दिएको देखिन्छ । उत्तरपुस्तिकाअनुसार राम्रो अंक ल्याएर उत्तीर्ण पनि हुनुपर्ने हो, 'उनले भने, 'तर अचम्मको कुरा परीक्षार्थी नै अनउत्तीर्ण भएको पाइयो । मानवीय त्रुटिका कारण यस्तो भएको हुनसक्छ ।' परीक्षा समितिले बोलाएर आफूलाई बुझेमा र जानकारी लिन चाहेमा यस विषयमा खुलेर स्पष्ट पार्दै त्यहाँ भएका कमीकमजोरीलाई औंल्याइदिने उनको भनाइ छ । रिजल्ट विद्यार्थीको भविश्यसँग जोडिएको कुरा भएकाले उत्तरपुस्तिका परीक्षण गर्नेले त्यसमा ध्यान दिनुपर्ने आवश्यकता रहेको ती प्राध्यापकले बताए । भने, 'उत्तरपुस्तिका जाँच गर्नेको यो ठूलै लापरबाही हो । मिहीन ढंगले अनुसन्धान गर्ने र पुनः उत्तरपुस्तिका परीक्षण गर्ने हो भने यसमा क्षमा दिनसक्ने अवस्था नहुन सक्छ ।' उत्तरपुस्तिका परीक्षण (जाँच) मा चरम लापरबाही हुने गरेको सार्वजनिक भएपछि उत्तरपुस्तिका जाँच प्रणाली सुधारको माग गर्दै पूर्वाञ्चल विश्वविद्यालयका विद्यार्थी आन्दोलित बनेका छन् । विराटनगर महानगरपालिका २ शनिहाटस्थित विश्व विद्यालयको परीक्षा नियन्त्रण कार्यालय घेराउ गरेर धर्ना दिँदै विद्यार्थीले तीन दिनदेखि नाराबाजी र प्रदर्शन गरिरहेका हुन् । पटकपटक परीक्षा दिँदा पनि अनउत्तीर्ण हुने गरेपछि उत्तरपुस्तिका माग गरेर हेर्दा फेल हुने अवस्था नदेखिएको भन्दै विश्व विद्यालयबाट सम्बन्धन प्राप्त विराटनगरकै इष्टर्न र पुसेट इञ्जिनियरिङ कलेजका विद्यार्थीले उत्तरपुस्तिका पुनः जाँचको माग गरेका हुन् । परीक्षा प्रणाली अपारदर्शी र परीक्षार्थी मैत्री नभएको भन्दै उनीहरु आन्दोलित छन् । त्यस क्रममा परीक्षा नियन्त्रणको कार्यालयमा तोडफोड पनि गरिएको छ । जसबाट परीक्षा नियन्त्रण र सहनियन्त्रकको कार्यालयसहित प्रशासन र लेखा शाखाका सिसा र फर्निचरमा क्षति पुगेको परीक्षा नियन्त्रण कार्यालयले जनाएको छ । विद्यार्थी नेता मनोजकुमार रैताले विगतमा दिइएका इञ्जिनियरिङको लिखित परीक्षामा विद्यार्थी उतीर्ण हुनुपर्नेमा जानाजान अनउत्तीर्ण गराउने गरेको पाइएको बताए । 'जानाजान लापरबाही गर्दै परीक्षार्थीलाई अनउत्तीर्ण गराउने गरेको पाइयो,' उनले भने, 'त्यही भएर आन्दोलन थालिएको हो ।' माग पूरा नभएसम्म आन्दोलन जारी रहने रैताले बताए । विद्यार्थीहरुले हरेक सेमेष्टरमा मौका परीक्षाको व्यवस्था, निष्पक्ष तरिकाले परीक्षाफल सार्वजनिक गर्नुपर्ने, उत्तरपुस्तिका रिचेकिङमा लाग्ने पाँच हजार दस्तुरलाई पाँच सय रुपैयाँ बनाउनुपर्ने लगायतका माग गरेका छन् । त्यस्तै उत्तर पुस्तिका परीक्षण र परीक्षाफलमा लापरबाही गर्ने शिक्षक तथा कर्मचारीलाई बर्खास्त गर्नुपर्ने, रिचेकिङका क्रममा परीक्षाफल परिवर्तन भएको पाइएमा परिवर्तित परीक्षाफल लागू गर्नुपर्ने र उत्तरपुस्तिका कोडिङ गरेर मात्र जाँच गर्न दिने व्यवस्था मिलाइनु पर्ने माग विद्यार्थीको छ । विश्वविद्यालयका परीक्षा नियन्त्रक प्राडा सूर्यप्रसाद संग्रौलाले विद्यार्थीहरुले उठाएका मागहरु नीति र नियममा रहेर सम्बोधन गर्न आफूहरु तयार रहेको बताए । उनले क्याम्पसको माध्यमबाट प्रक्रियागतरुपमा विद्यार्थीले आफ्ना समस्या लिएर आए नियमसंगत ढंगले सम्बोधन गर्न सकिने उल्लेख गरे । विषय विज्ञलाई देखाएर उत्तरपुस्तिका परीक्षणमा लापरबाही भएको पाइएमा त्यहीअनुरुप अघि बढ्ने संग्रौलाको भनाइ छ । 'कुनै कमजोरी भए हामी सच्चिन्छौं र सुधारिएर अघि बढ्छौं, 'उनले भने, 'तर आन्दोलनका नाममा हुलहुज्जत र तोडफोड गर्न मिल्दैन ।' विद्यार्थी धर्ना बसेर नाराबाजी गर्दै प्रदर्शन र तोडफोड गर्न थालेपछि नेपाल र सशस्त्र प्रहरी परिचालन गरेर परीक्षा नियन्त्रण कार्यालयको सुरक्षा व्यवस्था कडा पारियो।' पूर्वाञ्चल विश्व विद्यालयविरुद्ध आन्दोलित विद्यार्थी विराटनगरस्थित परीक्षा नियन्त्रण कार्यालयमा घेराउ र प्रदर्शन गर्दै । तस्बिर : अन्नपूर्ण"
शिक्षक अभावको विरोधमा नगरपालिका कार्यालय तोडफोड,"मलंगवा : हरिपूर्वा नगरपालिका५ स्थित श्री केशर गरिब जनता उच्च माध्यमिक विद्यालयका विद्यार्थीहरुले शुक्रबार हरिपूर्वा नगरपालिकाको कार्यालय तोडफोड गरेका छन् । प्राविधिकतर्फ पढाइ हुने सिभिल इन्जिनियरिङका विद्यार्थीहरुले विद्यालयमा प्राविधिकतर्फको शिक्षक नरहेको र शिक्षक भर्नामा नगरपालिकाले कुनै चासो नदेखाएको भन्दै कार्यालय तोडफोड गर्न पुगेका हुन् । शिक्षक अभावमा ८ महिनादेखि प्राविधिक तर्फका कुनै पनि विषयको पढाइ हुन सकेको छैन । विद्यार्थीहरुले कार्यालयको कम्प्युटर, टेलिभिजन, फर्निचरका समान तोडफोड गरेको नगरपालिकाले जनाएको छ । शिक्षक भर्नाका लागि नगरपालिकामा पटक पटक ताकेता गर्दा पनि कुनै सुनुवाइ नभएको प्राविधिकका विधार्थी अञ्जना साहले बताइन् । शिक्षक अभावमा ८ महिनादेखि प्राविधिकतर्फका कुनै पनि विषय पढाइ हुन नसकेको साहले बताइन् । शिक्षक भर्नाका लागि नगरपालिकामा गुनासो गर्न जाँदा विधार्थीमाथि नै नगरपालिकाका एक कर्मचारीले हेलमेटले आक्रमण गरेपछि विद्यार्थीहरु आन्दोलित बनेको बताएका छन् । प्रधानाध्यापकलाई कार्यकारी अधिकृत सकलदेव रायले दुव्र्यवहार गरेको विद्यार्थीहरुको गुनासो छ । नगरपालिका कार्यालयमा रहेका कुर्सी, टेबल, कम्प्युटर, टेलिभिजन लगायत समान विद्यार्थीले तोडेका छन् । करिब २०२५ लाखको क्षति भएको नगरपालिकाका कर्मचारीहरुको दावी छ । नगरपालिकाका कर्मचारी भन्छन् : शिक्षकले उक्साए शिक्षक माग गर्न प्रधानाध्यापकले नै विद्यार्थीलाई उक्साएर नगरपालिकामा पठाएको कार्यकारी अधिकृत रायको आरोप छ । विद्यार्थीहरुले करिब ३ घण्टासम्म कार्यालयभित्र पसेर तोडफोड गरेको उनले आरोप लगाए । उच्चमाविमा प्राविधिकतर्फ पढाउन एक इन्जिनियर र दुई सबओभरसियर नियुक्तिमा अनियमितता भएको भन्दै मुद्दा अख्तियारमा छ । तर, यसबीचमा प्रधानाध्यापककै कमजोरीका कारण शिक्षक भर्ना हुन नसकेको नगरपालिकाका अधिकारीको जिकिर छ । प्रधानाध्यापक रामप्रित महतो भने आफू एक साताअघि मात्रै सरुवा भइ विद्यालयमा आएको र स्कुल र नगरपालिका बारे जानकारी नभएको बताउँछन् । आक्रोशित विधार्थीहरुले विद्यालयमा समेत तालाबन्दी गरेका छन् । यसअघि पनि शिक्षक भर्नामा अनियमितता भएको भन्दै केही विद्यार्थी तथा अभिभावकले विद्यालयमा तालाबन्दी गरेका थिए ।"
दोलखामा सीडीओले लिएको घुस फिर्ता,"दोलखा : दुई घटनाका ३ जना अभियुक्तलाई धरौटीमा रिहा गर्न दोलखाका प्रमुख जिल्ला अधिकारी खगेन्द्रप्रसाद रिजालले लिएको एक लाख २५ हजार रुपैयाँ घुस रकम फिर्ता गरेको अभियुक्त र उनका आफन्तले दाबी गरेका छन्। बुहारीलाई तातोपानी खन्याएर पोलिदिएको आरोपमा सार्वजनिक मुद्दा खेपिरहेका बाबुछोरा उदिम तामाङ र इन्द्रबहादुर तामाङ तथा जनप्रतिनिधिलाई कुटपिट गरेको आरोपमा सार्वजनिक मुद्दा खेपिरहेका कुमार लामा मोक्तानलाई धरौटीमा रिहा गर्न प्रजिअ रिजालले घुस रकम लिएको आरोप लागेको हो। कालिञ्चोक गाउँपालिका१, कालिञ्चोकका तामाङले प्रजिअ रिजालले मंसिर १७ गते १४ हजार रुपैयाँ धरौटी रसिद काटेर लिएको र बाँकी ३५ हजार रकम बिनारसिद लिएर घर्रामा राखेको दाबी गरे। प्रमुख जिल्ला अधिकारीले फिर्ता गरेको रकम देखाउँदै अभियुक्त र उनका आफन्त। तस्बिर : रवीन्द्र गौतम उदिम तामाङ र इन्द्रबहादुर तामाङलाई सार्वजनिक सुरक्षा मुद्दामा आवश्यक अनुसन्धानपछि प्रहरीले मंसिर १७ गते मंगलबार प्रशासनमा मुद्दा बुझाएको थियो। पटके मुद्दाका आरोपी मेलुङ गाउँपालिका४, भेड्पुका कुमार लामा मोक्तानले प्रजिअ रिजालले धरौटीमा रिहा गर्न भनि एक लाख रुपैयाँ लिएर १० हजार रुपैयाँको धरौटी रसिद दिएको बताए। मंसिर १८ गते पटके मुद्दामा भएकाले छोड्न ठूलो जोखिम हुने भन्दै एक लाख रुपैयाँ लिएर १० हजारको मात्र रसिद दिनुभयो, उनले भने। अख्तियार दुरुपयोग अनुसन्धान आयोगका जिल्ला प्रतिनिधिसमेत रहेका प्रजिअ रिजालले प्रक्रियागत त्रुटि भएको स्विकारेका छन्। अभियुक्तबाट पीडित भएकाहरूको उपचार माग दाबी आएमा क्षतिपूर्ति भुक्तानी दिन उक्त रकम राखिएको दाबी गरे। रसिद बाहेकको घाउचोट धरौटीबापतको पैसा लिएकोमा भर्पाइ नगराउनु गल्ती भयो, रिजालले भने। उनको दाबीअनुसार दुबै घटनाका अभियुक्तसँग पीडितले क्षतिपूर्तिको माग दाबी गरेको प्रमाण भने बिहीबारसम्म कतै भेटिएको छैन। तर, बिहीबार दिउँसो दुवै घटनाका अभियुक्त र उनीहरूको आफन्तलाई प्रशासन कार्यालयमा बोलाई प्रजिअको क्वाटरमा लगेर पैसा फिर्ता गरेको अभियुक्तले दाबी गरेका छन्। पैसा किन फिर्ता गरियो भन्ने प्रश्नमा रिजालले जवाफ दिन आनाकानी गरे। अभियुक्तले प्रशासन कार्यालयमा तिरेको धरौटी रकमको रसिद।"
८ वर्षीय प्रविन पाल पाँच दिनदेखि वेपत्ता,धनबहादुर भण्डारीडडेल्धुरा : डडेल्धुरामा एक ८ वर्षीय बालक ५ दिनदेखि बेपत्ता भएका छन् । बेपत्ता हुनेमा जिल्लाको अमरगढी ९ ढाँटगाउँका पूर्णबहादुर पालका छोरा ८ वर्षीय प्रविन पाल रहेका छन् । पाल ५ दिनदेखि बेपत्ता रहेको बालकका आफन्त पुस्करबहादुर पालले बताए । यही मंसिर १६ गते बिहान घरबाट विद्यालय जान्छु भनि निस्केका बालक उतैबाट बेपत्ता भएको उनको भनाइ छ । उनी भागेश्वर मावि टाँटरमा कक्षा ३ मा पढ्दै थिए । १६ गते विद्यालय गएका बालक घर नआएपछि विद्यालयमा बुझ्दा विद्यालयले पनि उपस्थित नभएको जानकारी गराएको थियो। बालक बेपत्ता भएपछि बालकका आफन्तले खोजी गरिदिन आग्रह गर्दै जिल्ला प्रहरी कार्यालय डडेल्धुरामा निवेदन दर्ता गरको छ । १८ गते बालक हराएको उजुरी प्रहरीमा आएको डडेल्धुराका प्रहरी नायब उपरीक्षक दधिराम न्यौपाने बताए । बालकको खोजी कार्यमा प्रहरी लागिपरेको प्रहरी नायव उपरीक्षक न्यौपानेले बताए ।
कालीगण्डकीमा र्याफ्टिङ परिक्षण,"बेनी : म्याग्दीको सदरमुकाम बेनीस्थित कालीगण्डकी नदीमा र्याफ्टिङ सञ्चालनका लागि शुक्रबार परिक्षण गरिएको छ। म्याग्दी होटल तथा रेष्टुरेन्ट व्यवसायी संघको पहलमा कालीगण्डकीमा व्यवसायिक र्याफ्टीङ सञ्चालनका लागि प्राविधिक टोलीले परिक्षण गरेका हुन् । गलेश्वरस्थित रघुगंगा र कालीगण्डकीको दोभानदेखि बेनीको कालीपुल मोटरेबल पुलसम्मको साढे तीन किलोमिटर दुरीमा र्याफ्टिङको परिक्षण गरिएको संघका अध्यक्ष बाबुराम आचार्यले बताए । रेजीङ रिभर रनर प्रालीका होमबहादुर पुन र सन्तोष गिरीको टोलीले परिक्षणका लागि र्याफ्टिङ गरेका थिए । नदीको बहाव र साइड सिनलगायत प्राविधिकरुपमा गलेश्वरदेखि बेनीसम्म र्याफ्टिङ चलाउन सकिने पुनले बताए । यसअघि बेनी देखि मालढुङ्गा सम्मको १३ किलोमिटर दुरीमा र्याफ्टिङको परिक्षण गरिएको थियो । नेपाल भ्रमण वर्ष २०२० को अवसरमा बेनी भ्रमणमा आउने पर्यटकको आकर्षकका लागि र्याफ्टिङको परिक्षण गरिएको संघका सचिव सरोज थापाले बताए । बेनीमा पर्यटक भित्र्याउन र उनीहरुको बसाई लम्बाउन सहायक पर्यटकीय गन्तव्यको पहिचान गरिएको छ । लभ्लिहिल, केभहिल, टोड्के, तातोपानी कुण्ड, गलेश्वर, मल्लाजजस्ता पर्यटकीय सम्भावना युक्त ठाउँलाई सहायक गन्तव्य बनाएर बसाई लम्बाउन पहल गरिएको अध्यक्ष आचार्यले बताए । यसअघि विस २०७४ को म्याग्दी महोत्सवमा पनि रातोपहिरोदेखि बेनीसम्म र्याफ्टिङ सञ्चालन गरिएको थियो । कम्पनीसँग समन्वय गरेर नियमितरुपमा र्याफ्टिङ चलाउने तयारीमा रहेको होटल व्यवसायी संघले जनाएको छ । परिक्षणका लागि आएका र्याफ्टिङ व्यवसायीको टोलीले संघका पदाधीकारीले कालीपुलमा स्वागत गरेका थिए । म्याग्दी भएर दैनिक सयौं पर्यटक मुस्ताङ भ्रमणमा जाने र फर्कने गर्छन् । प्रचारप्रसार र पूर्वाधार विकासको अभावमा म्याग्दीका पर्यटकीयस्थल सुनसान छन् ।"
साढे सात करोड लगानीमा प्राकृतिक अस्पताल,"विराटनगर : विराटनगरमा प्राकृतिक अस्पताल खुलेको छ। नसर्ने रोगहरूको उपचार गर्ने गरी सुविधा सम्पन्न ओम वेलनेस हस्पिटलको स्थापना गरिएको हो । विराटनगर महानगरपालिका २ सौगातमार्गमा खुलेको यो महिलाको मात्रै लगानीमा खुलेको प्रदेश १ को पहिलो अस्पताल हो । काठमाडौंको वेलनेस अस्पतालको प्राविधिक सहकार्यमा प्राकृतिक चिकित्सा पद्धतीबाट रोगहरुको सफल उपचार गर्ने उद्देश्यले अत्याधुनिक, प्रविधियुक्त र सुविधासम्पन्न अस्पताल स्थपना गरिएको सञ्चालकको दाबी छ । यस अस्पतालमा उद्यमी, व्यवसायी, राजनीतिकर्मी तथा सामाजिक क्षेत्रमा सक्रिय चारजना महिला शिवा उपाध्याय, नमिता न्यौपाने, राधा अधिकारी (ढकाल) र बिना कार्कीको संयुक्त लगानीमा अस्पताल स्थापना गरिएको हो।उपाध्याय घरेलु तथा साना उद्योग महासंघ केन्द्रीय महिला समितिकी अध्यक्ष र न्यौपाने राजनीतिकर्मी हुन् । अधिकारी प्राध्यापक र कार्की सामाजिक क्षेत्रमा सक्रिय महिला हुन् । रोगीलाई निरोगी र निरोगीलाई दीर्घजीवी बनाउने उद्देश्यले सात करोड ५० लाखको लगानीमा अस्पताल स्थापना गरिएको अस्पतालकी अध्यक्ष उपाध्यायले जानकारी दिइन् । अस्पतालको आगामी आइतबार प्रदेश १ का मुख्यमन्त्री शेरधन राईले उद्घाटन गर्ने जानकारी दिइयो । उपाध्यायकाअनुसार अस्पतालमा प्राकृतिक चिकित्सक डा प्रकृति सिंह केसी र थेरापिस्ट विशेषज्ञ डा मोहम्मद जाबेदलगायतका चिकिसत्कले सेवा दिने छन् । विराटनगरमा प्राकृतिक अस्पताल स्थापना गर्ने चारजना महिला। तस्बिर : किशोर बुढाथोकी अस्पतालमा अनुभवी, विज्ञ तथा दक्ष चिकित्सकबाट नसर्ने रोगसँगै रक्तचाप, मधुमेह, हृदयरोग, पक्षघात, मेरुदण्ड, नसा तथा हाडजोर्नीका समस्या, पिनास, दम, माइग्रेन, तनाव, पेटसम्बन्धी सम्पूर्ण रोग, पाइल्स, महिनावारी समस्यालाई प्राकृतिक चिकित्साबाट प्रभावकारी उपचार प्रदान गरिने न्यौपानेले बताइन् । फिजियोथेरापी, मसाज थेरापी, शिरोधारा, जलनेती, ज्याकुजी, साउनाबाथ, स्टिमबाथ, अक्युपञ्चर, अक्युप्रेसर, पुनस्र्थापना, योग तथा तनाव व्यवस्थापन, डाइट तथा न्युट्रीसनका माध्यमबाट विभिन्न रोगहरूको सर्वसुलभ र प्रभावकारी उपचार हुने उनको भनाइ छ । न्यौपानेले एलोपेथिकबाट हार खाएका, दीर्घरोगीको लागि प्रदेश १ मा उत्कृष्ट तथा गुणस्तरीय पद्दतिबाट उपचार गरिने दाबी गरिन् । 'व्यवसायिकतासँगै सेवा पनि गर्ने उद्देश्यले अस्पताल सञ्चालनमा ल्याइएको हो,' उनले भनिन्, 'त्यही भएर ठूलै लगानीको जोखिम मोलियो ।' एलोपेथिकबाट दिक्दार मानेका र उपचार सम्भव नभएकालाई पारिवारिक वातावरणमा अत्याधुनिक उपकरण र प्रविधिबाट स्वास्थ्योपचार सेवन दिइने न्यौपानको भनाइ छ । सुरुमा १० बेडको रहेको यस अस्पताललाई पछि ५१ बेडको बनाइने उनले बताइन् । खानपान तथा अप्राकृतिक जीवनशैलीले नसर्ने रोगहरु दिन प्रतिदिन बढिरहेको भन्दै डा सिंहले भनिन्, 'यो उपचार पद्धतीलाई विना औषधिको शल्यक्रिया पनि भन्छिन् ।' सर्वसाधारणमा सचेतनाको कमी हुँदा यस उपचार पद्धतीमा आकर्षण भने बढाउन नसकिएको उनले बताइन् ।"
बलात्कार आरोपी सिद्धबाबालाई एम्बुलेन्समा हालेर अदालत लगियो,"विराटनगर : बलात्कारको आरोप लागेका सिद्धबाबा भनिने कृष्णदासजी महाराजविरुद्ध अनुसन्धान अघि बढाउन शुक्रबार प्रहरीले दोस्रो पटक म्याद थप गर्दैछ। सुनसरी जिल्ला अदालतबाट म्याद थप गर्न उपचाररत विराटनगरको विराट नर्सिङ होम बाट कृष्णदासजीलाई लिएर गएको छ। विराट मेडिकल कलेज तथा शिक्षण अस्पतालको को १ च ४०७३ नम्बरको एम्बुलेन्समा राखेर कृष्णदासजीलाई बिहान ११ बजे सुनसरीतर्फ लगिएको हो। आईसीयूबाट ह्वीलचेयरमा ल्याएर उनलाई एम्बुलेन्समा राखिएको थियो। कृष्णदासजीलाई लिनका लागि सुनसरी प्रहरीका प्रवक्ता डीएसपी विनोद शर्मा नेत्रृत्वको टोली विराटनगर आएको थियो। मंसिर १६ गते सोमबार उनीविरुद्ध अनुसन्धान गर्न अदालतबाट पहिलो पटक चार दिनको म्याद थप गरिएको थियो। पहिलो म्यादको समयसीमा सकिएपछि थप अनुसन्धानका लागि दोस्रो पटक म्याद थप गर्न लैजानु परेको डीएसपी शर्माले बताए। सुनसरीको चतरा धामस्थित आफ्नो आश्रममा लगेर कात्तिक पहिलो साता बलात्कार गरेको भन्दै एक महिला अनुयायीले उनीविरुद्ध प्रहरीमा उजुरी दिएकी थिइन्। त्यसपछि मंसिर १२ गते बिहीबारबाट कृष्णदासजी अस्पताल भर्ना भएका थिए। अस्पतालमै रहेका उनलाई पक्राउ गरेर प्रहरीले गत सोमबार म्याद थपका लागि सुनसरी अदालतमा उपस्थित गराएको थियो। अदालतले कृष्णदासजीविरुद्ध चार दिनको म्याद थप गर्दै उपचारका लागि अस्पतालमै भर्ना गर्न आदेश दिएको थियो। साथै अदालतले अनुसन्धान अधिकृत र सरकारी वकिललाई अस्पतालमै गएर उनीसँग बयान लिन पनि आदेश दिएको थियो। डीएसपी शर्माले बयान लिन अस्पतालको आईसीयूमै पुगे पनि बिरामी रहेको भन्दै कृष्णदासजीले बोल्न अस्वीकार गरेको जानकारी दिए। चिकित्सकले पनि माइनर हर्टअट्याक भनेर कृष्णदासजीसँग दोहोरो गफगाफ नगर्दा राम्रो हुने सुझाव दिएको शर्माको भनाइ छ। चिकित्सकले पनि बोल्न दिएनन् र कृष्णदासजीले पनि बोल्न मान्नुभएन, उनले भने, त्यही भएर बलात्कार आरोपमा अनुसन्धानका लागि अहिलेसम्म कुनै पनि बयान लिन सकिएको छैन। दोस्रो पटक म्याद थप गरेपछि अनुसन्धानका लागि अदालतले दिएको आदेशअनुसार अघि बढ्ने डीएसपी शर्माले जानकारी दिए।"
नक्सा समितिमा सेना,"काठमाडौं : सरकारले नापनक्सा समितिमा नेपाली सेनालाई राख्ने भएको छ। समितिमा सेनाको प्रतिनिधित्व गराउने निर्णय भएको उपप्रधान तथा रक्षामन्त्री ईश्वर पोखरेलको भनाइ छ। नापीसम्बन्धी विज्ञ सैन्य अधिकृत समितिमा खटाउन प्रधानसेनापतिलाई निर्देशन दिएको जानकारी उनले सीमा बचाउ अभियान टोलीलाई दिए। उनका अनुसार लिम्पियाधुरासहित समेटेर नेपालको नक्सा बनाउन गृहकार्य सुरु भइसकेको छ। अब नक्सा बन्छ, उनले भने। जग्गा नापजाँच नियमावली २०५८ देखि समितिमा सेनालाई हटाइएको थियो। भूमि व्यवस्था, सहकारी तथा गरिबी निवारण मन्त्रालयका सचिव समितिमा अध्यक्ष हुन्छन्। यस्तै कानुन, रक्षा, गृह, अर्थ, परराष्ट्र, त्रिभुवन विश्वविद्यालयको भूगोल विभागका प्रमुख, मन्त्रालयले तोकेका एक विज्ञ रहने व्यवस्था छ। नापी विभागका महानिर्देशक सदस्यसचिव रहन्छन्। विभागका पूर्वमहानिर्देशक पुण्यप्रसाद ओलीले आफ्नो पालामा समितिमा सेनाका प्रतिनिधि रहेको सुनाए। मेरा पालामा सेनाका डेपुटी चिफ नै नक्सा समितिमा थिए, उनले भने। सेनाले पनि सीमासम्बन्धी निर्देशनालय बनाएर काम थालेको छ। मन्त्री पोखरेलले सीमा रक्षामा सेनालाई सक्रिय बनाउँदै लगेको पुष्टि गरे। सीमा विवाद समाधानका लागि प्रधानमन्त्रीकै तहमा कूटनीतिक पहल भइरहेको उनले सुनाए। सिंगो मुलुक एक ठाउँ छ। सबैको स्वर एउटै छ, उनले भने, सरकारका लागि यो अवसर हो। उनले पहल र प्रयत्न ढिलो भएको स्वीकार गर्दै चाँडै बनाउन सरकार लाग्ने प्रतिबद्धता जनाए।विगतमा तथ्य र प्रमाण हुँदाहुँदै ध्यान जान नसक्नु दुखद भएको उनले बताए। लघुताभासग्रस्त भएर होस् वा स्वार्थबाट होस्, तथ्य, प्रमाण हुँदाहुँदै पनि सीमा विवाद समाधान नभएकै हो, उनले भने, चुच्चे नक्सा कहिले गायब भएको हो ? त्यो खोज्दै गए परै पुगिन्छ। लिम्पियाधुरा लोप हुँदै गएको रहेछ। अभियन्ता भैरव रिसालले लिम्पियाधुरा समेटेर सरकारले नक्सा जारी गर्न नसकेकामा मन्त्री पोखरेललाई र्याखर्याख्ती बनाएका थिए। राष्ट्र एक भएका बेला पनि नयाँ नक्सा जारी गर्न नसक्नु दुखद भएको उनको भनाइ थियो। हाम्रो नक्सा किन निस्किँदैन ? सरकारले लिम्पियाधुरा हाम्रो भूमि हो भनेर किन नक्सा निकाल्न नसकेको ? , उनले प्रश्न गरे, रोक्ने कुनै शक्ति पो छ कि ! उनले नेपालकै भूमि नराखी नक्सा बनाउनेलाई कारबाही गर्नुपर्ने माग राखे। चुच्चे नक्सालाई कसले बुचे बनायो ? , उनले भने, त्यसलाई मरोणापरान्त भए पनि कारबाही गर्नुपर्छ। लिम्पियाधुरासहितको नक्सा सरकारका तर्फबाट जारी गर्ने तिथिमितिको प्रतिबद्धता उनले मागे। भूगोलविद् कोमलचन्द्र बरालले विभागलाई रक्षा मन्त्रालय मातहत ल्याएर सीमा सुरक्षामा सेना परिचालन गर्नुपर्ने बताए। गोर्खा रेजिमेन्टबारे सोच्नुपर्छ पूर्वराजदूत हिरण्यलाल श्रेष्ठले भारतमा बर्सेनि भर्ना हुने गोर्खा रेजिमेन्टका सम्बन्धमा सरकारले पुनर्विचार गर्नुपर्ने सुझाव दिए। गोर्खा रेजिमेन्ट निरन्तरता दिने कि नदिने भनेर अब सोच्नुपर्छ, उनले भने, उस (भारत)ले हाम्रो नागरिकद्वारा हाम्रो भूमि कब्जा गराउन लगाइरहेको छ। यस्तो हो नेपालको खास नक्सा भारतको भ्रम : काली उहीं छ, नक्साबाट नाम मात्र झिकियो यो हो लिम्पियाधुरासहितको नक्सा भारतीय नक्साको परकम्प र मौका सीमा रक्षामा सेना परिचालन गर्नुको विकल्प नरहेको उनको भनाइ थियो। भारतले सीमा सेना राख्ने, हामीले प्रहरी राख्ने। यसले काउन्टर पार्टको म्याचिङ नै भएन, उनले भने, सीमा सुरक्षामा सेना नै खटाउनुपर्छ। पूर्वसचिव एवं अनुसन्धानकर्ता द्वारिकानाथ ढुंगेलले सीमा क्षेत्रमा विकासको प्याकेज ल्याएर जनताप्रति देशको अपनत्व कायम गर्न आग्रह गरे। नेपालको ९० किलोमिटर क्षेत्र बाटोसमेत नभएको उनले बताए। भूगोल विभागका उपप्राध्यापक शेरबहादुर गुरुङले जनस्तरमा जारी भएको नयाँ नक्सालाई आधिकारिकता दिनुपर्ने माग गरे। गुरुङसहितको प्राविधिक टोलीले यो नक्सा बनाएको हो। नदीविज्ञ जगत भुसालले तुरुन्त नयाँ नक्सा जारी गरेर भारतलाई काउन्टर दिनुपर्ने बताए। नेपाल सरकारले निकालेको नक्सा गलत भएको उनले बताए। तत्काल नयाँ नक्सा जारी नगरे भारतले थप भूभाग अतिक्रमण गर्ने उनको भनाइ थियो। अभियानका तर्फबाट संयोजक स्वनाम साथीले लिम्पियाधुरालाई त्रिदेशीय बिन्दु घोषणा गर्न चीनसँग पनि वार्ता गर्नुपर्ने बताए।"
