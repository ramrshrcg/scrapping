शीर्षक,विवरण
नागरिक सुरक्षामा ध्यान देऊ,"कोरानो भाइरस (कोभिड१९) को त्रासले मुलुक आक्रान्त छ। आमनागरिकभन्दा चिकित्सक र स्वास्थ्यकर्मी त्रसित छन्। अझ सरकारी र निजी क्षेत्रका स्वास्थ्य सेवाप्रदायक निकायले न्यूनतम मानवीय मूल्य र मान्यतासमेत लत्याएका छन्। सरकारले देशका विभिन्न ठाउँमा खडा गरेका क्वारेन्टाइन र कोरोना विशेष अस्पतालमा पुगेका बिरामीले अपमान भोग्नु परेको छ। स्वास्थ्यकर्मी र अस्पतालको चरम लापर्बाहीले यही साता बुटवलस्थित कोरोना अस्पतालमा सामान्य ज्वरो आएका बिरामीले अनाहकमा ज्यान गुमाउनु पर्यो। दुबईबाट फर्केका पाल्पा रिब्दीकोटका बाबुराम थापा ज्वरो आएको भन्दै स्वयं अस्पताल पुगेका थिए। परीक्षणबिना नै कोरोना लागेको आशंकामा बुटबलस्थित उक्त अस्पतालमा राखियो तर चिकित्सक र स्वास्थ्यकर्मीले मानवीय व्यवहारसमेत देखाएको पाइएन। चिकित्सकको लापरबाहीका कारण उनको उपचारबिनै मृत्यु भयो। मृत्युपछि कोरोना परीक्षण गर्दा नेगेटिभ आयो। उनको मृत्युको छानबिन गरी दोषीलाई कारबाहीको दायरामा ल्याउनुपर्छ। कोरोनासँग लड्न सरकारलाई पर्याप्त तयारी गर्ने समय थियो। स्वास्थ्य उपकरण (किट, पीपीई, मास्क आदि) बन्दोबस्त गर्ने, ती उपकरण देशभर वितरण गर्ने, विभिन्न ठाउँमा आइसोलेसन वार्ड बनाउन पर्याप्त समय हुँदाहुँदै पनि सरकारले चासो देखाएन। स्वास्थ्य उपकरण खरिदमा उठेका प्रश्नले सरकार समयमा सक्रिय नहुनुको कारण स्पष्ट भयो। एक अर्बभन्दा बढीको खरिदमा ५५ प्रतिशत अनियमितता भएको प्रारम्भिक तथ्यांकले देखाएका छन्। बजार भाउभन्दा सात गुनासम्म महँगोमा सामान खरिद गरिएका समाचार सार्वजनिक भए। आम नागरिकको जीउज्यान जोखिममा परेका बेला सरकार कमिसन खेलमा लिप्त हुनु कुनै दृष्टिले पनि क्षम्य हुन सक्दैन। कमिसनमोह नभइदिएको भए समय छँदै सार्वजनिक खरिद ऐनअनुसार नै विश्वव्यापी प्रतिस्पर्धा गराएर ती उपकरण आउँथे, जसले गर्दा देशभरका अधिकांश प्रमुख स्वास्थ्यसंस्थामा वितरण गर्न पर्याप्त समय पनि हुन्थ्यो। यी उपकरण अभावमा चिकित्सक र अस्पताल (सरकारीसमेत) ले पखाला लागेका बिरामीसमेत हेर्न डराइरहेका छन्। पीपीई अभावमा चिकित्सक र स्वास्थ्यकर्मी उपचार गर्न डराए। बिरामी अरू नै रोगले आक्रान्त भए पनि चिकित्सकको बुझाइमा कोरोना ठहरिएको छ। चिकित्सकको स्वास्थ्यप्रति पनि राज्य संवेदनशील हुनुपर्छ। सरकारले समयमै किट र पीपीईको व्यवस्था गरेको भए सायद चिकित्सकलाई पनि यति धेरै त्रास हुँदैनथ्यो पनि। इटालीमा ५० भन्दा बढी चिकित्सक कोरोनाकै कारण मृत्युवरण गर्न पुगे। यसबाट हामीले शिक्षा लिनुपथ्र्यो। अन्य रोग लागेर पनि कोरोनाको भयमा उपचार नपाएर मृत्यु हुने बिरामीको जिम्मा सरकारले लिनुपर्छ। निजी अस्पतालको दुव्र्यवहार पनि सधैंका लागि स्मरणीय हुने भएको छ। राज्यले व्यवस्था गर्न नसकेका महँगा उपकरण राखी बिरामीबाट असुल्ने निजी अस्पतालले पीपीई र किट छैन भन्दै बिरामीलाई छिर्न दिएनन्। यस्तो अवस्थामा अन्य मुलुकमा निजी अस्पताल सरकारीकरण गरेर जनताको उपचार भएको उदाहरण धेरै छन्। तर हामीकहाँ ठीक उल्टो छ। सरकारले निजी अस्पताललाई न नियमन गर्न सक्छ, न त सरकारीकरण नै। यस्तो मानवीय विपत्तिका बेला दैलोमा आएका बिरामीलाई उपचार नगरी फिर्ता पठाउने निजी अस्पताललाई तत्काल कारबाहीको दायरामा ल्याउनुपर्छ। जनताको बाँच्न र उपचार गर्न पाउने नैसर्गिक अधिकारको सरकारले सम्मान गर्नुपर्छ। विश्व स्वास्थ्य संगठनको चेतावनीलाई समयमै वास्ता नगर्दा आज हामी संकटमा फस्दै गएका छौं। यसले आगामी दिनमा संक्रमणको जोखिम झन् बढाउनेछ। अमेरिकाले एक महिनामा गर्न नसकेको कोरोना परीक्षण दक्षिण कोरियाले १० दिनमै गर्यो। परीक्षण नै नगरी कोरोना छैन भन्ने, मृत्यु भएकाहरूको नेगेटिभ रिपोर्ट देखाउने, अस्पतालमा बिरामी भर्नै हुन नपाउने, भर्ना गरिएकालाई अपमानित गर्ने यस्ता कार्य निन्दनीय छन्। तसर्थ जनताको जीउज्यानको सुरक्षा गर्नुपर्ने दायित्वबाट राज्य विमुख हुनु हुँदैन।"
बिरामी हुनुहुन्न ? मास्क नलाउनुस्,"सीएनएन। जेनेभा : तपाईं के कोरोना भाइसबाट बिरामी हुनुहुन्छ ? वा त्यस्ता बिरामीको उचारमा खटिनुभएको छ ? दुवै छैन भने मास्क नलगाउनुहोस्। आममानिसले मास्क लगाउँदैमा फाइदा पुग्ने कुनै प्रमाण छैन। बरु सबैले मास्क लगाइदिँदा र लगाउने तरिका नजान्दा दुरुपयोग भएका घटना प्रशस्त छन्, विश्व स्वास्थ्य संगठन (डब्लूएचओ)को स्वास्थ्य आकस्मिकता कार्यक्रममा कार्यकारी निर्देशक डा माइक रायनले स्विट्जरल्यान्डमा मिडिया ब्रिफिङमा भने। उनका अनुसार मास्क र अन्य औषधिजन्य वस्तुको अभाव विश्वव्यापी रूपमै अत्यधिक रूपमा खड्किएको छ। कोरोना उपचारमा खटिएका स्वास्थ्यकर्मी प्रत्येक सेकन्ड भाइरस संक्रमणको अति जोखिममा छन्, उनले भने, सौचौं त, तिनलाई मास्क भएन भने हालत के होला ? डब्लूएचओकी संक्रामक रोग विशेषज्ञ डा मारिया भान केरखोभले जसलाई मास्क अत्यावश्यक छ तिनलाई प्राथमिकता दिनुपर्ने बताइन्। ती भनेका स्वास्थ्यकर्मी हुन्, उनले भनिन्, समुदायका कसैलाई पनि हामी बिरामी नभएको अवस्थामा मास्क लगाउन सल्लाह दिँदैनौं। बिरामी भएर घरमा आराम गरिरहेका र तिनको स्याहारमा खटिएका व्यक्तिलाई पनि मास्क अनिवार्य लगाउन डब्लूएचओले सिफारिस गरेको छ। डब्लूएचओले अघिल्लो साता विश्वभर पीपीईलगायत स्वास्थ्य सामग्रीको अभाव खड्किँदै गएको ध्यानाकर्षण गराएको थियो। हामी सबै जानकार हुनै पर्छ, मारियाको भनाइ थियो, स्वास्थ्यकर्मीका लागि मास्क, पञ्जा, गाउनलगायत सुरक्षा सामग्री अभाव थामिनसक्नु छ। यस्ता सामग्री प्रयोगको प्रमुख हक उपचारमा खटिनेहरूलाई हुन्छ।"
थला परे एयरलाइन्स,"काठमाडौं : कोरोना महामारीका कारण संसारभर सम्पर्क सञ्जाल विच्छेद भएपछि विमान कम्पनीहरू प्रत्यक्ष मारमा परेका छन्। धेरैजसो हवाई कम्पनी दुई महिनादेखि ठूलो घाटा व्यहोरिरहेका छन्। विमानस्थलको पार्किङ खर्च धान्न पनि उनीहरूलाई धौधौ छ। विश्वको एकचौथाइ जनसंख्या यति बेला लकडाउनमा छ। कोरोना महामारी साम्य भएर आममानिस विश्वस्त भई यात्रा गर्न अझै धेरै समय लाग्ने देखिन्छ। महामारीसँग जुझिरहेका मुलुकले बाह्य उडान मात्र होइन, आन्तरिकसमेत ठप्प बनाएका छन्। एयरलाइन्सहरूले सन् २०२० को जनवरीयता मात्रै २५२ अर्ब अमेरिकी डलर घाटा व्यहोरेको नयाँ प्रक्षेपण अन्तर्राष्ट्रिय हवाई यातायात संघ (आएटा)ले सार्वजनिक गरेको छ। आएटाले एयरलाइन्स कम्पनीको पुनःस्थापनामा लामो समय लाग्ने उल्लेख गरेको छ। आएटाका अनुसार मे महिनासम्म अहिलेकै अवस्था लम्बिरहेको खण्डमा विश्वका सबैजसो विमान कम्पनी टाट पल्टिनेछन्। अमेरिकी हवाई सेवा कम्पनी अमेरिकन एयरलाइन्सले यसका कर्मचारीको रोजगारी संरक्षणका लागि भन्दै सरकारसँग १२ अर्ब डलर सहायता माग गरेको छ। संसारको सबैभन्दा ठूलो एयरलाइन्स कम्पनीले सरकारसँग सेप्टेम्बर ३० सम्म ६ अर्ब डलर अनुदान र बाँकी ६ अर्ब ऋणमा माग गरेको हो। अमेरिकी सरकारले २० खर्ब डलरको राहत प्याकेजमध्ये ५० अर्ब डलर एयरलाइन्स कम्पनीको उत्थानका लागि छुट्याएको छ। हवाई यातायातलाई प्राथमिकतामा राखेको अमेरिकाका सबै आन्तरिक विमान कम्पनीले कोरोना महामारी सुरु भएयता ठूलो घाटा व्यहोर्दै आएका छन्। त्यस्तै, ब्रिटिस एयरवेजले कर्मचारी निष्काशन गर्न बाध्य हुने बताएको छ। सीईओ एलेक्स कुर्जले ४५ हजार कामदारलाई ब्रिटिस एयरवेज बचाउन ठूलो दबाब उत्पन्न भएको उल्लेख गरेका छन्। त्यस्तै, जर्मनीको विमान कम्पनी लुफ्थान्साले दुईतिहाइभन्दा बढी उडान कटौती गरेको छ। यसका ८ सय विमान ग्राउन्डेड छन्। लुफ्थान्सा ग्रुपका कार्यकारी कास्र्तन स्पोरले अमेरिका, चीन, इजरायल, इरान तथा विभिन्न युरोपेली देशमा गरी ३० हजार उडान रद्द गरिएको बताएका छन्। अमेरिकामा मात्रै लुफ्थान्साका ७० दैनिक उडान थिए। त्यस्तै, एयर फ्रान्सले भर्खरै ११ अर्ब पाउन्ड चक्रीय ऋणका रुपमा स्वीकार गरेको छ। यससँग अब जम्मा ५५ अर्ब युरो मात्र कार्यशील पँुँजी छ। व्यावसायिक उडानमा ठूलो गिरावटका कारण पाकिस्तान इन्टरनेसनल एयरलाइन्स, स्पाइस जेट, नर्वेजियन एयरलाइन्स, अमेरिकन एयरलाइन्स, स्काईवेस्ट, एयर एसिया, एसियन एयरलाइन्स, भर्जिन एसिस, कोरियन एयर, चाइना इस्टर्न र चाउन साउदर्नलगायतले सरकारबाट यथोचित सहयोग नपाए छिट्टै टाट उल्टेको घोषणा गर्न बाध्य हुने बताइएको छ। भारतमा २१ दिने लकडाउन सुरु भएयता उडान रद्द भएर धेरै एयरलाइन्स मारमा परेका छन्। भारतस्थित कापासेन्टर फर एभिएसनका अनुसार एयरलाइन्स उद्योग र यसमा आवद्ध सेवाले जुन ३० सम्म ३३ अर्बदेखि ३६ अर्ब डलर घाटा व्यहोर्ने अनुमान छ। ब्लुमबर्ग क्विन्टले उल्लेख गरेअनुसार स्पाइस जेट र इन्डिगोले मात्र क्रमशः १८ करोड ८० लाख डलर र ७३ करोड डलर घाटा खानेछन्। भारतीय विमान कम्पनीको उडानमा ५० प्रतिशतसम्म कमी आएको छ। जुन महिनासम्म यो अवस्था लम्बिए इन्डिगोलाई सेवा निरन्तरता दिन धेरै अप्ठेरो पर्नेछ। टाटा ग्रुपले सञ्चालनमा ल्याएका विस्तारा र एयर एसिया इन्डियालाई पनि गाभेर एउटै कम्पनी बनाउन सुझाइएको छ। भारतमा चालु आर्थिक वर्षभर सरकारको योजनाअनुसार सरकारी विमान सेवा कम्पनी एयर इन्डिया बेच्ने योजना थाती रहने भएको छ। यो अवधिमा एयर इन्डियाको सञ्चालनका लागि मात्र ३० करोड डलर आवश्यक पर्नेछ।"
कूटनीतिक परिवारलाई फर्काउँदै पश्चिमा राष्ट्र,"काठमाडौं : पश्चिमा राष्ट्रहरूले काठमाडौंस्थित आफ्ना कूटनीतिज्ञका आश्रित परिवारलाई फिर्ता बोलाएका छन्। नेपालमा कोरोना संक्रमणको त्रास बढेसँगै आश्रित परिवारलाई सरकारले टिकट खर्च उपलब्ध गराएर स्वैच्छिक रूपमा फिर्ता बोलाएका हुन्। नेपालमा संक्रमित भए उपचार गर्ने अस्पतालको कठिनाइलाई ध्यानमा राखेर आफ्ना नागरिक फिर्ता गर्ने क्रममा कूटनीतिक आश्रित परिवारलाई पनि बोलाइएको हो। सरकारलाई सीधा रूपमा केही नभने पनि उनीहरूले सरकारको तयारी र यहाँको स्वास्थ्य क्षेत्रमा सरकारी अवस्था अध्ययन गरेर यस्तो निर्णय लिएको परराष्ट्र अधिकारीले जानकारी दिए। जान खोज्नेलाई नजानू भन्न मिलेन। हाम्रो तयारी र अवस्था देखेरै फिर्ता बोलाएका हुन्। हुन त यहाँ संक्रमण बढ्दो छैन तर बढे के गर्ने भन्ने सोच राखेर फर्काएको देखिन्छ, ती परराष्ट्र अधिकारीले भने, समिति बनेको यत्तिका समय भए पनि काममा भएको ढिलासुस्ती देखेर कूटनीतिज्ञहरू दिग्दारी पोखिरहेका छन्। हाम्रा मन्त्रीज्यूहरू गफ दिइरहेका छन्। यतिबेला गफ होइन, कार्य खोजिरहेका हुन्छन्, विदेशी या आफ्नै नागरिक किन नहुन्। हुन त उनीहरूको मुलुकमा पनि आफ्ना नागरिकको कोरोना संक्रमणले मृत्यु भइरहेको छ। त्यो संख्या बढ्दो छ। स्थिति झन् भयावह छ। तैपनि, परिवार फर्किएका छन्। किन ? भन्ने प्रश्न उठिरहेका छन्। त्यहाँ स्वास्थ्य क्षेत्रमा राम्रो तयारी गरेका हुनाले पनि यस्तो सुविधा उपलब्ध हुन सक्ने परराष्ट्र अधिकारीले बताए। नेपालले अन्य मुलुकमा फैलिएको संक्रमणबाट पाठ सिकेर तयारी राम्रो गर्न सक्ने भए पनि नगरेकोमा कूटनीतिज्ञहरूले असन्तुष्टि व्यक्त गर्दै आएका थिए। उनीहरूकोमा उपचार हुँदाहुँदै मृत्यु भएका छन्। यहाँ त्यस्तो अवस्था आए उपचार नै नपाएर मृत्यु हुन सक्ने भन्दै आफ्ना नागरिकलाई सुरक्षित गरेको हुन सक्ने अर्का एक अधिकारीले बताए। उनीहरूले आफ्ना नागरिकलाई राहत दिइरहेका छन्। तर, यहाँ अवस्था कतै भयावह त हुने होइन भन्ने आशंका पनि उनीहरूमा छ। विदेशीले यस्ता विषय सञ्चारमाध्यममा औपचारिक रूपमा नभने पनि अनौपचारिक गफमा भन्ने गरेका छन्, नेपाल सरकारको गाम्भीर्यता देखिएको छैन। गरांै भन्ने होला तर यहाँको संयन्त्रले स्मुथ्ली काम गरेको छैन। कूटनीतिज्ञहरूले राजनीतिज्ञलाई भेट्दा पनि यो विषय भन्ने गरेको बताए। परराष्ट्र सचिव शंकरदास बैरागीले भने यस विषयमा आफूहरूलाई जानकारी नहुने बताए। उनले भने, आफ्ना नागरिक फर्काउन पहल गरे। उनीहरूलाई हामीले सहजीकरण गर्यौँ। हरेक राष्ट्रले आफ्ना नागरिकको सुरक्षालाई ध्यान दिन्छ। उनीहरूले आफ्ना नागरिकलाई फिर्ता गर्ने क्रममा कूटनीतिक अधिकारीका परिवार वा नातेदार भएको विषय नखुल्न पनि सक्छ। हुन त विदेशी मित्रराष्ट्रहरूले आश्रित परिवारलाई फर्कने या नफर्कने अधिकार व्यक्तिगत हुनाले उनीहरूलाई बाध्यकारी हुने छैन। तर, अधिकांश कूटनीतिज्ञका आश्रित परिवार भने फिरेका छन्। युरोपअमेरिकामा समेत संक्रमण बढेपछि यहाँ रहेकामा त्यो अवस्था आए के गर्ने भन्ने उनीहरूको तर्क छ। मर्नेको संख्या बढे पनि यहाँभन्दा आफ्नैमा सुरक्षित भन्ठानेर वा कतिपयको आफ्नो परिवार पनि हेर्नका लागि उनीहरू गएका हुन्। यहाँको अवस्थासँग डराएर पनि आश्रितहरू हतारहतार फर्केका छन्। कतिपय नेपालमा लकडाउन हुनुअघि नै फर्केका थिए। अहिले भने उनीहरूको नागरिकलाई चार्टर गरेको उडानमै उनीहरू पनि टिकट खरिद गरेर फर्केका छन्। आफ्ना नागरिकलाई फिर्ता गरिरहेको ती मुलुकले कूटनीतिक समुदायका आश्रित परिवारलाई पनि फिर्ता बोलाएको विषयमा नेपाल सरकारले भने त्यो उनीहरूको कुरा हो भन्दै फर्कने व्यवस्थ मिलाइदिएको छ। युरोपेली महासंघ (ईयू) अन्तर्गतका मुलुकका राजदूत र अन्य कूटनीतिक कर्मचारीका परिवार आफ्नै मुलुकमा फर्किसकेका छन्। अमेरिकाको पनि कूटनीतिक परिवार मंगलबार बिहान फर्केका छन्। केही भने बिहीबार फर्कने तयारीमा छन्। अस्ट्रेलियाले पनि आफ्ना नागरिकसँगै कूटनीतिक आश्रित परिवार फिर्ता गर्दै छ। उनीहरूको यहाँ रहेको कूटनीतिक र अन्य नियोगमा कार्यरत अधिकारीका परिवारलाई फिर्ता लैजाने तयारी गरेको हो। अस्ट्रेलिया सरकारले सर्कुलर नै जारी गरेर आफ्ना कूनीतिक आश्रित परिवारलाई स्वदेश फर्काएको छ। नेपालमा रहेका मात्र होइन, संक्रमित मुलुकमा रहेका आफ्ना कूटनीतिक समुदायका आश्रित परिवारलाई सुरक्षित ढंगले दुईपक्षीय सहकार्यमा लाग्न र आफ्ना नागरिकको हेरचाह गर्न भनिएको छ। आफ्ना नागरिकबारे हरेक मुलुकले सोच्ने गर्छ। यहाँ रहेका २५ मुलुकका दूतावासमध्ये अधिकांश पश्चिमा दूतावासले यसप्रकारको तयारी गरेका हुन्। ती दूतावासले बिदामा रहेका आफ्ना राजदूतलाई काठमाडौं पठाएका छन् भने उनीहरूका परिवारलाई घर फर्कन प्रेरित गरेका छन्।"
देलान् त निजी स्कुलले शुल्क फिर्ता,"काठमाडौं : विद्यार्थीसँग चैत महिनाको शुल्क नलिन निजी विद्यालय सञ्चालकलाई सरकारले दिएको निर्देशन पालना हुनेमा अभिभावक तथा सरोकारवालाले शंका व्यक्त गरेका छन्। सरकारले आफूहरूसँग छलफल नै नगरी एकपक्षीय रूपमा निर्णय गरेको भन्दै विद्यालय सञ्चालकले असन्तुष्टि जनाएका छन्। शिक्षा मन्त्रालय भने जसरी पनि निर्देशन पालना गराउने पक्षमा देखिएको छ। कोरोना भाइरस (कोभिड१९) को संक्रमण त्रासका कारण मुलुक लकडाउनमा छ। संक्रमण त्रासकै कारण सरकारले विद्यालय तहको परीक्षा चैत पहिलो साताभित्र सम्पन्न गर्न निर्देशन दिएको थियो। त्यसअनुसार परीक्षा सम्पन्न भइसकेका छन्। नयाँ शैक्षिक सत्र भने सुरु भएको छैन। लकडाउन चैत २५ गतेसम्म कायम रहनेछ। सरकारले चैतमा पढाइ नभएको तथा अभिभावकको आम्दानीको स्रोत घटेको कारण देखाउँदै यो महिनाको शुल्क मिनाहा गर्न आह्वान गरेको थियो। निर्णय कार्यान्वयन भए निजी स्कुलमा पढिरहेका करिब २१ लाख विद्यार्थी र तिनका अभिभावकले राहत महसुस गर्नेछन्। मुलुकभर ६ हजारभन्दा बढी निजी स्कुल छन्। निजी विद्यालय सञ्चालकको एउटा संस्था एनप्याब्सनका अध्यक्ष ऋतुराज सापकोटाका अनुसार सबै स्कुलले औसतमा विद्यार्थीबाट मासिक साढे चार अर्ब रुपैयाँ शुल्क उठाउँछन्। विद्यालय र विद्यार्थीको कक्षाअनुसार शुल्क संरचना फरकफरक छ। औसतमा प्रतिविद्यार्थी मासिक दुई हजारका दरले हिसाब गर्ने हो भने साढे चार अर्ब रुपैयाँ मासिक शुल्कका रूपमा उठ्छ, अध्यक्ष सापकोटाले भने। सरकारले हतारमा यस्तो निर्णय गरेको आरोप उनले लगाए। कोरोनाबाट सन्त्रासबाट मुलुक ग्रस्त रहेको अवस्थामा सरकारलाई सहयोग गर्न तयार रहे पनि सरकारी निर्णय भने एकपक्षीय रहेको उनको आरोप छ। उनले एकदुईवटा सम्पन्न स्कुललाई हेरेर सरकारले निर्णय गरेको जिकिर गरे। कोरोनाको संक्रमण सकिएपछि कुन अभिभावक कति पीडित छन् अध्ययन गरौं। त्यसपछि मात्र छुटका विषयमा छलफल गर्न सकिन्छ, उनले भने, होइन भने अध्ययनबिनै गरिएको निर्णय कार्यान्वयनमा समस्या आउन सक्छ। मन्त्रालयका प्रवक्ता दीपक शर्माले सरकारी निर्णय जसरी पनि कार्यान्वयन गरिने बताएका छन्। लकडाउन खुलेपछि कार्यान्वयन प्रक्रियामा जान्छौं, उनले भने, यसमा कुनै दायाँबायाँ हुँदैन। विद्यालय सञ्चालकको अर्को संस्था प्याब्सनका वरिष्ठ उपाध्यक्ष डीके ढुंगानाले पनि सरकारी निर्णय हचुवामा आएको आरोप लगाए। यो विपत्तिको समयमा सरकारी निर्णयको पक्ष र विपक्षमा धेरै बहस गर्नु उचित त छैन। तर एक महिनाको शुल्क छुट दिनुस् भन्दैमा दिन सकिने अवस्था छैन, उनले भने, हाम्रा समस्याबारे पनि बहस हुनुपर्छ। अभिभावक महासंघका अध्यक्ष सुप्रभात भण्डारीले सरकारी निर्णय राम्रो भए पनि कार्यान्वयनमा शंका रहेको बताए। चैतको शुल्क छुट दिनुपरे पनि शिक्षक, कर्मचारीको तलबभत्ता भने नियमित रूपमै दिने प्रतिबद्धता विद्यालयले जनाएका छन्। अधिकांश विद्यालयले चैतको शुल्क लिइसकेका छन्।"
अलपत्र नेपालीबारे वार्तामा जोड,"काठमाडौं : सीमा क्षेत्रमा रोकिएका नेपालीबारे सरकारले भारत सरकारसँग उच्चस्तरीय वार्ता गर्नुपर्ने पूर्व उप प्रधानमन्त्रीद्धयले बताएका छन्। यस्तो बेलामा भारतले नेपालीलाई आफ्ना नागरिक सरह व्यवहार गर्नुपर्ने उनीहरुको सुझाव छ। सीमामा रोकिएका नेपालीलाई कोरोना संक्रमणको जोखिम बढेको पूर्व उपप्रधानमन्त्री भीम रावलको भनाइ छ। नेकपाका नेता उनले अन्नपूर्णसँग भने, यति बेला जो जहाँ छ, त्यहि बस्नु पर्ने हो, तर भारतका विभिन्न क्षेत्रबाट दैनिक जसो हजारौ नागरिक नेपाली सिमामा कसरी पुगे ? भारतले आफ्ना नागरिक सरह नेपालीलाई व्यवहार गरेको छ वा छैन भन्ने विषयमा सरकारले उच्चस्तरीय तहमा कुराकानी गर्नुपर्छ। प्राकृतिक विपदका बेला पारस्परिक आधारमा काम गर्नुपर्ने अन्र्तराष्टिय मान्यता रहेको उल्लेख गर्दै रावलले भने, यस्तो बेला यस्तो बेलामा नेपालीलाई खाद्य र स्वास्थ्य उपचारमा भारतले आफ्ना नागरिक सरह व्यवहार गर्नुपर्ने उनले बताए। उच्चस्तरिय वार्ताको खाँचो औल्याउँदै अर्का पूर्व उपप्रधानमन्त्री नारायणकाजी श्रेष्ठले भने, समस्या समाधानका लागि केही न केही त गर्नैपर्छ। भारतसँग कूटनीतिक तहमा वार्ता गरेर नेपालीलाई उतै क्वारेन्टाइनमा राख्न र खानपानको व्यवस्था गर्न आवश्यक रहेकोमा उनले जोड दिए। सीमा आएकालाई अन्तिम पटक ल्याउने दिन तोकेपनि आउनेहरु नघटेपछि समस्या बढेको श्रेष्ठको बुझाई छ। फेरि ल्याउने, फेरि आईरहने हो भने सीमा आवागमन वन्द गर्ने कुराको अर्थ के होला र, उनले भने। यस्तो अवस्थामा होम क्वारेन्टाइन प्रभावकारी बन्न नसक्ने भएकाले सबैलाई क्वारेन्टाइनमा राख्नुपर्ने श्रेष्ठ बताउँछन्। भारतमा स्वास्थ्य परीक्षण विना नेपाल आउनेहरु धेरै भएकाले आफन्तलाई कोरोना संक्रमण हुन सक्ने नेता रावलको ठहर छ। नेपालसँग सिमा जोडिएका भारतका उत्तराखण्ड र उत्तर प्रदेशमा कोरोना संक्रमणको संख्या बढिरहेकाले सुदुरपश्चिम जोखिममा रहेको उल्लेख गर्दै उनले परीक्षण सामग्री, औषधि र सुरक्षा सतर्कता बढाउन उनले जोड दिए। नेकपा विदेश विभाग उपप्रमुख राम कार्की सरकारको कार्यशैली शंकाको घेरामा पर्दै आएको तर्क गर्छन्। सीमा खुल्दैन : सरकार लकडाउनका बेला नेपाल र भारतको सीमा नाका नखोल्न दुवै मुलुकले प्रष्ट पारेका छन्। सीमामा रोकिएकालाई सीमावर्ती क्षेत्रका क्वारेन्टाइनमा राख्ने बारेमा कूटनीतिक तहमा कुराकानी भइरहेको परराष्ट मन्त्रालयले जनाएको छ। भारतले दशगजा क्षेत्रमा ल्याएर नेपालीलाई छोड्न नमिल्ने बताउँदै भारतलाई परराष्टले पत्राचार गरेको छ। सुरुमा सूचना नपाएर अलपत्र परेका नेपालीलाई भारतीय सुरक्षाकर्मीले दशगजा क्षेत्रमा ल्याएर छाडे पनि यो क्रम नरोकिएपछि नेपालले असन्तुष्टि ब्यक्त गरेको हो। परराष्ट्रमन्त्री प्रदीप ज्ञवालीले पनि जो जहाँ रहेपनि त्यही सुरक्षित बस्न आग्रह गर्दै आएका छन्।"
सरकारलाई कांग्रेस नेता साउदका तीन सुझाव,"काठमाडौं : नेपाली कांग्रेसका केन्द्रीय सदस्य एनपी साउदले 'लकडाउन' का कारण समस्यामा परेका नेपालीलाई राहत दिन सरकारको ध्यानाकर्षण गराएका छन् । कोरोना भाइरस (कोभिड१९) को सम्भावित संक्रमण फैलिन नदिन र जोखिम न्यूनिकरणका लागि सरकारले गरेको लक डाउन सकारात्मक भएपनि आमनागरिकको दैनिकीमा परेको समस्या समाधानमा ध्यान दिन उनले आग्रह गरेका हुन्। 'मुलुकमा सरकारले लागू गरेको 'लकडाउन' जनस्वास्थ्यलाई दृष्टिगत गरी प्रभावकारी रूपमा लागू भएको छ, यसलाई सकारात्मक रूपमा लिनुपर्छ', उनले भने, 'तर, लकडाउनका कारण नेपालभित्र मात्र नभएर विदेशमा रहेका नेपाली पनि समस्या छन्, उनीहरुको समस्या सम्बोधनका लागि सरकारले काम गर्नैपर्छ ।' पूर्वमन्त्रीसमेत रहेका नेता साउँदले सरकारले तत्काल गर्नुपर्ने तीनवटा सुझाव दिएका छन् । उनले नेपाल आउन चाहने नेपालीको उद्धार गर्न, भारतबाट नेपालको सीमानाका पुगेर अलपत्र परेका नेपालीलाई स्वदेश ल्याएर स्वास्थ्य परीक्षण गरी क्वारेन्टाइनमा राख्न र विदेशमै रहेका नेपालीलाई कुटनीतिक पहलमार्फत आवश्यक व्यवस्था गर्न नेपाली राजदूतावासलाई परिचालन गर्नुपर्ने सुझाव दिएका हुन्। त्यस्तै नेता साउदले सरकारले वितरण गरिरहेको आधा सिलिण्डर ग्याँसप्रति आपत्ति जनाएका छन् । उनले ग्याँसको आपूर्तिमा समस्या नभएका बेला आधा मात्र ग्यास वितरण गर्नुको कारण सोधेका छन् । 'किन आधा मात्र ग्याँस ? ,' उनले प्रश्न गरे, 'ग्याँसको आपूर्ति अवरुद्ध छैन, पाइपलाइनबाट ग्यास आइरहेको छ, जनतालाई ठग्ने काम गर्नु हुँदैन ।' उनले विद्युतमा सहुलियत दिएर आमनागरिकलाई बिजुलीबाट खाना पकाउन प्रेरित गर्नुपर्नेमा जोड दिएका छन्।"
स्वास्थ्य मन्त्री ढकालविरुद्ध प्रदेश सांसदले हाले अख्तियारमा उजुरी,"काठमाडौं : मेडिकल सामग्री खरिद गर्दा अनियमितता गरेको आरोपमा स्वास्थ्य तथा जनसंख्या मन्त्री भानुभक्त ढकालविरुद्ध उजुरी गरिएको छ। विवेकशील नेपाली दलका नेता तथा बाग्मती प्रदेशसभा सदस्य रमेश पौड्यालले बुधबार अख्तियार दुरुपयोग अनुसन्धान आयोगमा उजुरी गरेको विवेकशील पार्टीका अध्यक्ष मिलन पाण्डेले जानकारी दिए। प्रदेशसभा सदस्य पौडेलले बुधबार अख्तियारको वेबसाइटमार्फत मन्त्री ढकालकाविरुद्ध उजुरी दिएको पाण्डेले जानकारी दिए । अख्तियारका प्रवक्ता प्रदीपकुमार कोइरालाले भने अन्य काममा व्यस्त भएकाले अनलाइमा उजुरी आए नआएको हेर्न नभ्याएको बताए । अनलाइनमार्फत उजुरी प्राप्त भएपछि प्रेषकलाई प्राप्त भएको जानकारी सिस्टमले नै दिन्छ। प्रवक्ता कोइरालाले भनेअहिले हेर्न भ्याएका छैनौं आयो आएन एकछिनपछि हेर्छौं। बजार दरभन्दा धेरै महँगोमा मेडिकल सामग्री खरिद गरी अनियमितता भएको देखिएको र सबत्र आलोचना हुँदासमेत जवाफ दिन आवश्यक नहरहेको भन्दै मन्त्री ढकाल पन्छिएको आरोप उजुरीमा लगाइएको छ। उजुरीमा लगाइएका आरोप तीन महिनाअघि नै स्वास्थ्य तथा जनसङ्ख्या मन्त्रालयले तयारी गरेर खुलाएको टेन्डर रद्द गरेको, बजार दरभन्दा चार गुणासम्म महँगो पर्ने गरी मेडिकल सामाग्री खरिद गरिएको, खरिद कार्य गर्न आफू निकटका व्यापारीलाई रातारात सेटिङ मिलाएको, मेडिकल सामाग्री सप्लाईको अनुभव नै नभएको कम्पनीलाई तीन घन्टामै टेन्डर दिलाएको, वाणिज्य विभागमा दर्ता नै नरहेको कम्पनीको कोटेशन स्वीकृत गरेको, विश्व स्वास्थ्य सङ्गठनले सिफारिस नगरेका र भर पर्न नसकिने भन्दै विभिन्न मुलुकमा आलोचना भएका र्यापिड टेस्टिङ किट सात करोड भन्दा बढीको लागतमा किनेको, यस अघिका ठुला भ्रष्टाचार काण्डहरू (वाइड बढी घोटाला, ललितानिवास जग्गा प्रकरण, सेक्युरिटी प्रिन्टर खरिदमा ७० करोडको कमिसन बार्गेनिङ, आदि) मा जस्तै अख्तियार दुरुपयोग अनुसन्धान आयोगको स्वतन्त्र छानबिनलाई प्रभावित गर्ने गरी प्रधानमन्त्री खड्ग प्रसाद ओलीले यो काण्डमा पनि स्वास्थ्य मन्त्रीको बचाउमा अभिव्यक्ति दिएको"
अलपत्र नेपालीबारे वार्तामा जोड,"काठमाडौं : सीमा क्षेत्रमा रोकिएका नेपालीबारे सरकारले भारत सरकारसँग उच्चस्तरीय वार्ता गर्नुपर्ने पूर्व उप प्रधानमन्त्रीद्धयले बताएका छन्। यस्तो बेलामा भारतले नेपालीलाई आफ्ना नागरिक सरह व्यवहार गर्नुपर्ने उनीहरुको सुझाव छ। सीमामा रोकिएका नेपालीलाई कोरोना संक्रमणको जोखिम बढेको पूर्व उपप्रधानमन्त्री भीम रावलको भनाइ छ। नेकपाका नेता उनले अन्नपूर्णसँग भने, यति बेला जो जहाँ छ, त्यहि बस्नु पर्ने हो, तर भारतका विभिन्न क्षेत्रबाट दैनिक जसो हजारौ नागरिक नेपाली सिमामा कसरी पुगे ? भारतले आफ्ना नागरिक सरह नेपालीलाई व्यवहार गरेको छ वा छैन भन्ने विषयमा सरकारले उच्चस्तरीय तहमा कुराकानी गर्नुपर्छ। प्राकृतिक विपदका बेला पारस्परिक आधारमा काम गर्नुपर्ने अन्र्तराष्टिय मान्यता रहेको उल्लेख गर्दै रावलले भने, यस्तो बेला यस्तो बेलामा नेपालीलाई खाद्य र स्वास्थ्य उपचारमा भारतले आफ्ना नागरिक सरह व्यवहार गर्नुपर्ने उनले बताए। उच्चस्तरिय वार्ताको खाँचो औल्याउँदै अर्का पूर्व उपप्रधानमन्त्री नारायणकाजी श्रेष्ठले भने, समस्या समाधानका लागि केही न केही त गर्नैपर्छ। भारतसँग कूटनीतिक तहमा वार्ता गरेर नेपालीलाई उतै क्वारेन्टाइनमा राख्न र खानपानको व्यवस्था गर्न आवश्यक रहेकोमा उनले जोड दिए। सीमा आएकालाई अन्तिम पटक ल्याउने दिन तोकेपनि आउनेहरु नघटेपछि समस्या बढेको श्रेष्ठको बुझाई छ। फेरि ल्याउने, फेरि आईरहने हो भने सीमा आवागमन वन्द गर्ने कुराको अर्थ के होला र, उनले भने। यस्तो अवस्थामा होम क्वारेन्टाइन प्रभावकारी बन्न नसक्ने भएकाले सबैलाई क्वारेन्टाइनमा राख्नुपर्ने श्रेष्ठ बताउँछन्। भारतमा स्वास्थ्य परीक्षण विना नेपाल आउनेहरु धेरै भएकाले आफन्तलाई कोरोना संक्रमण हुन सक्ने नेता रावलको ठहर छ। नेपालसँग सिमा जोडिएका भारतका उत्तराखण्ड र उत्तर प्रदेशमा कोरोना संक्रमणको संख्या बढिरहेकाले सुदुरपश्चिम जोखिममा रहेको उल्लेख गर्दै उनले परीक्षण सामग्री, औषधि र सुरक्षा सतर्कता बढाउन उनले जोड दिए। नेकपा विदेश विभाग उपप्रमुख राम कार्की सरकारको कार्यशैली शंकाको घेरामा पर्दै आएको तर्क गर्छन्। सीमा खुल्दैन : सरकार लकडाउनका बेला नेपाल र भारतको सीमा नाका नखोल्न दुवै मुलुकले प्रष्ट पारेका छन्। सीमामा रोकिएकालाई सीमावर्ती क्षेत्रका क्वारेन्टाइनमा राख्ने बारेमा कूटनीतिक तहमा कुराकानी भइरहेको परराष्ट मन्त्रालयले जनाएको छ। भारतले दशगजा क्षेत्रमा ल्याएर नेपालीलाई छोड्न नमिल्ने बताउँदै भारतलाई परराष्टले पत्राचार गरेको छ। सुरुमा सूचना नपाएर अलपत्र परेका नेपालीलाई भारतीय सुरक्षाकर्मीले दशगजा क्षेत्रमा ल्याएर छाडे पनि यो क्रम नरोकिएपछि नेपालले असन्तुष्टि ब्यक्त गरेको हो। परराष्ट्रमन्त्री प्रदीप ज्ञवालीले पनि जो जहाँ रहेपनि त्यही सुरक्षित बस्न आग्रह गर्दै आएका छन्।"
परराष्ट्रमन्त्री विवादमा,"काठमाडौं : सरकारको आलोचना गर्नेहरूलाई गिद्ध र कुकुरको संज्ञा दिएपछि परराष्ट्रमन्त्री प्रदीप ज्ञवाली विवादमा परेका छन्। मन्त्री ज्ञवालीले सरकारी सञ्चारमाध्यममा दिएको एक अन्तर्वार्तामा गिद्धहरूले फूलतिर हेर्दैनन्, सिनो मात्र हेर्छन् भनेका छन्। सरकारको विरोध गर्नेलाई सिनो खाने गिद्धको प्रतीक बनाएपछि उनी विवादमा तानिएका हुन्। नेकपा विदेश विभाग उपप्रमुख राम कार्कीले सरकारको कार्यशैली र व्यवहारप्रति सधैंजसो रिजर्भेसन रहेको बताए। परराष्ट्रमन्त्रीको अभिव्यक्तिबारे सिधै टिप्पणी नगरे पनि उनले सम्बन्धित मन्त्रीहरूले प्रस्ट पार्नुपर्ने विषयमा आफैंले असहज अभिव्यक्ति दिनु राम्रो नभएको उल्लेख गरे। यो बेला धेरै आलोचना गर्नु मनासिब नहोला। काम गर्ने बेला यसो गर्यो, उसो गर्यो भन्ने पर्ला। सरकारको पर्फमेन्स पहिलेदेखि नै शंकाको घेरामा पर्दैँ आएको छ, उनले भने, काम गराइ हाप्पाहापी (आफूखुसी) गर्ने खालको देखिएको छ। पार्टीले सरकार चलाउन सकेको छैन। त्यही कमजोरी अहिले देखापरेको हो। शंका र प्रश्न उठाएपछि त्यसलाई सरकारले प्रस्ट पार्नुपर्छ। उनले स्वास्थ्य उपकरण खरिद प्रकरणमा करदाताले शंका गरेपछि र प्रश्न उठेपछि सरकार र सम्बन्धित मन्त्रीहरूले प्रस्ट पार्नु अपरिहार्य रहेको बताए। चीन धेरै टाढा छैन, त्यहाँ कैयौं नेपाली व्यापारी नै छन्। मिलाएर बुझ्दा हुन्छ, उनले भने, कोरोनाले गरिबधनी केही भनेको छैन। यस्तो अवस्थामा ध्यान दिएर अघि बढ्न आवश्यक छ। मन्त्रीको अभिव्यक्तिलाई लिएर सामाजिक सञ्जालमा बहस भइरहेको छ।"
निजी अस्पताल पन्छिन नपाऊन्,"काठमाडौं : सर्वोच्च अदालतले कोरोना आशंका गरिएका बिरामीको उपचारबाट निजी अस्पताल पन्छिन नमिल्ने स्पष्ट पारेको छ। उसले निजीलाई उपचारबाट विमुख हुन नदिन र नपन्छिने व्यवस्था मिलाउन सरकारलाई आदेश दिएको छ। न्यायाधीश डा मनोजकुमार शर्माको एकल इजलासले मंगलबार प्रधानमन्त्री तथा मन्त्रिपरिषद् सचिवालय र स्वास्थ्य मन्त्रालयलाई यो अन्तरिम आदेश गरेको हो। उसले संविधानको धारा १६ (१)ले सबै नागरिकलाई सम्मानपूर्वक बाँच्न पाउने हक प्रत्याभूत गरेकाले सबै हकभन्दा जीवनको हकको स्थान उच्च रहेको जनाएको छ। निजी स्वास्थ्य संस्थामा उपलब्ध भएसम्मको बेड, आईसीयू, भेन्टिलेटरलगायत कोरोना भाइरसको उपचारका लागि आवश्यक पर्ने सेवा लिन आवश्यक व्यवस्था मिलाउनू, आदेशमा भनिएको छ। चिकित्सक, परिचारिका, एम्बुलेन्स चालक, सफाइ श्रमिक, औषधि उत्पादन, वितरणमा संलग्न श्रमिक, दैनिक उपभोग्य वस्तुको उत्पादन तथा आपूर्ति कार्यमा संलग्न श्रमिक एवं सुरक्षाकर्मीलाई कोरोना संक्रमणबाट जोगाउन व्यक्तिगत सुरक्षा सामग्रीको प्रबन्ध मिलाउन पनि सर्वोच्चले भनेको छ। सर्वोच्च अदालत बार एसोसिएसनका तर्फबाट अधिवक्ता पुष्पराज पौडेललगायतले यससम्बन्धी रिट दायर गरेका थिए। निजी स्वास्थ्य संस्थाले कोरोना संक्रमणको आशंकामा गएका बिरामीलाई उपचार नगरी फर्काइएको विषय रिटमा उठाइएको थियो। अहिले स्वास्थ्य संकटकालको स्थिति रहेको भन्दै संसद् अधिवेशन अन्त्य गरी अध्यादेशमार्फत अत्यावश्यक कानुन ल्याउन माग गरिएको थियो। अध्यादेशमार्फत आवश्यक नीतिगत तथा कानुनी व्यवस्था मिलाउने मागसमेत थियो। उक्त मागमा भने सर्वोच्चले अन्तरिम आदेश दिन अस्वीकार गरेको छ। सर्वोच्चले उक्त प्रकरणमा सरकारसँग लिखित जवाफ माग गर्दै छलफल गर्न दुवै पक्षलाई चैत २३ गते डाकेको छ। रिटमा बहस गर्ने अधिवक्ता सरोजकृष्ण घिमिरेले बृहत् छलफलका लागि सरकार र निवेदकलाई चैत २३ गतेलाई डाकेको जानकारी दिए। कोरोना उपचारसँग सम्बन्धित यसअघि दर्ता भएका रिटसँग एकसाथ राख्न आदेश भएको उनले अन्नपूर्णलाई बताए। कोरोना समस्या नेपालको मात्र नभई करिब दुई सय देशमा देखिएको अवस्था आदेशमा दर्शाइएको छ। महामारी नियन्त्रण गरी जनाताको जीवन र स्वास्थ्य सुरक्षाका लागि राज्य संयन्त्रको अधिकतम् प्रयोग गर्नुपर्ने अवस्थाको स्मरण गराइएको छ। यसका लागि संघीय सरकार, प्रदेश सरकार र स्थानीय सरकारको जिम्मेवारी रहेको सर्वोच्चले जनाएको छ। संविधानले प्रत्येक नागरिकलाई राज्यबाट आधारभूत स्वास्थ्य सेवा निःशुल्क हुने र कसैलाई पनि आकस्मिक स्वास्थ्य सेवाबाट वञ्चित नगरिने सुनिश्चित गरेको अवस्थामा निजी स्वास्थ्य संस्थाको पनि जिम्मेवारी रहेको आदेशमा उल्लेख छ। सर्वोच्चले सोमबार न्यून आय भएका श्रमजीवी, दैनिक ज्यालादारी, मजदुर तथा विपन्न वर्गको पहिचान गरी राहत लिन डाक्नुको सट्टा राज्यका निकायले आफैं उपलब्ध गराएर खाद्य सुरक्षाको सुनिश्चितता गर्न अन्तरिम आदेश दिएको थियो।"
'सीमाका अलपत्र नेपालीबारे भारतसँग तत्काल उच्चस्तरीय वार्ता गर',"काठमाडौं : पूर्व उपप्रधानमन्त्री एवं रक्षामन्त्री भीम रावलले लकडाउनका बीच पनि भारतबाट नेपालीहरु सीमा क्षेत्रमा आइपुगेको नेपालीका विषयमा भारत सरकारसँग उच्चस्तरीय वार्ता गर्नुपर्ने बताएका छन्। भारतमा लकडाउनका कारण सम्पूर्ण आवतजावत र यातायात बन्दका बेला पनि दैनिकजसो हजारौं नेपालीहरु सीमामा आइपुग्नुले कोरोना संक्रमणको जोखिम बढेको रावलको भनाइ छ। 'यतिबेला जो जहाँ छ, त्यही सुरक्षित बस्नुपर्ने हो', रावलले मंगलवार अन्नपूर्णसँग भने, 'तर भारतका विभिन्न क्षेत्रबाट दैनिकजसो हजारौं नागरिक नेपाली सिमामा कसरी पुगे ? भारतले आफ्ना नागरिक सरह उनीहरुमाथि व्यवहार गरेको छ वा छैन भन्ने विषयमा उच्चस्तरीय रुपमा नेपाल सरकारले कुराकानी गर्नुपर्छ ।' प्राकृतिक विपत् बेला देशहरुबीच पारस्परिक आधारमा काम गर्नुपर्ने अन्तराष्ट्रिय मान्यता रहेको उल्लेख गर्दै रावलले भने, 'यस्तो बेला नेपाली नागरिकलाई खाद्य, स्वास्थ्य उपचारमा भारतले आफ्ना नागरिकसरह व्यवहार गर्नुपर्छ।' नेपाल सरकारले भारतीय नागरिकको सुरक्षामा चिन्ता नगर्न भारत सरकारलाई आश्वस्त पारिसकेको र भारतबाट पनि नेपाली नागरिकमाथि त्यही व्यवहारको अपेक्षा गर्नुपर्ने रावलले बताए । उनले भने, 'नेपालमा लकडाउनको सुरुवाती चरणमा सूचनाको अभावमा नेपालीहरु भारतबाट सिमा क्षेत्रमा आइपुगे पनि हिजोआज पनि दैनिकजसो हजारौ नेपाली नागरिक सिमामा पुगिरहेका छन्। भारतमा परीक्षणबिनै नेपाल आउनु स्वयं व्यक्ति र उनीहरुका आफन्तका लागि पनि कोरोना भाइरस संक्रमणका दृष्टिकोणले खतराजन्य देखिएको छ।' सीमामा आइसकेका व्यक्तिमाथि भने कुनै पनि दुर्व्यवहार नगरी राज्यले उनीहरुको उचित सुरक्षासहितका सबै व्यवस्था गर्नुपर्ने रावलले बताए । भारतले जाऊ भन्ने नेपालमा नआऊ भन्दा हजारौ नेपाली सिमामा अलपत्र परिरहेको सुनिन्छ, रावलले भने, 'नेपालले आफ्ना नागरिकको जिम्मा लिनुपर्छ । सिमामा आफ्ना नागरिकको पहिचान गर्ने, उनीहरुको स्वास्थ्य परीक्षण गर्ने र विरामी भएकालाई उपचार र स्वस्थ देखिएकालाई क्वारेन्टाइनमा राख्न सम्वन्धित जिल्ला, गाँउ वा नगरपालिकाहरुको जिम्मा लगाउनुपर्छ । लकडाउन यता भारतबाट लाख भन्दा बढी नेपालीहरु स्वदेश फर्केकाले सम्बन्धित गाउँ र नगरपालिकाले क्वारेन्टाइनमा राख्ने र उनीहरुको स्वास्थ्यमा विशेष ध्यान दिनुपर्ने रावलले बताए। नेपालसँग सिमा जोडिएका भारतका उत्तराखण्ड र उत्तर प्रदेशमा कोरोना संक्रमणको संख्या बढिरहेकाले सुदुरपश्चिम प्रदेश संक्रमणको जोखिममा रहेको रावलले बताए । सुदुरपश्चिमका अस्पतालमा आवश्यक परीक्षणका सामग्री, औषधी र अन्य सुरक्षाका सामग्रीको प्रयाप्त व्यवस्था गर्न रावलले केन्द्र सरकारसँग माग गरे ।"
कूटनीतिक परिवारलाई फर्काउँदै पश्चिमा राष्ट्र,"काठमाडौं : पश्चिमा राष्ट्रहरूले काठमाडौंस्थित आफ्ना कूटनीतिज्ञका आश्रित परिवारलाई फिर्ता बोलाएका छन्। नेपालमा कोरोना संक्रमणको त्रास बढेसँगै आश्रित परिवारलाई सरकारले टिकट खर्च उपलब्ध गराएर स्वैच्छिक रूपमा फिर्ता बोलाएका हुन्। नेपालमा संक्रमित भए उपचार गर्ने अस्पतालको कठिनाइलाई ध्यानमा राखेर आफ्ना नागरिक फिर्ता गर्ने क्रममा कूटनीतिक आश्रित परिवारलाई पनि बोलाइएको हो। सरकारलाई सीधा रूपमा केही नभने पनि उनीहरूले सरकारको तयारी र यहाँको स्वास्थ्य क्षेत्रमा सरकारी अवस्था अध्ययन गरेर यस्तो निर्णय लिएको परराष्ट्र अधिकारीले जानकारी दिए। जान खोज्नेलाई नजानू भन्न मिलेन। हाम्रो तयारी र अवस्था देखेरै फिर्ता बोलाएका हुन्। हुन त यहाँ संक्रमण बढ्दो छैन तर बढे के गर्ने भन्ने सोच राखेर फर्काएको देखिन्छ, ती परराष्ट्र अधिकारीले भने, समिति बनेको यत्तिका समय भए पनि काममा भएको ढिलासुस्ती देखेर कूटनीतिज्ञहरू दिग्दारी पोखिरहेका छन्। हाम्रा मन्त्रीज्यूहरू गफ दिइरहेका छन्। यतिबेला गफ होइन, कार्य खोजिरहेका हुन्छन्, विदेशी या आफ्नै नागरिक किन नहुन्। हुन त उनीहरूको मुलुकमा पनि आफ्ना नागरिकको कोरोना संक्रमणले मृत्यु भइरहेको छ। त्यो संख्या बढ्दो छ। स्थिति झन् भयावह छ। तैपनि, परिवार फर्किएका छन्। किन ? भन्ने प्रश्न उठिरहेका छन्। त्यहाँ स्वास्थ्य क्षेत्रमा राम्रो तयारी गरेका हुनाले पनि यस्तो सुविधा उपलब्ध हुन सक्ने परराष्ट्र अधिकारीले बताए। नेपालले अन्य मुलुकमा फैलिएको संक्रमणबाट पाठ सिकेर तयारी राम्रो गर्न सक्ने भए पनि नगरेकोमा कूटनीतिज्ञहरूले असन्तुष्टि व्यक्त गर्दै आएका थिए। उनीहरूकोमा उपचार हुँदाहुँदै मृत्यु भएका छन्। यहाँ त्यस्तो अवस्था आए उपचार नै नपाएर मृत्यु हुन सक्ने भन्दै आफ्ना नागरिकलाई सुरक्षित गरेको हुन सक्ने अर्का एक अधिकारीले बताए। उनीहरूले आफ्ना नागरिकलाई राहत दिइरहेका छन्। तर, यहाँ अवस्था कतै भयावह त हुने होइन भन्ने आशंका पनि उनीहरूमा छ। विदेशीले यस्ता विषय सञ्चारमाध्यममा औपचारिक रूपमा नभने पनि अनौपचारिक गफमा भन्ने गरेका छन्, नेपाल सरकारको गाम्भीर्यता देखिएको छैन। गरांै भन्ने होला तर यहाँको संयन्त्रले स्मुथ्ली काम गरेको छैन। कूटनीतिज्ञहरूले राजनीतिज्ञलाई भेट्दा पनि यो विषय भन्ने गरेको बताए। परराष्ट्र सचिव शंकरदास बैरागीले भने यस विषयमा आफूहरूलाई जानकारी नहुने बताए। उनले भने, आफ्ना नागरिक फर्काउन पहल गरे। उनीहरूलाई हामीले सहजीकरण गर्यौँ। हरेक राष्ट्रले आफ्ना नागरिकको सुरक्षालाई ध्यान दिन्छ। उनीहरूले आफ्ना नागरिकलाई फिर्ता गर्ने क्रममा कूटनीतिक अधिकारीका परिवार वा नातेदार भएको विषय नखुल्न पनि सक्छ। हुन त विदेशी मित्रराष्ट्रहरूले आश्रित परिवारलाई फर्कने या नफर्कने अधिकार व्यक्तिगत हुनाले उनीहरूलाई बाध्यकारी हुने छैन। तर, अधिकांश कूटनीतिज्ञका आश्रित परिवार भने फिरेका छन्। युरोपअमेरिकामा समेत संक्रमण बढेपछि यहाँ रहेकामा त्यो अवस्था आए के गर्ने भन्ने उनीहरूको तर्क छ। मर्नेको संख्या बढे पनि यहाँभन्दा आफ्नैमा सुरक्षित भन्ठानेर वा कतिपयको आफ्नो परिवार पनि हेर्नका लागि उनीहरू गएका हुन्। यहाँको अवस्थासँग डराएर पनि आश्रितहरू हतारहतार फर्केका छन्। कतिपय नेपालमा लकडाउन हुनुअघि नै फर्केका थिए। अहिले भने उनीहरूको नागरिकलाई चार्टर गरेको उडानमै उनीहरू पनि टिकट खरिद गरेर फर्केका छन्। आफ्ना नागरिकलाई फिर्ता गरिरहेको ती मुलुकले कूटनीतिक समुदायका आश्रित परिवारलाई पनि फिर्ता बोलाएको विषयमा नेपाल सरकारले भने त्यो उनीहरूको कुरा हो भन्दै फर्कने व्यवस्थ मिलाइदिएको छ। युरोपेली महासंघ (ईयू) अन्तर्गतका मुलुकका राजदूत र अन्य कूटनीतिक कर्मचारीका परिवार आफ्नै मुलुकमा फर्किसकेका छन्। अमेरिकाको पनि कूटनीतिक परिवार मंगलबार बिहान फर्केका छन्। केही भने बिहीबार फर्कने तयारीमा छन्। अस्ट्रेलियाले पनि आफ्ना नागरिकसँगै कूटनीतिक आश्रित परिवार फिर्ता गर्दै छ। उनीहरूको यहाँ रहेको कूटनीतिक र अन्य नियोगमा कार्यरत अधिकारीका परिवारलाई फिर्ता लैजाने तयारी गरेको हो। अस्ट्रेलिया सरकारले सर्कुलर नै जारी गरेर आफ्ना कूनीतिक आश्रित परिवारलाई स्वदेश फर्काएको छ। नेपालमा रहेका मात्र होइन, संक्रमित मुलुकमा रहेका आफ्ना कूटनीतिक समुदायका आश्रित परिवारलाई सुरक्षित ढंगले दुईपक्षीय सहकार्यमा लाग्न र आफ्ना नागरिकको हेरचाह गर्न भनिएको छ। आफ्ना नागरिकबारे हरेक मुलुकले सोच्ने गर्छ। यहाँ रहेका २५ मुलुकका दूतावासमध्ये अधिकांश पश्चिमा दूतावासले यसप्रकारको तयारी गरेका हुन्। ती दूतावासले बिदामा रहेका आफ्ना राजदूतलाई काठमाडौं पठाएका छन् भने उनीहरूका परिवारलाई घर फर्कन प्रेरित गरेका छन्।"
देश खोज्दै आएकालाई सीमामा नरोक : श्रेष्ठ,"काठमाडौं : नेपाली कांग्रेसका नेता एवं संगठन विभाग प्रमुख गोपालमान श्रेष्ठले सीमा नाकामा अलपत्र नेपालीलाई नरोक्न सरकारलाई आग्रह गरेका छन्। उनले मुलुकका विभिन्न सीमावर्ती क्षेत्रमा नेपालीहरु केही दिनदेखि अलपत्र परेको उल्लेख गर्दै स्वास्थ्य परीक्षण गरेर उनीहरुलाई क्वारेन्टाइन बस्ने शर्तमा नेपाल प्रवेश गर्न दिन सरकारसँग आग्रह गरेका हुन्। बुधबार एक अपील जारी गर्दै पूर्वउपप्रधानमन्त्रीसमेत रहेका कांग्रेस नेता श्रेष्ठले लकडाउनको अवधिमा जो जँहा छन्, त्यही नै रहने प्रबन्ध गर्नुपर्ने भएपनि सीमानामा आएर नेपाल प्रवेशका लागि हारगुहार गरिरहेकाहरुलाई रोक्न नहुनेमा जोड दिए। 'यस जटिल परिवेशमा सरकारले आफना नागरिकहरुप्रतिको उत्तरदायित्वलाई आत्मसात गर्दै समामा अलपत्र नागरिकहरुको पहिचान गरेर, उनीहरुको स्वास्थ्य परीक्षण, उचित सुरक्षा र क्वारेन्टाइनमा बस्ने पूर्व शर्तमा नेपालमा ल्याउने व्यवस्था गर्न अपरिहार्य देखिन्छ,' उनले भने, 'अपमानित ढंगबाट नेपाली नागरिकहरुलाई विदेशी भूमिमा अलपत्र छाड्नु कदापि हुँदैन।' भारतमा कार्यरत नेपालीहरु दार्चुलाको सीमावर्ती क्षेत्र धार्चुला, महाकाली किनार हुँदै कञ्चनपुर, कैलाली, नेपालगन्ज र सुनौलीलगायत विभिन्न नाकामा नेपाल प्रवेशका लागि आग्रह गरिरहेका छन्। नेता श्रेष्ठले लकडाउनका कारण भारतका विभिन्न राज्यमा ठूलो संख्यामा नेपाली अलपत्र परेको उल्लेख गर्दै भारतसँग नेपाली दूतावास र जनसम्पर्क समितिहरुमार्फत उनीहरुको व्यवस्थापन गर्न पनि सरकारको ध्यानाकर्षण गराएका छन्। 'भारतका विभिन्न स्थानहरुमा रहेका नेपालीहरुलाई विद्यमान अवस्थामा यथास्थानमा नै सुरक्षित रुपमा राख्नका लागि सक्रियतापुर्वक भूमिका निर्वाह गर्न आग्रह गर्दछु,' उनले भने। उनले मुलुकभित्रै विभिन्न स्थानमा अलपत्र परेका नेपाली नागरिकहरुलाई निर्धारित स्थानसम्म पुग्नका लागि जिल्ला प्रशासन कार्यालयहरुद्वारा वितरित पासमा राजनीति नगर्न पनि आग्रह गरेका छन्। उनले राजनैतिक आस्था, व्यक्तिगत प्रतिष्ठा र नातावाद र कृपावादका आधारमा पूर्वाग्रही भएर पास नदिईसमेत आग्रह गरे। 'राजनीति गर्नका लागि अन्य प्रशस्त आधारहरु छन्। यस संकटको घडीमा मानवीय धर्म र आफनो दायित्वलाई बिर्सेर नेपाल सरकार गृह मन्त्रालय र सम्बन्धित जिल्ला प्रशासन कार्यालयहरु कुनै पनि नागरिकहरुलाई विभेद गर्ने काम नर्गन र नगराउनका लागि म सचेत गराउन चाहन्छु,' उनले भनेका छन्।"
बालुवाटारमा ओलीप्रचण्ड : जनतालाई राहतदेखि सीमामा अलपत्र नेपालीबारे छलफल,काठमाडौं : नेपाल कम्युनिस्ट पार्टी (नेकपा)का अध्यक्षद्वय केपी ओली र पुष्पकमल दाहाल प्रचण्डबीच भेटवार्ता भएको छ। बुधबार बालुवाटारमा प्रधानमन्त्रीसमेत रहेका ओली र प्रचण्डबीच भेटवार्ता भएको हो। कोभिड१९ कोरोना भाइरस नियन्त्रणका लागि चीनबाट खरिद गरेको स्वास्थ उपकरण र औषधिकाबारेमा मिडियामा आएको चर्चाको बिषयमा छलफल भएको प्रचण्डको नीजि सचिवालयले जानकारी दिएको छ। त्यस्तै भेटमा दार्चुलालगायत भारतिय सीमामा रहेका नेपालीहरुको समस्याबारेमा पनि छलफल भएकव थियो। त्यस्तै भेटमा कोरोना भाइरसका कारण सरकारले गरेको लकडाउनले किसान मजदुर र विपन्न वर्गमा मार परेकाले राहत र व्यस्थापनको बिषयमा पनि छलफल भएको थियो।
गाउँ छाडेर गएका अध्यक्ष र उपाध्यक्ष अझै फर्किएनन्,"ओखलढुंगा : सुनकोसी गाउँपालिकाका अध्यक्ष र उपाध्यक्ष कोरोना भाइरसको महामारीका बेला गाउँपालिकामा छैनन्। गाउँपालिका अध्यक्ष रुद्र अधिकारी र उपाध्यक्ष दुर्गादेवी तामाङ सरकारले लकडाउन गर्नुभन्दा अघिल्लो दिन नै गाउँपालिको केन्द्र छाडेर हिँडेका थिए। अध्यक्ष अहिले काठमाडौंस्थित घरमा रहेका छन्। उपाध्यक्ष भने सम्पर्कमा छैनन्। गाउँपालिकाका अध्यक्ष र उपाध्यक्ष नै गाउँमा नभएपछि कोरोना रोकथाम तथा नियन्त्रणका लागि कुनै नीतिगत निर्णय भएका छैनन्। गाउँको अभिभावक नै गाउँमा नभएपछि महामारीको त्रास झन् बढेको स्थानीयको गुनासो छ। अध्यक्ष अधिकारी लकडाउनमा परेँ भन्ने बहानामा काठमाडौँस्थित घरमा बसेका छन्। जनप्रतिनिधीको गैरजिम्मेवारी निन्दनीय रहेको सुनकोसी४ का नवराज खड्काले बताए। उनले भने, 'गाउँपालिका प्रमुख संकटका बेला जनताले भेट्दैनन् भने किनकिन चाहियो सरकार?' उनले प्रश्न गरे। उपाध्यक्ष तामाङ भने लकडाउन अवधिभर गाउँपालिकामा उपस्थित छैनन्। उनी सुनकोसी गाउँपालिका२ स्थित घरमा रहेको गाउँपालिकाका प्रमुख प्रशासकीय अधिकृत रामकुमार कार्कीले बताए। 'सबै घरतिर जान थाले, म पनि घरतिर जान्छु भनेपछि जानुस् त भनेर पठायौं' कार्कीले भने। गाउँपालिकाका स्वास्थ्य संयोजक गोपालबहादुर कार्कीले भने उपाध्यक्ष काठमाडौं वा घर कहाँ गएको भन्ने थाहा नभएको बताए। जनतालाई सुख दु:खमा साथ दिन्छु भनेर चुनाव जितेका अध्यक्ष र उपाध्यक्ष नै यसरी गैह्रजिम्मेवार बनेर विपतका बेला गायब बनेपछि स्थानीय बासिन्दा आक्रोशित बनेका छन्। 'अध्यक्ष र उपाध्यक्ष दुबै जानीजानी कोरोनाको डरले भागेका हुन्' सुनकोसी गाउँपालिका३ का एक अगुवा स्थानीयले नाम नबताउने शर्तमा भने 'उहाँहरु नै गाउँपालिकामा नहुने हो भने हामी कसरी बस्ने?' सुनकोसी गाउँपालिकाका अध्यक्ष र उपाध्यक्ष गाउँपालिकामा नभएपछि गाउँ कार्यपालिकाको बैठकसमेत बस्न सकेको छैन्। कोरोना सम्बन्धी महत्वपूर्ण निर्णय गर्नुपर्ने बेलामा अध्यक्ष र उपाध्यक्ष गायब बनेको गाउँ कार्यपालिका सदस्यहरुको आरोप छ। वडा नम्बर १ का वडा सदस्य सहदेव गिरीले अध्यक्ष र उपाध्यक्ष गाउँमा सम्पर्कमा नरहेको बताए। उनले भने 'कोरोनाको संक्रमण रोक्न वडाका तर्फबाट काम भइरहेका छन्, उहाँहरु कहा हुनुहुन्छ थाहा छैन।' गिरीले गाउँपालिकाले के गरिरहेको छ भन्ने थाहा नभएको बताए। एक वडा अध्यक्षले भने 'हेर्नु न अहिलेसम्म कोरोना सम्बन्धी गाउँपालिकाको एउटै बैठक बसेको छैन, अध्यक्ष र उपाध्यक्ष दुवै छैनन्, यस्तो बेलामा कसरी बैठक बस्नु?' गाउँपालिकामा कर्मचारी मात्रै अध्यक्ष र उपाध्यक्ष दुवै गाउँपालिकामा नभएपछि गाउँपालिकाको काम कर्मचारीहरुले धानिरहेका छन्। कोरोनाको सम्भावित संक्रमण हुन नदिन र रोकथाम तथा उपचारमा केन्द्रित हुने बेलामा गाउँपालिका अध्यक्ष र उपध्यक्ष गाउँपालिकामा नभए पनि कर्मचारीहरुले केही औषधि, माक्स, स्यानिटाइजर र स्वास्थ्यकर्मीले लगाउने पीपीई व्यवस्था गरेका छन्। गाउँपालिकाकामा भएका ५ वटा स्वास्थ्य संस्था र ७ वटा हेल्थ युनिटमा १ सय ५० वटाका दरले माक्स, ५०६० वटाका दरले ग्लोब्स वितरण गरेका छन्। पालिकामा स्वास्थ्यकर्मीले लगाउने पीपीआई अभाव छ। गाउँपालिकाभर ८ वटा वितरण गरेको र कम्तीमा ३२ वटा पीपीआई अभाव रहेको गाउँपालिकाका स्वास्थ्य संयोजक गोपालबहादुर कार्कीले बताए। गाउँपालिकामा ज्वरो नाप्ने थर्मल गन अभाव छ। 'हामीले गाउँकै भाइहरुलाई परिचालन गरेर केही औषधि र सामाग्री ल्याउन सफल भयौँ' प्रमुख प्रशासकीय अधिकृत कार्कीले भने। औषधिलगायतका अन्य वस्तुहरु खरिद गर्न गाउँपालिका अध्यक्ष र उपाध्यक्ष नहुँदा समस्या रहेको कार्कीको भनाइ छ। गाउँपालिका अध्यक्ष र उपाध्यक्ष गाउँपालिकामा नभएपनि गाउँपालिकाका वडाध्यक्षहरु भने सक्रिय छन्। गाउँपालिकाको निर्णय नै नपर्खी वडाध्यक्षहरुले धमाधम क्वारेन्टाइन तयार गरिरहेका छन्। हालसम्म ५५ वटाको संख्यामा क्वारेन्टाइन निर्माण गरिएको छ। क्वारेन्टाइनमा आवश्यक उपकरण भने अभाव छ। क्वारेन्टाइनमा मन्जन, ब्रस, साबुन, बाल्टी, डस्पिन, स्यानिटाइजर, औषधि केही पनि व्यवस्था नगरिएको स्वयं गाउँपालिकाका प्रमुख प्रशासकीय अधिकृत कार्की स्वीकार्छन्। गाउँपालिकाले अध्यक्ष र उपाध्यक्ष नहुँदा जिल्ला विपद् व्यवस्थापन समितिले निर्देशन गरेको सामाग्रीहरु समेत खरीद गर्न सकेको छैन्। गाउँपालिका अध्यक्ष र उपाध्यक्ष दुबै नहुँदा पनि गाउँ कार्यपालिका सञ्चालनका लागि कसैलाई जिम्मेवारी तोकिएको छैन्। अध्यक्ष खोज्दै नेकपा नेपाल कम्युनिष्ट पार्टी (नेकपा) सुनकोसी गाउँपालिका कमिटीले अध्यक्ष र उपाध्यक्ष गाउँपालिकामा नरहेको विषयमा विज्ञप्तिमार्फत ध्यानाकर्षण गराएको छ। विपतका बेला गाउँपालिकाले जनताको सुरक्षामा काम गर्न नसकेको, अध्यक्ष र उपाध्यक्ष नै नहुनु आश्चर्यको विषय भएको जनाएको छ। गाउँपालिका कमिटीका सचिव नवराज खड्काले विज्ञप्ती जारी गर्दै 'गाउँपालिका अध्यक्ष र उपाध्यक्ष जहाँ जुन अवस्थामा रहेपनि जनतालाई दिन' व्यङ्ग्यत्मक शैलीमा अनुरोध गरेको छ। वडामा विना पूर्वाधार क्वारेन्टाइन निर्माण भइरहेको र खरिद गरिएका वस्तु प्रयाप्त नभएको दावी गरेको छ। गाउँमा नबसेको विषयमा सुनकोसी गाउँपालिकाका अध्यक्ष अधिकारी काठमाडौंमै रहेको फोन सम्पर्कबाट पुष्टि गरे। उनले लकडाउन भन्दा अगाडि नै कामठाडौं गएको भए पनि बीचमा विरामी परेकाले नफर्किएको दावी गरे। उनले काठमाडौंमा रहँदा पनि आफूले गाउँपालिकाको काम गरिरहेको र औषधिलगायतका अत्यावश्यकीय वस्तुहरु वस्तुहरु व्यवस्थापन गरेको दावी गरे। उनले आफू अहिले निको भइसकेको र चाँडै ओखलढुंगा फर्कने समेत बताए।"
कृषि तालिम केन्द्रमा ५० शैय्याको क्वारेन्टाइन,"भक्तपुर : सरकारले भक्तपुरको मध्यपुर थिमि नगरपालिका ९ बोडेस्थित कृषि विकास बैंकको तालिम केन्द्रमा ५० शैय्याको क्वारेन्टाइन स्थल निर्माण प्रक्रिया अघि बढाएको छ। विदेशबाट आएका नेपालीहरुलाई सुरक्षित राख्न कृषि तालिम केन्द्र थप क्वारेन्टाइन स्थल निर्माण थालिएको हो। महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले खरिपाटीस्थित क्वारेन्टाइन स्थलकै स्टान्डर्डमा कृषि तालिम केन्द्रमा अर्को क्वारेन्टाइन निर्माण अघि बढेको जानकारी दिए। यसअघि भक्तपुरकै चाँगुनारायण नगरपालिका ७ खरिपाटीस्थित नेपाल विद्युत प्राधिकरणको तालिम केन्द्रमा १७५ शैय्याको क्वारेन्टाइन स्थल निर्माण गरिएको थियो। उक्त क्वारेन्टाइनस्थलमा चीनको वुहानबाट उद्धार गरेर ल्याइएका १७५ जनालाई राखिएको थियो। त्यस्तै ती नेपालीहरुलाई उद्धार गरेर ल्याइएको नेपाल एअरलाइन्सको चालकदललगायत १८ जनालाई चाँगुनारायण नपा ६ नगरकोटस्थित खानेपानी तथा सरसफाइ तालिम केन्द्रमा निर्माण गरिएको क्वारेन्टाइन स्थलमा राखिएको थियो। यी दुई क्वारेन्टाइनस्थलको सफल सञ्चालनलाई आधार मानेर बोडेस्थित कृषि तालिम केन्द्रमा थप ५० शैय्याको क्वारेन्टाइनस्थल निर्माण कार्य अघि बढाइएको हो। प्रहरी उपरीक्षक प्रधानका अनुसार खरिपाटीस्थित क्वारेन्टाइन स्थलमा विदेशबाट आएका ९६ जनालाई राखिएको छ। नगरकोटस्थित क्वारेन्टाइनस्थल भने अहिले खाली छ। आवश्यक परे नगरकोट क्वारेन्टाइन स्थललाई २५ शैय्याभन्दा बढी पुर्याउन सकिन्छ, उनले भने, तैपनि बोडेस्थित कृषि तालिम केन्द्रमा पनि ५० शैय्याको क्वारेन्टाइनस्थल तयारी अवस्थामा राख्ने गरी काम अघि बढेको छ। उनका अनुसार विदेशबाट आएका भक्तपुरका एकसय २० जनाको पहिचान भइसकेको छ। आवश्यक परे उनीहरुलाई समेत क्वारेन्टाइनमा राख्नुपर्ने हुनसक्ने उनले स्पष्ट पारे। भक्तपुरमा अहिलेसम्म कसैलाई कोरोना भाइरस संक्रमण भएको पाइएको छैन। कोरोना भाइरस संक्रमणको जस्तो लक्षण देखिएर आइसोलेसनमा राखिएका दुईजनाको रिपोर्ट नेगेटिभ आएपछि घर फर्काइसकिएको छ। त्यस्तै घरमै क्वारेन्टाइनमा बसिरहेका तर ज्वर आउने तथा रुघाखोकी लागेकाहरुको परीक्षणमा समेत कोरोना भाइरस नेगेटिभ आएको भक्तपुर अस्पताल व्यवस्थापन समितिका अध्यक्ष मिलन सुवालले जानकारी दिए। उनका अनुसार भक्तपुरबाट रिपोर्ट पठाइएकामध्ये हालसम्म १५ जनाको कोरोना भाइरस संक्रमण नेगेटिभ आएको हो। भक्तपुर अस्पताललाई हब अस्पताल मानेर भक्तपुरका १० वटा अस्पताललाई सेटलाइट अस्पताल तोकिएको छ। जसअनुसार सर्वसाधारणलाई कोरोना भाइरसको संक्रमण भएको आशंका लागेमा हब तथा सेटलाइट अस्पतालमा गएर स्वास्थ्य परीक्षण गर्न आह्वान गरिएको छ। सेटलाइट अस्पताल तोकिएकोमा सहिद धर्मभक्त राष्ट्रिय अंग प्रत्यारोपण केन्द्र, भक्तपुर क्यान्सर अस्पताल, सिद्धि स्मृति अस्पताल, डा इवामुरा मेमोरियल अस्पताल, मध्यपुर अस्पताल, काठमाडौं मोडेल अस्पताल दुवाकोट, नेपाल कोरिया मैत्री नगरपालिका अस्पताल, नागरिक सामुदायिक अस्पताल, वीपी नेत्र प्रतिष्ठान अस्पताल र आरोग्य अस्पताल रहेका छन्। जिल्लाका यी अस्पतालहरुमा ४६ शैय्याको आइसोलेसन वार्ड व्यवस्था गरिएको छ। भक्तपुर अस्पतालमा १० शैय्याको आइसोलेसन वार्ड रहेकोमा आवश्यक परे २१ शैय्या पुर्याउन सकिने अध्यक्ष सुवालले बताए। त्यस्तै अंग प्रत्यारोपण केन्द्र, क्यान्सर अस्पतालमा ४४, इवामुरामा ६, मध्यपुरमा ८, काठमाडौं मोडेलमा ४, नेपाल कोरिया मैत्रीमा ६, नागरिक र आरोग्यमा ३३ तथा बीपी र सिद्धि स्मृतिमा ११ वटा आइसोलेसन वार्ड तयारी अवस्थामा राखिएको छ।"
प्रदेश १ मा ४५ कैदी र २० बालबालिका मुक्त,"विराटनगर : कोरोना सङ्क्रमणले महामारीको रुप लिएपछि यसको रोकथाम र नियन्त्रणका लागि सर्वोच्च अदालतले गरेको निर्देशन अनुसार प्रदेश १ का विभिन्न जिल्लाबाट ४५ जना कैदी र २० जना बालबालिका छुटेका छन् । अरु कैदी नियमित रुपमा कैद भुक्तानीपछि छुट्ने भएपनि अहिले उनीहरु अदालतको विषेश आदेश अनुसार छुटेको उच्च अदालत विराटनगरले जनाएको छ । फौजदारी कार्यविधि संहिताको २०७४ दफा १५५ को कार्यविधि पुर्याएर एक वर्षभन्दा कम कैद तोकिएका व्यक्तिहरुले छुटी पाऊँ भनी कारागार प्रशासनमार्फत निवेदन दिएपछि बाँकी कैद समयको दैनिक ३ सय रुपैयाँ तिरेर उनीहरु छुटेका हुन् । कार्यविधि बमोजिम बल विज्याई गरेका २९ जना बालबालिकाका अभिभावकले निबेदन दिएका थिए । त्यसमध्ये ९ जनाको गम्भीर प्रकृतिको मुद्दा भएकाले छुटेनन् । छुट्ने बालबालिकामा उच्च अदालत विराटनगरबाट ३, जिल्ला अदालत मोरङबाट ९, सुनसरीबाट ३, इलामबाट १, भेजपुरबाट १, खोटाङबाट १ र ओखलढुङ्गाबाट २ जना छन् । यस्तै कैदीमा उच्च अदालत विराटनगरबाट १, मोरङ जिल्ला अदालतबाट २३, सुनसरीबाट १०, झापाबाट १, पाँचथरबाट २, ताप्लेजुङबाट १, धनकुटाबाट १, तेह्रथुम १, सोलुखुम्बु १ र उदयपुरबाट ४ जना छुटेका छुटेका छन् । अहिलेपनि बिभिन्न जिल्लामा छुट्ने प्रकृयामा अन्य कैदीबन्दी समेत रहेकाले यो संख्या बढ्ने उच्च अदालत विराटनगरले जनाएको छ ।"
पृथ्वीराजमार्गमा पैदल यात्रीलाई निशुल्क खाजा,"धादिङ : सरकारले लकडाउनको समय थप गरेसँगै हिँडेरै घर फर्कने मजदुरको लर्को लागेको छ । लक डाउनको समय थप गरेपछि धादिङ जिल्लाका विभिन्न उद्योग, कलकारखाना लगायत विकास निर्माणका क्षेत्रमा मजदुरी गर्न आएका आफ्नै घर फर्कन थालेका हुन् । घर फर्किन भने उनीहरूलाई लकडाउनले समस्यामा पारेको छ । लकडाउनको समय अवधि थपिएपछि नजिक घर हुने मदजुर पैदलै यात्रा गर्न थालेका छन् । काम गर्ने उद्योगमा खानेकुराको अभाव हुन थालेको र परिवारसँग टाढा हुँदा धेरै समस्या आउन थालेपछि पृथ्वीराजमार्गमा पैदल हिँडेर यात्रा गरिरहेका भेटिन थालेका छन् । राजमार्गमा पैदल यात्रीहरू देखेपछि उनीहरूलाई भोकै हिँड्नु नपरोस् भनेर धादिङको थाक्रे गाउँपालिकाले भने खाजाको व्यवस्था गरेको छ । गाउँपालिका अध्यक्ष रामकुमार आचार्यले भने, पैदल यात्रीलाई सकेसम्म नहिँड्न अनुरोध गर्ने तर हिँड्न अति आवश्यक भएमा सुरक्षित रहने सन्देशसहित खाजा पानीको व्यबस्था गरेका छौँ । भोको पेटलाई थोरै भए पनि राहत दिने उद्देश्यले खाजा र पानीको व्यवस्थापन मिलाएका हौँ, स्थानीय युवाहरुले देखाउनुभएको सक्रियतालाई हामीले सहयोग गरेका हौँ । खाजामा फुरनदाना, चाउचाउ, बिस्कुट, पानी, रहेको छ । कोभिड १९ अर्थात कोरोना भाइरस संक्रमण रोक्नको लागि नेपालभर लकडाउन गरेपछि सवारी साधन मात्र होइन होटल लगाएत सबै पसल बन्द भएका छन् । आपतकालीन अवस्थामा हिँडेरै यात्रा गर्नुपर्ने यात्रीहरूको लागि गाउँपालिकाले खाजाको व्यवस्था गरेको हो ।"
लकडाउनमा साल्ट ट्रेडिङले मोबाइल भ्यानमार्फत खाद्यान्न बिक्री सुरु,"काठमाडौं : कोभिड१९ कोरोना भाइरस संक्रमणलाई ध्यानमा राखी सरकारले दुई साता लामो लकडाउन गर्दा उपभोक्तालाई समस्या भएकाले सरकारी स्वामित्वमा सञ्चालित साल्ट ट्रेडिङले खाद्यान्नको बिक्री वितरण गरेको छ। कर्पोरेशनले बुधबार मोबाइल भ्यानमार्फत नुन, चिनी, मैदा, दाल तथा गेडागुडी बिक्री गरिएको जनाएको छ। उपभोक्ताको मागअनुसार भ्यान पठाएर खाद्यान्न बिक्री गरिँदैआएकामा बुधबार काठमाडौँ, ललितपुर र भक्तपुरका विभिन्न वडामा गएर बिक्री गरिएको साल्ट ट्रेडिङका सूचना अधिकृत कुमारराज भण्डारीले जानकारी दिए। उनका अनुसार बुधबारका लागि तीन स्थानमा विभिन्न मार्ग बनाएर खाद्यान्न बिक्री गरिएको थियो। सोअनुसार सामाखुसी, टोखा, ग्वङ्गबुँ, गौरीगाउँ र जाल्पाचोक क्षेत्रमा रु एक लाख पाँच हजारको खाद्यान्न बिक्री गरिएको छ। त्यस्तै बालाजु, नयाँबजार, खुसीबुँ र चक्रपथ क्षेत्रमा रु ८६ हजार र कुपण्डोल, हनुमानस्थान, सानेपा, पाटनलगायत क्षेत्रमा रु ८० हजार बराबरको खाद्यान्न बिक्री गरिएको छ। त्यस्तै कालीमाटी काउण्टरबाट आज मात्र रु ९५ हजार ६ सयभन्दा बढी खाद्यान्न बिक्री गरिएको उनले जानकारी दिए। तीन मोबाइल भ्यान र कार्यालयबाट गरी मात्र रु तीन लाख ६६ हजार सात सयभन्दा बढीको कारोवार भएको छ। घुम्ती सेवाबाहेक साल्ट ट्रेडिङले कालीमाटी, सतुङ्गल र कोटेश्वर गरी तीन स्थानबाट आउटलेट राखी खाद्यान्न र ग्यासको बिक्री गर्दै आएको छ। हाल लकडाउनका समयमा हुने चर्को मूल्यवृद्धि र खाद्यान्नबाट उपभोक्तालाई केही राहत दिन मोबाइल भ्यानबाट घुम्ती सेवा दिइहेको सूचना अधिकृत भण्डारीले बताए।"
तौलिहवाको क्वारेन्टाइनमा वाइफाइ,"कपिलवस्तु : कपिलवस्तु नगरपालिका१ ले निर्माण गरेका क्वारेन्टाइन जिल्लामै उदाहरणीय बनेको छ। तौलिहवाको आनन्दवागस्थित रत्न राज्य लक्ष्मी माविमा निर्माण गरिएको क्वारेन्टाइन १५ बेडको छ। सफा, स्वच्छ फिल्टर पानी, सफा शौचालय, निशुल्क तीब्र गतिको निशुल्क ईन्टरनेट सेवा र स्वस्थ खाना तथा नास्ताको व्यवस्था क्वारेन्टाइनमा गरिएको छ। क्वारेन्टाइन बाहिर खुला चौर र सफा वातावरण छ। कोरोना भाइरसको संक्रमण फैलन नदिन भारत र तेस्रो मुलुकबाट आएका सर्वसाधारणहरुलाई बस्नका लागि निर्माण गरिएको यो क्वारेन्टाइन जिल्लामै उत्कृष्ट रहेको प्रमुख जिल्ला अधिकारी दिर्घनारायण पौडेलले बताए। जिल्लाका विभिन्न नगरपालिका र गाउँपालिकाले निर्माण गरेका क्वारेन्टाइनहरु बन्दी गृह जस्तै बनेका बेला कपिलवस्तु नगरपालिका१ ले निर्माण गरेको यो क्वारेन्टाइन सबैका लागि नमूना योग्य पनि रहेको छ। भारतका विभिन्न शहरबाट आफ्नो वडामा फर्केका सर्वसाधारणहरुलाई सहज ढंगबाट घरमा बस्न भन्दा पनि राम्रो सुविधासहित बस्न सक्ने गरी क्वारेन्टाइन निर्माण गरिएको वडा अध्यक्ष सुदीप पौडेलले बताए। भारतबाट आएका वडा नं १ का सर्वसाधारणहरुलाई क्वारेन्टाइनमा २ हप्ता राखिनेछ। क्वारेन्टाइनमा आउने सर्वसाधारणहरुको संख्या बढ्न थाल्यो भने यसलाई विस्तार गर्ने योजना गरेको वडा अध्यक्ष पौडेलले बताए। क्वारेन्टाइन स्थल नजिकै विद्यालयको प्रांगणमा वडामा रहेका अति विपन्न व्यक्तिहरुलाई खानपिनको व्यवस्थापनका लागि मेसको समेत तयारी गरिएको छ। दैनिक रोजगारी बन्द भए पछि घरमा चुल्हो बल्ने अवस्था नरहेका अति विपन्न वडावासीका लागि मेसमा हरेक दिन बिहान र साँझको निशुल्क खानाको पनि व्यवस्था गरिएको वडा अध्यक्ष पौडेलले बताए। जिल्लाका १० वटा स्थानीय तहले आआफ्नो तहमा ८ सय २२ वटा बेडसहितको क्वारेन्टाइन निर्माण गरेका छन्। जिल्ला प्रशासन कार्यालयले दिएको जानकारी अनुसार बुधबार जिल्लाका १० वटै तहमा निर्माण गरिएको क्वारेन्टाइनमा गरी कुल ५ सय २० जनालाई राखिएको छ। सबैको अवस्था भने सामान्य नै रहेको बताइएको छ।"
निगमको घुम्ती सेवा : दुई दिनमा २६० सिलिण्डर बिक्री,"काठमाडौं : नेपाल आयल निगमले अत्यावश्यक र साधारण उपभोक्तालाई ध्यानमा राखी टेकु कार्यालय र घुम्ती सेवामार्फत ग्यास बिक्री गर्दै आएको छ । मंगलबार र बुधबार दुई दिनमा घुम्ती सेवा र टेकु कार्यालयबाट निगमको विभिन्न कम्पनीका २६० सिलिण्डर वितरण गरेको छ। लकडाउन अवधिभरका लागि निगमले साधारण उपभोक्तालाई १२ वर्गमा विभाजन गरेर उपभोक्ताको आवश्यकताअनुसार विभिन्न ग्यास कम्पनीका सिलिण्डर वितरण गर्दै आएको हो । निगमका प्रवक्ता विनितमणि उपाध्यायकाअनुसार मंगलबार ८७ सिलिन्डर ग्यास बिक्री गरिएको थियो जसमा नेपाल ग्यास ४१, एसटिसी २०, सुगमएभरेष्ट ग्यास १०, श्रीबाबा ६ र सगर ग्यास १० सिलिन्डर छन् । त्यस्तै बुधबार सात कम्पनीका १७३ सिलिण्डर बिक्री गरिएको छ । तिनमा नेपाल ग्यास ७७, एसटिसी २८, श्री १५, एभरेष्ट २३, सगर १४, बाबा १२ र शिवम् कम्पनीका चार सिलिण्डर छन् । उपाध्यायकाअनुसार उपभोक्ताको मागअनुसार घुम्ती सेवामार्फत र अत्याश्यक हुनेलाई निगमको टेकु कार्यालयबाट ग्यास बिक्री गरिएको छ । निगमले घुम्ती सेवा र टेकु कार्यालयबाट बेच्नका लागि विभिन्न कम्पनीका ३६० सिलिन्डर ग्यास तयार पारेको थियो । सोअनुसार निगमसँग नेपाल ग्यास ८० तथा सुगमएभरेष्ट, एसटिसी, बाबाश्री र सगर ग्यास ७०७० थिए । निगमले बढ्न सक्ने सम्भावित माग ध्यानमा राखी नेपाल ग्यास थप ८० एवं एसटिसी, लुम्बिनी र सिद्धार्थ ७०७० तथा मनोज, एचपी र गृहलक्ष्मीका ३५३५ सिलिण्डर ग्यास मगाएर मौज्दातसमेत राखेको छ । रासस"
प्रदेश १ : कोरोना जनसुरक्षा कोषमा ११ करोड,"विराटनगर : प्रदेश १ सरकारले स्थापना गरेको कोरोना जनसुरक्षा कोषमा बुधबारसम्म ११ करोड रुपैयाँ जम्मा भएको छ। १० करोड रुपैयाँ जम्मा गरेर प्रदेश सरकारले स्थापना गरेको उक्त कोषमा सामाजिक संघ संस्था, बैंक, वित्तीय संस्था र व्यक्तिले एक करोड ९४ हजार रुपैयाँ जम्मा गरेका छन्। कोषमा मन्त्रिपरिषद्का सदस्य र राज्यमन्त्रीले एक महिनाको पारिश्रमिक जम्मा गरेका छन् भने प्रदेश संसदले १५ दिनको पारिश्रमिक जम्मा गरेका थिए। उनीहरुको एकमुष्ट रकम २२ लाख ३० हजार हुन्छ। यस्तै प्रदेशसभाका सभामुख र उपसभामुखले एक महिनाको पारिश्रमिक स्वरुप एक लाख २१ हजार कोषमा जम्मा गरेका छन्। कोषमा राउत कन्ट्रक्सन सर्भिसले ११ लाख, हुलास वायरले ११ लाख, अरिहन्त मल्टिफाइवरले ११ लाख, रघुपति जुटमिलले १० लाख रुपैयाँ जम्मा गरेको मुख्यमन्त्री तथा मन्त्रिपरिषदको कार्यालयले जानकारी दिएको छ। बैंकमा सिद्धार्थले १० लाख, सिटिजन्स इन्टरनेशनलले ७ लाख, कृषि विकास बैंक लिमिटेडले ५ लाख, नेपाल बैंक लिमिटेडले ५ लाख, ट्रान्स नेपाल फ्राइट सर्भिसेजले ५ लाख रुपैयाँ जम्मा गरेका छन्। यस्तै एस आई डी बी एलबाट दुई लाख दुई हजार, प्रदेश लेखा नियन्त्रण कार्यालयका कर्मचारीबाट २० हजार र रामचन्द्र प्रसादबाट २० हजार रुपैयाँ कोषमा जम्मा भएको छ। कोरोना भाइरसको रोकथाम, प्रतिरक्षा र उपचारका लागि प्रदेश सरकारले कोषको स्थापना गरेको हो। कोष राष्ट्रिय वाणिज्य बैंक विराटनरको कोरोना जनसुरक्षा कोष खाता नं २१२०००५८८१०१ मा जम्मा गर्न तथा फोन पेबाट पनि रकम जम्मा गर्न सकिने मुख्यमन्त्री कार्यालयले जनाएको छ।"
डोटीमा नाम मात्रैका क्वारेन्टाइन,"डोटी : विश्व अहिले कोरोना भाइरसले आक्रान्त भइरहेका बेला नेपाल पनि अछुतो छैन । नेपालमा कोरोना भाइरस संक्रमण फैलन नदिन नेपाल बाहिरबाट आएका व्यक्तिलाई क्वारेन्टाइनमा राख्ने गरेको छ । विशेषगरी छिमेकी मुलुक भारतबाट घर फर्केका मानिसलाई कम्तीमा दुई हप्ताका लागि क्वारेन्टाइनमै राख्ने बताइएको छ। समाजबाट अलग्गै स्थानमा क्वारेन्टाइनको व्यवस्था गर्ने र कोठामा कम्तीमा एक मिटरको दूरी फरक पारेर प्रत्येक व्यक्तिले बस्नुपर्ने मादण्ड भएपनि डोटीका क्वारेन्टाइनमा भने यस्तो छैन। नाम मात्रै क्वारेन्टाइनमा एउटै बेडमा चारजना व्यक्ति सुतिरहेको पाइएको छ । जिल्लाका अधिकांश क्वारेन्टाइनमा व्यवस्थापकीय कमजोरीका कारण विभिन्न किसिमका समस्या देखिएका छन् । कुनैमा पर्याप्त कपडा नभएर चिसोको समस्या छ भने कुनैमा साबुन, पानी, दाउरालगायतको समस्या देखिएको छ । क्वारेन्टाइनमा बस्ने व्यक्तिहरु समेत सँगै (टाँसिएरै) बस्ने, सँगै खाने तथा सँगै बसेर समय बिताउने गरिरहेको पाइएको छ । डोटीको शिखर नगरपालिका वडा नम्बर १० स्थित सिद्धेश्वर माविमा रहेको क्वारेन्टाइनमा १५ जना व्यक्ति बसेका छन्। वडा नम्बर १० का ६ जना र वडा नम्बर ११ का ९ जना बस्ने गर्दछन् । उनीहरु सामाजिक दूरी कायम नगरिकन चार जनासम्म एउटै बेडमा बस्ने गरेको पाइएको हो ।विद्यालयका बेन्चसँगै मिलाएर सँगै सुत्ने गरेको पाइएको हो । 'व्यवस्था राम्रो छैन, जसोतसो बसिरहेका छौं,' वडा नम्बर ११ का दिपक बलायरले भने, 'लुगाकपडा पर्याप्त छैन।चिसोले सामान्य पेट दुख्ने, टाउको दुख्छ।सामान्य औषधिको समेत उपलब्धता छैन ।' भाँडा धुने तथा नुहाउने, हात धुने साबुनको तथा खाना पकाउन दाउराको समेत समस्या रहेको त्यहाँ बस्ने बताउँछन्। ।भारतको चेन्नइबाट आएकी वडा नम्बर १० घर भएकी लक्ष्मी दमाई एक्ली महिला हुन्। उनले पनि सँगै आएका आफ्ना दुई भाइसँग एउटै ओछ्यानमा सुत्नुपर्ने बाध्यता रहेको छ ।'न ओढ्ने राम्रो रहेको छ, न ओछ्याउने, सामान्य ओढ्ने कपडाले रात काट्नुपर्ने बाध्यता छ,' उनले भनिन्, 'महिनावारीको समय आइरहेको छ। यतै भइहाल्यो भने म कसरी भाइसँग बस्ने ?' 'हामीले राम्रैसँग व्यवस्था गरेका थियौं, के भएछ ?,' शिखर नगरप्रमुख सिताराम जोशीले भने, 'सम्बन्धित वडा अध्यक्षलाई सम्पूर्ण जिम्मेवारी दिएका थियौं ।' उता वडा नम्बर ११ का वडा अध्यक्ष भिष्म बलायरले क्वारेन्टाइमा राम्रो व्यवस्था भएको दावी गरे। उनले कोठामा अलग अलग बेड बनाएको तर उनीहरु नै मिलाएर बसेको बताए। अध्यक्ष बलायरले भने, 'बेडहरु त आफैले पनि अलग बनाउन सकिन्छ ?, महामारीका बेला उनीहरुले पनि त आफ्नो हेरविचार गर्नुपर्छ।' यता दिपायल सिलगढी नगरपालिकाको वडा नम्बर ४ राजपुरमा रहेको व्वारेन्टाइनमा पानी तथा सामान्य औषधिको अभाव छ।उक्त क्वारेन्टाइनमा बसेका चन्द्र खड्काले भने, ' न पानी छ, नत औषधी नै छ। जिल्लाभरी ४१० जना क्वारेन्टाइनमा चैत महिना यता मात्रै डोटी जिल्लामा भारतबाट घर फर्कनेको एकिन तथ्याङ्क नरहेको भएपनि हजारौंको संख्यामा आएको हुनसक्ने अनुमान गरिएको छ । भारतबाट आउने सबै भने अझै क्वारेन्टाइनमा बसेका पाइँदैन । अहिलेसम्म डोटीमा जम्मा चार सय १० जनालाई मात्रै क्वारेन्टाइनमा राखिएको छ । जिल्लाका नौ वटै स्थानीय तहमा स्थापना गरिएका २५ स्थानका क्वारेन्टाइनहरुमा जम्मा पाँच सय १७ बेडहरु राखिएको जिल्ला स्वास्थ्य कार्यालयका कोरोना सम्बन्धि सम्पर्क व्यक्ति सूर्य बिष्टले जानकारी दिएका छन् । जिल्लामा सबैभन्दा बढीको संख्यामा बोगटान फुड्सिल गाउँपालिकाले क्वारेण्टाइनमा राखेको छ । उक्तगाउँपालिकाले एक सय १५ जनालाई क्वारेन्टाइनमा राखेको छ । त्यसैगरी आदर्श गाउँपालिकामा ८१ जना क्वारेण्टाइनमा रहेका छन् । बडीकेदार गाउँपालिकामा ४५, जोरायल गाउँपालिकामा छ, पूर्वीचौकी गाउँपालिकामा दुई, केआईसिंह गाउँपालिकामा १३, सायल गाउँपालिकामा ३९, शिखर नगरपालिकामा ७६ र दीपायल सिलगढी नगरपालिकामा ३३ जना क्वारेन्टाइनमा रहेका छन् । क्वारेण्टाइनमा बसेकासबै व्यक्ति भारतका विभिन्न सहरबाट आएका हुन् । नेपालमा लकडाउन सुरु हुन भन्दा केही दिन अगाडिदेखि भारत तथा तेस्रो मुलुकबाट घर फर्किएर क्वारेन्टानमा नबसि घरमै बसिरहेका सबैको तथ्याङ्क संकलन स्थानीय तह मार्फत भईरहेको प्रमुख जिलला अधिकारी टेक नारायण पौडेलले बताए ।"
पोखराको व्यस्त बजारमा लकडाउनको असर (फोटो फिचर),"पोखरा : विश्वव्यापी महामारीको रुपमा फैलिएको कोरोना भाइरस नियन्त्रणका लागि मुलुक दुई हप्ता लामो लकडाउनमा छ। पर्यटकीय सहर पोखरामा पछिल्लो समयमा लकडाउनमा बिना काम हिड्ने र यातायात साधन चलाउँने क्रम घट्दै गएको छ। जिल्ला प्रहरी कार्यालय, ट्राफिक कार्यालय सचेतना कार्यक्रमका कारण बिस्तारै बिना काम हिड्नेको संख्या क्रमश कम हुँदै गएको हो। विभिन्न देशको उदाहरण दिँदै सम्झाएपछि अनावश्यक हिड्ने क्रम घटेको जिल्ला प्रहरी कार्यालय कास्कीका प्रमुख एसपी दानबहादुर कार्कीले बताए। केहीलाई कानुनी कारवाही पनि गर्नु परेको र कास्की बाहिरका नागरिक घर फर्केकोले पनि पछिल्लो समयमा बिना काम हिड्ने घट्दै गएको उनले बताए। लकडाउनले पोखराको ब्यस्त न्यूरोड, महेन्द्रपुल, पृथ्वीचोक, पर्यटकीय लेकसाइड साँझ सुनसान छ। अतिआवश्यक बस्तु तरकारी, आद्यन्न, र औषधि लिने स्थानीय हिँडडुल गरिरहेका देखिए। तिनै तस्बिर कृष्णमणि बरालको लेन्समा कैद भएका छन् : लकडाउनमा तरकारी लिएर पोखराको न्यूरोड हुँदै घर तर्फ जाँदै स्थानीय। लकडाउनमा पोखराको सिद्धार्थ चोकमा तरकारी किन्दै उपभोक्ता। पोखराको चिप्लेढुङ्गामा खटिएका ट्राफिक प्रहरी। पोखराको जिरो किलो मिटर हुँदै तरकारी बिक्रीका लागि हिँडेका किसान। लकडाउनमा सामान्य अवस्थामा ब्यस्त रहने पोखराको न्यूरोड।"
महानगरले राहत घरघरमा पुर्याउँदै,"काठमाडौं : काठमाडौं महानगरपालिकाले मजदुर र विपन्न परिवारलाई संख्याका आधारमा राहत उपल्बध गराउ थालेको छ । यसका लागि वडाकार्यलयहरूले घरघरमै पुर्याएर राहत वितरण गरेका छन् । बुधबारबाट केही वडाले राहत वितरण कार्य थालिसकेका छन् भने केही वितरणको तयारीमा छन् । धेरैवटा वडाकार्यलयले अहिले राहत घरघरमै पुर्याएर बाँढिरहेका छन् । वडा नं ७, ८, १० ले राहत वितरण सुरु गरेका छन् । वडा नं सातका वडाध्यक्ष शुद्धकुमार डंगोलले आफ्नो वडा कार्यलयले राहत वितरण कार्य बुधबारबाटै सु्रु गरेको जानकारी दिए । राहत विपन्न र मजदुर परिवारको घरघरमै पुर्याइने गरेको उनले बताए । राहत कार्यक्रम हामीले घरघरमै पुर्याएर बाँढ्दै छौँ, उनले भने, हिजोसम्म विवरण संकलन गर्यौँ । अब उनीहरूको विवरण अनुसार घरमा पुगेर वितरण गर्दैछौँ । तर अहिले विवरण भर्ने धेरै भएकाले को बास्तविक राहत पाउनुपर्ने मान्छे हो भन्ने समस्या भएको उनको भनाइ छ । त्यसका लागि घरमा पुगेर अवस्था हेरेर दिने उनले बताए । वडा नं ८ मा पनि राहत वितरणको कार्य बुधबारबाटै थालिएको वडाध्यक्ष दिनेशकुमार डंगोलले जनाकारी दिए । महानगरले परिवार संख्याका आधारमा विपन्न र मजदुर परिवारलाई राहत बाँढिरहेको छ । राहत प्याकेजमा परिवारमा एकजना मात्र व्यक्ति बस्ने रहेछ भने उसका लागि ४ किलो चामल, १ किलो दाल, १ किलो नुन, आधा लिटर तेल, आधा किलो चिउरा र १ किलो तरकारी दिइन्छ । परिवारमा दुइदेखि चार जनासम्म सदस्य भएमा १२ किलो चामल, २ किलो दाल, १ किलो नुन, आधा लिटर तेल, २ किलो चिउरा र ३ किलो तरकारी दिइन्छ । यदि कुनै परिवारमा ५ जनाभन्दा धेरै रहेछन् भने उनीहरूका लागि १६ किलो चामल, ३ किलो दाल, १ किलो नुन, १ लिटर तेल, ३ किलो चिउरा र ४ किलो तरकारी उपलब्ध गराइन्छ । यसका अतिरिक्त वडाले आवश्यक ठानेमा असहाय र अति विपन्न व्यक्तिलाई तयारी खाना, खाजा वितरणको व्यवस्थासमेत गर्न सक्ने महानगरले जनाएको छ । राहत वितरण कार्यक्रम अहिलेलाई एक साता गरिने महानगरपालिकाका मेयर विद्यासुन्दर शाक्यले बताए । यो कार्यक्रम लक डाउन अवधिको लागि ल्याइएको हो, उनले भने, लक डाउन अवधि बढ्यो भने हामी अवधी बढाएर पुनः मजदुर वर्गलाई राहत बाँढ्ने छौँ ।"
वाइडबडी जहाज पहिलोपटक अष्ट्रेलिया उड्दै,काठमाडौं : चन्द्र र सूर्य अङ्कित राष्ट्रिय झण्डा फहराउँदै नेपाल वायु सेवा निगम (नेपाल एयरलाइन्स)को वाइडबडी जहाज बुधबार अष्ट्रेलिया उड्दै छ । राष्ट्रिय ध्वजावाहक नेपाल एयरलाइन्सको वाइड बडी एयरबस ३३० आज साँझ ५:३० बजे मलेसियाको क्वालालम्पुर हुँदै अष्ट्रेलियाको सहर ब्रिश्वेन पुग्ने निगमले जनाएको छ । निगमको उड्डयन इतिहासमै पहिलो पटक वाइडबडी जहाजले लामो गन्तव्यको उडान भर्न लागेको हो । मलेसिया ट्रान्जिट हुँदै अष्ट्रेलियासम्मको यो उडान करिब १३ घण्टाको हुनेछ । वाइडबडी जहाजले अष्ट्रेलिया र न्यूजील्याण्डका नागरिकको उद्धारका लागि उडान भर्न लागेको निगमका अपरेशन विभाग प्रमुख दिपु जहार्चनले बताए । उनले छ जना चालक दलसहित २४ जनाको सञ्चालन टोली र २५० यात्रुसहितको उडान फेरि क्वालालम्पुर हुँदै बिहीबार राति नेपालमा अवतरण गर्ने तालिका रहेको जानकारी दिए । वाइडबडी जहाज बिहीबार राति १०:५० मा त्रिभुवन अन्तरराष्ट्रिय विमानस्थलमा अवतरण गरिनेछ । निगमले बिहीबार चीनको ग्वाङ्जाओ गन्तव्यमा कार्गो उडान गर्दैछ । चीनबाट कोभिड१९ का लागि आवश्यक औषधि र उपकरण ल्याउन व्यवसायीले निगमको वाइडबडी जहाज चार्टर्ड गरेको बताइएको छ । यसअघि निगमको वाइड बडी ए ३३० जहाजले चैत १६ गते चीनको ग्वाङ्जाओबाट लगभग १३ हजार केजी स्वास्थ्य सामग्री एयरलिफ्ट गरी काठमाडौँ ल्याएको थियो । हाल दुई वाइड बडी ए३३० र दुई थान न्यारोबडी ए३२० सिरिजको जहाजबाट निगमले अन्तरराष्ट्रिय उडान गरिरहेको छ ।
लकडाउन उल्लंघन गर्ने ४ सय बढी भारतीय क्याम्पसमा थुनिए,"वीरगन्ज : लकडाउन उल्लंघन गरी नेपालबाट भारत फर्किन लागेका ४ सयभन्दा बढी भातरीयलाई वीरगन्ज नाकाबाट नियन्त्रणमा लिइएको छ । काठमाडौं , पोखरा, नारायणगढ लगायतका शहरबाट वीरगन्ज नाका हुँदै घर फर्कने क्रममा चार सय १४ भारतीयलाई प्रहरीले नियन्त्रणमा लिएको हो । लकडाउन उल्लंघन गरेर नेपालका विभिन्न शहरबाट गाडीमा सवार भइ मङगलबार राति र बुधबार बिहान वीरगन्ज आइपुगेका भारतीयलाई प्रहरीले वीरगन्जको गण्डक, परवानीपुर र इनर्वा नाकाबाट नियन्त्रणमा लिएको हो । प्रहरीले नियन्त्रणमा लिएका मध्ये ३ सय ५० भारतीयलाई ठाकुराम बहुमुखी क्याम्पसको शिक्षा संकायको एउटै भवनमा थुनेर राखेको छ । महिला, बालबालिका र केही पुरुष गरी ६२ जनालाई भने क्याम्पस परिसरको चौरमा प्रहरीले घेरा हालेर राखेको छ । प्रहरीले नियन्त्रणमा लिएका भारतीयले भने नेपाल प्रहरीले स्वास्थ्य परीक्षणपछि भारत जान दिने शर्तमा ल्याएको भए पनि मध्यरातदेखि ४ सय जनालाई एउटै भवनमा कोचेर गेटमा बाहिरबाट ताल्चा लगाइदिएको गुनासो गरेका छन् । काठमाडौंबाट घर फर्किरहेका बिहार सुगौलीका धरिक्षण राउतले भने, काठमाडौंबाट ३ दिन लगाएर जसोतसो वीरगन्ज नाका पुगेको थिएँ , नाकामा प्रहरीले रोक्यो, स्वास्थ्य जाँच गरेर पठाइदिन्छौँ भने तर रातिदेखि यहाँ ल्याएर हामीलाई जेलको कैदी जस्तो थुनेर राखेको छ ।', प्रहरी नियन्त्रणमा रहेका बिहार चनपटीयाका मकबुल अन्सारीले भने , नारायणगढमा काम गर्ने कारखाना बन्द छ, साहुले पनि बारम्बार घर जाउ भन्यो, आफूसँगको पैसा पनि सकियो, भोकै मर्नुभन्दा बरु आफ्नै भूमीमा मर्नु बेस भनेर घर हिँडेको हुँ , तर यहाँ प्रहरीले अपराधी जस्तै थुनेर राखेको छ ।' प्रहरी नियन्त्रणमा रहेका भारतीयले नेपाल सरकारले नाकामा लगेर छोडिदिए आफूहरु भारतीय सुरक्षाकर्मीसँग कुरा गरेर जसरी पनि भारत छिर्ने बताएका छन् । पर्साकी प्रहरी उपरीक्षक गंगा पन्तले भने लकडाउनमा नेपाल भारत दुवै नाकामा यात्रुको आवागमन ठप्प रहेका कारण वीरगन्ज आइपुगेका भारतीयलाई नेपालको नाकाबाट भारत पठाउन नसकिने बताइन् । उनले प्रहरी निन्त्रणमा रहेका भारतीयलाई खान बस्ने व्यवस्था गरेर १४ दिनसम्म वीरगन्जमै राखिने बताइन् । उनले भनिन्,राख्ने ठाँउको विषयमा सुरक्षा निकायका प्रमुख र अन्य सरोकारवालासँग छलफल भइरहेको छ ।' क्याम्पसको भवनमा प्रहरी नियन्त्रणमा रहेका भारतीयलाई प्रहरीको समन्वयमा ग्रिन सिटी सामुदायिक केन्द्र आदर्शनगर बुधबार दिउँसो एक छाक खाना खुवाउनुका साथै खाजाका लागि मिनरल वाटर र चाउचाउ बाडेको छ ।"
२४ घण्टामा २० बेडको आइसोलेसन वार्ड बन्दै,वीरगन्ज : पाँच बेडको आइसोलेसन वार्डले बिरामीको चाप थग्न नसकेपछि नारायणी अस्पतालमा दाताको सहयोगमा थप २० शैय्याको आइसोलेसन वार्ड बनाउन थालिएको छ। वीरगन्जमा रहेका निजी अस्पतालले सामान्य ज्वरोका बिरामीलाई उपचार गर्न नमानेपछि नारायणी अस्पतालमा केही दिन यता ज्वरोलगायतका बिरामीको चाप ह्वात्तै बढेको छ। जसका कारण ५ शैय्याको आइसोलेसन वार्डले नथेगेपछि अस्पतालका चिकित्सकको अनुरोधमा २४ घण्टा भित्रै थप २० शैय्याको वार्ड बुधबारदेखि बनाउन थालिएको हो। मङगलबार बेलुकी अस्पतालका चिकित्सकको टोलीले पर्सा क्षेत्र नम्बर १ का सांसद प्रदीप यादवलाई उनको निवासमै भेटेर थप आइसोलेसन वार्डका लागि पहल गरिदिन आग्रह गरेका थिए। सांसद यादवको पहलमा औद्योगिक घराना जगदम्बा ग्रुपका सन्चालक राजेश अग्रवाल र रुङगटा वेयल फेयर सोसाइटीले १० लाख रुपैयाँको लागतमा २० शैय्याको आइसोलेन वार्ड बनाउन थालिएको हो। नारायणी अस्पतालका कोरोना फोकल पर्सन डाक्टर उदयनारायण सिंहले ५ बेड मात्रको आइसोलेसन वार्डले बिरामीको चाप थेग्न नसकेपछि सांसद यादवलाई भेटेर आग्रह गरेपछि थप २० शैय्याको आइसोलेसन वार्ड बनाउने काम सुरु भएको बताए।
लकडाउनमा सडक निरीक्षण भन्दै सरकारी सवारीको दुरुपयोग,"जोमसोम : उपल्लो मुस्ताङस्थित लोमान्थाङ५ का युवाले बुधबार २ वटा सरकारी गाडी रोकेका छन्। लकडाउन समयमा सरकारी गाडी दुरुपयोग गरेर चलाएको भन्दै युवाले कालिगण्डकी करिडोर ,बेनीजोमसोमकोरला सडक आयोजनाको २ वटा सरकारी गाडीलाई लोमान्थाङबाटै फर्काएका हुन्। बुधबार करिडोर सडकको उक्त २ वटा गाडी म्याग्दीको तातोपानीबाट उपल्लो मुस्ताङको उत्तरी कोरलानाका जान लागेको थियो। युवाले करिडोरको सरकारी गाडीले लकडाउनको अवज्ञा गरेको भन्दै लोमान्थाङबाट फर्काई दिएका छन्। सडक गाडी माथि आउदै गरेको सूचना पाएपछि लोमान्थाङ बजारमा भेला भएका युवाले उक्त गाडी बजारक्षेत्र प्रवेश गर्न नदिएको स्थानीय युवा सोनाम ढुक्के गुरुङले जानकारी दिए। विश्व व्यापी महामारीको रुपमा फैलिएको कोरोना (कोभिड१९) भाइरस रोकथाम तथा नियन्त्रण गर्न सरकारले एकसाता अघि गरेको लकडाउन कार्यान्वयन गराउन करिडोर सडकको गाडी रोकिएको उनले बताए। लकडाउन अवधिमा मुस्ताङ सार्वजनिक, निजी र सरकारी गाडी चल्न स्थानीय प्रशासनले रोक लगाएको छ। प्रमुख जिल्ला अधिकारी वेदप्रकास अर्यालले अतिआवश्यक सेवाबाहेक कुनै पनि प्रयोजनमा सवारी साधन चलाउन छुट नभएको बताए। उनले सरकारी गाडीमाथि आउदै गरेको जानकारी भएपनि कहा जाने भन्ने जानकारी नभएको उल्लेख गरे। लोमान्थाङ५ का वडाअध्यक्ष नवाङकुङ्गा लामाले सरकारी गाडीले बैमौसममा सडक निरीक्षण गर्न जानु लकडाउनको दुरुपयोग भएको बताए। म्याग्दीबाट सडक निरीक्षण भन्दै लकडाउनका बेला कोरलानाका जान लागेको २ वटा गाडीमा ७ जना व्यक्ति थिए। सडक निरीक्षणमा आयोजना प्रमुख अशोक तिवारी ,इन्जिनीयरलगायत अन्य गैर व्यक्ति पनि भएको स्थानीयले बताएका छन्।"
२ सय ५० विपन्न परिवारलाई खाद्यान्न वितरण,"वीरगन्ज : पर्साको बिन्दवासीनी गाउँपालिकाको गर्दौलका एक व्याक्तिले लकडाउनले छाक टार्न समस्यामा परेका २ सय ५० परिवारलाई आफ्नो निजी खर्चमा खाद्यान्न सामाग्री बाढेका छन् । स्थानीय प्रमोद तिवारीले बिन्दवासीनी गाउँपालिका वडा नम्बर १ र २ मा गरी बुधबार २ सय ५० विपन्न परिवारलाई चामल, नुन र स्वयाबिन बाढेका हुन् । तिवारीले प्रतिपरिवार साढे १२ केजी चामल, एक केजी नुन र २५० ग्राम स्वयाबिन बाढेका हुन् । ३ हजार १ सय २५ केजी चामल, २५० केजी नुन र ६० केजी स्वयाबिन खरिद गरेर साढे २ सय विपन्न परिवारलाई बाढेको उनले बताए। लकडाउनका कारण गाँउका विपन्न परिवारलाई छाक टार्न समेत समस्या परेको देखेपछि आफ्नो निजी खर्चमै खाद्यान्न सामाग्री वितरण गरेको तिवारीले जानकारी दिए । 'गाउँकै छिमेकी भोकभोकै बस्नु पर्ने अवस्था देखें, अनि परिवारमा सल्लाह गरेर आफूले सकेको जति सामान बाढें', उनले भने, गाउँमा कोही पनि भोकभोकै बस्न नपरोस् भन्ने मेरो उदेश्य हो ।' खाद्यन्न सामाग्रीका साथै प्रति परिवारमा २ थान मास्क पनि बाढेको उनले बताए ।"
'लक डाउन'ले नछोएको जिन्दगी (फोटोफिचर ),"जाजरकोट : विश्वभर फैलिएको कोरोना भाइरसको महामारीबाट देशवासीलाई जोगाउन सरकारले 'लक डाउन' गरेको १० दिन बितिसक्यो । शहरी क्षेत्रका मानिस एकाध बाहेक घरभित्रै बसिरहेका छन् । तर जाजरकोटका ग्रामिण भेगका मानिस जो कृषि पेशामा आश्रित छन् तिनीहरुको दैनिकीमा खासै परिवर्तन आएको छैन । तरकारी गोडमेल गर्ने, गाईवस्तुको हेरचाह र उनीहरुको आहाराको जोहो गर्ने कामका लागि पनि घर बाहिर ननिस्केर धरै छैन गाउँलेलाई । सदरमुकाम आसपासका किसानले तरकारी र दूध सदरमुकाम लिएर बिक्री गर्न छोडेका छैनन् । डेरी र सदरमुकामवासीका घरमा दैनिक दूध पुर्याइरहेका छन्। तरकारी बेच्नेले पनि सदरमुकाम लिएर बेचिरहेका छन् । तर पहिलेको तुलनामा उनीहरु समूहमा भने हिँड्दैनन् । मास्क लगाउँछन् । त्रास उनीहरुमा पनि छ । भेरी नगरपालिका ४ का वडाध्यक्ष खम्बजंग शाहले भने, 'तर बाध्यता छ । पशुवस्तुलाई आहारा खोज्नका लागि पनि घरबाट निस्कनै पर्यो ।' ग्रामिण भेगमा घाँस दाउरा काट्ने, गाईबाख्रा चराउन गोठालो जानेलगायतका कार्य जारी रहेको बारेकोट गाउँपालिका वडा नम्बर २ का वडाध्यक्ष द्धारीका बुढाले बताए ।' सबै मानिस त्रसित छन् तर सचेत पनि छन् । दैनिक नगरी नहुने काम पनि स्थानीयले गरिरहेकै छन्,' उनले भने । 'सहरका मानिसलाई लकडाउनमा कसरी समय बिताउने भन्ने चिन्ता छ तर हामीलाई कहिलै काम पुग्दैन भेरी नगरपालिका २ कि निर्मला भण्डारीले भनिन्, 'केटाकेटीको हेरचाह, खानपीन, घाँसदाउरा, पानी पँधेरो, तरकारी गोडमेल, दूध र तरकारी बेच्न सदरमुकाम जाँदै ठिक्क हुन्छ । के को लकडाउन कामै पुग्दैन। आराम गर्ने फुर्सद पनि हुँदैन।' उनीजस्तै अधिकांश किसानको दैनिकी यसरी नै बित्ने गरेको छ । उनीहरु भारतलगायतका अन्य मुलुकबाट जिल्लामा आएकासँग भने सचेत छन् । उनीहरुको सम्पर्कमा जाँदैनन् ।"
सिंगो गाउँ नै क्वारेन्टाइनमा,स्याङ्जा : विदेशबाट घर फर्केका २ युवाले ढाँटेर घुमफिर गरेपछि स्याङजाको सिंगो गाउँ नै क्वारेन्टाइनमा बस्नु परेको छ । विरुवा गाउँपालिका १ स्थित कार्कीगाउँका २८ घरपरिवार मंगलबार साँझदेखि होम क्वारेन्टाइनमा बसेका हुन्। कार्कीगाउँका १ सय २३ जना मंगलबारदेखि होम क्वारेन्टाइनमा बसेका गाउँपालिकाका प्रमुख प्रशासकीय अधिकृत कुलराज सुवेदीले जानकारी दिए । उनका अनुसार खाडी मुलुकबाट आएका उनीहरु ३४ दिन काठमाडौं बसेर गाउँ फर्किएर बिना संकोच घुमफिर गर्न थालेपछि होम क्वारेन्टाइनमा राखिएको हो । गाउँ फर्केको ८१० दिनमा एक आफन्तको मृत्युपछि उनीहरु पोखरा मलामी पनि गएका थिए । आफूहरु क्वारेन्टाइनमा बसेर आएको भन्दै उनीहरु घुमफिर गर्न थालेपछि नियन्त्रणमा राखिएको पालिकाले जनाएको छ । बढ्दो कोरोना संक्रमणबाट उच्च सतर्कता अपनाउन बिरुवा गाउँपालिकाले ४४ वेडको क्वारेन्टाइनको स्थापना गरिएको गाउँपालिकाका अध्यक्ष चुनप्रसाद शर्माले जानकारी दिए । यसअघि एक महिलासहित २८ जना होम क्वारेन्टाइनमा बसिरहेका र उनीहरुको अवस्था सामान्य रहेको अध्यक्ष शर्माको भनाई छ ।
"प्रदेश १ : ५४ को नमुना संकलन, ४२ जनाको नेगेटिभ","विराटनगर : प्रदेश १ बाट कोरोना (कोभिड१९) भाइरस का शंकास्पद ५४ व्यक्तिको नमुना संकलन गरिएकोमा ४२ जनाको रिपोर्ट नेगेटिभ आएको छ । प्रदेशका विभिन्न अस्पतालबाट बुधबारसम्म ५४ जनाको नमुना संकलन गरिएको थियो । १२ जनाको रिपोर्ट आउन बाँकी रहेको सामाजिक विकास मन्त्रालय प्रदेश १ का प्रवक्ता डा सुरेश मेहताले जानकारी दिए । मेहता अनुसार झापाबाट ५, मोरङबाट ९, सुनसरीबाट २५, धनकुटाबाट १, तेहथुमबाट २, संखुवासभाबाट १, भोजपुरबाट २, सोलुखुम्बुबाट २, उदयपुरबाट ४ र पाँचथरबाट ३ जनाको नमुना संकलन भएको छ । प्रदेश १ बाट बुधबार मात्रै ८ जनाको नमुना संकलन गरिएको थियो । मोरङबाट २, सुनसरीबाट १, भोजपुरबाट २ र उदयपुरबाट ३ जनाको नमुना बुधबार संकलन गरिएको प्रवक्ता मेहताले बताए । सुनसरी धरानको बीपी कोइराला स्वास्थ्य विज्ञान प्रतिष्ठान धरानबाट कोरोना परीक्षण सुरु भएपछि छिटो रिपोर्ट आउन थालेको हो । डा मेहताका अनुसार प्रदेशभरी बुधबारसम्म कोरोना भाइरसका शंकास्पद १ सय १९ बिरामीले अस्पतालमा नाम दर्ता गराएका छन् । जसमा सुनसरीबाट १ सय ६, मोरङ र झापाबाट ५५ जना रहेका छन् । बुधबारसम्म आइसोलेसनमा ३ पुरुषसहित ९ जना बिरामी भर्ना भएका छन् । ओखलढुङ्गा, उदयपुर र पाँचथर २२ जना महिला र सोलुखुम्वु, पाँचथर र ताप्लेजुङबाट ११ जना पुरुष आइसोलेसनमा भर्ना भएका हुन । प्रदेश १ का ४३ अस्पतालले ३ सय ८५ आइसोलेसन बेड तयारी अवस्थामा राखेका छन् । प्रदेशभरमा ३ सय ६१ ज्वरोका क्लिनिक सञ्चालनमा रहेका छन् । फिवर क्लिनिकमा बुधबार १ हजार २ सय ४६ जना बिरामी पुगेका थिए । बुधबार प्रदेशका विभिन्न जिल्ला स्वास्थ्य कार्यालय, स्थानीय तह, सुरक्षा निकाय तथा अस्पताललाई व्यक्तिगत सुरक्षा सााग्री ५ सय ७ थान वितरण गरिएको सामाजिक विकास मन्त्रालयले जनाएको छ ।"
"विषाक्त मदिराले पतिको मृत्यु, पत्नीलाई पिरलो : बालबच्चा कसरी पाल्ने !","(रमदैया) धनुषा : सिउँदोको सिन्दुर पुछिएको छ । राता चुरा फुटालिए । श्रीमानको मृत्युले उनी विक्षिप्त छिन् । १८ दिन अघिसम्म उनी रंगिचंगी पहिरनमा थिइन् । उनको साथमा थिए, पति । सजिलो गरी जीन्दगी धान्ने भरोसा चुँडिएको छ । त्यसमाथि कोरोनाको त्रासले उनी झन त्रसित छन् । विवाह गरेको ढेड वर्षमै धनुषाको रमदैयाकी १९ वर्षीय अञ्जु महराले पति गुमाएपछि उनको सिउँदो मात्रै पुछिएको छैन, जीवनभरीका शृङ्गार पखालिएको छ । पति वियोगले अञ्जुका आँखा ओभाना छैन । श्रीमान्को पीडामा रहेकी उनलाई लकडाउनले भोकभोकै राखेको छ । कमाएर जीवन चलाउने उनको आम्दानी गर्ने बाटो बन्द भएको छ। होलीको रमाइलोमा उनका पति इन्द्रजित महरा गाउँकै भट्टीमा घरेलु मदिरा पिएका थिए । विषाक्त मदिराको मात लागेर ओछ्यानमा सुतेका उनी कहिले नउठने गरी सुते । उपचारार्थ धरान लग्दै गर्दा इन्द्रजितको गत फाल्गुण ३० गते मृत्यु भएको थियो । रथका दुवै पांग्रा जस्तै थिए, इन्द्रजित र अञ्जु महरा । इन्द्रजितको मृत्युपछि अञ्जु एक्लिएकी छिन्। आशा, भरोसा र आत्मबल कमजोर भएको छ । मदिरा पिएर मर्ने रमदैयाका इन्द्रजित एक्ला होइनन्, उनीजस्ता उनकै गाउँमा होलीको पूर्वसन्धयादेखि हालसम्म १५ जना र जनकपुर र अन्य स्थानमामा ६ गरी २१ जनाको ज्यान गएको थियो । क्षिरेश्वरनाथ नगरपालिका २ का वडा अध्यक्ष श्याम किशोर यादवका अनुसार रमदैयाका १५ जना मृत्कमध्ये एक महिला बाहेक सबै पुरुष छन् । उनीहरु सबै विवाहित हुन् । सबैका छोराछोरी र श्रीमती मात्रै छन् । लकडाउनले बाहिर निस्किने अवस्था छैन । घरभित्र खाने अन्न छैन । पतिको मृत्युपछि घरव्यवहार, तिर्नुपर्ने ऋणको बोझ तीनै पीडित महिलाको काँधमा परेको छ । त्योसँगै परिवार र समाजबाट हेर्ने कुदृष्टि पनि सँगै छ।पतिको मृत्युपछि बाँकी दिनहरु कति कठिन होलान् भन्नेमा चिन्तित छिन् उनी । अञ्जुको आँगनमा पुग्दा सुनशान छ । पतिलाई सम्झेर उनी घरी रुन्थिन त घरी बेहोस् हुन्थिन । नौं महिने छोरी आरुसी उनकै काखमा थिइन् । अबोध बालिका आमा रोएको देखेर उनी पनि रुन्छिन । आमा रोएको बारे उनलाई के थाहा । आमाको आँसु बगेको अनुहार देखेर उनी पनि रोइदिन्थिन् । अञ्जुको अनुहार सुनिएको छ । घरमा रासनपानी छैन । चार दिनदेखि उनी खाना पानी खाएकी छैनन् । आमाको दुध खान नपाएर शिशु आरुसी रोइरहेकी छिन् । आरुसी आफ्नो बुवाको माया जीवनमा अब कहिले पाउने छैनन् । वैवाहिक जीवनको सुरुवातमै पतिले छाडेर गएपछि अब कसरी बाँकी जीन्दगी बाँच्ने? भन्दै उनी पिरोलिएकी छिन्। विषाक्त रक्सी पिएर पतिको अकालमै ज्यान गएपछि अञ्जुकी छिमेकी फुलो देवी पनि गहिरो पीडामा छिन् । उनको श्रीमान् रामविलास मण्डलको विषाक्त मदिरा पिउँदा फाल्गुण २९ गते मृत्यु भएको थियो । फुलोको एक छोरा र चारजना छोरी छन् । घडेरी दृष्टिबन्धक राखेर रामविलासले ७ लाख ऋण लिएर बेठी छोरी मिनाको विवाह गरेका थिए । साहुको ऋण तिर्न उनी मलेसिया कमाउन गएका थिए । 'दश दिनअघि मात्रै छुट्टीमा घर आउनु भएको थियो,'फुलोले भनिन्, 'गाउँको केटासँग भट्टीमा रक्सी खानुभयो । घर आएर दुई पटक उल्टि गर्नुभयो । आँखा र टाउको दुख्यो भन्नुभयो । हस्पिटल लगेँ, त्यही हामीलाई सधैंका लागि छोडेर जानुभयो ।' छोराछोरीको विवाह, पढाइलेखाइ, पालनपोषण कसरी गर्ने ? चिन्ताले उनी शोकमा डुबेकी छिन् । उनी भन्छिन्, 'घरमा एक गेडा अन्न छैन । कोरोना भाइसरले सबै काम ठप्प छ । कसरी खाने कसरी बच्ने ?' रमदैयाको संगीता महराकी पति रामनारायण महरा वैदेशिक रोजगारीमा जाने तरखरमा थिए ।'भिसा आइसकेको थियो । होली मानेर विदेश उड्न लत्ताकपडा मिलाइदिएका थिायौं, 'संगीता भन्छिन्, 'आफै जानुभयो, विदेशको जान्छ, कसले कमाएर हामीलाई खुवाउँछ ।' दैनिक ज्याला मजदुरी गर्ने परिवारलाई प्रदेश २ सरकारले घरमै खानापानी पुर्याउने निर्णय लिएको तीन दिन भइसकेको छ ।तर, भोकमरी भएका परिवारलाई राहत पुगेको छैन । कोरोनाको त्रासमा भोकभोकै रहेकी अञ्जु र उनी नौं महिने छोरी आरुसी ।"
अमेरिकामा रहेका नेपालीप्रति राष्ट्रपति भण्डारीको चासो,संयुक्त राज्य अमेरिकामा कोभिड१९ को सङ्क्रमण बढेसँगै त्यहाँ रहेका नेपालीको अवस्थाबारे राष्ट्रपति विद्यादेवी भण्डारीले चासो व्यक्त गरेकी छन् । राष्ट्रपति भण्डारीले टेलिफोनमार्फत अमेरिकामा रहेका नेपालीको अवस्थाबारे चासो व्यक्त गरेको अमेरिकास्थित नेपाली दूतवासले जनाएको छ । कोभिड१९ को सङ्क्रमण अमेरिकामा द्रुतगतिमा फैलिरहेको र धेरैको ज्यान समेत गएको अवस्थामा राष्ट्रपति भण्डारीले अमेरिकामा रहेका नेपाली समुदायको अवस्थाबारे जानकारी लिएको राजदूत डा अर्जुनकुमार कार्कीले बताए । राजदूत कार्कीले ३० मार्च २०२० मा एक अपिल जारी गर्दै राष्ट्रपति भण्डारीले टेलिफोन गरी चासो र चिन्ता व्यक्त गरेको र नेपाली समुदायलाई सचेत र सुरक्षित भई बस्न आग्रह गरेको उल्लेख छ । राष्ट्रपति भण्डारीले मृतकका परिवारप्रति समवेदना तथा बिरामीको शीघ्र स्वास्थ्यलाभको कामना गरेको अपिलमा जनाइएको छ । अमेरिकामा झण्डै पाँच लाखको सङ्ख्यामा नेपाली रहेको बताइन्छ । राजदूत कार्कीले अमेरिकामा रहेका नेपाली विद्यार्थीको भिषा तथा विद्यमान परिस्थितिले गर्दा यात्रा अवरुद्व र भिषा समाप्त भएका नेपाली नागरिकलाई आवश्यक सहयोग गर्ने बताएका छन् । साथै सङ्क्रमित भएका नेपालीको उपचारमा सहयोग गर्नका लागि नेपाल सरकारले निर्णय गरेअनुरुप अमेरिकी सरकारसमक्ष अनुरोध गरिएको जनाए। दूतावासले गैरआवासीय नेपाली सङ्घ अमेरिकालगायत अमेरिकाका ५० राज्यमा रहेका १२६ सङ्घसंस्थाका प्रतिनिधि सम्मिलित कन्फ्रेन्स कल गरी नेपालीको अवस्था र गर्नुपर्ने सहयोगका बारेमा छलफल गरीे आवश्यक लगत राख्ने काम थालिएको जनाएको छ । राजदूत कार्कीद्वारा जारी अपिलमा कोभिड१९ को यो विषम परिस्थितिमा नेपाल सरकारका निर्णयहरु तथा जानकारीमूलक सन्देश सामग्री तथा अपिलहरुको प्रचारप्रसारमा जोड दिइएकोे छ । अति आवश्यक सेवा प्रवाहलाई समेत निरन्तरता दिँदै केही समस्या परे २४ सै घण्टा सेवा उपलब्ध हुने गरी चार वटा फोनलाइनको व्यवस्था गरिएको छ । दूतावासले विद्यार्थीलाई छिटो छरितोरूपमा सेवा प्रदान गर्नका लागि समेत छुट्टै इमेल सेवाको व्यवस्था गर्दै आएको छ । केही समस्या परे अमेरिकाको वासिङ्टन डिसीस्थित दूतावास र न्यूयोर्क्िस्थत वाणिज्य दूतावासमा सम्पर्क गर्न सबैमा दूतावासले आग्रह गरेको छ । अमेरिकामा कोभिड१९ को सङ्क्रमणका कारण एक नेपालीको ज्यान गएको छ भने केही अस्पतालमा उपचारार्थ छन् । नेपालीको बाक्लो बसोबास रहेको न्यूयोर्क शहर अहिले कोभिड१९ को इपिसेन्टरजस्तै बनेको छ । रासस
नुवाकोटमा १ सय ८३ जना क्वारेन्टाइनमा,"नुवाकोट : नुवाकोटमा १ सय ८३ जनालाई क्वारेन्टाइनमा राखिएको छ। नेपाल आएका एक युवकलाई सोमबार आइसोलेसनमा राखिएको छ। नुवाकोटमा विदेशबाट फर्किएकालाई मात्रै क्वारेन्टाइनमा राखिएको छ। जिल्ला प्रहरी प्रमुख तथा प्रहरी उपरीक्षक अविनारायण काफ्लेका अनुसार सरकारी क्वारेन्टाइनमा एक महिलासहित १४ जनालाई राखिएको छ। विदुर नगरपालिका ४ विदुरस्थित ४६ वर्षीय एक पुरुषलाई कोलोनीस्थित नुवाकोट जिल्ला अस्पताल त्रिशूलीको आइसोलेसनमा राखिएको छ। ती युवक चैत्र ७ गते दुबईबाट एयर अरेबियाको विमानमा चौथो संक्रमित धनगढीका युवकसँगै काठमाडौं उत्रिएका थिए। उनी बिरामी परेर कोरोनासग मिल्दोजुल्दो लक्षण देखिएपछि आइसोलेसनमै राखेर उपचार सुरु गरिएको अस्पतालले जनाएको छ। उनको स्वाब परीक्षणका लागि काठमाडौं पठाइएको छ। नुवाकोटमा विदेशवाट आएका १ सय ६८ जनालाई होम क्वारेन्टाइनमा राखिएको उनको भनाइ छ। त्रिशूलीस्थित क्वारेन्टाइनमा एक महिलासमित १३ र खरानीटारमा एक जनालाई सरकारी क्वारेन्टाइनमा राखिएको छ। विदेशबाट फर्किनेमा सबैभन्दा बढी विदुर नगरमा छन्। विदुर नगरपालिकाका ४२ जना, बेलकोटगढी नगरपालिकाका ३८ जना, लिखु गाउँपालिकाका ६ जना, तादीको ७ जना, म्यागंघका १० जना होम क्यारेन्टाइनमा बसेका छन्। यस्तै, तारकेश्वरका ४ जना, पञ्चकन्याका ५ जना र सुर्यगढी गाउँपालिकाका २ जना होम क्यारेन्टाइनमा बसेको प्रहरीले जनाएको छ। विशेषगरी भारत, मलेसिया, कतार, दुबईलगायत देशबाट नेपाली नुवाकोट आएका छन। सबै १२ स्थानीय तहमा प्रहरी र प्रशासनलगायतको सहयोगमा विदेशबाट आउनेको विवरण संकलन गर्ने कार्यले तीव्रता दिइएको छ। नुवाकोटका डीएसपी राजेश थापाले भने, विदेशबाट फर्केकालाई घरघरमै पुगेर होम क्वारेन्टाइन वा पालिकाले निर्माण गरेका क्वारेन्टाइनमा राखेका छौं। सदरमुकाम विदुरदेखि ५० किलोमिटर दुरीको पूर्वी भेगमा रहेको शिवपुरी गाँउपालिका १ तलाखुस्थित बिनडाँडामा कोरोनाको लक्षणसंग मिल्दो एकजना बिरामी भेटिएका कारण उनलाई उपचारका लागि काठमाडौं पठाइएको नुवाकोट प्रहरीले जनाएको छ।"
पोर्चुगलमा एउटै फ्ल्याटमा बस्ने आठ नेपाली कोरोना सङ्क्रमित,पोर्चुगल : पोर्चुगलको राजधानी लिस्बनमा बस्दै आएका आठ नेपालीमा कोरोना सङ्क्रमण भएको छ । उनीहरू सबै मार्कस्पोम्बलस्थित एउटै फ्ल्याटमा रुम सेयरिङ गरी बस्दै आएका थिए । उनीहरूमध्ये एक जनालाई विगत २ सातादेखि निरन्तर ज्वरो आएको थियो । उनले स्वास्थ्यकर्मीको सल्लाहमा औषधि सेवन गर्दासमेत ज्वरो कम नभएपछि स्वास्थ्य परीक्षण गर्दा कोरोना सङ्क्रमण पुष्टि भएको बताइएको छ । उनमा सङ्क्रमण पुष्टि भएलगत्तै फ्ल्याटमा बस्ने अन्यको पनि जाँच गर्दा आठै जनामा कोरोना पुष्टि भएको गैह्रआवासीय नेपाली सङ्घ (एनआरएनए) पोर्चुगलका वरिष्ठ उपाध्यक्ष भीमसेन थापाले जानकारी दिए । सङ्क्रमितमध्ये एक बच्चा र गर्भवती पनि रहेका छन् । उनीहरूमध्ये दुई जनालाई अस्पताल लगिएको र अन्यलाई घरकै क्वारेन्टाइनमा राखिएको छ । सोही घरको अर्को फ्ल्याटमा बस्दै आएका अन्य पाँच जनालाई पनि क्वारेन्टाइनमा राखिएको छ । अहिलेसम्म पोर्चुगलमा कोरोनाको सङ्क्रमण देखिने नेपालीको सङ्ख्या नौ पुगेको छ । पछिल्लो समय कोरोनाको सङ्क्रमण नेपालीमा पनि देखिन थालेकाले सजग भएर बस्न एनआरएनए पोर्चुगलका अध्यक्ष तिलक गैरेले आग्रह गरेका छन् । उनले सकभर घरभित्रै बस्न सबै नेपालीमा आग्रह गरेका छन् । यहाँस्थित अवैतनिक वाणिज्यदूत मकर हमालले पनि सबै नेपाली दाजुभाइ तथा दिदीबहिनीलाई घरमै बस्न आग्रह गरेका छन् ।
स्वदेश भित्रिन नपाएपछि : रातारात महाकाली तर्दै नेपालतिर प्रवेश,"दार्चुला : भारतमा कोरोना संक्रमण फैलिएपछि घर फर्किंदै गरेका नेपाली नेपाल प्रवेश गर्न नपाएपछि सीमा नाकामा अलपत्र परेका छन्। सरकारले सुरक्षित रूपमा घर फर्काउन चासो नदिएपछि उनीहरू ज्यानको बाजी थापेर रातारात महाकाली नदी तर्दै स्वदेश भित्रिन थालेका छन्। दार्चुलापारिको भारतीय बजार धार्चुलामा जम्मा भएका सुदूरपश्चिम र कर्णाली प्रदेशका नागरिक आइतबारदेखि महाकालीमा पौडी खेलेर, महँगोमा ट्युबबाट तारी मागेर आइरहेका हुन्। पारिबाट सोमबार राति मात्रै ५० जनाभन्दा बढी ट्युबबाट नेपाल छिरेको स्थानीयले बताएका छन्। भारतको उत्तराखण्ड राज्यको कुमाउ, गढवालमा मजदुरी गरिरहेका नेपाली कोरोना त्रासका कारण फर्किन लाग्दा सीमामा अलपत्र परेका हुन्। त्यसमा दार्चुला, बैतडी, बझाङ, बाजुरा, डडेलधुरा, डोटी, अछाम, कैलाली, कञ्चनपुर, बाँके, सुर्खेत, कालिकोट र बर्दियाका बासिन्दा छन्। भारतमा पनि सवारी साधन ठप्प भएपछि हिँडेरै दार्चुलाको नाकासम्म आएका थिए। नेपाल प्रवेशमा सरकारले रोक लगाएपछि उनीहरू भारतका जैलजिबी, दत्तु, धाप, तिग्रम, बंगाबगडजस्ता ठाउँबाट रातारात महाकाली नदी तर्दै छन्। भारतको ढुंगातोलीबाट दार्चुलाको महाकाली नगरपालिका९ चुच्चैसम्म मंगलबार झिसमिसेमै १० जनालाई भारतीयले नदी तराएको दत्तुका क्याम्पस प्रमुख रमेश चैसिरले बताए। उनीहरू महाकाली नगरपालिका९ मा पर्ने उलेनी लेकतिर गएको उनले सुनाए। कोरोना संक्रमण देखिएको भारतीय सहरबाट महाकाली तरेर आउनेहरू बिनाजाँच गाउँ पस्दा जोखिम देखिएको छ। दार्चुलाका नौ स्थानीय तहले भरपर्दो क्वारेन्टाइन व्यवस्थापन गर्न नसक्दा दुःख पाएको उनीहरूले बताएका छन्। महाकाली तरेर रातारात नेपाल आउनेको संख्या झन्डै २ सयभन्दा नाघेको प्रमुख जिल्ला अधिकारी यदुनाथ पौडेलले बताए। महाकालीको तीरै तीर रातभर सुरक्षाकर्मी खटाउन सक्ने अवस्था नभएको उनको भनाइ छ। त्यही मौकामा उनीहरू महाकाली तरेर नेपाल आइरहेका छन्, उनले भने। श्रीबगड र दत्तुनजिकैको महाकाली तरेर सोमबार राति ४० जना नेपाल प्रवेश गरेको स्थानीय भोजराज जोशीले सुनाए। घर फर्किन लागेका नेपालीलाई चारपाँच दिनदेखि सीमा नाकामा भोकभोकै रोकेकाले यस्तो अवस्था आएको उनको ठम्याइ छ। धार्चुलामा रहेका नेपालीलाई भारतले व्यवस्थापन गर्ने भने पनि उनीहरूले क्वारेन्टाइनमा जान अस्वीकार गरिरहेका छन्। उनीहरू दिनमा एकदुईपटक पुलघाटनजिक आएर नेपाल लैजा भनेर सरकारविरुद्ध नाराबाजी गरिरहेका छन्। भारत सरकारले १ हजार नेपालीलाई क्वारेन्टाइनमा राख्ने तयारी गरेको उप जिल्ला अधिकारी अनिलकुमार सुक्केलले बताए। उनका अनुसार धार्चुलामा ४ र जौलजिबीमा १ गरी पाँच ठाउँमा क्वारेन्टाइनको व्यवस्था गरिएको छ।"
"वीरगन्जमा राहत बाँड्ने विषयमा झडप, १९ जना घाइते",वीरगन्ज : वीरगन्ज महानगरपालिका १९ बरेवा गाउँमा लकडाउनले समस्यामा परेकाहरुका लागि राहत बाँड्ने विषयमा बुधबार दुई पक्षबीच झडप हुँदा बालबालिका र महिलासहित १९ जना घाइते भएका छन्। घाइतेमध्ये केहीको टाउको फुटेको छ भने कतिपयको हात भाँच्चिएको छ। घाइते सबैको वीरगन्जस्थित नारायणी अस्पतालमा उपचार भइरहेको छ। महानगरपालिकाले वडा नम्बर १९ मा राहत सामग्री बाँड्न मंगलबार १ लाख २५ हजार रुपैयाँ पठाएको थियो। उक्त रकमबाट राहत सामग्री बाँड्नका लागि वडा अध्यक्ष सन्तोष तिवारीको अध्यक्षतामा मंगलबार बसेको बैठकले सर्वदलीय राहत वितरण समिति गठन गरेको थियो। समितिले लकडाउनका बेला समस्यामा परेका परिवारको पहिचान गरी विवरण गर्न वडा कार्यालयमा पठाउने जिम्मा पाएको थियो। बुधबार बिहान बरेवा गाउँमा समितिका सदस्यहरुले प्रभावित वास्तविक परिवारको विवरण संकलन गर्ने क्रममा समितिका सदस्यबीच नै विवाद भएपछि झडप हुँदा १९ जना घाइते भएका हुन्। समितिका सदस्य प्रभु यादवले प्रभावित परिवारको विवरण संकलन गर्ने क्रममा आफ्ना नातागोताकामा पर्नेहरुको मात्रै नाम लेखेको भन्दै स्थानीय उपेन्द्र यादवले विरोध गरेका थिए। उपेन्द्रले विरोध गरेपछि दुवै पक्ष एक अर्का माथि हातपात गर्न थालेका हुन्। अस्पतालमा उपचार गराइरहेका समितिका सदस्य प्रभुले बुधबार बिहान लगत संकलन गर्ने क्रममा समितिमा नै नरहेका उपेन्द्र र उनका परिवारका सदस्यहरुले विवाद गरी आफूमाथि हातपात गरेको बताए। झडपमा घाइते भएर उपचार गराइरहेका उपेन्द्रले भने लगत संकलनका क्रममा प्रभुले पक्षपात गरेपछि आफुले विरोध गर्दा प्रभु र उनीसहितका व्यक्तिहरु आफुमाथि जाइ लागेर कुटपिट गरेको बताए। झडपमा संलग्न रहेको आरोपमा प्रहरीले ३४ जनालाई नियन्त्रणमा लिएको वडा अध्यक्ष सन्तोष तिवारीले बताए। पर्साका प्रहरी नायव उपरीक्षक वीरेन्द्रबहादुर शाहीले झडपमा संलग्न रहेको आशंकामा केही व्यक्तिलाई नियन्त्रणमा लिएर अनुसन्धान भइरहेको जानकारी दिए। तस्बिर : क्रान्ति शाह
पोखरामा असिनापानी,"पोखरा : पोखरामा बुधबार मध्यान्ह असिना पानी परेको छ । पोखराको मासवार, बैदामलगायतका क्षेत्रमा मध्यान्ह असिनापानी परेको हो । असिना पानीले हिउँदे बाली नोक्सान पुर्याएको छ । पोखरा महानगरपालिकामा पटकपटक परेको असिना पानीले किसानले लगाएको तरकारीबालीमा नोक्सान पुगेको छ । यसअघि पोखरा २२ पुम्दीभुम्दी, तेस्रोलेक, पोखरा २१ उल्लेरीलगायतका क्षेत्रमा चैतको पहिलो साता ठूलो असिनापानी र हावाहुरीले हिउँदै बाली नोक्सान गरेको पोखरा महानगरपालिकाका कृषी तथा पशु विकास महाशाखाको प्रमुख मनहर कडरियाले जानकारी दिए । चैतको पहिलो साता परेको असिना पानीले थन्क्याउन ठिक्क परेको तोरी नोक्सान भएको प्रगतिशिल कृषी समूह उल्लेरी पुम्दीका अध्यक्ष प्रेम शर्मा पौडेलले बताए । साग, काउली, बन्दा, बकुल्ला, केराउ, लसुन, प्याजलगायतका तरकारी बालीमा ठूलो नोक्सान भएको स्थानीय किसान गणेश बहादुर गुरुङले सुनाए । यसअघि पोखरा १८ तोरीपानी, खपौदी, पदेलीलगायतका क्षेत्रमा परेको असिनाले काउली, बन्दा, लसुन, प्याज लगायतका तरकारी र पाकेर छिन्ने बेलाको तारी, उवाँ लगायका अन्नबाली नोक्सान पुर्याएको थियो । यसअघि पनि पोखरा २२ पुम्दीमा २ करोड बढीको तरकारी बाली र अन्नमा असिनाले क्षती पुर्याको महानगरपालिकाका कृषि तथा पशु विकास महाशाखा प्रमुख कडरियाले जानकारी दिए । पटकपटक परेको असिनाले ६ करोड भन्दा बढीको तरकारीबाली, तोरी लगायत क्षति पुगेको उनले सुनाए । चैतको पहिलो साता पोखराको पुम्दीमा परेको असिनाले नष्ट गरेको तरकारीबाली।तस्बिर : कृष्णमणि बराल"
विदेशबाट आएकाको घरमा रातो चिन्ह,"कपिलवस्तु : कपिलवस्तुको विजयनगर गाउँपालिकाले विदेशबाट आएका व्यक्तिको घरमा रातो चिन्ह राखेको छ । गाँउपालिकाको प्रत्येक वडामा सम्बन्धित वडाका जनप्रतिनिधिमार्फत रातो चिन्ह राख्ने काम गरेको हो । कोरोना भाइरस (कोभिड१९)को सङ्क्रमण फैलिने त्रासले सावधानी अपनाउँदै बाहिरबाट आएका व्यक्तिको पहिचान गरी उनीहरूको घरमा रातो चिन्ह लगाउने कार्य गरिएको विजयनगर गाँउलिकाका अध्यक्ष गोपाल बहादुर थापाले जानकारी दिए। भारत वा अन्य मुलुकबाट आएका नागरिकमा कोरोना सङ्क्रमणको उच्च जोखिम रहने भएकाले बाहिरबाट आएका ५ सय जनाको पहिचान भइसकेको र उनीहरूको घर पहिचानका लागि अहिलेसम्म ३ सय घरमा रातो चिन्ह राखिएको गाउँपालिका अध्यक्ष थापाले बताए । उनीहरू सबैलाई क्वारेन्टाइनमा राखिएको छ । विजयनगर गाँउपालिकाको वडा नं १ मा ५२ जना, २ मा ६० र ३ मा ५१ जनाको घरमा रातो चिन्ह लगाइ सकिएको छ भने वडा नं ४ मा ५९, ५ मा ७४, ६ मा ३७ र ७ मा ९५ जनाको घरमा रातो चिन्ह लगाउने कार्य जारी रहेको बताइएको छ । गाउँपालिकाले बाहिरबाट आएका व्यक्तिको तथ्याङ्क सङ्कलन गरेपछि यो अभियान चालेको प्रमुख प्रशासकीय अधिकृत गोविन्द भट्टराईले जानकारी दिए। रातो चिन्ह राखिएको घरको पहिचान हुनुका साथै सङ्क्रमणबाट सचेत पनि हुने र तथ्याङ्क सङ्कलनमा सहज हुने उनले बताए ।"
म्याग्दीमा ४९ जना क्वारेन्टाइनमा,"बेनी : विश्वव्यापी महामारीको रुपमा फैलिएको कोभिड१९ भाइरस रोकथामका लागि विदेशबाट आएकालाई राख्न बनाइएको म्याग्दीका क्वारेन्टाइनमा बस्नेको संख्या ४९ जना पुगेको छ । जिल्लाभर ११८ जना क्षमताको क्वारेन्टाइन बनाएर शनिबारदेखि विदेशबाट आएकालाई राख्न थालिएको थियो । सदरमुकाम बेनी र स्थानीय तहमा स्थापना भएका क्वारेन्टाइनमा बस्नेको हालसम्मको संख्या ४९ जना पुगेको सहायक सिडिओ महेश सुवेदीले जानकारी दिए । 'बेनीको क्वारेन्टाइनमा बसेका २४ जनामध्ये चारजना विदेशबाट आएको १५ दिन पुरा गरेर घर फर्किएका छन्, 'उनले भने ,'जिल्लाभर चैत १ गते यता विदेशबाट आएका ११५ जनाको लगत संकलन भएको थियो ।' अन्नपूर्ण गाउँपालिकाको भुरुङ्ग तातोपानीस्थित सर्वोदय माविमा स्थापना भएको क्वारेन्टाइनमा मंगलबार तीनजनालाई राखिएको छ । गाउँपालिकाका स्वास्थ्य शाखा संयोजक समुन्द्र बरुवालले पछिल्लो एक महिनायता विदेशबाट आएका २५ जनामध्ये १५ दिन नकाटेका ३ जनालाई क्वारेन्टाइनमा राखेको बताए । धवलागिरी गाउँपालिकाका उपाध्यक्ष रेशम छन्त्यालले दुईजनालाई घरमै एकान्तबास र चारजनालाई क्वारेन्टाइनमा राखिएको बताए । मालिका गाउँपालिकाले दरवाङमा ८ शैयाको आइसोलेशन बनाएपनि विदेशबाट आएका, क्वारेन्टाइन र आइसेलेशनमा बस्नेको तथ्याङ्क सार्वजनिक गरेको छैन् । मंगला गाउपालिकाले विदेशबाट आएका ३० जना मध्य १५ दिन नकाटेका ९ जनालाई बाबियाचौरको मंगला शिक्षा क्याम्पसमा स्थापना भएको क्वारेन्टाइनमा राखिएको अध्यक्ष सतप्रसाद रोकाले बताए । रघुगंगा गाउँपालिकाले विभिन्न वडामा स्थापना गरेको क्वारेन्टाइनमा १७ जनालाई राखिएकोमा १५ दिन कटाएर दुईजना मंगलबार घर फर्केका स्वास्थ्य शाखा संयोजक टिकाबहादुर शाहीले बताए । धेरैजसोको विदेशबाट आएको १५ दिन काटेको र क्वारेन्टाइनमा बस्दा समाजले गलत व्यवहार गर्ने डरले गर्दा केही व्यक्ति क्वारेनटाइनमा आउन नमान्दा खाली भएका हुन् । म्याग्दीमा सरकारले तोकेको मापदण्ड अनुसार इन्टरनेटको समेत सुबिधा भएको क्वारेन्टाइन बनाइएको छ । एकजनाको नमुना पठाइयो श्वासप्रस्वासमा समस्या देखिएपछि सोमबार बेनी अस्पतालको आइसोलेशनमा भर्ना भएकी २७ वर्षीया युवतीको स्वाब परीक्षणका लागि मंगलबार नमुना पोखरा पठाइएको सिडिओ ज्ञाननाथ ढकालले बताए । बागलुङ घर भई पर्वतको जलजला गाउँपालिकामा बस्ने ती युवती केही समयअघि विदेशबाट आएकी थिइन् । अस्पतालमा भर्ना हुँदा उनलाई रुघाखोकी र श्वासप्रश्वासमा समस्या देखिएको थियो । ज्वरो भने नदेखिएको अस्पतालले जनाएको छ। कोरोनाको संकास्पद बिरामीको उपचारका लागि बेनी अस्पतालमा ६ शैयाको आइसोलेशन बनाइएको छ । युवा परिचालन धवलागिरी गाउँपालिकाले कोरोना भाइरस रोकथामका लागि सचेतना फैलाउन र लकडाउनको कार्यान्वयन गर्न २२ जनाको युवा समूह परिचालन गरेको छ । उनीहरुलाई कर सहित दैनिक एक हजार रुपैयाँ ज्याला दिइने अध्यक्ष थमसरा पुनले बताइन । मंगलबारदेखिनै नियुक्ति दिएर ताकम, ढोरपाटन, मराङ र मल्कवाङका नाकामा उनीहरुलाई खटाइएको छ । गाउँपालिकाभित्र आवतजावत बन्द, भेला र जमघट रोक्नुका साथै उनीहरुले समुदायमा कोरोना फैलने कारण, लक्षण र बच्ने उपायको विषयमा सचेतना फैलाउन जनप्रतिनिधि, कर्मचारी र सुरक्षाकर्मीलाई सहयोग गर्ने भएका छन् ।"
लकडाउनमा किसानले बजारबासीलाई दिए निःशुल्क तरकारी,"फिदिम : गाउँ बाँचे सहर बाँच्ने र सहर बाँचे गाउँ बाँच्ने, ठहर गर्दै किसानले फिदिम बजारका मानिसलाई निःशुल्क रुपमा तरकारी उपलब्ध गराएका छन्। लकडाउनका कारण बजारबासीलाई तकारीको समस्या भएको भन्दै फिदिम नगरपालिका २ का किसानले निःशुल्क तरकारी उपलब्ध गराएका हुन्। किसानले उपलब्ध गराएको तरकारी पाँचथर सदरमुकाम फिदिम बजारमा बुधबार जनप्रतिनिधिले वितरण गरे। कोरोना (कोभिड १९) भाइरस को संक्रमणले विश्व आक्रान्त बनेपछि सरकारले लकडाउनको घोषणा गरेको छ। ९ दिनदेखि लकडाउनमा परेका बजारबासीलाई किसानले निःशुल्क रुपमा तरकारी उपलब्ध गराएका हुन्। बजारमा पनि हामीजस्तै मानिस बसेका छन्, तालखर्कका किसान नारायण पौडेलले भने, बजारबासीको भोक मेटाउनु नै किसानको दायित्व ठानेर हामीले तरकारी उपलब्ध गराएका हौँ। फिदिम बजारमा १२ क्विन्टल भन्दा धेरै तरकारी वितरण गरिएको हो। किसानहरुले तरकारी उपलब्ध गराउने इच्छा जाहेर गरेपछि हामीले समन्वय गरेर बजारबासीलाई वितरण गरेका हौँ, फिदिम २ का वडाध्यक्ष सुकपाल तुम्बापोले भने, गाँउका किसान मनकारी छन्। बिपत्ति परेको बेला बजारबासीलाई गुन लगाएका छन्। तरकारीको पकेट क्षेत्र मानिएका किसानले बजारमा वितरण गरेका हुन्। झ्याउपोखरी, तालखर्क, डुम्रीबोट, बाँस्बोटे, साम्दीन, ठाडेलगायतका किसानले तरकारी उपलब्ध गराएका हुन्। कोरोना भाइरसका कारण बजारमा ठूलो बिपत्ति आइलागेको महसुश गरेपछि सल्लाह गरेर तकारी उपलब्ध गराएका हौँ, पौडेलले भने, हामीले हाम्रो बारीमा जे उत्पादन भएको छ, त्यो खुसीसाथ उपलब्ध गराएका हौँ। तकारी उत्पादक किसानको मत मिलेपछि उनीहरुले वडाध्यक्ष तुम्बापोलाई समन्वय गरिदिन आग्रह गरेका थिए। किसानको आग्रहपछि तुम्बापोले प्रहरी प्रशासन र बजारवासीसँग समन्वय गरेर तकारी वितरण गरेका हुन्। आलु, कोपी, रायोसाग, धनिया, लसुन, प्याज, दाल, गुन्द्रुक सिन्कीलगायका तकारी वितरण गरिएको हो। बजारका एक चुह्लो बराबर एक जनालाई तकारी लिन आग्रह गरिएको छ। एकजना बराबर एक प्रकारको तरकारी उपलब्ध गराइएको फिदिम२ का वडासदस्य नारायण बजगाईंले जानकारी दिए।"
"कोरोनालाई जितेर घर फर्किएका नेपाली भन्छन्, रोग लाग्दैमा मरिदैन, उच्च मनोबल बनाउनुहोस्","अमेरिका : अमेरिकामा कोरोना भाइरस (कोभिड १९) बाट संक्रमित दुईजना गैरआवासीय नेपाली सफल उपचारपछि घर फर्किएका छन् । स्थानीय व्यवसायी भिडियोग्राफर शम्भु मोक्क्तान र जीवन बम केही दिनको अस्पतालको बसाइपछि घर फर्किका हुन्। 'सुरुमा म मर्छुकी जस्तो लागेको थियो, चिकित्सकले उपचार गर्दै गए, मेरो आत्म बल थपिँदै गयो, हिजोमात्रै घर फर्किएका मोक्क्तानले भने, 'नडराउनुस् यो कोरोना लाग्दैमा मरिदैन।' उनले सबैजनालाई घरमै सुरक्षित बस्न र यो रोगबाट जोगिन आग्रह गरेका छन्। यस्तै अर्का मोक्क्तानले रोग लागिहालेमा नलुकाउन र तुरुन्तै अस्पताल जानु सुझाव दिएका छन्। यस्तै मंगलबार साँझ जीवन बम स्थानीय माउण्ट सनाई अस्पतालमा कोरोनाको उपचारपछि घर फर्किका छन् । उनको परिवार निकटले दिएको जानकारी अनुसार उनको स्वास्थ्य अवस्था अहिले धेरै राम्रो भएको छ । केही दिन घरमा सेल्फ क्वारेन्टाइनमा बसेका बमलाई उच्च ज्वरो आएपछि अस्पताल पुराएको थियो । अस्पताल पुगेपछि बमलाई चिकित्सकले कोरोना पोजेटिभ रहेको पुष्टि गरेका थिए । यसैगरी न्यूयोर्कको उडसाइड बस्दै आएका ४४ वर्षीय निमा शेर्पा र ४७ वर्षीय सोम गुरुङले पनि कोरोना भाइरसको संक्रमण पराजित गरेका छन् । मार्चको दोश्रो साता कोरोना भाइरसको चपेटामा परेको यो परिवारले घरमै घरेलु विधिबाट भाइरस मार्न सफल भएको हो । निमाले भनिन्, 'हामीले जित्यौं, कोरोनाले हार्यो । उनको परिवारमा पहिले नर्स पेशामा संलग्न निमालाई उच्च ज्वरो आएको थियो। त्यसपछि उनका श्रीमानलाई कोरोना पोजेटिभ देखिएको थियो । यसैगरी घरमा रहेका १६ र १० वर्षका दुई छोरालाई समेत उच्च ज्वरो आएको थियो। उनीहरु सबैले घरमै सेल्फ आइसोलेसनमा बसेर उपचार गरेका हुन्। 'जुनसुकै रोगसँग लडन पनि उच्च मनोबल चाहिन्छ, निमाले भनिन्, 'घरेलु औषधि, स्वस्थ जीवनशैलीले कोरोनालाई जित्न सफल भयौं ।' उनले नियमित तातो पानी पिउने, सुप, झोलिलो पदार्थलगायत अन्य घरेलु खानेकुरा खाएर आफूहरु निको भएको बताइन्।चिकित्सकले १४ दिनको आइसोलेसनको बसाइपछि ज्वरो नभए र अन्य कुनै लक्षण नदेखिएमा कोरोना भाइरस आफै मर्ने जनाएका छन् । निमा र सोम गुरुङको परिवार।"
"कोरोना प्रभाव : लमजुङमा चैतेदसैं पूजा रोकियो, रोकिएन सरकारी बली","बेसीशहर : कोरना भाइरस (कोभिड १९) संक्रमणको डरले लमजुङको गाउँसहरमा रहेको कालिका मन्दिरमा पूजापाठ र बली रोकिएको छ । चैतेदसैंमा भक्तजनलाई पूजापाठ गर्न र बली दिन पाएका छैनन् । यशोब्रम्ह शाहको दरबार परिसरमा रहेको कालिका मन्दिरमा चैते दसैंमा ठूलो मेला लाग्ने गर्दथ्यो । संकटकालमा समेत नरोकिएको मेला पहिलोपटक यस वर्ष भने रोकिएको हो। ५ सय वर्ष पुरानो यो मन्दिर बेंसीसहर नगरपालिका ३ गाउँसहरमा पर्छ । यहाँ पुजारीले भने नियमित पूजापाठ गर्दै आएका छन् । मन्दिरका मूल पुजारी माधवप्रसाद बरालले भक्तजनलाई मन्दिर आउन प्रतिबन्ध लगाइएको बताए । उनका अनुसार सुसारे र बाजागाजा बजाउनेलाई समेत रोक लगाइएको छ । यो वर्ष भक्तजनले पूजाआज, बली, पञ्चबली दिन पाउने छैनन् । भक्तजनको बली रोकिए पनि नियमित पूजापाठअन्तर्गत बुधबार प्रतिपदादेखि सरकारी बली दिने कार्यक्रम भने जारी रहेको उनले बताए । चैत्राष्टमीसम्म सरकारीतर्फबाट १९ वटा बोका, २ वटा राँगा, एउटा भेडा, एउटा सुंगुर बली दिइएको उनले बताए । 'भक्तजनको पूजाआज रोकिएको हो, सरकारी बली दिइएको छ, 'बरालले भने, 'मालपोतका कर्मचारीले बली लिएर आएका छन्।' विसं १५५० मा कास्कीबाट ल्याइएका राजा यशोब्रम्ह शाहले गाउँसहर दरबारसँगै कूलपूजाका लागि कालिका मन्दिर स्थापना गरेको इतिहासमा उल्लेख छ । तिनै कालिकालाई भूमिसुधार मन्त्रालय अन्तरगतको गुठी संस्थानले मालपोत कार्यालयमार्फत बर्सेनि बली चढाउँदै आएको छ । पहिले जिल्ला प्रशासन कार्यालयमार्फत पूजा गराउँदै आएकोमा देशमा राजा हटेपछि मालपोत कार्यालयमार्फत हुँदै आएको छ । कोरोना भाइरस (कोभिड १९) बाट जोगिन र यसको रोकथामका लागि सरकारी निर्णयअनुरुप कालिका मन्दिर, काउलेपनी देवी मन्दिर, उदिपुर कालिकालगायतमा मठमन्दिरमा पुजाआज रोकिएको छ ।"
"भारतमा एक नेपाली कामदारको मृत्यु, शव नेपाल ल्याउन मुस्किल",दार्चुला : भारतको मदकोट क्षेत्रमा मजदुरी गर्न गएका एक नेपाली कामदारको मृत्यु भएको छ । मार्मा गाउँपालिका वडा नम्बर २ ठुलथला घर भएका ४२ वर्षीय अगबरसिंह ठगुन्नाको मृत्यु भएको हो । लकडाउनका कारण घर फर्किन लागेका ठगुन्ना मदकोट झोलुंगे पुल नजिकै मृत्यु भएको परिवारले जनाएको छ । कात्तिक महिनामा मजदुरीको लागि मदकोट गएका ठगुन्नाको झोलुंगे पुलबाट खसेर मृत्यु भएको प्रमानन्द ठगुन्नाले बताए । गाउँमा काम नपाएर भारतमा मजदुरी गर्न गएका ठगुन्नाको मृत्यु भएपछि गाउँका काम्दारहरु निकै चिन्तित भएका छन् । उक्त घटनाबारे जिल्ला प्रहरी कार्यालय दार्चुलालाई भने जानकारी प्राप्त नभएको डिएसपी दिपेन्द्रबहादुर शाहीले बताए । नेपाल भारत दुवैतर्फ लकडाउन भएको अवस्थामा शव ल्याउन समस्या भएको भन्दै शव नेपाल ल्याउनका लागि दार्चुलाको झोलुङ्गे पुल खोल्ने पहल गरिदिन मृतकका आफन्त प्रमानन्द ठगुन्नाले सबैमा आग्रह गरेका छन् ।
गाउँमा लक डाउन : सडकमै बार र पोस्टर,"ओखलढुंगा : लक डाउनका समयमा सवारी सञ्चालन नरोकिएपछि स्थानीयले आफैँ सडक बन्द गराएर लक डाउन कार्यन्वयनमा उत्रिएका छन्। मोलुङ गाउँपालिका १ कुन्तादेवीका स्थानीयले ओखलढुंगा कुन्तादेवी कटुञ्जे सडकमा बार लगाएर पास लिएका सवारीबाहेक अरुलाई प्रवेशमा रोक लगाएका छन्। शंकास्पद व्यक्ति र सवारी साँझ बिहान आउने भएकाले कोरोना भाइरसबारे सचेतना जगाउने र लक डाउन गरिएका सूचना बारमा टाँसेर बार लगाएका हुन्। गाउँमा कोरोना सर्ने त्रास भएका कारण सडक बन्द गर्नुपरेको मोलुङ १ का स्थानीय सञ्जय खत्रीले बताए। युवाहरुले अत्यावश्यक सवारी छिर्नेगरी सडकमा बार बारेका छन्। लकडाउन अवज्ञा गरी अनावश्यक सवारी साधन चलाउने क्रम नरोकिएपछि बाध्य भएर सडक बन्द गर्नुपरेको अर्का स्थानीय युवा कमल बानियाँले बताए। हामी अब कुनैपनि हालतमा गाउँ प्रवेश गर्न दिँदैनौँ बानियाँले भने, अत्यावश्यक बिरामी र पास लिएकालाई भने कुनै रोकावट हुँदैन। उनीहरुले सडक बारेर बारमै ठूलो अक्षरमा आफू बचौँ र अरुलाई बचाऔँ भनेर पेपरमा लेखेर सूचना टाँसेका छन्। जसमा प्रवेश निषेध गरिएको र प्रवेश गरे सवारीको चाबी खोसेर प्रशासनको जिम्मा लगाइने चेतावनी दिइएको छ। सो सडकहुँदै कुन्तादेवीको बुङनाम, ढकालगाउँ, बोगटीगाउँ, पसलडाँडा, वितलप लगायतका गाउँमा पुग्न सकिन्छ। वैदेशिक रोजगारीमा गएर फर्किने बढेको र उनीहरुमा संक्रमणको आशंकाले गाउँमा त्रास बढेको छ। स्थानीय त्रसित भएकाले सडक नै बन्द गर्नु परेको स्थानीय युवा अर्जुन गिरीको भनाइ छ।"
बिरामी बोक्न मान्दैनन् एम्बुलेन्स चालक,"जनकपुरधाम : धनुषाको दुहवीमा आइतबार राति एक युवकले आत्महत्या गरे। पासो लगाएर ज्यान गुमाएका ती युवकको परिवारले प्रहरीलाई जानकारी गराए। शवलाई पोष्टमार्टमका लागि प्रादेशिक अस्पताल जनकपुर ल्याउनुपर्ने भयो। तर, शव अस्पतालसम्म लग्न परिवारले न त कुनै शववाहन फेला पारे न त एम्बुलेन्स नै। अन्तमा शवलाई ट्रयाक्टरमा राखेर परिवार पनि त्यसमै बसी अस्पताल आए। शवको पोष्टमार्टम भयो। गत शुक्रबार जिल्लाको मूलाबारीकी ४५ वर्षीया मरनीदेवी सदा उच्च ज्वरो आएपछि छोरा कारीसँग प्रादेशिक अस्पताल आइन्। तर, अस्पतालमा उनलाई भर्ना नलिइ क्वारेन्टाइनमा राख्न चिकित्सकहरुले सल्लाह दिए। नगराइन नगरपालिका गंगुलीस्थित क्षेत्रीय क्वारेन्टाइनसम्म आमालाई पुर्याइदिन कारीले रेडक्रससहित विभिन्न संघसंस्थाका एम्बुलेन्स चालकलाई गुहारे तर, कसैले पनि लग्न मानेनन्। निकैबेर अस्पतालको प्रांगणमा भुइँमै छट्पटिएकी मरनीलाई अन्तमा प्रहरीको सहयोगमा गंगुली पुर्याइयो। कोभिड१९ को संक्रमणले अहिले एम्बुलेन्स चालकहरुलाई पनि भयभित बनाएको छ। चालकले हतपत बिरामी बोक्न नमानेपछि विभिन्न रोगका बिरामीलाई अस्पतालसम्म पुग्न निकै अप्ठ्यारो भएको छ। जिल्लाका संघसंस्था र रेडक्रस गरी ९० वटा एम्बुलेन्स सञ्चालनमा छन्। जनकपुरमा मात्रै उपलब्ध हुने एम्बुलेन्सको संख्या पनि ३० भन्दा बढी छ तर, अहिलेको जोखिममा एम्बुलेन्स अस्पताल छेऊछेऊ भेटिन छाडेका छन्। अन्य बेला प्रादेशिक अस्पतालको छेऊमा रहेको बाह्र बिघा मैदानमा अनाधिकृत रुपमै एम्बुलेन्स पार्किङ्ग गरी चालक बिरामी खोज्दै हिँड्थे तर, अहिले अधिकांश चालक बिदामा बसेका छन् भने एम्बुलेन्स पनि मनमौजी रुपमा सेवा दिने गरेका छन्। चालकलाई पनि ज्यानको डर छ नि, एम्बुलेन्स सञ्चालक मिथिलाञ्चल विकास केन्द्रका अध्यक्ष महाशंकर ठाकुर भन्छन्, सरकारले चालकको सुरक्षाका लागि सामान्य स्वास्थ्य सामग्रीसमेत उपलब्ध गराएका छैनन्। यस्तोमा ज्यान जोखिममा राखेर उनीहरु काम गरिरहेका छन्। रुघाखोकी र ज्वरोको बिरामी बाहेक अन्य बिरामीलाई एम्बुलेन्स चालकले दिनरात सेवा दिइरहेको ठाकुर बताउँछन्। कोरोनाको लक्षण देखिएको भन्नेबित्तिाकै चालकले एम्बुलेन्समा बसाउनै मान्दैनन् के गर्ने ? , ठाकुरले थपे। एम्बुलेन्स चालकका लागि प्रशासनले पीपीई र गुणस्तरीय मास्क तथा पञ्जा उपलब्ध गराओस् भनेर प्रमुख जिल्ला अधिकारीसमक्ष अनुरोध गरे पनि कुनै सुनवाई नभएको ठाकुर बताउँछन्। सबै बिरामीलाई निरन्तर सेवा दिइरहेका छौं, नेपाल रेडक्रस सोसाइटी धनुषाका अध्यक्ष नरेश सिंह भन्छन्, रेडक्रसबाट जिल्लामा सञ्चालित ४ वटा एम्बुलेन्समा बिरामी र चालकबीच पार्टिसनको व्यवस्था मिलाएर सञ्चालनमा ल्याएका छौं। चालकको छेऊको सिटलाई ब्लक गरेर पछाडिको सिटमा एयरटाइट गरी पेसेन्टलाई बस्ने व्यवस्था मिलाएको उनको भनाइ छ। एम्बुलेन्स सञ्चालकहरुले यस विपतिको बेला कहाँ के गरिरहेका छन् भन्नेबारे प्रशासनले सोधखोज गर्नुपर्छ, उनी भन्छन्। अहिले अस्पतालभन्दा बढी एम्बुलेन्स हाइवेमा देखिएको हुँदा ती एम्बुलेन्सले बिरामी नै बोकेका हुन् वा अन्य क्रियाकलापमा लागेका छन् त्यसको पनि निगरानी हुनुपर्ने सिंह बताउँछन्। यता, धनुषाका प्रमुख जिल्ला अधिकारी कोषहरि निरौला बिरामी नबोक्ने एम्बुलेन्सलाई ठाउँका ठाउँ कारबाही गरिने बताउँछन्। यदि कसैले बिरामी बोक्न आनाकानी गरेको छ भने मलाई सोझै जानकारी गराउनुस्, त्यस्तालाई तुरुन्तै कारबाही हुन्छ, निरौलाले भने।"
लकडाउनमा पनि रोकिएन जिल्ला भित्रिने क्रम,"जाजरकोट : राष्ट्रिय युवा संघ नेपालका केन्द्रीय सदस्य राजन थापाले काठमाडौंमा अलपत्र परेका ५२ जना मजदुर तथा विद्यार्थीलाई आफ्नो पहलमा उद्धार गरी जाजरकोट पठाइएको सामाजिक सञ्जालमार्फत सार्वजनिक गरे । उनले राम्रो काम गरेको भन्ने र लकडाउनको समयमा मान्छे ओसार्ने काम गलत भएको भन्दै सामजिक सञ्जालमै प्रतिक्रिया आउन थालेको छ। उनीजस्तै अन्य नेताले राजनैतिक लाभ लिनकै लागि अलपत्र परेको भन्दै शहरबाट जिल्ला पठाउने अभियान नरोकिएपछि स्थानीय चिन्तित बनेका छन् । उनीहरुले जिल्ला बाहिरबाट आउनेहरुबाट कोरोनाको संक्रमण फैलने सक्ने भन्दै चिन्ता प्रकट गरेका छन् । त्रिभुवन मावि खलंगामा कार्यरत शिक्षक जनक केसीले लकडाउन भनेको सबै आआफ्नो घरभित्र सुरक्षित तरिकाले बस घर बाहिर ननिस्क भनेको हो । यहाँ नेताले विभिन्न शहरमा अलपत्र परेकालाई जिल्ला पठाएकोमा बहादुरी ठानेका छन् । 'तपाईहरुकै कारण कोरोना भित्रन सक्छ,' उनले भने, 'ख्याल ठट्टा नसम्झिनुहोस्। यसमा राजनीति नगर्नुहोस्। सक्नुहुन्छ भने बरु जहाँ छन् त्यही दाल चामल दिनुस् । अलपत्रको नाममा लकडाउनमा पनि मान्छे ओसार्न बन्द गर्नुस्।' लकडाउनको समयमा जिल्ला बाहिरबाट मानिस आवतजावतमा पूर्णरुपमा प्रतिबन्ध लगाउनुपर्ने नेपाल वार एशोसिएसनका जिल्ला अध्यक्ष भीमबहादुर सिंहले बताए । उनले भने, 'लकडाउनको समयमा मान्छे ओसार्दा पनि प्रहरी प्रशासन मुक दर्शक भएका छन् । नेताहरुले मान्छे ओसार्ने कामलाई बहादुरी सम्झेका छन् । जिल्ला बाहिरबाटै आएका मानिसबाट संक्रमण फैलने खतरा छ । आवतजावत नरोकिए के को लकडाउन ?' लकडाउनको अवधिमा पास लिएर गाडी रिजर्भ गरेर पाँच सय मानिस जिल्ला भित्रिसकेका छन् । शहरी क्षेत्रबाट मात्र होइन विदेशबाट समेत मानिस आएका छन् । जिल्ला प्रहरी कार्यालयले लकडाउनको अवधीमा भारत र अन्य मुलुकबाट जिल्ला भित्रनेको संख्या दुई सय पाँच जना रहेको जनाएको छ । देशभित्रकै विभिन्न सहरबाट जिल्ला भित्रनेको तथ्यांक प्रहरीले राखेको छैन । त्यसरी जिल्ला भित्रिएकालाई होम क्वारेन्टाइनमा बस्न आग्रह गरिएको छ । तर उनीहरुले होम क्वारेन्टाइनमा बस्ने नियम पालना गरेका छैनन् । सुरक्षाकर्मी र स्वास्थ्यकर्मीको प्रत्यक्ष निगरानीमा क्वारेन्टाइनमा राखेको भए प्रभावकारी हुन्थ्यो यस्तो तरीकाले जतिबेला पनि संक्रमण फैलिन सक्छ भेरी नगरपालिका ४ का अमर शाहले चिन्ता प्रकट गदै भने,' जाजरकोटमा लकडाउन निकै फितलो भयो।नत्र नाममात्रको लकडाउनले कारोना विरुद्धको लडाई जित्न सकिदैन।'"
इँटा भट्टाबाट फर्किएका ४६ जना क्वारेन्टाइनमा,"रोल्पा : काभ्रे र भक्तपुर जिल्लाका इँटा भट्टाबाट गृह जिल्ला फर्किएका ४६ जनालाई क्वारेन्टाइनमा राखिएको छ । माडी गाउँपालिका६ कोर्चाबाङको सिद्ध कैलाश माध्यमिक विद्यालयमा तयार पारिएको क्वारेन्टाइनमा ८ बालबालिकासहित ४६ जनालाई सुरक्षित राखिएको हो । कोरोना महामारी नियन्त्रणका लागि सरकारले लकडाउन घोषणा गरेसँगै इँटाभट्टामा यहाँका मजदुर फस्दै आएका थिए । गाउँपालिकाको समन्वयमा उनीहरुलाई उद्दार गरेर गाउँ फर्काइएको हो । नाइके टेकबहादु पुन सहित सबै मजदुर बसबाट बुधबार बिहान गाउँ आइपुगेका हुन् । माडीगाउँपालिकाका अध्यक्ष नन्दबहादुर पुनमगरका अनुसार क्वारेन्टाइनमा बसाइएका मध्ये ४२ जना कोर्चाबाङका छन् भने माडीगाउँपालिका५ भाबाङका ३ र २ नं वडा ब्याङखोलाका १ जना छन् । विद्यालयको कक्षा कोठामा उनीहरुलाई बस्ने व्यवस्था मिलाइएको छ । 'क्वारेन्टाइनमा राखिएका सबैलाई गाउँपालिकाबाट खानाको व्यवस्था गरिने भएको छ, 'अध्यक्ष पुनमगरले भने, 'ओछ्याउनका लागि पिफर्म दिएका छौं ।' इँटाभट्टामा बस्दा मजदुरले प्रयोग गरिल्याएको ओढ्ने र विछौना प्रयोग गर्ने भएका छन् । विद्यालयको पाँचवटा कोठामा उनीहरुलाई राखिएको छ । दुई मिटर टाढाको दूरीमा फरक हुनेगरी सुत्ने भएका छन् । इँटाभट्टाबाट फर्किएकालाई क्वारेन्टाइनमा बसाईँ मिलाउन गाउँपालिका अध्यक्ष पुनमगर मंगलबारदेखि खटिएका थिए । गाउँपालिकाका प्रमुख प्रशासकिय अधिकृत सबिनसिंह चौधरी, इलाका प्रहरी चौकी घर्तीगाउँका इन्चार्ज शंकर खड्का, स्वास्थ्य शाखा प्रमुख इश्वरी गौतम र वडा अध्यक्ष खर्कबहादुर पुन क्वारेन्टाइनमा बस्नुको महत्व दर्शाउन क्वारेन्टाइन केन्द्रमा पुगेका थिए । मजदुर १४ दिन क्वारेन्टाइनमा बस्नेछन् । धमाधम क्वारेन्टाइन बनाउँदै रोल्पाको माडी गाउँपालिकाले सबै वडामा धमाधम क्वारेन्टाइन बनाईरहेको छ । काठमाडौ लगायतका विभिन्न ठाउँमा इट्टभट्टाबाट गाउँ फर्किनेलाई राख्नका लागि क्वारेन्टाइन निर्माण हुँदैछन् ।माडी गाउँपालिकाका अध्यक्ष पुनमगरका अनुसार लकडाउनसँगै माडी गाउँपालिकाको स्वास्थ्यचौकीमा १२ वटा क्वारेन्टाइन निर्माण गरिसकिएको छ । ६ वटा वडामै क्वारेन्टाइन बनाउने कार्यपालिकाले निर्णय गरिसकेको छ । प्रत्येक वडाका ११ वटा माध्यमिक विद्यालयमा क्वारेन्टाइन बनाइदैछ । माडी गाउँपालिका५ भाबाङका वडा अध्यक्ष भरतबहादुर बुढामगरले बागेश्वरी माध्यमिक विद्यालयमा क्वारेन्टाइन बनाईरहेको जानकारी दिए । करिव १ सय जनालाई राख्नेगरी क्वारेन्टाइन बनाउँदैछौं, 'वडा अध्यक्ष बुढागरले भने, 'हाम्रो वडाका सय बढि मजदुर विभिन्न इँटा भट्टामा फसिरहेका छन् । उनीहरुको उद्दार गरी गाउँ फर्काउने पहल भैरहेको छ ।' विभिन्न इँटा भट्टामा माडीगाउँपालिका सयौं मजदुर अलपत्र परेका छन् । उनीहरुले गाउँ फर्काउन जनप्रतिनिधिलाई आग्रह समेत गरिरहेका छन् । उनीहरु गाउँ फर्किएमा क्वारेन्टाइनमा राख्नकै लागि पालिकाले धमाधम क्वारेन्टाइन बनाउन थालेको हो । माडीगाउँपालिका अध्यक्ष पुनमगर क्वारेन्टाइन बनाउन र अनुगमन गर्न सक्रिय बनेका छन् । सरकारले जो जहाँ छ, त्यहीँ बस्न तर्फ जोड दिएकाले इँटा भट्टामा फसिरहेका मजदुर गाउँ फर्कन कठिन भएको छ । इँटा भट्टामा काम नगरी त्यसै बसेर खान समस्या भइरहेको जनाएका छन् । केही इँटा भट्टा उद्योगले बिहान र बेलुकापख मजदुरलाई काम लगाईरेहेका छन् । माडीमा भारत र विदेशबाट गाउँ फर्किएकालाई अनिवार्य होम क्वारेन्टाइनमा बस्न भनिएको छ । विदेशबाट फर्किएका कतिपय स्वयम क्वारेन्टाइनमा बसेका छन् । गाउँपालिकाले भारत लगायतका अन्य देशबाट गाउँ फर्किएको तथ्यांक समेत संकलन गरिरहेको छ । गाउँमा अनावश्यक हिडडुल नगर्न समेत सूचित गराएको छ । वडा अध्यक्ष भरतको सक्रियता माडीगाउँपालिकाका ५ नं वडा भाबाङमाका वडा अध्यक्ष बुढामगर कोरोना विरुद्ध सचेतना फैलाउन सक्रिय बन्दै आएका छन् । साउण्ड बक्स बोकेर अध्यक्ष समेत गाउँगाउँमा माईकिङ गर्न निस्कन्छन् । 'कोरोनाबाट गाउँले निकै त्रसित थिए । म आफै सहि सूचना दिन गाउँगाउँ पुगें । अहिले त्रास कम हुँदै गएको छ । गाउँलेले सचेतता अपनाउन थालेका छन् ।, वडा अध्यक्ष बुढामगरले भने । गाउँपालिकाले विपत् कोषमा रहेको १५ लाखबाट कोरोना विरुद्धको अभियानमा खर्च गर्ने जनाएको छ । प्रचार सामग्री निर्माण, प्रचारप्रसार गर्न, आवश्यक मेडिकल सामग्री खरिद गर्न र क्वारेन्टाइनको व्यवस्थापन र खानाका लागि कोष खर्चिने भएको हो । रकम नपुग भएमा गाउँपालिकाको अन्य बजेटबाट समेत व्यवस्था गरिने गाउँपालिकाले जनाएको छ ।"
एम्बुलेन्सको ठक्करबाट स्वास्थ्यकर्मीको मृत्यु,इटहरी : एम्बुलेन्सको ठक्करबाट इनरुवा ६ मधेशाकी महिला स्वास्थ्यकर्मी रत्ना श्रेष्ठको ज्यान गएको छ । पूर्वपश्चिम राजमार्गअन्र्तगत झुम्का बजार नजिकै पर्ने घोपाली टोलमा उनलाई एम्बुलेन्सले ठक्कर दिएको थियो । मधेशा स्वास्थ्य चौकीमा कार्यरत् उनी घरबाट कार्यालयका लागि निस्केकी थिइन् । को १६ प २०६४ नम्बरको स्कुटीमा सवार ३५ वर्षीया श्रेष्ठलाई को १ च ९६०५ नम्बरको एम्बुलेन्सले ठक्कर दिँदा गम्भीर घाइते उनलाई उपचारको लागि विराटनगरस्थित न्युरो अस्पताल लाँदै गर्दा बाटैमा मृत्यु भएको हो । ठक्कर दिने एम्बुलेन्स चालकलाई प्रहरीले नियन्त्रणमा लिएको छ ।
लकडाउन आवज्ञा गर्ने ३५२ भारतीय पक्राउ,"वीरगञ्ज : कोभिड१९को सङ्क्रमण रोक्न देशव्यापी लकडाउन अवज्ञा गर्ने ३५२ जना भारतीय नागरिकलाई आज पर्सा प्रहरीले वीरगञ्जबाट नियन्त्रणमा लिएको छ । वीरगञ्ज नाकाबाट भारततर्फ जाँदै गरेका पाँच महिला, ११ बालबालिका र ३३६ पुरुषलाई प्रहरीले नियन्त्रणमा लिएको हो । देशको विभिन्न स्थानमा रही काम गर्दै आएका भारतीय नागरिक वीरगञ्ज नाकाबाट भारततर्फ जाने क्रममा बिहान १ बजे नियन्त्रणमा लिएको जिल्ला प्रहरी कार्यालय पर्साका प्रहरी नायव उपरीक्षक गौतम थापाले जानकारी दिए । उनले नियन्त्रणमा लिइएकालाई हाल वीरगञ्जको आदर्शनगरस्थित ठाकुरराम बहुमुखी कम्यापसको एजुकेशन भवनमा राखिएको बताए । काठमाडौँ, चितवन, मकवानपुर, पोखरालगायतका स्थानमा रही काम गर्दै आएका भारतीय नागरिक मालवाहक वाहनमा लुकिछिपी तथा पैदल यात्रा गर्दै वीरगञ्जसम्म आइपुगेको प्रहरीले जनाएको छ । गएरातिदेखि नै प्रहरी नियन्त्रणमा रहेकालाई आदर्शनगर ग्रीन सिटी सामुदायिक सेवा केन्द्रले खानाको प्रबन्ध गरेको छ । नियन्त्रणमा रहेकालाई जिल्ला सुरक्षा समन्वय समितिको आज बस्ने बैठकले के कारवाही गर्ने विषयमा निर्णय गर्ने प्रहरीले जनाएको छ ।"
बुटवल आइसोलेसनमा मृत्यु भएका बाबुरामको शव अझै उठेन,"बुटवल : कोरोना अस्पतालमा उपचारको लापरवाहीले ज्यान गुमाएका पाल्पा रिब्दिकोटका बाबुराम थापाको शब अझै उठाइएको छैन । कोरोना आशंकामा अस्पतालका चिकित्सकले 'पशु व्यवहार' गर्दा थापाको मृत्यु भएको थियो । तीन दिन अस्पतालमा बस्दा समेत कोरोना परीक्षण नगरी राख्दा उनको ज्यान गएको हो । लुम्बिनी प्रादेशिक अस्पतालले मृत्यु भएको तीन दिनपछि निमोनियाका कारण ज्यान गएको दाबी गरेको छ ।अस्पतालका मेडिकल सुपरिटेण्डन डा राजेन्द्र खनालले निमोनियाका कारण उनको मृत्यु भएको बताए । सामान्य उपचारका उपकरण समेत नरहेको धागो कारखानाको बेडमा उनको चैत १६ गते मृत्यु भएको हो । उनी उपचारका लागि चैत १३ गते पुगेका थिए । सामान्य ज्वरोको चेकजाच गराउन गएका उनमा निमोनिया रहेको अस्पतालले बताएको छ । मृत्यु भएपछि मात्रै स्वाब परीक्षण गरिएको आफन्तले बताएका छन् । अस्पतालका अर्का डा सुदर्शन थापाले कोरोना नेगेटिभ रिपोर्ट आए पनि सतप्रतिशत विश्वास गर्न नसकिने बताउने गरेका छन् । उनको शव अहिले पनि अस्पतालको शवगृहमा रहेको छ । मृतककी श्रीमती रीता थापाले लापरवाहीले श्रीमानको मृत्यु भएको भन्दै सत्यतथ्य रिपोर्टसहित कारवाही र क्षतिपूर्ति पाउनुपर्ने बताएकी छन् । 'लापरवाही गरेर श्रीमानलाई मारिएको हो, क्षतिपूर्ति पाउनुपर्छ,'उनको भनाई छ । दुई नाबालक छोरासहित रुपन्देहीको सैनामैनामा बस्दै आएकी उनलाई अस्पतालले अहिलेसम्म मृत्यु के कारणले भयो भन्ने जानकारी दिएको छैन । कोराना अस्पताल निर्माण गरेको बुटवल उपमहानगरपालिका र लुम्बिनी प्रादेशिक अस्पतालले यस विषयमा केही बोलेका छैनन्। थापाका परिवार बस्दै आएको सैनामैना नगरपालिकाले भने राहत दिने जनाएको छ । नगरप्रमुख चित्रबहादुर कार्कीले मृतकका परिवारलाई राहत दिने विषयमा छलफल भइरहेको बताए । प्रादेशिक अस्पतालका चिकित्सककै दोहोरो भनाईले थापाले मलामी नपाउने शंका देखिएको छ । कोरोना फोकल पर्शन डा थापाले कोरोना नभएको भन्न नसकिने बताए । उनले त्यसो भनिरहँदा आफन्तहरु परिवार र शव नजिक जान डराएका छन् ।"
सेवाबाट पन्छिए नीजि अस्पताल,"रुपन्देही : बुटवलको अस्पताल लाईनमा लहरै निजी अस्पताल र मेडिकल छन्। अन्य बेला बिरामी तान्न सडकमै बोर्ड तेर्साउने अस्पतालमा अहिले सुनसान छ। ओपीडी सेवा बन्द छ। एक साता अघिसम्म बिहान ६ बजेदेखि उपचार गर्ने अस्पतालले अहिले बिरामी हेर्दैनन्। प्रायः भरिभराउ हुने मेडिकलका कोठा अहिले सुनसान छन्। डाक्टर देखिदैनन्, मेडिकलले सटरमा ताला लगाएका छन्। महामारीको समयमा अस्पताल सेवाबाट पन्छिएका छन्। पुष्पलाल पार्क सँगैको लुम्बिनी नर्सिङ होममा लकडाउन सुरु भएदेखि नै ओपीडी सेवा बन्द छ। आकस्मिक सेवा मात्र खुल्ला छ। ओपीडी सेवा सबै बन्द छ, अस्पतालमा फोन गर्दा यस्तो जवाफ आयो। तिलोत्तमा अस्पतालमा सम्पर्क गर्दा पनि सेवा सुचारु नरहेको जवाफ आयो। डाक्टरहरु हुनुहुन्न, ओपीडी हप्तादिन यता बन्द छ। औषधिको लागि फार्मेसी खुल्ला छ, त्यहाँका कर्मचारीले भने पहिले भर्ना भएका बिरामी भने हुनुहुन्छ। यी मात्रै होइन, बुटवलमा दर्जन बढी निजी अस्पतालले अहिले सेवा दिन आनाकानी गरेका छन्। अस्पताल सञ्चालक भने सेवा सुचारु रहेको दाबी गर्छन्। लुम्बिनी नर्सिङ होमका प्रबन्ध निर्देशक भीम तुलाचन ज्वरो आउने बिरामी नलिएपनि अरु सेवा चलेको बताउँछन्। कोरोना लक्षण देखिएको तथा ज्वरो आएलाई आइसोलेसन तिरै पठाउने गरेका छौं, उनले भने, अरु बिरामी त हेरिराखेकै छौं, खासै बिरामी नै आएका छैनन् अहिले। तिलोत्तमा अस्पताल बुटवलका अध्यक्ष रामप्रसाद खरेलले पनि सेवा दिइरहेको दाबी गरे। निजी अस्पतालहरुको संस्था अपिन लुम्बिनीका अध्यक्षसमेत रहेका उनले भने बिरामी नै आएका छैनन्, बेकारको हल्ला चलाइएको छ। जोखिम मोलेर सेवा दिनु परेको छ। बुटवल हस्पिटल, मेडिटेक अस्पताल लगायतको सेवा प्रवाह पनि अहिले ठप्प छ। प्रदेश ५को सामाजिक विकास मन्त्रालयले बिरामी भर्ना नपाएकोबारे जानकारी नआएको बतायो। अस्पताल विकास तथा चिकित्सक महाशाखा प्रमुख उमाशंकर चौधरीले भने, हामीसँगको रिर्पोटिङमा त्यस्तो खबर छैन, त्यस्तो रहेछ भने बुझ्छौं। उच्च ज्वरो देखिएपछि अस्पतालले प्रवेश दिएन, रातभर चिसोमा कोरोना कहर : खाली भए अस्पतालका बेड निजी अस्पताल पन्छिन नपाऊन्"
देलान् त निजी स्कुलले शुल्क फिर्ता,"काठमाडौं : विद्यार्थीसँग चैत महिनाको शुल्क नलिन निजी विद्यालय सञ्चालकलाई सरकारले दिएको निर्देशन पालना हुनेमा अभिभावक तथा सरोकारवालाले शंका व्यक्त गरेका छन्। सरकारले आफूहरूसँग छलफल नै नगरी एकपक्षीय रूपमा निर्णय गरेको भन्दै विद्यालय सञ्चालकले असन्तुष्टि जनाएका छन्। शिक्षा मन्त्रालय भने जसरी पनि निर्देशन पालना गराउने पक्षमा देखिएको छ। कोरोना भाइरस (कोभिड१९) को संक्रमण त्रासका कारण मुलुक लकडाउनमा छ। संक्रमण त्रासकै कारण सरकारले विद्यालय तहको परीक्षा चैत पहिलो साताभित्र सम्पन्न गर्न निर्देशन दिएको थियो। त्यसअनुसार परीक्षा सम्पन्न भइसकेका छन्। नयाँ शैक्षिक सत्र भने सुरु भएको छैन। लकडाउन चैत २५ गतेसम्म कायम रहनेछ। सरकारले चैतमा पढाइ नभएको तथा अभिभावकको आम्दानीको स्रोत घटेको कारण देखाउँदै यो महिनाको शुल्क मिनाहा गर्न आह्वान गरेको थियो। निर्णय कार्यान्वयन भए निजी स्कुलमा पढिरहेका करिब २१ लाख विद्यार्थी र तिनका अभिभावकले राहत महसुस गर्नेछन्। मुलुकभर ६ हजारभन्दा बढी निजी स्कुल छन्। निजी विद्यालय सञ्चालकको एउटा संस्था एनप्याब्सनका अध्यक्ष ऋतुराज सापकोटाका अनुसार सबै स्कुलले औसतमा विद्यार्थीबाट मासिक साढे चार अर्ब रुपैयाँ शुल्क उठाउँछन्। विद्यालय र विद्यार्थीको कक्षाअनुसार शुल्क संरचना फरकफरक छ। औसतमा प्रतिविद्यार्थी मासिक दुई हजारका दरले हिसाब गर्ने हो भने साढे चार अर्ब रुपैयाँ मासिक शुल्कका रूपमा उठ्छ, अध्यक्ष सापकोटाले भने। सरकारले हतारमा यस्तो निर्णय गरेको आरोप उनले लगाए। कोरोनाबाट सन्त्रासबाट मुलुक ग्रस्त रहेको अवस्थामा सरकारलाई सहयोग गर्न तयार रहे पनि सरकारी निर्णय भने एकपक्षीय रहेको उनको आरोप छ। उनले एकदुईवटा सम्पन्न स्कुललाई हेरेर सरकारले निर्णय गरेको जिकिर गरे। कोरोनाको संक्रमण सकिएपछि कुन अभिभावक कति पीडित छन् अध्ययन गरौं। त्यसपछि मात्र छुटका विषयमा छलफल गर्न सकिन्छ, उनले भने, होइन भने अध्ययनबिनै गरिएको निर्णय कार्यान्वयनमा समस्या आउन सक्छ। मन्त्रालयका प्रवक्ता दीपक शर्माले सरकारी निर्णय जसरी पनि कार्यान्वयन गरिने बताएका छन्। लकडाउन खुलेपछि कार्यान्वयन प्रक्रियामा जान्छौं, उनले भने, यसमा कुनै दायाँबायाँ हुँदैन। विद्यालय सञ्चालकको अर्को संस्था प्याब्सनका वरिष्ठ उपाध्यक्ष डीके ढुंगानाले पनि सरकारी निर्णय हचुवामा आएको आरोप लगाए। यो विपत्तिको समयमा सरकारी निर्णयको पक्ष र विपक्षमा धेरै बहस गर्नु उचित त छैन। तर एक महिनाको शुल्क छुट दिनुस् भन्दैमा दिन सकिने अवस्था छैन, उनले भने, हाम्रा समस्याबारे पनि बहस हुनुपर्छ। अभिभावक महासंघका अध्यक्ष सुप्रभात भण्डारीले सरकारी निर्णय राम्रो भए पनि कार्यान्वयनमा शंका रहेको बताए। चैतको शुल्क छुट दिनुपरे पनि शिक्षक, कर्मचारीको तलबभत्ता भने नियमित रूपमै दिने प्रतिबद्धता विद्यालयले जनाएका छन्। अधिकांश विद्यालयले चैतको शुल्क लिइसकेका छन्।"
मनास्लु क्षेत्रमा रहेका ४६ विदेशी पर्यटकको उद्धार,"गोरखा : गोरखाको भ्रमणमा रहेका ४६ जना विदेशी पर्यटकलाई फिर्ता पठाइएको छ। लकडाउनका बेला गोरखाको मनास्लु क्षेत्र भ्रमणमा रहेका ४६ जना विदेशी पर्यटकलाई फिर्ता पठाएको जिल्ला प्रशासन कार्यालय गोरखाले जानकारी दिएको छ। कोरोना भाइरसको सम्भावित जोखिम न्यूनिकरणका लागि लकडाउन घोषणा गरिएका बेला भ्रमण गर्नु निषेधित भएकाले फिर्ता पठाइएको जिल्ला प्रशासन कार्यालय गोरखाका प्रशासकीय अधिकृत हर्क रोकाले बताए। चैत १० गतेदेखि १८ गतेसम्मको अवधिमा ४६ जना विदेशी पर्यटकलाई फिर्ता गयौं, प्रशासकीय अधिकृत रोकाले भने, ११ जनालाई हेलिकोप्टरबाट, बाँकी ३५ जनालाई गाडीबाट पठाएका हौं । अस्टेेलियाका चार, अमेरिकाका तीन, बेलायतका चार, बेल्जियमका दुई, क्यानडाका तीन, जर्मनीका छ जनालाई उद्धार गरी पठाएको उनले बताए । त्यस्तै कोरियाका तीन, अर्जेन्टिनाका पाँच, फ्रान्सका एक, डेनमार्कका तीन, इटलीका एक, इजराइलका दुई, स्पेनका दुई र अन्य एशियन मुलुकका सात जना नागरिकलाई"
सीमामा अलपत्र मजदुर भारतीय क्वारेन्टाइनमा,"बैतडी : सीमामा अलपत्र परेका नेपाली मजदुरलाई भारत सरकारले क्वारेन्टाइनमा राखेको छ । बैतडीसँग सीमा जोडिएको झुलाघाटमा अलपत्र परेका नेपालीलाई क्वारेन्टाइनमा राखिएको हो । लकडाउनका कारण सीमा नाका बन्द भएपछि सीमा क्षेत्रमा अलपत्र परेका नेपालीलाई क्वारेन्टाइनमा राखिएको भारतीय पत्रकार प्रमोदकुमार भट्टले जानकारी दिए । तालेश्वरमा रहेको धर्मशालामा ५७ जना र खरक्युडा, जामीरपानी र रज्यौडामा रहेका आधारभूत विद्यालयमा १७० जना गरेर २२७ जना मजदुरलाई क्वारेन्टाइनमा राखिएको भट्टले बताए । ती सबै मजदुरको स्वास्थ्य परीक्षण गरिएको र उनीहरुको स्वास्थ्य अवस्था समान्य रहेको बताइएको छ । क्वारेन्टाइनमा राखिएका नेपाली मजदुरको डासचीनप्रकाश देवल र डा कल्पीत रौतेलाको टोलीले स्वास्थ्य परीक्षण गरिएको हो । क्वारेन्टाइनमा राखिएका नेपाली मजदुरका लागि निशुल्क खानाको व्यवस्था समेत गरिएको छ।जिल्ला प्रशासन कार्यालय पिथौरागढको पहलमा नेपाली मजदुरलाई क्वारेन्टाइनमा राखिएको हो। नयाँ वर्ष मनाउन घर फर्किन लागेका नेपाली लकडाउनका कारण सीमामा अलपत्र परेका छन् । कतिपय नेपाली महाकाली नदीमा ट्युबका माध्यमबाट तरेर नेपाल भित्रिरहेका छन् ।भने कोही पौडी खेलेर भएपनि सीमा कटाएका छन्। यता प्रमुख जिल्ला अधिकारी आनन्द पौडेलले अर्को आदेश नभएसम्म सीमा नाका खोल्न नसकिने बताए।उनले भने, 'कोरोनो उच्च जोखिम रहेकाले अहिले देश नै लकडाउन छ । हामी जहाँ छौं । त्यहीँ सुरक्षित रुपमा बस्नुपर्नेहुन्छ ।'"
सक्रियता बढाउँदै स्थानीय सरकार,"शुभलक्ष्मी विश्वकर्मा। हेटौंडा : कोरोनाको त्रास बढेसँगै मकवानपुरका स्थानीय तहहरुले यसविरुद्धको अभियानमा सक्रिय भएका छन्। संघीय र प्रदेश सरकारको गति पछ्याउँदै यहाँका तहले अभियानलाई तीव्र बनाएका हुन्। भाइरस फैलन नदिन मुलुकमा लकडाउन गरिएपछि स्थानीय सरकार यसविरुद्धको अभियानमा केन्द्रित भएको बागमती गाउँपालिकाका अध्यक्ष सर्केश घलानले बताए। सम्पूर्ण रुपमा यहाँका नागरिकलाई कसरी सुरक्षित बनाउने भन्नेमा केन्द्रित छौं, उनले भने। उनका अनुसार बागमतीमा गाउँपालिका बोर्डले निर्णय गरेर घरघरमा साबुन वितरण गरिएको छ। गाउँपालिका छिर्ने मुख्य नाकाहरुमा हेल्पडेस्क बनाइएको छ भने विद्यालयमा क्वारेन्टाइन तयारी अवस्थामा छ। सामान्य स्वास्थ्य परीक्षणपछि मात्रै गाउँपालिका प्रवेश गराउने र निगरानीमा रहेका नागरिकको घरमा पुगेर स्वास्थ्य परीक्षण गर्ने गाउँपालिकाले निर्णय गरेको छ। लकडाउनका कारण जिल्लाका विभिन्न स्थानमा अलपत्र परेका स्थानीय बासिन्दालाई घर फर्काउन गाउँपालिकाले पहल गरेको छ। सूचना जारी गरी समस्यामा परेका नागरिकलाई घर फर्काउन पालिकाले पहल गरेको हो। यस्तै, मकवानपुरको बकैया गाउँपालिकाले पनि कोरोना भाइरसको सम्भावित जोखिमविरुद्ध लड्न स्थानीय तहलाई सक्षम बनाएको छ। गाउँपालिकाले सूचना जारी गरी काठमाडौंलगायत अन्यत्रबाट आएका स्थानीयलाई अनिवार्य रुपमा कम्तिमा दुई हप्ता निगरानी कक्ष (क्वारेन्टाइन) मा बस्न अनुरोध गरेको हो। साथै, स्वास्थ्यसम्बन्धी समस्या परेमा आफूलाई पायक पर्ने स्वास्थ्य संस्थामा सम्पर्क राख्न पनि गाउँपालिकाले अनुरोध गरेको अध्यक्ष दामोदर खनालले बताए। उनका अनुसार बकैया गाउँपालिकाले फोनबाटै ओपिडी सेवा सञ्चालन गर्ने तयारी थालेको छ। थाहा नगरपालिकाले विदेशबाट फर्केका नागरिकको स्वास्थ्य परीक्षण गरेको छ। जोखिम न्यूनीकरणका लागि थाहाले विदेशबाट घर फर्किएका नागरिकलाई विशेष निगरानीमा राखी स्वास्थ्य परीक्षण गरेको हो। सहयोगको नाममा जथाभावी चन्दा रकम संकलन र वितरण नगर्न पनि अनुरोध गरिएको थाहाका मेयर लवशेर बिष्टले बताए। उनका अनुसार नगरपालिकाले २५ शैय्याको क्वारेन्टाइन निर्माण गरिसकेको छ। जिल्लाको दुर्गम क्षेत्रको रुपमा चिनिने कैलाश गाउँपालिका सचेतनात्मक अभियान लिएर गाउँ गाउँमा पुगेको छ। कोरोनाविरुद्ध सचेतना जगाउन यहाँका जनप्रतिनिधि गाउँमा पुगेका हौं, कैलाश गाउँपालिकाकी उपाध्यक्ष सुकुमाया थिङले भनिन्। सिमान्तकृत, अल्पसंख्यक र भूमिहीन समुदायको बसोबास रहेको मनहरी गाउँपालिकामा पनि सो वर्गलाई लक्षित गरी अभियान तीव्र पारिएको छ। दैनिक ज्यालादारी गरेर जीविका चलाउँदै आएका भूमिहीन समुदायका लागि सहयोगको प्याकेज ल्याउन लागिएको मनहरी गाउँपालिकाका अध्यक्ष एकराज उप्रेतीले बताए। हेटौंडा उपमहानगरपालिकाले सुरक्षित अल्पकालीन आ श्रय स्थल सेवा केन्द्र र क्वारेन्टाइनमा खाद्य सामग्री वितरण गरेको छ। क्वारेन्टाइनमा रहेका स्वास्थ्यकर्मी र क्वारेन्टाइनमा बसेकालाई आवश्यक पर्ने खाद्य सामग्री (चामल, दाल, तरकारी, तेल, नुन) वितरण गरिएको मेयर महतले बताए। साथै, वडावडामा रहेका स्वास्थ्य केन्द्रले विदेशबाट फर्किएका नागरिकको पहिचान गरी लगत संकलन गरेको छ। उपमहानगरमा पछिल्लो साता प्रवेश गर्ने एक सय ४७ जना पहिचान गरी विशेष निगरानीमा राखिएको मेयर महतले बताए।"
जिल्लामा आपूर्ति व्यवस्थापन गर्न 'फोकल डेस्क',"भक्तपुर : कोरोना भाइरसको संक्रमण हुन नदिन सरकारले घोषणा गरेको लकडाउन अवधिभर जिल्लामा आपूर्ति व्यवस्थापन गर्न फोकल डेस्क गठन गरिएको छ । डेस्कले सर्वसाधारणको लागि आवश्यक खाद्यान्न, औषधि, ग्यासलगायतको व्यवस्थापन गर्नेछ। घरेलु तथा साना उद्योग कार्यालय भक्तपुरका प्रमुख सुवोधकुमार साहको संयोजकत्वमा उक्त डेस्क गठन गरिएको हो । जसमा भक्तपुर उद्योग वाणिज्य संघका अध्यक्ष प्रदीप श्रेष्ठ, भक्तपुर घरेलु तथा साना उद्योग संघका अध्यक्ष वीरेन्द्र जती, नेपाल औषधि व्यवसायी संघका अध्यक्ष नारायणप्रसाद भुसाल, भक्तपुर ग्यास बिक्रेता संघका अध्यक्ष कृष्णगोविन्द सुवाल र मध्यपुर थिमि ग्यास बिक्रेता संघका अध्यक्ष राजन नापित सदस्य रहेका छन् । डेस्कले जिल्लामा रहेका खाद्यान्न, औषधि, ग्यासलगायतको मौज्दात र बिक्री वितरणको अवस्थाको अनुगमन तथा नियमन गर्ने संयोजक साहले जानकारी दिए ।उनका अनुसार जिल्लामा अहिलेसम्म खाद्यान्न तथा औषधिको अभाव छैन । उद्योगबाटै पर्याप्त नआएकाले ग्यासको अभाव भने केही रहेको उनी बताउँछन् । घरघरमा खाद्यान्न बिक्री वितरण यसैबीच भक्तपुर घरेलु तथा साना उद्योग संघले सूर्यविनायक नगरपालिकासँग समन्वय गरेर नगर क्षेत्रका घरघरमा खाद्यान्न बिक्री वितरण सुरु गरेको छ । संघका अध्यक्ष वीरेन्द्र जतीले मंगलबार सूर्यविनायक नपा ७ गुण्डुमा घरघरमा गएर खाद्यान्न बिक्री वितरण गरिएको जानकारी दिए । उनका अनुसार गाडीमा राखेर संघका सदस्यहरुको उत्पादन चामल, चिउरा, तेल, मसलालगायतको खाद्यान्न घरघर पुगेर बिक्री गरिएको हो । सूर्यविनायक नपाको अधिक क्षेत्र ग्रामीण भेग छन् । ग्रामीण क्षेत्रमा खाद्यान्न बिक्री वितरण गर्ने ठूला थोक तथा खुद्रा पसल नभएकाले संघको पहलमा खाद्यान्न बिक्री वितरण गरिएको अध्यक्ष जती बताउँछन् । भक्तपुर र मध्यपुर थिमि नगरभित्रै पर्याप्त खाद्यान्न पसल छन् । यी दुई नपामा खाद्यान्न समस्या देखिँदैन, उनले भने, 'तर सूर्यविनायक र चाँगुनारायण नपामा ग्रामीण क्षेत्र रहेकाले यहाँ खाद्यान्न समस्या भएको जानकारी आएपछि संघले बिक्री वितरणको पहल गरेको हो ।' उनले सूर्यविनायक नपाले संघको पहललाई समन्वय गरे पनि अरु नपाले चासो नै नदिएको गुनासो गरे । तरकारी पनि टोलटोलमा त्यस्तै जिल्ला कृषि सहकारी संघले पनि संघका सदस्यहरुको तरकारीजन्य उत्पादन सूर्यविनायक नपाकै वडाका टोलटोलमा पुगेर बिक्री वितरण गर्दै आएको छ । उसले पाँच सय रुपैयाँको एक पोका बनाएर त्यसमा हरियो साग, काउली, बन्दा, च्याउ, अन्डा, खुर्सानी, मूला तथा गाँजर, धनियाँलगायतका तरकारी घरघर पुगेर बिक्री वितरण गर्दै आएको संघका अध्यक्ष सनिश लागेजूले जानकारी दिए । उनका अनुसार सूर्यविनायक नपाका करिब पाँचवटा वडामा तरकारी बिक्री वितरण सकिएको छ । सूर्यविनायक नपाको १० वटै वडामा सकिएपछि अन्य नपाका वडाहरुमा वितरण गरिने अध्यक्ष लागेजूले बताए । यसले संघका सदस्यहरुको उत्पादन पनि खेर नगएको र त्यसले उचित मूल्य पाएको उनको भनाइ थियो । एकातिर लकडाउन भएर घरबाहिर निस्कन नपाएका सर्वसाधारणले घरमै ताजा र स्वस्थवद्र्धन तरकारी किन्न पाए, अध्यक्ष लागेजूले भने, अर्कोतिर किसानले आफ्नो उत्पादन खेर फाल्न परेन बरु उचित मूल्य पाए । जिल्ला कृषि सहकारी संघको पहलमा घरघर बिक्री गर्न लगिएको तरकारी सूर्यविनायक नपा २ बालकोटका सर्वसाधारण । तस्बिर : अन्नपूर्ण"
एम्बुलेन्स चालक र प्रहरीलाई पीपीई,"दाङ : जिल्लाका एम्बुलेनस चालक र प्रहरीलाई पीपीई (पर्सनल प्रोटेक्टिप इक्वीमेन्ट) सहयोग गरिएको छ । चिकित्सकलाई समेत पिपिई अभाव भइरहेका बेला तुलसीपुर नगर जेसिजले एम्बुलेन्स चालक, प्रहरी र तुलसीपुर उपमहानगरपालिकाको स्वास्थ्य शाखालाई ५५ थान पीपीई सहयोग गरेको हो । स्वास्थ्यकर्मी, प्रहरी र एम्बुलेन्स चालकहरुको व्यक्तिगत सुरक्षा होस् र नागरिकलाई सेवाप्रवाह राम्रो होस् भन्ने उद्देश्यले जेसिज सदस्यहरुको रकमबाट पीपीई प्रदान गरिएको अध्यक्ष मोहन सुनारले बताए । 'आधारभूत सामग्रीसमेत नहुँदा स्वास्थ्यकर्मी, एम्बुलेन्स चालक, प्रहरीलाई समस्या भएको देखेर पीपीई सहयोग गरेका हो।', अध्यक्ष सुनारले भने,सामाजिक उत्तरदायित्व बहन गरेका हौँ ।' संकटको घडीमा सबैलै आफनो तर्फबाट भूमिका खेल्नुपर्ने तुलसीपुर उपमहानगरपालिकाका प्रमुख घनश्याम पाण्डेले बताए ।"
ज्वरोका बिरामी रातभर छिँडीमा,"दमौली :ऋषिङ६ का रामबहादुर (नाम परिवर्तन) भारतमा मजदुरी गर्थे। त्यहाँ कोरोना संक्रमण फैलिएपछि उनी नेपालमा लकडाउन भएकै बेला फर्किए। छिमेकी र स्वास्थ्यकर्मीले सतर्कता अपनाउन सुझाएपछि उनी घरमै बसिरहेका थिए। अचानक ज्वरो आउन थाल्यो। ज्वरो घरि बढ्ने त घरि कम हुने भयो। गाउँमा उपचारको आधारभूत सुविधा मात्र भएकाले उनलाई राति करिब १० बजे पोखरा लगियो। नेपाल रेडक्रस सोसाइटीको एम्बुलेन्सबाट पश्चिमाञ्चल क्षेत्रीय अस्पताल पोखरा पुग्दा मध्यरात भएको थियो। भर्ना हुनुपर्ला कि भनेर उनले पत्नी र छोराछोरी सँगै लिएर गएका थिए। तर, शरीरको तापक्रम लिएपछि स्वास्थ्यकर्मीले उनलाई बाहिरै बस्न लगाए। तपाईंको कोरोना जाँच गर्नुपर्छ, भोलि बिहान आउनुस्, चिकित्सकलाई उद्धृत गर्दै एम्बुलेन्स चालक तुलाराम थापाले भने, आज जहाँबाट आएको हो त्यतै जानुस्। झन्डै दुई घण्टा लगाएर ल्याएको बिरामीलाई लैजाऊ भनेपछि चालक थापा अन्योलमा परे। कोरोना आशंकामा मास्क, एप्रोन र अरू सुरक्षाका उपाय गरी लगेको बिरामीलाई राति नै गाउँ फर्काएर के गर्नु ? बिरामी र परिवारका सदस्यलाई त्यहीं बस्न र सकेसम्म डाक्टरसँग भर्नाका लागि आग्रह गर्न सुझाएर उनी फर्किए। त्यसरी सुविधा भएको ठाउँमा ल्याएको बिरामी कसरी फर्काउनु ? , उनले भने, त्यहीं छाडेर आएँ। अस्पतालले भर्ना नलिएपछि रामबहादुरलाई कता जाऊँ भयो। होटल सब बन्द छन्। त्यहीमाथि ज्वरोको समस्या छ। उनले जे त होला भनेर अस्पतालबाहिरै बस्ने सोच बनाए। अन्त जाने ठाउँ र उपाय थिएन, उनले टेलिफोनमा भने, बरु रातभर अस्पतालको छिँडीमै बसें। अस्पतालले बिहान मात्र नमुना लिने भनेकाले रातभर जागै बस्नुपरेको उनले सुनाए। अस्पतालले भर्ना त लिएन नै, त्यहाँका सुरक्षाकर्मीले शौचालय प्रयोग गर्न पनि दिएनन्। ज्वरोका बिरामी रातभर बाहिर बस्दा ग्राहो भयो। त्योभन्दा बढी चिन्ता परिवारको भयो। गाउँमा देखिएको कोरोना त्रास मेटाउन उनी आफैं परीक्षणका लागि अस्पताल गएका हुन्। तर, उल्टै तिरस्कार र अपमान सहनुपयो। हामी दुःखीलाई यस्तै हो नि सर, चिकित्सकले नमुना लिनका लागि दिएको साढे १० को पछिल्लो समय कुर्दै गरेका उनले भने, जस्तो परे पनि सहनै पयो। यति भनेको केही बेरमा चिकित्सकले उनको नमुना त संकलन गरे। तर, उनीमाथिको तिरस्कार र बेवास्ता उस्तै रह्यो। साबिक पश्चिमाञ्चल र हाल गण्डकी प्रदेशकै ठूलो सरकारी अस्पतालका निर्देशक अर्जुन आचार्यले राति नमुना नलिइने बताए। हामीकहाँ ल्याब सेवा दिउँसो मात्र हुन्छ, निर्देशक आचार्यले भने, घरमै बस्नुपर्ने बिरामी कुबेलामा आएकाले त्यसो भएको हो। ती बिरामीको भर्ना किन भएन भन्ने प्रश्नमा उनले कोरोनाको नमुना राति नलिइने बताए। कोरोना परीक्षणका लागि नमुना जिल्लामै पनि दिन सकिन्थ्यो, उनले भने, जहाँको बिरामी उहीं नमुना लिनुपर्ने हो। दमौलीमा पनि नमुना लिने तालिमप्राप्त चिकित्सक छन्। यति भनेर उनी जिम्मेवारीबाट पन्छिए पनि रातको समयमा बिरामी नलिएर गरिएको बेवास्ताप्रति ग्लानि महसुस गरेनन्।"
"ज्वरो देखिएपछि ठूला अस्पतालले हेरेनन्, डुलाउँदाडुलाउँदै मृत्यु","विराटनगर : प्रदेश १ कै सुविधासम्पन्न भनेर आफूलाई चिनाउने ठूला निजी अस्पतालको गम्भीर गल्तीका कारण पहाडी जिल्ला धनकुटाबाट उपचारका लागि ल्याइएकी एक महिलाको मृत्यु भएको छ। विराटनगरका न्यूरो, विराट नर्सिङ होम समेतका ठूला अस्पतालले बिरामी लिन अस्वीकार गर्दै उपचार गर्न नमानेपछि धनकुटाको महालक्ष्मी नगरपालिका५ लेगुवाकी ५२ वर्षीया नरदेवी गुरुङको मंगलबार मृत्यु भएको हो। उनी वडाअध्यक्ष शिवकुमार लिम्बू तुम्बाकी कान्छी बहिनी हुन्। छोरी लक्ष्मी गुरुङ (राई) का अनुसार बगैंचाको फूलमा पानी लगाउने क्रममा नरदेवी बिहान लगभग ६ :३० बजे ढलेर बेहोस बनेकी थिइन्। स्थानीय क्लिनिकमा उपचारका क्रममा उच्च रक्तचापका कारण आमालाई समस्या भएको पत्ता लाग्यो, लक्ष्मीले भनिन्, क्लिनिकले यहाँ सम्भव नहुने भन्दै थप उपचारका लागि सुविधासम्पन्न अस्पतालमा रेफर गरिदियो। त्यसपछि एम्बुलेन्समा राखेर परिवारका सदस्यले लगभग १० बजे बीपी कोइराला स्वास्थ्य विज्ञान प्रतिष्ठान धरान ल्याइपुर्याए। चेकजाँचका क्रममा ज्वरो १०२ डिग्री देखियो। धरानमा उपचार सुरु गरेपछि चिकित्सकले आईसीयू खाली नभएको र बिरामीलाई तत्काल आईसीयूमा राख्नु पर्ने भन्दै विराटनगरको न्युरो अस्पताल रेफर गरिदिए, लक्ष्मीले भनिन्, वीपीले बनाइदिएको सिफारिससहित बिरामी पुर्याएपछि लगभग १२ बजेबाट न्युरोमा औषधि किन्न लगाउँदै नर्सहरुले उपचार सुरु गरेर डाक्टरलाई बोलाए। तर पछि डाक्टर आएर भेन्टिलेटर खाली नभएको र धेरै ज्वरो आएको बिरामी उपचार गर्न सकिँदैन भनेर निकालिदिए। तर केही दिनयता न्युरोको भेन्टिलेटर खाली नै रहेको पाइएको छ। करिब १ बजे बिरामीलाई विराट नर्सिङ होम विराटनगर पुर्याइयो। अरु अस्पतालले उपचार गर्न नमानेको बिरामीलाई हामीले किन उपचार गर्ने भन्दै कर्मचारी र चिकित्सकले तुच्छ व्यवहार देखाएको छोरी लक्ष्मीको गुनासो छ। विराटमा सुरुमा बेडमा राखेर औषधि किन्न लगाए। उपचार पनि सुरु गरे, लक्ष्मीले भनिन्, अरु अस्पतालको कागजपत्र हेरेपछि हामी पनि उपचार गर्दैनौं भन्दै निकालिदिए। त्यसपछि नोबेल शिक्षण अस्पताल पुर्याइयो। परिवारका सदस्य र आफन्तले धेरै अनुनयविनय गरेपछि नोबेलले बिरामी लिएर उपचार सुरु गर्यो। उपचारकै क्रममा दिउँसो ३ :३० बजेतिर नरदेवीको मृत्यु भयो। उपचारमा संलग्न चिकित्सकले बिरामी ल्याउन ढिला भएकाले बचाउन नसकिएको बताएको लक्ष्मीको भनाइ छ। डेढ घण्टा पहिले ल्याइपुर्याएको भए बचाउन सकिने थियो। ढिला भइसकेका कारण उपचार सम्भव भएन, नोबेलका चिकित्सकलाई उद्धृत गर्दै उनले भनिन्, बीपीका चिकित्सकको सल्लाहअनुसार अरु अस्पताल सुरुमा नोबेल लैजान सकेनौं। लक्ष्मीले हतार गर्दै विराटनगर पुर्याउने भएकाले बीपीमा सिटी स्क्यान र ल्याब परीक्षणका लागि भनेर बुझाएको आठ हजार रुपैयाँ फिर्ता लिनै नभ्याएको पनि बताइन्। नरदेवीका दाजु तथा महालक्ष्मी नगरपालिका५ का वडा अध्यक्ष शिवकुमारले उपचारका लागि बिरामी लिनै नमान्ने अस्पतालको गैरजिम्मेवारीपना र लापरबाहीका कारण बहिनी गुमाउनु परेको गुनासो गरे। उनले बिरामीको उपचार गर्न भनी खोलएिका अस्पतालले नै गैर जिम्मेवार भई बिरामीलाई मारेको आरोप लगाए। महालक्ष्मी नगरका मेयर परशुराम नेपालले बिरामीको आकस्मिक उपचार गराउनु पर्ने अस्पतालले अमानवियता प्रस्तुत गरेको बताए। यो अमानवीय घटना हो, अरु पनि यस्ता थुप्रै घटना हुन सक्छन्। नेपालले भने। सबै बिरामीलाई कोरोना संक्रमित देख्ने अस्पतालको नजरले समस्या जटिल बनेको उनले बताए। यस्ता अस्पताललाई सरकारले कारबाहीको दायरामा ल्याउनु पर्ने उनको माग छ। आपतमा सर्वसाधारणलाई उपचार दिन नसक्ने अस्पताल बन्द गर्नु पर्ने भन्दै आक्रोस पोखे। न्युरो अस्पतालका डाइरेक्टर राजेश भट्टराई कुनै पनि बिरामीको उपचार गर्न अस्वीकार नगरिएको दाबी गर्छन्। भेन्टिलेटर खाली नभएर वा अरु नै केही समस्या भएर बिरामीको उपचार गर्न चिकित्सक असमर्थ भएको हुनु पर्छ, उनले भने, यदि कोहीमा कोरोना संक्रमण नै रहेछ भने पनि हामी उपचारमा पछि पर्दैनौं। विराट नर्सिङका प्रशासन प्रमुख पदम विनाडीले भने अस्पतालमा कोरोनाका लागि कुनै सुरक्षात्मक उपाय नभएका कारण कोरोनाको लक्षण मिल्ने बिरामीको उपचार गर्न असमर्थ रहेको स्वीकार गरे। नागरिक अगुवा रामबाबु दाहाल कोरोना प्रभावको कारण देखाउँदै सामान्य ज्वरो आउने, रुघाखोकीका सामान्य बिरामीलाई त्यत्तिकै फर्काउँदा नागरिकले अकालमै ज्यान गुमाउनु पर्ने अवस्था आउनु गम्भीर गल्ती भएको बताए। कोही मान्छे कोरोना संक्रमित भए त्यही अनुसारको उपचार गर्नु पर्छ, उनले भने, तर सबै खाले बिरामीले उपचार नै नपाउने अवस्था आउनु भनेको दु :खद् हो। कोशी अस्पतालका वरिष्ठ फिजिसियन डा रोशन खड्का उपचार गराउँदा चिकित्सकले पनि धेरै जोखिम बहन गरिरहनु परेको बताउछन्। पीपीई पनि उपलब्ध नभएको र विश्वभर कोरोना त्रास बढिरहेका कारण कोरोनाको लक्षण मिल्ने बिरामीको उपचारमा चिकित्सक हच्किने गरेको उनको भनाइ छ। यस विषयमा गम्भीर बनेर राज्यले चिकित्सक र सर्वसाधारणको सुरक्षाका लागि उचित उपाय अवलम्बन गर्नु पर्ने डा खड्काको सुझाव छ।"
सरकारलाई कांग्रेस नेता साउदका तीन सुझाव,"काठमाडौं : नेपाली कांग्रेसका केन्द्रीय सदस्य एनपी साउदले 'लकडाउन' का कारण समस्यामा परेका नेपालीलाई राहत दिन सरकारको ध्यानाकर्षण गराएका छन् । कोरोना भाइरस (कोभिड१९) को सम्भावित संक्रमण फैलिन नदिन र जोखिम न्यूनिकरणका लागि सरकारले गरेको लक डाउन सकारात्मक भएपनि आमनागरिकको दैनिकीमा परेको समस्या समाधानमा ध्यान दिन उनले आग्रह गरेका हुन्। 'मुलुकमा सरकारले लागू गरेको 'लकडाउन' जनस्वास्थ्यलाई दृष्टिगत गरी प्रभावकारी रूपमा लागू भएको छ, यसलाई सकारात्मक रूपमा लिनुपर्छ', उनले भने, 'तर, लकडाउनका कारण नेपालभित्र मात्र नभएर विदेशमा रहेका नेपाली पनि समस्या छन्, उनीहरुको समस्या सम्बोधनका लागि सरकारले काम गर्नैपर्छ ।' पूर्वमन्त्रीसमेत रहेका नेता साउँदले सरकारले तत्काल गर्नुपर्ने तीनवटा सुझाव दिएका छन् । उनले नेपाल आउन चाहने नेपालीको उद्धार गर्न, भारतबाट नेपालको सीमानाका पुगेर अलपत्र परेका नेपालीलाई स्वदेश ल्याएर स्वास्थ्य परीक्षण गरी क्वारेन्टाइनमा राख्न र विदेशमै रहेका नेपालीलाई कुटनीतिक पहलमार्फत आवश्यक व्यवस्था गर्न नेपाली राजदूतावासलाई परिचालन गर्नुपर्ने सुझाव दिएका हुन्। त्यस्तै नेता साउदले सरकारले वितरण गरिरहेको आधा सिलिण्डर ग्याँसप्रति आपत्ति जनाएका छन् । उनले ग्याँसको आपूर्तिमा समस्या नभएका बेला आधा मात्र ग्यास वितरण गर्नुको कारण सोधेका छन् । 'किन आधा मात्र ग्याँस ? ,' उनले प्रश्न गरे, 'ग्याँसको आपूर्ति अवरुद्ध छैन, पाइपलाइनबाट ग्यास आइरहेको छ, जनतालाई ठग्ने काम गर्नु हुँदैन ।' उनले विद्युतमा सहुलियत दिएर आमनागरिकलाई बिजुलीबाट खाना पकाउन प्रेरित गर्नुपर्नेमा जोड दिएका छन्।"
