शीर्षक,विवरण
विद्यालय खोल्ने अधिकार स्थानीय तहमै,"काठमाडौं : स्थानीय सरकार (पालिका) ले विद्यालय खोल्ने अधिकार पाउने भएका छन्। यसका लागि शिक्षा, विज्ञान तथा प्रविधि मन्त्रालयले शिक्षासम्बन्धी कानुन संशोधन र एकीकरण गर्न बनेको विधेयक तयार गरेको छ। यसमार्फत पालिकालाई जिम्मेवार तथा बलियो बनाउन खोजिएको मन्त्रालयले जनाएको छ। विधेयकको मस्यौदा सुझावका लागि अर्थ मन्त्रालयमा पठाइएको मन्त्रालयका सहसचिव कृष्ण काप्रीले बताए। छलफलकै क्रममा भएकाले अहिले नै यो भयो र ऊ भयो भन्नु उपयुक्त हुँदैन, उनले भने। विधेयक मस्यौदाको परिच्छेद ३ दफा ४ मा विद्यालय स्थापना गर्न अनुमति लिनुपर्ने व्यवस्था छ। जसअनुसार नेपाली नागरिक वा शैक्षिक सहकारी वा सार्वजनिक शैक्षिक गुठीले विद्यालय खोल्न चाहे तोकिएको विवरण खुलाई सम्बन्धित वडाको सिफारिससहित स्थानीय तहमा निवेदन दिनुपर्ने हुन्छ। मस्यौदाको दफा १० मा सहकारीले विद्यालय वा शैक्षिक कार्यक्रम सञ्चालन गर्न सक्ने व्यवस्था गरिएको छ। ऐन प्रारम्भ भएपछि विद्यालय खोल्ने माग मनासिव देखिए मागबमोजिम मुनाफा नलिने संस्थामा रूपान्तरण गरी विद्यालय सञ्चालन गर्न स्वीकृत दिने व्यवस्था मस्यौदामा छ। कम्पनीका रूपमा सञ्चालित निजी लगानीका विद्यालयले निजी मुनाफा नलिने सामाजिक संस्था वा कम्पनीमा रूपान्तरण गर्न चाहे स्थानीय तहसमक्ष निवेदन दिनुपर्ने उल्लेख छ। हाल सञ्चालनमा रहेका विद्यालयलाई सरकारले आवश्यकताअनुसार वर्गीकरण गर्ने पनि विधेयकमा उल्लेख छ। नेपाल राजपत्रमा सूचना प्रकाशन गरी विद्यालयलाई विशिष्टीकृत वा आवासीय विद्यालय तोक्न सक्ने मस्यौदामा लेखिएको छ। त्यसैगरी प्रदेश सरकारले आवश्यकताका आधारमा भौगोलिक क्षेत्रमा घुम्ती विद्यालय सञ्चालन गर्न सक्ने व्यवस्था गरेको छ। मुलुकभर निजी तथा सरकारीसहित ३५ हजार विद्यालय सञ्चालनमा छन्। संविधानले कक्षा १२ सम्मको शिक्षा (विद्यालय तह) व्यवस्थापनको अधिकार स्थानीय तहलाई दिएको छ। संवैधानिक व्यवस्थाअनुसार तहले जिम्मेवारी वहन गर्न नसकेको गुनासो बढिरहेको छ। विद्यालय खोल्ने अधिकार नै दिँदा त्यसको दुरुपयोग हुने हो कि भन्ने चिन्ता विज्ञले व्यक्त गरेका छन्।"
उत्पादनसँग नजोडिए आत्मघाती,"काठमाडौं : अर्थमन्त्री डायुवराज खतिवडाले सामाजिक सुरक्षा र समाजकल्याणका कार्यक्रमलाई उत्पादनसँग प्रत्यक्ष जोड्न नसकिए यसमा बढ्दै गएको खर्च दायित्व आत्मघाती हुने बताएका छन्। राष्ट्र बैंकले आयोजना गरेको तेस्रो आर्थिक तथा वित्तीय सम्मेलनलाई सम्बोधन गर्दै अर्थमन्त्रीले सामाजिक सुरक्षासहितको समावेशी आर्थिक विकास सरकारको प्राथमिकतामा भएपनि यसलाई मानव पुँजी, उत्पादकत्व विकास र उत्पादन वृद्धिमा केन्द्रीत गर्नुपर्ने बताएका हुन्।समाजकल्याण र संरक्षणका विभिन्न कार्यक्रम लोकप्रियता कमाउनका लागि ल्याइएका छन्। यस्ता कार्यक्रममा सरकारको खर्चको दायित्व बढ्ने तर उत्पादनसँग यी कार्यक्रम नगाँसिएकोतर्फ संकेत उनले गरे। आधुनिकीकरणसँगै ज्ञान, सीप र प्रविधिले उत्पादनका पुरातन साधनका रुपमा परिचित पुँजी, जमिन र श्रमलाई क्रमशः परास्त गरेको उल्लेख गरे। उनले ज्ञान, सीप, प्रविधिको उपयोग सामाजिक कल्याणका कार्यक्रमलाई उत्पादनमैत्री बनाउन सकिने धारणा राखे। अर्थमन्त्री खतिवडाले निजी क्षेत्रप्रति निक्कै सकारात्मक अभिव्यक्ति पनि दिए। उनले बजार (निजी क्षेत्र)लाई असफल हुन नदिन आधारभूत पूर्वाधार, सुशासन र सशक्त संस्थाको निर्माण सरकारको मुख्य दायित्व रहेको बताए। मुलुक संघीय संरचनामा रूपान्तरण भएसँगै जनताको घरदैलोमा सार्वजनिक सेवा उपलब्ध हुन्छ भनेर राजनीतिक दलले गरेको वाचा पूरा गर्न सरकारले निजी क्षेत्रलाई परिपूरकको रूपमा व्यवहार गरेको उनको भनाइ छ। सरकारले निजीक्षेत्रको विस्तार व्यवसायमार्फत् जनताको घरदैलोसम्म सेवा पुर्याउन अनुकूल वातावरण निर्माण गर्ने क्रमलाई तीव्रता दिएको बताए। सरकार व्यवसायमा सफल हुन सक्दैन। सबै ठाउँमा हात हालेर सरकारले पार लगाउन सक्दैन, उनले भने, निजी क्षेत्रको व्यवसाय विस्तारलाई अनुकूल वातावरण बनाउन प्रतिबद्ध छौं। उनले सरकारसँग रहेको स्रोतको समुच्च उपयोग र निजी क्षेत्रको स्रोतको अधिकतम परिचालन गरिने बताए। अर्थमन्त्री खतिवडाले बजार अर्थतन्त्रको लाभ र स्थायित्वसँग सम्झौता नगरी उच्च आर्थिक वृद्धिदर हासिल गर्ने सरकारको मुख्य ध्येय रहको उल्लेख गरे। उच्च आर्थिक वृद्धिदरले मात्र सन्तुलित र समावेशी विकास हासिल नहुने बताए। आर्थिक उदारीकरण, व्यापार उदारीकरण, पुँजीको प्रवाह खुलापन जस्ता नीतिगत पहलले गरिबी त घट्यो, यसका अरू दुष्प्रभाव देखिए, उनले भने, आर्थिक वृद्धिसँगसँगै असमानता देखियो। जलवायु परिवर्तनका असर देखापरे। यसले गर्दा अहिले दिगो विकासको अवधारणा कार्यान्वयनमा आएको हो। सबै आर्थिक नीतिको अन्तिम उद्देश्य भनेको मानिसको जीवनमा सकारात्मक परिवर्तन ल्याउनु नै हो, उनले भने, त्यसकारण आर्थिक, सामाजिक, पर्यावरणीय, सुशासन सबैपक्ष समेटेर सन् २०३० सम्म दिगो विकास लक्ष्य हासिल गर्नुपर्छ। अर्थमन्त्रीले व्यापार उदारीकरण, विदेशी लगानीले धेरै लामो समयसम्म आर्थिक वृद्धिदरलाई मद्दत गर्नेमा आशंका व्यक्त गर्दै आन्तरिक क्षमता बढाउने तथा प्रविधि र सीप हस्तान्तरण हुने विदेशी लगानीलाई मात्र प्राथमिकता दिने बताए। उनले बजारमा विविध खेलाडीको उपस्थितिसँगै सूचना प्रविधिमा आधारित कम्पनीले भर्चुअल (साइबर) मुद्रा जारी गरी त्यसमा आधारित भुक्तानी प्रणाली समेत विकास गरेको भन्दै त्यस्ता विषय केन्द्रीय बैंकका लागि चुनौती भएको बताए। मुद्रा निष्काशन र भुक्तानी प्रणालीमा केन्द्रीय बैंकको नियन्त्रण हुनुपर्छ, उनले भने, तर नेपालमै पनि भुक्तानीको काम गर्ने सूचनाप्रविधिमा आधारित कम्पनीहरु र बैंक तथा वित्तीय संस्थाको काममा समानता देखिन थालेको छ। प्रविधिमा आधारित भुक्तानी कारोबार गर्ने कम्पनीको नियमन सशक्त हुनुपर्नेमा उनले जोड दिए। सम्मेलनमा राष्ट्र बैंकका गभर्नर डाचिरञ्जीवी नेपालले राष्ट्र बैंकले मौद्रिक नीतिको ढाँचालाई आधुनिकीकरण गरिरहेको उल्लेख गर्दै अल्पकालीन ब्याजदर (रिपो, बैंकदर) लाई लक्षित सीमामा राख्ने काममा सफलता प्राप्त भएको बताए। यसले लामो अवधिका कर्जा तथा निक्षेपको ब्याजदरले समेत स्थायित्व पाउने अपेक्षा रहेको भन्दै उनले लामो अवधिको ब्याजदर निश्चित सीमाभित्र अंकुशित भएको खण्डमा निश्चित उत्पादन अवधि (जेस्टेसन पिरियड) भएका कृषि, जलविद्युत्, पर्यटन जस्ता उत्पादनमूलक क्षेत्रमा स्रोत परिचालन हुने बताए। राष्ट्र बैंकले कुल लगानी पोर्टफोलियोको २५ प्रतिशत प्राथमिकता प्राप्त क्षेत्रमा लगानी गर्नुपर्ने व्यवस्थाले उर्जा उत्पादनमा निजी लगानी आकर्षित भई ठूलो रुपान्तरण देखिएको उल्लेख गरे। राष्ट्र बैंकको अगुवाइमा नियमित हुँदै आएको यो सम्मेलन नीतिगत बहसको बौद्धिक र प्राज्ञिक छलफलको मञ्चका रूपमा स्थापित छ। आधार सिर्जना गरौं काठमाडौं : राष्ट्र बैंकको आर्थिक तथा वित्तीय सम्मेलनलाई सम्बोधन गर्दै राष्ट्रिय योजना आयोगका पूर्वउपाध्यक्ष डास्वर्णीम वाग्लेले राजनीतिक स्थायित्वको नयाँ युगमा प्रवेश गरेसँगै उच्च आर्थिक वृद्धिदरका लागि जग बसाल्ने काम हुन नसकेको बताए। नेपाललाई लामो समयसम्म उच्च आर्थिक वृद्धिदर हासिल गर्ने सुविधा नरहेको बताए। उच्च आर्थिक वृद्धिदरमात्र नभएर आर्थिक वृद्धिदरसँग जोडिने थुप्रै विशेषणबाट यसलाई सम्पन्न बनाउँदै लैजानुपर्ने उनले बताए। उच्च आर्थिक वृद्धिका पनि थुप्रै कमजोरी हुने भन्दै समावेशी, दिगो, रोजगारीसहितको, संस्कृति र पहिचानमा अन्तरनिहीत र पर्यावरणमैत्री आर्थिक वृद्धिले मात्र सम्पूर्ण विकासको लाभ हासिल हुने धारणा राखेका थिए।"
अनुसन्धान प्लान्ट स्थापना,"सुर्खेत : अर्गानिक प्रदेश घोषणा भएपछि पहिलो पटक सुर्खेतमा अर्गानिक अनुसन्धान प्लान्ट स्थापना गरिएको छ। एकीकृत अर्गानिक कृषि मोडेलअनुसार सुर्खेतको वीरेन्द्रनगर११ गाग्रेतालमा रहेको राष्ट्रिय चन्द्रगंगा माध्यमिक विद्यालय परिसरमा अर्गानिक अनुसन्धान प्लान्ट स्थापना गरिएको हो। कर्णाली प्रदेश भूमि व्यवस्था, कृषि तथा सहकारी मन्त्रालयले मंगलबारदेखि वीरेन्द्रनगरमा सुरु भएको दोस्रो कर्णाली एक्स्पो तथा अर्गानिक कृषि, लघु, घरेलु उद्योग, पर्यटन, साँस्कृतिक, हस्तकला तथा व्यापार महोत्सवका अवसरमा अनुसन्धान प्लान्टको घोषणा गरेको छ। कर्णाली प्रदेशलाई रासायनिक मल र विषादीमुक्त बनाउने उद्देश्यले स्थापना भएको अर्गानिक अनुसन्धान प्लान्टको उपराष्ट्रपति नन्दबहादुर पुनले उद्घाटन गरेका हु्। अर्गानिक अनुसन्धान प्लान्टमा आधुनिक प्रविधिबाट यहाँका रैथाने अन्नबाली तथा फलफूल खेतीको अनुसन्धान भइरहेको छ। कर्णालीलाई अर्गानिक खाद्यवस्तुमा आत्मनिर्भर बनाउने सरकारको लक्ष्यनुसार प्लान्टमा सबै प्रकारका अर्गानिक उत्पादन वृद्धि तथा खेती प्रविधिबारे अनुसन्धान हुेछ। प्लान्टको उद्घाटन गर्दै उपराष्ट्रपति पुनले अर्गानिक खेतीबाटै कर्णालीको आर्थिक समृद्धि सम्भव भएको बताए। कर्णालीका अर्गानिक खाद्यवस्तुको विश्व बजारमै माग बढेको छ, उनले भने, अब यसलाई व्यावसायिक रूपमै स्थापित गर्न सके यहाँका नागरिक मात्रै आर्थिक रूपमा सवल हुे छैनन्, देशकै अर्थतन्त्र बलियो हुेछ। मानव तथा जीवजन्तुको स्वास्थ्यका लागि विषादीयुक्त खाद्य उत्पादन अन्त्य गर्नुपर्ने भन्दै कर्णालीको अर्गानिक उत्पादनको अभियान देशभर सञ्चालन गर्न आवश्यक रहेको उनको भनाइ छ। कर्णालीका अन्य जिल्लाको तुलनामा सुर्खेतमा बढी रासायानिक मलको प्रयोग हुे भएकाले सुर्खेतबाटै अर्गानिक अन्नबाली उत्पादन तथा वितरणको तयारी थाल्न अनुसन्धान प्लान्टको अवधारणा ल्याइएको हो। परम्परागत खेती प्रविधिको प्रयोग गर्दै अर्गानिक वस्तु उत्पादन तथा निर्यात दर बढाउन आवश्यक योजना र बजेट व्यवस्थापन गरिएको कर्णाली प्रदेश भूमि व्यवस्था, कृषि तथा सहकारीमन्त्री विमला केसीले बताइन्। उनकाअनुसार अर्गानिक अनुसन्धान प्लान्टमा कृषि विज्ञ र विद्यार्थीले अर्गानिक अन्नबाली तथा फलफूल उत्पादन र प्रविधि हस्तान्त्रणबारे अनुसन्धान गर्नेछन्। प्लान्टमा कृषि विषयमा अध्ययन गरिरहेका विद्यार्थीलाई प्रयोगात्मक सीप सिकाउनुका साथै अर्गानिक खेतीमा आकर्षण गराउने लक्ष्य छ। प्रदेश सरकारले कर्णालीका हरेक जिल्लाका एकएक वटा स्थानीय तहमा अर्गानिक मोडेलअनुसार खाद्यवस्तु उत्पादन गर्ने अवधारणा लिएको छ। अर्गानिक प्रदेश कार्यान्वयनका लागि विषादीयुक्त खाद्य तथा फलफूल भित्रिन नदिन सुर्खेतको हर्रे र सल्यानको कपुरकोटमा विषादी प्रयोगशाला निर्माणको काम तीव्र पारिएको छ। अर्गानिक प्रदेश कार्यान्वयनका लागि सुर्खेत उद्योग वाणिज्य संघले उपराष्ट्रपति पुन समक्ष १७ बुँदे मागपत्र पेस गरेको छ। मागपत्रमा कर्णालीमै अन्तर्राष्टियस्तरको विमानस्थल निर्माणदेखि राजमार्ग मर्मत, नयाँ सडक विस्तार, ठूला कलकारखाना तथा औद्योगिक क्षेत्र स्थापना, विद्युत् प्रसारण लाइन विस्तारजस्ता माग छन्। वीरेन्द्रनगर११ गाग्रेतालमा रहेको राष्ट्रिय चन्द्रगंगा माध्यमिक विद्यालय परिसरमा स्थापना भएको अर्गानिक अनुसन्धान प्लान्टमा बिरुवा रोप्दै उपराष्ट्रपति नन्दबहादुर पुन। नन्दराम जैसी"
यसरी फसाइयो आमाछोरीलाई,"अन्नपूर्णकर्मी शान्ति भट्टराई बसेको घरमा पुग्दा उनी सुतेकी थिइन्। दिनभरि टोलाएर बस्छिन्सुत्छिन्। घरबाहिर टहलिन मन लाग्दैन उनलाई। पीडा सम्झेर धुरुधुरु रुन थाल्छिन्। घटनाबारे कुरा गरे आँखाबाट आँसुको धारा रोकिँदैन। आर्थिक अवस्था कमजोर छ। मानसिक रोगको औषधि पनि सेवन गर्छिन्। औषधि सकिएको छ तर भारतीय बजारमा पाइने औषधि लिन जान सकेकी छैनन्। एक वर्षयता परिवारमा आएको समस्याका कारण उनी यस अवस्थामा पुगेकी हुन्। केही वर्षअघिसम्म उनको परिवारमा खुसियाली थियो। परिवारले भैरहवा क्षेत्रमा खाजा पसलबाट गुजारा चलाउँदै आएको थियो। पति र छोराछोरीसँग बसेर बुढेसकालमा रमाउने कुरा गर्थिन् तर दैवलाई त्यो मञ्जुर थिएन। पतिको मृत्यु भयो। आर्थिक संकटले परिवार घेरिन थालेपछि उनी होटेलमा झाडुपोछाको काम गर्न थालिन्। जेठी छोरी यसुदा र कान्छी छोरी पनि घरको गुजारा चलाउन रोजगार गर्न थाले। माइली छोरीको बिहे भइसकेको छ। छोरा सानै छ। यसुदा रूपन्देहीको सीमानाका सिद्धार्थनगर नगरपालिका १ बेलहियास्थित रूपन्देही ओमसतिया ४ का ४८ वर्षीय माधवप्रसाद ज्ञवालीले सञ्चालन गर्ने एक मनी एक्सेन्ज काउन्टरमा काम गर्न थालिन्। परिवारका सदस्य काम गरेर रकम जोहो गर्दै परिवार चलाउँदै गरे। परिवारमा पुनः विस्तारै खुसी फर्किन थालेको थियो। तर ०७५ कात्तिक २० गतेको दिन यसुदा र उनको परिवारका लागि कालो दिन बन्न पुग्यो। उक्त दिन भारतीय गाडीका चालक राजस्थानका राजेश गुर्जरले तीन लाख नेपाली रुपैयाँलाई भारतीय रुपैयाँमा सटही गरिदिन सटही काउन्टरमा उक्त रकम यसुदालाई दिए। यसुदाका अनुसार ती गाडी चालकसँग विगतदेखि रकम सटहीको कारोबार हँुदै आएको थियो। तर त्यस दिन कमिसनको प्रलोभनमा सीमापारि भारतीय बजार सुनौलीमा सटही गर्न दिएको चालकको रकम समयमा नपाउँदा रकम दिन नसकेको उनले प्रहरी बयानमा भनेकी छन्। पीडक माधवप्रसाद ज्ञवाली । समयमा नोट सटही गरेर नदिँदा ती चालकले एकाएक आपू ठगिएको भन्दै इप्रका बेलहिया कार्यालयमा (नजिकै रहेको प्रहरी कार्यालय) गए। यसुदालाई प्रहरीले तत्काल पक्राउ गर्यो। उनको पक्राउ रोहबरमा सटही काउन्टरका सञ्चालक माधवप्रसाद ज्ञवाली नै बसे। त्यस्तै साक्षीहरूमा सिद्धार्थनगर नगरपालिका १ का ४६ वर्षीय दीपेन्द्र खतिवडा, सोही स्थानका ४२ वर्षीय दिवाकार पोखरेल र सिद्धार्थनगर नगरपालिका ३ का ३४ वर्षीय हरिनारायण चापागाईं छन्। पक्राउ रोहबर र साक्षीमा बसेका सबै व्यक्ति साथी हुन्। भोलिपल्ट कात्तिक २१ गते नै यसुदाकी बहिनी मालती भट्टराईले चालक राजेशलाई तीन लाख रुपैयाँमध्ये २ लाख ७० हजार नगद दिएको र ३० हजार अर्कोपटक आउँदा दिने भनी जिल्ला प्रहरी कार्यालयमै लिखित कागज सहमति नै गरे। जबकि प्रहरी कार्यालयमा नगद लेनदेन हँुदैन। दुवै पक्षबीच लेनदेन भइसके पनि प्रहरीले सोही दिन यसुदाविरुद्ध ठगी मुद्दामा जाहेरी दर्ता गरेर मुद्दा प्रक्रिया अगाडि बढायो। अभियोगपत्र दाखिला हुनुअघि लेनदेन भइसकेको र प्रहरी आफंैले जाहेरी लगेर दस्तखत गराएको चालकले अदालतमा बकपत्र गरेका छन्। उता यसुदा प्रहरी थुनामै थिइन्। यता प्रहरीले मुद्दा प्रक्रिया अघि बढाएपछि परिवार तनावमा पर्यो। हामीसँग पैसा थिएन जसोतसो जोहो गरेर चालकलाई रकम तिर्यौं तर पनि प्रहरीले पूर्वाग्रही ढंगले दिदीउपर मुद्दा प्रक्रिया अगाडि बढाइदियो बहिनी मालतीले भनिन्, पछि पो थाहा भयो कि रूपन्देहीको तत्कालीन सरकारी वकिललाई फसाउन दिदीलाई योजनाबद्ध रूपमा फसाइएको रहेछ। सामान्यतः प्रहरीले भारतीय नागरिकका हकमा यस्तो घटना चाँडै दर्ता गर्दैन। तर यो घटनामा प्रहरी निकै स्पिडली एक्सन मा गएको देखिएको छ। नेपाली नागरिककै रकम लेनदेनका घटना भए पनि प्रहरीले प्रशासन कार्यालयबाट जारी हुने शान्तिसुरक्षा कायम गराउने पत्रका नाममा रकम लेनदेनको छलफल गराई मेलमिलाप गराउने प्रयास गर्छ। तर यो घटनामा चालकले रकम पाए पनि मुद्दा कमजोर हुने जान्दाजान्दै प्रहरीले मुद्दा प्रक्रिया अगाडि बढाएको छ। यसुदालाई प्रहरीले पक्राउ गर्दा पक्राउ रोहबरमा र साक्षीमा बस्नेहरूको अर्का मित्र हुन् सिद्धार्थनगर नगरपालिका १ का ४८ वर्षीय श्यामकुमार पाठक। प्रहरीको वस्तुस्थिति मुचुल्कामा पाठकले भनेका छन्, यसुदाले चालकको रकम लिएर ठगी गरी फरार भएपछि प्रहरीले पक्राउ गरेको र यसुदाले ठगी गरेको पूर्ण विश्वास रहेकाले उनलाई कानुनबमोजिम सजाय हुनुपर्छ। त्यस्तै यसुदाको पक्राउको रोहबरमै बसेका सञ्चालक ज्ञवालीले यसुदाले तीन लाख लिएर राखेको बारे आपू जानकार भए पनि उनी पक्राउ परेको दिन आपू सटही काउन्टरमा नभएको र उनले रकम नदिएपछि पक्राउ परेको विषय सुनेर थाहा पाएको कागज गरेका छन्। जबकि यसुदालाई पक्राउ गर्दा उनी नै रोहबरमा बसेका छन्। चालकले रकम पाएको लिखित सहमति गरे पनि रूपन्देही जिल्ला अदालतले ठगी मुद्दामा यसुदालाई पुर्पक्षका लागि थुनामा पठायो। आर्थिक अवस्था कमजोर भएकाले यसुदाको परिवारले वकिलसमेत राख्न सकेनन्। यसुदाको बहिनी मालतीका अनुसार दिदीलाई थुनामा पठाएपछि रातको समयमा सञ्चालक ज्ञवाली आपूहरूको कोठामा आएर यसुदालाई छुटाउन रकम माग गर्न आएका थिए। अस्ति जसोतसो गरेर चालकलाई रकम दियौं अब हामीसँग कसैलाई दिनका लागि पैसा छैन भन्दै उनलाई फर्काइदियौं बहिनी मालतीले भनिन्, त्यसपछि खै कसरी हामी सरोकारवाला भएको मुद्दामा उनीहरूले तत्कालीन सरकारी वकिलले घुस लिएको भन्दै अख्तियार लगाएर फसाइदिए, हामीलाई केही थाहा भएन। उनले थपिन्, न हाम्रो परिवारसँग तत्कालीन सरकारी वकिलले घुस मागेका थिए, न त हामीले कसैलाई रकम दिएका थियौं। अख्तियारले तत्कालीन सरकारी वकिललाई पक्राउ गरिसकेपछि कागजअनुसार यसुदाविरुद्ध लागेको देखिएका व्यक्तिहरू नै अदालतमा प्रहरीले सबै आफैं गरेको भन्दै यसुदाका पक्षमा बयानमा दिएका छन्। यसुदाले ठगी गरेको कारण सजाय पाउनुपर्छ भनी प्रहरीको वस्तुस्थिति मुचुल्कामा भनेका पाठकले आफ्नो बयान फेर्दै मंसिर १७ गते अदालतमा यसुदाले ठगी नगरेको र उनलाई माग दाबीअनुसार सजाय गर्न नहुने बयान दिए। बयानमा उनले भनेका छन्, प्रहरीले वस्तुस्थिति मुचुल्का सुनेर नपढाएको र चाँडै छुट्ने भनी सहीछाप गराएका थिए, यसुदाले ठगी गरेकी होइनन् र उनलाई सजाय हुनु हँुदैन। त्यस्तै भारत गइसकेका चालक पनि पुनः अदालतसमक्ष यसुदाका पक्षमा बकपत्र गरेका छन्। बकपत्रमा उनले भनेका छन्, अभियोगपत्र दाखिल हुनुअघि लेनदेन भइसकेको थियो र प्रहरीले आफंै जाहेरी दरखास्त लेखेर सही छाप गराएका थिए, व्यहोरा के छ थाहा भएन। यसुदाले ठगी पनि गरेका छैनन्। सञ्चालक ज्ञवालीले पनि यसुदाले ठगी गर्ने नियतले रकम नलिएको र उनले ठगी गरेकै होइनन् भन्ने बकपत्र गरेका छन्। त्यसपछि जिल्ला अदालत रूपन्देहीका न्यायाधीश दयाराम ढकालको एकल इजलासले ०७५ माघ १७ गते अभियोग माग दाबीबमोजिमको कसुर गरेको देखिन नआएकाले सफाइको फैसला गर्यो। थुनछेक आदेशले कारागारमा रहेकी यसुदा तीन महिनापछि थुनामुक्त भइन्। पुनः उनी त्यही सटही काउन्टरमा काम गर्न थालिन्। पहिला पक्राउ गराएर सरकारी वकिल फसाएपछि आपूलाई मुद्दाबाट किनारा लगाउनमा सञ्चालक ज्ञवालीले सहयोग गरेको जस्तो देखाएका कारण म पुनः त्यहीं काम गर्न पुगें यसुदा भन्छिन्, पछि आएर थाहा भयो कि सबै सञ्जाल ज्ञवाली र उनका साथीहरूले तत्कालीन वकिल फसाउन बुनेका रहेछन्। काम गर्दै जाँदा प्रहरीले फेरि ०७५ चैत १३ गते उनलाई पक्राउ गर्यो। कारागारबाट निस्किएपछि काम गर्न गएकी आपूविरुद्ध सुरुमा ठगी मुद्दामा फसाएका दुईजना व्यक्तिसहितले पुनः बैंकिङ कसुर मुद्दा दर्ता गराएको बताइन्। भैरहवा क्षेत्रमा बस्दै आएको यसुदाको परिवार अहिले यहाँबाट विस्थापित भएको छ। यसअघि ठगी मुद्दामा जोडिएका सटही काउन्टरका सञ्चालक माधवप्रसाद ज्ञवाली र श्यामकुमार पाठकले नै उनीविरुद्ध मुद्दा दायर गराएका थिए। साथै यस घटनामा उनीहरूका एकजना अर्का साथी सन्तोषकुमार उपाध्याय (सटही काउन्टर व्यवसायमा ज्ञवालीको साझेदार) पनि जोडिएका छन्। तीनजना व्यक्तिले यसुदाले आपूहरूसँग रकम सापटी लिएको र भुक्तानीका लागि अलगअलग चेक काटी दिएकोमा उक्त खातामा रकम नभएको भन्दै बाउन्स रिपोर्टसहित बंैकिङ कसुर मुद्दा जिल्ला प्रहरी कार्यालय रूपन्देहीमा जाहेरी दर्ता गराएका थिए। तीनजना व्यक्तिहरूले यसुदालाई रकम सापटी दिएको जाहेरीमा उल्लेख गरे पनि रकम दिएको प्रमाणस्वरूप कुनै पनि किसिमको बैंक भौचर, लिखितम कागजको उपलब्ध गराएका छैनन्। सामान्यतः कुनै पनि व्यक्तिले प्रत्याभूतिका लागि कसैसँग लाखौं रुपैयाँको लेनदेनको कारोबार गर्दा बैंकिङ प्रणालीमार्फत वा लिखितम कागज गराएर मात्र कारोबार गर्ने गर्छ, तर यस घटनामा सापटी दिएको भनिएको रकम वा त्यसको स्रोतको अनुसन्धान गरिएको छैन। नेपाल एसबीआई बैंक लिमिटेडको चेक नम्बर १९०२७८०३ बाट पाठकले ०७५ फागुन १४ गते मितिको ९ लाख ५० हजार, सञ्चालक ज्ञवालीले सोही बैंकको चेक नम्बर १९०२७८०४ बाट अर्को दिन अर्थात् ०७५ फागुन १५ गते मितिको १२ लाख र उपाध्ययले पनि सोही बैंकको चेक नम्बर १९०२७८०५ बाट फागुन ०५ गते मितिको ९ लाख ७५ हजार गरी कुल ३१ लाख २५ हजारबराबरको रकम र सजाय माग गरेका थिए। तीनैजनाले भुक्तानीका लागि विभिन्न मितिमा ती चेकहरू क्लियरिङमार्फत सटही गर्न गएका थिए। तर ती चेक फिर्ता भए। बैंकले चेक फिर्ताको मुख्य कारण (रिर्टन रिजन) को मुख्य शीर्षकमा खातामा पर्याप्त मौज्दात नभएको उल्लेख गरेर अर्को खाली स्थानमा नोट लेखेर सो चेक नम्बर नष्ट गराइएको बाउन्स रिपोर्ट दियो। तर सञ्चालक ज्ञवालीले तीनपटक क्लियरिङका लागि हालेको चेकमा बैंकले अन्तिम पटक ०७५ चैत १० गतेमा खातामा पर्याप्त मौज्दात नभएको मात्रका कारण चेक फिर्ता गरेको रिपोर्ट दिएको थियो, जसमा नोेट भनेर केही उल्लेख गरिएको छैन। बैंकले क्रमशः पत्र संख्या एनएसबीएलबीएचडब्लू२०७५०७६३४६, ३६० र ३६१ बाट प्रहरीलाई चैत ११ गते र १८ गते पठाएको पत्रमा पहिलो बुँदामा खातामा पर्याप्त मौज्दात नभएको र दोस्रो बँुदामा सो चेक नम्बर नष्ट गराइएको भन्दै भुक्तानी नहुनुको कारण उल्लेख गरेको छ। यस मुद्दाको बयानमा यसुदाले भनेकी छन्, ठगी मुद्दामा प्रहरीले पक्राउ गरेर ल्याउने क्रममा सटही काउन्टरमै चेक र अन्य कागजपत्रसमेत भएको ब्याग त्यही छुटेकाले त्यहींबाट चेक हराएको थियो, मैले कसैलाई चेक काटेर दिएको होइन। यसुदाले चेकबुक हराएको विषय उल्लेख गर्दै ०७५ फागुन ९ गते चेक नष्ट गर्न एसबीआई बैंकमा निवेदन दिएको बैंकले ०७५ चैत १८ गते (पत्र संख्या एनएसबीएलबीएचडब्लू२०७५०७६३५९) रूपन्देही प्रहरीलाई पठाएको पत्रले पुष्टि हुन्छ। बैंकमा पत्रमा भनिएको छ, खाता नम्बरको चेकबुक हराएको भनी मिति २१०२२०१९ (फागुन ९ गते) मा यस बैंकसमक्ष निवदेन पेस गरेको जानकारी गराउँछांै। फागुन ९ गतेको निवेदनका आधारमा चेक नष्ट गर्न बैंकले शुल्कस्वरूप दुई सय रुपैयाँ र नयाँ चेकबुक जारीका लागि ५० रुपैयाँ गरी सोही दिन एकमुष्ठ यसुदाको खाताबाट २ सय ५० रुपैयाँ शुल्कसमेत लिएको छ। बैंकले चेक नष्टबापत शुल्क लिएपछि चेक बाउन्सको रिपोर्टको भुक्तानी रोक्ने शीर्षकमा एस उल्लेख गर्नुपर्ने हुन्छ। तर एसबीआई बैंकले चेक नष्टको निवेदन र त्यसबापत शुल्क लिए पनि स्टप पेमेन्ट को शीर्षकमा नो नै उल्लेख गरेको छ। अर्थात् उसले ग्राहकबाट चेक नष्टका लागि शुल्क लिए पनि भुक्तानी रोक्का गरेको छैन, जहाँ बैंकको बदमासी देखिएको छ। बैंकले चेक नष्ट गर्न निवेदन र त्यसबापतको शुल्क लिइसकेको छ भने चेक भुक्तानीका लागि आएको अवस्थामा सम्बन्धित बैंकले बाउन्स रिपोर्टको भुक्तानी रोक्काको शीर्षकमा एस उल्लेख गरेर चेक फिर्ता कारणको मुख्य शीर्षकमै चेक नष्ट गरिएकोचेक हराएको कारण मात्र दिन मिल्ने बैंकर्स बताउँछन्। उनीहरूका अनुसार कुनै पनि व्यक्तिले चेक नष्ट गराइसकेको अवस्थामा बैंकले चेक फिर्ता हुनुको मुख्य कारणमा मौज्दात भएनभएको विषयमा उल्लेख गर्न मिल्दैन। मैले चेक नष्ट गर्न निवेदन र शुल्क दिइसकेको अवस्थामा बैंकले कसरी मेरो खातामा रकम नभएको विषय उल्लेख गर्न मिल्छ ? यसुदाले प्रश्न गर्दै भनिन्, मेरो खाता पर्याप्त रकम थिएन त्यसैले बैंक पर्याप्त रकम नरहेको मुख्य कारण दियो, के मेरो खाता पर्याप्त रकम भएको भए बैंकले भुक्तानी दिन्थ्यो त ? दिँदैनथ्यो। चेक नष्ट गराइएकाले भुक्तानी दिन मिल्दैन भन्थ्यो। चेक नष्ट गर्न कुनै बैंकले निवेदन लिएर सोबापत शुल्क पनि लिइसकेको अवस्थामा ग्राहकका खातामा मौज्दात रकम नरहे पनि बैंकले चेक फिर्ता हुनुको कारणको मुख्य शीर्षकमा मौज्दात रकम नभएको कारण उल्लेख गर्न नमिल्ने नेपाल राष्ट्र बैंक भैरहवा शाखाका सहायक निर्देशक रमेश न्यौपाने बताउँछन्। उनले पनि उक्त अवस्थामा बैंकले मुख्य कारणको शीर्षकमै चेक हराएकोचेक नष्ट गरिएको कारण उल्लेख गर्नुपर्ने बताए। उता बैंकले चेक नष्ट गर्नका लागि शुल्क लिइसकेको छ भने यता चेक फिर्ताको शुल्कका नाममा तीनवटा चेकको दुई सय ५० रुपैयाँको दरले सात सय ५० रुपैयाँ यसुदाको खाताबाट काटिएको छ। यता प्रहरीले पनि मुद्दाको पूर्वाग्राही ढंगले अनुसन्धान गरेको पाइएको छ। हराएको चेक नष्ट भइसके पनि सोही चेकका आधारमा मुद्दा दायर गरी प्रक्रिया अघि बढाएको प्रहरीले मुद्दाको मुख्य हराएको चेक नष्ट गरिएको विषयतर्फ खासै अनुसन्धानै नगरेको पाइएको छ। बैंकका साथसाथै जिल्ला प्रहरी कार्यालय रूपन्देहीका तत्कालीन अनुसन्धान अधिकृत एवं प्रहरी निरीक्षक कृष्ण राना मगरले पनि मुद्दाको पूर्वाग्राही ढंगले अनुसन्धान गर्दा परिवार विस्थापित हुन पुगेको छ। बैंकिङ कसुर मुद्दाको अनुसन्धानका क्रममा प्रहरीले नेपाल राष्ट्र बैंकसँग समेत कुनै परामर्श र सल्लाह नगरेको पाइएको छ। यसुदाले आफूले चेक काटी नदिएको भनी इन्कारी बयान दिँदा प्रहरीले चेकमा उल्लिखित हस्ताक्षर, अंक र दस्तखतको वैज्ञानिकप्राविधिक परीक्षणका लागि राष्ट्रिय विधि विज्ञान प्रयोगशालामा पठाउनुपर्ने भए पनि नपठाएको पाइएको छ। प्रहरीले उक्त विवादित देखिएको दस्तखत परीक्षणका लागि बैंकलाई नै पत्राचार गरेको पत्र अन्नपूर्णलाई प्राप्त भएको छ। अनुसन्धान अधिकृत मगरको दस्तखत जिल्ला प्रहरी कार्यालय रूपन्देहीको अपराध अनुसन्धान तथा कारबाही शाखाले ०७६ वैशाख ३ पत्र संख्या नम्बर ०७५०७६ को चलानी नम्बर ६०७४ बाट एसबीआई बैंक भैरहवा शाखालाई पठाएको पत्रमा भनिएको छ, उक्त चेकमा भएको दस्तखत यसुदा भट्टराईले त्यहाँ बैंकमा खाता खोल्दा पेस गरेको दस्तखतसँग आपसमा मेल खान्छखाँदैन ? सो कुरा खुलाई उक्त चेकहरू यस कार्यालयमा पठाइदिनुहुन। मुद्दा अनुसन्धानमा अनुसन्धान अधिकृतले पूर्वाग्रही ढंगले प्रयोगशालामा नपठाई बैंकलाई परीक्षण गर्न लगाउनु र बैंकको कर्मचारीले पनि दस्तखत विज्ञबाट परीक्षण गरी प्रहरीलाई पत्र पठाएको छ। एसबीआई बैंकले ०७६ वैशाख १० गते पत्र संख्या एनएसबीएलबीएचडब्लू२०७५०७६३९० नम्बरबाट प्रहरीलाई पठाएको पत्रमा भनिएको छ, दस्तखत नमुना मेल खाएको व्यहोरा अवगत गराउँछौं। मुद्दा अनुसन्धान गर्न प्रहरीले दस्तखत परीक्षणका लागि सम्बन्धित बैंकलाई पठाउन मिल्दैन नेपाल राष्ट्र बैंक भैरहवा शाखाका सहायक निर्देशक रमेश न्यौपानेले अन्नपूर्ण पोस्ट्सँग भने, प्रहरी अनुसन्धानका लागि दस्तखत परीक्षण गर्न राष्ट्रिय विधि विज्ञान प्रयोगशालामा मात्र पठाउनुपर्ने हुन्छ। दस्तखत परीक्षणको सम्बन्धित बैंक आधिकारिक निकाय होइन। प्रहरीले सोही दस्तखत परीक्षणको बैंकको पत्रलाई आधार बनाएर मुद्दाको मिसिलमा समेटेको छ। जबकि एसबीआईको बैंक भैरहवा शाखामा दस्तखत परीक्षण गर्ने कुनै पनि विज्ञ नियुक्त छैनन्। भए पनि बैंकले परीक्षण गरेको दस्तखत कानुनतः मान्य नहुने रूपन्देही बार एसोसिएसनका अध्यक्ष नरसिंह चौधरी बताउँछन्। प्रहरी, अदालतलगायतले विवादित देखिने दस्तखतको परीक्षण गर्न राष्ट्रिय विधि विज्ञान प्रयोगशालामा नमुना पठाउँदै आएको छ। गत आव ०७५०७६ मा मुलुकभरिबाट विवादित दस्तखत परीक्षणका लागि ७२ वटा मुद्दा प्रयोगशालाको विवादित प्रलेख एकाइमा आएको प्रयोगशालाको वार्षिक प्रगति प्रतिवेदनमा उल्लेख छ। तर तत्कालीन अनुसन्धान अधिकृत मगर र उच्च अदालतले यस मुद्दामा विवादित देखिएको दस्तखत परीक्षणका लागि प्रयोगशालामा नपठाएको फैसलाको ठहर खण्डबाट पुष्टि हुन्छ। उच्च अदालत तुलसीपुर बुटवलको न्यायाधीशद्वय रमेशकुमार खत्री र गोकर्ण डाँगीको संयुक्त वाणिज्य इजलासले ०७६ वैशाख ९ गते चेकबुक हराएको र चेकमा दस्तखत आफ्नो होइन भन्ने यसुदाको बयानलाई मुख्य आधार मान्दै मुलुकी फौजदारी कार्यविधि (संहिता) ऐन, २०७४ को दफा ७९ बमोजिम ५ लाख धरौटीमा छाड्न आदेश गरेको थियो। यसुदाले धरौटी बुझाउन नसक्दा तत्कालका लागि थुनामा परेकी थिइन्। पक्राउ परेको चार महिनापछि साउन १४ गते उनी धरौटी बुझाएर थुनामुक्त भएकी थिइन्। जाहेरीकर्ताहरू पाठक, सञ्चालक ज्ञवाली र उपाध्यायले तीन पटकसम्म बैंकमा जाँदा यसुदाको खातामा पर्याप्त रकम छैन भनी बैंकले चेक बाउन्स गरी दिएको अदालतमा बकपत्र गरेका छन्। सरकारको तर्फबाट उच्च सरकारी वकिल कार्यालय बुटवलका शाखा अधिकृत विमल पन्थीले चेक फिर्ता हुनुको कारणमा खातामा पर्याप्त मौज्दात नभएको भन्ने बैंकको जवाफलाई नै मुख्य आधार मानेर अभियोगबमोजिमको माग दाबी गरेका थिए। आफूसँग वकिललाई दिने शुल्क नभएकाले फैसला हुने दिन बहसमा आफ्नो तर्फबाट वकिल राख्न नसकेको यसुदाले बताइन्। न्यायाधीशद्वय खत्री र डाँगीले चेकबुक हराएको र दस्तखतको इन्कारी बयानलाई मुख्य आधार मानेर धरौटीको आदेश गरे पनि उच्च अदालतका अर्का न्यायाधीशद्वय केशवराज जोशी र अच्युतप्रसाद भण्डारीको संयुक्त वाणिज्य इजलासले फैसला गर्दा भने चेक हराएर नष्ट गराइएको विषय, बैंकले चेक नष्ट गरेपश्चात् दिनुपर्ने मुख्य कारणलाई पूर्णरूपमा नजरअन्दाज गर्दै फैसला गर्यो। साथै इजलासले फैसलामा बैंकले नै गरेको दस्तखत परीक्षणलाई आधार मानेको छ। ०७६ पुस १६ गते न्यायाधीशद्वय जोशी र भण्डारीको संयुक्त इजलासले कसुरको ठहर खण्डको रूपमा बैंकले खातामा पर्याप्त मौज्दात नभएको दिएको कारण, बैंकले परीक्षण गरेको दस्तखत र खातामा पर्याप्त रकम नभएको जानकारी हुदाँहुँदै पनि चेक हस्ताक्षर गरेर दिएको पुष्टि हुन आएको भन्दै कसुर ठहरिने फैसला गर्यो। इजलासले बैंकिङ कसुर तथा सजाय ऐन, २०६४ को दफा ३(ग) बमोजिम कसुरको दफा १५ (१) अनुसार दस दिन कैद सजाय, ३१ लाख २५ हजार जरिमाना, ३१ लाख २५ हजार रुपैयाँ बिगो साथै अपराध पीडित संरक्षण ऐन, २०७५ को दफा ४१ बमोजिम क्षतिपूर्तिबापत जरिमानाको चार प्रतिशत एक लाख २५ हजार रुपैयाँसमेत बुझाउने फैसला गरेको छ। बैंकिङ कसुर तथा सजाय ऐन, २०६४ को परिच्छेद दुई दफा ३(ग) मा आफ्नो खातामा मौज्दात रकम नभएको जानीजानी चेक काटी दिन उल्लेख छ। दुई वर्ष काम गरेकी छोरीलाई नराम्री फसाए आँसु पुछ्दै यसुदाकी आमा शान्ति भट्टराई भन्छिन्, न्यायालयले न्याय गर्ला भन्ने आशा थियो तर उसैले नै नखाएको विष खुवायो। अब न्याय खोज्न कहाँ जाऊँ ? आफूहरूसँग मुद्दाको पुनरावेदन गर्न रकमसमेत नरहेकाले केही गर्न नसक्ने अवस्था रहेको उनले पीडा पोखिन्। यसुदाले आफूमाथि दुवै मुद्दा दायर गराउने व्यक्तिहरूले योजनाबद्ध रूपमा आफ्नो साथीमार्फत आमाउपर पनि ०७६ वैशाख १७ गते बैंकिङ कसुर मुद्दा दायर गराएको दाबी गरिन्। आमाउपर मुद्दा दायर गर्ने व्यक्ति सिद्धार्थनगर नगरपालिका ३ का ३४ वर्षीय हरिनारायण चापागाईं हुन्। यी तीनै व्यक्ति हुन्, जब यसुदालाई ठगी मुद्दामा पक्राउ गर्ने क्रममा पक्राउ मुचुल्काको साक्षीमा बसेका थिए। चापागाईंले दिएको जाहेरीमा घरायसी कारोबार मिलाउनका निम्ति ९ लाख ९० हजार रुपैयाँको शान्तिले लिएको उल्लेख छ। उनले पनि उक्त रकम शान्तिलाई दिएको प्रमाणस्वरूप कुनै कागज प्रमाण उपलब्ध गराएका छैनन्। शान्तिका नामबाट जारी एनआईसी एसिया बैंकको चेक भुक्तानीका लागि जाँदा खातामा पर्याप्त मौज्दात नभएको बैंकले दिएको बाउन्स रिपोर्टका आधारमा उनले मुद्दा दर्ता गराएका हुन्। यसुदाले ठगी मुद्दामा आफूलाई प्रहरीले पक्राउ गरेर ल्याउने क्रममा सटही काउन्टरमा छुटेको ब्यागमा आफ्नो चेकहरूसँगै आमाको चेक पनि रहेकाले त्यहींबाट सबै हराएको दाबी गरिन्। आपूमाथि लागेको मुद्दा पनि ठहर भए छोरी र आफू दुवै जेल जानेबाहेक कुनै उपाय नरहेको आमा शान्ति बताउँछिन्। हामी गरिबलाई नराम्री फसाइयो, आँसु पुछ्दै उनले भनिन्, हाम्रो नाउँमा निर्दाेष सरकारी वकिललाई पनि फसाए, छोरीको घटनामा सम्बन्धित निकायहरूले सही काम नगर्दा हाम्रो जीवन नै बर्बाद भयो। बैंकिङ कसुर मुद्दाको घटनामा एसबीआईको भैरहवा शाखाले केन्द्रमा र केन्द्रले शाखामा सम्पर्क गर्न भन्दै प्रतिक्रिया दिन चाहेनन्। यता सञ्चालक ज्ञवाली, पाठक र उपाध्यायले यसुदाले आफूहरूसँग रकम लिएको र माग्दा नदिएपछि कानुनी प्रक्रियामा गएको बताए।"
गाउँ नै गाजरखेतीमा,"चितवन : श्रीपुरका रामहरि अधिकारी तरकारीखेती गर्थे। एक टोकरी गोलभेंडा बिक्री गर्दा ४५ रुपैयाँ आउँथ्यो। त्यो बेला एक किलो गाजर पनि त्यति नै मूल्यमा बिक्री हुन्थ्यो। यो देखेपछि उनी गाजरखेतीतर्फ आकर्षित भए। अनि सुरु गरे गाजरखेती। कुरो १८ वर्ष अघिको हो। जतिबेला उनले १० ग्राम बिउबाट गाजरखेती सुरु गरेका थिए। त्यसबाट उनले एक हजार रुपैयाँ आम्दानी गरे। त्यहीँबाट सुरु भएको गाजरखेतीले अहिले गाउँ नै ढाकिएको छ। अधिकारीलाई गाजरखेतीको अभियन्ताका रूपमा चिनिन्छ। हामीले लगेको टोकरीभरिको गोलभेंडाको मूल्यभन्दा एक किलो गाजरको मूल्य बढी देखेपछि हाम्रो माटोमा हुन्छ कि हुँदैन भनेर थोरै लगाएँ, उनले भने, अहिले वरिपरिका गाउँमा सबै गाजरखेती परम्परा जस्तै बनेको छ। भरतपुर महानगरपालिका१५ फूलबारीमा यतिबेला गाजर बिक्री गर्न चटारो छ। प्रत्येकको घरआगनमा गाजरको थुप्रो छ। हरेकको खेतमा गाजर उखल्नेदेखि पखाल्नेसम्मका कामदार देखिन्छन्। एक परिवारले पाँच कठ्ठादेखि २० बिघासम्ममा गाजर लगाएका छन्। हरेक घरमा ढुड बनाइएको हुन्छ। बारीबाट ल्याएको गाजर पखालेर बिक्रीका लागि पठाइन्छ। १८ वर्षअघि अधिकारीले सुरु गरेको गाजरखेती अहिले गाउँकै आम्दानीको स्रोत बनेको छ। रोग किरा लाग्दैन, विषादी छर्न नपरेपछि गावैं स्वस्थ हुने भयो, अधिकारीले भने आयस्रोत बढेपछि सबैले छोराछोरी बोर्डिङ पढाउँछन्, खरका छाना भएकाको जस्ता र जस्ता हुनेले ढलान घर बनाएका छन्। माटो चिसो हुने कारणले सिँचाइ आवश्यक हुँदैन। गाजरबाहेक अन्य समयमा धान र मकै लगाउँछन्। यी खेतीको तुलनामा गाजरले मनग्य आम्दानी दिन्छ। यसवर्ष भाउ राम्रो भएका कारण किसान हर्षित छन्। फूलबारीकै उषा ढकालले यस वर्ष १० बिघाबाट ४० लाखको कारोबार हुने अपेक्षा गरेकी छन्। त्यसबाट १५ लाख बचत हुने अुमान उनको छ। धान र मकैबाटभन्दा गाजरखेतीले बढी आम्दानी दिन्छ, ढकालले भनिन्, खेतीबाट हुने आम्दानीले दुःख बिर्साउँछ। उनले लगाएको देखेपछि उनका साथीले पनि सिको गरे। दुई कठ्ठाबाट सुरु गरेका फूलबारीका श्रीकृष्ण देवकोटाले अहिले १३ बिघामा गाजरखेती गरेका छन्। करिब ५० लाखको बिक्री गर्छन्। परिवारसँग बसेर गरिने नगदेबालीबाट उनी सन्तुष्ट छन्। प्रधानमन्त्री कृषि आधुनिकीकरण परियोजनालेफूलबारीलाई गाजरखेतीको पकेट क्षेत्र घोषणा गरेको छ। असोजमा सुरु गरेको खेतीबाट वैशाखको पहिलो हप्तासम्म बिक्री हुन्छ। गाजर भण्डार गर्ने व्यवस्था छैन। थौरैले लगाउँदा बजारको समस्या थियो। व्यापारी नआउने हुँदा साइकलमा बोकेर लान्थे। अहिले घरैबाट गाजर बिक्री हुन्छ। पूलबारीमा मात्रै १० क्विन्टल बिउ लगाउँछन्। एक क्विन्टल बिउको २१ हजार रुपैयाँ पर्छ। एक क्विन्टल बिउबाट २५ बिघामा खेती हुन्छ। श्रीपुर, विष्णुपुर, गोपालगञ्ज, इन्द्रपुरी, पारसनगर, गीतानगर, राधापुर, गणेशगञ्जमा गाजरखेती हुन्छ। करिब ३ सय बिघामा गरिएको गाजरखेतीबाट जिल्लामा साढे १२ करोडको कारोबार हुन्छ। यहाँ उत्पादित गाजर पोखरा, काठमाडौं, दाङ, सुर्खेत, गोलबजार, वीरगन्जमा बिक्री हुन्छ। वीरगन्जबाट ठेलामार्फत थोरै मात्रामा भारतीय बजारमा समेत पुग्छ।"
मिथिलाको अद्भुत यात्रा,"जनकपुरधाम : मिथिलाको अद्भुत यात्रा १५ दिवसीय माध्यमिकी परिक्रमा सुरु भएको छ। १५ दिनसम्म शान्त चित्तले पैदल तय गरिने यो धार्मिक यात्रालाई विश्वकै सबैभन्दा लामो धार्मिक पदयात्रा मानिन्छ। देवालय, तपोभूमि, यज्ञस्थलको परिक्रमा गर्दा मनवाञ्छित फल प्राप्त हुने जनविश्वास छ। मिथिला पनि देवभूमि भएकै कारण परिक्रमा गर्दा मृत्युपरान्त मोक्ष प्राप्त हुने मान्यता बोकेर हजारौं यात्री यो धार्मिक यात्रामा सहभागी हुन्छन्। यो धार्मिक आस्थाको महाकुम्भ हो, जानकी मन्दिरका उत्तराधिकारी महन्थ रामरोशन दास भन्छन्, प्राचिन मिथिला भनेर धर्म ग्रन्थमा उल्लेख भएअनुसार राजा जनकको भूभागमा रहेको ८४ कोस (१३३ किमि) को परिक्रमा गर्दा मोक्ष प्राप्त हुने धार्मिक विश्वास छ। फागुन प्रतिपदामा यो धार्मिक यात्राको सुरुवात भइ फागु पूर्णिमाका दिन समापन हुन्छ। जनकपुरको अग्निकुण्डबाट निस्कने माता जानकी र कचुरी मठबाट निस्केको भगवान रामको डोलाकै नेतृत्वमा १५ दिन यात्री पैदल यात्रा गर्छन्। नेपालको १०५ किलोमिटर र भारतको २८ किलोमिटर कच्ची, पक्की र जिर्ण सडकमा खाली खुट्टा हिड्नु निकै कष्टकर पनि हुन्छ। परिक्रमा वि श्राम स्थलमा पर्याप्त धर्मशाला, खानेपानी र शौचालयको बन्दोबस्त नहुनुले यसलाई कष्टकर बनाएको हो। तर, जति पाइला हिँड्यो त्यत्तिकै पुण्यप्राप्ति हुन्छ भन्ने मान्यताले सबै दुःख कष्ट बिर्साएर पनि यात्रीलाई हिँडिराख्न उत्प्रेरित गर्ने गरेको महन्थ नवलकिशोर यादव बताउँछन्। परिक्रमा यात्रीलाई मासुजन्य र मदिरा जन्य पदार्थको सेवन पूर्ण रुपमा वर्जित हुन्छ। शौच गएपिच्छे नुहाएर चोखो भइ पुनः यात्रामा समावेश हुनु पर्छ। सूर्योदयदेखि यात्रा सुरु गर्ने परिक्रमा यात्रीले खानपानको प्रबन्ध आफैं मिलाएका हुन्छन्। यो परिक्रमा १८१० सालमा प्रारम्भ भएको मानिन्छ। भारतको कलानेश्वर, फुलहर हुँदै महोत्तरीको मटिहानी, जलेश्वर, मडई, ध्रुवकुण्ड, कञ्चनवन, तथा धनुषाको पर्वता, धनुषाधाम, सतोषर, औरही औरसाहा हुँदै फेरि भारतको करुणा, विसौल र कलानेश्वर पुगेर परिक्रमा यात्री जनकपुर आइपुग्छन्। फागू पूर्णिमाको दिन जनकपुरको अन्तरगृह परिक्रमापछि यो क्षेत्रमा होली पर्व मनाइन्छ।"
भाटभटेनी नेपालगन्जमा पनि,"नेपालगन्ज : भाटभटेनीको १८औं सुपर स्टोर शुक्रबारदेखि नेपालगन्जमा सञ्चालन भएको छ। काठमाडौं उपत्यका बाहिर सञ्चालनमा ल्याइएको यो ७औं सुपर स्टोर हो। भाटभटेनीका काठमाडौं उपत्यकामा मात्र ११ वटा सुपर स्टोर छन्। प्रदेश ५ को भने यो तेस्रो सुपर स्टोर हो। यसअघि भैरहवा र बुटवलमा खुलिसकेका छन्। राजधानीभन्दा बाहिर सबैभन्दा पहिले पोखरा र त्यसपछि चितवन हुँदै कान्छो सुपर स्टोर नेपालगन्जमा खुलेको हो। नेपालगन्ज उपमहानगरपालिका१८ कारकाँदोमा १३ कठ्ठा ५ धुर क्षेत्रफलमा एक लाख ५५ हजार स्क्वायर फिटमा भाटभटेनी निर्माण गरिएको छ। यसको निर्माण लागत जग्गासहित डेढ अर्ब रहेको छ। निर्माण सुरु भएको १० महिनामै सन्चालनमा ल्याइएको हो। जहाँ खाद्यान्न, फलपूल, लत्ताकपडा, इलेक्ट्रोनिक समान, भाँडावर्तन, लुगा, खेलौना, जुत्ता चप्पललगायत सामान एकै ठाउँमा पाइनेछन्। चार सय जना अट्ने दुई वटा फिल्म हल पनि बनेका छन्। हल सञ्चालनमा आउन अझै ६ महिना जति लाग्नसक्छ, भाटभटेनी सुपर मार्केटका अध्यक्ष तथा प्रबन्ध निर्देशक मीनबहादुर गुरुङले अन्नपूर्णसँगको भेटमा भने, स्वदेशी उत्पादनलाई प्रबद्र्धन गर्ने हाम्रो लक्ष्य हो। अहिलेसम्म २५ प्रतिशत स्वदेशी उत्पादन बिक्री गरिरहेका छौं। नेपालगन्ज सुपर स्टोरमा मात्र पाँच सय जनालाई रोजगारीको अवसर दिएको बताउने गुरुङले देशैभरि गरी १० हजार जनाले रोजगारी पाएको दाबी गरे। उनी ५० हजारलाई रोजगारी दिने लक्ष्य रहेको बताउँछन्। नेपालगन्ज भाटभटेनीले खसीको मासु, तरकारीलगायत कृषिजन्य उत्पादन देशका अन्य सुपर स्टोरमा पठाउने जनाएको छ। भाटभटेनीको माग दाङ, सुर्खेत, धनगढी, महेन्द्रनगरलगायतका सहरमा भए पनि अध्यक्ष गुरुङले चाँडै इटहरी र हेटौंडामा दुई वटा सुपर स्टोर सञ्चालनको तयारी भइरहेको बताए। उनले भावी योजना सुनाए, सरकारले अनुमति दिएमा यूपी र बिहारमा पनि भाटभटेनी खोल्ने हाम्रो लक्ष्य हो। नेपालीले पनि व्यवसाय गर्न सक्छन् भन्ने हामी गरेरै देखाइ दिन चाहन्छौं।"
सन्तानलाई आमा चिनाउने सशक्त फिल्म,"काठमाडौं : एउटी नारीलाई सन्तानको चाहना छ तर उनको सन्तान भइरहेको छैन। अर्की आमा बुढेसकालमा छोराछोरीसँगै बस्ने, रमाउने रहर छ, तर उनको छोरा अमेरिकातिरै भास्सिएको छ। कागज, वकिल र घरको ऋणकै वरिपरि अल्मलिएको छ। बावुको मृत्यु हुँदा पनि ऊ घर आउँदैन। तेस्री आमाले घर परिवार छाडेर अन्तरजातीय विवाह गरेकी छ। धन कमाउने आसमा श्रीमान् खाडीतिर छ। यिनै तीन आमा वरिपरि घुमेछ चलचित्र आमा। दीपेन्द्र के खनालको लेखन निर्देशन र छायांकन रहेको चलचित्र आमा यतिबेला प्रदर्शनमा छ। फिल्मको निर्माण शर्मिला पाण्डेले लिएकी छन्। दर्शकको माया र बटुल्न सफल आमाले चौतर्फी तारिफ बटुलेको छ। फिल्ममा मिथिला शर्मा, सुरक्षा पन्त, सरिता गिरी, मनिष निरौला, देशभक्त खनाल, लक्ष्मी भुसाल, अशान्त शर्मालगायतका कलाकारको उत्कृष्ट अभिनय छ। झमझम पानी परेको रातमा भर्याङबाट लडेर घाइते हुन्छन् देशभक्त। उनलाई एम्बुलेन्समा राखेर काठमाडौं ल्याउँदै गरेको कारुणिक दृश्यबाट फिल्म सुरु हुन्छ। पूरै फिल्म जुरुक्कै बोक्ने आमाको भूमिकामा छिन् मिथिला शर्मा। सहरमा श्रीमान्सँग बस्दै आएकी उनकी छोरी आरतीको भूमिकामा छिन् सुरक्षा। फिल्मले हामीले बाँचिरहेको समाजको चित्रण गरेको छ। निजी अस्पतालले उपचारको नाममा कसरी बिरामी र आफन्त ठग्छन् भन्ने यथार्थ देख्दा फिल्म हेरेको नभएर आफैंले समस्या भोगिरहेको आभास हुन्छ। एकातिर डाक्टरको रुखो व्यवहार, औषधि पसलेको नमिठो वचन, अस्पतालका कर्मचारीको अशिष्ट बोली, पैसामा चल्ने डाक्टर, प्रशासकीय हाकिमको निर्दयी व्यवहार देख्दा फिल्म हेर्दै गरेका दर्शकको मन कटक्क खान्छ। वैदेशिक रोजगारी आजको तीतो यथार्थ हो। गाउँदेखि सहरसम्म हरेक घरमा कोही न कोही वैदेशिक रोजगारीमा देशबाहिर छन्। उनीहरूकै भरमा चल्छ नेपालमा बस्ने परिवारको दैनिकी। देशको अर्थतन्त्रको ठूलो हिस्सा बोक्छ विदेशबाट आउने रेमिट्यान्सले। रेमिन्ट्यान्स पछाडि लुकेको पीडा फिल्मले सर्लक्क उतारेको छ। विदेशमा हुनेहरू प्रत्यक्ष फिल्ममा देखिएका छैनन् पृष्ठभूमिमा उनीहरूको आवाज मात्र सुनिन्छ। घर आउन नपाएको पीडा देखिन्छ। छोरा जन्माएकी श्रीमती स्याहार्न नपाएको गुनासो भेटिन्छ त बुवाको शरीरमा दागबत्ती दिन नपाएको पश्चाताप सुनिन्छ। विदेशबाट आफन्तलाई पटकपटक फोन गरिरहने पात्र बोल्दाबोल्दै भक्कानिन्छ। यसले दर्शकलाई विदेशको कहर बुझाउँछ। युवा विदेशपछि बूढाबूढी मात्रै बाँकी रहेको समाजको कथा हो आमा। सहरको महँगो अस्पतालमा बिरामी भर्ना गरेर सञ्चो हुने आसमा पर्खिरहेका आफन्तको कहानी हो आमा। समाजमा जरो गाडेर बसेको पितृसत्तात्मक मनोविज्ञानलाई निर्देशक खनालले मिथिला शर्मामार्फत उजागर गरेका छन्। छोरीको सहयोग भइरहँदा पनि उनी पटकपटक छोरा खोजी रहन्छिन्। आफ्नो घरका समस्या थाँती राखेर बुवाको उपचारमा दिनरात खटिइरहेकी छिन् आरती। श्रीमान् र परिवारले सन्तानको चाहना राखिरहेका हुन्छन् तर उसको सन्तान भएको छैन। यसमाथि बुवाको सम्पूर्ण जिम्मेवारी उसको टाउकोमा छ। विदेशमा रहेको दाजुले उपचारका लागि केही रकम सहयोग गर्छन् तर आउन सक्दैनन्। पैसाको अभावमा अस्पतालको शवगृहमा सडिरहेको लास उठाउन उसले हरसम्भव प्रयास गरेकी छ। उसको अभिनयमा दर्शकले छोरीको माया, जिम्मेवारी र शक्ति बुझ्न सक्छन्। आमाबुवालाई दागबत्ती दिने, किरिया गर्नेलगायतका हरेक जिम्मेवारी पूरा गर्न छोरीहरू सक्षम छन् भन्ने सन्देश दिन्छ फिल्मले। फिल्मको धेरैजसो दृश्य पानी परिरहेको समयमा खिचिएको छ। पानीमा भिज्दै औषधि पसलतिर दौडिरहेको, रेनकोट ओटेर अस्पताल र घर गर्दै गरेका दृश्य जीवन्त लाग्छ। हलभित्र पस्दै फिल्मभन्दा पनि कहीँ कतै सत्यकथा हेरेजस्तो अनुभव हुन्छ। फिल्मले कारुणिक संवेदनालाई मज्जाले पस्किएको छ। सुरक्षासँगै सुत्केरी अवस्थामा रहेकी आमाको भूमिका निर्वाह गरेकी सरिताको अभिनय अब्बल लाग्छ। आफ्नो जिम्मेवारी र आमाबुवासँगको सम्बन्धबारे हरेक दर्शकलाई सोच्न बाध्य बनाउँछ फिल्मले। कामको सिलसिलामा आमाबुवासँगको अपनत्व कतै छुटिरहेको हुन सक्छ, चाहँदाचाहँदै उहाँहरूलाई सुन्न र बुझ्न समय नपाइरहेका हुन्छौं हामी। फिल्म हेर्दै गर्दा हरेकले पटकपटक आमाबुवालाई सम्झन्छ। उहाँहरूप्रति आफूले गरेको व्यवहार सम्झाउँछ। यो फिल्मको सशक्त पक्ष हो। दर्शकको ध्यान भड्किन नदिनु खनालको निर्देशकीय खुबी हो। फिल्मले सबै वर्गका दर्शकलाई समेट्छ। समग्रमा एउटा छुटाउन नहुने फिल्म बनेको छ आमा।"
मन्त्री गुरुङका योजनैयोजना,"काठमाडौं : महिला, बालबालिका तथा जेष्ठ नागरिकमन्त्री पार्वत गुरुङले पद बहाली गरेको सय दिन पुगेको छ। मन्त्रालयले शुक्रबार प्रेस विज्ञप्ति जारी गर्दै सय दिनको उपलब्धि र आगामी कार्यदिशाको फेहरिस्त सार्वजनिक गरेको हो। २०७२ मंसिर ५ मा पद बहाली गरेका मन्त्री गुरुङले महिला मन्त्रालयको जिम्मेवारी लिँदा निकै आलोचना खेप्नु परेको थियो। उनी भन्छन्, सुरुमा मन्त्रालयसँग तालमेल नमिलेजस्तो भयो तर अहिले हीनताबोध छैन। महिला मन्त्रालयलाई सामाजिक विकास मन्त्रालयको रूपमा लिएको भन्दै गुरुङले प्रधानमन्त्रीको समृद्ध नेपाल, सुखी नेपाली को सपना पूरा गर्ने बताए। उनले भने, भौतिक पूर्वाधारको विकास मात्रलाई म समृद्धिको सूचक मान्दिनँ। देशलाई समृद्ध बनाउन पहिले समाजलाई समुन्नत बनाउनुपर्छ। सय दिन अर्थात् हनिमुन पिरियड मा महिलाका मुद्दा सम्बोधन गर्दै महिला उद्यमशीलतालाई प्राथमिकता दिएको गुरुङले बताए। सय दिनमा महिला, बालबालिका तथा जेष्ठ नागरिकका मुद्दालाई स्थानीय तहसम्म पुर्याउन पहल गरेको बताउँदै उनले भने, भएका ऐन नियमलाई कार्यान्वयनमा लैजान पहल गरेको छु। राष्ट्रपति महिला उत्थान कार्यक्रमलाई परिमार्जन गरी महिलाको आर्थिक सशक्तीकरण, लैंगिक समानता, उद्धार तथा संरक्षणको योजनालाई गेम चेन्जर परियोजनाको रूपमा राष्ट्रिय योजना आयोगमा पेश गरेको उनले बताए। मानव बेचबिखन तथा ओसारपसार नियन्त्रण गर्ने, पीडितलाई उद्धार र पुनस्र्थापना गर्ने, सडक बालबालिकाको उद्धार, संरक्षण र व्यवस्थापनको कार्य अगाडि बडाएको उनले बताए। अपांगमैत्री खेलपरिसर, सांकेतिक भाषाको शब्दकोष, वितरण गर्ने, भौतिक संरचनालाई अपांगमैत्री बनाउन कार्ययोजना तय गरेको समेत उनले भनाइ छ। धरान, इटहरी, दमक, पोखरा र वीरेन्द्रनगरका सडक बालबालिकालाई उद्धार गर्ने मन्त्रीको योजना छ। उनले भने, कर्णाली र सुदुरपश्चिमका छाउगोठ भत्काउने र यो आर्थिक वर्षमा नेपाललाई छाउगोठमुक्त देश घोषणा गर्नेछु। जेष्ठ नागरिकका सीप र अनुभवलाई प्रयोग गर्न ज्ञान केन्द्रको स्थापना गर्ने उनको भनाइ छ। मर्यादित महिनावारी अभियान सुरु (बक्स) मन्त्री पार्वत गुरुङले छाउप्रथाको अन्त्य गर्न अन्तर्राष्ट्रिय मर्यादित महिनावारी को अभियान थालेका छन्। महिलामाथि हुने सबै किसिमका विभेद अन्त्य गर्न मर्यादित महिनावारीको अवधारणा ल्याइएको हो। अभियान महिनावारीसँग जोडिएका छाउपडीलगायत समाजका नकारात्मक अभ्यास उन्मुलन गर्न सञ्चालन गरिने भएको हो। सुदुरपश्चिमका जिल्लामा छाउप्रथा कायमै छ। उनी भन्छन्, छाउ प्रथाका कारण अन्तर्राष्ट्रिय मञ्चमा नेपालले शिर झुकाउनु परेको छ। काठमाडौं उपत्यकामा समेत महिनावारी हुँदा विभेद सहनुपर्ने अवस्था छ। २०७७ जेठ १३, १४ र १५ गते मर्यादित महिनावारी सम्मेलन हुँदैछ। यस्तो सम्मेलन विश्वमै पहिलो हुने मन्त्रालयको दाबी छ।"
पञ्चेश्वर बनाउन राष्ट्रपतिको जोड,"महेन्द्रनगर : राष्ट्रपति विद्यादेवी भण्डारीले पञ्चेश्वर परियोजना परिवर्तनको संवाहक भएको बताएकी छन्। यसको निर्माणमा लाग्न उनले सबैलाई आग्रह गरेकी छन्। उनले पश्चिम सेती, कैलाश मानसरोवर पहुँचमार्ग सम्पन्न गर्न सम्बन्धित पक्ष दत्तचित्त भएर लाग्नुपर्ने बताइन्। दोधाराचाँदनीमा सुख्खा बन्दरगाह, महाकाली नदीमा चार लेनको पुल र अन्य ठूला पूर्वाधार निर्माणमा ढिलाइ नगर्न उनले आग्रह गरिन्। कृषि क्षेत्रको विकास गर्न सके सुदूरपश्चिममा रोजगारीको ठूलो सम्भावना रहेको धारणा उनले व्यक्त गरिन्। कृषिको आयात प्रतिस्थापन गर्न सके नेपालमै रोजगारी पनि हुन्छ भने देशको आर्थिक अवस्थामा पनि सुधार आउँछ, कञ्चनपुरको भीमदत्त नगरपालिकाले आयोजना गरेको तेस्रो शुक्लाफाँटा पर्यटन महोत्सवलाई सम्बोधन गर्दै उनले भनिन्। शुक्लाफाँटा वन्यजन्तु आरक्ष प्रवेशद्वारमा रहेको मजगाउँ विमानस्थलमा आयोजना गरिएको महोत्सव उद्घाटन यसअघि भए पनि राष्ट्रपतिले शुक्रबार सम्बोधन गरेकी हुन्। उनले आर्थिक वृद्धि हासिल गर्न व्यावसायिक उत्पादनमा जोड दिनुपर्नेे बताइन्। उनले शिक्षा आर्थिक समृद्धिको जग भएको बताइन्। उच्च शिक्षा प्रदान गरिरहेका शैक्षिक केन्द्रहरूलाई सुदृढ तुल्याएर उच्च स्तरको प्राविधिक तथा व्यावसायिक जनशक्ति उत्पादनमा उनले जोड दिइन्। उच्च स्तरको प्राविधिक तथा व्यवसायिक जनशक्ति उत्पादनमा जोड दिनुपर्छ, उनले भनिन्, सामुदायिक विद्यालयहरूमा भौतिक तथा शैक्षिक पूर्वाधार विकास गरी गुणस्तरीय शिक्षा प्रदान गर्न सम्बन्धित पक्ष क्रियाशील हुनुपर्छ। उनले सुदूरपश्चिममा दिगो आर्थिक वृद्धि हासिल गर्न उद्योग, होटल, होमस्टे सडक तथा सञ्चार सेवाको सुदृढीकरण आवश्यक रहेको बताइन्। शुक्लाफाँटामा रहेको ठूलो घाँसे मैदान र बाह्रसिंगेको ठूलो बथानले पर्यटक आकर्षण गर्ने उनको भनाइ थियो। त्यस क्षेत्रमा भौतिक पूर्वाधारको विकास गर्न सम्बन्धित निकाय अग्रसर हुनुपर्छ, उनले भनिन्। राष्ट्रपतिले शुक्रबार बिहान डडेलधुराको अमरगढी नगरपालिका८ मा रहेको उग्रतारा भगवती मन्दिरको दर्शन गरेकी थिइन्। मन्दिर परिसरमा कलश लिएका विद्यार्थी, नेपालको झन्डा बोकेका कर्मचारीसहित पञ्चैबाजाले राष्ट्रपतिलाई स्वागत गरिएको थियो। उनको स्वागत तथा अभिनन्दन कार्यक्रममा जनप्रतिनिधि, मन्दिरका पुजारी, धामीलगायत उग्रतारामा रहेको वेदविद्या श्रमा अध्ययनरत वटुक, उग्रतारा क्षेत्र विकास समितिका पदाधिकारीको उपस्थिति थियो। नगरपालिकाले राष्ट्रपतिलाई नागरिक अभिनन्दनसमेत गरेको थियो। ०"
उखु किसानलाई अनुदान : साढे ४१ करोड निकासा,"काठमाडौं : उखु किसानलाई उत्पादन प्रोत्साहन अनुदान उपलब्ध गराउन अर्थ मन्त्रालयले थप साढे ४१ करोड रुपैयाँ निकासा गरेको छ। कृषि तथा पशुपन्छी विकास मन्त्रालयको प्रस्तावमा अर्थ मन्त्रालयले ४१ करोड ४९ लाख १३ हजार रुपैयाँ बिहीबार निकासा गरेको हो। कृषि तथा पशुपन्छी विकास मन्त्रालयले माघ २७ गते उखु किसानलाई अनुदान वितरण गर्न अपुग भएको रकम उपलब्ध गराइ दिन अर्थ मन्त्रालयलाई पत्राचार गरेको थियो। मन्त्रालयका प्रवक्ता हरिबहादुर केसीले अर्थ मन्त्रालयले नपुग रकम आठ जिल्लाको कोष तथा लेखा नियन्त्रक कार्यालय (कोलेनिका) लाई निकासा गरेको जानकारी दिए। नपुग भएको रकम अर्थलाई पत्राचार गरी निकासा गराएर आठवटै जिल्लाको कोलेनिकालाई अनुदान रकम पठाइसकेका छौं, केसीले भने, यसअघि अर्थले कृषिलाई निकासा गर्दै आएकामा यसपटक भने अर्थबाट सोझै कोलेनिकालाई पठाइएको हो। भुक्तानी गर्नुपर्ने एक मुष्ट रकम अर्थबाट निकासा नहुँदा विभिन्न जिल्लामा अनुदान वितरण गर्ने कार्य प्रभावित बनेको थियो। आर्थिक वर्ष २०७५७६ मा नेपाली किसानबाट उखु खरिद गरी १३ वटा चिनी उद्योगले क्रसिङ गरेका थिए। किसानले त्यो वर्ष चिनी उद्योगलाई दुई करोड चार लाख ५५ हजार एक सय ७६ क्विन्टल उखु बिक्री गरेका थिए। सरकारले किसानलाई उखुखेती प्रोत्साहन अनुदानबापत प्रतिक्विन्टल ६५ रुपैयाँ २८ पैसा उपलब्ध गराउने बजेटमा नै घोषणा गरेको छ। े थप रकममध्ये सबैभन्दा बढी सर्लाही र कञ्चनपुरको कोलेनिकालाई निकासा गरिएको छ। सर्लाहीलाई ११ करोड २८ लाख ९० हजार र कञ्चनपुरलाई सात करोड ४४ लाख २१ हजार अनुदान रकम निकासा गरिएको छ। यसपछि सुनसरीमा दुई करोड ३३ लाख ८४ हजार, सिरहामा दुई करोड ३९ लाख चार हजार, महोत्तरीकोमा ६ करोड ७९ लाख आठ हजार, रौतहटमा दुई करोड ७९ लाख ८८ हजार, बारामा पाँच करोड ७८ लाख ६८ हजार र नवलपरासी (बर्दघाट सुस्ता पश्चिम) मा दुई करोड ६५ लाख ५० हजार रुपैयाँ अनुदान पठाइएको छ। एक मुष्ट रकम आइनपुगेका कारण जिल्लाका भुक्तानी समितिले अनुदान वितरण गर्न समस्या परेको गुनासो गरेका थिए। एक मुष्ट रकम अभावमा बारा, सर्लाही, रौतहट, नवलपरासीलगायत जिल्लामा तत्कालका लागि भुक्तानी दिन रोकिएको थियो। अब एकमुष्ट रकम उपलब्ध भएपछि स्थानीय भुक्तानी समितिले नियमानुसार सबै भुक्तानी एकैपटक किसानको खातामा जम्मा गरिदिनेछन्, केसीले भने। गत आर्थिक वर्ष दुई करोड चार लाख ५५ हजार एक सय ७६ क्विन्टल उखु बिक्रीबापत सरकारले प्रोत्साहन अनुदान एक अर्ब ३३ करोड ५३ लाख १३ रुपैयाँ किसानलाई दिनुपर्ने थियो। यसमध्ये ९२ करोड चार लाख रुपैयाँ पहिले नै अर्थ मन्त्रालयले कृषि मन्त्रालयलाई विनियोजन गरी निकासा गरेको थियो। यसअघि निकासा भएको यो रकममध्ये हालसम्म करिब ३३ करोड ६० लाख रुपैयाँ किसानलाई भुक्तानी गरिसकिएको छ। क्रसिङ र अनुदान अवस्था गत आर्थिक वर्ष १३ वटा उद्योगले नेपाली किसानबाट दुई करोड चार लाख ५५ हजार एक सय ७६ क्विन्टल उखु खरिद गरी क्रसिङ गरेका थिए। नवलपरासीको वागमती खाँडसारी सुगर मिलले सात लाख ११ हजार चार सय ८८ क्विन्टल उखु क्रसिङ गरेको थियो। त्यो परिमाणबापत ४ करोड ६४ लाख ४५ हजार ९ सय ३९ रुपैयाँ किसानलाई अनुदान वितरण गरिनेछ। सोही जिल्लाको लुम्बिनी चिनी उद्योगले दुई लाख २८ हजार ७७ क्विन्टल क्रसिङ गरेको थियो। यसका आधारमा एक करोड ४८ लाख ८८ हजार ९ सय १४ रुपैयाँ, नवलपरासीकै इन्दिरा सुगर एन्ड एग्रो इन्डिस्ट्रिजले तीन लाख ६१ हजार ९ सय २० क्विन्टल क्रसिङ गर्दा दुई करोड ३६ लाख २६ हजार एक सय ५३ रुपैयाँ अनुदानबापत वितरण गरिनेछ। यस्तै कञ्चनपुरको महाकाली सुगर मिलले १९ लाख ४५ हजार सात सय ५१ क्विन्टल क्रसिङ गरेका आधारमा १२ करोड ७० लाख १८ हजार ६ सय ५९ रुपैयाँ अनुदान दिइनेछ। सोही जिल्लाको वागेश्वरी सुगर एन्ड केमिकलले १७ लाख दुई हजार एक सय एक क्विन्टल त्रसिङ गरेका आधारमा ११ करोड ११ लाख १३ हजार एक सय ६६ रुपैयाँ अनुदान वितरण गरिनेछ। रौतहटको श्रीराम सुगर्स मिलले १२ लाख ७१ हजार आठ सय ६२ क्विन्टल क्रसिङ गरेका थियो। यसका आधारमा आठ करोड ९५ लाख ५५ हजार अनुदान दिइएको छ। बाराको रिलाइन्स सुगर एन्ड केमिकलले २८ लाख ३६ हजार चार सय ६० क्विन्टल क्रसिङ गरेका आधारमा १८ करोड ५१ लाख ६४ हजार अनुदान दिइनेछ। सुनसरीको इस्टर्न सुगर मिलले ११ लाख ४६ हजार एक सय ६९ क्विन्टल क्रसिङ गरेका आधारमा सात करोड ४८ लाख २१ हजार र सिरहाको हिमालय सुगर मिलले १२ लाख ८९ हजार तीन सय २६ क्विन्टलका आधारमा आठ करोड ४१ लाख ६७ हजार रुपैयाँ किसानलाई अनुदान वितरण गर्नु पर्नेछ। यसैगरी महोत्तरीको एभरेस्ट सुगर एन्ड केमिकलले ३३ लाख २८ हजार ६ सय तीन क्विन्टल सर्लाहीको अन्नपूर्ण सुगर एन्ड जनरल मिलले ९ लाख सात हजार ६ सय ९२ क्विन्टल, सोही जिल्लाको इन्दुशंकर चिनी उद्योगले ३४ लाख ९८ हजार तीन सय ४३ क्विन्टल उखु क्रसिङ गरेका छन्। सर्लाहीकै महालक्ष्मी सुगर्स मिलले ११ लाख २७ हजार तीन सय ७९ क्वीन्टल उखु क्रसिङ गरेको थियो। उखुको परिमाणका आधारमा किसानले अनुदान पाउनेछन्।"
बुङका आलुको माग उच्च,"ओखलढुंगा : ओखलढुंगाका लेकाली क्षेत्रमा बुङ बनाएर उत्पादन गरिएकोमध्ये ७० प्रतिशत जिल्लाबाहिर बिक्री हुने गरेको छ। यसवर्ष जिल्लामा बुङमा रोपिएको आलु ६ हजार ५ सय मेट्रिक टन उत्पादन भएको थियो। यसमध्ये ४ हजार ६ सय मेट्रिक टन आलु बाह्य जिल्लामा बिक्री भएको प्रधानमन्त्री कृषि आधुनिकीकरण परियोजना (आलु जोन) को अभिलेख छ। यो तथ्यांक कुल उत्पादनको ७० प्रतिशत हो। उत्पादित आलुमध्ये ३० प्रतिशत स्थानीय हाटबजार र कोसेलीका रूपमा खपत भएको कार्यालयको तथ्यांक छ। ५० रुपैयाँ प्रतिकेजी पर्ने बुङमा रोपिएको आलु समयअगावै किसानका घरबाटै बिक्री भएको छ। स्वादिलो र अर्गानिक भएकाले उपभोक्ताको रोजाइमा बुङको आलु पर्ने गरेको छ। लेकाली क्षेत्रमा झाडी फँडेर जलाएर साना साना ड्याङ बनाएर खरानी र माटोमा रोपिने आलुलाई बुङको आलु भनेर चिनिन्छ। जिल्लाका लेकाली क्षेत्रका किसानले माटो र झारपातको चपरी उप्काएर थुप्रो बनाएर आगोले पोलेपछि त्यसमा आलु रोप्दै आएका छन्। बुङको आलुमा रासायनिक मल तथा विषादी प्रयोग नगरिने भएकाले पूर्णतया अर्गानिक मानिन्छ। बुङको आलु खिजिदेम्बा गाउँपालिकाको वडा ६, ७, ८ र ९, मोलुङ गाउँपालिकाको वडा ६, ७ र ८, सिद्धिचरण नगरपालिकाको वडा ५, ६ र ७ तथा चिशंखुगढी गाउँपालिकाको वडा ७ लगायत २ हजार मिटरभन्दा माथिका क्षेत्रमा हुँदै आएको छ। जिल्लामा २ हजार ९ सय ४७ हेक्टर क्षेत्रमा आलुखेती गरिने भए पनि १ हजार ४६३ हेक्टर क्षेत्रमा बुङ बनाएर आलु रोप्ने गरिएको छ। बुङको आलुको माग बाह्य जिल्लाबाट अत्यधिक आउन थालेको अगुवा किसान राजेश श्रेष्ठ बताउँछन्। जिल्ला बाहिर नै माग धेरै भएकाले बुङको आलु बजारसम्मै आइपुग्न पाउँदैन। बजारमा आए पनि हारालुछ हुने उपभोक्ता रोजन राईको भनाइ छ। स्वादिलो र स्वस्थ भएकाले सबैको रोजाइ बुङको आलुमा गएको राईले बताए।"
"प्रधानमन्त्री ओली अडानमै, दबाब दिँदै प्रचण्ड","काठमाडौं : नेकपा वरिष्ठ नेता माधव नेपालले गत सोमबार आफ्नै निवासमा संविधान संशोधन कार्यदलको बैठक बोलाए। कार्यदलका सदस्यद्वय सुवास नेम्बाङ र खिमलाल देवकोटासँग कार्यदलका विषयमा छलफल चल्दै गर्दा नेता नेपालको मोबाइलमा इमेल आयो। इमेल पठाएका थिए, नेता वामदेव गौतमले। गौतमले संविधान संशोधनको ड्राफ्ट नै इमेल गरेका थिए। ड्राफ्ट आयो, यसमा थपघट गरेर छिटो गरिदिनुपर्यो भन्ने सन्देश आयो भन्दै नेपालले कार्यदलका सदस्यद्वयलाई सुनाएका थिए। नेम्बाङ र देवकोटाले कार्यदल गठनबारे पार्टीको आधिकारिक निर्णय, संविधान संशोधनको टीओआर र संशोधन पारदर्शी हुनुपर्ने अडान राख्दै कार्यदल बहिष्कारको सन्देश दिए।राष्ट्रियसभाका सांसद पनि प्रधानमन्त्री बन्न पाउने गरी संविधान संशोधन कार्यदलको तयारी देखेपछि प्रधानमन्त्री केपी शर्मा ओली झस्के। उनले आफूविरुद्धको घेराबन्दीका रूपमा लिँदै कार्यदल भत्काउने र संशोधनका विपक्षमा मत बनाउन सुरु गरे। नेकपाभित्र लफडा सुरु भयो। विवादबीच बिहीबार सचिवालय बैठकले वामदेव गौतमलाई राष्ट्रियसभामा पठाउने निर्णय गर्यो। मन्त्रिपरिषद्को सिफारिसमा राष्ट्रपतिबाट मनोनीत हुने उक्त पदमा प्रधानमन्त्री ओलीले सचिवालको बैठकको निर्णय नमान्ने सन्देश दिए। प्रधानमन्त्री ओलीले वरिष्ठ नेता नेपाललाई टेलिफोन गरेर अर्थमन्त्री डा युवराज खतिवडालाई नै निरन्तरता दिने र गौतमलाई राष्ट्रियसभामा पठाउन नसकिने जवाफ दिए। सचिवालयले निर्णय गरेको २४ घण्टा नबित्दै प्रधानमन्त्री ओलीबाट निर्णय उल्लंघन हुने सन्देशले नेकपाभित्र तीव्र विवाद उत्पन्न भयो। प्रधानमन्त्री ओलीमाथि दबाब बढाउन अर्का अध्यक्ष पुष्पकमल दाहाल 'प्रचण्ड', वरिष्ठ नेता नेपाल, अर्का वरिष्ठ नेता झलनाथ खनाल र गौतमबीच लगातार वार्ता र भेटघाट भए। सचिवालयको निर्णय नमाने जुनसुकै कदम पनि चाल्न सकिने दबाब प्रधानमन्त्री ओलीमाथि पर्यो। सचिवालय बैठकको निर्णय प्रधानमन्त्री ओलीले कार्यान्वयन गर्नुपर्छ भन्नेमा महासचिव विष्णु पौडेल पनि उभिएपछि प्रधानमन्त्री ओली थप दबाबमा परे। पार्टीभित्र बढ्दो तनाव र गठबन्धनले अनेक हल्ला फैलिए। प्रधानमन्त्रीविरुद्धको गठबन्धन बलियो हुनुमा अन्य दुई वटा कारण पनि थपिए। पहिलो, संविधान संशोधन कार्यदल गठनको (गोप्य) निर्णय प्रधानमन्त्री कार्यालयबाट बाहिरिएको आशंका। दोस्रो, नेपाल ट्रस्टको जग्गा लिज प्रकरणमा अर्का अध्यक्ष दाहालसहितका नेताहरुको नाम किटेर सार्वजनिक भएको श्वेतपत्र। एकातिर पार्टी अध्यक्ष एवम् प्रधानमन्त्री अडानमा अडिग, अर्कोतर्फ अर्का अध्यक्षको गठबन्धन बलियो हुँदै जाँदा दुर्घटनाका संकेत पनि देखा पर्न थाले। महासचिव विष्णु पौडेलले मध्यमार्गी प्रस्ताव गरे, गौतमलाई राष्ट्रियसभामा ल्याउने र अर्थमन्त्री खतिवडालाई ६ महिनासम्म मन्त्री पदमा निरन्तरता दिने। महासचिवको मध्यमार्गी प्रस्ताव दुवैतिर बिहीबार साँझ नै पुगेको थियो। शुक्रबार बिहानै अध्यक्ष दाहाल निवास खुमलटारमा वरिष्ठ नेताद्वय नेपाल र खनालबीच छलफल भयो। ऊर्जामन्त्री वर्षमान पुन पुगेको १५ मिनेटमा छलफल समाप्त भएको स्रोतले बतायो। छलफलपछि दाहाल गृहजिल्ला चितवन प्रस्थान गरे भने वरिष्ठ नेता नेपाल प्रधानमन्त्री भेट्न बालुवाटार पुगे। चितवन पुगेका दाहालले सचिवालयको निर्णय प्रधानमन्त्रीले मान्नैपर्ने धारणा सार्वजनिक गरे। अर्थमन्त्री खतिवडालाई ६ महिनाम्म दोहोर्याउन सकिने संवैधानिक व्यवस्था रहेको उल्लेख गर्दै दाहालले मध्यमार्गी प्रस्तावप्रति लचिलो भएको सन्देश पनि दिए। चितवनबाट शुक्रबार नै दाहाल हेलिकप्टरमार्फत सीधै सिन्धुपाल्चोकको सुकुटे पुगेका छन्। प्रधानमन्त्री भेट्न बालुवाटार पुगेका नेता नेपालले पार्टी सचिवालयको बैठकको निर्णय कार्यान्वयन गर्न प्रधानमन्त्रीसँग आग्रह गरे। पार्टीले सर्वसम्मत गरेको निर्णय पालना नगर्ने हो भने पार्टी र सरकार दुवै सञ्चालनमा कठिनाइ हुन्छ, नेपाललाई उधृत गर्दै स्रोतले भन्यो, पार्टीको निर्णय मान्नुपर्छ भन्नेमै उहाँ (नेपाल) ले प्रधानमन्त्रीलाई सन्देश दिन जानुभएको हो। तर प्रधानमन्त्री ओली भने खतिवडालाई नै निरन्तरता दिने र पार्टी निर्णय नमान्ने अडानमै देखिएका थिए। नेता नेपालले खतिवडालाई नै मन्त्रीमा निरन्तरता दिन चाहेको भए पहिले नै नेताहरूलाई किन नभनेको र नेताहरूसँग छलफल किन नगरेको भन्दै प्रधानमन्त्रीसँग प्रश्न गरेका थिए। प्रधानमन्त्रीज्यू आफ्नो अडानमा अडिग हुनुहुन्छ, नेता नेपाल निकट स्रोतले भन्यो, प्रधानमन्त्रीज्यूसँग दुईवटा विकल्प छन्। पहिलो सच्चिने, दोस्रो सक्किने। पार्टीको निर्णय नमाने प्रधानमन्त्रीविरुद्ध जेसुकै कदम चाल्न सकिने दाहाल निकट एक स्थायी समितिले बताए। प्रधानमन्त्रीका प्रेस सल्लाहकार सूर्य थापा भने नेताहरूले डोको र बालकको कथा स्मरण गर्नुपर्ने बताउँछन्। हजुरबालाई डोकोमा बोकेर भीरबाट फाल्न लागेका बुबालाई उनको बालकले डोको नफाल्न आग्रह गरेको स्मरण गरे हुन्छ, थापाले भने। प्रधानमन्त्री ओली आफ्नो अडानमा कायमै रहेको संकेत गर्दै थापाले भने, प्रधानमन्त्रीज्यू, चंगाको धागो कहाँसम्म पुग्छ भनेर हेरिराख्नुभएको छ। पछिल्लो घटनाक्रमबारे प्रधानमन्त्री ओली पनि उपप्रधान तथा रक्षामन्त्री ईश्वर पोखरेल, महासचिव पौडेल र संसदीय दलका उपनेता सुवास नेम्बाङसँग निरन्तर छलफलमा छन्। दुवैतिरका सन्देश पुर्याउने र समझदारीका लागि पहल गर्ने काम भने वरिष्ठ नेता नेपालमार्फत भइरहेको नेताहरू बताउँछन्।"
कोरोनाको विश्वव्यापी प्रभाव,"दिनेश गौतमसुनिता कार्की। काठमाडौं : विश्वभर कोरोना भाइरस (कोभिड १९) महामारी फैलिएरहेका बेला नेपालमा सतर्कताका लागि तयारी कमजोर देखिएको छ। नेपाल कोरोनाको उच्च जोखिममा रहे पनि पूर्वाधारलगायतका तयारी सुस्त छ। स्वास्थ्य तथा जनसंख्या मन्त्रालयले भने संक्रमणको सम्भावित स्वरूप, परीक्षण, निदानलगायतमा सूक्ष्म अध्ययन गरिरहेको जनाएको छ। गृह मन्त्रालयका अधिकारीहरू चीन, भारत, युरोप, अमेरिकाजस्ता सम्पन्न देशबाट स्वास्थ्य जाँचका कयौं प्रक्रिया पार गरेर पर्यटक आउने हुँदा आत्तिनु नपर्ने बताउँछन्। प्रवक्ता केदारनाथ शर्माले विकसित मुलुकबाट भित्रिने पर्यटक पूर्ण चेकजाँच भएर आउने बताए। स्वास्थ्य सेवा विभागका महानिर्देशक महेन्द्रप्रसाद श्रेष्ठ भन्छन्, द्रुत गतिमा सतर्कता अपनाउनुपर्नेछ। पूर्वाधारलगायतका सवालमा युद्धस्तरमा तयारी गर्नुपर्ने खाँचो छ। स्वास्थ्य मन्त्रालय स्वास्थ्य सेवा विभागअन्तर्गतको इपिडिमियोलोजी तथा रोग नियन्त्रण महाशाखाका प्रमुख डा हेमन्तचन्द्र ओझाले दैनिक नेपाल भित्रिने १० देखि १२ फ्लाइटका प्रत्येक यात्रुलाई थर्मल स्क्यानरले जाँच गर्ने बताए। उनका अनुसार त्रिभुवन विमानस्थलले प्यासेन्जर लोकेटर फर्म ल्याउने तयारी गरेको छ। त्रिभुवन विमानस्थलमा ५ वटा हेल्थ डेस्कमा पर्यटकको परीक्षण भइरहेको छ। ज्वरो आएका र श्वासप्रश्वासमा समस्या देखिएमा शुक्रराज ट्रपिकल तथा सरुवा रोग अस्पतालको आइसोलेसन वार्डमा राखेर उपचार गरिन्छ। चीनबाट आएका एक जना नेपाली विद्यार्थीमा एक महिना अघि भाइरस पोजेटिभ देखिएको थियो। ३२ वर्षीय ती युवा अहिले स्वस्थ रहेको जनाइएको छ। नेपाल भाइरसमुक्त भएको छैन कोरोना भाइरसको जोखिमबाट नेपाल मुक्त नभइसकेको शुक्रराज टपिकल तथा सरुवा रोग अस्पतालका प्रवक्ता एवं सरुवा रोग विशेषज्ञ डा अनुप बास्तोलाले बताए। उनले भने, सतर्कता र पूर्वतयारीका कार्यक्रम आवश्यक छ। आयातनिर्यातमा असरछिमेकी मुलुकमा कोरोनाको संक्रमण बढेपछि नेपालको आयात निर्यात, पर्यटन, वैदेशिक लगानी, रेमिट्यान्स र विकास निर्माणका क्षेत्रमा असर देखिन थालेका छन्। चीन, दक्षिण कोरिया, जापानलगायतका मुलुकमा संक्रमण बढेपछि श्रमबजारमा समेत प्रत्यक्ष असर देखिएको छ। स्वास्थ्य मन्त्रालयका एक उच्च अधिकारी भन्छन्, न त हामी पर्यटक आवागमन रोक्न सक्छौं, न त आयात नगरी बाँच्न सक्छौं। परनिर्भर मुलुक भएकोले चुनौती धेरै छ। यस्तो छ तयारी संक्रमण प्रभावित मुलुकबाट उद्धार गरिएका नेपाली र पर्यटकको त्रिभुवन विमानस्थलमा स्वास्थ्य जाँच गरिन्छ। उपचारका लागि अस्पतालसम्म लैजान चौबीसै घण्टा एम्बुलेन्सको व्यवस्था गरिएको छ। उद्धार गरी ल्याइएका र पर्यटकका रुपमा आएका व्यक्तिको त्रिभुवन अन्तर्राष्टिय विमानस्थलमा अवतरणपछि स्वास्थ्य परीक्षणको व्यवस्था गरिएको छ। चीनबाट फर्किएका १ सय ७५ जना नेपाली अहिले भक्तपुर खरिपाटीस्थित विद्युत् प्राधिकरणको तालिम केन्द्रमा रहेको क्यारेन्टाइनमा छन्। उनीहरुको थ्रोट स्वाव परीक्षण गर्दा संक्रमण नदेखिएको स्वास्थ्य मन्त्रालयका सचिव खगराज बरालले जानकारी दिए। नेपाल पनि जोखिममा डब्लूएचओले नेपालले पनि कोभिड १९ सँग भिड्न साधनस्रोतको व्यवस्था गर्नुपर्ने आवश्यकता रहेको औल्याइएको छ। डब्लूएचओका अनुसार ४७ देशका ८२ हजार २९४ जना कोरोना १९ बाट संक्रमित छन् भने २८०४ जनाको मृत्यु भइसकेको छ। डब्लूएचओका महानिर्देशक टेड्रस एडहानोम गेहबे्रयससले संक्रमणविरुद्धको लडाइँ निर्णायक चरणमा पुगेको बताएका छन्। उनले भनेका छन्, चीनबाहिरको संक्रमणले चिन्ता बढाएको छ। कुनै पनि मुलुकले आफ्नो देशमा यो भाइरस पस्न सक्दैन भनेर बस्न मिल्दैन। डब्लूएचओले नेपालसँगै भारत, पाकिस्तान, बंगलादेश, भुटान उच्च जोखिममा रहेको जनाएको छ। विभिन्न मुलुकको स्वास्थ्य प्रणाली र पूर्वाधार क्षमतालाई दृष्टिगत गरेर नै जोखिमको वर्गीकरण गरिएको हो। आत्तिहाल्नुपर्ने अवस्था छैन , महानिर्देशक श्रेष्ठले भने। हुबेईमा हिँडडुलमा रोक कोरोना भाइरसको केन्द्रविन्दु हुबेई प्रान्तमा बाहिर हिँडडुल गर्ने रोक लगाइएको छ। आपत्कालीन अवस्थामा बाहेक सार्वजनिक स्थानमा कोही जाँदैनन्। झन्डै डेढ महिनापछि चीनमा कोरोना संक्रमण दर घट्न थालेको डब्लूएचओले जनाएको छ। अन्य मुलुकमा संक्रमण बढेको छ। भाइरस संक्रमणबाट चीनमा २७ सयभन्दा बढीको ज्यान गएको छ। दक्षिण कोरियामा कार्यरत राजेशचन्द्र जोशीले संक्रमणबाट ११ जनाको ज्यान गइसकेको जानकारी दिए। उनले भने, ज्येष्ठ नागरिकहरू संक्रमणको उच्च जोखिममा छन्। रोग प्रतिरोधात्मक क्षमता न्यून भएका र दीर्घ बिरामीलाई भाइरस लागेमा तत्काल ज्यान जाने गरेको छ। श्वासप्रश्वासजन्य समस्या भएका, दम, फोक्सो, मिर्गौलाका बिरामीलाई भाइरसविरुद्ध लड्न गाह्रो हुने डा जोशीले बताए। चीन र दक्षिण कोरियाको उपचार व्यवस्था प्रभावकारी भएका कारण संक्रमणपछि निको हुने व्यक्तिको संख्या बढिरहेको छ। त्यसैले पनि डब्लूएचओले यी मुलुकलाई उच्च जोखिमा राखेको छैन। चीनको वुहानस्थित औषधि पसलबाट आफन्तका लागि औषधि लैजाँदै सामाजिक कार्यकर्ता। तस्बिर : सिन्ह्वा यी मुलुकले संक्रमणको व्यवस्थापनमा खेलको प्रभावकारी भूमिका, निदान, उपचारलगायतका प्रभावकारी व्यवस्था र सबल स्वास्थ्य प्रणालीका कारण मध्यम जोखिमको श्रेणीमा परेको हो। युरोपमा संक्रमण बढ्यो युरोपेली मुलुकमा समेत संक्रमण बढेको छ। इटाली, क्रोएसिया, स्विट्जरल्यान्ड लगायतका मुलुकमा संक्रमित फेला परेका छन्। इटलीमा संक्रमणबाट ११ जनाको ज्यान गइसकेको छ भने तीन सयभन्दा बढी संक्रमित छन्। स्वास्थ्य संगठन र पर्यटन संगठनबीच सहकार्य विश्व स्वास्थ्य संगठन र विश्व पर्यटन संगठनले कोरोना भाइरसको महामारीबाट जोगिन सहकार्य गर्ने भएका छन्। कोरोनाले विश्व पर्यटनलाई प्रत्यक्ष असर पारिरहेको सन्दर्भमा मिलेर अघि बढ्ने निर्णय दुवै संघको छ। भाइरसका कारण कुनै देश वा व्यक्तिको स्वास्थ्य संकटमा नपरोस् भन्ने उनीहरूको उद्देश्य छ। यसका लागि राष्ट्रसंघीय यी निकाय छलफलमा जुटिरहेका छन्। भ्रमणमा रोक धेरै मुलुकले कोरोना प्रभावित देशका बासिन्दालाई आफ्नो देश भ्रमण गर्न अस्थायी रूपमा रोकेका छन्। भारतले बिहीबारदेखि जापान र दक्षिण कोरियाका नागरिकलाई अन अराइभल भिसा बन्द गरेको छ। भारतले चिनियाँ नागरिकको भ्रमणलाई यसअघि नै अस्थायी प्रतिबन्ध लगाइसकेको छ। संक्रमणलगत्तै अमेरिका, क्यानडा, अस्ट्रेलिया र युरोपका अधिकांश मुलुकले चीनबाट सीधै प्रवेश गर्ने यात्रुलाई रोक लगाएका छन ्। चीनमा निर्मित सामान आयातमै पनि कतिपय मुलुकले प्रतिबन्ध लगाएका छन्। चीन आफैंले पनि प्रभावित प्रान्तमा आवागमनमा रोक लगाएको छ।"
कसरी चोखिए माधव नेपाल र डाबाबुराम ?,"काठमाडौं : ललिता निवासको जग्गा हिनामिना प्रकरण चर्चामा छ। बालुवाटारस्थित ललिता निवासको २९९ रोपनी सरकारी जग्गामध्ये १३६ रोपनी जग्गा व्यक्तिनाम दर्ता भएको प्रमाणसहितको मुद्दा अख्तियार दुरुपयोग अनुसन्धान आयोगले विशेष अदालतमा दर्ता गरेपछि यस सम्बन्धमा विभिन्न टीकाटिप्पणी भइरहेका छन्। पूर्वउपप्रधान तथा गृहमन्त्री विजयकुमार गच्छदारसहित १७५ जनालाई प्रतिवादी बनाएर हालेको मुद्दामा नेकपाका महासचिव विष्णु पौडेललाई चोख्याएको भन्दै अख्तियारले आलोचनाको समेत सामना गर्नु परिरहेको छ। पूर्वप्रधानमन्त्रीद्वय माधवकुमार नेपाल र डा बाबुराम भट्टराईको समेत संलग्नतामा मन्त्रिपरिषद्बाट निर्णय गराए नीतिगत भ्रष्टाचार भएको आशय मुद्दामा भए पनि दुवै प्रधानमन्त्री मुद्दाको क्षेत्राधिकार बाहिर रहेको आशय पनि अख्तियारले विशेष अदालतमा हालेको मुद्दामा स्पष्ट पारिएको छ। यो मुद्दामा केही पार्नुपर्नेलाई नपारिएको र केही नपर्नुपर्नेलाई पारिएको आरोप पनि छ। सादगी नेताका रूपमा परिचित तत्कालीन भूमिसुधार तथा व्यवस्थामन्त्री चन्द्रदेव जोशी, साहित्यकार एवं पूर्वसचिव दिनेशहरि अधिकारीलगायतका केही व्यक्तिका नाम अख्तियारको मुद्दामा आउँदा आश्चर्य प्रकट पनि भएका छन्। नेकपा महासचिव पौडेलका छोरा नवीन पौडेल, सर्वोच्च अदालतका न्यायाधीश कुमार रेग्मी, पूर्वमुख्यसचिव लीलामणि पौडेल र निर्वाचन आयुक्त सुधिरकुमार शाहलगायत पर्नुनपर्ने टीकाटिप्पणी भइरहेका छन्। यी केही विषयबाहेक अख्तियारले ललिता निवासको जग्गा फिर्ता गराउने र दोषीलाई कारबाहीका लागि हालेको मुद्दाको प्रशंसा नै गरिएको छ। अख्तियारको इतिहासमा सबैभन्दा उपल्लो स्तरका व्यक्तिलाई मुद्दा दायर भएको यो पहिलो घटना हो। के हो त ललिता निवास प्रकरण ? ललिता निवासको २९९ रोपनीमध्ये १२२ रोपनी २०४९ सालमै मन्त्रिपरिषद्को निर्णयको अपव्याख्या गर्दै व्यक्तिका नाममा दर्ता गरिएको थियो। २०४७ सालको कृष्णप्रसाद भट्टराई सरकारले २०१७ सालपछि प्रजातन्त्रमा लागेका व्यक्तिको जफत वा हरण भएको सम्पत्ति फिर्ता गर्ने निर्णयलाई रोकेर मालपोत कार्यालय डिल्लीबजारले कर्मचारी र भूमाफियाको मिलेमतोमा त्यो जग्गा नामसारी गर्न थालेको हो। ललिता निवासको १३६ रोपनी सरकारी जग्गा २०४९ सालयता विभिन्न चरणमा व्यक्तिका नाममा नामसारी गरिएको छ। २०४९, २०६२, २०६६६७ र २०६९ सालमा बालुवाटारको जग्गा व्यक्तिको नाममा दर्ता भएको छ। २०४९ सालमा कानुनसम्मत नदेखिएकाको निर्णय २०४९ सालमा दुइटा मिसिलमार्फत यो निर्णय भएको देखिएको छ। मालपोत डिल्लीबजारको मिसिल नम्बर १०२४ र मिसिल नम्बर १०२५ मा यो जग्गा व्यक्तिको नाम गरिएको पाइन्छ। मिसिल नम्बर १०२४ अनुसार, २०४९ कात्तिक २५ मा बालुवाटारको कित्ता नम्बर २६ को २६ रोपनी ६ आना १ पैसा सरकारी जग्गा सुवर्णशमशेरका हकवाला सुनीति राणा, शैलजा राणा, रुक्मशमेशरका नाममा नामसारी भएको पाइएको छ। यसरी सरकारी जग्गा व्यक्तिका नाममा दर्ता गराउन मालपोत कार्यालय डिल्लीबजारका प्रमुख मालपोत अधिकृत कलाधर देउजा, मालपोत अधिकृत सुरेन्द्रमान कपाली, नासु जगतप्रसाद देउजा र खरिदार युक्तप्रसाद श्रेष्ठको संलग्नता रहेको देखिएको छ। मिसिल नम्बर १०२५ को निर्णयअनुसार कित्ता नम्बर २७ को ४९ रोपनी ३ पैसा जग्गा शैलजा राणा, हेमनशमशेर, हाटकशमशेरका नाममा सयुक्तरूपमा नामसारी गरिएको छ। २०४९ कात्तिक २५ मै भएको यो निर्णयमा डिल्लीबजारका प्रमुख मालपोत अधिकृत देउजासहितका चारैजना कर्मचारीको संलग्नता देखाइएको छ। मिसिल नम्बर १०२४ र १०२५ मा पुन: २०४९ कै पुस २३ मा अर्को निर्णय भएको छ। मिसिल १०२४ मा १९ वटा कित्ता २८ रोपनी १५ आना १ पैसा जग्गा रुक्मशमशेर, शैलजा र सुनीति राणाका नाममा पहिला संयुक्तरूपमा नामसारी गरिएको छ। मिसिल १०२५ अनुसार ७ रोपनी १४ आना ४ वटा कित्ता जग्गा शैलजा, हेमन, हाटकशमशेरको नाममा सयुक्तरूपमा दर्ता गरिएको छ। मालपोत तथा व्यवस्थापन विभागको पत्रलाई आधार बनाएर सोही दिन सोही जग्गा व्यक्तिविशेषका नाममा नामसारी गरिएको छ। २०४९ पुुस २० को विभागको निर्णयअनुसार व्यक्तिविशेषका नाम दाखिला भएको देखिन्छ। यसमा तत्कालीन मालपोत विभागका महानिर्देशक मुकुन्दप्रसाद आचार्य र शाखा अधिकृत धर्मप्रसाद गौतमको प्रत्यक्ष संलग्नता देखिएको छ। मालपोत डिल्लीबजारका प्रमुख देउजालगायतका कर्मचारीले बयानमा भनेका छन् : मन्त्रिपरिषद्बाट जग्गा हकदारका नाममा दिने निर्णय गरेको छ, फिर्ता दिन मिल्ने जग्गा हो भनी सबै प्रक्रिया पूरा गरी निर्णय गरेको हो। तत्कालीन श्री ५ को सरकारको नामको जग्गा रहेछ भन्ने थाहा पाएको भए उक्त निणय हुने थिएन। तत्कालीन महानिर्देशक आचार्य, नासु पुडासैनी, खरिदार श्रेष्ठको मृत्यु जिम्मेवार भइसकेको छ। सरकारी जग्गा बकस दिने निर्णय कानुनविपरीत मालपोत डिल्लीबजार, भूमिसुधार तथा व्यवस्थापन विभागका कर्मचारी र पदाधिकारीले बालुवाटारस्थित ललिता निवासभित्र राणाहरूलाई फिर्ता दिएको जग्गामध्ये बकसपत्र गरी आफ्ना नातेदारका नाममा जग्गा लिएको देखिएको छ। निर्वाचन आयुक्त सुधिर शाहकी पत्नी उर्मिला शाह, मालपोत विभागका महानिर्देशक आचार्य छोरीज्वाइँ वैकुण्ठ शर्मा रेग्मी, तत्कालीन प्रमुख जिल्ला अधिकारी गेहनाथ भण्डारीपत्नी भुवनकुमारी चापागाईं र सासू सोदाकुमारी चापागाईंलगायत १३ कर्मचारीका नातेदारसहित १५ जनाका नाममा बकस लिएको देखिएको छ। सुवर्णशमशेरका परिवारबाट सोझै बकस गरी तत्कालीन मालपोत डिल्लीबजारका प्रमुख देउजाका साढुभाइ इन्द्रबहादुर थापा, मालपोत अधिकृत सुरेन्द्रमान कपालीका भतिजा बुहारी शान्ति मल्ल प्रधानांग, नासु जगतप्रसाद पुडासैनीका दिदी मिठुदेवी चापागाईं, खरिदार युक्तप्रसाद श्रेष्ठपत्नी सरस्वतीकुमारी श्रेष्ठ र बहिनी निर्मलादेवी श्रेष्ठ, समरजंग कम्पनीका तत्कालीन लेखापाल विनोद पौडेलकी पत्नी विद्या पौडेल गौतम, तत्कालीन भूमिसुधार विभागका शाखा अधिकृत प्रेमप्रसाद खापुङपत्नी खिमादेवी आङबुहाङ र भाइबुहारी शशिकला सुब्बा तथा शाखा अधिकृत धर्मप्रसाद गौतमका सालीका छोरा मोहनप्रसाद भट्टराईका नाममा कायम गरिएको छ। रामनाथ घिमिरे र रामकल्याण अधिकारीले पनि यो जग्गा बकसमा लिएका थिए। २०६० पुस १५ को हालसाविक निर्णय पुन : नापीमा तत्कालीन श्री ५ को सरकार समरजंग कम्पनीका नाममा नापनक्सा भई फिल्डबुकमा समेत कायम भएको ललिता निवासको ११२ रोपनी जग्गा हालसाविक गरी व्यक्तिको नाम पुर्जा लिएको देखिएको छ। तत्कालीन मालपोत डिल्लीबजारका प्रमुख टीकाराम घिमिरे, मालपोत अधिृकत हुपेन्द्रमणि केसी, नासु टीकाबहादुर विसी र खरिदार जीवनाथ पोखरेलको प्रत्यक्ष संलग्नतामा सुवर्णशमशेरका हकदार सुनीति राणा, शैलजा राणा र हाटकशमशेर, हेमनशमशेर र रुक्मशमशेरसमेत नाम हालसाविक गरी जग्गाधनी पुर्जा उपलब्ध गराएको देखिएको छ। तत्कालीन श्री ५ को सरकार समरजंग कम्पनीको नाममा जग्गाधनी दर्ता स्रेस्ता कायम भएको जग्गा व्यक्तिविशेषका नाममा हालसाविक गरिदिनका लागि भूमिसुधार विभागबाट २०५९ असोज २४ गते सहमति दिने निर्णय गरेको देखिएको छ। यो निर्णय प्रक्रियामा तत्कालीन विभागका महानिर्देशक रुद्रप्रसाद श्रेष्ठ, निर्देशक पुष्पराज उपाध्याय, शाखा अधिकृत इन्द्रप्रसाद ढुंगाना र नासु जगनाथ पनेरूको संलग्नतामा नासु पनेरूले कार्यालयबाट प्राप्त निवेदन मात्र पेस गरी आफ्नो राय दिएको देखिँदैन। त्यसपछि विभागबाट २०६० साउन २६ मा महानिर्देशक श्रेष्ठ, निर्देशक उपाध्यायले अघिल्लो निर्देशनबमोजिम गर्नू भनी मालपोत डिल्लीबजारलाई लेखी पठाउने निर्णय गरेको देखिएको छ। महानिर्देशक श्रेष्ठले बयानमा हालसाविकमा आफ्नो हस्ताक्षर भएको स्वीकार गरेका छन्। साविक कित्ता जग्गा नयाँ नापीमा समरजंग कम्पनीको देखिएको हुँदा हालसाविक दर्ता स्रेस्ता कायम भएका आधारमा नयाँ नापीअनुसार हालसाविक गरी दता गर्न मनासिव देखिएकाले निर्देशन दिएको हो, महानिर्देशक श्रेष्ठको बयानमा उल्लेख छ। अन्य कर्मचारीले हालसाविकमा आफ्नो संलग्नता रहेको स्वीकार गरेका छन्। छुट जग्गा दर्ता २०६० जेठ ३ मा १२ आना २ पैसा छुट भन्दै ललिता निवासको जग्गा दर्ता भएको देखिएको छ। प्रमुख मालपोत अधिृकत घिमिरे, मालपोत अधिकृत केसी, नापी अधिकृत मोहमद साविक हुसेन, नासु श्रीहरि पुडासैनी र खरिदार श्यामकुमारी क्षेत्रीको संलग्नतामा सुनीति राणाको नाममा साविक नामसारी र छुट जग्गा दर्ता गर्ने निर्णय गरी जग्गाधनी पुर्जा दिएको देखिएको छ। बालुवाटारमा विशिष्ट व्यक्तिको निवास विस्तार २०६६६७ मा बालुवाटारस्थित विशिष्ट व्यक्तिको निवास विस्तार प्रधानमन्त्री माधवकुमार नेपालका पालामा भएको थियो। बालुवाटारस्थित प्रधानमन्त्री निवासको दक्षिणतर्फको परिसर विस्तार गर्ने क्रममा भूमिसुधार तथा व्यवस्था मन्त्रालयबाट लैजानुपर्ने प्रस्ताव तत्कालीन भौतिक योजना तथा निर्माण मन्त्रालयबाट प्रस्ताव तयार गरेर मन्त्रिपरिषद्बाट पेस भएको थियो। विस्तारसम्बन्धी प्रारम्भिक कार्य भवन निर्माणसम्भार डिभिजन कार्यालय भएको थियो। भवन डिभिजनको २०६६ माघ ६ को पत्रबाट मालपोत र भूमिसुधार कार्यालयलाई पत्राचार गरी विवरण माग गरिएको तर त्यो पत्र मिसिल संलग्न नरहेको देखिएको छ। मालपोतबाट प्राप्त पत्रमा प्रधानन्यायाधीश निवास, प्रधानमन्त्री निवास, सभाध्यक्ष निवास पर्ने, राजकुलो, बाटोमा पर्ने तथा व्यक्तिविशषेका नाममा कायम भएका जग्गा मोही विवरण उल्लेख नभएको तर बाँकी विवरणमा भने विभिन्न व्यक्तिलाई विभिन्न कित्ता मोही भनी उल्लेख गरेको देखिएको छ। २०६६ माघ १५ मा भूमिसुधारले २ नम्बर अनुसूचीअनुसार १६ जना मोहीको विवरण पठाएको देखिएको छ। २०६६ माघ ३ मा ५५ कित्ताहरूको मोहीसम्बन्धी विवरण भवन निर्माणमा पाठएको देखिएको छ। नापी कार्यालयले २०६६ फागुन २५ मा निवास विस्तारका लागि १४ रोपनी १० आना ३ पैसा २५ दाम जग्गा र दक्षिणतर्फ कायम गर्न प्रास्तवित गरिएको आठ मिटर बाटोका लागि नक्सा रेखांकन गरी विवरण तयार गरी पठाएको थियो। २०६६ चैत १८ मा निवास विस्तार र बाटो कायमको टिप्पणी उठान भएको देखिएको छ। उक्त टिप्पणीमा अनुसूची १, २, ३ र ४ भनी उल्लेख भए पनि ती अनुसूची टिप्पणी संलग्न रहेको देखिएन। मिसिल संलग्न ती अनुसूची विभागीय मन्त्रीबाट स्वीकृत भएपश्चात् मात्र प्रस्तावका रूपमा तयार भई टिप्पणी उठानमा संलग्न कर्मचारीको हस्ताक्षर भएको देखिएको छ। अनुसूची १ मा सिट नम्बर ३ को ३८ को जग्गा ड्राइभर भाइचा मोही खडा गरिएको देखिएको छ तर भूमिसुधारले पठाएको विवरणमा यो कित्ताका हकमा अनुसूची फेला नपरेको भनी उल्लेख भएको छ। राजकुलोमा पर्ने जग्गा र विशिष्ट पदाधिकारीको निवासमा पर्ने जग्गामा समेत विभिन्न व्यक्तिलाई मोही भनी उल्लेख गरेको देखिन्छ। तर ती जग्गा मोहीसम्बन्धी कुनै विवरण भूमिसुधार तथा मालपोतबाट उपलब्ध गराइएको कहीं देखिँदैन। विस्तार गर्ने कार्य गुरुयोजनाबमोजिम गरिएको भनिए पनि भवन निर्माण डिभिजनको सुरुको टिप्पणीको मन्त्रिपरिषद्बाट निर्णय हुनुपर्ने व्यहोरा मा समरजंग कम्पनीका नाममा मोही जनिएका ललिता निवास क्षेत्रको जग्गा यकिन गरी मोही भाग कट्टा गरेर बाँकी क्षेत्रफल विस्तारित क्षेत्रको क्षेत्रफल १४ रोपनी १० आना ३ पैसा २५ दाम कायम गरिएको छ। यो विस्तार गुरुयोजनाबाट निर्देशित नभई घुमाउरो बाटोबाट अनधिकृत व्यक्तिलाई सरकारी जग्गामा स्वामित्व स्थापित गराउने उद्देश्यले प्ररित भएको स्पष्ट हुन्छ। विशिष्ट व्यक्तिको निवास विस्तार गर्ने नाममा मन्त्रिपरिषद्बाट निर्णय गराउन सरकारी र सार्वजनिक जग्गामा मोहीको अस्तित्व स्वीकार गरी ड्राइभर भाइचा जस्ता कृत्रिम व्यक्तिलाई मोही खडा गरीगराई गलत लिखत तयार गरेको पाइएको छ। ललिता निवासको जग्गा व्यक्तिविशेषका नाममा कायम गराउने दूषित मनसायबाट अभिप्ररित भई आफ्नो निकायको क्षेत्राधिकारसमेत नाघी प्रस्ताव तयार गरी मन्त्रिपरिषद्मा पेस गरिएको छ। तत्कालीन भौतिक योजना तथा निर्माण मन्त्रालयले तयार गरी पेस गरेको प्रस्तावबमोजिम मन्त्रिपरिषद्बाट विशिष्ट व्यक्तिको निवास विस्तार गर्ने क्रममा मोहीको हिस्सामा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार मन्त्रालयबाट आवश्यक व्यवस्था मिलाउने निर्णय भएको थियो। यो निर्णय कार्यान्वयन गर्नेगराउने क्रममा भूमिसुधारले तयार गरी पेस गरेको प्रस्तावमा मन्त्रिपरिषद्बाट २०६७ वैशाख ३१ मा निर्णय भएको देखिएको छ। मन्त्रिपरिषद्मा पेस गर्नका लागि तयार गरी स्वीकृत भएको भूमिसुधार तथा व्यवस्था मन्त्रालयको प्रस्तावमा भौतिक योजना तथा निर्माण मन्त्रालयले तयार गरेको प्रस्तावबमोजिम नै सरकार जग्गाधनी भएका सरकारी र सार्वजनिक जग्गामा व्यक्तिविशेषलाई मोहीको हैसियतमा देखिने गरी प्रचलित कानुनी प्रावधानको बर्खिलाप हुने गरी प्रस्ताव तयार गरेको देखिएको छ। मोहीसम्बन्धी कार्य गर्ने भूमिसुधार कार्यालयलाई निर्णय कार्यान्वयनका क्रममा नियतवश संलग्न नगराई जग्गाधनी, मोही हक, स्वामित्व, जग्गा सट्टाभर्ना, प्लट मिलानजस्ता कार्य मालपोत डिल्लीबजारले गर्ने भनी कार्यालय नै किटान गरी प्रस्ताव तयार गरी मन्त्रिपरिषद्बाट निर्णय गराएको देखिएको छ। यो निर्णयमा तत्कालीन प्रधानमन्त्री माधवकुमार नेपाल, तत्कालीन भौतिक योजनामन्त्री विजयकुमार गच्छदार, भूमिसुधारमन्त्री डम्बर श्रेष्ठ, भौतिक सचिव दीपकुमार बस्न्यात, भूमिसुधार सचिव छविराज पन्त, सहसचिव नारायणगोपाल मलेगो ३० जनाको संलग्नता रहेको देखिएको छ। अवैध रूपमा पशुपति टिकिन्छा गुठी कायम २०६९ मा डा बाबुराम भट्टराई नेतृत्वको सरकारले गुठी नै नभएको जग्गामा गुठी कायम गराएको पाइएको छ। समरजंग कम्पनीका नाममा दर्ता भएको जग्गाधनीको लगत कट्टा गरी अभिलेख प्रमाणमा कतै अस्तित्वमा नदेखिएको पशुपति टिकिन्छा गुठी कायम गरिएको छ। गुठी कायम मात्र होइन, त्यो जग्गाका विभिन्न अनधिकृत व्यक्तिलाई मोही कायम गरिएको निर्णयसमेत गरिएको छ। गुठी संस्थानले समरजंग कम्पनीका नाममा ३३ रोपनीभन्दा बढी गुठी कायम गर्न माग गरेकोमा ३ रोपनी १२ आना मात्रै प्रधानमन्त्री निवास विस्तारका नाममा भूमिसुधार तथा व्यवस्थापन मन्त्रालयबाट गुठी कायम गर्न प्रस्ताव मन्त्रिपरिषद्मा पेस हुनु अर्को बदनियत देखिएको छ। अस्तित्वमै नभएको जग्गा गुठीमा कायम गर्ने निर्णय डा भट्टराईको मन्त्रिपरिषद्ले गरेको थियो। यसरी सार्वजनिक सम्पत्ति व्यक्ति दुरुपयोगमा तत्कालीन भूमि व्यवस्थामन्त्री चन्द्रदेव जोशी, सचिव दिनेशहरि अधिकारी, गुठी संस्थानका प्रशासकद्वय बलिरामप्रसाद तेली, सेमन्तराज चापागाईं र दिलिपकुमार भट्ट, गुठी संस्थान, भूमिसुधार कार्यालयका कर्मचारीको संलग्नता देखिएको छ। सुवर्णशमशेरका हकदार भनिएका रुक्मशमशेरले बयानमा भनेका छन् : २०४७ सालको मन्त्रिपरिषद्ले सबै राजनीतिक व्यक्तिको जफत तथा हरण भएको जग्गा फुकुवा तथा फिर्ता गर्ने निर्णय गरेको थियो। सोही निर्णयअनुसार मालपोतले सुवर्णशमशेर र कञ्चनशमशेरको ११४ रोपनी जग्गा फुकुवा गर्यो। यो सम्पत्ति हाम्रो पैत्रिक सम्पत्ति हो। हामीले कुनै व्यक्ति तथा कर्मचारीलाई कुनै प्रकारको प्रभावमा पारेको छैन। तपाईंको जग्गा फिर्ता हुन्छ भनी विभिन्न मान्छे आएर सम्पूर्ण प्रक्रिया पूरा गरिदिए। उनीहरूले नै मोही भाग कट्टा गरी आधा भाग मात्र हामीलाई दिएका हुन्। मोहीका विषयमा केही थाहा छैन र सरोकार पनि छैन। हाटकशमशेर पनि रुक्मशमशेरकै जस्तो बयान छ। जग्गा फिर्ता लिने सुवर्णशमशेरका हकवालामध्ये सुनीति राणा र हेमनशमशेरको मृत्यु भइसकेको छ। मोही भनिएका बिलबहादुर महर्जनको बयान : सबै लेखापढीको काम रामकुमार सुवेदीले गरेको हो। उसले नै मोहीको नामको लालपुर्जा आयो भन्यो, त्यसपछि हामी मोहीलाई कागजपत्रमा सही गर्न लगायो। हामीलाई लालपुर्जा पनि देखाएको छैन, रामकुमारले नै मोहीको भाग भनेर ९ लाख ८० हजार दिएको हो। मोही भनिएका लक्ष्मीनाराणसमेत ५८ जना सार्वजनिक सूचना जारी गर्दा पनि बयान दिन नआएको अख्तियारले विशेष अदालतमा हालेको मुद्दामा उल्लेख छ। कुमार रेग्मीको निवेदन : मैले २०६१ माघ ११ गते कानुनबमोजिम मालपोत कार्यालय डिल्लीबजारबाट राजीनामा रजिस्ट्रेसन पारित गरी साविक काठमाडौं ४ को कित्ता नम्बर ४४ बाट ५ आना ३ पैसा र कित्ता नम्बर ४६ बाट ५ आना ३ र कित्ता नम्बर १६५ बाट २ पैसा २ दाम जग्गा खरिद गरेको हुँ। यो जग्गा २०६४ साउन ६ मा बिक्रीसमेत गरिसकेकोमा मैले सार्वजनिक प्रयोजनका लागि छाडेको ४०४४ वर्गमिटर जग्गा सार्वजनिक वा सरकारी हुने मेरो मञ्जुरी रहेको छ। नवीन पौडेलको बयान : हाल म अस्ट्रेलियाको बस्छु। मेरो नाममा बालुवाटारमा आठ आना जग्गा छ। २०६१ पुस २९ मा उमाकुमारी ढकाल्नी र माधवी सुवेदीबाट खरिद गरेको हुँ। प्रचलित कानुनबमोजिम जग्गा बिक्री गर्ने जग्गा धनी व्यक्तिका नाममा डिल्लीबजारमा दर्ता स्रेस्ता कायम रहेको कहींकतैबाट रोक्का नभएको मालपोतले खरिदबिक्री गर्न मिल्ने भनी यकिन गरेपछि मैले यो जग्गा कानुनबमोजिम रजिस्ट्रेसन लिखित पारित गरी लाग्ने राजस्व बुझाई चार लाख रुपैयाँमा खरिद गरेको हुँ। उक्त जग्गा सार्वजनिक सरकारी प्रकृतिका हुन् भन्ने कुरा अनुसन्धानका क्रममा मलाई जानकारी भएकाले सरकारी सार्वजनिक जग्गा भए त्यस्ता जग्गा पुन: नेपाल सरकारका नाममा कायम गर्नुपर्छ। कसरी चोखिए माधव नेपाल र डा बाबुराम ? अख्तियारले उपप्रधानमन्त्री गच्छदारसहित १७५ जनाविरुद्ध मुद्दा हालेको छ। यो निर्णयमा जिम्मेवार रहेका पूर्वप्रधानमन्त्रीद्वय नेपाल र डा भट्टराईलाई अख्तियारले मुद्दाको दायरामा पारेको छैन। प्रधानमन्त्रीसहित विशिष्ट व्यक्तिको निवास विस्तारको निर्णयमा संलग्न नेपाल र अस्तित्वमै नभएको पशुपति टिकिन्छा गुठी कायम गराउने भट्टराई अख्तियारको अनुसन्धान क्षेत्राधिकारभित्र नपर्ने भन्दै मुद्दाबाट बचेका हुन् २०५३ असोज ६ को सर्वोच्च अदालतको फैसला र अख्तियार दुरुपयोग अनुसन्धान आयोग ऐन २०४८ को दफा ४ को खण्ड ख समेतका आधारमा मन्त्रिपरिषद्बाट सामूहिकरूपमा गरेका नीतिगत निर्णय आयोगको अनुसन्धानको क्षेत्राधिकारभित्र नपर्ने देखिएको जनाएको छ। तत्कालीन प्रधानमन्त्री नेपाल र भट्टराईका हकमा बयान भए पनि निजका हकमा केही गरिरहनु परेन भन्ने कुरा मुद्दामा उल्लेख छ। उनीहरूलाई क्षेत्राधिकारभित्र नपर्ने भनिएर उन्मुक्ति दिए पनि ती निर्णयमा उनीहरू प्रमुख जिम्मेवार देखिन्छन्। नेकपा महासचिव विष्णु पौडेलका छोरा नवीन पौडेल र सर्वोच्चका न्यायाधीश कुमार रेग्मीले उन्मुक्ति पाएका छन्। उनीहरूले अनुसन्धान अधिकृतसमक्ष गरेको बयान र निवेदनका आधारमा उनीहरूले सफाइ पाएका छन्। आफ्नो नाममा कायम रहेका जग्गा नेपाल सरकारलाई छाडिदिन मञ्जुर गरेकाले जग्गा जफतको मागदाबी लिन प्रतिवादी बनाउन आवश्यक नदिएको विशेष अदालतमा अख्तियारले हालेको मुद्दामा उल्लेख छ। अख्तियारले मुद्दा दायर गरेलगत्तै उनीहरूका नाम रहेको जग्गा भने फिर्ता गरिसकेका छन्। भूमाफियाहरू साविक हाँडीगाउँ मौजाअन्तर्गतको ललिता निवासभित्रको नेपाल सरकार समरजंग कम्पनीका नाममा कायम जग्गा व्यक्तिको नाममा गराउन भूमाफिया रामकुमार सुवेदी, शोभाकान्त ढकालको प्रमुख संलग्नता देखिएको छ। उनीहरूले आफू र आफूहरूसमेत सञ्चालक रहेको कम्पनीको समेत नाममा हालसाविक गर्नेगराउने कार्य गरेको देखिएको छ। बालुवाटारस्थित विशिष्ट व्यक्तिको निवासपरिसर विस्तारका नाममा सरकारी, सार्वजनिक जग्गा आफूसमेतका अनधिकृत व्यक्ति वा संस्थाका नाममा कायम गराउन पनि उनीहरूको संलग्नता छ। गुठी नै नभएको जग्गालाई गुठी कायम गराई अनधिकृत व्यक्तिलाई सरकारी, सार्वजनिक जग्गामा मोही कायम गराउन राजनीतिक नेतृत्वदेखि कर्मचारीसम्मलाई उनीहरूले प्रभाव पारेको देखिएको छ। उनीहरूले ललिता निवासभित्रका सबैजसो कित्ता खरिद गरी कित्ता एकीकरण गरी पुन: आफूसमेत सञ्चालक रहेका कम्पनी, आफ्ना परिवारका सदस्य र आफ्नोसमेत नाममा ल्याई सरकारी सार्वजनिक जग्गा मस्यौट गर्ने कार्यमा बिचौलियाको भूमिकामा प्रत्यक्ष लाभसमेत लिएको विशेष अदालतका हालिएको मुद्दामा स्पष्ट गरिएको छ। भाटभटेनी सञ्चालक मीनबहादुर गुरुङलाई बिचौलियाकै रूपमा मुद्दामा उल्लेख गरिएको छ। उनीविरुद्ध अख्तियारले सबैभन्दा धेरै बिगोसहितको मुद्दा हालेको छ। तत्कालीन मुख्य सचिव एवं चीनका लागि नेपाली राजदूत लीलामणि पौडेल, राज्यमन्त्री सञ्जयकुमार साह, निर्वाचन आयुक्त सुधीरकुमार शाह, तत्कालीन सहसचिवद्वय नारायण गोपाल मलेगो र गेहनाथ भण्डारी पनि मुद्दाबाट बचेका छन्। तत्कालीन मन्त्री नवराज सुवेदीको कागज म २०२४२५ सालतिर मन्त्री पदमा थिएँ। त्यसबेला सरकारी प्रयोजनका लागि काठमाडौं उपत्यकाभित्रका विभिन्न ६ दरबार सरकारले अधिग्रहण गरेको थियो। त्यसमध्ये बालुवाटारस्थित ललिता निवासभित्रको सूवर्णशमशेरका नाममा रहेका १४ रोपनी जग्गा पहिल्यै सरकारले लगिसकेको र बाँकी रहेको २८४ रोपनी जग्गा त्यसबेलाको चलनचल्ती मूल्यभन्दा २०२५ प्रतिशत बढी मूल्य तिरेर अञ्चलाधीश कार्यालयबाट अधिग्रहण भएको हो। यो जग्गाको मुआब्जा २०२१२२ सालदेखि २०२५२६ सालसम्म पटकपटक गरी किस्ताकिस्ता दिइएको थियो। मेरो सम्झनामा भएसम्म अन्दाजी १५१६ लाख रकम ललिता निवासको जग्गाका लागि क्षतिपूर्ति दिएको जस्तो लाग्छ। यो जग्गा सरकारले लिएपछि ६० रोपनी जग्गा २०२२ सालतिर नेपाल राष्ट्र बैंकलाई दिएको र बाँकी रहेको जग्गामा रेखदेख गर्नका लागि समरजंग कम्पनीलाई दिइएको थियो। सरकारले अधिग्रहण गरेको ६ वटै घर दरबारका व्यक्तिले मुआब्जा बुझेका थिए। अन्य कसैले मुआब्जा नबुझेको भए अरू पनि मुआब्जा पाएनौं भनेर आउने थिए होला। तत्कालीन शाही नेपाली सेनामा मेयर कर्णेल रहेका सुवर्णशमशेरका छोरा कनकशमशेरलाई घरबासका लागि सरकारले अधिग्रहण गरेको जग्गामध्येबाटै आठ रोपनी जग्गा सरकारले खरिद गरेकै मूल्य तिर्ने गरी निजको दिएको थियो। यसबाट तत्कालीन सरकारले प्रचलित खरिद मूल्यभन्दा बढी क्षतिपूर्ति दिएर कानुनबमोजिम अधिग्रहण गरेका काठमाडौं उपत्यकाका घर र दरबार सरकारी नै भएको पुष्टि हुन्छ। अधिग्रहण भएका राणाकालीन दरबार १ महावीर भवन नक्सा : १५४४२० २हरिहर भवन ललितपुर पुल्चोक : २४०१२० ३सीता भवन नक्साल : ११९१२ ३० ४लक्ष्मी निवास महाराजगन्ज : २५८१४०० ५बबरमहल कुरिया गाउँ : २५३३३१ जग्गामध्ये भरतशमशेरको भागको घर र जग्गा १२१२२० श्री ५ को सरकार लागिसकेकाले (जफत भएको) सो कट्टा गरी बाँकी २४०५३० रोपनी जग्गा र सोमा रहेका सबै घर ६ ललिता निवास, बालुवाटारको २९९९२० जग्गामध्ये सुवर्णशमशेर र कञ्चनशमशेरका भागमा रहेको १४११०० जग्गा श्री ५ को सरकारले लगिसकेकाले (जफत भएको) सो कट्टा गरी बाँकी २८४१४३० जग्गा र सोमा रहेका सबै घर।"
पञ्चेश्वर बनाउन राष्ट्रपतिको जोड,"महेन्द्रनगर : राष्ट्रपति विद्यादेवी भण्डारीले पञ्चेश्वर परियोजना परिवर्तनको संवाहक भएको बताएकी छन्। यसको निर्माणमा लाग्न उनले सबैलाई आग्रह गरेकी छन्। उनले पश्चिम सेती, कैलाश मानसरोवर पहुँचमार्ग सम्पन्न गर्न सम्बन्धित पक्ष दत्तचित्त भएर लाग्नुपर्ने बताइन्। दोधाराचाँदनीमा सुख्खा बन्दरगाह, महाकाली नदीमा चार लेनको पुल र अन्य ठूला पूर्वाधार निर्माणमा ढिलाइ नगर्न उनले आग्रह गरिन्। कृषि क्षेत्रको विकास गर्न सके सुदूरपश्चिममा रोजगारीको ठूलो सम्भावना रहेको धारणा उनले व्यक्त गरिन्। कृषिको आयात प्रतिस्थापन गर्न सके नेपालमै रोजगारी पनि हुन्छ भने देशको आर्थिक अवस्थामा पनि सुधार आउँछ, कञ्चनपुरको भीमदत्त नगरपालिकाले आयोजना गरेको तेस्रो शुक्लाफाँटा पर्यटन महोत्सवलाई सम्बोधन गर्दै उनले भनिन्। शुक्लाफाँटा वन्यजन्तु आरक्ष प्रवेशद्वारमा रहेको मजगाउँ विमानस्थलमा आयोजना गरिएको महोत्सव उद्घाटन यसअघि भए पनि राष्ट्रपतिले शुक्रबार सम्बोधन गरेकी हुन्। उनले आर्थिक वृद्धि हासिल गर्न व्यावसायिक उत्पादनमा जोड दिनुपर्नेे बताइन्। उनले शिक्षा आर्थिक समृद्धिको जग भएको बताइन्। उच्च शिक्षा प्रदान गरिरहेका शैक्षिक केन्द्रहरूलाई सुदृढ तुल्याएर उच्च स्तरको प्राविधिक तथा व्यावसायिक जनशक्ति उत्पादनमा उनले जोड दिइन्। उच्च स्तरको प्राविधिक तथा व्यवसायिक जनशक्ति उत्पादनमा जोड दिनुपर्छ, उनले भनिन्, सामुदायिक विद्यालयहरूमा भौतिक तथा शैक्षिक पूर्वाधार विकास गरी गुणस्तरीय शिक्षा प्रदान गर्न सम्बन्धित पक्ष क्रियाशील हुनुपर्छ। उनले सुदूरपश्चिममा दिगो आर्थिक वृद्धि हासिल गर्न उद्योग, होटल, होमस्टे सडक तथा सञ्चार सेवाको सुदृढीकरण आवश्यक रहेको बताइन्। शुक्लाफाँटामा रहेको ठूलो घाँसे मैदान र बाह्रसिंगेको ठूलो बथानले पर्यटक आकर्षण गर्ने उनको भनाइ थियो। त्यस क्षेत्रमा भौतिक पूर्वाधारको विकास गर्न सम्बन्धित निकाय अग्रसर हुनुपर्छ, उनले भनिन्। राष्ट्रपतिले शुक्रबार बिहान डडेलधुराको अमरगढी नगरपालिका८ मा रहेको उग्रतारा भगवती मन्दिरको दर्शन गरेकी थिइन्। मन्दिर परिसरमा कलश लिएका विद्यार्थी, नेपालको झन्डा बोकेका कर्मचारीसहित पञ्चैबाजाले राष्ट्रपतिलाई स्वागत गरिएको थियो। उनको स्वागत तथा अभिनन्दन कार्यक्रममा जनप्रतिनिधि, मन्दिरका पुजारी, धामीलगायत उग्रतारामा रहेको वेदविद्या श्रमा अध्ययनरत वटुक, उग्रतारा क्षेत्र विकास समितिका पदाधिकारीको उपस्थिति थियो। नगरपालिकाले राष्ट्रपतिलाई नागरिक अभिनन्दनसमेत गरेको थियो। ०"
भक्तपुरमा विप्लवका दुई कार्यकर्ता पक्राउ,"भक्तपुर : भक्तपुर प्रहरीले नेत्रविक्रम चन्द 'विप्लव' नेतृत्वको प्रतिबन्धित नेपाल कम्युनिष्ट पार्टीका दुई कार्यकर्तालाई पक्राउ गरेको छ । महानगरीय प्रहरी परिसर भक्तपुरले प्रतिबन्धित नेकपाका दुई पूर्व भक्तपुर जिल्ला सेक्रेटरी कुशल बोगटी र बुद्धिलाल पुनलाई पक्राउ गरेको हो । परिसरका प्रवक्ता प्रहरी नायब उपरीक्षक दीपक गिरीले जिल्लाका शंकास्पद गतिविधि गर्दै आएका कालीकोटको रुक्सा गाउँपालिका ४ घर भई हाल भक्तपुरको मध्यपुर थिमि नगरपालिका ९ निकोसेरा बस्ने ३१ वर्षीय बोगटी र रोल्पाको त्रिवेणी गाउँपालिका ५ जुँगार घर भई हाल मध्यपुर थिमि नपा २ बस्ने ३७ वर्षीय पुनलाई पक्राउ गरिएको जानकारी दिए । उनीहरुलाई फरक फरक ठाउँबाट नियन्त्रणमा लिएको प्रहरी नायब उपरीक्षक गिरीले बताए ।भक्तपुरस्थित भिन्नभिन्न ठाउँमा सरकारबाट प्रतिबन्धित नेकपा विप्लव समूहका कार्यकर्ताहरुले शंकास्पद गतिविधिहरु गरिरहेका छन् भन्ने विशेष सूचनाको आधारमा खोजतलास गरी उनीहरुलाई नियन्त्रणमा लिइएको हो, उनले भने । उनीहरुलाई फेला पारी सोधपुछ गर्ने क्रममा बोगटी र पुनले प्रहरी कर्मचारीहरुलाई उल्टै गालीगलौज तथा अनावश्यक हैरानी दिएको प्रहरी नायब उपरीक्षक गिरीले जानकारी दिए । उनीहरुलाई पक्राउ गरी मुलुकी फौजदारी अपराध संहिता २०७६ को दफा ११८ बमोजिम अभद्र व्यवहारमा मुद्दा दर्ता गरी थप अनुसन्धान कार्य अघि बढाइएको उनले बताए । बोगटी यसअघि मध्यपुर थिमि नगरपालिकाका प्रमुख मदनसुन्दर श्रेष्ठमाथि सांघातिक आक्रमण गरेको आरोपमा पक्राउ परेका थिए । त्यसबेला उनी प्रतिबन्धित नेकपाको भक्तपुर जिल्ला सेक्रेटरीसमेत थिए ।"
विद्यालय खोल्ने अधिकार स्थानीय तहमै,"काठमाडौं : स्थानीय सरकार (पालिका) ले विद्यालय खोल्ने अधिकार पाउने भएका छन्। यसका लागि शिक्षा, विज्ञान तथा प्रविधि मन्त्रालयले शिक्षासम्बन्धी कानुन संशोधन र एकीकरण गर्न बनेको विधेयक तयार गरेको छ। यसमार्फत पालिकालाई जिम्मेवार तथा बलियो बनाउन खोजिएको मन्त्रालयले जनाएको छ। विधेयकको मस्यौदा सुझावका लागि अर्थ मन्त्रालयमा पठाइएको मन्त्रालयका सहसचिव कृष्ण काप्रीले बताए। छलफलकै क्रममा भएकाले अहिले नै यो भयो र ऊ भयो भन्नु उपयुक्त हुँदैन, उनले भने। विधेयक मस्यौदाको परिच्छेद ३ दफा ४ मा विद्यालय स्थापना गर्न अनुमति लिनुपर्ने व्यवस्था छ। जसअनुसार नेपाली नागरिक वा शैक्षिक सहकारी वा सार्वजनिक शैक्षिक गुठीले विद्यालय खोल्न चाहे तोकिएको विवरण खुलाई सम्बन्धित वडाको सिफारिससहित स्थानीय तहमा निवेदन दिनुपर्ने हुन्छ। मस्यौदाको दफा १० मा सहकारीले विद्यालय वा शैक्षिक कार्यक्रम सञ्चालन गर्न सक्ने व्यवस्था गरिएको छ। ऐन प्रारम्भ भएपछि विद्यालय खोल्ने माग मनासिव देखिए मागबमोजिम मुनाफा नलिने संस्थामा रूपान्तरण गरी विद्यालय सञ्चालन गर्न स्वीकृत दिने व्यवस्था मस्यौदामा छ। कम्पनीका रूपमा सञ्चालित निजी लगानीका विद्यालयले निजी मुनाफा नलिने सामाजिक संस्था वा कम्पनीमा रूपान्तरण गर्न चाहे स्थानीय तहसमक्ष निवेदन दिनुपर्ने उल्लेख छ। हाल सञ्चालनमा रहेका विद्यालयलाई सरकारले आवश्यकताअनुसार वर्गीकरण गर्ने पनि विधेयकमा उल्लेख छ। नेपाल राजपत्रमा सूचना प्रकाशन गरी विद्यालयलाई विशिष्टीकृत वा आवासीय विद्यालय तोक्न सक्ने मस्यौदामा लेखिएको छ। त्यसैगरी प्रदेश सरकारले आवश्यकताका आधारमा भौगोलिक क्षेत्रमा घुम्ती विद्यालय सञ्चालन गर्न सक्ने व्यवस्था गरेको छ। मुलुकभर निजी तथा सरकारीसहित ३५ हजार विद्यालय सञ्चालनमा छन्। संविधानले कक्षा १२ सम्मको शिक्षा (विद्यालय तह) व्यवस्थापनको अधिकार स्थानीय तहलाई दिएको छ। संवैधानिक व्यवस्थाअनुसार तहले जिम्मेवारी वहन गर्न नसकेको गुनासो बढिरहेको छ। विद्यालय खोल्ने अधिकार नै दिँदा त्यसको दुरुपयोग हुने हो कि भन्ने चिन्ता विज्ञले व्यक्त गरेका छन्।"
मिथिलाको अद्भुत यात्रा,"जनकपुरधाम : मिथिलाको अद्भुत यात्रा १५ दिवसीय माध्यमिकी परिक्रमा सुरु भएको छ। १५ दिनसम्म शान्त चित्तले पैदल तय गरिने यो धार्मिक यात्रालाई विश्वकै सबैभन्दा लामो धार्मिक पदयात्रा मानिन्छ। देवालय, तपोभूमि, यज्ञस्थलको परिक्रमा गर्दा मनवाञ्छित फल प्राप्त हुने जनविश्वास छ। मिथिला पनि देवभूमि भएकै कारण परिक्रमा गर्दा मृत्युपरान्त मोक्ष प्राप्त हुने मान्यता बोकेर हजारौं यात्री यो धार्मिक यात्रामा सहभागी हुन्छन्। यो धार्मिक आस्थाको महाकुम्भ हो, जानकी मन्दिरका उत्तराधिकारी महन्थ रामरोशन दास भन्छन्, प्राचिन मिथिला भनेर धर्म ग्रन्थमा उल्लेख भएअनुसार राजा जनकको भूभागमा रहेको ८४ कोस (१३३ किमि) को परिक्रमा गर्दा मोक्ष प्राप्त हुने धार्मिक विश्वास छ। फागुन प्रतिपदामा यो धार्मिक यात्राको सुरुवात भइ फागु पूर्णिमाका दिन समापन हुन्छ। जनकपुरको अग्निकुण्डबाट निस्कने माता जानकी र कचुरी मठबाट निस्केको भगवान रामको डोलाकै नेतृत्वमा १५ दिन यात्री पैदल यात्रा गर्छन्। नेपालको १०५ किलोमिटर र भारतको २८ किलोमिटर कच्ची, पक्की र जिर्ण सडकमा खाली खुट्टा हिड्नु निकै कष्टकर पनि हुन्छ। परिक्रमा वि श्राम स्थलमा पर्याप्त धर्मशाला, खानेपानी र शौचालयको बन्दोबस्त नहुनुले यसलाई कष्टकर बनाएको हो। तर, जति पाइला हिँड्यो त्यत्तिकै पुण्यप्राप्ति हुन्छ भन्ने मान्यताले सबै दुःख कष्ट बिर्साएर पनि यात्रीलाई हिँडिराख्न उत्प्रेरित गर्ने गरेको महन्थ नवलकिशोर यादव बताउँछन्। परिक्रमा यात्रीलाई मासुजन्य र मदिरा जन्य पदार्थको सेवन पूर्ण रुपमा वर्जित हुन्छ। शौच गएपिच्छे नुहाएर चोखो भइ पुनः यात्रामा समावेश हुनु पर्छ। सूर्योदयदेखि यात्रा सुरु गर्ने परिक्रमा यात्रीले खानपानको प्रबन्ध आफैं मिलाएका हुन्छन्। यो परिक्रमा १८१० सालमा प्रारम्भ भएको मानिन्छ। भारतको कलानेश्वर, फुलहर हुँदै महोत्तरीको मटिहानी, जलेश्वर, मडई, ध्रुवकुण्ड, कञ्चनवन, तथा धनुषाको पर्वता, धनुषाधाम, सतोषर, औरही औरसाहा हुँदै फेरि भारतको करुणा, विसौल र कलानेश्वर पुगेर परिक्रमा यात्री जनकपुर आइपुग्छन्। फागू पूर्णिमाको दिन जनकपुरको अन्तरगृह परिक्रमापछि यो क्षेत्रमा होली पर्व मनाइन्छ।"
असुरक्षित बन्दै साना सवारी,"धादिङ : घटना एक गत फागुन १ गते साँझ पृथ्वीराजमार्गअन्तर्गत गजुरी गाउँपालिका२ चाम्वासमा बससँग जुधेर स्कुटरमा सवार नायिका महिमा सिलवालकी दिदीबहिनीकै मृत्यु भयो। चितवनमा बहिनीको इन्जेगमेन्टका लागि हिँडेका दिदीबहीनी सवार बा ९८ प ७०५८ नम्बरको स्कुटरलाई भैरहवाबाट काठमाडौं जाँदै गरेको लु २ ख १३५ नम्बरको बसले ठक्कर दिँदा स्कुटरमा रहेका दुवैको मृत्यु भएको थियो। घटना दुई पृथ्वी राजमार्गअन्तर्गत धादिङको बेनिघाट रोराङ गाउँपालिका५ चरौँदी पुल नजिकै गत फागुन २ गते बिहान भारतीय नम्बरको ट्रकले स्कुटरलाई ठक्कर दिँदा स्कुटर चालकको घटनास्थलमै मृत्यु भयो। काठमाडौँतर्फ जाँदै गरेको बीआर ०६ जिडी ८६७१ नम्बरको भारतीय ट्रकले काठमाडौँबाट मुग्लिनतर्फ जाँदै गरेको प्रदेश ३०२०१४ प ३९८९ नम्बरको स्कुटरलाई ठक्कर दिँदा स्कुटर चालक सोलुखुम्बु, मुक्ली नगरपालिका१ का प्रकाश बस्नेतको घटनास्थलमा मृत्यु भएको थियो भने स्कुटरमा पछाडी सवार एकजना घाइते भए। यी दुई घटना फागुन महिना सुरु भएपछि पृथ्वी राजमार्गमा भएका साना सवारीसाधन दुर्घटनाका प्रतिनिधिमात्र हुन्। पछिल्लो समय राजमार्गमा चल्ने साधनहरू जीप, कार, माइक्रो, भ्यान, मोटरसाइकल स्कुटरलगायत साना सवारी दुर्घटनामा बढ्दो छ। साना सवारीको यात्रा निकै असुरक्षित हुन थालेको छ। राजमार्गमा सवारी साधनहरूको आवागमन दिनानुदिन बढ्दै गएकाले पनि साना सवारी दुर्घटनाको जोखिम बढेको प्रहरीको भनाइ छ। पछिल्लो ७ महिनामा (गत साउनदेखि माघ मसान्तसम्म) धादिङ भएका ८७ दुर्घटनामा ४२ जनाले ज्यान गुमाए। ८७ वटा दुर्घटनामध्ये ६६ वटा साना सवारी नै रहेको जिल्ला ट्राफिक प्रहरी कार्यालय धादिङको तथ्यांकमा उल्लेख छ। मृतकमध्ये ३० भन्दा बढी साना सवारी साधनमा यात्रा गरिरहेका यात्रु छन्। गत आर्थिक वर्ष २०७५०७६ मा भएका एक सय ३८ सवारी दुर्घटनामा मध्ये ८९ वटा साना सवारी छन्। गत आर्थिक वर्षमा पनि मृत्यु भएका ९३ जना मध्ये ६५ भन्दा बढी मृतक साना सवारीका यात्री रहेको ट्राफिक प्रहरीले जनाएको छ। अधिकांश दुर्घटना राति एक बजेदेखि बिहान ५ बजेको समयमा हुने गरेका छन्। ठूला सवारीसँग ठोक्किने मोटरसाइकल, माइक्रोबस, कखुरा बोक्ने जीप धेरै छन्। चार वर्षको तथ्यांक हेर्दा दुर्घटनामा मृत्यु हुने ४ सय ८१ जनामध्ये ३ सय ५४ जना कार, भ्यान, मोटरसाइकल र माइक्रो बसकै यात्रु छन्। जिल्ला ट्राफिक प्रहरी कार्यलय धादिङका प्रमुख प्रहरी निरीक्षक नेत्र भट्टकाअनुसार साना सवारी साधन बढी दुर्घटनामा पर्नुको कारण चालकको लापरबाही, तीव्र गति र गलत ठाउँमा ओभरटेक गुर्न ने हो। यसबाहेक साना सवारी साधन माधक पदार्थ सेवन गर्ने र बिना हेल्मेट चलाउने गरेका कारण पनि दुर्घटनाको जोखिम बढेको हो। मोटरसाइकल र स्कुटरका अधिकांश दुर्घटनामा पछाडी बस्ने र अगाडि ट्यांकीमा बस्ने बालबालिका बढी मृत्यु भएको र गम्भिर घाइते भएको हामीले पाएका छौं, भट्टले भने। पृथ्वीराजमार्गमा अहिले दैनिक १३ हजार सवारी ओहोरदोहोर गर्छन्। हजारौं सवारीसाधन थपिँदा पनि सडकको गुणस्तर उस्तै छ। १० टन क्षमताका लागि बनाइएको राजमार्गमा ४० टनभन्दा बढी मालबाहक गाडी गुडाउने, दुर्घटनाबाट जोगाउन सडक किनारामा राख्नुपर्ने सुरक्षा उपाय नगर्दा साना सवारी दुर्घटनामा पर्दै आएको प्रहरीको विश्लेषण छ। साना सवारी दुर्घटना बढ्दै गएर मानवीय क्षति पनि बढ्न थालेपछि ट्राफिक प्रहरीले राजमार्गमा गुड्ने साना सवारी साधनमाथि निगरानी बढाएको छ। ट्राफिक प्रहरीले त्रिभुवन राजपथ र पृथ्वी राजमार्ग भएर गुडेका मोटरसाइकल चालक र त्यसमा सवार यात्रुलाई अनुकुल पर्ने ठाँउमा रोकी राजमार्गमा कसरी हाँक्ने, कस्तो स्थानमा ओभरटेक गर्ने, कतिको गतिमा हाँक्ने, दुर्घटना कस्तो स्थानमा धेरै हुन्छ र दुर्घटनाबाट कसरी बच्ने भन्ने उपायबारे सन्देश दिन थालेको प्रमुख भट्टले बताए।"
"काेरियामा रहेका नेपालीको सन्देश : आत्तिनु पर्दैन, हामी सचेत छौँ","सोउल : चीनको वुहानबाट फैलिएको महामारी कोभिड१९ (कोरोना भाइरस) शनिबारसम्ममा ६२ देशमा पुष्टि भइसकेको छ। यद्यपी नेपालसहित नौ देशमा भने संक्रमित निको भइसकेका छन्। शनिबार बेलुकीसम्मको विवरणअनुसार चीनपछि दक्षिण कोरियामा सबभन्दा बढी कोभिड१९ संक्रमितको संख्या देखिएको छ। यहाँ शनिबारसम्म ३,१५० जनामा भाइरस संक्रमण भएको पुष्टि भएको छ भने १७ जनाले ज्यान गुमाइसकेका छन्। यहाँ कामदार तथा अन्य गरी करिब ५० हजार नेपाली रहेको अनुमान छ। कोरियामा कोभिड१९ को संक्रमण बढेसँगै यहाँस्थित नेपालीमा पनि यसको सन्त्रास बढेको छ। विभिन्न सञ्चारमाध्यममा आएको समाचार र टिप्पणीका कारण नेपालमा बस्ने परिवारमा त्रास झन बढी देखिन्छ। यहाँस्थित नेपाली कामदारहरूले भने सतर्क रहन भनिएको तर सञ्चार माध्यममा समाचार आएजस्तो त्रास नरहेको बताएका छन्। (दक्षिण कोरियामा रहेका नेपालीले अन्नपूर्ण पोस्ट अनलाइनमार्फत पठाएको भिडियो सन्देश) केदार नेपाल, आनसाङ राजधानी सोउलको नजिकैको आनसाङमा रहेका केदार नेपालले आफू बसेको ठाउँ ग्रामिण इलाका रहेको र समाचारमा आएजस्तो आफ्नो काम छाडेर मान्छेहरू घरभित्र थुनिएर नबसेको बताए। उनका अनुसार त्यहाँ सबै मानिसहरू सचेत हुँदै काम गरिरहेका छन्। समाचारमा आएजस्तो शून्य भएको छैन, उनले भने, तर कामदारहरू मास्क लगाएर काम गर्ने र पसल जाँदा मास्क लाएरै हिँड्ने चाहिँ गरेका छन्। उनले घरपरिवार, आफन्त र शुभचिन्तकलाई आफ्नो बारे त्यति धेरै चिन्ता नलिन आग्रह गरेका छन्। मनोज राई, खिङगिदो गिम्पो कोरियाको खिङगिदो गिम्पोमा रहेका खोटाङका मनोज राईले आफू बसेको क्षेत्र अहिलेसम्म सुरक्षित रहेको बताए। तैपनि कम्पनीले भने सतर्क रहन भनेको छ। पहिले भन्दा केही क्रमबद्ध रूपमा संक्रमण बढिरहेको चाहिँ पक्कै पनि हो, उनले भने, हामी पनि समाचार पढ्दा आतंकित भएका हौँ, तर यहाँ त्यस्तो छोडेरै हिँडिहाल्नुपर्ने अवस्था चाहिँ सिर्जना भएको छैन। विमल कार्की, ख्यङगिदो दोङदुछन् यसैगरी रामेछापका विमल कार्कीले साउलबाट ४० किलोमिटर टाढा ख्यङगिदो दोङदुछन् क्षेत्रमा काम गर्ने भएकाले अहिलेसम्म संक्रमित नदेखिएको बताए । उनले अरु क्षेत्रमा संक्रमित भएको समाचार बाहिरिए पनि दोङदुछन क्षेत्रको जनजीवन सामान्य रहेको जानकारी दिए । उनले भने, हामी दैनिक काममा जाने, आउने गरिरहेका छौं, अन्य क्षेत्रमा संक्रमण भइरहेकाले सावधानी भने अपनाइरहेका छौं । माधव मोक्तान, थुङ्नुन बोक्तो थेजोङ त्यसैगरी काभे्रका माधब मोक्तानले आफू बसेको स्थान थुङ्नुन बोक्तो थेजोङमा अन्तको तुलनामा कोरोना भाइरसको त्रास कमै रहेको बताए । कम्पनीले बाहिर निस्कन भीडभाड भएको ठाउँमा जान, बस रेल चढ्न कडाई गरेको जानकारी दिए । सक्रमितको जोखिा भएमा आफूहरुलाई नेपाली दूतावासले तत्काल सहयोग गरोस् भन्ने अपेक्षा मोक्तानले गरे । दीपेश क्षेत्री, बुसान कैलालीका दीपेश क्षेत्रीले सञ्चारमाध्यममा आएजस्तो पूरै सुनसान नभएको बताए। क्युङसुङ विश्वविद्यालयमा दुई वर्षअघि स्नातक गर्न आएका उनले उत्तरी ग्योन्साङ प्रान्तको थेगुमा मात्र बाहिर निस्कन प्रतिबन्ध लगाइएको बताए। थेगुबाट कोरियामा भाइरस सुरु भएको हो, उनले भने, त्यहाँ मात्रै स्ट्रिक्ट गरेको छ, समाचारमा आएजस्तो सबैतिर चाहिँ होइन। कोरिया सरकारले सतर्क रहन बारम्बार भनिरहेको उनले बताए। यहाँ मोबाइलमै हरेक समय अपडेट आउँछ। भाइरसको बारे सतर्क रहन सचेत गराउँछ, उनले भने। यसैगरी विश्वविद्यालयले पनि सतर्क गराएको छ। करिब ४ सय जना नेपाली विद्यार्थी रहेको क्युङसुङ विश्वविद्यालयले अहिले विदा अवधि बढाएको छ। कोरियामा कोरोना भाइरस पुष्टि हुनु पहिले नै विश्वविद्यालय बिदा भएको थियो। दुई हप्ता पहिले नै खुल्नुपर्ने हो, दीपेशले भने, तर कोरोनाकै कारण बन्द छ, फेरि बिदा हुन्छ होला। बुसानमा पनि अहिले मानिसहरू सार्वजनिक सवारी साधन चढ्न छोडेका छन्। दीपेशकाअनुसार सरकारले नै सार्वजनिक सवारी र धेरै भीड हुने स्थानमा नजान सतर्क गराएको छ। सरकारले ट्रेन लगायत सार्वजनिक सवारी साधन प्रयोग नगर्न भनेको छ, उनले भने, बाहिर जानु परे एकलै जानू भनेको छ। यसैगरी बुसानमा होटेलहरू पनि बिस्तारै खुल्न छाडेको बताए। तर त्यति धेरै चिन्ता गर्नु पर्दैन, उनले भने, यहाँ विदेशीलाई भाइरस लागेको छैन, कोरियनलाई मात्र लागेको हो।"
"चीनले नेपाली विद्यार्थीलाई स्नातकोत्तरमा २२ वटा छात्रवृत्ति दियो, आवेदन आह्वान",काठमाडौं : चीन सरकारले नेपाली विद्यार्थीलाई स्नातकोत्तर तहमा अध्ययनका लागि २२ वटा कोटा छात्रवृत्ति दिएको छ । छात्रवृत्तिमा पढ्न जानेको छनोट शिक्षा विज्ञान तथा प्रविधि मन्त्रालयले गर्नेछ । मन्त्रालयका अनुसार कुल छात्रवृत्ति कोटामध्ये ईन्जिनियरिङ विषयका लागि सबैभन्दा बढी अर्थात १९ वटा कोटा निर्धारण गरिएको छ । जसमा खुल्लातर्फ १४ र महिलाका लागि ५ वटा कोटा तोकिएको छ । व्यवस्थापन अध्ययन सङ्कायका लागि २ र कृषि तथा पशु विज्ञान अध्ययन संस्थानका लागि १ वटा कोटा तोकिएको छ । यी दुवै सङ्कायमा महिला लगायत कुनै पनि क्षेत्रका लागि आरक्षण कोटा तोकिएको छैन । यस छात्रवृत्तिमा अध्ययन गर्न चाहनेले फागुन २२ गतेसम्म मन्त्रालयको केशरमहलस्थित छात्रवृत्ति शाखामा निवेदन दिनुपर्नेछ । छात्रवृत्तिमा आवेदन दिनेहरु ३५ वर्षमुनिको हुनुपर्ने मन्त्रालयको सूचनामा छ ।
अस्पतालमा बच्चा जन्माए ५ हजार भत्ता,ओखलढुंगा : मानेभञ्ज्याङ गाउँपालिकाले स्वास्थ्य संस्थामा नियमित गर्भजाँच र प्रसूति गराउनेलाई प्रसूति भत्ता दिन थालेको छ। नियमित स्वास्थ्य जाँच गराइ स्वास्थ्य संस्थामै प्रसूति गराउनेलाई पाँच हजार रुपैयाँ भत्ता दिन थालेको हो। गाउँपालिकाभित्रका गर्भवतीले चारपटक गर्भ जाँच गराइ प्रसूति पनि स्वास्थ्य संस्थामै भएमा त्यस्तो रकम पाउने गाउँपालिकाका उपाध्यक्ष सविता राईले बताइन्। सरकारले पनि नियमित गर्भ जाँच गराई स्वास्थ्य संस्थामा प्रसूति हुनेलाई यातायात तथा पोषण खर्च उपलब्ध गराउँदै आएको छ। त्यस्तो सुविधा न्यून भएकाले पाँच हजार दिने निर्णय भएको गाउँपालिकाले जनाएको छ। गाउँपालिकाभित्रका स्वास्थ्य संस्थामा गर्भ जाँच तथा सुत्केरी गराएका ३२ जनालाई प्रतिव्यक्ति पाँच हजार रुपैयाँ दिएर कोशेली भेट गरिएको उपाध्यक्ष राईले बताइन्। बजेट निकासा ढिला हुँदा चालू आर्थिक वर्षको नीति तथा कार्यक्रममार्फत ल्याइएको सुत्केरी भेट कार्यक्रम बल्ल कार्यन्वयनमा आएको उनको भनाइ छ। कोसेली भेटको उद्देश्य गर्भ जाँच र स्वास्थ्य संस्था मै सुत्केरी गराउनलाई प्रोत्साह गर्र्नु भए पनि विगतमा प्रदान गरेको एक हजार रकम थोरै भएकोले यसलाई बढाएर ५ हजार पुर्याइएको हो गाउँपालिकाका स्वास्थ्य शाखा प्रमुख विश्वराज दाहालले भने। गाउँपालिकाले २०७६०७७ मा स्वास्थ्यतर्फको बजेट सुत्केरी कोसेली भेट शीर्षकमा ७ लाख ५० हजार रुपैयाँ विनियोजन गरेको छ। आमा र बच्चाको सुरक्षाका लागि रकम बढाइएको हो। बढाइएको प्रोत्साहन रकमले माृतशिशु मृत्युदरमा कमी आउने स्थानीय शिक्षक दिपकबहादुर राईले बताए।
लालबन्दीको बागवानी केन्द्रमा आगलागी,"मलंगवा : सर्लाहीको लालबन्दी नगरपालिका १ नवलपुरमा रहेको उष्ण प्रदेशीय बागवानी केन्द्रमा शुक्रबार राति आगलागी भएको छ । केन्द्रका कार्यालय प्रमुखको कार्यकक्षमा रातिको समयमा आगलागी हुँदा दराज, सोफा, कम्प्युटर, प्रिन्टर, टेलिफोन र तारहरु पूर्ण रुपमा जलेर नष्ट भएको जिल्ला प्रहरी कार्यालय सर्लाहीले जानकारी दिएको छ । आगलागीले तालिम हलमा रहेको प्लास्टिकका कुर्सी, झ्यालका पर्दा र कुलिङमा समेत आगलागीबाट समेत क्षति पुगेको छ । आगलागीबाट करिब १० लाख बराबरको क्षति भएको बताइएको छ । के कारणले आगलागी भयो भन्ने यकिन भइसकेको छैन ।"
दुर्घटनाग्रस्त क्षेत्रका सीसीटीभी चल्दैनन्,"भक्तपुर : भक्तपुरकाठमाडौं ६ लेन सडकअन्तर्गत मध्यपुरथिमि नगरपालिका क्षेत्रमा रहेका सीसीटीभी क्यामेरा महिना दिनदेखि चलेका छैनन्। अरनिको र बीपी राजमार्ग भई आउने सम्पूर्ण सवारी साधन यही बाटो भएर राजधानी छिर्छन्। तर, उक्त सडकको महत्वपूर्ण चोक तथा स्थानका सीसीटीभी मर्मत हुन सकेको छैन। सीसीटीभी क्यामेरा मर्मत नहुँदा सडक असुरक्षा बढेको र अनुसन्धान प्रभावित भएको महानगरीय प्रहरी वृत्त ठिमीले जनाएको छ। वृत्तका प्रमुख प्रहरी नायब उपरीक्षक शान्तिराज कोइरालाले मध्यपुरथिमि क्षेत्रअन्तर्गत पर्ने भक्तपुरकाठमाडौं ६ लेन सडकको मुख्य पाँच ठाउँका सीसीटीभी क्यामेराले काम नगरेको बताए। उनकाअनुसार राधेराधे, नयाँ ठिमीशंखधर चोक, गट्ठाघर, कौशलटार र लोकन्थलीका सीसी टीभी क्यामेरा चलेका छैनन्। उक्त सडकको एसएस चोक र चार दोबाटोमा जडान भएका सीसीटीभी क्यामेरामात्रै चलेको कोइराला बताउँछन्। सडक दुर्घटनाका दृष्टिले सीसीटीभी क्यामेरा बिग्रेका स्थान नै उच्च जोखिममा छन्, उनले भने, तर, यहीँका क्यामेरा बिग्रँदा अनुसन्धान प्रभावित बनेको हो। मध्यपुर थिमि नगरपालिका, स्थानीय उद्योगी व्यवसायीको सहयोगमा वृत्तले जडान गरेका यी सीसीटीभी क्यामेरा नचलेकाले ठिमी प्रहरीले महानगरीय प्रहरी आयुक्तको कार्यालय रानीपोखरीबाट जडित सीसीटीभी क्यामेराको फुटेजको आधारमा अपराध अनुसन्धान गर्दै आएको छ। तर, रानीपोखरीबाट सीसीटीभी क्यामेराको फुटेज पाउने प्रक्रिया लामो हुने हुँदा अपराध अनुसन्धान प्रभावित हुँदै आएको वृत्तका अनुसन्धान अधिकारी बताउँछन्। भक्तपुरकाठमाडौं ६ लेन सडकमा जडान भएकामात्रै होइन, भक्तपुरसल्लाघारी हुँदै काठमाडौंको पेप्सीकोला जोड्ने पुरानो बाटोका ठाउँठाउँमा जडान भएका सीसीटीभी क्यामेरासमेत मर्मत हुन नसकेको वृत्तले जनाएको छ। वृत्तकाअनुसार मध्यपुरथिमि नगर क्षेत्रमा जडान भएका २८ वटा सीसीटीभी क्यामेरामध्ये १२ वटामात्रै चालू अवस्थामा रहेको छन्। सबै सीसीटीभी क्यामेराको कन्ट्रोल रुम वृत्तमा रहेको छ। मध्यपुर नगर क्षेत्रमा हुने आपराधिक घटना तथा सडक दुर्घटना नियन्त्रण एवं न्यूनीकरण गर्न तथा घटना हुनेबित्तिकै प्रहरी परिचालन गर्न सहज हुने गरी जडित सीसीटीभी क्यामेरा मर्मत नहुँदा ठिमी प्रहरी अहिले दृष्टिविहीनजस्तै भएको वृत्तको भनाइ छ। चलेका सीसीटीभी क्यामेराको दृश्य स्पष्ट नभएको वृत्त प्रमुख प्रहरी नायब उपरीक्षक कोइरालाले बताए। उनले मध्यपुरथिमि क्षेत्रमा जडान भएर बिग्रेका सीसीटीभीको मर्मतसँगै थप २६ स्थानमा सीसीटीभी क्यामेरा जडान गर्न नगरपालिकासँग् आग्रह गरेको उनले जानकारी दिए। प्रहरी नायब उपरीक्षक कोइरालाले थपे, यसको लागि करिब ३० लाख रुपैयाँ लाग्ने इस्टिमेट निकालिएको छ। नगरपालिका प्रमुख मदनसुन्दर श्रेष्ठले प्रहरीसमुदाय साझेदारीअन्तर्गत नगरभरि कम्तिमा ५० वटा सीसीटीभी जडान गरिने बताए। यसका लागि ठाउँको पहिचान भइसकेकाले आउँदो बिस्का जात्रासम्ममा जडान भइसक्ने उनको भनाइ छ।"
गोरखामा सडक अलपत्र परेपछि सांसदको नेतृत्वमा चक्काजाम,"गोरखा : गोरखा बारपाक सडक कालोपत्रे गर्ने काम ठेकेदारले तीन वर्षदेखि अलपत्र पारेको भन्दै शनिबार गोरखामा चक्काजाम गरिएको छ । गोरखा क्षेत्र नं २ को ख बाट निर्वाचित सांसद प्रकाशचन्द्र दवाडीको नेतृत्वमा स्थानीयबासीले बिहान तीनघण्टा सडक जाम गरेका थिए । वडाध्यक्ष नारायण दानीका अनुसार मसानेठाँटीदेखि खहरेसम्मको खण्ड ठेक्का सम्झौता गरेको लामोसमयसम्म अलपत्र पारेको भन्दै स्थानीय स्तरमा गठित आन्दोलन समितिले शनिबारदेखि चरणवद्ध आन्दोलन सुरु गरेको उनले बताए । शनिबार बिहानदेखि सुरु भइ चक्काजाम ११ बजेसम्म भएको थियो । आन्दोलन समितिका संयोजक कञ्चनकुमार श्रेष्ठले भने, सडक कालोपत्रेको प्रक्रिया सुरु नहुञ्जेल हामी चरणवद्ध आन्दोलनमा छौं, यो हप्ताभित्र प्रक्रिया सुरु नभए आउँदो २५ गते दिनभर चक्काजाम गर्ने र त्यसपछि पनि माग सम्बोधन नभए गोरखा बारपाक सडक नियमित बन्द गर्नेछौँ । माग सम्बोधन नभए आँबुखैरेनी गोरखा सडकमा पनि चक्काजाम गर्ने उनले बताए । चक्काजामको समापन गर्दै सांसद दवाडीले सबै चरणको आन्दोलनमा आफू सहभागी हुने प्रतिवद्धता जनाएको सिरानचोक गाउँपालिका ६ का वडाध्यक्ष नारायण दानीले बताए । यो खण्डभन्दा अगाडि पनि कालोपत्रे भएको छ, पछाडि पनि कालोपत्रे भएको छ, यत्ति नौ किलोमिटर मात्र पाँच वर्षदेखि अलपत्र छ । हामीले सिडिओसाबलाई पनि समस्या राखेका थियौँ । सिडिओले ताकेता गर्दा पनि सुनुवाइ भएको छैन । नागार्जुन त्रिशुली जेभी कन्स्ट्रक्शनले सो सडक कालोपत्रे गर्न एघारकिलो छेपेटार भालुस्वाँरा बारपाक सडक योजना कार्यालयसंग तीन वर्षअघि ठेक्का सम्झौता गरेको थियो । तर कत्ति पनि काम नगरेपछि गत साउनमा कार्यालयले ठेक्का रद्ध गरेको योजना कार्यालयका ईञ्जिनियर राजेश यादवले जानकारी दिए । मध्यपहाडी सडक अन्तर्गत पर्ने भएकाले सो खण्डको ठेक्का रद्ध गरी मध्यपहाडी सडक आयोजनालाई हस्तान्तरण गरेको यादवले बताए । मध्यपहाडी आयोजनाले पनि सो सडकखण्डको जिम्मा लिए पनि अहिलेसम्म नापजाँच गर्न नआएको, ठेक्का प्रक्रिया सुरु नगरेको स्थानीयबासीको गुनासो छ । एउटा कार्यालयले ठेक्का सम्झौता रद्ध गरेको छ । अर्कोले ठेक्का प्रक्रिया सुरु नै गरेको छैन, आन्दोलन समितिका संयोजक श्रेष्ठले भने, हिउँदभरि धुलो, बर्खाभरि हिलोले हामी हैरान भइसक्यौँ । अब पनि कालोपत्रे नभए बर्खामा गाडी गुड्दै सक्दैन । मध्यपहाडी सडक आयोजनाको गोरखास्थित कार्यालयले भने अब छिट्टै ठेक्का प्रक्रिया सुरु गर्ने जनाएको छ । डिपिआर भइसकेको र अब केही दिनभित्र निर्देशनालयले ठेक्काको सूचना निकाल्ने गोरखा कार्यालयका प्रमुख रमेश दृष्टिले जानकारी दिए ।"
काठमाडौं उपत्यकाका ९५ सय खाल्डाखुल्डी पुरिए,"काठमाडौं : भौतिक पूर्वाधार तथा यातायात मन्त्री वसन्तकुमार नेम्बाङले चालु आर्थिक वर्षमा काठमाडौं उपत्यकाका सडक धुलोरहित बनाइने बताएका छन् । मन्त्री नेम्वाङले मन्त्रालयको बागढोर समालेको एक सय दिनको कार्यप्रगित विवरण सार्वजनिक गर्न आयोजना गरिएको पत्रकार सम्मेलनमा उक्त जानकारी दिएका हुन् । उनले काठमाडौं उपत्यकाका सडकमा रहेका ९५ सय खाल्डाखुल्डी पुरिएको बताए । ' २४ हजार ३०० वर्ग मिटरभित्रका (९५००) खाल्डाखुल्डी पुरिएको छ', उनले भने,उपत्यकाका सडक व्यवस्थित र सुरक्षित बनाउने कार्य तीव्र पारिएको छ । खाल्डाखुल्डी र धुलोरहित बनाउने योजनामा सफलता मिलेको छ। जाडोयाम भएकाले अपेक्षाकृति रुपमा खाल्डाखुल्डी पुर्न कठिनाइ छ भएको उनले बताए । चालु आर्थिक वर्षमा उपत्यका सडक धुलोरहित बनाउनेगरी कामलाई तीब्रता दिइने उनको दाबी छ ।"
बच्चा बोकेकी महिलामाथि लाठी,"ललितपुर : महानगरीय प्रहरी प्रभाग ललितपुरका प्रहरी निरीक्षक देवीप्रसाद पौडेलले काखे बालक बोकेकी महिलामाथि अन्धाधुन्ध लाठी बर्साएका छन्। महिला समूहले ललितपुर भैंसेपाटीस्थित पूर्वजर्नेल हेम खत्रीको घरमा तोडफोड गरेकाले बल प्रयोग गर्नुपरेको प्रहरी दाबी छ। प्रहरीले जुम्ल्याहा बच्चासहित पुगेकी हेमा श्रेष्ठमाथि प्रहरीले लाठी प्रहार गरेको हो। प्रहरी लाठीबाट उनको ढाडमा नीलडाम बसेको छ। श्रेष्ठले आफूले जर्नेलको घरमा गएर कुनै अप्रिय कार्य नगरेको दाबी गरेकी छन्। खत्रीको घरमा पुगेर मेचमा बसेर बच्चालाई दूध खुवाउँदै गर्दा प्रहरीले लाठी हानेको उनको भनाइ छ। उनले भनिन्, हामी भित्र थियौं, तपाईंहरू हट्नुस भनेर अन्धाधुन्ध हान्न थाले, उनले भनिन्। पूर्वजर्नेल खत्रीलाई पति दाबी गर्ने माला शाहसहित एक हुल महिला घरमा पुगेका थिए। अभियन्ता श्रेष्ठले विगत लामो समयदेखि शाहले न्याय पाउनुपर्ने र मानवअधिकार रक्षा हुनुपर्नेमा आवाज उठाउँदै आएकी छन्। यस विषयमा महिलाको समूहले खत्रीको घरमा दिनहुँजसो धर्ना दिँदै आएको छ। किन बर्षियो बच्चा बोकेकी महिलामाथि लाठी ? प्रहरी निरीक्षक पौडेलले महिलालाई लाठी हानेको भिडियो सामाजिक सञ्जाल भाइरल भएको छ। महिलामाथि पुरुष प्रहरीले आक्रमण गरेको घटनाबारे सर्वत्र आलोचना भएपछि ललितपुर प्रहरीले छानबिन समिति गठन गरेको छ। एसपी दुर्गा सिंहको नेतृत्वमा तीन सदस्यीय समिति गठन गरिएको परिसरका प्रमुख टेकप्रसाद राईले बताए। छानबिन समितिले जस्तो सिफारिस गर्छ, त्यही लागू हुन्छ, राईले भने, त्यसरी पिट्नु हुँदैन थियो। छानबिन समितिले किन, कसरी, के कारण हात उठाउनुपर्यो भन्ने प्रश्नको जवाफ खोज्नेछ ? खत्रीको घरमा हुलदंगा गरेको आरोपमा चार जना पक्राउ परेका छन्। शाहले पूर्वजर्नेल खत्री दुई दशकदेखि सँगै बसेकाले आफ्ना पति भएको दाबी गर्दै आएकी छन्। प्रहरीका अनुसार खत्रीले भने शाह पत्नी नभएको भन्दै अस्वीकार गर्दै आएका छन्। खत्री र शाहबीच महानगरीय प्रहरी परिसर ललितपुरले सातपटक छलफल गराएको थियो। निष्कर्ष निस्किएपछि अदालत जाने सहमति भएको एसएसपी राईले बताए। उनले भने, तर शाह न अदालत जानुभयो, न मुद्दा हाल्नुभयो। शाहले पटकपटक गरेर खत्रीले आफूसँग २० लाख रुपैयाँ लिएको दाबी गरेकी छन्। महिला प्रहरी किन खटाइएन भैंसेपाटीमा शुक्रबार जुन दृश्य देखियोे, यो बर्बर घटना हो । त्यहाँ महिला शान्तिपूर्ण ढंगले गएका थिए । प्रहरीले काखमा बच्चा बोकेकी महिलालाई अमानवीय रूपमा कुटपिट गरेको देखिन्छ । महिलाको घेराउ र जुलुसमा महिला प्रहरी नै खटाइनुपर्ने थियो । महिला प्रहरी पर्याप्त नभएमात्र महिला प्रहरीको रोहवरमा पुरुष प्रहरी परिचालन गर्न सकिन्छ । महिलालाई पुरुष प्रहरीले दुई हातले लाठीले भकुरेका छन् । यो त झन् गम्भीर विषय हो । ललितपुरमा महिला प्रहरी नभएको त होइन होला । सार्वजनिक ठाउँमा दुई हात उज्याएर यसरी कुटपिट गर्दा आमा मात्र होइन बच्चाको मनोविज्ञानमा पनि असर पर्छ । महिलाको जुलुस नियन्त्रण गर्न पनि महिला प्रहरी नै चाहिन्छ । निर्दयी रुपमा कुटपिट गर्ने कार्यमा प्रहरी अधिकृत नै रहेको कुरा आएको छ । सामान्य आँखाले हेर्दा पनि यो अमानवीय र बर्बरमात्र होइन, कानुनको ठाडै उल्लंघन हो । (मानवअधिकारवादी कानुनविद् मीराकुमारी ढुंगानासँगको कुराकानीमा आधारित)"
मोरङमा दुर्घटना : तीन जनाको मृत्यु,"विराटनगर : मोरङमा शनिबार बिहान भएको दुर्घटनामा तीन जनाको मृत्यु भएको छ । पथरीशनिश्चरे नगरपालिका२ जय चौकस्थित पूर्वपश्चिम राजमार्गमा रोकेर राखेको गोरु लोड गरिएको ट्रकमा अर्को ट्रक पछाडिबाट ठोक्किँदा दुई जनाको मृत्यु भएको हो । बिहान ७ बजे पश्चिमबाट पूर्वतर्फ जाँदै गरेको प्रदेश १०२००१ ख ८०९१ नम्बरको ट्रकले सडकमा रोकेर राखेको गोरु लोड गरिएको ना ८ ख ६७ नम्बरको ट्रकलाई ठक्कर दिएको थियो । दुर्घटनामा ठक्कर दिने ट्रकका चालक चितवन भरतपुर नगरपालिका११ का २८ वर्षीय अजय अधिकारी र सहचालक भरतपुर१ कै ३० वर्षीय अंकित घर्तीमगरको मृत्यु भएको इलाका प्रहरी कार्यालय पथरीका डीएसपी दिलिप गिरीले जानकारी दिए। उनका अनुसार चालक अधिकारीको घटनास्थलमै र सहचालक घर्तीमगरको उपचारका क्रममा झापाको बिर्तामोडस्थित बी एण्ड सी अस्पतालमा बिहान ९ बजे मृत्यु भएको हो । ठक्कर दिने ट्रक नवलपरासीबाट सात सय ५० काटुन गोर्खा स्ट्रङ वियर लिएर झापाको दमकतर्फ गएको खुलेको छ । डीएसपी गिरीले ठक्कर दिने ट्रक तीव्र गतिमा रहेको र नियन्त्रण गुमाएर दुर्घटना भएको जानकारी दिए । लामो रुटमा एक जना मात्रै चालकले कुदाएको र चालकको निद्रा नपुगेका कारण अगाडि रहेको अर्को ट्रक ठम्याउन नसक्दा पनि ठोक्किएको हुन सक्ने उनको भनाइ छ । रोकेर राखेको ट्रकमा भने जीवित र मृत गरेर २८ वटा गोरु भेटिएका छन् । जसमा चारवटा मरेका र २४ वटा जीवितै थिए । वियर लोड गरेको ट्रकले अर्कोलाई ठक्कर दिँदा भएको दुर्घटनामै गोरु मरेका हुन सक्छन्, गिरीले भने, २४ वटा जीवितै भेटिएका पनि सबै घाइते अवस्थामा छन् । दुर्घटनामै परेर गोरुहरु घाइते भएको र सबै जसोको अवस्था गम्भीर रहेको उनको भनाइ छ । गोरु सर्लाहीको लालबन्दीस्थित पशु हाटबजारबाट खरिद गरेर ल्याइएको खुलेको प्रहरीको भनाइ छ । प्रारम्भिक अनुसन्धानबाट प्रक्रिया पूरा गरेरै झापाको घैलाडुब्बातर्फ गोरु लिएर गएको खुलेको छ, प्रहरी स्रोतले भन्यो, तर तस्करी गरेर भारततर्फ कटाउने योजना बनाएर पनि ल्याइएको हुन सक्छ । यस विषयमा गम्भीर रुपमा अनुसन्धान सुरु गरिएको प्रहरीले जनाएको छ । डीएसपी गिरीले सर्लाहीबाट निरजकुमार सिंहले चौपाय खरिद बिक्री केन्द्रबाट पठाएका गोरु झापा दमकका जीवन कार्कीले ल्याएको खुलेको जानकारी दिए । प्रारम्भिक अनुसन्धानबाट सर्लाहीको लालबन्दीदेखि झापाको घैला डुब्बासम्मको रुट तय गर्दै सबै प्रक्रिया पूरा गरेर गोरु ल्याएको देखिन्छ, उनले भने, सबै कुरा बुझ्ने काम भइरहेको छ । पाँच हजारका दरले एक लाख ४० हजार रुपैयाँमा सबै गोरु खरिद गरेको बिल पनि साथमै रहेको उनको भनाइ छ । भेटेरिनरी प्रमाणपत्र, क्वारेन्टाइन पास गरेको कागज, गोरु किनेको पान र भ्याट बिल लगायत पशु बजारले दिएका सबै बिलहरु चालकको साथमै भेटिएको छ, गिरीले भने, सबै कागजपत्र हेर्दा प्रक्रिया पूरा गरेर नै गोरु ढुवानी गरेको देखिन्छ । उनले मृत र जीवित सबै गोरु दमकका कार्कीकै जिम्मा लगाएर पठाइसकिएको जानकारी दिए । गोरु लोड गरिएको ट्रक र त्यसका चालक सर्लाहीको हरिवन नगरपालिका७ का ३७ वर्षीय हिरणराज वम्जनलाई नियन्त्रणमा लिएर घटनाका बारेमा बाँकी अनुसन्धान गर्ने काम भइरहेको प्रहरीले जनाएको छ । चालक वम्जनले ट्रक रोकर आफू पिसाव गर्न गएका बेला अर्को ट्रकले पछाडिबाट आएर ठक्कर दिएको प्रहरीलाई बताएका छन् । त्यस्तै विराटनगर महानगरपालिका १ बुद्धचौकमा शनिबार बिहान ७ बजे उत्तरतर्फ जाँदै गरेको को २८ प ६८४७ नम्बरको मोटरसाइकलले ठक्कर दिँदा पैदल यात्रु ४० वर्षीया रमा पौडेलको मृत्यु भएको छ । दुर्घटनामा गम्भीर घाइते भएकी उनको उपचारका क्रममा विराट नर्सिङ होममा मृत्यु भएको मोरङ प्रहरीका प्रवक्ता डीएसपी मानबहादुर राईले बताए । दुर्घटनामा झापा गौरीगञ्ज घर भइ विराटनगरमा डेरा बस्दै आएका मोटरसाइकल चालक चालक १९ वर्षीय विकाश कर्ण पनि गम्भीर घाइते भएका छन् । डीएसपी राईले कर्णको चिन्ताजनक अवस्थामा नर्सिङ होममै उपचार भइरहेको जानकारी दिए ।"
