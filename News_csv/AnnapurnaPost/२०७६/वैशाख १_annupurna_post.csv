शीर्षक,विवरण
"नयाँ वर्ष, नयाँ संकल्प","हामीले २०७५ साललाई बिदा गरेर आजदेखि नयाँ साल २०७६ को स्वागत गरिसकेका छौं। जुद्धशमशेरपछि सबभन्दा शक्तिशाली मानिएको सरकारबाट २०७५ सालभरि नेपाली नागरिक शासित रह्यौं। अब पनि शासित हुनुपर्छ नै। संघीयता, सुशासन र समृद्धिका निम्ति आधार वर्षका शब्दसहित शासनारम्भ भएको थियो। सरकारलाई खासखास निर्णय लिन र कार्यान्वयनका निम्ति कडा तगारा थिएनन्। केन्द्रदेखि स्थानीय तहसम्म एउटा प्रदेशबाहेक दुईतिहाइयुक्त सत्तारुढ दलकै एकल वर्चस्व थियो। सँगसँगै अभिशप्त विकृतिविसंगति बिदा हुनेछन् र आकांक्षा पूरा गर्ने बाटोको रेखा कोरिनेछन् भन्ने आमअपेक्षा थियो। अझ यो सरकार गठनसँगै समृद्ध नेपाल सुखी नेपाली को मधुर संगीत बजिरह्यो। मीठा शब्द र भाकाअनुरूपका शासकीय दृश्य हेर्ने जनचाहना पनि जगायो। मुलुकको अर्थतन्त्र र शासकीय क्षमताले ढाक्न सक्छ या सक्दैन भन्ने ख्यालै नगरी बृहत् प्रकृतिको अपेक्षा वितरित थियो। तर, सरकार स्वयं मधुर नाराको प्रतिकूल बाटोमा हिँडिरहेको दृश्य छरिइरह्यो। त्यसमाथि गएको वर्ष संघीय पद्धतिलाई गाउँठाउँसम्म संस्थागत गर्ने अभ्यास निरन्तर रह्यो। गाउँगाउँमा सिंहदरबार मीठो नारा घन्किएको थियो। दुर्भाग्य, गाउँमा नारा त पुग्यो, कार्यान्वयन गर्ने कर्मचारी व्यवस्थापन गर्न सरकार वर्षभरि असफल रह्यो। अर्कोतिर आम नागरिकले निर्वाचित जनप्रतिनिधिसँग शासकीय सेवा खोजेका थिए नकि शासन। तर, नागरिकले शासकीय सेवा होइन कि राणापञ्चायतकालीन शैलीकै सुविधाभोगी दृश्य वर्षैभरि मञ्चन भइरह्यो। हामीले बितेको वर्ष अड्डामा अन्नपूर्ण शृंखलाबद्ध रिपोर्टिङ गरिरह्यौं। सरकारी कार्यालयबाट सहजरूपमा सेवा नपाएका अनेक तथ्य र विजोगका दृश्य उजागर गरिरह्यौं। यसले पनि देखाउँछ कि सरकार आफ्ना संयन्त्रलाई सही दिशामा हिँडाउन चुकिरहेको छ। संघीयतासँगै साधारण खर्च चुलिँदो छ। ढंग नपुगेर हो या नियतवश नै यो पद्धति बोझिलो बनाइँदै छ। अनावश्यक भर्ती न्यूनीकरण गर्नेभन्दा पनि केन्द्रदेखि स्थानीय तहसम्म राजनीतिक नियुक्तिको होड मच्चियो, जुन निरन्तर छ। एकातिर सरकारी कर्मचारीलाई काम पुगेको छैन भनिन्छ, अर्कोतिर राजनीतिक पार्टीका अयोग्य कार्यकर्ता भर्ती गर्ने खेलले राज्यको सीमित स्रोतको चर्काे दोहन हुँदैछ। नागरिकलाई चर्काे करको भार बोकाउँदै दलीय कार्यकर्तालाई जागिर खुवाउनु कत्तिको जायज हो ? जसरी नियुक्ति भए पनि तिनीहरूका निम्ति राज्यले दीर्घकालीन दायित्व बोक्नुपर्छ। लोकतन्त्रमा पर्यायवाची शब्द मानिन्छ, प्रतिस्पर्धात्मक पद्धति। २०६८ मा बाबुराम भट्टराई अर्थमन्त्री हुँदा सरकारी स्वामित्वका संस्थानमा प्रतिस्पर्धाका आधारमा नियुक्ति दिने पद्धति बसालिएको थियो। दुईतिहाइको सरकारले त्यो पद्धति खारेज गर्नुले संस्थान बाँडीचुँडी खाने दाउ भएको स्पष्ट पारियोे, जसनिम्ति नियुक्तिका सूची विश्लेषण गरे पुग्छ। हरेक मुलुक एउटा पुस्ताको स्वार्थ त्यागको जगमा मात्र सक्षम र सुदृढ बन्छ। दुर्भाग्य, हाम्रो भूमिमा आफ्नो मान्छे पोस्ने विषवृक्ष रोपिएको थियो। शासकीय वृत्तमा पुगेपछि दम्भले चुली छुने, नागरिकलाई रैतीसरह व्यवहार गर्ने, राज्यको धन आफू र आफ्नाका भोगमा सीमित राख्ने, राज्यसंयन्त्रका पद योग्य र क्षमतावान्भन्दा दासअनुचर पोस्ने दृश्य निरन्तर रह्यो। शक्तिशाली सरकार त्यो विषवृक्ष उखेल्नुको बदला अझ दरिलो बनाउनमै मोहित रह्यो। पूर्वाधार विकास आमचाहना हो, निजी होस् या बाह्य लगानीमा। खासमा वर्षभरि सेयर बजार अत्यासलाग्दो गरी ओरालो लाग्यो। उद्योगधन्धामा लगानीको खास माहोल सिर्जना हुन सकेन। दुईतिहाइको स्थिर सरकारसँगै लगानी र बजार अर्थतन्त्रले जसरी काँचुली फेर्छ भन्ने ठानिएको थियो, व्यवहारमा ठीक उल्टो देखियो। अर्थतन्त्र जीवन्त बन्न नसकेको तीतो धरातलमा बितेको वर्ष हिँडिरह्यो। सरकारी वृत्तमा हावी पात्रहरूका अनुदारवादी नीति, भाषण र अस्थिर सोचले आर्थिक बजार सुस्त र निरस रह्यो। गएको वर्ष जेजसरी बिते पनि नयाँ वर्षको पहिलो दिन हरेक नेपालीका निम्ति उत्साह र उमंग छर्ने अवसर हो। सँगै पुराना अभिशप्त दृश्य नदोहोरिऊन् भन्ने अपेक्षा हुनु अस्वाभाविक होइन। नयाँ वर्षसँगै नयाँ योजना र आकांक्षा स्वाभाविक रूपमा रोपिनुपर्छ। र, नयाँ वर्षमा नयाँ संकल्पसहितका आशाको बीउ छर्नैपर्छ। सबैमा नयाँ वर्षको शुभकामना।"
मेलाका लागि पूर्वाधार बनाउन माग,"ललितपुर : ललितपुरमा अन्तर्राष्ट्रिय स्तरको व्यापार मेलाका लागि उचित ठाउँको बन्दोबस्त मिलाउनुपर्नेमा ललितपुर उद्योग वाणिज्य संघले माग गरेको छ। पुल्चोकस्थित मदन स्मारकको प्रांगणमा मेला समापनको अवसरमा संघले संघ, प्रदेश र स्थानीय तहलाई सो विषयमा ध्यानाकर्षण गराएको हो। मेला चैत २७ गते सुरु भएको थियो। यसअघि अधिकांश मेला, महोत्सव पाटन दरबार क्षेत्रस्थित भण्डारखाल बगैंचामा हुने स्थानीयको भनाइ छ। मेला सञ्चालन भएको स्थानले पनि यस पटकको मेलामा नयाँपन दिएको मेलाका अवलोकनकर्ताको भनाइ छ। संघका अध्यक्ष कृष्णलाल महर्जनले भने, विद्यालय वरपर पर्याप्त खुला ठाउँ भएकाले यो ठाउँ पनि मेलाको लागि उचित त छ, तर यसको सीमितता छ त्यसैले विद्यालय बन्द हुने समयमा बाहेक मेला गर्न नमिल्ने अवस्था छ। त्यसैले ठाउँको खाँचो रहेको विषयमा यस मेलाले सबैलाई ध्यानाकर्षण गराएको संघका अध्यक्ष महर्जनले बताए। ललितपुर क्षेत्र नम्बर ३ की सांसद पम्फा भुसालले मेलाको ठाउँको प्रबन्धका लागि यथासक्य पहल गर्ने प्रतिवद्धता व्यक्त गरिन्। मेलाको उद्घाटनमा उपराष्ट्रपति नन्दबहादुर पुनले पनि सो विषय जायज रहेको उल्लेख गर्दै सम्बन्धित निकायको ध्यानाकर्षण गराउने बताएका थिए। मेलामा चीनमा उत्पादित दैनिक उपभोग्य, खेलकुदको सामग्री, भारत, पाकिस्तानका लत्ताकपडा, नेपाली हस्तकलाको सामानको उल्लेख्य बिक्री वितरण भएको बताइएको छ। मेलामा तन्ना, लुगा, ब्लाकेट लगायतको कारोबार उत्साहजनक रहेको व्यवसायी बाबुराजा ज्यापूले बताए। संघका सदस्य एवं प्रचारप्रसार संयोजक मिलन शाक्यले पनि मेलामा अहिलेसम्मकै उल्लेख्य कारोबार भएको जानकारी दिए।"
समीट एयर दुर्घटना : ४ सदस्यीय जाँच आयोग गठन,"काठमाडौं : आइतबार बिहान लुक्लामा भएको समीट एयर दुर्घटनाको छानबिन गर्न सरकारले दुर्घटना जाँच आयोग गठन गरेको छ। नेपाल नागरिक उड्डयन प्राधिकरणका पूर्व महानिर्देशक राजेशराज दलीको अध्यक्षमा चार सदस्यीय आयोग गठन भएको संस्कृति, पर्यटन तथा नागरिक उड्डयन मन्त्रालयका प्रवक्ता घनश्याम उपाध्यायले जानकारी दिए। उपाध्यायका अनुसार छानबिन आयोगका सदस्यमा नेपाल वायुसेवा निगमका इन्जिनियर राजेश श्रेष्ठ, तारा एयरका क्याप्टेन रवीन्द्र डंगोल र सदस्य सचिवमा पर्यटन मन्त्रालयकै सहसचिव बुद्धिसागर लामिछाने रहेको छन्। कोपाइलटसहित तीनको मृत्यु सोलुखुम्बुको खुम्बु पासाङल्हामू गाउँपालिका२ लुक्लास्थित तेन्जिङ हिलारी विमानस्थलमा समिट एयरको जहाज उड्ने क्रममा चिप्लिएर दुर्घटना हुँदा कोपाइलटसहित ३ जनाको ज्यान गएको छ। समिटको ९ एन एएमएच कलसाइनको १९ सिट क्षमताको एल ४१० नामक ट्विन इन्जिन जहाज दुर्घटनामा परेको हो। जहाज बिहान ९ बजेर १० मिनेटमा दुर्घटना भएको थियो। जहाज दुर्घटनाबाट मनाङ एयरको हेलिकप्टर क्षतिग्रस्त भएको छ। दुर्घटनामा जहाजका कोपाइलट सुजित ढुंगाना लामा, पर्यटक प्रहरी निरीक्षक रामबहादुर खड्का र रुद्रबहादुर श्रेष्ठको निधन भएको छ। कोपाइलट ढुंगाना र पर्यटन प्रहरी खड्काको घटनास्थलमै ज्यान गएको हो भने श्रेष्ठको काठमाडौंस्थित बीएन्डबी हस्पिटलमा उपचार क्रममा ज्यान गएको जिल्ला प्रहरी कार्यालय सोलुखुम्बुका प्रहरी नायब उपरीक्षक शालिग्राम शर्माले जानकारी दिए। दुर्घटनामा चार जना घाइते भएका छन्। घाइते हुनेमा समिट एयरका पाइलट रवीन्द्रबहादुर रोकाय, मनाङ एयरका पाइलट चेतबहादुर गुरुङ, मनाङ एयरका लुक्ला इन्चार्ज लाक्पाछिरी शेर्पा र कामदार स्याङबुचे कार्की छन्। काठमाडौं कालिमाटीका पाइलट रोकाय उपचारपछि डिस्चार्ज भइसकेका छन् भने ललितपुर उपमहानगर बस्ने मनाङ एयरका पाइलट गुरुङको ग्रान्डी अस्पतालमा उपचार भइरहेको प्रमुख जिल्ला अधिकारी नरेन्द्र रानाले जानकारी दिए। ढाडमा गहिरो चोट लागेका उनी खतरामुक्त छन्। मनाङ एयरका लुक्ला इन्चार्ज लाक्पाछिरी शेर्पा र कामदार कार्कीको काठमाडौंमा उपचार भइरहेको छ। रामेछाप विमानस्थलबाट यात्रु लिएर लुक्ला पुगेको उक्त जहाज यात्रु ओरालेर फर्कने क्रममा थियो। लुक्लाबाट पुनः यात्रु लिन रामेछाप फर्कने क्रममा जहाज धावनमार्गबाट दाहिनेतर्फ मोडिएर पार्किङ गरिराखेको हेलिकप्टरमा ठोक्किँदा दुर्घटना भएको हो। यात्रुविहीन यो जहाजमा रहेकी एयर होस्टेज (परिचारिका) रश्मि लामा सकुशल रहेको समिट एयरका प्रबन्धनिर्देशक मनोज कार्कीले जानकारी दिए। लुक्लाबाट फर्कने यात्रु नभएका कारण जहाज खाली थियो। मन्थली विमानस्थलबाट पर्यटक बोकेर अवतरण भएको जहाज रित्तै अर्को उडानका लागि मन्थली जान गुडेको थियो। दुर्घटनामा परेका जहाजले ५ फ्लाइट गर्ने तालिका थियो। तेस्रो फ्लाइट सफल भएपछि चौथो फ्लाइटका लागि उड्ने क्रममा दुर्घटना भएको हो। दुर्घटनाको कारण नखुले पनि धावनमार्ग चिप्लो नभएको विमानस्थलका अधिकारीले जानकारी दिएका छन्। दुर्घटनापछि विमानस्थल बन्द गरिएको छ। लुक्लामा समीट एयरको विमान दुर्घटना लुक्ला विमान दुर्घटना : सुरक्षाकर्मीसहित ३ जनाकाे मृत्यु (अपडेट)"
बन्दाबन्दै भत्कियो पुल,गुल्मी : गुल्मीको मुसिकोट नगरपालिकामा बन्दै गरेको पुल भत्किएको छ। शनिबारदेखि ढलान थालिएको पुल आइतबार ढलान गर्दागर्दै भत्किएको हो। नगरपालिकाको बडागाउँ र वामीटक्सार बजार जोड्ने पुल भत्किएको हाे । पुल भत्किदा ठेकदारसहित पाँचजना मजदुर घाइते भएका छन्। प्रदेश ५ सरकारले विनियोजन गरेको बजेटबाट पूर्वाधार विकास कार्यालय गुल्मीमार्फत् उक्त पुल निर्माण गर्न लागिएको हो। ५८ मिटर लामो पुलकोबीच भागमा पिलर उठाइएको छैन। ओभरलोडका कारण पुल भत्किएको हुन सक्ने मुसिकोट नगरपालिकाका नगर प्रमुख सोमनाथ सापकोटाले जानकारी दिए। पुल निर्माणका लागि करिब पाँच करोड बजेट विनियोजन गरिएको साविकको जिल्ला प्राविधिक कार्यालयका इन्जिनियर पारस पन्थीले जानकारी दिए। उनका अनुसार उक्त पुल बीचमा पिलर राख्न नपर्ने प्रिटेस्ट डिजाइनको हो। दरमखोलामा पानीको सतह बढेर पुलमुनी राखिएको टेका भासिएकाले पुल भत्किएको हुन सक्ने पन्थीको अनुमान छ। पुल निर्माणको जिम्मा वाईपी जयबुद्ध निर्माण कम्पनी काठमाडौंले लिएको छ। पन्थीका अनुसार अब पुन डिजाइन गरेर पुल निर्माण हुनेछ। अघिल्लो वर्षनै निर्माण भइसक्नु पर्ने उक्त पुल डिजाइन फेल हुदा पुन: डिजाइजन गरिएको थियो।
वन्यजन्तु संरक्षण अभियान,"पोखरा : २४ औं विश्व वन्यजन्तु दिवसको अवसरमा पोखरामा आइतबार वन्य जन्तु संरक्षण नाटक प्रस्तुत गरिएको छ । पोखराको फेवाताल किनार हल्लनचोकमा वन्यजन्तु संरक्षणका लागि वन विज्ञान अध्ययन संस्थान पोखराका विद्यार्थीले जनचेतना मुलक सडक नाटक प्रर्दशनी गरेका हुन् । संकटमा परेका हिउँ चितुवा, चितुवा, बाघ, गैडालगायतका जंगली जनावर चराचुरुङ्गीको संरक्षण गरेर पर्यावरणीय सन्तुलन कायम गर्न संरक्षण नाटक प्रस्तुत गरिएको कार्यक्रमका संयोजक मिलन बरालले बताए । स वन विज्ञान अध्ययन संस्थान स्ववियु कार्यवाहक सभापति श्रद्धा गुरुङले वन्य जन्तु संरक्षणमा सबैको हातेमालो गर्नु पर्नेमा जोड दिइन् ।"
कर्णालीमा पौडी खेल्ने क्रममा दुई बेपत्ता,गुलरिया : बर्दियाको कर्णाली (गेरुवा) नदीमा दुईजना बेपत्ता भएका छन्। नेपालकै लामो पक्की पुल रहेको कोठियाघाटस्थित नदीमा पौडी खेल्ने क्रममा उनीहरु बेपत्ता भएका हुन्। बाँके जिल्ला कोहलपुर निवासी १९ वर्षीय दीपेन्द्र कार्की र कैलाली जिल्ला लम्की निवासी १९ वर्षीय प्रज्ज्वल कोइराला पौडी खेल्दाखेल्दै बेपत्ता भएको जिल्ला प्रशासन कार्यालय बर्दियाका प्रमुख जिल्ला अधिकारी रामबहादुर कुरुम्बाङ्गले जानकारी दिए। बेपत्ता भएका दुई जनाको नेपाल प्रहरी तथा सशस्त्र प्रहरीले खोजी गरिरहेको उनले बताए। ६ जनाको सम्ूहमा घुम्न आएका उनीहरु सबैजना पौडी खेल्दै थिए। सोही क्रममा दुईजना बेपत्ता भएको घटना स्थलबाट प्रजिअ कुरुम्बाङ्गले जानकारी दिए।
प्यूठानमा भर्ना भएकै दिन विद्यार्थीले पाए पाठ्यपुस्तक,"प्यूठान : अघिल्ला शैक्षिक शत्रहरुमा समयमै पाठ्यपुस्तक नहुँदा विद्यार्थीले राम्रोसँग पढ्न पाएनन्। बालवालिका भर्ना भएको दुईतीन साता बित्दा मात्र पुस्तक जिल्लामा भित्रिन्थे। पुरैसेट पुस्तक नहुँदा विद्यालयलाइ व्यवस्थापन गर्नै समस्या हुने गरेको गुनासो धेरै सुनिन्थ्यो। तर, यसवर्ष विद्यार्थी भर्ना नहुँदै जिल्लामा पाठ्यपुस्तक भित्रिसकेका छन्। वैशाख २ गतेदेखि विद्यार्थी अभियान जिल्लाभर संचालन हुँदैछ। यसैलाइ मध्यनजर गरेर पुस्तक व्यवसायीहरुले जिल्लाका गाउँगाउँमा पाठ्यपुस्तक पुर्याउने कामलाई तिव्र बनाएका छन्। समयमै पुस्तक आएपछि शिक्षक, विद्यार्थी खुसी छन्। भर्ना सुरु नहुँदै विद्यालयमा पुस्तक पुयाइसकिएको माण्डवी माध्यमिक विद्यालय नयाँगाउँका प्रधानाध्यापक मेघराज पौडेलले जानकारी गराए। पोहोरसाल बाग्दुला पुगेर पुस्तक लिने गरेका थियौँ उनले भने,यसपाली चकचकेमै वितरण भयो। माण्डवी गाउँपालिका शिक्षा समितिका सदस्य समेत रहेका पौडेलले गाउँपालिकाभरी संचालित २६ वटै सामुदायिक विद्यालयमा पुस्तक पुगिसकेको सुनाए। सबै विद्यालयमा गरी चार हजार दुई सय ६५ सेट पुस्तक पुगेको उनको भनाइ छ। विगतमा चाहेजति पुस्तक नहुँदा पठनपाठनमा असहज हुने गरेको नेरा प्राथमिक विद्यालय माण्डवी गाउँपालिका २ ढाँड मर्कावाङका प्रधानाध्यापक राम औतार चौधरीले जानकारी गराए। गत शैक्षिक शत्रमा भर्ना भएका विद्यार्थीको मागको आधारमा यसवर्ष पुस्तक वितरण गरिएको छ। जिल्लाभर ५० हजार सेट पुस्तक भित्रिएको पुस्तक व्यवसायी महासंघ जिल्ला शाखा प्यूठानका महासचिव रमेश गिरीले जानकारी गराए। जिल्ला संघले गरेको निर्णयको आधारमा गिरी पुस्तक पसल मरन्ठानाले जिल्लाभर पुस्तक वितरण गर्ने जिम्मा पाएको उनको भनाइ छ। माण्डवी, झिमरुक, गौमुखी र ऐरावती गाउँपालिकामा वितरण गरेर सकिएको छ उनले भने,बाँकी रहेका स्थानीय तहमा पनि पुर्याउने प्रक्रियामा छौँ। जनक शिक्षा सामग्री केन्द्र काठमाण्डौँ सहित क्षेत्रिय कार्यालय, बुटवल र भरतपुरमा पुगेर पुस्तक लिएकाले अभाव नभएको उनले सुनाए। गिरीका अनुसार जिल्लाभर डेढ करोड बरावरको पाठ्यपुस्तक आएका छन्। यसवर्ष पाठ्यपुस्तक अभाव नभएको समेत उनले बताए। बाग्दुलामा प्रमुख र सवै स्थानीय तहमा सहायक डिपो संचालन गरेर पुस्तक वितरणको व्यवस्था मिलाइएको छ। जिल्लाभर मावी ७४, आधरभूत ३९ र प्रावी दुई सय २८ गरी तीन सय ५१ वटा सामुदायिक विद्यालयहरु संचालनमा रहेको शिक्षा विकास तथा सम्वन्य इकाइ प्यूठानका विद्यालय निरिक्षक दुर्गा बहादुर खड्काले जानकारी गराए। समयमै पाठ्पुस्तक विद्यालयमा पुग्दा शैक्षिक सुधारमा टेवा पुग्ने उनको भनाइ छ। किताव आएको छैन् भनेर शिक्षकहरु नपढाउने स्थिती पनि देखिन्छ,उनी भन्छन्,विगतको वर्षमा भन्दा यसपाली भनेकै समयमा पुस्तक आएको छ।"
ऐतिहासिक स्थलमा मेला महोत्सव,"उदयपुर : नयाँ वर्षको अवसरमा आइतबारबाट उदयपुरका विभिन्न ऐतिहासिक, धार्मिक तथा पर्यटकीय क्षेत्रमा मेला तथा महोत्सव सुरु भएका छन्। जिल्लाको सबैभन्दा विकट क्षेत्र लिम्चुङबुङ गाउँपालिकाको एभरेष्ट भ्यूटपमा पाँच दिने महोत्सव सुरु भएको छ। त्यसैगरी जिल्लाको ऐतिहासिक तथा प्रसिद्ध धार्मिक स्थल रौतामाई गाउँपालिकाको रौतापोखरी, ताप्ली गाउँपालिकाको ताप्लीपोखरी र त्रियुगा नगरपालिकाको ९ उत्तराइटोलमा चौधरी समुदायको सिरुवा मेला आयोजना गरिएको छ। एभरेष्ट भ्यूटप भैचुङ, पर्यटनको केन्द्र लिम्चुङबुङ भन्ने नाराका साथ लिम्चुङबुङ महोत्सव सुरु भएको हो। जिल्लाको सबैभन्दा अग्लो समुन्द्री सतहदेखि दुई हजार दुई सय ७५ मिटर रहेको तथा विकट क्षेत्र लिम्चुङबुङ गाउँपालिकामा पहिलोपटक सांस्कृतिक पर्यटन महोत्सवको आयोजना गरिएको गाउँपालिकाका अध्यक्ष मेजरकुमार राईले जानकारी दिए। टावरबाट सगरमाथा, जुगल, चारपाटे, गौरीशंकर, कञ्चनजंघा, लुङुर, मकालु, चोय हिमाल देख्न सकिन्छ। महोत्सव समितिका संयोजक तथा एभरेष्ट भ्यूटप भैचुङ पर्यटन समितिका अध्यक्ष ज्ञानबहादुर राईले महोत्सवको आकर्षण मौलिक सांस्कृतिक प्रदर्शनी लोकप्रिय र चर्चित कलाकारको प्रस्तुति रहने छ। महोत्सवमा जातजातीका झाँकी, खेलकुद प्रतियोगिता प्रतियोगिताको रुपमा सञ्चालन हुनेछन्। जसमा राई समुदायको साकेला, मगर समुदायको हुर्रा, तामाङ समुदायको तामाङ सेलोलगायतका सांस्कृतिक नृत्य प्रस्तुत हुनेछन्।"
कटारीमा मेडिकल कलेज स्थापनाको माग गर्दै प्रमलाई ज्ञापनपत्र,"उदयपुर : सरकार र प्रा डा गोविन्द केसीबीच १५ औँ अनसनका क्रममा भएको सम्झौता अनुसार मेडिकल कलेज स्थापनाको माग गर्दै उदयपुरको कटारी नगरपालिकाले प्रधानमन्त्रीलाई ज्ञापनपत्र बुझाएको छ। मेडिकल कलेजलाई आवश्यक पर्ने जग्गा निःशुल्क उपलब्ध गराउने नगरपालिकाको निर्णयसहित नगरप्रमुख ज्ञानेन्द्रकुमार श्रेष्ठले प्रधानमन्त्री केपी शर्मा ओलीलाई सरकारी निवास बालुवाटारमै भेटी ज्ञापनपत्र बुझाएका हुन्। नेपाल कम्युनिस्ट पार्टीका प्रदेश सचिवसमेत रहेका उदयपुर क्षेत्र नं २ का प्रतिनिधिसभा सदस्य शुरेशकुमार राई र नगर क्षेत्रका राजनीतिक दलका नेतासहितको टोली लिएर प्रधानमन्त्री भेट्न पुगेका मेयर श्रेष्ठले सबै हिसाबले नगर क्षेत्रमा मेडिकल कलेज स्थापना गर्न उपयुक्त रहेको परिकल्पनासहितको ज्ञापनपत्र बुझाएको बताए। जिल्लाका ८ वटा स्थानीय तहमध्ये कटारीसहित बेलका, चौदण्डीगढी नगरपालिका, गाउँपालिकातर्फ रौतामाई, उदयपुरगढी, ताप्लि र लिम्चुङबुङ गरी ७ वटा स्थानीय तहको समर्थन नगरपालिकालाई रहेको उनले बताए। सदरमुकामस्थित त्रियुगा नगरपालिकाबाहेक सबै स्थानीय तहले लिखित पत्र पठाएर कटारी नगरपालिकामा मेडिकल कलेज स्थापनाका लागि सघाउने र आफ्नो पक्षबाट कुनै दाबीसमेत नगर्ने गरी समर्थन गरेको मेयर श्रेष्ठले बताए। जिल्लाका बाहेक सोलु, ओखलढुंगा, खोटाङ, सिन्धुली गरी १५ वटा स्थानीय तहको समर्थन रहेको उनले बताए। उनले भने, मेडिकल कलेज स्थापनाका लागि हामीसँग प्रसस्तै सरकारी जग्गा छ, स्थापनाका लागि जिल्लामा सबैभन्दा अगाडी हामीले नै निर्णय गरेका हौ र पायक पर्ने स्थानीय तहसँग पनि समर्थन मागेका छौ र दिएका पनि छन्। विकास निर्माण र अधिकार सदरमुकाममा मात्र केन्द्रित हुनुभन्दा विकेन्द्रिकरणको सिद्धान्त अपनाउनु राम्रो हुने उनको भनाई छ। जिल्ला अस्पतालदेखि लिएर सबै सरकारी अड्डा त्यहीँ, विकास पनि त्यहीँ, मेयर श्रेष्ठले भने, सबै सुबिधा एकै ठाउँमा चाहिने र उपलब्ध गराउने हो भने किन चाहियो संघीय शासन व्यवस्था। सगरमाथाको प्रवेशद्वार उदयपुरको पश्चिमी र उत्तरीभेग, ओखलढुंगा, सोलु, खोटाङ, प्रदेश नं २ को सिरहा, सप्तरी, धनुषा, महोत्तरी र प्रदेशनं ३ को सिन्धुली जिल्लालाई समेत पायक पर्ने भएकाले कटारी नगरपालिका नै उपयुक्त रहेको उपमेयर भीमकुमारी राउतले बताइन्। मेडिकल कलेज स्थापनासँगै मेयर श्रेष्ठले औद्योगिक करिडोर र एयरपोर्ट निर्माण सम्बन्धि मागपत्र समेत पेस गरेका छन्। मारुती र कसमस सिमेण्टको चुनढुंगा ढुवानीमा प्रयोग हुने टिपरले सिद्धिचरण राजमार्गको मिर्चैयाकटारीघुर्मी सडकखण्ड जीर्ण बनाएकाले विकल्पका लागि औगोगिक करिडोर निर्माणमा सहयोग गरिदिन अनुरोध गरिएको मेयर श्रेष्ठले बताए। २५ किलोमिटर लम्बाई रहने औधोगिक मार्ग कटारी नगरपालिकाको हडियाबाट सुरु भई सिरहाको चौहर्वामा टुगिंने गरी प्रस्ताव गरिएको छ। त्यसैगरी सिन्धुलीको दुधौली नगरपालिका र उदयपुरको कटारी नगरपालिकाबीच सिमानबाट सञ्चालन हुने गरी एयरपोर्ट निर्माणको समेत माग गरिएको उनले बताए। यसअघि डा केसी र नेपाल सरकारबीच भएको सम्झौताअनुसार उदयपुरमा सरकारी मेडिकल कलेज स्थापनाका लागि सम्भाव्यता अध्ययन कार्य गरिएको थियो। शिक्षा, विज्ञान तथा प्रविधि मन्त्रालय बनेको सरकारी कार्यदलले तीन दिन लगाएर त्रियुगा र कटारी नगरपालिका आसपासका क्षेत्रको स्थलगत सम्भाव्यता अध्ययन गरेको थियो। पाटन स्वास्थ्य विज्ञान प्रतिष्ठानका प्राध्यापक मधुसुदन सुवेदीको संयोजकत्वमा गठित कार्यदल स्थलगत अध्ययन र छलफलपछि फर्किएको थियो। सरकारले इलाम, पाँचथर मध्ये एक स्थानमा, डडेलधुरा, डोटी मध्ये एक र उदयपुरमा एक गरि पाँच जिल्लाको तीन स्थानमा सम्भाव्यता अध्ययन गरेको थियो। नगरसभाको निर्णय ग्रामीण क्षेत्रमा पनि सरकारी मेडिकल कलेज स्थापना गर्न माग उठेको बेला उदयपुरको कटारी नगरपालिकाले कटारी क्षेत्रमा मेडिकल कलेज स्थापना गर्ने निर्णय गरेको हो। कटारी नगरपालिकाको गत पुस २८ गते सम्पन्न तेस्रो नगरसभाले कटारी क्षेत्रमा मेडिकल कलेज स्थापना गर्न लागि चिकित्सा अध्ययन संस्थान र स्वास्थ्य मन्त्रालयसँग माग गर्ने निर्णय गरेको हो। नगरपालिकाले वडा नं ४ को जहडी, वडा नं ५ को गैडाआहाल, वडा नं ३ को ताराघारी र वडा नं २ को मारुती सिमेन्टको चुनढुङ्गा भण्डार गरेको स्थान आसपासको क्षेत्र मध्ये जुनसुकै ठाउँमा पनि जग्गा निःशुल्क उपलब्ध गराउन सक्ने गरी नगरसभाले निर्णय गरेको मेयर श्रेष्ठले बताए। ६ वटा जिल्लालाई छोएको कटारी नगरपालिकामा मेडिकल कलेज स्थापना हुने हो भने धेरै सर्वसाधरणले सेवा पाउनेमा आफूहरू विश्वस्त रहेको मेयर श्रेष्ठको भनाई छ।"
बन्दाबन्दै भत्कियो पुल,गुल्मी : गुल्मीको मुसिकोट नगरपालिकामा बन्दै गरेको पुल भत्किएको छ। शनिबारदेखि ढलान थालिएको पुल आइतबार ढलान गर्दागर्दै भत्किएको हो। नगरपालिकाको बडागाउँ र वामीटक्सार बजार जोड्ने पुल भत्किएको हाे । पुल भत्किदा ठेकदारसहित पाँचजना मजदुर घाइते भएका छन्। प्रदेश ५ सरकारले विनियोजन गरेको बजेटबाट पूर्वाधार विकास कार्यालय गुल्मीमार्फत् उक्त पुल निर्माण गर्न लागिएको हो। ५८ मिटर लामो पुलकोबीच भागमा पिलर उठाइएको छैन। ओभरलोडका कारण पुल भत्किएको हुन सक्ने मुसिकोट नगरपालिकाका नगर प्रमुख सोमनाथ सापकोटाले जानकारी दिए। पुल निर्माणका लागि करिब पाँच करोड बजेट विनियोजन गरिएको साविकको जिल्ला प्राविधिक कार्यालयका इन्जिनियर पारस पन्थीले जानकारी दिए। उनका अनुसार उक्त पुल बीचमा पिलर राख्न नपर्ने प्रिटेस्ट डिजाइनको हो। दरमखोलामा पानीको सतह बढेर पुलमुनी राखिएको टेका भासिएकाले पुल भत्किएको हुन सक्ने पन्थीको अनुमान छ। पुल निर्माणको जिम्मा वाईपी जयबुद्ध निर्माण कम्पनी काठमाडौंले लिएको छ। पन्थीका अनुसार अब पुन डिजाइन गरेर पुल निर्माण हुनेछ। अघिल्लो वर्षनै निर्माण भइसक्नु पर्ने उक्त पुल डिजाइन फेल हुदा पुन: डिजाइजन गरिएको थियो।
लुक्ला विमान दुर्घटना : सुरक्षाकर्मीसहित ३ जनाकाे मृत्यु (अपडेट),ओखलढुंगा : लुक्लामा समिट एयरको जहाज दुर्घटना हुँदा तीन जनाको मृत्यु भएको छ। सोलुखुम्बुको तेञ्जिङ हिलारी विमास्थलमा ९एनएएमएच कलसाइनको जहाज धावनमार्गबाट चिप्लिदा दुर्घटना भएको हो। मृत्यु हुनेमा समिट एयरका कोपाइलट सुजित ढुंगाना र नेपाल प्रहरीका असइ रामबहादुर खड्काको घटनास्थलमै मृत्यु भयो भने अर्का असइ रुद्रबहादुर खड्काको उपचारका क्रममा ग्राण्डी अस्पतालमा मृत्यु भएको छ। लुक्लामा पर्यटक छाडेर रामेछाप फर्किने क्रममा धावन मार्गमै समिट एयर चिप्लिएको थियो। उक्त जहाजले मनाङ एअरको हेलिकोप्टरलाई ठक्कर दिएको थियो। दुर्घटनामा समिटका एयरका रविनाथ रोकाय र मनाङका पाइलट टिवी गुरुङ घाइते भएका छन्। उनीहरुको उपचार काठमाण्डौको ग्राण्डी अस्पतालमा भइरहको प्रहरीले जनाएको छ। जहाजमा रहेका एयर होस्टेज र चार यात्रु भने सकुसल रहेको बताइएको छ। हेलिकोप्टरमा यात्रु भने थिएनन्। दुर्घटनापछि लागेको आगोलाई सुरक्षाकर्मीले नियन्त्रणमा लिएका थिए। क्षतिको अन्य विवरण आउन बाँकी रहेको छ। जहाज धावनमार्गबाट चिप्लिएपछि दुई हेलिकोप्टरमा ठक्कर दिएपछि दुर्घटना भएको सोलुखुम्बुका प्रमुख जिल्ला अधिकारी नरेन्द्रकुमार रानाले बताए। मृतकको शव पोष्टमार्टमका लागि शिक्षण अस्पताल पठाइएको छ। बिहान ९ः२० बजे दुर्घटना भएको थियो। मैदान छोड्ने क्रममा समिट एअरले मनाङ र श्री एयरको अर्को हेलिकोप्टरलाई समेत ठक्कर दिएको थियो।
पूरै गाउँ लालपुर्जाविहीन,"अछाम : मेल्लेख गाउँपालिका३ ठाँटीका बासिन्दा लालपुर्जाविहीन छन्। तीन दशकमा तीनपटक जग्गाको नापजाँच हुँदा पनि स्थानीयले धनीपुर्जा पाउन सकेका छैनन्। ४ सय घरधुरीले कानुनी रूपमा जग्गा कारोबार गर्न पाएका छैनन्। तत्कालीन ठाँटी गाविसमा २०४५४६ मा पूरै जग्गा नापनक्सा कार्य सम्पन्न भएको थियो। तर, छिमेकी कुस्कोट गाविस३ सँग सीमा विवाद हुँदा जग्गा दर्ता रोकिएको थियो। तत्कालीन दुई गाविसबीचको भेलाबाट ०५५ मा आधाआधा जग्गा लिने सहमति भएको थियो। ०५५ मा सबै जग्गाको नाप, नक्साको काम सम्पन्न भएको ठाँटीका नरेन्द्र नेपालीले बताए। मालपोत कार्यालयले जग्गा दर्ताका लागि सातदिने सूचना निकालेको थियो। मालपोत जाँदा कार्यालय प्रमुख नहुँदा दर्ता हुन नसकेको स्थानीय शंकर शाहले बताए। देशमा सशस्त्र द्वन्द्व चल्यो। ०५८ मा सदरमुकाम ध्वस्त हुँदा भएभरका सबै प्रमाण नष्ट भए, उनले भने, लालपुर्जा नहँुदा समस्या भएको छ। माओवादीले आक्रमण गर्दा जिल्ला सदरमुकाममा रहेको नापी, मालपोत कार्यालय ध्वस्त भएको थियो। जग्गासम्बन्धी अभिलेख नष्ट हुँदा दर्ता प्रक्रिया अवरुद्ध बनेको थियो। नापी टोलीले ०७२ मा जग्गाको पुनः नापजाँच गरी आफूसँग भएका प्रमाण ल्याएर जग्गा दर्ता गर्न आउन सूचना निकाल्यो। तर, प्रमाण नहुँदा जग्गाको पुर्जा लिन नसकिएको वडाध्यक्ष केशबहादुर शाहको भनाइ छ। नापी टोलीले पुराना कागजपत्र खोज्दा नभेटिएपछि कसैको पनि जग्गा दर्ता हुन सकेको छैन, उनले भने, सशस्त्र द्वन्द्वका कारण जग्गासम्बन्धी प्रमाण जिल्लाकै नष्ट भएकाले दर्ताका लागि मन्त्रिपरिषद्ले निर्णय गर्नुपर्ने देखिएको छ। विभिन्न ठाउँमा पहल गर्दा पनि कुनै निर्णय हुन नसकेको स्थानीय हेमराज शाहले बताए। पछिल्लो समय जिल्लाभर नापी भए पनि कागज नभेटिएपछि लालपुर्जा वितरण गर्न नसकिएको नापी कार्यालयले जनाएको छ। जग्गा भोगचलन गर्दै आए पनि स्वामित्व आफूहरूसँग नहुँदा बेचबिखन गर्न र बैंक तथा वित्तीय संस्थाबाट ऋण लिन नपाएको स्थानीय रामबहादुर शाहले बताए। कानुनी रूपमा हामीसँग नागरिकता छ तर बसोबास गरेको घरजग्गाको लालपुर्जा छैन, उनले भने, आफू बसेको घरजग्गाको कानुनी कागजात नहुँदा अप्ठेरो परेको छ। स्थानीयलाई जग्गाधनी प्रमाण पुर्जा दिलाउन पहल गरिरहेको गाउँपालिका अध्यक्ष लोकबहादुर बोहराले बताए।"
"सर्लाहीमा भएका दुर्घटनामा ५ को मृत्यु, ४१ घाइते","मलंगवा : सर्लाहीमा आइतबार बेग्लाबेग्लै स्थानमा भएका सवारी दुर्घटनामा पाँच जनाको ज्यान गएको छ भने ४१ जना घाइते भएका छन्। बिहान लालबन्दी नगरपालिका १ नवलपुरको बागवानी नजिक यात्रु बस पल्टिँदा तीन जना, मध्यान्ह लालबन्दीमा मोटरसाइकलको ठक्करबाट एक जना र दिउँसो सलेमपुरमा टाटाभिट्टा दुर्घटना हँदा एकजना गरी तीनजनाको मृत्यु भएको जिल्ला प्रहरी कार्यालय सर्लाहीले जनाएको छ। पूर्वपश्चिम राजमार्गअन्तर्गत नवलपुरस्थित उष्ण प्रदेशीय बागवानी केन्द्रमा बस पल्टिँदा सुनसरीको रामधुनी नगरपालिका ९ का ४० वर्षीय श्रीकान्त चौधरी, मोरङको बुढीगङ्गा गाउँपालिका ६ का २२ वर्षीय बबी उराउ र ठेगाना नखुलेका ८ का २३ वर्षीय अनिल उराउको मृत्यु भएको प्रहरीले जनाएको छ। काठमाडौंबाट सुनसरीका लागि छुटेको ना ३ ख १३१८ नम्बरको बस तीब्र गतिका कारण अनियन्त्रित भई दुर्घटना हुँदा ३१ जना घाइते भएका छन्। घाइते मध्ये दुई जनाको अवस्था गम्भीर छ। सुनसरीको रामधुनी नगरपालिका ५ का ३२ वर्षीय केशरी चौधरी र ठेगाना नखुलेका २६ वर्षीय सुनिल चौधरीको अवस्था चिन्ताजनक रहेको प्रहरीले जनाएको छ। सिन्धुपाल्चोकस्थित एक हाइड्रोपावरमा काम गर्ने मजदुरहरू काठमाडौंबाट बस रिर्जभ गरी घर फर्किँदै गर्दा दुर्घटनामा परेका हुन्। प्रहरीका अनुसार बसमा ३७ जना यात्रु सवार थिए। तीव्र गतिमा रहेको बस चालक निदाएका कारण अनियन्त्रित भइ पल्टिएको हुनसक्ने जिल्ला ट्रफिक कार्यालय नवलपुरका प्रहरी निरीक्षक रजकुमार शाहीले बताएका छन्। दिउसो नवलपुरमलङ्गवा सडकखण्डअन्तर्गत कविलासी नगरपालिका १०, सलेमपुरमा सदरमुकाम मलङ्गवाबाट नवलपुर आइरहेको भारतीय नम्बर प्लेट बी आर ०१ पी बी ५९५१ टाटाभिट्टा गाडी दुर्घटना हुँदा बागमती नगरपालिका ८ का ४५ वर्षीय चिरञ्जीवी पोखरेलको मृत्यु भएको छ। मृतक पोखरेल साना किसान कृषि सहकारी संस्था शङ्करपुर सोल्टीका अध्यक्ष हुन्। विपरीत दिशाबाट गइरहेको मोटरसाइकललाई जोगाउन खोज्दा गाडी अनियन्त्रित भइ पल्टिएको प्रहरीले जनाएको छ। दुर्घटनामा १० जना घाइते भएका छन्। यसैगरी लालबन्दी नगरपालिका ११ हीरापुरस्थित भित्री सडकमा मोटरसाइकलको ठक्करबाट एक जनाको ज्यान गएको छ। बाहुनीबाट लालबन्दीतर्फ आउँदै गरेको ना ३८ प ८२९५ नम्बरको मोटरसाइकलले ठक्कर दिँदा सोही ठाउँकी ३५ वर्षीया मिना जर्गा मगरको ज्यान गएको प्रहरीले जनाएको छ।"
हावाले उडाएको आगोले ७ बिगाहा गहुँबाली सखाप,"परासी : पश्चिम नवलपरासीको पाल्हीनन्दन गाउँपालिकाका दुई स्थानमा आइतबार दिउँसो आगलागी हुँदा करिब ७ बिगाहामा लगाइएको गहुँबाली जलेर नष्ट भएको छ। किसानले भित्राउन लागेको गहुँबाली जलेर नष्ट हुँदा करिब ६ लाख बढीको क्षति भएको प्रहरीले अनुमान गरेको छ। आगलागीका कारण पाल्हीनन्दन गाउँपालिकाको वडा नं २ र ३ मा पर्ने कुस्मा गाउँमा लगाइएको करिब साढे ३ बिगाहा क्षेत्रफलमा लगाइएको गहुँबाली नष्ट भएको छ। उक्त क्षेत्रफलमा लगाइएको बाली १० जना किसानको हो। त्यसैगरी पाल्हीनन्दन गाउँपालिका४ को लोहरौलीमा आगलागी हुँदा ३ बिगाहा १८ कट्ठा गहुँबाली जलेर नष्ट भएको छ। उक्त क्षेत्रफलमा २० जना किसानले बाली लगाएका थिए। अन्य किसानले काटिसकेको गहुँको नलमा आगो लगाउने क्रममा आगलागी भएको हो। नलमा आगो लगाएको बखत हावा आएको थियो। सोही क्रममा आगो गहुँबालीमा सल्केको प्रहरीले जनाएको छ। खेत मलिलो हुने भन्दै तराई क्षेत्रमा गहुँ काटेपछि नलमा आगो लगाउने चलन छ। आगलागी पश्चात रामग्राम नगरपालिकाको दमकल नियन्त्रणका लागि पुगेको थियो। ठूलो क्षेत्रफलमा लागेको आगो नियन्त्रण गर्न दमकललाई मुस्किल भएको थियो। लगत्तै अर्को स्थानमा आगलागी भएपछि दमकल पुग्न सकेको थिएन। आगलागी भएलगत्तै गाउँपालिकाका अध्यक्ष दीपक गुप्ता किसानहरूलाई आश्वासन दिन पुगेका थिए। त्यस क्रममा गुप्ताले किसानहरूलाई निःशुल्क बिऊ, बिजन र मलखादसहित अन्य सहयोगका लागि सहयोग गर्ने प्रतिबद्धता जनाएका थिए। आगलागीले ठूलो क्षति हुने गरेको भन्दै अध्यक्ष गुप्ताले दमकल खरिद गर्नका लागि गाउँपालिकाले तत्काल पहल गर्ने बताए। पश्चिम नवलपरासीमा रामग्राम नगरपालिकामा मात्र एउटा दमकल छ। सात स्थानीय तहमध्ये अन्य पालिकामा दमकल छैन। जसका कारण आगलागी हुँदा हरेक वर्ष जिल्लामा ठूलो क्षति ब्यहोर्नु परेको छ।"
बाँस झ्याङमा पेस्तोल,विराटनगर : विराटनगर महानगरपालिका१६ दरैयामा आइतबार दिउँसो पेस्तोल फेला परेको छ । बाँस झ्याङमा लुकाएर राखेको अवस्थामा पेस्तोल फेला परेको प्रहरीले जनाएको छ । मोरङ प्रहरी प्रमुख एसपी मनोजकुमार केसीले मेडइन युएसए लेखिएको नाइन एमएम पेस्तोल र दुई राउण्ड गोली फेला परेको जानकारी दिए । उनका अनुसार विशेष सूचनाका आधारमा प्रहरीले बाँस झ्याङलाई सिल गरेर खोजतलास थालेको थियो । कोसी कसैलाई दबाब दिन र तर्साउनका लागि पेस्तोल भारतबाट ल्याएको हुन सक्ने प्रहरी अनुमान छ । प्रहरीले घटनाका बारेमा अनुसन्धान सुरु गरिएको जनाएको छ ।
माथागढीको आफ्नै पाठ्यक्रम,"माथागढी (पाल्पा) : माथागढी गाउँपालिकाले चालु शैक्षिक सत्रदेखि स्थानीय पठ्यक्रम लागू गर्ने भएको छ । स्थानीय पाठ्यक्रम बनाउने माथागढी जिल्लामा पहिलो गाउँपालिका हो । गाउँपालिकाले यस शैक्षिक सत्रमा पहिलो चरणमा कक्षा १ र ६ मा स्थानीय पाठ्यक्रम लागू गर्दै छ । गाउँपालिकाले अन्य विषयजस्तै १०० पूर्णांकको हाम्रो माथागढी पुस्तक तयार गरी चालु शैक्षिक सत्रबाट स्थानीय पाठ्यक्रम लागू गरेको हो । केन्द्रीय पाठ्यक्रम विकास केन्द्र काठमाडौंसँगको परामर्श तथा स्वीकृतिमा माथागढी गाउँपालिकाले स्थानीय स्तरको पाठ्यक्रम तयार गरेको छ । पाठ्यक्रममा स्थानीय १३ वटा विषयवस्तु समेटिएको छ । हाम्रो माथागढी पुस्तकमा माथागढीको चिनारी, ऐतिहासिक पृष्ठभूमि, स्थानीय जातजाति, भाषाभाषी, ऐतिहासिक महŒवपूर्ण व्यक्तिको जीवनी परिचय र वडाको जनसंख्याको अवस्था, स्थानीय संस्कृति, प्रचलित स्थानीय संस्कारलगायत विषय समावेश छ । त्यस्तै, स्थानीय कला र सम्पदा, स्थानीय बोलीचाली र लिपि, स्थानीय व्यवसाय सीप र प्रविधि, स्थानीय उपचार विधि, जडीबुटीको अवस्था, स्थानीय खेल, भूगोल, आर्थिक गतिविधि र जीविकोपार्जन तथा स्थानीय पर्यटनको विषयवस्तु समेटिएको गाउँपालिकाका अध्यक्ष सन्तोषकुमार थापा मगरले बताए । पुस्तकमा जडीबुटीबाट हुँदै आएका परम्परागत उपचार पद्धति तथा झारफुक धामीझाँक्रीजस्ता रूढीवादी उपचारमा देखिएको अन्धविश्वासबारे चर्चा गरिएको छ । पाठ्यक्रम आधारभूत तहमा लागू गरिँदै लैजाने बताइएको छ । कक्षा १ देखि ८ सम्म आधारभूत तहमा लागू भएको स्थानीय पाठ्यक्रम १०० पूर्णांकको रहनेछ । जसमा सैद्धान्तिक ५० र प्रयोगात्मक ५० पूर्णांकको हुनेछ । जसमा विद्यार्थीको मूल्यांकन प्रणाली कक्षा १ देखि ३ सम्म निरन्तर मूल्यांकनका आधारमा तोकिएको नमुनाअनुसार हुनेछ । कक्षा ४ देखि ८ सम्म परीक्षा प्रणालीअनुसार वस्तुगत, विषयगत तथा लामा छोटा प्रश्न समावेश गरी सैद्धान्तिक परीक्षा मूल्यांकन गरिनेछ । विद्यार्थीको कक्षामा प्रयोगात्मक कार्य मूल्यांकन गरी रेकर्डसमेत राखिने प्रमुख प्रशासकीय अधिकृत दीपककुमार नेपालीले बताए । माथागढीले लागू गर्ने हाम्रो माथागढीको पाठ्यक्रमको प्रारूपमा स्थानीय पाठ्यक्रमको परिचय, साधारण उद्देश्य, माथागढीको स्थानीय पाठ्यक्रमको उद्देश्यमा आधारित छ । स्थानीय पाठ्यक्रम विकास केन्द्रका संयोजक अशेष भट्टराईले कक्षाअनुसार पाठ्यक्रम स्तरीकृत गरिँदै लगिने बताए । पाठ्यक्रम लागू गर्न गाउँपालिकाले सबै पक्षसँग सुझाव लिएको थियो । स्थानीय पाठ्यपुस्तक तयार पारेर लागू गर्दा बालबालिकाले आफ्नो गाउँ ठाउँ, कला संस्कृति, भेषभूषा, सम्पदामा अपनत्व बढ्ने, भावनात्मक सम्बन्ध रहने, वातावरणको विकास हुने गाउँपालिकाका अध्यक्ष थापाले बताए । गाउँपालिकाभित्र रहेका ४० वटा सरकारी र ४ वटा संस्थागत विद्यालयमा चालु शैक्षिक सत्रबाटै स्थानीय पाठ्यपुस्तक हाम्रो माथागढी पठनपाठन हुने, बालबालिकालाई पुस्तक निःशुल्क उपलब्ध गराइनेछ । माथागढी गाउँपालिकाले थालेको स्थानीय पाठ्यक्रम निर्माणले जिल्लाका अन्य ९ वटा स्थानीय तहलाई समेत मार्गनिर्देशन गर्नेछ ।"
नयाँ वर्ष : फेवा किनारमा मस्ती (फोटो फिचर),पोखरा : सर्लाहीका सुशील घिमिरे र मिनाक्षी दाहालले नयाँ वर्ष र हनीमुन मनाउन पोखरा रोजे। बिहेको डेढ महिनापछि सर्लाही घर भएर काठमाडौं बस्दै आएको जोडीले फुर्सद निकालेर हनीमुन र नयाँ वर्ष २०७६ पोखरामा मनाए। पाँचौ पटक पोखरा आएका घिमिरेले फेवाताल र हिमालकै कारण पोखरा पहिलो रोजाईमा परेको सुनाए। मिनाक्षीले भने पोखरा भ्रमण पहिलो भएको सुनाइन्। घिमिरे र दाहाल जोडीसँगै बिराज न्यौपाने र श्रीबल्ली तिमिल्सिनाको जोडी पनि नयाँ वर्ष मनाउन पोखरा आएका हुन्। दुई पटक पोखरा आएकी श्रीबल्लीले यहाँको प्रकृतिक सुन्दरताले आकर्षण गरेको गरेको सुनाइन्। नयाँ वर्ष मनाउन फेवाताल किनारमा युवायुवतीदेखि वृद्धवृदासँगै विदेशी पर्यटकको भिड थियो। भिडकै बीचमा पनि पोखरामा आनन्द अनुभूति हुने तिमिल्सिनाको भनाइ छ। बुटवल फसटिकरका रोहनी र दीपा थारु पनि नयाँ वर्ष मनाउन पोखरा आएका छन्। पोखराको फेवाताल र हिमालको कारण पोखरा आउन रमाइलो लाग्ने रोहनीले सुनाइन्। पोखरालाई नेपाली नयाँ वर्ष मनाउने गन्तव्यको रुपमा विकास गर्न पश्चिमाञ्चल होटल संघले पोखराको फेवाताल किनारमा नव वर्ष महोत्सव आयोजना गरेको छ। देशका मुख्य मुख्य सहरमा एक हप्ता अघि नै नयाँ वर्ष मनाउन जाउँ है पोखरा अभियान अन्तर्गत निम्तो बढेर आएको नव वर्ष महोत्सवको आयोजक पश्चिमाञ्चल होटल संघका अध्यक्ष विकल तुलाचनले बताए। पोखरामा नयाँ वर्ष मनाउन आएका आन्तरिक पर्यटकको कारण २९ र ३० गते यहाँका ९० प्लस होटल भरिभराउ भएको पोखरा पर्यटन परिषदका अध्यक्ष चिरञ्जिवी पोखरेलको भनाइ छ। नयाँ वर्षको पहिलो दिन पोखरा घुम्न आएका पर्यटक विस्तारै जान सुरु गरे पनि सोमबारसम्म यही अवस्था रहने उनले विश्वास गरे। गण्डकी प्रदेश सरकारले सन् २०१९ लाई आन्तरिक पर्यटन वर्षको रुपमा घोषण गरि प्रवद्धन गरेको छ। नयाँ वर्ष मनाउन पोखरा आएका आन्तरिक पर्यटक फेवातल नपुगी फर्किदैनन्। नयाँ वर्षका पहिलो दिन फेवातालको मध्यभागमा रहेको तालबाराही मन्दिरमा दर्शन गर्न जानेको भिड नै लागेको थियो। तालमा नौका विहार गर्ने र ताल वरपर सेल्फी खिच्ने र फोटो खिचाउदै गरेका दृश्य निकै रोचक देखिन्छ। फेवा किनारमा पुगेर कृष्णमणि बरालले कैद गरेका तस्बिर :
"लिंगो जात्रा, बुढापाका भन्छन् : रोमाञ्चक भएन","भक्तपुर : आठ दिन नौ रातसम्म चल्ने भक्तपुरको बिस्काअन्तर्गतको लिंगो जात्रा पहिलेजस्तो रोमाञ्चक हुन छाडेको छ। स्थानीय बुढापाकाले बिस्काको लिंगो जात्रा पहिलेजस्तो रोमाञ्चक नभएको गुनासो गरेका हुन्। उनीहरुले बिस्काको लिंगो ठड्याउँदाभन्दा ढाल्दाको दिनको जात्रा एकदम रोमाञ्चक हुने बताए। स्थानीय रत्नबहादुर सुवालले पहिले लिंगो ढाल्नुअघि लिंगोलाई घन्टौं मान्छे उभिएर निदाउँदा कहिले यता कहिले उता ढल्किएझैं ढल्काइने सुनाए। यसो गर्दा जात्रालुको शरीर पनि लिंगो सँगसँगै जाने भएकाले जात्रालु आफू रोमाञ्चित भएको महसुस गर्ने उनको भनाइ थियो। लिंगो तानिँदा जतातिर बढी बल पर्छ, त्यतै ढल्छ कि जस्तो हुन्छ, उनले भने, त्यसपछि त्यतातिरकाले डोरी खुकुलो बनाउँछ। फेरि अर्को दिशामा बढी बल पर्छ र त्यतैतिर लिंगो ढल्ला कि जस्तो हुन्छ। यस्तो बेला लिंगो जताजता ढल्कियो, त्यतात्यता जात्रालुको शरीर जान्छ। जसले जात्रालुलाई रामोञ्चित बनाउँछ। लिंगोलाई ढाल्नुअघि यसरी कहिले यता कहिले उता गर्ने प्रक्रियालाई नेपालभाषामा न्ह्यः ब्वयकेगु (निन्द्रा लगाउने) भनिन्छ। तर आजभोलि न्ह्यः ब्वयकेगु हुन छोडेको भन्दै अर्का ज्येष्ठ नागरिक कृष्णबहादुर लोहलाले गुनासो पोखे। उनले आजभोलिका युवाहरुलाई लिंगो ढाल्ने प्रक्रियाबारे सचेत गर्नुपर्नेमा जोड दिए। आजभोलिका युवाहरुलाई कसरी लिंगो ढाल्ने भनेर सिकाउनुपर्ने भयो, उनले गुनासो पोखे, युवाहरुले पहिलेजस्तो अहिले लिंगोलाई न्ह्यः ब्वयकेगु नै गर्न बिर्से। विश्वनाथ हेर्न आएका थिए लिंगो जात्रा ज्येष्ठ नागरिकहरुले लिंगो जात्रा हेर्दा रोमाञ्चित हुने भएकाले काशीबाट साक्षात विश्वनाथ हेर्न आएको तर्क गरे। जात्रा हेरेर रोमाञ्चक हुन नै काशीका विश्वनाथ लिंगो जात्रा हेर्न भक्तपुर पुगेको जनविश्वास रहँदै आएको छ। काशीका विश्वनाथ भक्तपुरको लिंगो जात्रा हेर्न आएको यहाँका तत्कालीन एक राजतान्त्रिकले सुइको पाएपछि त्यसबेलाका राजालाई यदि काशी विश्वनाथलाई नेपालमै राख्न सकिए यहाँ अन्नले धनधान्य हुने र कहिल्यै भोकमरी नहुने बताएका थिए। तर सयौंको भीडमा काशी विश्वनाथलाई चिन्ने कसरी ? राजाले प्रश्न गरे। उक्त राजतान्त्रिकले विश्वनाथ सामान्य मानिसभन्दा अग्लो हुने जानकारी दिए। हँसियाले काटिएको थियो विश्वनाथको शीर सोही सल्लाहअनुसार काशी विश्वनाथलाई पक्रन खोजिन्छ तर काशी विश्वनाथले आफूलाई नियन्त्रणमा लिन आएको पत्तो पाउँछन्। नभन्दै उनी जमिनमुनि गडिँदै जान्छन्। त्यत्तिखेरै एक किसानले कम्मरमा बाँधिराखेको हँसिया झिकेर काशी विश्वनाथको शीर छेदन गर्छन्। हँसियाले विश्वनाथको शीर छेदन गरिएकाले भक्तपुरमा हँसियाले मासु काट्नु हुन्न भन्ने प्रचलन रहेको संस्कृतिकर्मी ओमप्रसाद धौभडेल बताउँछन्। उनका अनुसार छेदन गरिएको विश्वनाथको टाउको सातपटक सात ठाउँमा उफ्रिन्छ र आकाशवाणी हुन्छ। आकाशवाणीमा मलाई नेपालमै राख्ने हो भने सात वटा बाटो भएको केन्द्र भागमा मन्दिर बनाएर स्थापना गर भनिन्छ। सोहीअनुसार हालको टौमढीमा भैरवनाथको मन्दिर बनाएर त्यहीं काशी विश्वनाथलाई स्थापना गरिन्छ। नभन्दै भैरवनाथ मन्दिर भएको ठाउँबाट भक्तपुरका विभिन्न टोल जाने सातवटा फरक फरक बाटो रहेका छन्। यसरी काशी विश्वनाथको शीर नेपालमा र शरीर भारतमा रहेको विश्वास अद्यापि रहँदै आएको छ। ढालियो ५५ हाते लिंगो बिस्का जात्राको पाँचौं दिन आइतबार शान्तिपूर्ण रुपमा भक्तपुर नगरपालिका ५ स्थित योसिंखेलमा ठड्याइएको ५५ हात लामो लिङ्गो ढालिएको छ। भैरव एवं इन्द्र देवताको प्रतीकस्वरुप योसिंखेलमा शनिबार ठ्डयाइएको उक्त लिंगो आइतबार आठवटा लामा डोरीले तानेर ढालिएको हो। नयाँ वर्षको पूर्वसन्ध्यामा ठड्याइएको उक्त लिङ्गो जात्रा हेर्दा शत्रुनाश हुने जनविश्वास छ। त्यसैले यस लिङ्गो जात्रालाई शत्रुहन्ता जात्रासमेत भनिन्छ। उक्त लिंगो ढाल्नुअघि भैरवनाथको रथमा भैरवको मूल देवता राखिएको थियो। त्यसलगत्तै लिंगोमा बाँधिएका आठवटा डोरी फुकाएर आठ कुना लगी तानिएको थियो। आठ दिशा जनाउने गरी आठ वटा डोरीबीच तानातान भएको लिंगो पश्चिमी दिशातर्फ ढलेको थियो। लिंगो जात्रा सकिएलगत्तै योसिंखेलमा रहेका भैरवनाथ र भद्रकालीको रथ तानेर गःहिटी पुर्याइएर तीनपटक जुधाइएको छ। यस जात्रालाई स्थानीय नेपालभाषामा द्य ल्वाकेगु भनिन्छ। यसरी दुई रथ जुधाउनुलाई भैरव र भद्रकालीको समागम भएको प्रतीकको रुपमा लिइन्छ। गःहिटीमा रथ जुधाइएपछि पाँचौं दिनको जात्रा पनि सम्पन्न भएको मानिन्छ। छैटौं दिन सोमबार मध्यपुर थिमी नपाको बोडेमा जिब्रो छेड्ने जात्रा र बालकुमारी, नगदेश र चपाचो क्षेत्रमा सिन्दूर जात्रा हुने चलन छ।"
चौंरीपालकलाई शैलुङ गाउँपालिकाको ५ लाख अनुदान,"दोलखा : चौंरीको व्यवसायिक प्रवर्द्धनका लागि शैलुङ चौँरीपालक समूहलाई शैलुङ गाउँपालिकाले ५ लाख अनुदान दिएको छ। चौंरी पालन व्यवसाय र व्यवसायी घट्दै गइरहेका बेला चौंरीको दूधबाट बन्ने परिकारलाई प्रोत्साहन गर्न शैलुङ गाउँपालिकाले लागत साझेदारी कार्यक्रम अन्तर्गत ५ लाख अनुदान उपलब्ध गराएको हो। चौँरीपालनबाट मानिसहरू विस्थापित हुँदै गएकाले पेशा प्रवर्द्धन गर्न चौँरीपालक समूहलाई अनुदान दिएको गाउँपालिकाका अध्यक्ष भरत दूलालले बताए। शैलुङ गाउँपालिकाका उच्च भूभागमा चौँरी पाल्ने गरिन्छ। शैलुङ क्षेत्रमा रहेका चौँरीपालक किसान समूहका ४ गोठमा अहिले १२० भन्दा बढी चौँरी रहेको शैलुङ चौँरीपालक समूहका सदस्य फुर्वा तामाङले जानकारी दिए। अहिले शैलुङ क्षेत्रमा फूर्वा, कस्बहादुर श्रेष्ठ, निमा तामाङ र ढालबहादुर तामाङले चौरीपालन गरिरहेका छन्। गाउँपालिकाले ५ लाख अनुदान दिएपछि आफूहरूले त्यसमा १० लाखभन्दा बढी रकम थप गरी उन्नत नश्लका ३० वटा चौँरी सोलुखुम्बुबाट खरिद गरी ल्याएको चौँरीपालक किसान फूर्वा तामाङले जानकारी दिए। एउटा चौँरी सोलुबाट शैलुङसम्म ल्याइ पुर्याउँदासम्मको खर्च ५० देखि ५५ हजार रुपैयाँ पर्ने फूर्वाको भनाइ छ। गाउँपालिकाले गरेको सहयोगले चौँरीपालनलाई निरन्तरता दिन उत्साह जागेको किसनाहरूको भनाइ छ। अत्यन्तै पोसिलो मानिने चौँरीको दूधबाट प्रमुख रुपमा चीज, छुर्पी, घ्युजस्ता दुग्धजन्य पदार्थको उत्पादन गरिन्छ। शैलुङका दुग्धजन्य उत्पादनको राजधानी काठमाडौंमा पनि ठूलो माग छ। शैलुङका उच्च भूभागमा चौँरी पालनको सम्भावना ठूलो भएकोले व्यवसायिक चौँरी पालन गर्नेलाई आगामी वर्षमा पनि गाउँपालिकाले मद्दत गर्ने गाउँपालिका अध्यक्ष दूलालले बताए।"
६ सय घण्टा उडेका थिए कोपाइलट सुजीत,"काठमाडौं : लुक्ला विमानस्थलबाट आइतबार बिहान उडान गर्ने क्रममा दुर्घटनामा ज्यान गुमाएका कोपाइलट सुजीत लामा ढुंगानाले समिट एयरकै जहाज ६ सय घण्टा भन्दा बढी उडाइसकेका थिए। रामेछापबाट लुक्ला पुगेका यात्रु ओरालेर रामेछाप नै फर्कन लाग्दा जहाज रनवेमा चिप्लिएर दुर्घटना भएको थियो। जहाज पार्किङ गरिरहेको श्री र मनाङ एयरको हेलिकोप्टरमाा ठोक्किन पुगेको थियो। दुर्घटनामा तीन जनाले ज्यान गुमाएका छन्। गोमा एयरमा नयाँ व्यवस्थापन भित्रिएपछि समिट भएको यो वायुसेवामा ढुंगानाले २०७३ फागुन १ गतेदेखि कोपाइलटको रुपमा उडान सुरु गरेका थिए। पाइलटको तालिमपछि उनको उडान नै समिट एयरको जहाजबाट सुरु भएको थियो। २०४२ साल साउन १० गते जन्मिएका ढुंगाना काठमाडौं चावहिलमा बसोबास गर्दै आएका थिए। उनी फिलिपिन्सबाट पाइलट अध्ययन सकेर नेपाल फर्किएका थिए। उनी तीन महिना अगाडि मात्रै पाइलको सिमुलेटर तालिमका लागि चेकोस्लोभाकियाबाट फर्किएको समिट एयरका अपरेसन प्रबन्धक सागर आचार्यले जानकारी दिए। ढुंगानाले १६ जनावरी २०१९ मा लिएको यो तालिम मल्टी क्रु कोअर्डिनेसनसहितको थियो, आचार्यले भने। कम बोल्ने, निकै मिलनसार र निष्ठावान सुजीत नामको पछाडि लामा र ढुंगाना दुबै थर प्रयोग गर्ने गरेका छन्। बाबुले अन्तरजातीय विवाह गरेका कारण उनले आमाको पहिचानसँग जोडेर लामा थरलाई पनि प्रयोग गर्ने गर्थे। सुजीतलाई उनकी आमा ल्हेमी लामाले हुर्काएकी हुन्। स्वास्थ्य सेविका ल्हेमी सोलुखुम्बु बस्छिन्। आइतबार बिहान रामेछापबाट लुक्ला उडान क्रममा भएको यो दुर्घटनामा दुई सुरक्षाकर्मीले पनि ज्यान गुमाएका छन्। जहाजका क्याप्टेन रविन्द्र्रबहादुर रोकाय भने घाइते मात्रै भएका छन्। उनको ग्राण्डी अस्पतालमा उपचार भइरहेको छ। जहाजकी एयर होस्टेज गोंगबुकी रश्मी लामा सामान्य घाइते छन्। समिटको १९ सिट क्षमताको एउटै जहाजले लुक्लामा दैनिक १० वटा उडान गर्दै आएको थियो। काठमाडौं विमानस्थलको धावनमार्ग मर्मत भइरहेकाले समिट एयरले रामेछापबाट उडान गर्न थालेको थियो। समिटसँग चार वटा जहाज छन्। एउटा दुर्घटनमा परेकाले यो कम्पनीको आइतबारको सबै उडान रद्द गरेको छ। लुक्ला विमान दुर्घटना : सुरक्षाकर्मीसहित ३ जनाकाे मृत्यु (अपडेट)"
मृत्युको मुखमा पुगेको मृगको सशस्त्रले गर्यो उद्धार,सिन्धुली : सशस्त्र प्रहरी बल सिन्धुलीले आइतबार बिहान घाइते मृगको उद्धार गरी वन डिभिजन कार्यालय सिन्धुलीलाई बुझाएको छ। घाइते भई घना बस्ती छिरेको मृगको उद्धारगरी डिभिजन वन कार्यालयलाई बुझाइएको सशस्त्र प्रहरी वल कार्यालय सिन्धुलीका प्रमुख तथा सशस्त्र प्रहरी नायव उपरीक्षक दिनेश शर्माले जानकारी दिए। घाइते मृग कमलामाई नगरपालिका ५ मिलनचोकस्थित इन्द्रबहादुर घलानको घरमा अचानक छिरेको थियो। घाइते मृगको उपचारपछि कमलामाई नगरपालिका ५ स्थित कालीका सामुदायिक वन उपभोक्ता समितिको जगंगलमा लगेर मृगलाई सुरक्षित छाडिएको वन डिभिजन कार्यालय सिन्धुलीका फोरेस्टर सिर्जना दाहालले बताइन्। सिन्धुलीको कमलामाई नगरपालिका क्षेत्रमा मृग धेरै मात्रमा पाइने भएपछि स्थानीयले अवैध सिकार गर्ने गरेका छन्। घाइते मृगलाई पनि सिकारीले घाइते बनाइएको हुन सक्ने प्रहरीको आशंका छ।
सिन्दुर जात्राको रौनक ! (फोटोफिचर),भक्तपुर : मध्यपुरथिमीमा सिन्दुर जात्राको रौनक सुरु भएको छ। आइतबार विहानैबाट खट संकलन गरेर जात्राको रौनक सुरु भएको हो। बिस्केट जात्राको अवसरमा मध्यपुरथिमिमा मात्र यो जात्रा मलाइन्छ। स्थानीयले आआफ्नो घरबार खट लिएर यो जात्रामा आउने गर्दछन्। आज सिद्धिकालीमा खट जम्मा गरिएको छ। जम्मा भएका खट सोमबार बालकुमारी मन्दिरमा पुर्याए सिन्दुर जात्रा मनाइन्छ।
केवलपुरमा केवलपुरे किसानको सम्झना,"केवलपुर (धादिङ) : हलो क्रान्तिका नायक एवं जनकवि देवीप्रसाद पौडेल (केवलपुरे किसान)को ९४ औँ जन्मजयन्ती प्राध्यापक, सर्जक र स्रष्टाले धादिङको केवलपुरमै पुगेर मनाएका छन्। बाहुनले हलो जोत्नु हुँदैन भन्ने सामाजिकविरुद्ध २००६ सालमा धादिङको केवलपुर लामिडाँडामा हलो जोतेर हल्लीखल्ली मच्चाएका कविप्रति उनकै जन्मभूमीमा पुगेर स्मृति सभा आयोजना गरिएको हो। धादिङ सिर्जना प्रतिष्ठानले किसानको ९४ औँ जन्मजयन्तीको अवसरमा धादिङको थाक्रेगाउँपालिका स्थित केवलपुरमै गाउँपालिकाको सहयोगमा स्मृतिसभा आयोजना गरेको थियो। काठमाडौंबाट बस नै रिजर्भ गरेर केवलपुरमा पुगेका वरिष्ठ साहित्यकार र प्राध्यापकले कवि किसानलाई गरिव जनता र किसानको आवाज कवितामार्फत् मुखरित गर्ने जनकविको रुपमा सम्झिए। वरिष्ठ साहित्यकार नरनाथ लुइटेलले भने, कवि किसानसँग मैले लामो समय उठबस गर्ने मौका पाएँ, एउटा निष्ठामा अडिग कवि, जनताका मन मतिष्कबाट कहिल्यै नहट्ने र गरिब जनताका आवाज लोकलय र झ्याउरे भाकामा बाहिर ल्याउने कविको रुपमा सम्झन्छु। झर्रा शब्दले शासकहरूलाई टर्रो प्रहार गर्ने उनले बाहुनले पनि हलो जोत्न हुन्छ भन्ने सन्देश दिन आफैँले गोरु जोतेर २००६ सालमै सनसनी मच्चाएका थिए। काठमाडौंस्थित तीनधारा संस्कृत पाठशालामा पढ्दा भावी राजनीतिलाई दिशानिर्देश गर्ने जयतु संस्कृतम को एक अभियन्ता पनि बने। संस्कृत पाठशालामा नागरिकशास्त्र, विज्ञान, अंग्रेजी जस्ता विषय थप्ने मागबाट सुरु भएको विद्यार्थी आन्दोलन अन्ततः राणाविरोधी राजनीतिक आन्दोलनमा परिणत भयो, अरू धेरै विद्यार्थीसँगै उनी पनि पाठशालाबाट निकालिए र बनारस पुगे। अध्ययन पश्चात नेपाल फर्किएर किसान आन्दोलनमा समाहित भएका किसानले बाहुनले हलो जोत्न हुन्न भन्ने मान्यताविरुद्ध आफैँले हलो जोतेपछि उनी रुढीवादी समाज वाटै निस्कासनमा परेका थिए। भाषाविद एवं साहित्यकार गाउँले बलदेवले भने, उनी किसानका कवि थिए। कृषिप्रधान नेपालमा भोकभोकै रहेर अहोरात्र परिश्रम गरिरहने किसानमा उनका कविता समर्पित भएका हुन्थे। केवलपुरे किसान धादिङ जिल्लाको मात्रै नभइ राष्ट्रकै अमुल्य सम्पति रहेकाले उनको जन्मस्थलमा शालिक र पुस्तकालय बनाउने धादिङको थाक्रे गाउँपालिकाले बताएको छ। थाक्रेगाउँपालिका अध्यक्ष रामकुमार आचार्यले भने, नेपाली साहित्य र किसान आन्दोलनमा उहाँले पुर्याएको योगदानलाई भविष्यसम्म जीवन्त राख्नको लागि कवि किसान जन्मेकै ठाउँ केवलपुरमा हामी उहाँको सालिक र पुस्तकालय स्थापना गर्दैछाँै। किसानको लेखनी मुलतः दुःखी, गरिब जनताका समस्या, सरकारी बेथिति र रुढीवादको चित्रण गर्दै सामाजिक जागरणतर्फ केन्द्रित रहेको पाइन्छ। ठेट तथा झर्रो भाषमा कविता लेख्न रुचाउने कवि किसानका बाघ आयो, नेपाल नछो, समातेर पछार, छिःछिः, बोको खस्यो, आँसुको पोखरी लगायत कविता संग्रह प्रकाशित छन् भने केवलपुरेको आन्द्राभूँडि नामको सुन्ने कवितासंग्रह पनि छ। विक्रम संवत १९८३ मा धादिङको केवलपुरमा जन्मेका कवि किसानको २०६८ असोज २२ गते निधन भएको थियो।"
गोरखाका निमा लामालाई जनसेवाश्री,"गोरखा : गोरखाका निमा लामालाई जनसेवाश्री विभुषणद्वारा विभूषित गरिएको छ। संविधान दिवसको दिनमा घोषणा गरिएको सो विभूषण नयाँ वर्षको दिन वैशाख १ गते राष्ट्रपति विद्यादेवी भण्डारीले प्रदान गरेकी हुन्। गोरखाको अन्तिम गाउँ चुमनुब्री गाउँपालिका ७ छेकम्पार, निले स्थायी घर भएका लामाले बिगत लामो समयदेखि विभिन्न स्थानमा रहेर समाजसेवा गरेकाले विभूषित गरिएको उनलाई प्रदान गरिएको प्रमाणपत्रमा उल्लेख छ। लामा चुमकल्याण समितिका अध्यक्ष हुन्। नेपाल राष्ट्रको गौरव तथा नेपाली जनताको हित अभिवृद्धिका लागि तपाईंबाट भएको योगदानको सम्मानस्वरुप जनसेवाश्री विभूषणद्वारा विभूषित गरिएको छ, प्रमाणपत्रमा भनिएको छ। ५५ वर्षका लामा साबिक छेकम्पार गाविसका पूर्वअध्यक्ष तथा साविक जिल्ला विकास समितिका पूर्वसदस्य रहेर सामाजिक काम गरेका थिए। त्यस्तै २०६३ सालदेखि अहिलेसम्म चुमकल्याण समितिको अध्यक्ष पदमा रहेर काम गरिरहेका छन्। उनी स्यार समाज कल्याण केन्द्रको अध्यक्ष, हिमाली समुदाय जलवायु मैत्री संगठनका उपाध्यक्ष पनि हुन् भने कम्युनिटी एक्सन नेपाल (क्यान)का उपाध्यक्ष हुन्। उनी प्रधानमन्त्री अध्यक्ष रहेको आदिवासी जनजाति उत्थान प्रतिष्ठानका सञ्चालक परिषदका सदस्य र चुम स्याक्या संरक्षण समितिका संरक्षकको रुपमा रहेर काम गर्दै आएका छन्।"
रनवेमा दौडिरहेको जहाज एक्कासी चिप्लियो(भिडियो),"आइतबार बिहान करिब सवा ७ बजेतिर म लुक्ला विमानस्थलनजिकै होटलको कौसीमा बसिरहेका थिएँ । समीट एयरको जहाज उड्न लागेको थियो । रनवेमा दौडिरहेको जहाज एक्कासी चिप्लिएर हेलिप्याडमा पुग्यो । त्यहाँ रहेका हेलिकोप्टरमा ठक्कर खायो । त्यसपछि धूवाँको मुस्लो आयो । विमानमा कोपाइलट भित्र च्याप्पिएका थिए । झ्याल काटेर उनलाई निकालिएको हो । हेलि प्याडमा ड्यूटी गरिरहेको दुई जना प्रहरीलाई पनि ठक्कर दिएछ । प्रत्यक्षदर्शी : श्याम थापा , लुक्ला (ट्रेकिङ कर्मचारी ) भिडियो दुर्घटनामा परी समीट एयरका कोपाइलट एस ढुंगाना र प्रहरी असई रामबहादुर खड्काको मृत्यु भएको प्रवक्ता तिवारीले पुष्टि गरेका छन् । समीट एयरकै अर्का कोपाइलट आरबी रोकाय गम्भीर घाइते रहेका छन् भने मनाङ एयरका पाइलट टीबी गुरुङ घाइते भएका छन् ।"
लुक्लामा समीट एयरको विमान दुर्घटना,काठमाडौं : सोलुखुम्बुको लुक्ला विमानस्थलमा समीट एयरको जहाज दुर्घटनामा परेको छ । लुक्लाबाट रामेछापका लागि उड्नेक्रममा समीट एयरको ९ एन एमएच कलसाइनको विमान दुर्घटनामा परेको हो । उड्ने क्रममा धावनमार्गबाट चिप्लिएर मनाङ र श्री एयरलाइन्सको हेलिकोप्टरमा ठोक्किएर दुर्घटनामा परेको त्रिभुवन अन्तर्राष्ट्रिय विमानस्थलका प्रवक्ता प्रतापबाबु तिवारीले जानकारी दिएका छन् । दुर्घटनामा परी समीट एयरका कोपाइलट सुजित ढुंगाना र प्रहरी असई रामबहादुर खड्काको मृत्यु भएको प्रवक्ता तिवारीले पुष्टि गरेका छन् । समीट एयरकै अर्का कोपाइलट आरबी रोकाय गम्भीर घाइते रहेको बताइएको छ । विमानको ठक्करबाट मनाङ एयर र श्री एयर हेलिकोप्टरमा क्षति पुगेको छ । मनाङ एयरका पाइलट टीबी गुरुङ घाइते भएका छन् ।
वैशाख १ मा फक्रिने फूल,"सिरहा : सल्हेस फूलबारीको मध्यभागमा हारमका दुइटा रूख छन्। यसमा रहेको चाँदीगाभा (सुनाखरी) वैशाख १ गते ढकमक्क फुल्छ। फूल हेर्न नयाँ वर्षमा घुइँचो लाग्छ। यो ठाउँ पूर्वपश्चिम राजमार्गअन्तर्गत लहान नगरपालिका१२ भोटिया टोल चोकबाट डेढ किलोमिटर दक्षिणमा पर्छ। हारमका रूखनजिकै प्रतिमासहित मालिनी मन्दिर छ। त्यसको ५० मिटर दक्षिणमा सल्हेस मन्दिर छ। यहाँको कथा १४औं शताब्दीका राजा सल्हेस र उनका प्रेमिका मालिनीहरू (रेशमा, कुशमा र दौना) बीचको सम्बन्धसँग जोडिएको छ। त्यस बेला सिरहा सदरमुकामलाई महिसोथा गढ राज्य भनिन्थ्यो। यहींका राजा थिए, सल्हेस। किंवदन्तीअनुसार उनी मानिक दहमा स्नान गर्थे। फूलबारीमा फूल लिन्थे। सिल्हट अखडामा कुस्ती खेल्थे। सल्हेस गढमा गएर देवीदेवताको पूजा गर्थे। फूलबारी मालिनीहरूको थियो। उनीहरू तत्कालीन मोरङ राज्यका हिनपैत माइलका छोरी थिए। फूलबारीनजिकै सल्हेसले कुस्ती खेल्ने अखडा थियो। मालिनीहरूले सल्हेसलाई दैनिक फूल चढाउँथे। त्यही क्रममा उनीहरूले एकतर्फी प्रेम गर्न थालेको कथन छ। बिहे भएनभएको विषयमा कतै उल्लेख पाइँदैन। फूल अर्पण गर्ने दिनको सम्झनामा प्रत्येक वर्ष वैशाख १ गते सुनाखरी फुल्ने गरेको किंवदन्ती छ। यही फूल मालिनीहरूले सल्हेसलाई दिन्थे रे। सल्हेस र मालिनीहरूबीचको प्रेम प्रगाढ थियो। यो फूल उनीहरूकै प्रेमको प्रतीक हो भन्ने जनविश्वास छ, पुजारी जितेन्द्र धामी दनुवारले भने, फूलबारीमा अनेकौं रूख भए पनि माला आकारका यी फूल मालिनीको गहबर (मन्दिर) छेउ एउटै जराबाट निस्केका दुई रूखमा मात्र देखिने गरेको छ। त्यही फूलका रूपमा सल्हेस र मालिनी प्रत्येक वैशाख १ गते प्रकट हुने गरेको जनविश्वास छ। यही हेर्न सिरहा, सप्तरी, उदयपुर, सिन्धुली, धनुषा, महोत्तरी, सर्लाहीलगायत जिल्लाबाट सर्वसाधारण आउँछन्। भारतका दरभंगा, मोतीहारी, समस्तीपुर, मधुवनी, सीतामढी, वेगुसराय, मुझपरपुर, पटना र वैशालीबाट पनि श्रद्धालु आउने गरेका छन्। यो वर्ष पनि भारतबाट श्रद्धालु आइपुगेका छन्। उनीहरू फूलबारीमा एक रात बास बसी नयाँ वर्षमा फूल हेरेर फर्किन्छन्। मोतीहारीका रविशंकर पासमानका अनुसार सल्हेस पासमान जातिका कुलदेवता हुन्। त्यही भएर पूजा गर्न आउने गरेको उनले सुनाए। मेला भर्न आएकाहरूले मनोकामना पूरा होस् भनेर अनेक भाकल गर्छन्। निःसन्तानहरू सन्तान प्राप्ति, दीर्घरोगीहरू सुस्वास्थ्य र मनोकामना पूरा गर्न सल्हेसको पूजा गर्छन्। भाकल पूरा भएपछि बोकापाठीको बलि दिने र कागजको छाता (झाप) चढाउने परम्परा छ। यहाँजस्तै सिरहा सदरमुकामस्थित महिसोथा गढ, लहान नगरपालिकाका पकडिया गढ, ब्राह्मण गोर्छारी, मानिक दह र लक्ष्मीपुरपतारी गाउँपालिकास्थित पतारी पोखरीमा सँगै मेला लाग्ने गरेको छ। ती स्थानमा सल्हेसलगायत उनको गाथासँग जोडिएका पात्रका प्रतिमा देख्न पाइन्छ । वनस्पति विभागले यो फूलबारे अध्ययन गरी सन् २०१६ मा पुस्तक प्रकाशन गरेको छ। पुस्तकमा सल्हेस फूलबारीका हरेक बोटबिरुवाबारे चर्चा गरिएको छ। डेन्ड्रोबियम एफाइलम नामक सुनाखरी रूखमा टाँसिएर रहेको हुन्छ। नेपालका पूर्व र मध्यभागमा समुद्री सतहबाट १ हजार ५ सय मिटरसम्मको उचाइमा यो पाइन्छ। चैत अन्तिमदेखि वैशाख मध्यसम्म फुल्ने अध्ययनले देखाएको छ। वर्ष २०७५ लाग्नुअगावै चैत २८ देखि फुलेको थियो। यसको काण्डबाट विभिन्न किसिमका शक्तिवद्र्धक एवं कोसीय अंगको वृद्धि हुने खालका औषधि बनाइन्छन्।"
"सर्लाहीमा बस दुर्घटना ३ को मृत्यु, ३१ घाइते","मलंगवा : पूर्वपश्चिम राजमार्गअन्तर्गत सर्लाहीको लालबन्दी नगरपालिका १ मा बस दुर्घटना हुँदा तीन जनाको मृत्यु भएको छ भने ३१ जना घाईते भएका छन्। उष्ण प्रदेशिय बागवानी नजिकै आइतबार बिहान बा ३ ख १३१८ नम्बरको बस दुर्घटना भएको हो। दुर्घटनामा मृत्यु हुनेहरुमा सुनसरी जिल्ला रामधुनी नगरपालिका ९ का ५० वर्षीय श्रीकान्त चौधरी, सुनसरीकै छेटाहा गाउँपालिकाका २३ वर्षीय अनिल उराउ र मोरङ जिल्ला बुरही गाउँपालिका ६ का २५ वर्षीय बबली उराउ रहेको जिल्ला ट्रफिक कार्यालय नवलपुरले जनाएको छ। दुर्घटनामा गम्भीर घाइते भएका ३ जनालाई प्रहरीले अस्पताल पुर्याउँदा चिकित्सकले मृत घोषणा गरेका थिए। जोशी हाइड्रोपावर सिन्धुपाल्चोकमा काम गरेर बस रिजर्भ गरी घर फर्किदै गर्दा उनीहरु दुर्घटनामा परेका हुन्। बस तीब्र गति र चालकको लापरबाहीले दुर्घटना भएको ट्राफिक प्रहरी निरीक्षक राजकुमार शाहीले बताए। तीब्र गतिमा रहेको बस बढी स्टेरिङ्ग मोड्दा सडक छेउको रुखमा ठोक्किँएको हो। घाइतेमध्ये ४ जना अवस्था गम्भीर रहेको शाहीले बताए। उनीहरुलाई थप उपचारका लागि विराटनगरतर्फ लगिएको छ भने सामान्य घाइतेहरुको लालबन्दीका विभिन्न अस्पतालमा उपचार भइरहेको छ। सहचालक संखुवासभा जिल्ला माढी गाउँपालिका ७ बस्ने ४० वर्षीयको लाक्पा छिरी शेर्पा प्रहरीको सम्पर्कमा आएको प्रहरी निरीक्षक शाहीले जानकारी दिए।"
विकृति हटाउन किशोरी सक्रिय,"जुम्ला : मालिकाबोताकी १५ वर्षीय किशोरी सपुरा रावत बाल विवाह गरेकोमा पश्चात्ताप गर्छिन्। स्कुलमा पढ्न जाने उमेरकी रावतलाई पारिवारिक जिम्मेवारी र पढाइ सँगै अगाडि बढाउनुपर्ने बाध्यता छ। उनी भन्छिन्, बाल विवाहबारे केही थाहा थिएन, लहलहैमा बिहे गरेँ, अहिले पछुताएकी छु। सन्तानको विषयमा तत्काल नसोच्ने उनले बताइन्। गाउँमा बाल विवाह र छुवाछुतविरुद्ध सक्रिय हुने उनले जानकारी दिइन्। मालिकाबोता गाउँका सयौँ किशोरी सानैमा आमा बनिसकेका छन्। गाउँका अधिकांश किशोरकिशोरीले अधिकार र कर्तव्यको विषयमा आवाज उठाउन थालेपछि बाल विवाह र छुवाछुत रोकिएको छ। कनकासुन्दरी गाउँपालिका२ मा पर्ने यो गाउँ एउटै वडामा अवस्थित छ। यहाँ क्षत्रीको बाहुल्य र केही दलितको बसोवास छ। उनीहरूले प्रयोग गर्ने सार्वजनिक धारा एउटै थियो। केही समयअघि धारामा पानी भर्न जाँदा जातीय विभेद हुन्थ्यो। अहिले त्यो अवस्था अन्त्य भएको छ। किशोर नरेन्द्र विकले भने, पानी भर्न लाइनमा कुर्दाकुर्दै कत्ति दिन त विद्यालय नै छुटाउँथे तर अहिले गाउँको अवस्था फेरिएको छ। स्थानीय भीम रावतका अनुसार गाउँमा सीओसी कक्षा सञ्चालन भएदेखि नै समाज बदल्ने अभियानमा किशोरकिशोरी संलग्न भएका हुन्। मालिकाबोता गाउँमा रहेको नेपाल राष्ट्रिय माध्यमिक विद्यालयमा अधिकार, कर्तव्य र परिवर्तनका विषयमा तीनमहिने सीओसी कक्षा सञ्चालन भएपछि उनीहरू समाज परिवर्तनमा लागेका हुन्। विद्यालयको सीओसी केन्द्रबाट यसअघि ३० जना किशोरले कक्षा लिइसकेका छन् भने ५० जना कक्षामा सहभागी रहेको कक्षा सहजकर्ता पदमबहादुर रावतले बताए। कक्षा सञ्चालन गर्नुभन्दा विकृति, विसंगतिविरुद्ध लाग्न गाह्रो हुँदो रहेछ तर लागेपछि परिवर्तन सम्भव छ, किशोर चन्द्र बुढाले भने। बाल विवाह र छुवाछुतका विषयमा गाउँलेलाई सम्झाउनै मुस्किल परेको उनले बताए।"
पहिचान जोगाउँदै लेप्चा,"इलाम : रोजी लेप्चा सार्वजनिक कार्यक्रममा जाँदा मौलिक पहिरन मन पराउँछिन्। उनका दांैतरी, उनीभन्दा कान्छो पुस्ता र हजुरबा पुस्ता पनि लेप्चा पहिरनमै देखिन थालेका छन्।पछिल्लो समय अल्पसंख्यक लेप्चा समुदाय भाषा र संस्कृति संरक्षण गर्दै पहिचान जोगाउन सक्रिय छ। यसमा बालकदेखि वृद्धसम्म एकजुट भएका छन्। लेप्चा समुदाय भाषा, संस्कृति र पहिरनप्रति आकर्षित हुन थालेको रोजीको बुझाइ छ। गलामा ल्याक, साडीजस्तै देखिने दम्मुन लगाएकी उनले भनिन्, हाम्रो समुदायमा भाषा, संस्कृति र पहिरनप्रतिको आकर्षण निक्कै बढेको छ। अन्य समुदायमा पश्चिमा संस्कृतिले छोपेका बेलामा लेप्चा युवा शिरमा तप्री (टोपी), घप्लक्क शरीर छोप्ने दम्प्रा, पटुकी, देब्रेतिर दापसहितको बनाफुक (खुकुरीजस्तै हतियार) भिरेर सार्वजनिक हुन थालेका छन्। कतिपय समुदायको घरमा पहिचान हराउँदै गएको चिन्ता बढे पनि लेप्चाले भने मौलिक पोसाक र संस्कारमा रम्न थालेको लेप्चा उत्थान मञ्चकी उपाध्यक्षसमेत रहेकी रोजीले बताइन्। उनीहरू कुलपूजा आफ्नै धामी बुङथिन बाट गराउँछन्। तर समुदायमा पूजाविधि जान्ने व्यक्तिको अभाव छ। बुद्धकाजी लेप्चा भन्छन्, तिब्बती प्रभाव र हाम्रो संस्कार मिसाएर कुलपूजाको विधि सम्पन्न गर्ने गरेका छौं। कतिपयले सिक्किम गएर कुलपूजाको विधि सिकेर आउनुभएको छ। लेप्चा अगुवा जगतबहादुरले लेप्चा उत्थान मञ्च गठन गरेपछि लेप्चामा जागरण सुरु भएको रोजीको भनाइ छ। लेप्चा भाषाका २२ भन्दा बढी मौलिक ग्रन्थ छन्। तर लेप्चा भाषा र लिपि जान्ने व्यक्ति निकै कम छन्। लेप्चा भाषाका गुरु दावाले युवामा ग्रन्थ, भाषा र लिपिबारे जागरण ल्याउन समुदायमा कार्यक्रम भइरहेको बताए। उनका अनुसार गाउँमा भाषा र लिपिको तालिम सञ्चालन भइरहेको छ। रोङ गाउँपालिका अध्यक्ष शमशेर राईले वडां नं ३ चिन्डेपानीमा आवासीय लेप्चा भाषाको विद्यालय र लेप्चा संग्राहलयसहित होमस्टे खोल्न लागिएको जानकारी दिए। चिन्डेपानीमा लेप्चा समुदायको बाक्लो बस्ती छ। त्यो ठाउँलाई लेप्चा अध्ययन केन्द्रका रूपमा विकास गर्न एक करोड ८० लाख बराबरको कार्यक्रम सञ्चालन हुन लागेको उनले बताए। सूर्योदय नगरपालिका १२ का लेप्चा अगुवा बालछिरिङ लेप्चा रोङ गाउँपालिकाको पहलमा हुन लागेको कामले समुदायको उत्थानमा टेवा पुग्ने बताउँछन्। सरकारले लेप्चा समुदायको उत्थानका लागि ठोस काम गर्न सकेको छैन, उनले भने, लेप्चा समुदाय बाहुल्य क्षेत्रमा स्थानीय सरकारले ठोस काम गर्नुपर्छ। लेप्चा समुदाय कुलपूजादेखि पितृकार्य आफ्नै भाषामा गर्छ। सबैले भाषा र लिपि नजानेमा कुल र पितृले भाषा नबुझ्ने विश्वास छ। लेप्चाले सामाजिक सुरक्षाअन्तर्गत प्रतिव्यक्ति दुई हजार रुपँयाँ भत्ता पाउने गरेका छन्। न्यून आय भएका लेप्चाका लागि भत्ता राहत भए पनि दिगो आय आर्जनमा जोड्न सरकारले पहल नगरेको उनीहरूको गुनासो छ। इलामका सूर्योदय नगरपालिका, इलाम नगरपालिका, रोङ गाउँपालिका र माइजोगमाई गाउँपालिकामा गरी ३६ सय हाराहारीमा लेप्चा समुदायको बसोबास छ। इलामका साथै झापा, पाँचथर र ताप्लेजुङमा पनि लेप्चा समुदायको बसोबास छ। आदिवासी जनजाति प्रतिष्ठान ऐन २०५८ अनुसार सूचीकृत भएका ५९ जातिमध्ये लेप्चा एक हो। यो जाति लोपोन्मुख समूहमा पर्छ।"
