शीर्षक,विवरण
बजेट सक्ने असारे गोष्ठी,"असारे हिलाम्मे विकास विकृत नियमितआकस्मिकता हो, नेपालको सन्दर्भमा। यतिखेर सरकारी कर्मचारीलाई बजेट खर्चमा भ्याइनभ्याइको स्थिति छ। कोही हिलाम्मे विकासतिर मोहित हुँदै छन् त कोही गोष्ठीसेमीनारतिर। अर्को बजेट सक्न कर्मचारीलाई अनुगमन का आकर्षक भत्ता र सुविधा उपलब्ध गराउँदै भ्रमणमा पठाउने खेल बाक्लिँदै छ। यस्ता खेलका मूलभूत उद्देश्य सरकारी ढुकुटीमा रजाइँ गर्नु हो। यसखाले विकृतिले जरा गाडेको लामो समय भइसकेको छ। कहाँसम्म भने दुईतिहाइका बलशाली सरकार हुँदा पनि रोकिने छाँटकाँट देखिन्न। पछिल्लो समयमा हाम्रो शासकीय संयन्त्रभित्र अर्को रोग झांगिदै छ, असारे गोष्ठीसेमीनार। असार लाग्नासाथ गोष्ठीनिम्ति धुलिखेल पुगेका कानुन मन्त्रालयका उपसचिवहरू मदिरामञ्चनका दृश्य प्रस्तुत गरिसकेका छन्। उनीहरूको कुटाकुट को घटनाले सार्वजनिक चासो र बहसको रूप लिएको छ। यसले के देखाउँछ भने असार महिनाभर रातका वाससहित देशका महँगा होटेल र रिसोर्टहरू सरकारी गोष्ठीमा भरिभराउ हुनेछन्। बाटो कानुन मन्त्रालयले देखाइसकेको छ। असारे गोष्ठीले विकृतिको रूप लिनुको कारण हो, जसरी पनि बजेट सक्नु। हाम्रा शासकीय वृत्तका पात्र नागरिकले तिरेको करमा अनेक ढंगबाट तर मार्छन् नै, त्यसमा गोष्ठी पनि पर्छ। हाम्रा कर्मचारी गोष्ठी र सेमीनार शीर्षकमै बजेट छुट्ट्याउँछन्। बजेट शीर्षकमै भएपछि त्यस्ता कामले वैधानिकता पाउने नै भयो। गोष्ठीसँगै उपल्ला तह र लेखा शाखाका कर्मचारीलाई कमिसन प्राप्त हुन्छ, बोझिलो बिलबाट। त्यहीकारण कर्मचारी महँगा गोष्ठीनिम्ति आकर्षित हुन्छन्। उपलब्धिहीन गोष्ठीनिम्ति उपल्ला कर्मचारी र कहिलेकाहीं त मन्त्री पनि बेफुर्सदिला हुनेछन्। गोष्ठीबाट उपलब्धि हुने भए मुलुकले काँचुली फेरिसक्थ्यो। देश विकृतिविसंगतिविहीन भइसक्थ्यो। गोष्ठीका दृश्य संघ मात्र होइन, प्रदेश र स्थानीय तहसम्म देखिनेछ। किनभने हाम्रा कर्मचारी जसरी पनि बजेट सक्ने संस्कृतिमा हुर्केका हुन्। सरकार यस्ताखाले महँगा गोष्ठीसेमीनारबाट बेखबर छैन। सरकारले नै यस्तो विकृति रोक्न मितव्ययीनिम्ति मार्गदर्शन बनाएको छ। दुईतिहाइ बहुमतको सरकारले ०७५ वैशाख २७ मा सार्वजनिक खर्चमा मितव्ययिता र प्रभावकारिता कायम गर्नेसम्बन्धी नीतिगत मार्गदर्शन घोषित गरेको थियो। त्यो चालीसबुँदे मार्गदर्शन फजुल खर्ची रोक्न यावत् नीति अख्तियार गर्ने र त्यसरी अनुचित तवरमा खर्च गर्न उत्साहित हुने कर्मचारीलाई कारबाही गर्नेसम्म बुँदा सामेल छन्। वास्तवमा त्यो मार्गदर्शन कागजमा मात्र नराखी कार्यव्यवहारमै उतारिएको भए कानुन मन्त्रालयका कर्मचारी कुटाकुट गर्ने हैसियतमा पुग्ने थिएनन्। किनभने त्यो मार्गनिर्देशनमा सरकारी खर्चमा सभा, सम्मेलन, गोष्ठी, सेमीनार, अन्तरक्रिया जस्ता कार्यक्रम सञ्चालन गर्दा सकभर सरकारी निकायकै सभाहल प्रयोग गर्नुपर्ने हुन्थ्यो। सम्बन्धित संस्था वा सरकारी सभाहल उपलब्ध हुन नसक्ने अवस्थामा मात्रै अधिकतम मितव्ययी हुने गरी कार्यक्रम आयोजना गर्न सकिन्छ। हरेक सरकारी कार्यालयसँग सभा हल नभएका होइनन्। तर सरकारी हलमा थोरै खर्चमा गोष्ठी गर्दा उपल्ला अधिकारीलाई आकर्षक कमिसन उपलब्ध हुँदैन। त्यो मार्गदर्शन कार्यान्वयन भए या नभएको अनुगमन गर्न मुख्य सचिवकै नेतृत्वमा पाँच सचिवसम्मिलित उपल्लो तहकै समिति छ। यो समितिको मूलभूत दायित्व अनुचित प्रकृतिका फजुल खर्चमा निगरानी र नियन्त्रणमा राख्नु हो। यसले फजुल खर्च गर्नेहरूका विषयमा छानबिन गरी विभागीय कारबाहीका निम्ति सिफारिस गर्नेसम्मको अधिकार पाएको छ। तिनीहरू सक्रिय भएको भए यसरी अनियमितता, फजुल खर्च, अपव्ययले उग्र रूप लिने थिएन। माथिल्लो तहकै समितिको उपस्थिति कतै भेटिँदैन र देखिँदैन पनि। यसले के आशंका गराउँछ भने उपल्ला कर्मचारीले सरकारलाई सहयोग गरिरहेका त छैनन् ? सरकारले जिम्मेवारी पूरा नगर्नेहरूमाथि कारबाहीको औजार चलाउनुपर्ने देखिन्छ। असार सुरु भइसकेको छ, हामीसँग दुईतिहाइको सरकार छ। कानुन मन्त्रालयले गोष्ठी सुरु गरिसकेका छन् र अरू मन्त्रालय तथा सरकारी निकायको हालत पनि उस्तै हुनेछ। त्यसकारण बेलैमा मार्गदर्शन उल्लंघन गर्नेलाई कारबाही गर्ने सरकारी शैली देखिनुपर्छ, त्यसो भएको खण्डमा मात्रै फजुल खर्चका दृश्य मञ्चनमा कमी आउनेछ।"
नेपालगन्जमा १८ केजी अफिमसहित चारजना पक्राउ,"नेपालगन्ज : ठूलो परिमाणमा लागूऔषध अफिमसहित चार जनालाई प्रहरीले पक्राउ गरेको छ । आज बुधबार बिहान नेपालगन्ज२२ पुरैनीबाट साढे १८ केजी अफिमसहित चार जना कारोबारीलाई पक्राउ गरिएको प्रहरीले जनाएको छ । पक्राउ पर्नेमा जाजरकोटको त्रिवेणी नलगाड नगरपालिका बस्ने ५० वर्षीय पृथ्वीबहादुर बिक, २५ वर्षीय बीरबहादुर बिक, २५ वर्षीय राजेन्द्र बिक र पूर्वी रुकुम उत्तरगंगा नगरपालिका९ मैकोटकी ४९ बर्षीया शर्मिला मगर छन् । प्लास्टिकमा बेरिएको अफिमसहित रिक्सामा चढेको अवस्थामा उनीहरुलाई पक्राउ गरिएको थियो । रिक्सा चालकलाई पनि प्रहरीले सोधपुछका लागि नियन्त्रणमा लिएको जनाएको छ । अभियुक्तहरुले अफिम जाजरकोटबाट ल्याएर भारततर्फ निकासी गर्न लागेको प्रारम्भीक अनुसन्धानबाट खुलेको बाँके जिल्ला प्रहरी प्रमुख अरुण पौडेलले जानकारी दिए । पक्राउ पर्नेहरुले भने आफूहरु भरियामात्र भएको बयान दिएका छन् ।"
"फसी देगः पुनर्निर्माण : समय १० दिन, काम बाँकी ४० प्रतिशत","भक्तपुर : म्याद थप गरिएअनुसार यहीं आउँदो असार १५ गते भक्तपुर दरबार क्षेत्रस्थित फसी देगः (सिलु महादेव मन्दिर) पुनर्निर्माण भइसक्नु पर्छ। तर पुनर्निर्माणको काम जेठभित्र ६० प्रतिशतमात्रै सकिएको छ। जसअनुसार बाँकी ४० प्रतिशत काम सकाउन १० दिनमात्रै बाँकी छ। मन्दिरको जगको सम्पूर्ण काम सकिएको छ तर मन्दिरको माथिल्लो भाग उठेको छैन। मन्दिर उठाउन चार कुनामा काठका दुईदुई थाम उठाइएका छन्। मन्दिरको शिव लिङ्ग छ्याङ्गै छ। मन्दिर पुनर्निर्माणको ठेक्का भक्तपुरस्थित प्राकृतिकजेभीसानु सुवाल कन्स्ट्रक्सनले पाएको थियो। पुरातत्व विभागमार्फत तिनीहरुले भ्याटबाहेक तीन करोड ७४ लाख २७ हजार ४५ रुपैयाँमा उक्त ठेक्का पाएका हुन्। ठेक्का सम्झौतानअनुसार गत वर्षको असार मसान्तभित्रै मन्दिरको पुनर्निर्माण सक्नुपर्ने विभागअन्तर्गत भक्तपुरमा रहेको स्मारक संरक्षण तथा दरबार हेरचाह कार्यालयका प्रमुख मोहनसिंह लामाले जानकारी दिए। उक्त समयमा नसकिएपछि ठेक्काको म्याद २०७६ असार १५ गतेसम्म थप गरिएको उनी बताउँछन्। उनले बाँकी १० दिनमा फसी देग पुनर्निर्माण नसकिने सुनाए। अबको १० दिनमा फसी देगः पुनर्निर्माण सकिँदैन, प्रमुख लामाले भने, त्यसैले ठेकेदारले म्याद थपको लागि निवेदन दिएका छन्। उनका अनुसार खरिद ऐनअनुसार अब एक वर्ष म्याद थप गर्न सकिन्छ। तर ठेकेदारहरुले भने तीन महिनाभित्र मन्दिर पुनर्निर्माण सकाउने बताएको छ। म्याद थप भए तीन महिनाभित्र फसी देग पुनर्निर्माण सकाउँछौं, ठेकेदार परशुराम वैद्यले भने, मन्दिर पुनर्निर्माण सुरु गरेदेखि धेरैपटक डिजाइन परिवर्तन हुँदा काम गर्न ढिलाइ भयो। उनका अनुसार सुरुमा काठको स्ट्रक्चरल डिजाइन थिएन। उक्त डिजाइन थपिएपछि काठ र ढुंगा खोज्न नै एक वर्ष समय बितेको उनले सुनाए। अहिले काठ र ढुंगामा बुट्टा कुँद्ने काम भइरहेको उनको भनाइ थियो। काठको आधा काम सकिएको छ, ठेकेदार वैद्यले भने, ढुंगाकै काम बढी बाँकी छ। मन्दिरको आधार तयार भइसकेको र काठ तथा ढुंगाका बुट्टेदार थामहरु तयार भएपछि मन्दिर उठ्न धेरै समय नलाग्ने उनको जिकिर थियो। ग्रन्थकुट शैलीअन्तर्गत मन्दिरका चार दिशामा निस्कने भागको बाहिर दुईदुई वटा बुट्टेदार ढुंगे थाम र भित्र पनि दुईदुई वटा ढुंगे थामकै बुट्टा भएका काठका थाम रहने उनले जानकारी दिए। १८९० र १९९० सालको भूकम्पमा समेत उक्त मन्दिर भत्किएको थियो। सुरुमा उक्त मन्दिर भारतको उत्तराखण्डस्थित केदारनाथको मन्दिर जस्तै ग्रन्थकुट शैलीमा निर्माण गरिएको थियो। तर १९९० सालको भूकम्पपछि पुनर्निर्माण गरिँदा ग्रन्थकुट शैलीलाई छाडेर शिखर शैलीमा पुनर्निर्माण गरिएको प्रमुख लामाले जानकारी दिए। उक्त मन्दिर २०७२ सालमा पुनः भत्किएपछि अहिले काठको स्ट्रक्चरसँगै ग्रन्थकुट शैलीमै पुनर्निर्माण गर्न लागिएको उनको भनाइ थियो। काठ र ढुंगाको अभावले मन्दिर पुनर्निर्माण रोकिएकाले म्याद थप हुने प्रमुख लामा बताउँछन्। उनका अनुसार पुनर्निर्माणको डिजाइन र काम दुवै बढेकाले लगत इस्टिमेट रकम पनि बढेको छ। मन्दिर पुनर्निर्माण भइसक्दा करिब चार करोड पुग्ने उनले अनुमान गरे।"
प्रेसको भविष्य अन्धकारमा धकेल्ने प्रयत्न,"काठमाडौं : नेपाल पत्रकार महासंघले सरकारले मिडियालाई अप्ठेरो पर्नेगरी नयाँ कानुनी प्रावधान ल्याएको भन्दै चिन्ता व्यक्त गरेको छ। प्रेस स्वतन्त्रता, विधिको शासन, विचार तथा अभिव्यक्ति स्वतन्त्रता र मानवअधिकारमाथि आघात पुग्नुपूर्व नै गम्भिर हुनसमेत महासंघले सरकारको ध्यानाकर्षण गरेको छ। संसदमा पेश भएको मिडिया काउन्सिलसम्बन्धी विधेयक, सूचना प्रविधिसम्बन्धी विधेयक, विज्ञापन नियमन गर्ने सम्बन्धमा व्यवस्था गर्न बनेको विधेयक र प्रस्तावित आमसञ्चारसम्बन्धी विधेयकका कतिपय दफा प्रेस तथा अभिव्यक्ति स्वतन्त्रताका विश्वव्यापी मान्यताविरुद्ध रहेको ठहर महासंघको छ। तेस्रो चरणको आन्दोलनसम्म आइपुग्दा पनि सञ्चार जगतले उठाएका जायज मागलाई सम्बोधन गर्नेतर्फ सरकार उदासिन देखिएकोप्रति महासंघ दुःख प्रकट गर्दछ, महासंघका महासचिव रमेश विष्टले बुधबार जारी गरेको विज्ञप्तिमा भनिएको छ, प्रेस तथा अभिव्यक्ति स्वतन्त्रताको पक्षमा जारी आन्दोलन अझै बृहत सहभागितामा सशक्त ढंगले अघि बढाउन महासंघ दृढ छ। प्रेस विरोधी सञ्चार कानुनमा रहेका प्रावधान खारेज गर्न महासंघ पुनः जोडदार माग गर्दछ। यदि महासंघले उठाएका जायज मागलाई यथाशीघ्र सम्बोधन नगरिए प्रेस तथा अभिव्यक्ति स्वतन्त्रताको रक्षार्थ महासंघ कठोर रुपमा प्रस्तुत हुन बाध्य हुनेछ। विज्ञप्ति जस्ताको तस्तै प्रेस विज्ञप्ति नेपाल पत्रकार महासंघले स्थापनाकालदेखि नै प्रेस स्वतन्त्रता, विधिको शासन, विचार तथा अभिव्यक्ति स्वतन्त्रता र मानवअधिकारको रक्षाका लागि अनवरत संघर्ष गर्दै आएको छ । यी मूल्यमान्यता कमजोर हुँदा लोकतन्त्र बलियो हुन सक्दैन भन्ने महासंघको दृढ अडान रहँदै आएको छ । यसै परिप्रेक्ष्यमा पछिल्ला दिनमा सरकारले लोकतन्त्रका स्थापित मूल्यमान्यतामाथि खलल् पुग्नेगरी विभिन्न कानुन निर्माण प्रक्रियालाई तीब्र पारेको छ । खासगरी प्रेस तथा अभिव्यक्ति स्वतन्त्रताको निर्वाध उपभोग तथा नागरिकको अभिव्यक्ति स्वतन्त्रतामाथि बन्देज लगाउने गरी मस्यौदा तयार भई संसदमा पेश भएका छन् । संसदमा पेश भएको मिडिया काउन्सिलसम्बन्धी विधेयक, सूचना प्रविधिसम्बन्धी विधेयक, विज्ञापन नियमन गर्ने सम्बन्धमा व्यवस्था गर्न बनेको विधेयक र प्रस्तावित आमसञ्चारसम्बन्धी विधेयकका कतिपय दफा प्रेस तथा अभिव्यक्ति स्वतन्त्रताका विश्वव्यापी मान्यताविरुद्ध देखिएका छन् । अतः लोकतन्त्रको आधारस्तम्भमाथि नै गम्भीर आघात पुग्ने त्यस्ता प्रावधानका विषयमा महासंघको गम्भीर ध्यानाकर्षण भएको छ । महासंघले प्रेस स्वतन्त्रताविरोधी यस्ता प्रावधान सच्चाउन निरन्तर सजग गराउँदै आइरहेको पनि छ । यद्यपि आजका दिनसम्म सरकारका तर्फबाट ठोस ढंगले समस्या समाधान गर्न कुनै चासो र चिन्ता देखिएको छैन । संविधानको प्रस्तावनामा व्यवस्थित पूर्ण प्रेस स्वतन्त्रताको आधार स्तम्भ नै खलबलिने गरी ल्याइएका विधेयकका यस्ता प्रावधानले आमसञ्चार र सञ्चारकर्मीको भविष्य नै अन्धकारमा धकेलिने खतरा टड्कारो बन्दै गएको छ । प्रेसमाथि संकुचन र नियन्त्रण गर्नु भनेको अन्ततः लोकतन्त्रमाथिकै आक्रमण हो भन्ने महासंघको ठहर छ । तेस्रो चरणको आन्दोलनसम्म आइपुग्दा पनि सञ्चार जगतले उठाएका जायज मागहरुलाई सम्वोधन गर्नेतर्फ सरकार उदासिन देखिएकोमा महासंघ दुःख प्रकट गर्दछ । प्रेस तथा अभिव्यक्ति स्वतन्त्रताको पक्षमा जारी आन्दोलन अझै बृहत सहभागितामा सशक्त ढंगले अघि बढाउन महासंघ दृढ छ । प्रेस विरोधी सञ्चार कानुनहरुमा रहेका प्रावधान खारेज गर्न महासंघ पुनः जोडदार माग गर्दछ । यदी महासंघले उठाएका जायज मागलाई यथाशीघ्र सम्वोधन नगरिए प्रेस तथा अभिव्यक्ति स्वतन्त्रताको रक्षार्थ महासंघ कठोर रुपमा प्रस्तुत हुन बाध्य हुने छ । रमेश विष्ट महासचिव"
नेपाली रेलवार्ता टोली बेइजिङमा,"बेइजिङ : काठमाडौंकेरुङ रेलमार्ग निर्माणका विषयमा छलफल गर्न आएका नेपाली टोली बुधबार बेइजिङ आइपुगेका छन्। उक्त टोली छिङताओ सहरबाट उच्च गतिको रेलयात्रा गर्दै बेइजिङ आइपुगेका हुन्। काठमाडौंबाट सोमबार चीन प्रस्थान गरेको उक्त टोली सछ्रवान प्रान्तको छङ्तु सहरबाट समुद्री सहर छिङताओ पुगेका थिए। चीनको राजधानी बेइजिङबाट करिब ५ सय ५० किलोमिटर टाढा पर्ने सानतोङ प्रान्तको छिङताओ सहरसम्मको हवाइ दूरी २९६३२ नटिकल माइल्स छ। छिङताओबाट बेइजिङसम्म करिब ४ घण्टाको उडान समय लाग्छ। सामान्यतया उच्च गतिको रेलबाट करिब पाँच घण्टामा यात्रा तय गर्नसकिन्छ। उच्च गतिको रेलबाट साढे तीन घण्टामा नै छिङताओबाट बेइजिङसम्म पुग्न सकिन्छ। बेइजिङस्थित राजदूतावास स्रोतका अनुसार, नेपाली टोलीले छिङताओबाट बेइजिङसम्मको रेल यात्रा अनुभव बटुल्नका लागि गरेका हुन्। रेल सञ्चालन तथा सम्बन्धित् पक्षको जानकारी हेतु यस्तो कार्यक्रम तय भएको हो। काठमाडौंकेरुङ रेलमार्ग आयोजनाबारे भौतिक पूर्वाधार तथा यातायात सचिव देवेन्द्र कार्कीको नेतृत्वमा आएको सात सदस्यीय टोलीले बिहीबार चिनियाँ टोली नेशनल रेल्वे अथोरिटीका पदाधिकारीसँग छलफल गर्नेछन्। विशेषत काठमाडौकेरुङको विस्तृत परियोजना प्रतिवेदन (डीपीआर) निर्माणका विषयमा छलफल केन्द्रित रहने बताइएको छ। रेल सञ्चालन सम्बन्धमा मानवीय स्रोत विकासकाबारे पनि छलफल हुनेछ। प्रधानमन्त्री केपी ओलीले २०७२ चैतमा चीनसँग गरेको व्यापार तथा पारवहन सम्झौतामा यो रेलमार्गलाई समावेश गरिएको थियो। साथै २०७६ वैशाखमा राष्ट्रपति विद्यादेवी भण्डारीले गरेको चीन भ्रमणका क्रममा पनि यो रेलमार्ग सम्बन्धमा डीपीआर अघि बढाउने विषयमा छलफल भएको थियो। सोही भ्रमणवधिमा दोस्रो बीआरआई फोरमले संयुक्त विज्ञप्ति जारी गर्दै चीनको बीआरआईमा समेत यो रेलमार्गलाई महत्वका साथ सूचीकृत गरिएको छ।"
बझाङ दुर्घटना : दश जनाको सामूहिक दाहसंस्कार,"बझाङ : जीप दुर्घटनामा सोमबार मृत्यु भएका दश जनाको सेती नदीमा सामूहिक दाहसंस्कार गरिएको छ। जिल्ला अस्पताल सिमखेतबाट शवयात्रा सुरु भएको थियो। मृतकका आफन्त, शुभचिन्तक, स्थानीय, जनप्रतिनिधि, राजनीतिकर्मी, कर्मचारी लगायतको ठूलो संख्यामा सहभागी थिए। सामूहिक अन्त्येष्टि स्थलमा सबै भावुक देखिन्थे। दुर्घटनामा सन्देश खड्काका परिवारका ४ जनाको मृत्यु भएको थियो। बुवा कलक खड्का, आमा जुनधाराको पार्थिव शरिरमा उनले दागबत्ती दिएका थिए। भाइ सरोज र बहिनी विपना खड्काको शव सेती बगरमै गाडिएको छ। कोटदेबलका सात र रनाडाका दुईको धौलाबगर मसानघाँटमा चालकको कपडे मसानघाटमा अन्त्येष्टि गरिएको हो। सेती बगरमा गाउँका ९ जनाको जनाको शव जलिरहँदा सबैका आँखा रसाएका देखिन्थे। अब यस्तो घटना कहिले नहोस। सरकारले ध्यान दिनुपर्छ, अन्त्येष्टिमा सहभागी कोटदेबलका फोन बहादुर खड्काले भने, दुर्घटना न्यूनिकरण गर्न सबै सचेत हुनुपर्छ। प्रमुख जिल्ला अधिकारी सुरेस सुनारले घटना नदोहोरिन दिन प्रशासनले पहल गर्ने बताए। उनले ग्रामिण क्षेत्रका जिर्ण सडकको सुधार नभएसम्म जीप सञ्चालनमा रोक लगाइने प्रष्ट पारे। मष्टा गाउँपालिकाले नौैं जनाको मृत्यु भएको भन्दै बुधवार शोक बिदा दिएको थियो। जीप मालिकले मृतकका परिवारलाई जनही तीनतीन लाख क्षतिपूर्ति दिने सहमति भएको छ। दुर्घटनामा घाईते भएका पाँच जनाको स्वास्थ्यमा सुधार हुँदै गएको परिवारजनले बताएका छन्।"
जहाजमा आगो दन्किदा रमिते बने मन्त्री,"विराटनगर : काठमाडौंबाट म्याउण्टेन फ्लाइटका लागि बुधबार बिहान उडेको अरनिको एयरलाइन्सको ३०१ कल साइन भएको जहाजको इन्जिनमा खराबी आयो। त्यही जहाज आपतकालीन रुपमा विराटनगरमा अवतरण गर्नुपर्ने भयो भन्दै विमानस्थललाई जानकारी गराइयो। आपतकालीन अवतरण गराउँदा आउन सक्ने समस्यालाई मध्यनजर गर्दै विराटनगर विमानस्थलमा सबै तयारी गरिएको थियो। त्यत्तिकैमा बुधबार बिहान ८ बजे विराटनगर विमानस्थलमा चालक दलका सदस्यसहित ५४ जना बोकेको जहाज अवतरण भयो। त्यसको दुई मिनेट भित्रै एक्कासी जहाजमा आगो दन्कियो। धुँवाको मुस्लो छुट्यो। आगो निभाउन दमकल घटनास्थलतर्फ हुइँकिए। एम्बुलेन्स र इस्ट्रेचरसहितका उद्धारकर्मी पनि त्यतै लागे। दमकलले आगो निभाउन थाले।उद्धारमा खटिएका नेपाली सेना, नेपाल र सशस्त्र प्रहरी, रेडक्रमकर्मी एवं विमानस्थलका कर्मचारी उद्धारमा सक्रिय भएर खटिए। बल्लबल्ल आगो नियन्त्रणमा आए पनि जहाजको केही भाग जलिसकेको थियो। दुर्घटनामा चारजना यात्रुको मृत्यु भएको जानकारी विमानस्थलले दियो। शव पोस्टमार्टमका लागि कोसी अस्पताल लगियो। २० जना गम्भीर घाइतेमध्ये ११ जनालाई नोबेल शिक्षण अस्पताल र ९ जनालाई हाम्रो अस्पतालमा उपचारका लागि भर्ना गरियो। मध्यम घाइते १५ जनामध्ये १० जनाको नोबेल र पाँचजनाको हाम्रो अस्पतालमा उपचार सुरु गरिएको विमानस्थलले जानकारी दियो । १५ जना सामान्य घाइते भएका थिए। घटनाका बारेमा ५५ मिनेटमै विमानस्थलले अपडेट दिइरहेको थियो। विमानस्थल वरपरका बासिन्दा अचम्म मानेर घटना नियालिरहेका थिए। कतिपयको मुहारमा डर र भय प्रष्ट झल्किएको थियो । विराटनगरबाट जहाजमार्फत विभिन्न ठाउँमा जानका लागि पुगेका यात्रुहरु पनि डराएर आत्तिएका थिए। यो वास्तविक घटना नभइकन जहाज दुर्घटना भएका बेला हुनसक्ने जोखिम न्यूनीकरणका लागि गरिएको उद्धारको पूर्व अभ्यास थियो। बिना पूर्व सूचना गरिएको अभ्यासका कारण त्यहाँको वातावरण त्रासपूर्ण बन्नुका साथै विमानस्थल वरपर बसोबास गर्ने स्थानीय बासिन्दा आत्तिएका थिए। निक्कै रमित लाग्दो पूर्व अभ्यास हेर्नका लागि प्रदेश १ का आन्तरिक मामिला तथा कानुनमन्त्री हिक्मत कार्की, मोरङका प्रमुख जिल्ला अधिकारी रमेशकुमार केसी, मोरङ प्रहरी प्रमुख एसपी विश्व अधिकारीलगायत विमानस्थल पुगेका थिए। यसका लागि रेडक्रस, विभिन्न अस्पताल र जनप्रतिनिधिले सहयोग गरेका थिए। विराटनगर विमानस्थलका प्रमुख टेकनाथ सिटौलाले विमानस्थलमा संकट योजना पूर्णकालीन अभ्यास गरिएको जानकारी दिए । विमानस्थलमा यस्तो अभ्यास प्रत्येक दुई वर्षमा गर्ने गरिएको उनको भनाइ छ। 'विमानस्थलभित्र जहाज दुर्घटना भएको खण्डमा मानवीय र भौतिक क्षति न्यूनीकरण तयारीको स्तर र अवस्थालाई बढाउन विभिन्न निकायसँग समन्वय गरेर यस्तो अभ्यास गर्ने गरिन्छ,' उनले भने, 'यसले जहाज दुर्घटनामा परिहालेमा तयारीको स्तर र क्षमता के हो भन्ने पनि प्रष्ट पार्छ।' सिटौलाले उद्धारलाई प्रभावकारी बनाउन र उद्धारकर्मीको क्षमता बढाउन पनि पूर्व अभ्यासले महत्वपूर्ण भूमिका खेल्ने बताए ।"
के हो डाक्टर दम्पत्तिको दाइजो विवाद ?,"वीरगन्ज : बुधबार वीरगन्जमा डा राजेश शाहले दाइजो विवादबारे प्रष्ट्याउन पत्रकार सम्मेलनको आयोजना गरे।श्रीमती डा निलमसँगको सम्बन्धबारे जानकारी गराउँदै गर्दा उनी त्यहीँ पुगिन्।पत्रकार सम्मेलनमा निलम पुगेपछि दम्पत्तिको विवाद पत्रकारसामू छताछुल्ल भयो। बिहेको समयमा माइती पक्षले दिएको दाइजो नपुगेर श्रीमानको परिवारले आफूलाई हिंसा र दुर्व्यवहार गरेको भन्दै केही दिनअघि पत्रकार सम्मेलन गरेकी थिइन्। विवाहका बेला माइती पक्षले ३५ लाख रुपैयाँ दिएको निमलमको दाबी छ। पुनः राजेशको परिवारले २५ लाख रुपैयाँ नगद वा एउटा कार मागेर मानसिक र शारीरिक यातना दिएको भन्दै निलम मिडियासम्म पुगेकी थिइन्। श्रीमान राजेश भने दाइजोमा एक रुपैयाँ पनि नलिएको दाबी गर्छन्।बिहेका बेला दाइजोमा एक रुपैयाँ पनि लिएका थिएनौँ। अहिले थप २५ लाख नगद वा कार मागेको भन्ने आरोप निराधार हो, उनी भन्छन्, दाइजो मागेको प्रमाण छ भने म जस्तोसुकै सजाय भोग्न तयार छु। आफू र आफ्नो परिवारले निलममाथि घरेलु हिंसा नगरेको राजेशको दाबी छ। एक त उनी पाँच वर्षदेखि मेरो घरमा बसेकी छैनन्, म पनि अध्ययनका लागि विदेशमा बस्दै आएको छु, उनले भने, अब यो अवस्थामा मैले वा मेरो बुबाआमाले उनीसँग कहिले र कसरी हिंसा गरे? उनले अब आफू श्रीमतीसँग बस्न नसक्ने भन्दै सम्बन्ध विच्छेदका लागि अदालतमा मुद्दा दर्ता गराएको बताए। अदालतमा डिभोर्सको मुद्दा विचाराधिन छ। अदालतको निर्णय जे आउँछ, म त्यसलाइ स्वीकार गर्छु, उनले भने। श्रीमानले गरेको पत्रकार सम्मेलनमा पुगेकी निलमले आफू अन्यायमा परेको बताइन्। अदालतको अन्तरिम आदेशपछि आफू श्रीमान्को घरमा बस्दै आएको उनको दाबी छ। घरमा सासू, ससुरा, देबर सबै आउँछन्, उनले भनिन्, तर मेरो श्रीमान् कहिल्यै आउँदैनन्, म मेरो श्रीमान्सँगै बस्न चहान्छु। पत्रकार सम्मेलनमै डा दम्पत्तिको घम्साघम्सी : श्रीमानको गलामा सल बेरेर तानेपछि  (तस्बिरसहित)"
सुतेकै ठाउँमा मृत फेला,फिदिम : पाँचथरको तुम्बेवा गाउँपालिकामा एक स्थानीय सुतेकै ठाउँमा मृत अवस्थामा भेटिएका छन्। तुम्बेवा ४ हात्तिपाइलेका उमेश मगर ओछ्यानमै मृत अवस्थामा भेटिएको गाउँपालिकाका अध्यक्ष होम थापाले जानकारी दिए। रगत वान्ता गरेका मगरको कञ्चटमा चोट देखिएको छ।अध्यधिक मादक पदार्थ सेवन गरेका कारण मगरको मृत्यु भएको हुनसक्ने जिल्ला प्रहरी कार्यालय पाँचथरका प्रहरी निरीक्षक अनिल कुमार पौडेलले जानकारी दिए। मगरको शव पोष्टमार्टका लागि जिल्ला अस्पताल फिदिम ल्याइँदैछ।
प्रहरी अधिकृतकै नक्कली प्रमाणपत्र,"काठमाडौं : नक्कली शैक्षिक प्रमाणपत्र पेस गरेर जागिर खाएका प्रहरी अधिकृतविरुद्ध अख्तियार दुरुपयोग अनुसन्धान आयोगले मुद्दा दायर गरेको छ। प्रधान कार्यालय नक्शाल विशेष ब्यूरोमा कार्यरत पूर्व प्रहरी नायव निरीक्षक सरोज क्षेत्रीले माध्यमिक शिक्षा परिषद्, हरिश्चन्द्र इन्टर कलेज, वरहज, देवारिया, उत्तरप्रदेश भारतबाट प्राइभेट आइकम पास गरेको नक्कली एवं झुट्टा शैक्षिक योग्यताको प्रमाणपत्र पेस गरेर प्रहरी सहायक निरीक्षक पदमा नियुक्त भएका थिए । त्यसपछि उनी प्रहरी नायव निरीक्षकमा बढुवा भएको पुष्टि भएपछि अख्तियारले मुद्दा दायर गरेको हो। उनीविरुद्ध भ्रष्टाचार निवारण ऐन, सजायको माग दाबी गरिएको छ।"
थबाङमा भुम्याको रौनक (फोटो फिचर),"थबाङ : मगरको भुम्या पर्वले थबाङ रोल्पामा रौनकता बढाएको छ । भुम्या नाच हेर्न जिल्लाका विभिन्न ठाउँबाट स्थानीय थबाङ गाउँपालिकाको केन्द्र ठूलो गाउँ पुगेका थिए । दमाहा, सहनाई, झ्याली र पैजनको तालमा सयौं महिला पुरुष नाचले सबैलाई तानिरहेको छ । थबाङ गाउँपालिका अध्यक्ष वीरबहादुर घर्तीका अनुसार यहाँ असार १ गते भूमिको विशेष पुजाआजा गरेर भुम्या पर्वको आरम्भ हुन्छ । वर्षातको समयमा भल पहिरो नजाओस् भनेर भूमिको मान राख्दै यो पर्व परापूर्वकालदेखि मनाइदै आएको थबाङी मगर बताउँछन् । के बालक के बुढाबुढी, के तन्नेरी मगर, दलित सबै भुम्या नाचमा मख्ख थिए । कम्युनिस्ट किल्लाका रुपमा परिचित थबाङमा मगरको मौलिक संस्कृति देख्न सकिन्छ । तिनको संरक्षणमा यहाँका युवासमेत सक्रिय छन् । भुम्या संरक्षणका लागि २०७० सालमा भुम्या महोत्सव गरिएको थबाङी गिरिस पुन मगर बताउँछन् । विगत द्वन्द्वकालमा भुम्या पर्व मनाउन छाडिएको थियो । शान्ति प्रक्रियापछि भने प्रत्येक वर्ष मनाइदै आएको छ । असार १ गते विशेष पूजापछि २ गते ज्येष्ठ नागरिक सम्मान गरिन्छ । त्यसपछि असार पाँच गतेसम्मलगातार भुम्या नाचिन्छ । नाच नौ चालामा नाचिन्छ । नाचमा महिला र पुरुष लस्करै नाच्ने चलन छ । मौलिक गहना लगाएर र मगर जातिको पहिरनमा सजिएर नाच्छन् । पुरुषको गलामासमेत महिलाले लगाउने माला र गहना देख्न सकिन्छ ।"
"उदयपुरमा टिपरको ठक्करबाट दुईको मृत्यु, सडकमा शव राखेर प्रदर्शन",उदयपुर : उदयपुरमा टिपरको ठक्करबाट बुधबार दुईजनाको घटनास्थलमा ज्यान गएको छ। जिल्लाको पूर्वी क्षेत्र चौदण्डीगढी नगरपालिका ७ लाटीखोला भुल्केमा बिहान ११ बजे स४प३६१ नम्बरको मोटरसाइकललाई बा२प७०९ नम्बरको टिपरले ठक्कर दिँदा दुर्घटना भएको हो। मदनभण्डारी लोकमार्ग निर्माणका लागि खटिएको टिफरले बसाहाबाट बेल्टारतर्फ जाँदै गरेको मोटरसाइकललाई ठक्कर दिँदा मोटरसाइकलमा सवार सोही नपाको वडा नं ४ बसाहाका ४६ वर्षीय खगेन्द्र राई र ४५ वर्षीय जीवनकुमार साम्पाङ्गको घटनास्थलमा नै ज्यान गएको जिल्ला प्रहरी कार्यालयका प्रहरी प्रमुख एसपी वीरबहादुर बुढा मगरले जानकारी दिए। घटनालगत्तै चालक फरार रहेका छन् भने टिफरलाई प्रहरीले नियन्त्रणमा लिएको जनाएको छ। घटनापछि स्थानीयले लोकमार्ग अवरुद्ध गरेका छन्। स्थानीयले टिफरको ज्यादती भएको भन्दै टिपर आतंक रोक्न माग गर्दै शव सडकमै राखी प्रर्दशन गरिरहेको स्थानीय प्रभुबाबु बस्नेतले जानकारी दिए।
बेपत्ता जीप र यात्रुको खोजी गर्न गोताखोर टोली कर्णाली नदीमा,"सिमकोट : हुम्लाको खार्पुनाथा गाउँपालिका ५ को बेडुबिसौनाको कर्णाली नदीमा बेपत्ता भएको लु १ ज ७१६६ नम्बरको जीपको खोजीका लागि कुरिनटारबाट गोताखोर टोली घटनास्थलमा पुगेको छ। मंगलबार मध्यन्न साढे १२ बजे भएको दुर्घटनाको जानकारी पाएलगत्तै अपरान्ह १ बजेदेखि खोजिकार्य जारी राखे पनि जीप र सवार यात्रुको कुनै अत्तोपत्तो नलागेपछि जिल्ला प्रशासन कार्यालय हुम्लाको पहलमा कुरिनटारबाट गोताखोर टोली झिकाइएको थियो । सहायक प्रमुख जिल्ला अधिकारी महेशकुमार पोखरेलका अनुसार इन्सपेक्टर लक्ष्मणबहादुर बस्नेतको नेतृत्वमा गोताखोर टोली घटनास्थलमा पुगेको हो । विपत्त व्यवस्थापन शिक्षालय कुरिन्टारबाट बस्नेतको नेतृत्वमा गोताखोरको टोली पुगेको हो । जिल्लास्थित नेपाली सेना, नेपाल प्रहरी, शसस्त्र प्रहरी र स्थानीय वासिन्दाको पहलमा वेपत्ता जीप र सवारहरुको पत्तो लाग्न नसकेपछि गोताखोर बोलाइएको थियो । गोताखोर टोलीले चार पटक नदीमा पसेर खोजी गर्दासमेत केही पत्तो लाग्न सकेको छैन। सहायक प्रमुख जिल्ला अधिकारी पोखरेलका अनुसार वेपत्ता जीपमा सवार गाउँपालिका उपाध्यक्षसहितका १० जनालाई जीवितै उद्धार गर्ने आशा नभए पनि शव र गाडी खोज्न गोताखोर बोलाइएको बताए। नेपाली सेनासँग भएको गोताखोरले कर्णाली नदीमा बेपत्ता गाडी फेला पार्न नसकेपछि गृहमन्त्रालयसँगको समन्वयमा गोताखोर झिकाइएको हो।"
सुन तस्करी मुद्दा : तीन न्यायाधीशसँग ७ दिनभित्र स्पष्टिकरण मागियो,"काठमाडौं : सुन तस्करीसम्बन्धी मुद्दा मुछिएका उच्च अदालत विराटनगरका तीनजना न्यायाधीशलाई सात दिनभित्र स्पष्टिकरण पेश गर्न भनिएको छ । प्रधानन्यायाधीश चोलेन्द्रसमशेर राणाको अध्यक्षतामा बसेको परिषद वैठकको निर्णय अनुसार उच्च अदालत विराटनगरका न्यायाधीशहरु थीरबहादुर कार्की, साधुराम सापकोटा र उमेश सिंहलाई स्पष्टिकरण पेश गर्न भनिएको हो । परिषदले उच्च अदालत विराटनगरका मुख्य न्यायाधीश डा कुलरत्न भुर्तेल, न्यायाधीशहरु सारङ्गा सुवेदी र जनक पाण्डेलाई आइन्दा अदालत र न्यायाधीशको मर्यादा राख्न थप सावधानी अपनाउन सचेत गरिएको छ । विवादमा तानिएका न्यायाधीशद्वय नागेन्द्रलाल कर्ण र उमेशराज पौडेलको अवकास भएका कारण उजुरी तामेलीमा राख्ने निर्णयसमेत भएको छ । न्याय परिषदका प्रवक्ता मानबहादुर कार्कीका अनुसार परिषदबाट सर्वसम्मत रुपमा उक्त निर्णय भएको हो । सुन तस्करी प्रकरण साढे ३३ केजी सुन तस्करीका अभियुक्त र सनम शाक्य हत्या प्रकरणसम्बन्धी मुद्दामा न्यायिक विचलनको आशंकामा भएको छानविन प्रतिवेदनमाथि छलफलका लागि मंगलबार र बुधबार न्याय परिषद वैठक बसेको थियो । तीनजनाको हकमा सफाइ र तीनजनालाई सफाइ पेश गर्न निर्णय भएको छ । भोलि वा पर्सीमै पत्र जान्छ, सहसचिव एवं प्रवक्ता कार्कीले अन्नपूर्णसँग भने । यी न्यायाधीश उपर छानविनका लागि न्यायापरिषद्ले गत चैत २५ गते सर्वोच्चका न्यायाधीश केदारप्रसाद चालिसेको अध्यक्षतामा न्यायाधीश मीरा खड्का र विश्वम्भरप्रसाद श्रेष्ठ सदस्य रहेको अधिकारसम्पन्न समिति गठन गरेको थियो । समितिले अघिल्लो साता प्रधानन्यायाधीश समक्ष छानविन प्रतिवेदन बुझाएको थियो ।"
कलंकी मालपोत नमुना घोषणा,"काठमाडौं : बदनामी कमाएको काठमाडौं कलंकीस्थित मालपोत कार्यालयलाई नमुना कार्यालय घोषणा गरिएको छ। प्रधानमन्त्री केपी शर्मा ओलीले नमुना कार्यालयको उद्घाटन गरेका छन्। नमुना कार्यालय एकैद्वारबाट पारदर्शी सेवा प्रवाह उपलब्ध गराउन प्रबन्ध मिलाइएको छ। नमुना कार्यालयको उद्घाटन गर्दै प्रधानमन्त्री ओलीले जनताका प्रत्यक्ष सरोकार राख्ने कार्यालय आधुनिकीकरण गर्दै लाने अभियान मालपोत कलंकीबाट थालिएको बताए। उनले विकास र सेवा प्रवाहमा प्रविधिको प्रयोग गरी नयाँपन दिने बताए । उनले भौतिक पूर्वाधारको साथै कार्यालयको अन्तरवस्तुलाई नमुना बनाउन निर्देशन दिएका छन्। भूमि व्यवस्था, सहकारी तथा गरिबी निवारणमन्त्री पदमाकुमारी अर्यालले मालपोत कार्यालय लथालिंग रहेको सेवा प्रवाहलाई व्यवस्थित गर्न कंलकीबाट सुरुवात गरिएको बताइन्। उनले प्रविधिको प्रयोगबाट लिइने सेवाले मात्रै जनता खुसी हुनसक्ने निश्कर्षका साथ कलंकीमा प्रविधिमैत्री सेवा लिन थालिएको बताइन्। उनले कंलकीपछि साँखुहुँदै इलाम र पाँचथरलाई नमुना घोषणा गर्ने तयारी भइरहेको जानकारी दिइन्। उनले दुई वर्षभित्र प्रविधिमैत्री प्रणाली पेनडाइभमार्फत स्थानीय तहमा हस्तारन्तरण गर्ने घोषणा समेत गरेकी छन्। भूमि व्यवस्था तथा अभिलेख विभागका महानिर्देशक गोकर्णमणि दवाडीले नमुना कार्यालयको सेवाको बारेमा जानकारी दिए।"
माछा मार्न गएका दुई विद्यार्थी सुनकोसीमा वेपत्ता,उदयपुर : लिम्चुबुङ गाउँपालिकामा सुनकोसी नदीले बगाएर बुधबार दुई विद्यार्थी वेपत्ता भएका छन्। सुनकोसीमा माछा मार्नेक्रममा ज्यामिरे पुगेका सोही गाउँपालिका १ बास्बोटेका १६ वर्षीय देवकुमार राई र १४ वर्षीय प्रविण राई बिहानैदेखि बेपता भएका हुन्। देवकुमार माध्यमिक विद्यालय बुतकुबाट यसै वर्ष एसईई परीक्षा दिएका हुन् भने प्रविण सोही विद्यालयमा कक्षा ९ का विद्यार्थी हुन्। वेपत्ता भएकाको खोजी जारी राखिएको स्थानीय तथा गाउँपालिकाका उपाध्यक्ष रमिला राईले जानकारी दिइन् । प्रहरीले भने घटनाबारे कुनै जानकारी नआएको बताएको छ। जिल्ला प्रहरी कार्यालय उदयपुरका प्रहरी प्रमुख एसपी वीरबहादुर बुढामगरले आफूले पनि हल्ला मात्रै सुनेको र घटनाबारे बुझ्न इलाका प्रहरी कार्यालय लिम्चुङ्गबुङ्गलाई आदेश दिएको बताए। घटनास्थल र इलाका प्रहरी कार्यालय झन्डैं दुई घण्टाको दूरीमा पर्छ। गाउँपालिकाका वडा सदस्य गुरुमणि कुमाईले टेलिफोन समस्याका कारण प्रहरीलाई जानकारी गराउन कठिनाई भएको बताए।
पत्रकार सम्मेलनमै डा दम्पत्तिको घम्साघम्सी : श्रीमानको गलामा सल बेरेर तानेपछि  (तस्बिरसहित),"वीरगन्ज : दाइजो नपाएको निहुँमा श्रीमतीलाई यातना दिएको आरोप लागेका डा राजेश साहलाई श्रीमती डा निलम साहले बुधबार पत्रकार सम्मेलनमै गाली गलौज र दुर्व्यवहार गरेकी छन्। गत आइतबार निलमले पत्रकार सम्मेलन गरेर दाइजोको निहुँमा आफ्ना श्रीमान् राजेशसहित सासू र ससुराले यातना दिएर घरबाट निकाल्ने प्रयास गरेको आरोप लगाएकी थिइन्। सञ्चारमाध्यममा निलमले झुठा प्रचार गरेर आफूलाई बदनाम गरेको भन्दै बुधबार राजेशले आफ्ना कुरा राख्न पत्रकार सम्मेलन गरेका थिए। नेपाल पत्रकार महासंघ पर्सा शाखाको कार्यालयमा आयोजित पत्रकार सम्मेलनमै प्रवेश गरेर निलमले राजेशलाई गाली गलौज गर्दै बोल्न नदिएकी हुन्।बोल्न खोज्दा निलमले राजेशलाई पटकपटक तानेपछि दुवैबीच घम्साघम्सी परेको थियो।उनीहरुको घम्साघम्सीले पत्रकार सम्मेलनस्थल नै केहीबेर तनावग्रस्त बनेको थियो। पत्रकारले राजेशलाई कुरा राख्न दिन निलमलाई पटकपटक आग्रह गर्दा पनि आफ्नो सल श्रीमानको गलामा बेरेर लछारपछार पार्ने प्रयास गरेकी थिइन्।निलमले जबरजस्ती गरेपछि करिब आधा घण्टासम्म पत्रकार सम्मेलन तनावग्रस्त बनेको थियो। झगडा नगरी आफ्ना कुरा राख्न आग्रह गर्ने पत्रकारमाथि नै निलम जाइलागेपछि सञ्चारकर्मीले निलमको व्यवहारप्रति आपत्ति जनाएका थिए।राजेशले विवाहको केही समय राम्रो सम्बन्ध भए पनि निलमले छोडेर केही वर्षदेखि नै अन्तै बसेको बताए। बिहे पछिका १५ दिनमात्र निलम मेरो घरमा बसिन्, राजेशले भने, त्यसपछि एमबीबीएस अध्ययनका लागि उनी जानकी मेडिकल कलेज जनकपुर गइन्।अध्ययन सकेपछि काठमाडौं पुगिन्।उतै मामा र बुबासँग बसिन्। उनले आफ्नो सम्बन्धबारे बताउँदै भने, त्यस बेलासम्म म एमडी पढ्नका लागि चीन जानु पर्ने भयो।त्यसबेला मैले घरमै आएर बस भन्दा पनि उनले इन्कार गरिन्।त्यसपछि हाम्रो दूरी बढेको हो । अध्ययनकै बीचमा राजेश चीनबाट घर फर्किदा निलमले पनि चीन जाने इच्छा देखाइन्।पत्रकार सम्मेलनमा सहकार्यबारे बताउदै राजेशले भने, एमडी पढ्ने इच्छा देखाएपछि चीन जान राहदानी बनाइदिएँ।हामी दुवैजना एउटै प्लेनमा चिन उड्यौँ।प्लेन एउटै भए पनि उनी मसँग बसिनन्।चीनको एयरपोर्टमा झरेपछि पनि उनी एक्लै हिडिन्।चीनमा उनी उनकै आमासँग बसिन् । राजेशका अनुसार उनी आमा रम्भादेवी अध्ययनका लागि चीनमै थिइन्।चीन अध्ययनको अवधिमा यो दम्पत्तीसँग एक पटक पनि भेट भएन। चीनबाट एमडीको अध्ययन सकाएर नेपाल फर्किएपछि थप अध्ययनका लागि राजेश न्युजिल्यान्ड गए।अहिले पनि उनी त्यही अध्ययनरत छन्। न्युजिल्याण्ड गएको र अहिले पनि आफू त्यही अध्ययनरत रहेको राजेशले जानकारी गराए।म न्युजिल्याण्डमै रहेका बेला निलमले आफू घरेलु हिंसामा परेको।घरबाट निकालिएको झुठा उजुरी प्रहरीमा दिएको थाहा पाएपछि अध्ययन छोडेर नेपाल आएँ, राजेशले भने, घरमा निलमले बुबाआमालाई गाली गलौज गर्दै दुःख दिन थालेपछि गत माघ ९ गते मालपोतमा आफ्नो अशंको जग्गा लिएर छुट्टै बस्दै आएको छु । के हो डाक्टर दम्पत्तिको दाइजो विवाद ? छुट्टै बस्न थालेपछि निलमले घरेलु हिंसाको बनावटी उजुरी दिएको राजेशको आरोप छ।उजुरीपछि पटकपटक भएको छलफलमा पनि निष्कर्ष निस्कन नसकेपछि मानसिक पीडा खप्न नसकेर गत चैत १२ गते जिल्ला अदालतमा सम्बन्ध विच्छेदका लागि निवेदन दर्ता गराएको र मुद्दा अहिले विचाराधीन अवस्थामा रहेको राजेशले सुनाए। अदालतमा मुद्दा विचाराधिन रहेको अवस्थामा निलमले दुःख दिने योजनामा वैशाख १५ गते घरमा बस्ने, खाने वातावरण मिलाई घरेलु हिंसाबाट मुक्त गरी संरक्षात्मक आदेश पाऊँ भन्दै निवेदन दिएको राजेशले बताए। त्यही निवेदनका आधारमा वैशाख १६ गते अदालतले अब आइन्दा घरबाट कुनै हिंसामा पारी निकाला नगर्ने भन्ने अन्तरिक आदेश दियो।तर, त्यही आदेशको आडमा निलमले वैशाख १९ गते बुबा बस्दै आएको माइस्थानको घरमा जबरजस्ती ताल्चा फोडेर पसिन्, राजेशले भने, अहिले उनी त्यही बस्दै आएकी छिन् ।"
इटहरीका होटलमा यौन धन्धा निर्मुल पार्न स्थानीयको माग,"इटहरी : इटहरीमा यौन विकृति बढेको भन्दै त्यसलाई निर्मुल पार्न प्रहरीको भुमिका प्रभावकारी नभएको स्थानीयले गुनासो गरेका छन् । सुनसरीको इटहरी १६ स्थित लबिपुरमा आयोजित अन्तक्र्रिया कार्यक्रममा बोल्दै स्थानीयहरुले पैसाको लोभमा विकृतिमाथि आँखा चिम्लिदिने गरेको प्रहरी प्रशासनलाई आरोप लगाए । इटहरीका मेयर, सांसद, व्यवसायी, प्रहरी तथा पत्रकारहरु सहभागी कार्यक्रममा यौन विकृति हटाउन सबै पक्षको सहकार्य हुनुपर्ने स्थानीयले माग गरे । सामाजिक विकृतिविरुद्ध वडा नं १६ र १७ का स्थानीयहरुले आयोजना गरेको कार्यक्रममा सो क्षेत्रमा भइरहेका वेश्यावृत्ती तथा यौन विकृति रोक्न प्रभावकारी कदम चाल्न स्थानीयले माग गरेका थिए । इटहरीको सो स्थानका साथै बसपार्कमा केही वर्षअघिसम्म वेश्यावृत्ती व्याप्त थियो । होटलको आवरणमा खुलेआम यौन व्यवसाय हुन्थ्यो । वेश्यावृत्ती रोक्न स्थानीयले आन्दोलन नै गरेका थिए । पछि प्रहरी र स्थानीयको विशेष सक्रियतापछि यौन व्यवशाय त हट्यो, तर होटलहरुमा युवा युवती जाँदा यौन विकृति फैलिएको गुनासो स्थानीयको छ । सो स्थानमा रहेका होटलहरुमा किशोर किशोरी तथा युवायुवती यौन गतिविधि गर्न पुग्ने गरेका छन् । कार्यक्रममा बोल्दै इटहरीका मेयर द्वारिकलाल चौधरीले होटल खोलेर वेश्यावृत्ती गराउने व्यवसायीहरुलाई घर भाडामा नदिन घरधनीहरुसँग आग्रह गरेका छन् । सोही ठाउँमा आफ्नो पनि घर भएको र आफ्नो घर भाडामा लिएर होटलको आवरणमा यौन विकृति फैलाउनेलाई आफूले हटाइदिएको चौधरीले बताए । उनले विकृती फैलाउने गरी होटललाई भाडा दिने घरधनीलाई पनि कारवाही गर्ने चेतावनी दिए ।"
अपांग बालिकालाई करणी गरेको अभियोगमा दुई पक्राउ,शिखर चिमौरिया काभ्रे : बौद्धिक अपांगता भएकी बालिकालाई जबरजस्ती करणी गरेको अभियोगमा काभ्रे प्रहरीले दुईजना पक्राउ गरेको छ । काभ्रे जिल्ला चौंरीदेउराली गाउँपालिका ५ का वर्ष ३३ का राजकुमार ढुंगेल र अर्का १७ वर्षका एक युवकलाई पक्राउ गरेको जिल्ला प्रहरी कार्यालय काभ्रेका डीएसपी दिपक गिरीले बताए। जबरजस्ती करणीबाट बालिका गर्भवती भएको भन्दै किशोरीका अभिभावकको निवेदन दिएपछि उनीहरुलाई पक्राउ गरी जिल्ला अदालतबाट म्याद थप गरी अनुशन्धान भइरहेको डीएसपी गिरीले जानकारी दिए। गत वैशाख ११ गते दिउँसो २ बजेतिर चौरीदेउराली गाउँपालिका ५ पोखरीचौरी दाहाल टोलस्थित घर नजिकै बारीको कान्लामुनी ढुंगेलले पैसा र खाने कुरा दिई ललाईफकाई गरी करणी गरेको आरोपसहितको जाहेरी पीडित पक्षले दिएपछि प्रहरीले दुवैजनालाई पक्राउ गरेको हो। अभिभावकले सोधपुछ गर्दा बालिकाले घटनाबारे सबै कुरा बताएपछि उक्त घटना बाहिर आएको हो।मुद्दा फिर्ता लिन आरोपितका आफन्तले दवाव दिइरहेको बालिकाका अभिभावकले बताए।
सुनकोसीमा र्याफ्टिङको सफल परीक्षण,"उदयपुर : पर्यटकिय क्षेत्र विस्तारका लागि उदयपुरको रौतामाई गाउँपालिकाले पहिलोपटक सुनकोसी नदीमा र्याफ्टिङको सफल परीक्षण गरेको छ। पर्यटकलाई आकर्षित र थप मनोरञ्जन दिन र्याफ्टिङलाई नियमितता दिने उद्देश्यले मंगलबार परीक्षण गरिएको हो। रौतामाई गाउँपालिका ५ फोक्सीन्टार र खोटाङ जिल्लाको सिमाना हुँदै बग्ने सुनकोसी नदीमा जलयात्राको परीक्षण गरिएको हो। गोर्खा विड कुरिनघाटबाट आएको र्याफ्टिङ टोलीले सुनकोसी नदी किनारमा पर्ने फोक्सिनटारदेखि त्रियुगा नगरपालिका १४ धाप्लाङसम्म जलयात्राका लागि परीक्षण गरेको रौतामाई गाउँपालिकाका अध्यक्ष गजेन्द्रबहादुर खड्काले बताए। ७ किलोमिटर दुरी रहेको यो क्षेत्र र्याफ्टिङबाट १ घण्टा ३० मिनेट लागेको र्याफ्टिङ चालक मनि सुनवारले बताए। पहिलोपटक भएकाले नदीको अवस्था, त्यसको सम्भाव्यता र नियमितताका सवालमा अध्ययन गर्दै आएकाले समय धेरै लागेको बताए। उनले सामान्य अवस्थामा पनि १ घण्टामा यो दुरी पार गरिने बताए। अर्का चालक दावा तामाङ्गले भने टुरिजमका लागि दूरी छोटो भएको बताए। उनले भने, 'पर्यटक धेरैभन्दा धेरै रमाउन खोज्छन् यो दूरी छोटो भयो, त्यसैले रसुवादेखि ल्याउने हो भने उपयुक्त हुन्छ।'परीक्षणका लागि दुईवटा र्याफ्टिङ झिकाइएको अध्यक्ष खड्काले बताए । २ मध्ये एउटा ९ जना क्षमता रहेको र अर्को उद्धारका लागि सँगसँगै हिड्ने र्याफ्टिङको परीक्षण गरिएको उनले बताए। परीक्षण टोलीले फोक्सिन्टारदेखि धाप्लाङसम्म र्याफ्टिङका लागि राम्रो क्षेत्र रहेको निष्कर्ष निकालेको छ। र्याफ्टिङका लागि कुनै जोखिम नरहेको परीक्षण गर्न आएको टोलीले जानकारी दिएको अध्यक्ष खड्काले बताए। भन्छन्, 'परीक्षणमा सफल भएकाले पर्यटकीय क्षेत्रको विकास र व्यवसायिक विकास गर्ने गरी गाउँपालिकाका लागिपरेको छ।' र्याफ्टिङमा रमाउँदै नगरपालिकाको टोली। उदयपुरको प्रमुख पर्यटकीय तथा धार्मिकस्थल रौतामाई दर्शन गर्न आएका झक्तजनलाई रौतामाईको सुनकोसी फेदीमा पर्ने फोक्सिनटारदेखि सुनसरीको वरहाक्षेत्र, चतरा धार्मिक स्थलसम्म जोड्ने गरी नियमित सञ्चालन गर्ने तयारी गरिएको अध्यक्ष खड्काको भनाइ छ। र्याफ्टिङलाई नियमितता दिनसके पर्यटन विकास तथा जलयात्राबाट स्थानीयलाई समेत छिटो छरितो तरिकाले सेवा विस्तार गर्न सकिने गाउँपालिकाका प्रमुख प्रशासकीय अधिकृत खम्बराज राईले जानकारी दिए। गाउँपालिका भित्रको पर्यटन क्षेत्रको विकास र पर्यटकको गन्तव्यस्थल बनाउन र्याफ्टिङले सघाउ पुर्याउने उनले बताए। परीक्षणकाक्रममा गाउँपालिकाका प्रमुख प्रशासकीय अधिकृत खम्बराज राई, २ नम्बर वडाध्यक्ष खविन्द्र रास्कोटी, व्यवसायी डेविट बस्नेत, त्रियुगा उद्योग बाणिज्य संघका सचिब दिनेश श्रेष्ठ, पत्रकार इश्वर मगर, अप्सरा समालले यात्रा गरेका थिए। जिल्लाका ८ वटा स्थानीय तहमध्ये सबैभन्दा बढी ऐतिहासिक, धार्मिक तथा पर्यटनको सम्भावना बोकेको रौतामाई पर्यटकका लागि उपयुक्त गन्तव्यस्थल मानिने जिल्ला समन्वय समितिका उपप्रमुख गंगा राई बताउँछिन्। गाउँपालिकाले पर्यटकीय हवको रुपमा विकास गर्न विभिन्न निकायसँग समन्वय गरी त्रियुगा नगरपालिका १० बेलदोभानदेखि प्रशिद्ध धार्मिक तथा पर्यटकीयस्थल रौतापोखरीसम्म केवलकार विस्तारका लागि विस्तृत सर्वे सुरु गरिसकेको अध्यक्ष खड्काले बताए। उनले भने, 'त्रियुगा नगरपालिकासँग समन्वय र सहकार्य गरी निजी क्षेत्रलाईसमेत लगानी गर्ने गरी वृस्तित सर्बेको काम भईरहेको छ, त्यसपछि बजेटको खोजी गरी आफ्नो कार्यकालमा केवलकार विस्तार गरिसक्ने लक्ष्य लिएको छु।' भन्छन्, 'केवलकारबाट रौतापोखरी पुग्ने, त्यसपछि चर्चित ओडारे झर्ना हुँदै जिल्लाको सबैभन्दा उच्च स्थान माझखर्कसम्मको यात्रापछि सुनकोसी नदीमा झरेर र्याफ्टिङ गर्दै प्रसिद्ध तिर्थयात्रा वरहा क्षेत्रमा निस्कने गरी पर्यटकीय यात्राको तय गर्दैछौ।'"
२५ क्विन्टल मटर बरामद,भैरहवा : नेपालबाट भारततर्फ तस्करी गर्नका लागि राखिएको मटर प्रहरीले बरामद गरेको छ।भारतमा मटरको मूल्य महंगो भएकाले तेस्रो मुलुकबाट सस्तो मूल्यमा नेपालमा आयात भएको मटर तस्करले देशको विभिन्न नाकाबाट भारततर्फ तस्करी गर्दै आएका छन्। नेपालमा हुने खपत भन्दा कयौँ गुणा बढी मटर तेस्रो मुलुकबाट नेपालमा आयात भइरहेको छ। जुन भारतमा तस्करी हुँदै आएको छ। तस्करी नियन्त्रणमा कडाई गर्दै आएको रुपन्देही प्रहरीले यहाँको नाकाबाट पनि तस्कले मटर तस्करीको सूचना पाएपछि निगरानी गर्दै आएको थियो। मर्चवारी गाउँपालिका १ स्थित पचपुरवामा डम्प गरेको २ हजार ५ सय ५० किलो (५१ बोरा) केराउ मटर बरामद गरेको रुपन्देहीका एसपी हृदय थापाले जानकारी दिए। उनका अनुसार हालसम्म बरामद केराउ मटर कसैले जिम्मा लिएको छैन।बरामद मटर भैरहवा भन्सार कार्यालयमा बुझाइने जिल्ला प्रहरी कार्यालय रुपन्देहीले जनाएको छ।
वडा कार्यालयमा चोरी गर्ने पक्राउ,"राजविराज : राजविराज नगरपालिका ५ को कार्यालयबाट चोरी भएको समानसहित एक युवक पक्राउ परेका छन्। चोरीका समान बिक्रीका लागि भारततर्फ लैजाँदै गर्दा सप्तरीको बिष्णपुर गाउँपालिका ६ बस्ने २७ वर्षीय बेचन रामलाई पक्राउ गरिएको जिल्ला प्रहरी कार्यालय सप्तरीले जनाएको छ। वडा कार्यालयको ताला फुटाई गत शुक्रबार राति एकएक थान ल्याप टप, प्रिन्टर, फोटोकपी मेसिन र करिब १५ हजार नगद रकम चोरी भएको थियो।भारतीय सीमा नजिक छिन्नमस्ता गाउँपालिका ३ बाट पक्राउ परेका रामविरुद्ध चोरीको मुद्दा दर्ता गरी कारवाही थालिएको जिल्ला प्रहरी कार्यालयका प्रहरी उपरीक्षक मनोजकुमार यादवले बताए। चोरीमा संलग्न उनका साथीको पहिचान भइसकेको भन्दै प्रहरी उपरीक्षक यादवले खोजीकार्य तीब्रताका साथ भइरहेको बताए ।"
ढिकी संरक्षणमा धादिङका स्थानीय,"धादिङ : नीलकण्ठ नगरपालिका १२ दामगाडेका स्थानीय धान कुट्ने परम्परागत साधन 'ढिकी' को संरक्षणका लागि जुटेका छन् । गाउँघरबाट घरायसी कामका लागि प्रयोग गरिने परम्परागत ढिकी, जातो, ओखल जस्ता कुटानी पिसानीका साधन विस्थापित भइरहेको बेला त्यसको जगेर्ना गर्नका लागि र भावी पुस्तालाई देखाउनका लागि सामुदायिक ढिकीको स्थापना गरिएको हो। एक जोर (दुईवटा) ढिकी स्थापना गरेर उनीहरुले शुक्रबारबाट ढिकी कुट्ने कार्यको शुभारम्भ समेत गरे। गाउँमा ढिकी स्थापना भएपछि उनीहरुले ढिकीमा चामल कुटेर रोटी पकाई विधिपूर्वक ढिकीको पूजा गरे। उक्त अवसरमा स्थानीय खुसीले नाचगान गरेर हर्ष मनाएका थिए। विवाह, व्रतबन्ध र अन्य शुभकार्यमा कुटानी पिसानी गर्न यही ढिकी प्रयोग गरिने स्थानीयबासीले बताएका छन्। विद्युत् र डिजेलबाट चल्ने अत्याधुनिक मिल स्थापना भएपछि विस्थापितजस्तै भएको धान कुट्ने ढिकीलाई धादिङ दामगाडेका स्थानियको पहलमा पुर्नस्थापित गराइएको हो। स्थानीय खानेपानी समितिको अगुवाइमा गाउँमा सामुदायिक ढिकी बनाइएको दामगाडेस्थित बतासे खानेपानी आयोजनाकी अध्यक्ष सानुमाया राउतले बताइन्। राउतले भनिन्, 'पहिला पहिला हामी ढिकीमै धान कुटेर चामल खान्थ्यौ, स्वादिलो पनि हुन्थ्यो, कुनै पर्व तथा पूजाआजामा चोखो शुद्ध परिकार बनाउन ढिकीमै कुटिन्थो। आजकाल त्यो हराउँदै गएपछि खानेपानी समितिले सल्लाह गरेर सबै समुदायले प्रयोग गर्न पाउने गरी ढिकी स्थापना गरेका हौँ।' बतासे खानेपानी आयोजना र स्थानीयको श्रमदानसहित डेढ लाखको लागतमा २ वटा ढिकी स्थापना गरिएको हो। ढिकीमा त्यस क्षेत्रका जोसुकै स्थानीयले चाहेको बेलामा गएर कुट्न पाउने सानुमायाले बताइन्। ३० घर समुदाय मिलेर ढिकी स्थापना गरिएको भएपनि ढिकीमा कुट्न चाहने गाउँका जोसुकैले पनि प्रयोग गर्न पाउने सानुमायाले बताइन्। हराउने अवस्थामा पुगेको मौलिक प्रविधि पुर्नस्थापना हुनेभएपछि स्थानीय वृद्धवृद्धा हर्षित भए। 'हाम्रो बाउ बाजेको पालादेखि यही ढिकीमा कुटेर खाइयो, अहिले नातिनातिलाई सुनाउँदा ढिकी के हो भनेर सोध्छन,' अचम्म लाग्छ।' ९० वर्षीय स्थानीय ताराबहादुर राउतले भने, 'खानेपानी समितिले कुरा निकाल्यो, समुदायकै जग्गामा ढिकी स्थापना भएको छ, विवाद ब्रतबन्ध तथा शुभकार्यमा रोटी पकाउने पिठो कुट्न र आफ्नै हातले बनाएको चोखो र शुद्ध खाद्यवस्तु बनाउन सजिलो हुने भएको छ।' ढिकीमा कुटेको मिठो र पोषिलो हुनुको साथै धार्मिक दृष्टिकोणले समेत पवित्र मान्ने गरिन्छ। आफ्नो जात जातिअनुसार फरक किसिम संस्कृति र रहनसहन हुने भएकाले आफनो पद्धतिअनुसार चोखो र शुद्ध परिकार बनाउनका लागि ढिकी उपयुक्त साधन हुने अर्का भक्तबहादुर राउतले बताए। 'पहिले पहिलेको बिहेमा ५ मुरी धान पनि ढिकीमै कुटेर भोज खुवाइन्थो।' स्थानीयबासी तेजप्रसाद अधिकारीले भने, 'अहिले सत्यनारायणको पूजाका लागि चोखो पिठो कुट्न पनि पाइएन, त्यसैले सबै मिलेर सामुदायिक ढिकी स्थापना गर्यौं।' एक पुस्ता अघिको समयसम्म गाउँ घरका घर घरमा पाइने ढिकी जाँतोलगायतका साधन अहिले लोप भइसके अवस्थामा पुगेको छ। आधुनिक प्रविधि तर्फ बढ्दो आर्कषण र सुविधाभोगी प्रवृत्ति बढेपछि तेल पेल्ने कोलमात्रै होइन, धान कुट्ने ढिकी, मकै पिस्ने जाँतोलगायतका रैथाने प्रविधि लोप हुँदै गएका छन्। ०७२ सालको भूकम्पपछि ती रैथाने प्रविधि लोप भए। सहर बजारमा नभए पनि ग्रामीण क्षेत्रका बस्ती पुर्ननिमार्णको क्रममा रैथाने प्रविधि प्राथमिकतामा पर्दै परेनन्। आफ्नो परम्परा, संस्कृति, पहिचान र रैथाने प्रवृतिलाई जर्गेना गर्नका लागि धादिङको दामगाडेका स्थानीयको अभियान अनुकरणीय बनेको छ। रैथाने प्रविधि ढिकी संरक्षणको लागि चासो देखाएर सामुदायिक ढिकी स्थापना गरेपछि बतासे खानेपानी आयोजनाको अहिले छिमेकी गाउँमा समेत चर्चा हुन थालेको छ।"
१८ वर्षअघि पढाइ छोडेका विद्यार्थीलाई मौका परीक्षा दिँदै त्रिवि,"काठमाडौं : त्रिभुवन विश्वविद्यालयले १८ वर्षअघि पढाइ छोडेका विद्यार्थीलाई विशेष मौका भन्दै परीक्षामा सहभागी हुन अनुरोध गरेको छ। त्रिविले विगतको प्रविणता प्रमाणपत्र तह (हालको कक्षा एघार र बाह्र), स्नातक र स्नातकोत्तर तहको केहि विषयमा उत्तीर्ण भएपनि अन्य विषयमा अनुत्तीर्ण विद्यार्थीलाई यस्तो मौका दिन लागेको हो। त्रिवि प्राज्ञिक परिषदको जेठ ५ गते यो निर्णय गरेको भएपनि पनिकाले भने भर्खरै सूचना जारी गरेको हो। जसअनुसार परीक्षाको समय सीमा नाघेको तर सम्पूर्ण सैद्धान्तिक विषय उत्तीर्ण गरी शोधपत्र, प्रयोगात्मक परीक्षा र शिक्षण अभ्यास बाँकी रहेका विद्यार्थी यो कार्यक्रममा सहभागी हुन पाउनेछन्। त्रिवि मुलुकको सबैभन्दा ठूलो र पुरानो विश्वविद्यालय हो। तर यहाँका धेरै विद्यार्थी परीक्षामा उत्तीर्ण हुन नसकेर बीचैमा पढाइ छोड्ने गरेका छन्।"
विकास बजेटमा फिल्म : गाउँपालिकाका अध्यक्ष नै कलाकार !,"डोटी : स्थानीय तहमार्फत् विकास निर्माणका लागि आएको रकम चलचित्र निर्माणमा खर्च गरिने भएको छ। डोटीको जोरायल गाउँपालिकाले विकास निर्माणको बजेटबाट चलचित्र निर्माणका लागि १० लाख खर्च गर्ने भएको छ। गाउँपालिकाले नायक बिराज भट्टले निर्माण गर्न लागिएको उनकै मुख्य भूमिका रहेको 'साङ्लो' चलचित्रलाई १० लाख रकम दिने निर्णय गरेको हो। जेठ २७ गते बसेको कार्यपालिकाको बैठकले चलचित्र निर्माणका लागि १० लाख दिने निर्णय गरेको हो। गाउँपालिकाले गरेको सो निर्णयको स्थानीयस्तरबाट व्यापक विरोध भइरहेको छ। बजेटबारे जनप्रतिनिधिबाटै विरोध भइरहेका बेला एकलौटी तवरबाट निर्णय गरिएको बुझिएको छ। 'विकासका आधारभूत कुराहरु पनि नभइरहेका बेला विकासका लागि आएको रकम चलचित्र निर्माणमा खर्च गर्नु राम्रो होइन,' स्थानीय अमृत ओलीले भने, 'व्यावसायिक हिसाबले बनेको चलचित्रलाई सरकारी रकम दिएर कुनै किसिमको पर्यटन प्रवर्द्धन हँदैन।' उनले भने, 'गाउँपालिकाले गरेको यो निर्णय तत्काल खारेज गरिनुपर्छ।' गाउँमा खानेपानी छैन, बिजुली पुगेको छैन, शैक्षिक अवस्था नाजुक छ,'ओलीले भने, 'जनताले कुनै किसिमको राहत तथा लाभ नपाउने विषयमा गाउँपालिकाले खर्च गर्ने भएको छ।' सो चलचित्र जोरायल गाउँपालिकाको विभिन्न स्थानमा छायांकन भइरहेको छ। रमाइलो कुरा के छ भने चलचित्रमा गाउँपालिकाका अध्यक्ष दुर्गादत्त ओझाले समेत अभिनय गरेका छन्। ओझा चलचित्रमा दुलहीको बुवाको भूमिकामा रहेका छन्। अध्यक्ष मात्रै नभई उनका सहोदर दाइ दीर्घराज ओझाले समेत अभिनय गरेका छन्। उनका दाइले पुजारीको भूमिकामा चलचित्रमा अभिनय गरेका छन्।अध्यक्ष स्वयंले चलचित्रमा अभिनय गरेका कारण चलचित्रलाई रकम दिएको आरोप स्थानीयले लगाएका छन्। 'अध्यक्ष आफूले नै चलचित्रमा अभिनय गरेका कारण गाउँपालिकाको विकासको रकम चलचित्रलाई दिन लागेका हुन्', स्थानीय लक्ष्मण देउवाले भने, 'विकासका काम लथालिंग अवस्थामा छन् तर विकासका लागि आएको रकम अध्यक्षले जथाभावी बाँड्दै हिँडिरहेका छन्।'उनले भने, 'जनतालाई पूर्वाधारको खाँचो भएको अवस्थामा चलचित्रका लागि बजेट विनियोजन गर्ने गाउँपालिकाको निर्णय उचित छैन्।' उक्त निर्णयको विरोध गरेका कारण मुद्दा खेप्नु परिरहेको आरोप स्थानीयले लगाएका छन्। स्थानीय क्षेत्र खड्काले गाउँपालिकाले गरेको निर्णयको विरोध गर्दा अध्यक्षले नै सार्बजनिक मुद्दा लगाएर थुनाएको आदेश दिएका छन्। खड्का अहिले प्रहरीको थुनामा छन्। तर अध्यक्ष ओझाले जाँड रक्सी खाएर सार्बजनिक स्थानमा गालीगलौच गरेका कारण प्रहरीमा थुनाइएको बताए। जेरायल गाउँपालिका १ का वडा सदस्य तथा नेपाली कांग्रेसका नेता छपेश मल्लले गाउँपालिकाले गरेको निर्णय तत्काल खारेज गर्नुपर्ने बताए। 'मनोमानी ढंगले गाउँपालिकाले काम गरिरहेको छ', मल्लले भने, 'चलचित्रलाई त्यत्रो रकम दिएर कुनै किसिमको लाभ हुँदैन।' जेरायल गाउँपालिका ३ का वडाध्यक्ष दिनेश मल्लले गाउँपालिकाले गरेको निर्णय जनताको पक्षमा नरहेको बताए। 'निर्णय गर्दा म पनि थिए तर आफू कांग्रेस पार्टी निकटको रहेकाले विरोध गरेपनि उनीहरुको बहुमत थियो, एकलौटी निर्णय गरे।' उता गाउँपालिकाका अध्यक्ष भने आफ्नो अडानमा छन्। उनले छाति पिटेर आफूले सहयोग गरेको बताए। 'विरोध गर्नेले मेरो सामुन्यमा आउनुपर्यो, बाहिर बाहिर विरोध गरेर हुँदैन,' अध्यक्ष ओझाले भने, 'चलचित्रको छायाँङ्कन हाम्रै क्षेत्रमा भइरहेको छ, राष्ट्रिय, अन्तराष्ट्रियस्तरका व्यक्ति आएका छन्, पर्यटन प्रवद्र्धनका लागि सहयोग महत्वपूर्ण रहेको छ।' 'चलचित्र निर्माणका लागि आएको टीम ठूलो छ,' ओझाले भने, 'उनीहरुलाई खान र बस्नका लागि आउने खर्च वाफत लाग्ने रकम स्वरुप १० लाख दिने निर्णय गरेका हौं।' ओझाले आफूले चलचित्रमा अभिनय गरेको कुराप्रति लक्षित गर्दै भने, 'चलचित्रमा खेल्नु अपराध होइन, कथाले मागेका कारण मैले पनि खेलेको हुँ।' उनले १० लाख चलचित्रलाई दिने निर्णय बहुमतले पास भएको भन्दै चलचित्रको जोरायल क्षेत्रमै छायाङकन भइरहेकाले पर्यटन प्रवर्दनका लागि सेतु सावित भएको दावी गरे।"
प्रहरीलाई १० हजार घुस दिन खोज्ने पक्राउ,"भैरहवा : प्रहरीलाई घुस दिन खोज्ने एक जनालाई रुपन्देही प्रहरीले पक्राउ गरेको छ । अनुसन्धान अगाडि नबढाउन भन्दै रुपन्देही मर्चवारी गाउँपालिका १ सेमराका रामराज यादवले जिल्ला प्रहरी कार्यालय रुपन्देहीका प्रहरी निरीक्षक उमेश जोशीलाई १० हजार रुपैयाँ घुस दिन खोज्दा यादवलाई पक्राउ गरिएको रुपन्देहीका एसपी हृदय थापाले जानकारी दिए । प्रहरीका अनुसार यादवले १० हजार रुपैयाँ खाम हालेर दिन खोजेको थिए । केही हप्ताअघि सवारी चेकजाँचको क्रममा प्रहरीले कागजपत्र र भन्सार कागज नभएको दुई वटा युपी ५३ एच २५४५ र युपी ५१ एच ४१६९ नम्बरको भारतीय नम्बरको मोटरसाइकल भैरहवाबाट नियन्त्रणमा लिएर चोरीको गाडीको आशंकामा अनुसन्धान सुरु गरेको थियो । अनुसन्धानको क्रममा पक्राउ परेका यादवले मोटरसाइकलको कागजपत्र प्रहरीलाई उपलब्ध गराएका थिए । प्रहरीले अनुसन्धानको पूरा गर्न सम्बन्धित सवारी धनी आवश्यक रहेकोले सवारीधनीलाई उपस्थित गराएर सवारी साधन लैजान भनेको थियो । तर, यादवले प्रहरी निरीक्षक जोशीलाई १० हजार रुपैयाँ घुस दिँदै मोटरसाइकल छाड्न भनेपछि उनी पक्राउ परेका हुन् । यादवलाई आवश्यक कारवाहीको लागि अख्तियार दुरुपयोग अनुसन्धान आयोगको सम्पर्क कार्यालय बुटवलमा बुझाइएको एसपी थापाले बताए । यादव नापी कार्यालय भैरहवाका पूर्व कर्मचारी हुन् । नापी सर्वेक्षकको रुपमा कार्यरत रहेको बेला यादवले जग्गा हालसाविक गर्ने प्रयोजनका लागि सेवाग्राहीसँग ६ हजार रुपैयाँ घुस लिँदालिँदै अख्तियारले उनलाई यसअघि पनि पक्राउ गरेको थियो ।"
३३ किलो सुन प्रकरण : पाँच न्यायाधीशमाथि कारबाही सिफारिस,"काठमाडौं : साढे ३३ केजी सुन तस्करी र सनम शाक्य हत्या प्रकरणसम्बन्धी मुद्दामा पाँच न्यायाधीशमाथि कारबाही सिफारिस गरिएको छ। उक्त मुद्दामा न्यायिक विचलन भएको आशंकामा छानबिन गर्न गठित समितिले बुझाएको प्रतिवेदनमा उच्च अदालत विराटनगरका तत्कालीन पाँच न्यायाधीशमाथि कारबाही सिफारिस गरिएको छ। प्रतिवेदनको पोको खोलियो। अध्ययन गर्दा दुई जनाको अवस्था गम्भीर खालकै छ। तीन जनालाई स्पष्टीकरण सोधेर केही न केही गर्नुपर्ने देखिएको छ, परिषद्का एक पदाधिकारीले अन्नपूर्णसँग भने, एकजनालाई सचेत गर्नुपर्ने हुनसक्छ। छानबिन प्रतिवेदनमाथि छलफलका लागि मंगलबार न्याय परिषद् बैठक बसेको थियो। प्रधानन्यायाधीश चोलेन्द्रशमशेर राणाको निर्देशनअनुरूप पदाधिकारी बैठक डाकिएको हो। न्यायाधीश छानबिनका लागि न्याय परिषद्ले गत चैत २५ गते सर्वोच्चका न्यायाधीश केदारप्रसाद चालिसेको अध्यक्षतामा न्यायाधीश मीरा खड्का र विश्वम्भरप्रसाद श्रेष्ठ सदस्य रहेको समिति गठन गरेको थियो। चालिसे समितिले अघिल्लो साता प्रधानन्यायाधीशसमक्ष प्रतिवेदन बुझाएको थियो। सुन तस्करीका अभियुक्तको सुनुवाइ प्रकरणमा संलग्न उच्च अदालत विराटनगरका तत्कालीन मुख्य न्यायाधीश डा कुलरत्न भूर्तेल, न्यायाधीशहरु नागेन्द्रलाभ कर्ण, सारंगा सुवेदी, थीरबहादुर कार्की, उमेशराज पौडेल, उमेशकुमार सिंह, जनक पाण्डे र साधुराम सापकोटालाई परिषद्मा तानिएको थियो। यीमध्ये न्यायाधीश कर्ण र पौडेल अवकाश भइसकेका छन्। प्रतिवेदन लामै छ। मोटामोटी छलफल सकिएको छ। बुधबारमात्र निर्णयको माइन्युटमा हस्ताक्षर हुन्छ, स्रोतले भन्यो। सुन तस्करीका अभियुक्त र सनम शाक्य हत्या प्रकरणसम्बन्धी मुद्दामा भएको आदेशमा असंगति देखापरेपछि यी न्यायाधीशलाई न्यायिक जिम्मेवारीबाट अलग गर्दै परिषद्मा हाजिर गराइएको थियो। छानबिनका लागि सुरुमा सर्वोच्चका न्यायाधीश ईश्वर खतिवडा संयोजकत्वको समितिलाई जिम्मा दिइएको थियो। खतिवडा समितिले ४५ दिन लामो अनुसन्धानपछि सुन प्रकरणमा बृहत् छानबिनका लागि परिषद्समक्ष प्रस्ताव गरेको थियो। अनि चालिसेको नेतृत्वमा अर्को शक्तिशाली समिति बनाइएको हो। मुद्दाका सबै पक्षमाथि बृहत् जाँचबुझ गर्नुपर्ने अवस्था देखिएको भन्दै खतिवडा समितिले प्रस्ताव गरेको थियो। त्यसपछि गठित चालिसे समितिलाई न्याय परिषद् ऐनको दफा १९ बमोजिम जाँचबुझ ऐनअनुरूपकै अधिकार प्रयोग गर्ने अख्तियारी दिइएको थियो। समितिले सुनसम्बन्धी मुद्दाका तथ्य, प्रमाण, आदेशमा अपनाइएको मापदण्ड, मुद्दाको प्राविधिक पक्ष सबै केलाएर अध्ययनअनुसन्धान गरेको हो। जाँचबुझका क्रममा चालिसे समितिले विवादित न्यायाधीशलाई डाकेर सुनुवाइको मौका दिएको थियो। सबैलाई होइन, केहीलाई कारबाही चलाउनुपर्ने सुझाव प्रतिवेदनमा छ, स्रोतले भन्यो। सुन तस्करी प्रकरणमा पक्राउ अभियुक्तलाई पुर्पक्षका लागि थुनामा राख्न मोरङ जिल्ला अदालतले दिएको आदेश बदर गर्दा कानुनी असंगति र बेमेल देखिएपछि न्यायाधीशमाथि छानबिन सुरु भएको थियो। छानबिनका क्रममा विवादित मुद्दाका सबै तथ्य परिषद्मा खिचिएको थियो। सुन तस्करी प्रकरणमा प्रहरी प्रतिवेदनका आधारमा सरकारी वकिलको कार्यालय मोरङले चोरीपैठारी, संगठित अपराध र कर्तव्य ज्यान गरी तीनवटा मुद्दा चलाएको छ। परिषद् प्रवक्ता मानबहादुर कार्कीले छलफल भए पनि सहमतिसहितको माइन्युट हुन बाँकी रहेको बताए। बुधबार कुनै निर्णय आउन सक्छ, कार्कीले भने। ३३ किलो सुन प्रकरण : रहस्यमय मोडमा अनुसन्धान ३३ किलो सुन प्रकरण : २८ अभियुक्तलार्इ थुना साढे ३३ किलाे सुन प्रकरण : एसएसपी श्याम खत्रीद्वारा आत्मसमर्पण सनम शाक्य हत्या र सुन काण्ड : फोन रेकर्डले प्रहरीबीच बढायो शंका ३३ किलो सुन काण्डमा उच्च अदालतका पाँच न्यायाधीश तानिए ३३ किलो सुन तस्करी प्रकरण : हरिशरण खड्का युएईबाट पक्राउ ३२ किलो सुन प्रकरण, पाँच जनाविरुद्ध मुद्दा दायर ३३ केजी सुन तस्करीमा तानिएका श्रेष्ठ डेढ करोड धरौटी बुझाएर रिहा"
रिङरोडले जोडिँदै धनगढी,"धनगढी : धनगढी उपमहानगरपालिकालाई वाहिरी रिङरोडले जोडिँदै छ । धनगढीको विकाससँग जोडिएको रिङरोड (चक्रपथ) निर्माण कार्य अन्तिम चरणमा पुगेको छ । १५ दशमलव ५ किलोमिटर निर्माण सकिएको छ । ३९ किलोमिटर रहेको उक्त क्षेत्र पहिलो चरणमा सघन सहरी विकास कार्यक्रम अन्तर्गत २९ करोड ९३ लाख लागतमा निर्माण गरिएको हो । वडानम्वर२ भन्सारदेखि राजपुर, मोहनपुर, गेटा हुँदै उत्तरमा घोडसुवा, वेला, विजुलीया, जालीगाउँ भएर रिङरोड निर्माण भइरहेको छ । जाखोर ताल, कालिका मन्दिर डिगाउँ र दक्षिणमा वडा नम्बर ९ हुँदै पुनः भन्सारमा आएर जोडिने इन्जिनियर द्विजराज भट्टले जानकारी दिए । सवारी चाप कम गर्न निर्माण भइरहेको रिङरोड निर्माण कार्य गेटा मोहनपुरदेखि बेला सम्मको सडक निर्माण हुन बाँकी छ, उनले भने । योजना कार्यान्वयन ईकाइका इन्जिनियर झंकबहादुर थापाले पहिलो चरणको रिङरोड निर्माण कार्य अन्तिम चरणमा पुगेको बताए । भन्सारमा पनि स्थानीयले साईड क्लीयर गर्दा समस्या उत्पन्न भएपछि लम्बिएको इन्जिनियर थापाले बताए । रिङरोड निर्माण भएपछि स्थानीय पनि खुसी भएका छन् । सघन शहरी विकास कार्यक्रम अन्तर्गत तीन वर्षको अवधिमा ५२ किलोमिटर सडक कालोपत्रे गरिएको छ । सघनले धनगढीमा ३ अर्बको लगानीमा सडक निर्माण गरिरहेको हो । नगर क्षेत्रको कूल ९१ किलोमिटर सडक कालोपत्रे गरिने छ । ८ नम्बर प्याकेज अन्तरगतका पिपलचौताराजाईमट्यारी सडक, जालीअत्तरिया बिजुलीया सडक, तुल्सी चौक सडक गरी ७ दशमलव ६ किलोमिटर कालोपत्रे पुरा भएको छ । फुलबारीकोल्ड स्टोर सडक, फुलबारीक्याम्पस रोड सडक, फुलबारीस्टेडिएम सडक, केदारबाबा मन्दिर, बेलापटेला गरी ८ दशमलव ५५ किलोमिटर सडक कालोपत्रे निर्माण गरिएको छ । २०७४ चैत्रमा सम्झौता भएको पाँच नम्बर प्याकेजको ४१ किलोमिटर सडक २०७७ चैत्र मसान्तसम्म निर्माण गरि सक्नुपर्नेछ ।"
गैंडा मर्न थालेपछि संरक्षणकर्मी चिन्तित,"चितवन : चालू वर्ष चोरी सिकारीबाट एउटा पनि गैंडा मरेका छैनन्। तर, प्राकृतिक कारणले ४३ वटा मरेका छन्। झन्डै एक वर्ष अवधिमा प्राकृतिक र अन्य कारणले ४५ गैंडा मरेको राष्ट्रिय निकुञ्ज तथा वन्यजन्तु संरक्षण विभागका उपसचिव विष्णुप्रसाद श्रेष्ठले बताए। धेरै संख्यामा गैंडा मरेपछि विभिन्न अध्ययन गर्दै आएका छौं, उपसचिव श्रेष्ठले भने, के कारणले मरेको हो भनेर यकिन भएको छैन। विभागले ६० ठाउँको पानी परीक्षण गर्दा पनि केही कारण पत्ता नलागेको उनले सुनाए। मृत शरीर र वासस्थानको जाँच गर्दा पनि केही नखुलेको उनको भनाइ छ। के कारणले मरेको हो भनेर अध्ययनमै छौं, उनले भने, भारतमा जेडएसआई टेस्ट गराउँदै छौं। त्यहाँबाट पनि केही पत्ता नलागे अन्य मुलुकमा भएको प्रविधिमा जानेछौं। पछिल्लो तथ्यांकअनुसार देशभर ६ सय ४५ गैंडा छन्। चितवन राष्ट्रिय निकुञ्ज र आसपासमा मात्रै ६ सय ५ वटा छन्। बर्दिया राष्ट्रिय निकुञ्जमा २८, शुक्लाफाँटामा नौ र पर्र्सा राष्ट्रिय निकुञ्जमा तीनवटा रहेको विभागको तथ्यांक छ। चालू वर्ष चितवन राष्ट्रिय निकुञ्जमा प्राकृतिक कारणले ३८ र अन्य कारणले दुई गैंडा मरे। डिभिजन वन कार्यालय चितवनमा दुई र बर्दिया राष्ट्रिय निकुञ्जमा तीनवटा मरे। यीमध्ये ड्यामबाट खसेर एक र होटलको सेफ्टी ट्यांकमा खसेर एउटाको मृत्यु भएको थियो। राप्ती र नारायणी नदीको बाढीले बगाएका ११ गैंडा गत वर्ष उद्धार गरिएको थियो। नौवटा भारतबाट र एउटा त्रिवेणीबाट उद्धार गरेर ल्याइएको थियो। बाढीका कारण चार गैंडा मरेका थिए। चितवन राष्ट्रिय निकुञ्जका प्रमुख संरक्षण अधिकृत वेदकुमार ढकालका अनुसार सन् २०१४ देखि सन् २०१७ सम्ममा ६१ वटा प्राकृतिक कारणले मरेका थिए। २०५८ मा चोरी सिकारीबाट ३७ वटा मारिएका थिए। २०७३ सालपछि चोरी सिकारीबाट एउटा पनि गैंडा नमरेको ढकालले बताए। प्राकृतिक कारणले गतवर्ष २६ गैंडा मरेका थिए। कतिपय गैंडा आपसमा जुधेर पनि मर्ने गरेको विभागका अधिकारीको भनाइ छ। पोथीसँगको संसर्गका बेला भाले गैंडा जुध्छन्। गैंडा धेरै भएको स्थानमा जुध्ने खतरा बढी हुन्छ। यस कारण पनि गैंडा मर्ने सम्भावना बढी हुन्छ। प्राकृतिक कारणबाट गैंडाको मर्ने क्रम बढेकोमा संरक्षणकर्मीले चिन्ता व्यक्त गरेका छन्। दुर्लभ मानिएको एकसिंगे गंैडा जोगाउन वासस्थान व्यवस्थापन मुख्य चुनौतीका रूपमा देखिएको छ। चोरी सिकारीबाट जोगाउने कामको तुलनामा प्राकृतिक कारणले गंैडा मरेको विषयलाई चासो दिएको पाइँदैन। घाँसै मैदानको व्यवस्थापन हुन सकेको छैन। मिचाहा प्रजातिका झारले घाँस अतिक्रमणमा परेको छ। गंैडाले खाने घाँसलाई माइकेनिया, थार्पेनियम जातका झारले असर गरेको जानकार बताउँछन्। गैंडाका लागि आवश्यक ताल व्यवस्थित हुन सकेको छैन। निकुञ्जमा घाँसे मैदान घटेर वन क्षेत्र बढ्दै गएको छ। चितवन राष्ट्रिय निकुञ्ज स्थापना गर्दा ३० हजार हेक्टरमा घाँसे मैदान थियो। अहिले घटेर १० हजार हेक्टर मात्रै छ। यसमध्येको ५ सय हेक्टर मात्रै यो वर्ष व्यवस्थापन गरिएको ढकालको भनाइ छ। गैंडाले काँस, खर बढी मन पराउँछ। पानीको स्रोत घट्दा वासस्थान प्रभावित बनेको छ। ताल सुक्न थालेपछि गैंडालाई पानी खान र आहाल बस्न समस्या परेको छ। निकुञ्जमा २ सयभन्दा बढी प्राकृतिक ताल छन्। यी ताल प्रायः हिउँदमा सुक्छन्। ८० वटा ताल सुधार र व्यवस्थापन गरिएको श्रेष्ठले बताए। बजेट अभावले वासस्थान व्यवस्थापन गर्न कठिन भएको ढकालले बताए। घाँसे मैदान र तालतलैया व्यवस्थापन मुख्य चुनौती हो, उनले भने, बजेट अभावले संरक्षणमा असर परेको छ।"
७० हजार घुससहित गाउँपालिकाका दुई इन्जिनियर पक्राउ,"भोजपुर : बाटो मर्मतको बिल भुक्तानीका लागि सेवाग्राहीबाटै घुस रकम लिने क्रममा अख्तियारले दुई कर्मचारीलाई पक्राउ गरेको छ। हतुवागढी गाउँपालिकाका इन्जिनियर मिसुहाङ किराँत र गाउँपालिकाकै असिस्टेन्ट सबइन्जिनियर नईन्द्र राईलाई अख्तियार दुरुपयोग अनुसन्धान कार्यालय इटहरीको टोलीले घुस रकमसहित पक्राउ गरेको हो। रामप्रसाद राई गाउँपालिका ५, मानेभञ्ज्याङ घर भएका ठेकेदार दिनेश कार्कीले आफ्नो स्क्राइभेटरले काम गरेको विषयमा घुष मागेपछि विशेष सूचनाका आधारमा अख्तियारले ईन्जिनियर मिसुहाङ्ग किरातलाई ५० हजार र असिस्टेन्ट सबइन्जिनियर नईन्द्र राईलाई २० हजार रकमसहित पक्राउ गरिएको अख्तियारले जनाएको छ। बाटो निर्माणका क्रममा स्क्राइभेटरको काममा दस लाख निकासा नगरी घुष मागेका कारण बाध्य भएर अख्तियारमा गुहारेको कार्कीले बताए। पक्राउ परेका दुवैलाई नियन्त्रणमा लिइ अख्तियार दुरुपयोग अनुसन्धान कार्यालय इटहरी लगिएको छ। कार्यालयका अनुसार पक्राउ परेका उनीहरुलाई इटहरीबाट थप अनुसन्धानका लागि काठमाडौं पठाइने जनाइएको छ। यसअघि पनि इन्जिनियर किराँतले १० लाख लागतको सडक निर्माणको काम, कागजपत्र मिलाउने क्रममा पनि घुस मागेको र विभिन्न समयमा भूकम्पपीडितको रकम निकासा गर्ने क्रममा कन्सल्टेन्सीसँग पैसा लेनदेन प्रकरणमा पनि मुछिएको खुल्न आएको छ। हतुवागढी गाउँपालिका ७ पात्लेपानीको आम्जीरा हुँदै मचुवा जाने सडक र होम्ताङ्गको दिफारा हुँदै वडा नं ७ पात्लेपानीकै पिप्ले आउने सडकको विषयलाई लिएर घुस मागेको र घुस लिँदै गर्दा दुवै कर्मचारी पक्राउ परेको गाउँपालिका अध्यक्ष प्रेम कुमार राईले बताए। पक्राउ परेका दुवै कर्मचारी र ठेकेदार दिनेश कार्कीमाथि घुस प्रकरणमा गाउँ कार्यपालिकाको बैठक चलिरहेको अध्यक्ष राईले बताए।उनले भने, 'घुस प्रकरणमा मुछिएका कर्मचारीबाटै कमीकमजोरी भएको हो वा ठेकेदार पक्षबाटै नियोजित भएको हो वा होइन भन्ने विषयमा कार्यपालिकामा बैठक चलिरहेको छ।'"
कृषि तथा वन विश्वविद्यालय सम्बन्धन खारेज कलेजमा विद्यार्थी भर्ना,"काठमाडौं : चितवनको रामपुरस्थित कृषि तथा वन विज्ञान विश्वविद्यालयले निजी क्याम्पसलाई दिएको सम्बन्धन मन्त्रिपरिषदले खारेज गरे पनि उनीहरूले आफूखुसी विद्यार्थी भर्ना गरेर परीक्षा प्रक्रिया अघि बढाएका छन्। विश्वविद्यालयका पदाधिकारीकै मिलेमतोमा यो प्रक्रिया अघि बढाइएको भन्दै प्राध्यापक तथा विद्यार्थीले असन्तुष्टि जनाएका छन्। मंगलबार राजधानीमा पत्रकार सम्मेलन गरेर निजी कलेजलाई प्रोत्साहन गर्ने र आंगिक कलेजको स्तर वृद्धिका लागि विशेष कार्यक्रम ल्याउन सरकारलाई अनुरोध गरे। विश्वविद्यालयले गत असार २० गते गर्मी विदाको मौका छोपेर आठ वटा निजी कलेजलाई सम्बन्धन दिएको थियो। गोप्य सम्बन्धनविरुद्ध प्राध्याकप र विद्यार्थीले आन्दोलन गरेपछि गत साउन १४ गते मन्त्रिपरिषदले सबै कलेजको सम्बन्धन खारेज गरेको थियो। उक्त निर्णय अवैधानिक भएको दाविसहित कलेज सञ्चालक सर्वोच्च अदालत गएका थिए। उक्त मुद्दाको अन्तिम फैसला आएको छैन। तर कलेज सञ्चालकले आफूखुसी विद्यार्थी भर्ना गरेका छन्। विश्वविद्यालयको निर्देशनलाई नमानेर विद्यार्थी भर्ना गर्ने कलेजको अनुगमन तथा कारवाहीका लागि पदाधिकारी अनिच्छुक रहेको प्राध्यापकको गुनासो छ। आफूखसी विद्यार्थी भर्ना गरेर ती रजिष्ट्रेशनका लागि कलेजका पदाधिकारीकै मिलेमतोमा प्रक्रिया सुरु भएको छ। यसको प्राध्यापकले विरोध गरेका छन्। निजीलाई प्रोत्साहन गर्ने र आंगिक क्याम्पसको स्तर वृद्धिका लागि चासो नदिने विश्वविद्यालयकै पदाधिकारीको पनि उनीहरुले विरोध गरे। विश्वविद्यालयको नेपाल प्रगतशिल प्राध्यापक संगठनका कार्यवाहक अध्यक्ष उदितप्रकाश सिग्देलले भने, विगतमा निजी कलेजलाई सम्बन्धन दिन पनि विश्वविद्यालयकै पदाधिकारीले षडयन्त्र गरे। अहिले गैर कानुनी रुपमा विद्यार्थी भर्ना गर्नेलाई कारवाही गर्नुको सट्टा आधिकारिकता दिनेतर्फ लागेका छन्। उनका अनुसार हालै निजीमा भर्ना भएका एकसय जना विद्यार्थीको रजिष्ट्रेशनका लागि निवेदन आएको र उक्त निवेदन विश्वविद्यालयले स्वीकार गरिसकेको छ। यस विषयमा विश्वविद्यालयले भने प्रतिक्रिया दिन मानेन्। परीक्षा शाखाका सहप्रशासक सहदेव चौधरीले भने, विवादित कुरामा हामीले बोल्न मिल्दैन। पदाधिकारीसंग नै बुझ्नुपर्ला। परीक्षा नियन्त्रक प्राध्यापक डा नारायणराज जोशीसंग भने पटक पटक टेलिफोनमा सम्पर्क प्रयास गर्दापनि सफल हुन सकेन्। विद्यार्थी नै गैर कानुनी छन् भने उनीहरुको रजिष्टेशनका लागि किन निवेदन लिएको ? विश्वविद्यालयका सभासद समेत रहेको डा इश्वरीप्रसाद कडरियाले भने, सम्बन्धनको निर्णय गरेको मितिदेखि अहिलेसम्मको अवस्था विश्लेषण गर्दा विश्वविद्यालयका पदाधिकारीहरु जसरी पनि ती कलेजलाई वैधानिकता दिनेतर्फ लागेको देखिन्छ। सम्बन्धनको विवाद नटुंगिएकाले निजी कलेजको भौतिक संरचना, शिक्षक कर्मचारी, प्रयोगशाला लगायतका विषयमा अध्ययन पनि गरेको छैन। कलेजका लागि न्युनतम संरचना छ कि छैन विश्वविद्यालयलाई नै थाहा छैन नेपाल राष्ट्रिय प्राध्यापक संगठनका सचिव डा शंकरराज बर्सिलाले भने, यस्तो अवस्थामा भर्ना गरिएका विद्यार्थीका जिम्मा कसले लिने? विश्वविद्यालयले कलेज चलाउन बनाएको मागदण्ड पनि निजीमैत्री छ। आंगिक कलेज चलाउन तराईमा आठ विघा र पहाडमा एक सय रोपनी जग्गा हुनुपर्ने मापदण्ड छ। तर निजीका लागि भने तराईमा दुई बिघा र पहाडमा २० रोपनी मात्र जग्गा भएपनि हुने मापदण्ड छ। निजी कलेजका लागि १० जना शिक्षक र १५ जना कर्मचारी भए पुग्छ। आंगिक कलेजका लागि ३० जना शिक्षक र ६५ जना कर्मचारी हुनुपर्ने मापदण्ड छ। कडरियाले भने, यही मापदण्डले नै स्पष्ट पारेको छ, विश्वविद्यालय नीजि कलेजको प्रोतसाहतर्फ लागेको छ।"
बलात्कारको आरोपमा पक्राउ,राजविराज : सप्तरीकी १५ वर्षीया बालिकालाई अपहरण गरी बन्धक बनाएर बलात्कार गरेको आरोपमा सप्तरी प्रहरीले १६ वर्षीय किशोरलाई पक्राउ गरेको छ। पीडित बालिकाको बयान र उजुरीपछि आरोपितलाई पक्राउ गरी उजुरी दर्ता गरिएको इलाका प्रहरी कार्यालय कञ्चनरुपका प्रहरी नायव उपरीक्षक मकेन्द्रकुमार मिश्रले बताए। काठमाडौंमा मजदुरी गर्दै बसेका आरोपितले गत वैशाख १५ गत खानेकुरामा नशालु पदार्थ मिसाइ बेहोस बनाएर काठमाडौं लगेको र कोठामा थुनी बलात्कार गरेको पीडितले बताएकी छन्। आफूहरुबीच साढे एक वर्षदेखि प्रेम सम्बन्ध रहँदै आएको बताएका आरोपितले भने आपसी सहमतिमै काठमाडौं गएको तर अहिले प्रेमिकाले परिवारको दवावमा झुठो उजुरी दिएको बताए। पीडित उपल्लो जातको भएकाले आफूहरुबीचको प्रेम अस्वीकार गर्दै घरपरिवार र समाजको सिंगो समुदायलाई नै प्रताडित गर्न थालेपछि आफूहरु सल्लाहमा नै घर फर्किएर प्रहरीसमक्ष आएको उनले बताए। आरोपित किशोरको गत वैशाख १३ गते मात्र आफ्नै समुदायकी बालिकासँग विवाह भएको थियो। विवाहको दुई दिनमै पीडितसहित आरोपित बालक दुबैजना गाउँबाट बेपत्ता भएपछि केटी पक्षले दुबैलाई हाजिर गराउन आरोपित बालकको परिवारमा दवाव दिँदै आएका थिए। यस क्रममा आरोपितका बुवालाई झुठा मुद्दा लगाउनेदेखि सिङ्गो बस्तीका दलित समुदायमाथि सामूहिकरुपमा कुटपिट गरेको भन्दै गाउँलेले गत वैशाख २५ गते उजुरी गर्न सदरमुकाम राजविराज आएका थिए।
सेनाले गर्यो विस्फोटकको परीक्षण,"काठमाडौं : जंगी अड्डाले सुनाचुरीबाट उत्पादन हुने विस्फोटक पदार्थको गुणस्तर मापन गरेको छ। केही निजी कम्पनी र ठेकेदारले हेटौंडाको सुनाचुरी उद्योगबाट उत्पादित विस्फोटक पदार्थ कमसल भएको आरोप लगाउँदै आएका छन्। अड्डाले सुनाचुरी र ३ विदेशी कम्पनीबाट उत्पादित विस्फोटक पदार्थको तुलनात्मक गुणस्तर परीक्षण गरेको हो। पानी र जमिन दुवै स्थानमा सुनाचुरीबाट उत्पादित विस्फोटकको गुणस्तर परीक्षण गरिएको सेनाले जनाएको छ। गत वैशाख १९ गते निर्माणाधीन फास्ट ट्र्याकमा पर्ने सिस्नेरीमा विस्फोटक पदार्थको गुणस्तर मापन गरिएको हो। सुनाचुरीबाट उत्पादित विस्फोटक पदार्थको करिब एक साताअघि पानीमुनि ९अन्डरवाटर० समेत सेनाले गुणस्तर मापन गरेको थियो। सेनाले विस्फोटक पदार्थ उत्पादनमा चाहिने कच्चा पदार्थ भारत र चीनबाट ल्याउने गरेको छ। सेनाले एक साताअघि सुनाचुरीबाट उत्पादित विस्फोटक पदार्थको त्रिशूलीमा अन्डरवाटर परीक्षण गरेको थियो। परीक्षणमा विस्फोटक पदार्थको गुणस्तर विदेशी कम्पनीका उत्पादन सरहकै पाइएको सैनिक स्रोतले जनाएको छ। सैनिक प्रवक्ता विज्ञानदेव पाण्डेले सुनाचुरीबाट उत्पादित विस्फोटकको जमिन र अन्डरवाटर परीक्षण गरिएको बताए। उनले भने, तीन विदेशी कम्पनीका उत्पादनसँग तुलनात्मक परीक्षण गरिएको थियो। उनीहरूका उत्पादनभन्दा हाम्रो कमजोर छैन। विस्फोटकमा आत्मनिर्भर हुने प्रयत्न भइरहेका बेला आफ्नो उत्पादनबारे निहित स्वार्थ बोकेका ठेकेदार कम्पनीले गलत प्रचार गर्न थालेपछि सेनाले विस्फोटकको तुलनात्मक परीक्षण गरेको हो। संखुवासभामा निर्माणाधीन अरुण तेस्रो आयोजनाले सेनाद्वारा उत्पादित २ मेट्रिक टन विस्फोटक लगेको छ। अरुण तेस्रोले आगामी ५ वर्षभित्र ५ हजार ३ सय मेट्रिक टन विस्फोटक चाहिने जानकारी सेनालाई गराएको स्रोतले बताएको छ। सेनाले सुनाचुरीमा उत्पादन गरेको विस्फोटक किन्न अरुण तेस्रो इच्छुक देखिएको छ। विस्फोटकमा आत्मनिर्भर हुने प्रयासबीच आयात गर्ने कम्पनीले गलत प्रचार गरेपछि जंगी अड्डाले आफ्नो उत्पादनको गुणस्तर मापन गरेको हो। सेनाले जमिन प्वाल पार्न, स्टिल काट्न र पहाड फोड्न ती विस्फोटक पदार्थ परीक्षण गरेको थियो। परीक्षणमा सुनाचुरी उद्योगबाट उत्पादित विस्फोटक विदेशी कम्पनीको उत्पादन सरहकै गुणस्तर पाइएको थियो। जमिनमा प्वाल पार्ने क्रममा सुनाचुरीको विस्फोटकको क्षमता बढी देखिएको थियो। एक विदेशी कम्पनीबाट उत्पादित विस्फोटकले मात्र स्टिलको पूरै पाता छिनालेको थियो। सुनाचुरीलगायत अन्य दुई विदेशी कम्पनीबाट उत्पादित विस्फोटकले स्टिलको पाता छिनाल्न सकेन। परीक्षण क्रममा सुनाचुरीलगायत दुई विदेशी कम्पनीका विस्फोटकले स्टिलको पाता बंग्याएको मात्र थियो। ती विस्फोटकले स्टिललाई दुई टुक्रा पार्न सकेनन्। चट्टान फोड्नसमेत विदेशी कम्पनीका विस्फोटकसरह नै सुनाचुरीको विस्फोटकले काम गरेको सैनिक स्रोतले बताएको छ। नेपालमा बर्सेनि ५७ हजार मेट्रिक टन विस्फोटक पदार्थ खपत हुँने गरेको छ। प्लान्ट अभावमा विगतमा धेरै विस्फोटक उत्पादन हुन सकेको थिएन। अहिले सेनाले सुनाचुरीमा एउटा प्लान्ट थपेको छ। दुई प्लान्टले पूर्ण क्षमतामा उत्पादन गरे नेपाललाई आवश्यक विस्फोटक पदार्थ सुनाचुरीबाट उत्पादन गर्न सकिने सेनाले जनाएको छ।"
विद्यार्थी निषेध गरेर विश्वविद्यालयको वार्षिकोत्सव,"सुर्खेत : स्थापनाकालदेखि नै विवादमा मुछिदै आएको मध्यपश्चिमाञ्चल विश्वविद्यालय (एमयू) ले प्रहरीको घेराभित्र आफ्नो वार्षिकोत्सव मनाएको छ। विश्वविद्यालय प्रशासनले मंगलबार आफ्नो नवौं वार्षिकोत्सव समारोहमा विद्यार्थीलाई प्रवेश गर्न दिएन। विश्वविद्यालयको केन्द्रिय कार्यालयमा प्रहरीको सुरक्षा घेराभित्र वार्षिकोत्सव समारोह भइरहँदा विश्वविद्यालयमा अध्ययनरत विद्यार्थीहरु भने नाराबाजी गर्दै थिए। विगतमा पदाधिकारीको कार्यशैली, शिक्षक तथा कर्मचारीको नियुक्ति र शैक्षिक मुद्दामा विश्वविद्यालयमा विवाद हुँदै आएको थियो। प्राय हड्ताल र आन्दोलन भइरहने एमयूमा मंगलबारको वार्षिकोत्सव समारोह पनि विवादित बन्यो। काठमाडौंस्थित नीजि कलेजले सौजन्य गरेका टिसर्ट लगाउने विषयमा विद्यार्थी र एमयू प्रशासनबीच विवाद भएपछि झडप नै भएको छ। झडपमा एक जना प्रहरी गम्भीर घाइते भएका छन् भने दर्जन बढी विद्यार्थी नेताहरु पक्राउ परेका छन्। अवस्था असामान्य बनेपछि प्रहरीको सुरक्षा घेराभित्र वार्षिकोत्सव मनाइएको छ। विद्यार्थीले विरोध जनाएपछि समारोहमा विद्यार्थीलाई निषेध गरिएको थियो। जसकाकारण विश्वविद्यालयमा अध्ययनरत विद्यार्थी नै वार्षिकोत्सवमा सहभागी हुन पाएनन्। वार्षिकोत्सवमा विश्वविद्यालयले टिसर्ट लगाउने बहानमा निजी कलेजको विज्ञापन गरेको भन्दै जिल्ला प्रहरी कार्यालयका प्रमुख बसन्त रजौरेले प्रहरीले विद्यार्थीको आन्दोलनलाई तितरवितर पार्न खोज्दा एक प्रहरीसहित केही विद्यार्थी पनि घाइते भएको बताए। झडपमा घाइते भएका प्रहरी जवान सुरेन्द्र महतको प्रदेश अस्पताल सुर्खेतमा उपचार भइहेको छ। विद्यार्थीलाई समारोहमा प्रतिबन्ध लगाएको विश्वविद्यालय प्रशासनले बन्द कोठाभित्र केही अतिथिको उपस्थितिमा आफ्नो कार्यक्रम सम्पन्न गरेको छ। स्थापना दिवसको अवसरमा विश्वविद्यालयले टिसर्ट वितरण गरेको थियो। उक्त टिसर्टमा काठमाडौंको राजधानी मोडेल कलेज र जेभिएर इन्टरनेशन कलेजको नाम उल्लेख गरिएका थिए। विश्वविद्यालय नीजि कलेजको विज्ञापन गरेको र कमिसनमा पदाधिकारी संलग्न भएको भन्दै विद्यार्थी संगठनहरुले टिसर्ट वितरण नगर्न दवाव दिएका थिए। अनेरास्ववियुका जिल्ला अध्यक्ष धुपेन्द्र शाहीले आन्दोलनरत विद्यार्थीहरुले निजी कलेजले सौजन्य गरेका दुई बोरा टिर्सट नियन्त्रणमा लिइएको बताए। छलफलबाट समाधान गर्नुपर्ने विषयलाई वेवास्ता गर्दै आफ्नै विद्यार्थीमाथि दमन गरेको विद्यार्थी नेता तिर्सना हमालले बताइन्। विश्वविद्यालयले नै एउटा नीजि कलेजको प्रचार गरेकाले आन्दोलन जारी राख्ने विद्यार्थीको अडान छ। मध्यपश्चिमाञ्चल विश्वविद्यालयको स्थापना दिवसमा झडप : प्रहरी घाइते, विद्यार्थी नियन्त्रणमा"
स्वर्गद्वारीको दुईसय बिघा अतिक्रमणमा,"दाङ : स्वर्गद्वारी महाप्रभुले स्थापना गरेको आश्रमको दुईसय बिघा जमिन अतिक्रमणमा छ। लमही, घोराही र तुलसीपुरमा रहेको जग्गा ८ सय भन्दा बढीले कब्जा गरेको आश्रमका प्रशासकीय अधिकृत हरिप्रसाद अधिकारीले बताए। जमिन भूमाफियाको कब्जामा रहेको छ। माओवादी सशस्त्रद्वन्ददेखि नै कब्जा हुन थालेको हो। जमिन फिर्ता लिन सकिएको छैन। एकसय ५० बिघा जमिन बाटोमा छ। ७ सय बिघा जमिनमा मोही रहेको, ५० बिघा जमिन आमले प्रयोग गरेको छ। अतिक्रमणमा परेको क्षेत्रमा ठूलाठूला घर निर्माण गरिएका छन्। उनले लमही नगरपालिकाको अर्नहवा, घोराही उपमहानगरपालिकको रामपुर र तुलसीपुर उपमहानगरपालिकाको टरिगाउँ क्षेत्र बढि अतिक्रमणमा परेको जानकारी दिए। अतिक्रमणमा परेको स्वर्गद्वारी आश्रमको खर्बौँ मूल्य पर्ने जग्गा फर्काउने चुनौती बढिरहेको अधिकारीले बताए। स्वर्गद्वारी आश्रमको नाममा दाङमा एक हजार दुई सय बिघा जमिन छ। २०२८ सालमा मोहीलाई केही जग्गा नामसारी गरिए पनि कागजमा भने स्वर्गद्वारीको जग्गा कायमै छ। तर, व्यवहारमा भने जग्गा पूरै कब्जामा परेको छ। आश्रमको जग्गा फिर्ता हुनुपर्ने स्थानीयले माग गर्दै आएका छन्। स्थानीय प्रशासनले अतिक्रमित जमिन खाली गराउन पहल गरे पनि फिर्ता हुन सकेको छैन। सर्वोच्च अदालतले ०६४ मा निजी गुठी भनेर आश्रमको जग्गामा मोहियानी हक नलाग्ने फैसला गरेको थियो। जग्गा भक्तजनको दानदक्षिणा संकलन गरेर किनेकोले यसलाई खण्डीकरण र हस्तान्तरण गर्न नमिल्ने अदालतको फैसलामा उल्लेख गरिएको छ।"
अस्तव्यस्त सुनसरी प्रशासन,"धरान : समग्र जिल्लाको शान्ति सुरक्षाको जिम्मेवारी बोकेको जिल्ला प्रशासन कार्यालय सुनसरीका कागजपत्र भने असुरक्षित छन्। नागरिकता फाँटका कर्मचारीको लापरबाहीका कारण आवश्यक परेको समयमा कागजपत्र भेटिँदैनन्। सरकारले जिल्ला प्रशासन कार्यालयको साविकको भवन साँघुरो भएपछि करोडौं खर्चेर इनरुवामा नयाँ दुई तले सुविधा सम्पन्न भवन निर्माण गरेको छ। कार्यालमा प्रमुख जिल्ला अधिकारी र सहायक प्रमुख जिल्ला अधिकारीको कार्यकक्ष मात्र व्यवस्थित छ। अन्य फाँट र विभाग भने लथालिङ हुँदा जनताको दैनिक काम कारबारी प्रभावित हुने गरेको छ। नागरिकता फाँट, प्रशासन फाँट र मुद्दा फाँट पुरै अव्यवस्थित रुपमा सञ्चालन भइरहेका छन्। नागरिकता फाँटमा भने कर्मचारीको चरम लापरबाही भएको पाइएको छ। जिल्लाभरका सर्वसाधारणले लिएको नागरिकताको रेर्कड फाईलहरु राखिएका छन्। कतिपय फाइलहरु भुँइमा थुपारिएको छ। नागरिकताको फाइलमा नै कर्मचारीले पान खाएर थुेकेकोसमेत भेटिएको छ। कर्मचारीले नागरिकताको रेर्कड फाइलहरु अव्यवस्थित रुपमा राखेपछि अधिकांश फाइल मुसाले खाएर च्यातिएको अवस्थामा भेटिएका छन्। सरकारी कागजपत्र राखिएका भुँइमा कर्मचारीले खाएर फ्याकेका पान परागका खोल र धुलोले नागरिकता फाँट दुर्घन्धित भएको सेवाग्राही दिनेश यादवले बताए। प्रशासन कार्यालयको नागरिकता फाँटमा कर्मचारी भन्दा अन्यलाई प्रवेश निधेश लेखिएको छ। तर, जिल्ला प्रशासन कार्यालयभित्र अन्नपूर्ण समाचारदाता पुग्दा यीनै दृष्यहरु देखिए। इनरुवाका मानवअधिकारकर्मी रमेश भट्टराईले प्रशासन जस्तो महत्वपूर्ण कार्यालयका कागजपत्र जथाभावी राख्नु र पान खाएर थुक्नु कर्मचारीको गैरजिम्मेवारी भएको बताए। कर्मचारीको लापरबाहीकै कारण नागरिकता लगायत अन्य कागजपत्र हराउने त्रास बढेको उनको भनाइ छ। सुनसरीका प्रमुख जिल्ला अधिकारी प्रेमप्रकास उप्रेतीले नागरिकता फाँटमा भएको लापरवाहीका विषयमा छानविन गरी दोषिलाई कारबाही गर्ने बताए। कागजपत्र सुरक्षित गर्नका लागि आचरण सुधार र कार्यालय व्यवस्थापन गर्ने जानकारी दिए।"
कर्णालीमा वेपत्ताको खोजी गर्न गोताखोर ल्याइदै,"सिमकोट : हुम्लाको खार्पुनाथा गाउँपालिका ५ को बेडुबिसौनाको कर्णाली नदीमा बेपत्ता भएको लु १ ज ७१६६ नम्बरको जीपको खोजीका लागि कुरिनटारबाट गोताखोर ल्याउन लागिएको छ। मंगलबार मध्यन्न साढे १२ बजे भएको दुर्घटनाको जानकारी पाएलगत्तै अपरान्ह १ बजेदेखि खोजिकार्य जारी राखे पनि जीप र सवार यात्रुको कुनै अत्तोपत्तो नलागेपछि जिल्ला प्रशासन कार्यालय हुम्लाको पहलमा कुरिनटारबाट गोताखोर ल्याउन लागिएको सहायक प्रमुख जिल्ला अधिकारी महेशकुमार पोखरेलले जानकारी दिए। जिल्लास्थित नेपाली सेना, नेपाल प्रहरी, शसस्त्र प्रहरी र स्थानीय वासिन्दाको पहलमा वेपत्ता जीप र सवारहरुको पत्तो लाग्न नसकेपछि गोताखोर ल्यान लागिएको हो। सहायक प्रमुख जिल्ला अधिकारी पोखरेलका अनुसार वेपत्ता जीपमा सवार गाउँपालिका उपाध्यक्षसहित वेपत्ताहरुलाई जिवितै उद्धार गर्ने आशा त छैन् तर शव भएपनि कर्णालीबाट निकाल्न गोताखोर ल्याउन लागिएको हो। नेपाली सेनासँग भएको गोताखोरले कर्णाली नदीमा बेपत्ता गाडी फेला पार्न नसकेपछि गृहमन्त्रालयसँगको समन्वयमा गोताखोर ल्याउन लागेको बताएका अधिकारी पोखरेलका अनुसार बिहानैदेखि दुर्घटनास्थलमा उद्धार टोली खटिएका छन्। सिकारुले गाडी चलाएका कारण दुर्घटना भर्खरका सिकारुले जीप चलाएका कारण यांचुमा जीप दुर्घटना भएको प्रारम्भिक तत्थ्य फेला परेको छ। मंगलबार मध्यन्न दुर्घटना भएको लु १ ज ७१६६ नम्बरको जीप चालककले नचाएर सिकारुले चलाएका कारण कर्णाली नदीमा खसेको बताइएको छ। खार्पुनाथ गाउँपालिकाका उपाध्यक्ष सिन्दु हमाल शाहीसहित अन्दाजी १६ जना सवार गाडी भर्खरका सिकारुले चलाएका कारण दुर्घटना भएको प्रत्यक्षदर्शी स्थानीय तुल्या कामीले बताए। कामीका अनुसार जीप चालक सिमकोट ८ याङगुका मणि शाहीले नचलाएर सँगै यात्रा गरिरहेका सिकारु चन्द्र हमालले चलाएका थिए। ड्राइभर शाही र सिकारु हमाल गाडीको एउटै सिटमा बसेका भएपनि जीप हमाले नै चलाएका थिए कामीले भने, 'हमालले जीप चलाएको मैले देखेको केही छिनमै दुर्घटना भयो।' चालक शाही र सिकारु हमाल सालो भिना नाता पर्ने भएकाले चालकले सहजरुपमा जीप चलाउन दिएको हुनसक्ने अनुमान स्थानीयले गरेका छन्। सिकारु हमालसँगै सवार गाउँपालिका उपाध्यक्ष सिन्धु शाही हमालका सहोदर भाइ भएकाले पनि चालकले जीप चलाउन दिएको हुनसक्ने अनुमान प्रहरीले गरेको छ। केही वर्ष अगाडि गाडी चलाउने तालिम लिएका हमालले लाइसेन्स पनि लिएका थिएनन्।"
गुठी विधेयकविरुद्ध माइतीघरमा उर्लियो जनसागर (फोटोसहित ),"काठमाडौं : जनआन्दोलनको झल्को दिने गरी हजारौं सर्वसाधारण सडकमा उत्रिएका छन्। काठमाडौंको माइतीघरमा बुधबार स्वतस्फूर्त रूपमा निस्किएर सर्वसाधारणले धर्म, सम्पदा र संस्कृति नमास्न सरकारलाई चेतावनी दिए। उनीहरूले गुठी विधेयक खारेज नभएसम्म आन्दोलन नरोकिने बताएका छन्। प्रस्तावित विधेयकमा गुठीयारको हक स्वतः समाप्त हुने व्यवस्थाप्रति गुठी पक्षधर आक्रोशित भएका हुन्। विभिन्न नारा अंकित ब्यानर, प्लेकार्ड, आफ्नो संस्कृति झल्कने भेषभूषा र झाँकीसहित प्रदर्शनमा उत्रिएका सर्वसाधारणले गुठी विधेयकको विरोधमा सरकार र प्रधानमन्त्री केपी शर्मा ओलीविरुद्ध नाराबाजी गरेका थिए। भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले मंगलबार विधेयक फिर्ता लिएकी थिइन्। प्रधानमन्त्री ओलीले विधेयक फिर्ता लिने मन्त्रीको निर्णयलाई समर्थन गरेका थिए। तर गुठी पक्षधरले प्रधानमन्त्री र मन्त्रीको अभिव्यक्तिमाथि आपत्ति जनाएका छन्। लुटतन्त्र गुठी विधेयक मुर्दाबाद, भूमाफिया होसियार, गुठी विधेयक खारेज गर, नालायक सरकार चाहिँदैन लगायतका नारा र प्ले कार्डसहित उनीहरू प्रदर्शनमा उत्रिएका थिए। प्रदर्शनका कारण बुधबार दिनभर राजधानीको ट्राफिक व्यवस्थापन अस्तव्यस्त भयो। प्रदर्शनका क्रममा माइतीघर क्षेत्रमा मात्र तीन हजारभन्दा बढी सुरक्षार्मी परिचालन गरिएको सुरक्षा स्रोतले बतायो। गुठी विधेयक संयुक्त प्रतिरोध कार्यक्रमको ब्यानरमा माइतीघर मण्डलामा आयोजित खबरदारीसभामा गुठी संघसंस्थासँग सम्बन्धित अगुवाले सम्बोधन गर्दै सरकारले धर्मसंस्कृति र सम्पदा नामेट गर्न विधेयक ल्याएको आरोप लगाए। मानवअधिकारवादी नेता मल्ल के सुन्दरले राज्यले नेवार समुदायविरुद्ध निरन्तर षड्यन्त्र गरिरहेको आरोप लगाए। उनले शाहकालदेखि, राणाकाल हुँदै गणतन्त्रसम्ममा नेवार शासनमा नहुनुको फाइदा राज्यले उठाएको बताए। उनले भने, काठमाडौंमा नेवार राज्य नभएसम्म यस्तो षड्यन्त्र भइरहन्छ। नेवारको अधिकार रहँदैन। नेवा देयः दबुका अध्यक्ष द्वारिकामान तण्डुकारले परापूर्वकालदेखि चल्दै आएको गुठी परम्परालाई ध्वस्त पार्न खोजेपछि स्वस्फूर्त आन्दोलनमा आउँदा सरकारले भाडाको मान्छे ल्याएको भनेर अपमान गरेको आरोप लगाए। तपार्इंहरू हामीलाई भाडाका मान्छे देख्नुहुन्छ। उक्साहटमा आएको देख्नुहुन्छ। सामन्तवादी देख्नुहुन्छ, तण्डुकारले भने, हामीचाहिँ तपाईंले ल्याएको विधेयकको पानापानामा मार्सी भात देख्छौं। होली वाइन देख्छौं। ज्यापू महागुठीका अध्यक्ष राजमान जकमीले प्रधानमन्त्री केपी ओली गुठीयारप्रति आक्रामक भएको भन्दै आपत्ति जनाए। उनले विधेयक फिर्ता लिएर अर्को षड्यन्त्र गरेको आरोपसमेत लगाए। उनले विधेयक खारेज गरी गुठी सुरक्षित हुने वातावरण नभएसम्म आन्दोलन नरोकिने बताए। उनले नेवार समुदायलाई नजिस्क्याउन पनि चेतावनी दिए। हामी तीन सहिदका सन्तान हौं। गणेशमान सिंह, पुष्पलालजस्ता योद्धाका सन्तान हौं। कहिले सामन्तवाद, कहिले भाडाका मान्छे भनेर हामीलाई जिस्काइयो। हामी अब उठ्यौं, उनले भने, नेवार उठ्दैउठ्दैन, उठेपछि छाड्दैन। राष्ट्रिय पहिचान संरक्षण संयुक्त संघर्ष समिति संयोजक गणपतिलाल श्रेष्ठले बालुवाटार बेचेको सरकारले गुठी पनि बेच्न लागेको आरोप लगाए। उनले यो आन्दोलन तीन करोड नेपालीको पहिचानको लडाइँ भएको बताए। काठमाडौं सडक विस्तार संघर्ष समिति संयोजक सुमन सायमी, ललितपुर ज्यापू समाजका अध्यक्ष चन्द्र महर्जन, ललितपुर संघर्ष समितिका संयोजक नानीकाजी महर्जन, अभियन्ता शैलेश शाक्य, सेभ नेपाः भ्यालीका सुरज महर्जन, राजाराम तण्डुकार, यादवलाल कायस्थलगायतले बोलेका थिए। सभामा नेपाल भाषाका कवि दुर्गालाल श्रेष्ठ, गायक योगेश्वर अमात्य, हरिश माथेमा, प्रकाशचरण श्रेष्ठ, प्रवेशमान शाक्य, न्हु बज्राचार्यलगायतले ऐक्यबद्धता जनाएका थिए। ऐक्यबद्धता जनाउनेमा प्रदेश ३ का सांसद विराजभक्त श्रेष्ठ, ललितपुर महानगरपालिकाका प्रमुख चिरीबाबु महर्जन, काठमाडौं महानगरपालिकाकी उपप्रमुख हरिप्रभा खड्गी श्रेष्ठ, जनजाति नेता लक्ष्मण थारूलगायत छन्। खबरदारीसभाअघि राजधानीको बानेश्वर, वसन्तपुर, कुपण्डोल, पाटनलगायतका क्षेत्रबाट विशाल जुलुस निकालिएको हो। सहभागीले हाम्रो हात चोखो छ, भ्रष्टाचार गरेका छैनौं लेखिएको पञ्जा लगाएका थिए। गायक योगेश्वर अमात्यले प्रहरीलाई फूल दिएका थिए। प्रदर्शनकारीले भूमि व्यवस्थामन्त्री पद्मा अर्याल, सञ्चारमन्त्री गोकुल बाँस्कोटा र गृहमन्त्री रामबहादुर थापाको राजीनामा मागेका छन्। विधेयकको दफा २४ मा कुनै समझदारीपत्र, दानपत्र, लालमोहर, खड्गनिसाना, सनद सवालजस्ता जुनसुकै प्रकारका लिखत, अड्डाअदालतबाट भएका फैसला, आदेश, मिलापत्र निर्णय वा अन्य कुनै पनि लिखत वा परम्पराका आधारमा पाएको गुठीयारको धार्मिक स्थलको अधिकार स्वतः समाप्त हुने व्यवस्था छ। गुठीयारलाई अधिकार प्राप्त गर्ने सबै प्रकारका लिखत स्वतः निष्क्रिय हुनेछन्। तस्बिर : उमा विष्ट, सुनिता डंगोल, दीपेन श्रेष्ठ,प्रणव खत्री"
