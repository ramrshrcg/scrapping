शीर्षक,विवरण
राष्ट्र हितमा उपेक्षा,"ऊर्जा, जलस्रोत र सिँचाइ मन्त्रालयअन्तर्गत अहिले तीनवटा प्रमुख मुद्दाले सरकारको कार्यक्षमतामाथि प्रश्न उठाएको छ पहिलो, माथिल्लो तामाकोसी, दोस्रो सिक्टा सिँंचाइ र तेस्रो स्वदेशी लगानीमा निर्माण हुन लागेका पाँच आयोजनाको अन्योलपूर्ण भविष्य। माथिल्लो तामाकोसी र सिक्टा सिँचाइ राष्ट्रिय गौरवका आयोजना घोषित छन््। स्वदेशी लगानी र भारतीय बिजुली आयात कटौती अर्को राष्ट्रिय सरोकारको विषय हो। एउटा भारतीय कम्पनीले समयमै काम नगरिदिँदा माथिल्लो तामाकोसी (४५६ मेगावाट) अनिश्चित बनेको छ, जसले दैनिक पाँच करोड रुपैयाँ नोक्सान भइरहेको छ। यस्तो नोक्सानी कहिलेसम्म बेहोर्नुपर्ने हो, कुनै टुंगो छैन। त्यस्तै सिक्टा सिँचाइको मूल पश्चिमी नहर क्षतवक्षत् छ। यतिबेलासम्म किसानका खेतका गरामा सिक्टा सिँचाइले सिञ्चित गरिसक्नुपर्ने थियो। माथिल्लो तामाकोसीले भारतीय बिजुली आयातलाई केही हदसम्म प्रतिस्थापन गर्न सक्छ हिउँदमा। त्यस्तै दुई सय ५० मेगावाटका ती पाँचवटा आयोजनाले आयातीत बिजुलीको ५० प्रतिशत हिस्सा लिन सक्छ। त्यसैगरी सिक्टाले नेपालको जलअधिकार स्थापित गरी मध्यपश्चिम क्षेत्रको गरिबी निवारणमा उल्लेखनीय भूमिका खेल्न सक्छ। संयोग नै भनौं यी तीनवटै आयोजना भारतसित जोडिएको छ। टेक्सम्याको भन्ने भारतीय कम्पनीले हाइड्रोमेकानिकलको कामै गरिदिएन। यसले भारतीय विद्युत् ऊर्जा निर्भरतालाई बढाइदिएको छ। त्यस्तै पुँजीको प्रतिफल सीमादर तोकिदिएर लगानी हुन नपाएका ती पाँच आयोजनाको शीघ्र सम्पन्नले पनि भारतीय आयात नै विस्थापित गर्ने हो। सिक्टा सिँचाइ पूर्ण नभएसम्म राप्ती नदीको पानीमाथिको नेपालको हक सुनिश्चित हुँदैन। भारतीय स्वार्थ जोडिएका यस्ता राष्ट्रिय मुद्दामा ऊर्जा मन्त्रालय गम्भीर नभएको हो कि यो एउटा संयोग मात्र ? शंका उब्जिएको छ। भारतीय जलराजनीतिका कारण तीन दशक रोकिएको सिक्टा स्वदेशी लगानीमा निर्माण सुरु गरियो। द्विपक्षीय र बहुपक्षीय दातृ निकायको सहयोगका हातहरूलाई भारतले पन्छाइदिएको थियो। तर स्वदेशी लगानीमा निर्माण सुरु भएपछि यसमा कुनै अवरोध थिएन। कतै भारतीय पक्षको स्वार्थसिद्ध गर्न आयोजनाका कर्मचारी, सिँचाइमन्त्री र सचिवको मिलेमतोमा जानाजान यसमा कच्चा काम गरिएको त होइन भन्ने आशंकाले मलजल पाइरहेको प्रतीत हुन्छ। मूल नहरको ६ किमि खण्डमा भ्वाङ नै भ्वाङ हुने गरी निर्माण गर्नुपछाडिको उद्देश्य के थियो ? डिजाइनमा त्रुटि, भौगोलिक अवस्थाको निरूपणमा असमर्थता, निर्माण गुणस्तरमा सम्झौता ? यसमा भएका चरम लापरबाहीमा आयोजनाका केही कर्मचारीलाई मात्र मुद्दा चलाइएको छ ? तत्कालीन सिँचाइ (जलस्रोत) मन्त्री, सचिव र महानिर्देशकहरूले उन्मुक्ति पाएका छन्। मूल नहर बनाउँदा माटो कस्तो छ भनी पहिल्यै निरूपण गरिएको हुन्छ। माटोको अवस्था र बनोटअनुसारको संरचना निर्माण गर्न परामर्शदाता र डिजाइनकर्ताले सिफारिस गरेका हुन्छन््। मूल नहर कुनै सुरुङ मार्ग थिएन। सुरुङ खन्नुअघि त भौगर्भिक अध्ययन भएको हुन्छ र अधिकांश भौगर्भिक अनुमान मिलेका हुन्छन््। तर सिक्टाको मूल नहर सतहको हो। प्रतिसेकेन्ड ५० हजार लिटर (५० क्युमेक्स) पानी बग्ने क्षमताको भनेर निर्माण गरिएको सिक्टाको पश्चिमी मूल नहरले परीक्षणकालमै प्रतिसेकेन्ड चार हजार लिटर पानीको दबाब थेग्न सकेन। यो जानाजान भएको लापरबाही र सम्झौताको पराकाष्ठा हो। राष्ट्र हितका लागि परिलक्ष्यित विषयमा ल्याएको रोकावटका सन्दर्भमा सरकारले गम्भीर र विस्तृत अनुसन्धान गर्न आवश्यक छ। किनभने सिक्टा मूल नहर मर्मतपछि पनि काम नलाग्ने भएको छ। अख्तियार दुरुपयोग अनुसन्धान आयोगले गरेको अनुसन्धान र चलाएको मुद्दा आफ्नो ठाउँमा छ। सरकारले स्वतन्त्र विज्ञ राखी छुट्टै पूरक अनुसन्धान आवश्यक छ। माथिल्लो तामाकोसीमा टेक्सम्याको भन्ने भारतीय कम्पनीको लापरबाहीलाई कहिलेसम्म सहिरहने ? त्यसको पनि छानबिन हुनुपर्छ। त्यस्तै स्वदेशी लगानीलाई प्र श्रय दिई विद्युत्् ऊर्जा परनिर्भरता अन्त्य गर्ने सरकारको उद्देश्यमा तुषारापात गर्नेउपर पनि छानबिन हुनुपर्छ। यस्ता आयोजना विनारोकवाट निर्बाध सञ्चालनमा अपनाउनुपर्ने तौरतरिका र पद्धति तत्काल अपनाइहाल्नुपर्छ। यथास्थितिमै बस्ने हो भने जलस्रोतमा राष्ट्रिय हितको उपेक्षा भएको ठहर हुनेछ।"
आज जिल्ला सभापति भेला : निर्णय सच्याउन देउवालाई दबाब,"काठमाडौं : कांग्रेस सभापति शेरबहादुर देउवालाई दबाब दिन वरिष्ठ नेता रामचन्द्र पौडेल पक्षले सोमबार जिल्ला सभापति भेला बोलाएको छ। सहमति प्रयास भइरहेका बेला देउवाले एकपक्षीय रूपमा निर्णय गरेको भन्दै असन्तुष्ट पक्षले त्यसलाई सच्याउनका लागि दबाबस्वरूप भेला तय गरेको हो। जिल्ला सभापतिहरूसँग पछिल्लो विकसित घटनाक्रमबारे छलफल गर्छाैं। उहाँहरूसँग परामर्श गर्न भेला बोलाएका हौं, केन्द्रीय सदस्य नवीन्द्रराज जोशीले अन्नपूर्णसँग भने, पुस ११ गतेको निर्णयले पार्टीलाई थप कमजोर बनाउने काम गरेको छ। बलियो कम्युनिस्ट पार्टी र सरकारको सामना गर्न सक्ने सशक्त कांग्रेस बनाउनुपर्ने अहिलेको आवश्यकता हो। यसकै लागि सभापतिसँग छलफल र परामर्श गर्नेछौं। भेला पार्टी मुख्यालय सानेपामा बिहान ११ बजे बोलाइएको छ। केन्द्रीय कार्यसमितिको पुस ११ को बैठकले महाधिवेशन कार्यतालिका सार्वजनिक, विभाग संख्या दोब्बर बनाउनेलगायत निर्णय बहुमतबाट गरेपछि पौडेल पक्ष चिढिएको छ। पौडेल र नेता कृष्णप्रसाद सिटौला समूहले देउवालाई निर्णय सच्याउन दबाब दिँदै आएका छन्। देउवाले अर्काे वर्ष फागुन ७ देखि १० गतेसम्म १४ औं महाधिवशेन गर्ने, विभाग संख्या २८ बाट ४७ बनाउने तथा नेपाल तरुण दलको समयावधि ६ महिना थप गर्ने निर्णय बहुमतका आधारमा लिएका थिए। क्रियाशील सदस्यता वितरणसम्बन्धी विधानको व्यवस्था निलम्बन गरी १४ औं महाधिवेशन प्रभावित गर्न खोजेको आरोप असन्तुष्ट समूहले लगाएको छ। उनीहरूले क्रियाशील सदस्यतासम्बन्धी नयाँ व्यवस्थाप्रति आपत्ति जनाएका छन्। सिटौलाले गत मंगलबार देउवालाई पार्टीभित्र एकताका लागि ज्ञापनपत्र बुझाएका थिए। पार्टी एकढिक्का बनाउन सभापतिको भूमिका महŒवपूर्ण हुने भन्दै उनले पहलकदमीका लागि आग्रह गरेका थिए। पौडेल पक्षले देउवाविरुद्ध देशव्यापी रूपमा अभियान सञ्चालन गर्ने निर्णय गरिसकेको छ। सुरुमा नेताकार्यकर्तासँग संवाद गर्ने निर्णय गरेको असन्तुष्ट समूहले पहिलो चरणमा जिल्ला सभापति भेलाको आयोजना गरेको हो। भेलाको पूर्वसन्ध्यमा युवा नेता एनपी साउद, सुरेन्द्र पाण्डे, गगन थापा, चन्द्र भण्डारी, धनराज गुरुङ, सरिता प्रसाईं र भीष्मराज आङदम्बेलगायतले देउवा र पौडेललाई छुट्टाछुट्टै भेट गरे। सभापति देउवाले उनीहरूसँग भने, म सहमतिकै पक्षमा छु। बैठक स्थगन गरी सहमतिको प्रयत्न गर्दा उहाँहरू आउनुभएन। उहाँहरूको मुख्य माग महाधिवेशन कार्यतालिका सार्वजनिक गर्नुपर्ने थियो, त्यो निर्णय भएको छ। निर्णयमा केही असहमति छन् भने छलफल गर्न तयार रहेको उनले बताएका थिए। बहुमतबाटै पार्टी चलाउने पक्षमा म छैन, उनले भनेका थिए। त्यसलगत्तै युवा नेताले बोहोराटारस्थित निवासमा पौडेलसँग भेट गरेका थिए। पौडेलले भनेका थिए, सोमबारको जिल्ला सभापति भेला विवाद ल्याउनका लागि होइन। पार्टीभित्र विकसित राजनीतिक अवस्थाबारे परामर्श गर्न डाकिएको हो। पौडेललाई उद्धृत गर्दै युवा नेता पाण्डेले भने, म एकताकै पक्षमा छु। सभापतिजीले बहुमतबाट निर्णय गर्नुभयो। निर्णयबारे म छलफल गर्न तयार छु। जिल्ला सभापति भेला गुट जोगाउन होइन, विशुद्ध परामर्शका लागि हो। देउवा सहमतिको राजनीति अन्त्य गरेर बहुमतबाट अगाडि बढ्न खोजेको आरोप नेता हृदयराम थानीले लगाए। प्याकेजमै सहमतिको प्रयास भइरहेका बेला बहुमतबाट गरिएको निर्णय हामी मान्दैनौं, उनले भने, त्यसलाई सच्याउनुपर्छ। विवाद बढेसँगै असन्तुष्ट पक्ष देउवाविरुद्ध एकजुट भएको छ। विगतमा सभापतिलाई सहयोग गर्नुपर्ने अभिव्यक्ति दिने महामन्त्री डाशशांक कोइराला पनि देउवाकै कारण पार्टी कमजोर भएको बताउन थालेका छन्। उनले देउवाको विकल्प खोज्न सबै नेता एक ठाउँमा उभिनुपर्नेमा जोड दिएका छन्। संस्थापनइतरका नेतालाई एकजुट बनाउन असन्तुष्ट समूहको बैठक बस्ने गरेको छ। केन्द्रीय नेताकै उपस्थितिमा भ्रातृसंस्थाको पनि छट्टाछुट्टै बैठक बस्ने गरेको छ। शनिबार मात्र नेता नवीन्द्रराज जोशी निवासमा संस्थापनइतर समूहका विद्यार्थी नेताको भेला भएको थियो। नेता जोशीले १४ औं महाधिवेशनसम्म सबै जना एक ठाउँमा उभिनुपर्नेमा जोड दिएका थिए। असन्तुष्टलाई सहमतिमा ल्याउन देउवा पनि सक्रिय छन्। उनले उपसभापति विमलेन्द्र निधिलाई सहमतिका लागि जिम्मेवारी दिएका छन्। जिल्ला सभापति भेला रोक्न देउवाले पौडेललाई आग्रह गरेका थिए। उनले पार्टीलाई सहमतिमै अगाडि बढाउन आफू तयार रहेको भन्दै समानान्तर गतिविधिले पार्टी थप कमजोर हुनेतर्फ पौडेललाई सचेत गराएका हुन्। सभापति सहमतिमै पार्टीलाई अगाडि बढाउनुपर्छ र तोकिएकै समयमा महाधिवेशन गर्नुपर्छ भन्नेमा दृढ हुनुहुन्छ, संस्थापन पक्षका एक केन्द्रीय सदस्यले भने, यसका लागि सबैले सभापतिलाई सहयोग गर्नुपर्छ। पार्टीमा आफूले भनेजस्तै हुनुपर्छ भन्ने ढिपी उहाँहरू (असन्तुष्ट समूह)ले त्याग्नुपर्छ। भेलाले द्वन्द्व बढाउने होइन, द्वन्द्व न्यून गर्दै सहमति निर्माण गर्न योगदान गर्नुपर्ने प्रवक्ता विश्वप्रकाश शर्माले बताए। उनले जिल्ला सभापति भेलाले आन्तरिक विवाद कम गरी महाधिवेशनतर्फ केन्द्रित हुने वातावरण बनाउने विश्वास व्यक्त गरे।"
"संसदीय दलको बैठक स्थगित, राजधानीबारे बहस जारी","हेटौंडा : स्थायी राजधानी र नामबारे छलफल गर्न ३ दिनदेखि जारी नेकपा प्रदेश ३ को संसदीय दलको बैठक प्रदेशसभा सदस्यहरूले बोल्ने क्रम सकिएपछि आइतबार साँझ स्थगन भएको छ। हेटौंडामा २० पुसदेखि जारी बैठक २२ गते बिहान ११ बजेसम्मका लागि स्थगन भएको नेकपा प्रदेश संसदीय दलका प्रमुख सचेतक रामेश्वर फुयाँलले जानकारी दिए। प्रदेश राजधानीबारे मुख्यमन्त्री डोरमणि पौडेलसहित ६४ जना प्रदेशसभा सदस्यले आफ्नो धारणा व्यक्त गरेपछि बैठक स्थगन भएको छ, उनले भने, बैठकमा प्रदेशको स्थायी राजधानी र नामबारे छलफल भएको छ, हामी २२ गते ११ बजे पुनः बैठक बस्छौं। बैठक समापन गर्दै मुख्यमन्त्री पौडेलले पार्टी केन्द्रको भावनाअनुसार अगाडि बढ्न प्रदेशसभा सदस्यहरूलाई आग्रह गरेका थिए। बैठकमा स्थायी राजधानी र नामको विषयसँगै नेकपा केन्द्रीय सचिवालयले गरेको निर्देशन पार्टी विधानविपरीत भन्दै कतिपयले विरोध गरेका थिए। विरोध गर्दै समर्थन नेकपा केन्द्रीय सचिवालयले पार्टीको विधान र संविधानविपरीत निर्देशन दिएको भन्दै विरोध गरेका कतिपय प्रदेशसभा सदस्यले समर्थन गर्ने बताएका छन्। प्रदेशको राजधानी र नामबारे एकमत भएरै जाने सबैको भनाइ छ, नेकपा प्रदेश संसदीय दलका प्रमुख सचेतक फुयाँलले भने, कतिपय साथीले केन्द्रको निर्देशनको विरोध गरे पनि समर्थन गरेर जाने भन्नुभएको छ। आइतबार २४ जना नेकपाका प्रदेशसभा सदस्यले बैठकमा मन्तव्य व्यक्त गरेका थिए। पार्टी नेताहरूले सबैको धारण सुन्नुभएको छ, हामीले राजधानीको विषय दूरगामी महŒव राख्ने विषय भएकाले सोचेर निर्णय लिन सुझाव दिएका छौं, नेकपाका प्रदेशसभा सदस्य डा रामकुमार अधिकारीले भने। बैठकमा सहभागी कतिपय प्रदेशसभा सदस्यहरूले स्थानबारे सहमति जनाए पनि नामको विषयमा असहमति जनाएको प्रदेशसभा सदस्य ओम घलानले बताए। प्रदेशसभामा दर्ता भएको नाममध्येबाट प्रदेशको नाम राखिनुपर्छ भन्ने हाम्रो माग छ, उनले भने, यसबारे अन्य पार्टीका माननीसँग पनि कुरा भइरहेको छ, हामी बागमतीलाई नै स्वीकार गरेर जाने पक्षमा छैनौं। जित हुने विकल्पको खोजी पार्टी केन्द्रको निर्देशनअनुसार अघि बढ्दा पार्टी र सबै प्रदेशसभा सदस्यको जित हुने विकल्पको खोजी भइरहेको प्रदेशसभा सदस्य सीता अधिकारीले बताइन्। हामीले निर्वाचन क्षेत्रमा फर्कंदा हेल्मेट लगाएर जाने अवस्था आउनु भएन, पार्टी, जनता र माननीयहरू सबैको जित हुने विधिको खोजी गर्नुपर्छ भनेका छौं, उनले भनिन्। प्रदेशसभा सदस्यहरूको भावनाअनुसार स्थायी राजधानी सम्भाव्यता अध्ययन विशेष समितिले सिफारिस गरेका स्थानमध्येबाट प्रस्ताव दर्ता हुने सभामुख सानुकुमार श्रेष्ठले बताए। समितिले मकवानपुर, काभ्रे, नुवाकोट, भक्तपुर र चितवन प्रदेश राजधानीका लागि उपयुक्त हुने सिफारिस गरेको छ। समितिले सिफारिस गरेका स्थानमध्येबाट प्रदेश स्थायी राजधानी तोक्नेसम्बन्धी कार्यविधिको अनुसूची १ बमोजिमको ढाँचामा प्रस्ताव दर्ता हुन्छ, दर्ता भएको स्थानमध्ये वर्णानुक्रमका आधारमा मतदान हुन्छ, सभामुख श्रेष्ठले भने, जसको पक्षमा दुई तिहाइ मत पुग्छ त्यही स्थायी राजधानी हुन्छ। कतै पनि दुई तिहाई पुगेन भने हेटौंडा नै अस्थायी राजधानीका रूपमा कायम रहन्छ। वर्णानुक्रमअनुसार प्रस्ताव दर्ता भएका स्थानमा पालैपालो निर्वाचत हुने उनको भनाइ छ। पुस २१ गते सोमबार प्रदेश नामकरणसम्बन्धी कार्यविधि प्रदेशसभामा पेस हुनेछ। पुस २२ गते नै प्रदेशको नामकरणसम्बन्धी प्रस्तावलाई पनि निर्णयार्थ प्रस्तुत गर्ने प्रदेशसभा सचिवालयको तयारी छ। पूर्वएमाले र माओवादीको आन्तरिक सर्कुलर पार्टी केन्द्रीय सचिवालयको निर्णयअनुसार अगाडि बढ्न नेकपा सम्बद्ध पूर्व नेकपा एमाले र नेकपा माओवादी केन्द्रले आफ्ना प्रदेशसभा सदस्यलाई सर्कुलर गरेका छन्। मुख्यमन्त्री डोरमणि पौडेलले शनिबार साँझ पूर्व एमालेसम्बद्ध प्रदेशसभा सदस्यलाई पार्टी निर्णयअनुसार अगाडि बढ्न आग्रह गरेको बैठकमा सहभागी एक नेताले बताए। यता, आन्तरिक मामिला तथा कानुनमन्त्री शालिकराम जम्कट्टेलले पूर्वमाओवादीसम्बद्ध प्रदेशसभा सदस्यहरूलाई बोलाएर पार्टी निर्देशनबारे जानकारी गराएको स्रोतले बताएको छ। अष्टलक्ष्मीको अडान नेकपा प्रदेशसभा सदस्य तथा नेकपा प्रदेश ३ की इन्चार्ज अष्टलक्ष्मी शाक्यले पार्टी निर्णय मान्नु कम्युनिस्ट पार्टीको नीति र विधि भए पनि पार्टीले केन्द्रीयता लादेर गलत गरेको बताइन्। उनले पार्टी केन्द्रीय सचिवालयको निर्णयलगत्तै उक्त निर्णय कार्यान्वयन गर्न नसकिने पार्टीका दुवै अध्यक्षलाई जवाफ दिएकी थिइन्। मुख्यमन्त्रीका प्रमुख दावेदार समेत रहेकी शाक्यले प्रधानमन्त्री तथा पार्टी अध्यक्ष केपी ओलीले मुख्यमन्त्री हुनबाट रोकेको बदला लिने उपयुक्त अवसरका रूपमा यसलाई लिनुभएको छ, नेकपा प्रदेश कमिटीका एक नेताले भने, पार्टी केन्द्रीय सचिवालयभित्र पर्नका लागि उहाँले यसलाई बार्गेनिङका रूपमा राख्नुभएको छ। नेकपाका अध्यक्ष र महासचिव आउने पार्टी केन्द्रीय सचिवालयको निर्देशनबारे जानकारी गराउन नेकपाका अध्यक्ष पुष्पकमल दाहाल र महासचिव विष्णु पौडेल पुस २२ गते मंगलबार आउने भएका छन्। पार्टीभित्र बोल्न चाहने सबै प्रदेशसभा सदस्यको भावना सुनिसक्यौं, अब कसरी अगाडि बढ्ने भन्नेबारे अध्यक्ष र महासचिव आएर छलफलमा बोल्ने कार्यक्रम छ। प्रदेश सरकारका एक मन्त्रीले भने। २२ गतेको बैठकपछि ठोस निर्णयसहित एकमत भएर प्रदेशसभा बैठकमा निर्णयार्थ प्रदेश राजधानीको विषय लैजाने तयारीमा रहेको मुख्य सचेतक फुयाँलले बताए।"
डेपुटी गभर्नरको खडेरी !,"काठमाडौं : सरकारले शिवराज श्रेष्ठको बर्खास्ती प्रक्रिया चाँडो नटुंग्याए आगामी एक वर्ष केन्द्रीय बैंकमा डेपुटी गभर्नर बन्ने उम्मेदवारको अभाव हुने देखिएको छ। शिवराज श्रेष्ठलाई बर्खास्त गर्ने प्रक्रिया अघि बढाएपछि राष्ट्र बैंकका कार्यकारी निर्देशक डेपुटी गभर्नरमा पदोन्नति नहुने मानसिकतामा पुगेका छन्। विशिष्ट अधिकृतबीच सधैं हानाथाप हुने यो आकर्षक पदमा अहिले सबैको अरुचि देखिएको राष्ट्र बैंकका अधिकारी बताउँछन्। सम्भवतः सोमबारको मन्त्रिपरिषद् बैठकले श्रेष्ठको बर्खास्तीबारे निर्णय लिनसक्ने राष्ट्र बैंकका अधिकारी बताउँछन्। श्रेष्ठलाई मन्त्रिपरिषद्ले सफाइ दिएमा नयाँ डेपुटी गभर्नरको आवश्यक पर्दैन। उनलाई बर्खास्त गर्ने निर्णय भए उनको ठाउँमा अर्को व्यक्ति नियुक्त गर्नुपर्ने हुन्छ। तर, छोटो कार्यकाल र पेन्सन सुविधाका कारण राष्ट्र बैंकका विशिष्ट अधिकारी डेपुटी गभर्नरमा जान अनिच्छुक देखिएको उनीहरूनै बताउँछन्। ३० वर्षे सेवा अवधिका कारण पुराना कर्मचारी धमाधम बाहिरिएपछि छोटो समयमै राष्ट्र बैंकका कर्मचारी उपल्लो तहमा पुगेका छन्। त्यसले गर्दा केही कार्यकारी निर्देशकको पेन्सन अवधिसमेत पुगेको छैन। डेपुटी गभर्नर बन्ने वित्तिकै राष्ट्र बैंकको कर्मचारीबाट स्वतः अवकाश हुने कानुनी व्यवस्था छ। जीवनभर काम गरेर राष्ट्र बैंकको पेन्सन नखाइ घर जान कोही पनि इच्छुक छैन, एक कार्यकारी निर्देशक भन्छन्। त्यसो त, सुरक्षा निकायमा जस्तो एउटा पदमा एकै दरको पेन्सन सुविधा राष्ट्र बैंकमा छैन। अहिले कतिपय पूर्वगभर्नरभन्दा राष्ट्र बैंकका सवारीचालकले बढी पेन्सन पाइरहेको छ, अर्का एक अधिकारी भन्छन्, यस्तो व्यवस्था हटाउन कैयौं प्रयास गर्दा पनि कर्मचारी युनियनले दिँदैन। सेवा अवधि र जागिर छाड्दाको तलब स्केलका आधारमा पेन्सनको गणना हुने भएकाले पनि अहिले अधिकांश विशिष्ट अधिकृत डेपुटी गभर्नर बन्न अनिच्छुक देखिएका हुन्। अहिले राष्ट्र बैंकमा १७ जना कार्यकारी निर्देशक छन्। ऐनले उनीहरूमात्रै डेपुटी गभर्नरका लागि योग्य मान्छ। त्यसमध्ये लक्ष्मी प्रपन्न निरौला र महेश्वरलाल श्रेष्ठ माघ पहिलो साता अवकाश पाउँदै छन्। उनीहरू दुवै बिदामा बसिसकेका छन्। माघअघि नै सरकारले उनीहरूमध्ये एक जनालाई नियुक्त गर्दा सजिलो पर्छ, राष्ट्र बैंकका अर्का एक अधिकारी भन्छन्, ती दुई जनाले अवकाश पाएपछि समस्या हुन्छ। बाँकी १५ जना कार्यकारी निर्देशकले कम्तीमा ४ वर्ष जागिर खान पाउने भएकाले उनीहरू एक वर्षे डेपुटी गभर्नरमा नजाने एक कार्यकारी निर्देशक बताउँछन्। १९ फागुन २०७२ मा नियुक्त शिवराजको कार्यकाल २०७७ फागुनमा सकिँदै छ। उनको कार्यकाल अब १४ महिनामात्र बाँकी छ। एक महिना अघि बिदा बस्नुपर्ने व्यवस्था र नियुक्ति प्रक्रियामा लाग्ने समयका कारण नयाँ बन्ने डेपुटी गभर्नरले बढीमा एक वर्षमात्रै काम गर्न पाउँछन्। यति छोटो अवधिमा कसैले पनि आफूले चाहेको नतिजा दिन सक्दैनन्, भावी डेपुटी गभर्नरको चर्चामा रहेका एक कार्यकारी निर्देशक भन्छन्, यताको जागिर जाने, उता काम गर्न नसक्ने अवस्था छ। चाँडो अवकाश लिँदा त्यसपछिको अवसर खोज्न पनि कठिन हुने उनी बताउँछन्। यही कारण बहालवाला कार्यकारी निर्देशक अवकाश पाउन लागेका अधिकृतलाई नै डेपुटी गभर्नरमा ल्याउन पहल गरिरहेका छन्। त्यसो नभए सरकारले अनिच्छुक कर्मचारीलाई जबरजस्ती डेपुटी गभर्नर नियुक्त गर्ने वा बाँकी कार्यकाल पद रिक्त राख्ने बाटो रोज्न सक्छ। यसको अर्को बाटो पनि छ। राष्ट्र बैंक ऐन नै संशोधन गरेर ५ वर्षकै लागि नियुक्ति दिने व्यवस्था गर्न सकिने जानकार बताउँछन्। त्यसो गर्नु उचित हुने कतिपय बैंकर बताउँछन्। एकै पटक दुई जना डेपुटी गभर्नर नियुक्त गर्ने अहिलेको व्यवस्थाभन्दा केही समयको अन्तरालमा नियुक्त गर्ने प्रक्रियाले केन्द्रीय बैंकको व्यवस्थापनमा सन्तुलन ल्याउने एक बैंकर बताउँछन्। ऐन संशोधन गरेर राष्ट्र बैंक बाहिरबाट पनि डेपुटी गभर्नर नियुक्त गर्न सक्ने व्यवस्था गरेमा पनि सरकारलाई बाटो खुल्छ। बैंकरले विगतदेखि नै खुला प्रक्रियाबाट एक जना डेपुटी गभर्नर नियुक्त गर्नुपर्ने व्यवस्थाको माग गर्दै आएका थिए। यस्तो व्यवस्थाले बैंकिङ क्षेत्रमा लामो समय काम गरेका व्यक्तिलाई राष्ट्र बैंक छिर्न सजिलो पर्छ। त्यसबाहेक डेपुटी गभर्नर भएपछि स्वतः अवकाश हुने व्यवस्था हटाउन सकिने अर्को बाटो पनि छ। अवकाश प्राप्त कर्मचारीलाई पुनःनियुक्ति दिने व्यवस्था गर्न पनि राष्ट्र बैंकलाई सर्वोच्च अदालतले बाटो खोलिदिएको छ। गत वर्ष ३० वर्षे सेवा अबधि हटाउन माग गर्दै केही कर्मचारीले मुद्दा दायर गरेपछि अदालतले त्यसपछि अवकाश पाएका कर्मचारीलाई समेत पुनः नियुक्ति गर्न सक्ने गरी कर्मचारी नियमावली संशोधन गर्नसक्ने फैसला सुनाएको थियो।"
गाउँ छिर्यो जंगली हात्ती,"भद्रपुर : ठूलो शरीर, बेसुरमा हिँड्छ। बाटोमा जे अगाडि छ बिगारेरै छाड्छ। एउटा दाह्रा छ। उमेर कति पुग्यो ठ्याक्कै कसैलाई थाहा छैन। उसको नाम गाउँलेले अन्धो हात्ती राखेका छन्। अरू हात्ती प्रायः रातिको समयमा गाउँ छिर्ने गर्छन् तर अन्धो हात्ती भने जब उज्यालो हुन्छ अनि गाउँ पस्छ। गाउँमा पनि जहाँ धान र चामलको गन्ध आउँछ तिनै घरतिर मोडिने गर्छ स्थानीय भवानी खतिवडाले भने। अहिलेसम्म मान्छेको क्षति भने नगरेको उनी बताउँछन्। उनका अनुसार धान चामलसँगै बारीमा अन्य खेतीसमेत सखाप पार्छ। बिनामेसो हिँड्छ। ऊ आपैं धेरै पटक घाइते भएको छ। बिजुलीको तार, घरका चेपबाट जबर्जस्ती छिर्न खोज्छ। ज्यान जोगाएर बाँच्नै मुस्किल हुने अवस्थामा छ। खतिवडाले भने, हामी भर्खरका त जता पनि भाग्छौँ। बूढाबूढी र केटाकेटीलाई दिउँसो एक्लै घरमा छाडेर हिँड्न सकिँदैन। अरू हात्ती भगाउँदा भाग्छन् अन्धो हात्ती भने मन जितेझैँ गरी खाने कुरा खाइसकेर मात्र चलमलाउँछ। अरू हात्तीजस्तो छुच्चो छैन। केटाकेटी पछिपछि पुच्छर समात्दै जाँदा पनि हत्तपत्त वास्ता गर्दैन। कसैलाई टेर्दैन, अर्का स्थानीय हरिनारायण न्यौपानेले भने। आँसु चुहाएर हिँड्छ। जंगलमा त एकदमै कम बस्छ। जंगलको छेउमा घर हुनेलाई जोगिनै समस्या छ। कहिले मानवीय त कहिले धनजनको क्षतिले स्थानीय बासिन्दा त्रसित हुँदै आएका छन्। बुधबारेको वडा नम्बर ३ मा आदर्श नमुना सामुदायिक वन छ। उक्त वनका अध्यक्ष तिलक रिजालका अनुसार बुधबारेकोे उक्त क्षेत्रमा ५ वर्षको अवधिमा ४ जना मान्छे हात्तीले मारेको छ। खानेकुरा जंगलमा छैन। जंगलमा रुखको बोक्रा पनि उप्काएर खाने गर्छ। कलिला सालका मुना, बाँस पनि खानकै लागि फाँडेर लडाउँछ तर खाँदैन। उसलाई जंगलमा खाना छैन। आँखा देख्दैन। अनि बिहान, बेलुका, दिउँसो जतिबेलै गाउँ छिर्छ। रिजालका अनुसार बुधबारेकोे उक्त क्षेत्रमा ५ वर्षको अवधिमा हात्तीले यति धेरै मानिस मारिसक्दा पनि कसैको ध्यानाकर्षण भएको छैन। स्थानीय हरिनारायण न्यौपाने भन्छन्, पक्की घरको सटर फुटाएर समेत चामल, चोक्कर खाएको छ। जताबाट हुन्छ घरमै क्षति पुर्याउँछ। बुद्धशान्ति गाउँपालिकाका अध्यक्ष रमेश भुझेलका अनुसार गाउँपालिकाले घरमा राखेका अन्न हात्तीले खाएमा क्षतिपूर्ति दिने गरिएको छ। भत्किएका घरको पनि गाउँपालिकाले सहयोग गर्ने गरेको छ। गाउँपालिकासँग हात्ती नै रोक्न सक्ने क्षमता छैन। जंगल नजिक भएका घरमा रातिको समयका लागि लाइट दिने गरेका छौँ। अन्धो हात्तीले धेरै दुःख दिएको छ। उसको गाउँ छिर्ने समय हुँदैन। त्यसैले पनि गाउँ असुरक्षित भएको छ। भुझेलले भने, यसबारे जिल्ला डिभिजन वनमा पनि ज्ञापनपत्र बुझाइसक्यौँ तर अहिलेसम्म सुनुवाइ भएको छैन। जिल्ला वन डिभिजन कार्यालय झापाका प्रमुख विष्णुलाल घिमिरेका अनुसार उक्त हात्ती दिउँसो गाउँमा निस्कनु नै अस्वाभाविक छ। गाउँलेले हात्तीको दुवै आखाँबाट आँसु झरिराख्ने र बिनामेसो हिँड्ने हुँदा अन्धो हात्ती नाम दिएका छन्। बिरामी हुन सक्छ। उसका क्रियाकलाप अन्य हात्तीभन्दा फरक छ। स्थानीय जोखिममा भएको पनि थाहा छ तर दिगो उपाय पनि केही गर्न सकिँदैन, उनी भन्छन्। दुःख दिने उक्त हात्ती कोसी टप्पुसम्म लगेर छाड्दा पनि गन्ध सुँघेरै पुरानै ठाउँमा फर्कन्छन्। कोसीभन्दा अभै टाढा लगेर छाड्ने विषयमा छलफल भइरहेको घिमिरेले बताए। उनका अनुसार अर्को उपाय भनेको रेडियो कलरिङ हो। यसबाट हात्ती कता लाग्यो। गाउँ पस्दै छ कि भन्ने थाहा हुन्छ। गाउँ छिर्ने मुखमा १२ जना कर्मचारी राख्न सक्दा त्यो उपायले पनि केही हदसम्म गाउँमा जथाभावी पस्नबाट रोक्न सकिन्छ। कहिले मानवीय त कहिले धनजनको क्षतिले स्थानीय बासिन्दा त्रसित हुँदै आएका छन्। जिल्ला वन कार्यालय झापाको पछिल्लो तथ्यांकअनुसार ०६९ सालयता जिल्लामा जंगली हात्तीबाट ४० मान्छे र ११ जंगली हात्तीको मृत्यु भइसकेको छ।"
इरानद्वारा बदलाको धम्की,"तेहरान : आफ्ना शीर्ष कमान्डर जनरल कासिम सुलेमानी मारिएपछि इरानले अमेरिकासँग बदला लिने धम्की दिएको छ । अमेरिकाको विरोधमा निकालिएको विशाल जुलुसपछि इरानको कोम शहरको मस्जिदमा रातो झण्डा फहराइएको छ । इरानी सभ्यतामा रातो झण्डा बदला र रगतको संकेत भएको सञ्चारमाध्यमले उल्लेख गरेका छन् । इरानले जनरलको हत्यापछि अमेरिकासँग बदला लिने धम्की दिएको थियो । इरानको धम्कीसँगै अमेरिकी राष्ट्रपति डोनल्ड ट्रम्पले पनि इरानले आक्रमण गरे आफूले इरानलाई समाप्त पारिदिने चेतावनी दिएका छन् । यो आक्रमणमा अमेरिकाले अत्याधुनिक हतियार प्रयोग गर्ने र त्यो इरानले झेल्न पनि नसक्ने दाबी गरेका छन् । सामाजिक सञ्जालमा इरानी नागरिकले यसरी झण्डा राखिएको पहिलोपटक भएको पनि उल्लेख गरेका छन् । इरानमा अमेरिकासँग बदला लिनुपर्ने माग गरी लाखौं व्यक्तिले प्रदर्शन गरेका छन् । उनीहरूले अमेरिका शैतान हो भन्न्ने नारा लगाएका छन् । आइतवार सुलेमानीको शव बगदादबाट इरान ल्याइएको थियो । सुलेमानीको अन्तिम यात्रामा अत्यधिक व्यक्ति सहभागी थिए । सन् १९७९ मा इरानस्थित अमेरिकी दूतावासबाट इरानले ५२ अमेरिकीलाई बन्दी बनाएको थियो । ती बन्द्यीलाई छुटाउन अमेरिकालाई निकै कठिनाइ भएको थियो । त्यसकै बदलामा ट्रम्पले पनि ५२ ठाउँमा आक्रमण गरिने शब्द प्रयोग गरेका छन् । इराकले अमेरिकी आक्रमणको निन्दा गरेको छ । इराकी विदेश मन्त्रालयले बगदादस्थित अमेरिकी राजदूत म्याथ्यु ट्युलरलाई आइतवार स्पष्टीकरण लिएको छ । मन्त्रालयले उल्लेख गरेको छ, अमेरिकी आक्रमणबाट इराकी सम्प्रभुताको स्पष्ट रूपमा उल्लंघन भएको छ । यसले अन्तर्राष्ट्रिय गठबन्धनको सहमतिको विपरीत छ । सुलेमानीको हत्यापछि अमेरिकी विदेशमन्त्री माइकल पोम्पियोले आइतवार इजरायली प्रधानमन्त्री बेन्जामिन नेतन्याहुसँग वार्ता गरेका छन् । उनले ट्वीट गर्दै लेखेका छन्, इजरायली प्रधानमन्त्री र मैले यस क्षेत्रमा हुने इरानी आक्रमणको प्रतिरोध गर्ने विषयमा छलफल गरेका छौं । आतंकवादलाई निरस्त पार्न इजरायलबाट मिलेको सहयोगप्रति आभारी छु । अमेरिका र इजरायलबीच अटुट सम्बन्ध छ । नेतन्याहुले पनि उक्त आक्रमणको पक्षमा समर्थन गर्दै अमेरिकालाई आत्मरक्षाको अधिकार भएको बताएका छन् । ईयूद्वारा इरानी विदेशमन्त्रीलाई निमन्त्रणा खाडीमा देखिएको तनावबारे छलफलका लागि यूरोपेली संघ (ईयू) ले इरानका विदेशमन्त्रीलाई ब्रसेल्स भ्रमणका लागि निमन्त्रणा गरेको छ । ईयूका विदेश नीति प्रमुख जोसेफ बोरेलले इरानी विदेशमन्त्री मोहम्मद जावेद जरिफलाई पछिल्लो विकसित घटनाक्रमबारे छलफलका लागि ब्रसेल्स आउन आग्रह गरेको ईयूले जनाएको छ । विज्ञप्तिमा उल्लेख छ, बोरेलले इरान तथा खाडी क्षेत्रबारे छलफलका लागि इरानी विदेशमन्त्री जरिफलाई निमन्त्रणा दिनुभएको छ । यसैबीच इरानले आइतबार नै आफू सन् २०१५ को आणविक सन्धिबाट पाँचौँ कदम पछाडि हटेको बताएको छ । अमेरिकाले बहुपक्षीय सम्झौताबाट हट्दै इरानमाथि प्रतिबन्ध लगाएको बदलामा इरानले आफू पनि क्रमशः आणविक सम्झौताबाट फिर्ता हुने बताउँदै आएको थियो । इरानी विदेश मन्त्रालयका प्रवक्ता अब्बास मौसवीले उक्त घोषणा गरेका छन् । सन् २०१५ मा विश्वका शक्ति राष्ट्रहरूसँग इरानले गरेको सम्झौताबाट अमेरिका एकतर्फीरूपमा सन् २०१८ मा नै फिर्ता भएको थियो भने इरानले पनि उक्त सम्झौताबाट अमेरिका फिर्ता भएको अवस्थामा यसलाई मानेर अघि बढ्न सम्भव नहुने बताउँदै आएको थियो । चीन र रूसबीच छलफल आक्रमणपछि विकसित परिस्थितिका बारेमा चिनियाँ विदेशमन्त्री वाङ यी र रूसी विदेशमन्त्री सर्गेइ लाभरोभबीच फोनवार्ता भएको छ । उनीहरूबीच इरानी कमान्डर मारिएपछि इराक र इरानसहित खाडी क्षेत्रमा देखा परिरहेको अवस्थाका बारेमा कुराकानी भएको छ । उनीहरूले यस विषयमा आगामी दिनमा चाल्नुपर्ने कदमका बारेमा पनि कुराकानी गर्नुभएको जनाइएको छ । मारिएका सुलेमानलाई अमेरिकाले विगतदेखि नै आतंककारी समूहका नाइके भएको बताउँदै आएको थियो । अमेरिकी राष्ट्रपति डोनल्ड ट्रम्पले नै उनको हत्याको निर्देशन दिएको अमेरिकी रक्षा मन्त्रालय पेन्टागनले बताएको छ । उता अमेरिकी राष्ट्रपति डोनल्ड ट्रम्पले भने इरानले अमेरिकी नागरिक र उसको सम्पत्तिमाथि आक्रमण गरे इरानमाथि नै कडा हमला गर्ने बताएका छन् । ट्रम्पले चेतावनी दिँदै भने, इरानले अमेरिकी नागरिक र सम्पत्तिमा आक्रमण गरे त्यस विरुद्धको जवाफी आक्रमण गर्न अमेरिका तयार छ र इरानका महत्वका ५२ वटा स्थानको पहिचान गरिसकेको छ । क्याप्सन"
"उखु किसानको समस्यामा चासो : खेती करारमा, भुक्तानी किस्ताबन्दीमा","काठमाडौं : उखु किसानको समस्या समाधानका लागि करारका आधारमा खेती गर्नुपर्ने सुझाव विज्ञले दिएका छन् । त्यसपछि किस्ताबन्दीमा भुक्तानी दिनुपर्ने धारणा उनीहरूको छ । उखु बाली लगाउनुपूर्व नै सरकारले समर्थन मूल्य तोक्नुपर्छ । त्यसकै आधारमा चिनी मिल र किसानबीच करार हुनेबित्तिकै पहिलो किस्ता दिनुपर्छ, पूर्वअर्थसचिव रामेश्वर खनालले संसदीय समितिमा भने, करारमा भुक्तानीको किस्ता र परिमाण खुलाउनुपर्छ । प्रतिनिधिसभाको उद्योग तथा वाणिज्य र श्रम तथा उपभोक्ता हित समितिले आइतबार यो विषयमा सर्वपक्षीय छलफल चलाएको थियो । त्यसमा सहभागी पूर्वसचिव खनालले सरकारले समर्थन मूल्य तोक्ने, त्यसका आधारमा चिनी उद्योगीले किसानसँग करार गरी किस्ताबन्दीमा भुक्तानी दिनुपर्ने धारणा व्यक्त गरे । करार हुनेबित्तिकै उखु मिलमा पठाएपछि र क्रसिङपछि तीन किस्तामा भुक्तानी दिनुपर्ने उनको भनाइ थियो । खेती गर्ने बेला प्रारम्भिक खर्चका आधारमा १० देखि २५ प्रतिशत नगदै किसानलाई उद्योगीले उपलब्ध गराउन प्रस्ताव गरिएको छ । उखु उत्पादनपश्चात् उद्योगमा पुयाउँदा नगदै ३० प्रतिशत किसानलाई दिनुपर्छ । त्यसपछि बाँकी कुपन उपलब्ध गराएर क्रसिङ सकेको तीन या चार महिनापछि भुक्तानी दिने गरे समस्या समाधान हुने सहभागीको भनाइ थियो । खनालले अर्थ, कृषि तथा पशुपन्छी, उद्योग, वाणिज्य तथा आपूर्ति मन्त्रालयसहित किसान आयोग, कृषि विज्ञ, चिनी उद्योगी सम्मिलित कार्यदल गठन गर्न पनि सुझाव दिए । उन्नत बीउ, मल, कृषि उपकरण, सिँचाइ, बिमा र बैंकको ऋण सुविधा उपलब्धताको सवालमा कार्ययोजना बनाउन कार्यदललाई जिम्मेवारी दिनुपर्ने प्रस्ताव उनले गरे । चिनी उद्योगको तहमा ढुवानी, क्रसिङ, क्षमता विस्तार, वैकल्पिक उत्पादन, चिनीको बजारीकरण, बजार हस्तक्षेप, उद्योगको ऋण र भुक्तानीसम्बन्धी विषयमा कार्ययोजना बनाउने जिम्मेवारी कार्यदललाई दिन सुझाइएको छ । कार्यदल प्रतिवेदन अक्षरशः पालना गर्न समितिले सरकारलाई निर्देशन दिनुपर्छ, उनले भने, यसका साथै किसानको हकहितसम्बन्धी संरक्षण ऐन आउन पनि आवश्यक छ । समिति सभापति विमल श्रीवास्तवले सुझावका आधारमा तत्काल कार्यदल बनाउन सरकारलाई निर्देशन दिने बताए । उखु किसान राजेश यादव र बेचन राय यादवले मिलमा उखु पठाएको १५ दिनभित्र भुक्तानी नपाए आगामी वर्षदेखि खेतीबाट पलायन हुने सुनाए । मिल सञ्चालकले किसानलाई उखुबाट विस्थापित गराए घाटा उनीहरूले बेहोर्नुपर्ने बेचनले बताए । अब पनि उखुको भुक्तानी र सरकारी अनुदान समयमा नपाइए उखु मिलसहित सरकारविरुद्ध वारपारको आन्दोलन गर्छौंं, राजेशले भने, सरकारी अनुदान र उखुको मूल्य एकमुष्ठ हाम्रो खातामा चाहिन्छ । सरकारी चिनी उद्योग नहुँदा उखु किसान प्रताडित बनेको किसान आयोगका प्रवक्ता रवीन्द्र केसीले बताए । वीरगन्ज चिनी उद्योगलाई तत्काल सञ्चालनमा ल्याउनुपर्ने सुझाव उनले दिए । उद्योगलाई राजनीतिक भर्तीकेन्द्र नबनाउने गरी पीपीपी मोडेलमा किसानको पनि सेयर रहने गरी वीरगन्ज चिनी उद्योग तत्कालै सञ्चालनमा ल्याउनुपर्छ, उनले भने । नेपाल चिनी उद्योग संघका अध्यक्ष शशीकान्त अग्रवालले चिनी उद्योगीले किसानलाई समयमा भुक्तानी गर्न नसक्नु गलत भएको बताए । बक्यौता रकम भुक्तानी गर्न नसक्ने उद्योगीलाई कारबाहीको दायरामा ल्याउनुपर्ने उनको भनाइ थियो । किसानले भुक्तानी समस्या अर्को वर्ष फेरि बेहोर्ने दाबी उनले गरे । स्वदेशी चिनी बिक्री नहुँदासम्म उद्योगीले किसानलाई भुक्तानी दिन सक्दैनन् । चिनी आयातमा फेरि सरकारले प्रतिबन्ध लगाउनुपर्छ, उनले भने, पछिल्लो १० वर्ष अवधिमा चिनीको मूल्य पनि वृद्धि भएको छैन । सरकारले चिनीको मूल्य बढाएर उद्योगलाई संरक्षण गर्नुपर्छ । उद्योगी हितेश गोल्छाले चिनी उद्योग धरासायी बनेको दाबी गरे । श्रीराम सुगर मिल पनि धरासायी भएर उखु किसानलाई समयमा भुक्तानी दिन नसकेको उनले सुनाए । उक्त मिल बैंकको सूक्ष्म निगरानीमा परेका कारण बैंकले थप ऋण दिन नमान्दा भुक्तानी गर्न समस्या परेको उनको भनाइ थियो । सरकारले श्रीराम सुगर मिलजस्तै अन्य उद्योगलाई रुग्ण उद्योगभित्र राखेर समस्या समाधान गर्न बाटो खोलिदिए किसानलाई भुक्तानी दिन सहज हुनेछ, उनले भने ।"
खाडीका नेपालीबारे चिन्ता : परराष्ट्र र श्रम मन्त्रीको आकस्मिक बैठक,"काठमाडौं : अमेरिका र इरानबीच उत्पन्न तनावसँगै खाडी क्षेत्रमा रहेका नेपालीहरुबारे चिन्ता शुरु भएको छ। इराक र इरानसँगै अन्य राष्ट्रमा समेत यसको प्रभाव पर्न सक्ने भन्दै परिस्थिति थप चिन्ताजनक भएमा सरकारले त्यहाँ रहेका नेपालीहरुलाई कसरी उद्धार गर्ने भन्दै छलफल अघि बढाएको छ। त्यहाँ समस्या बढ्दै गए नेपालीको उद्धार र सहजीकरण कसरी गर्ने भन्ने विषयमा परराष्ट्र मन्त्रालय आफै अन्यौलमा छ। हामीले ती दुई मुलुक हेर्ने दूतावासलाई निर्देशन दिएका छौं भने खाडीमा रहेका अन्य दूतावासलाई पनि त्यहाँको परिस्थिति बारेमा बुझ्न भनेका छौं, परराष्ट्रमन्त्री प्रदीप ज्ञवालीले आइतबार अन्नपूर्णसँग भने, समस्या बढेमा के गर्ने भनेर छलफल गरिरहेका छौं। बैठकमा परराष्ट्र मन्त्री प्रदीपकुमार ज्ञवाली, श्रम, रोजगार तथा सामाजिक सुरक्षा मन्त्री रामेश्वर राय यादव, दुवै मन्त्रालयका सचिवहरु र परराष्ट्रका खाडी क्षेत्र हेर्ने महाशाखा प्रमुख तथा श्रम मन्त्रालयका अधिकारीहरु सहभागी थिए। मन्त्रालयले खाडीमा ठूलो समस्या परे के गर्ने भनेर अहिलेसम्म विशेष अध्ययन र बहस गराएको थिएन। यस्तै समस्या पर्दा पटकपटक भारतीय कामदारसँग उनीहरुकै सहयोगमा उद्धार गरेका विगत छ। खास परिस्थिति सिर्जना भए समस्या सम्बोधन गर्ने तयारी बैठक भएको जानकारी परराष्ट्र र श्रम, रोजगार तथा सामाजिक मन्त्रालयले प्रधानमन्त्री केपी ओलीलाई जानकारी दिएको छ। खाडीमा रहेका नेपाली कामदारसँग प्रत्यक्ष सरोकार राख्ने आकस्मिक बठकर श्रम, रोजगार तथा समाजिक सुरक्षा मन्त्रालय मन्त्री र अधिकारीहरु बीच छलफल भएको हो। छलफलमा मन्त्रालयले इरान र इराकमा भएका नेपालीहरुको प्रत्यक्ष सम्पर्कमा रहनका लागि दूतावासलाई निर्देशन दिएको छ। उनीहरुलाई हरेक क्षणको अवस्थाबारे परराष्ट्र मन्त्री, सचिव र महाशाखालाई जानकारी दिन पनि निर्देशन दिइएको मन्त्रालयले जनाएको छ। ती दूतावासहरुको प्रतिवेदनका आधारमा त्यस क्षेत्रमा आफ्नो धारणा तय गर्ने र यसबारे विज्ञ बहस पनि गर्ने तयारी मन्त्रालयको छ। इराक र इरानमा तनाव बढेपछि परराष्ट्र मन्त्रालयले त्यहाँ रहेका नेपालीसँग सम्पर्कमा रहने र परिस्थिति थप बिग्रिएमा तत्काल उद्धार प्रक्रिया अघि बढाउनेसम्मका तयारी गरेको हो। इरानसमेत हेर्ने पाकिस्ता स्थित नेपाली दूतावास र इराक हेर्ने कुवेत स्थित दूतावासलाई त्यहाँको परिस्थितिको विश्लेषण गर्न र आफ्ना नागरिकसँग सम्पर्कमा रहन परराष्ट्रले आइतबार नै निर्देशन दिएको छ। पाकिस्तानका लागि नेपाली राजदूत सेवा लम्साल र कुवेतका लागि नेपाली राजदूत दुर्गाप्रसाद भण्डारीलाई सम्पर्क गर्दै त्यहाँको अवस्थाबारे जानकारी दिन भनिएको हो। त्यहाँको परिस्थितिको वास्तविक मुल्यांकन गरेर त्यसको रिपोर्ट मन्त्रालय पठाउनसमेत उनीहरुलाई भनिएको छ। आवश्यक परे त्यस क्षेत्रमा दूतको रुपमा गएर समेत उद्धारमा खटिने प्रकारको तयारी परराष्ट्रले गरेको छ। गत शुक्रबार देखि अमेरिका र इरानबीच तनाव बढेपछि परराष्ट्रले कुनै त्यस्तो खास परिस्थिति उत्पन्न भए तत्काल उद्धारको लागि दुतावासलाई निर्देशन गर्दै २४ सै घण्टा सम्पर्कमा रहिरहन भनेको छ। पाकिस्तानस्थित नेपाली दूतावासका अनुसार इरानमा हालसम्म २५ जना नेपाली सम्पर्कमा आएका छन। इराकमा १५ हजार बढि नेपाली रहेको अनुमान छ। इराकमा काम गर्न जान पाउँदैनन तर अनेकन उपाएबाट पुगेर काम गरिरहेकालाई भने सरकारले छुट दिएको छ। यद्यपि उनीहरुको कुनै आधिकारिक तथ्यांक छैन। तर खाडीमा कति नेपाली छन भन्ने आधिकारिक तथ्यांक सरकारसँग छैन। जनगणनालाई आधारमान्दा २० लाख पनि पुग्दैनन। तर, वास्तविकतामा मलेसियासहित ३० लाख बढि रहेको अनुमान सरकारको छ। पश्चिम एसियामा देखिएको राजनीतिक संकटले नेपालको अर्थतन्त्रलाई समेत प्रभावित पार्ने देखिएको छ। साउदी, कतार, मलेसिया, यूएई, बहराईन, कुबेत, इजरायल र लेबलान लगायतका मुलुकबाट नेपालमा वर्षेनि तीन खर्ब रुपैयाँभन्दा बढी विप्रेषण (रेमिट्यान्स) भित्रिंदै आएको राष्ट्र बैंकको तथ्यांक छ। अमेरिकाले ड्रोन आक्रमण गरी शुक्रबार सोलेमानीलाई बग्दादमा मारेको अन्तराष्ट्रिय संचार माध्यममा आएको दुई दिनपछि सरकारले त्यहाँ रहेका नेपालीको अवस्थाबारेमा चासो राखेको हो। इरानले यसको कडा बदला लिने घोषणा र पछिल्लो अवस्थाले सरकार बढी नै गम्भीर बनेको छ। इराकमा रहेका आफ्ना नागरिकमाथि हुनसक्ने सम्भावित आक्रमणबाट जोगाउन अमेरिकाले तत्काल इराक छोड्न सूचना जारी गरेको छ। गत साताको आरम्भमा प्रदर्शनकारीले बग्दादमा रहेको अमेरिकी दूतावासमा आक्रमण गरे भने आइतबार पनि दूतावास नजिकै बम बिस्फोट भएको छ। अमेरिकी राष्ट्रपति डोनाल्ड ट्रम्पको निर्देशनमा इराकको बग्दादमा इरानका सैन्य जनरल कासेम सोलेमानी मारिएपछि खाडि क्षेत्रमा पूरै त्रास फैलिएको हो। इरानले पनि जवाफी कारबाही गर्ने भनेपछि त्यहाँ थप समस्या सिर्जना हुने भएको छ। अमेरिका र इरानबीच लामो समय देखिको तनाव अहिले थप उत्कर्षमा पुगेको हो। इराक र इरान दुवै मुलुकमा अमेरिका विरोधी प्रदर्शनहरू भइरहेका छन् भने त्यहाँ अमेरिकी सैन्यको कुनै कारबाही भएका युद्ध भड्कने भनिएको र विश्वका नेताहरुले दुवै तर्फ संयमता अपनाउन भनेका छन। अमेरिकाले इरानका ५२ स्थानलाई आफ्नो निशानामा राखेको जनाएको छ। यही कारण पनि खाडीमा झन सन्त्रास फैलिएको जानकारी दूतावासले दिएको छ। कुनै पनि समय युद्ध हुनसक्ने आंकलन खाडी राष्ट्रले गरेकाले सरकार यसमा गम्भीर बनेको छ। त्यही आंकलनको बीचमा अमेरिकाले आप्ना नागरिकलाई तत्काल इराक छाड्न सूचना जारी गरेपछि झन युद्धको संकेत देखिएको अन्तर्राष्ट्रिय सञ्चार माध्यमले जनाएका छन््। यद्यपि, अमेरिकाले इरानसँग आफूले युद्ध नचाहेको बताउँदै आएको छ। केही मुलुकले अमेरिकामा रहेका आफ्ना नागरिकलाई समेत सुरक्षित रहन विज्ञप्ति जारी गरेको छ।"
नेपालमा पक्राउ परेका १२२ जना चिनियाँलाई जहाजमा देश फर्काइँदै,"काठमाडौं : चिनियाँ दूतावासले १ सय २२ चिनियाँको राहदानी रद्द गर्ने भएको छ। प्रवेशाज्ञा (भिसा) दुरुपयोग गरी शंकास्पद गतिविधिमा संलग्न रहेको आरोपमा उनीहरू काठमाडौंबाट पक्राउ परेका थिए। उनीहरूका राहदानी एकमुष्ठ रद्द गरी नयाँ ट्राभल डकुमेन्ट जारी गर्ने तयारी दूतावासले गरेको हो। व्यक्ति छन्, राहदानी छैन। राहदानी छ, व्यक्ति फरार छन्, एक प्रहरी अधिकारीले अन्नपूर्णसँग भने। प्रहरीका अनुसार ९६ जनाको राहदानी छैन। बाँकी २६ जनाको राहदानी प्रहरीसँग छ। राहदानी हराए दूतावासले नयाँ उपलब्ध गराउँदै आएको थियो। राहदानीबेगर पक्राउ परेकालाई ट्राभल डकुमेन्टका आधारमा चीन फर्काउने तयारी छ। त्यसका लागि दूतावासले प्रहरीसँग समन्वय गरिरहेको छ। ट्राभल डकुमेन्टमा भिसा नियमित गरी पक्राउ परेका सबैलाई बुधबार चीन फर्काइनेछ। बुधबार बिहान र बेलुका दुई सिफ्टमा चीनबाट दुईवटा जहाज काठमाडौं आउनेछन्। चीन सरकारले काठमाडांैमा पक्राउ परेका आफ्ना नागरिकलाई बुधबार (८ जनवरी) दुईवटा चार्टर विमानबाट फिर्ता लैजाने भएको हो। त्यसका लागि चीनले चाइना साउदन र चाइना वेस्टर्न नामका दुई विमान नेपाल पठाउन लागेको छ। एउटामा ८० र अर्काेमा ४२ जना लगिने भएको छ। ती जहाज अवतरण गराउन दूतावासले नागरिक उड्डयन प्राधिकरणबाट अनुमति लिएको छ। प्रहरीले हिरासतमा रहेका चिनियाँको कागजपत्र बुझाएपछि अध्यागमन विभागले निष्काशन प्रक्रिया थाल्नेछ। विभागका महानिर्देशक ईश्वरराज पौडेलले पक्राउ परेका शंकास्पद सबै चिनियाँलाई निष्काशन गरिने बताए। उनीहरू सबैले व्यापारिक र पर्यटक भिसा दुरुपयोग गरेका छन्। सोहीबमोजिम कारबाही गरी निष्काशन गर्छौं, महानिर्देशक पौडेलले अन्नपूर्णसँग भने, पक्राउ परेकामध्ये एक जनासँग मात्रै व्यापारिक भिसा छ। बाँकी सबैको पर्यटक भिसा छ। ईजी ३८९३५०३ नम्बरको चिनियाँ राहदानीवाहक हु चेङगुईले व्यापारिक भिसा लिएका हुन्। चेङगुईले ली चाओ नामको आईटी कम्पनी खोल्न व्यापारिक भिसा लिएको पाइएको छ। यो कम्पनीका नामबाट व्यापारिक भिसा लिएका अन्य चिनियाँ फरार छन्। उनीहरूलाई फिर्ता लैजाने तयारीस्वरूप चीनको पब्लिक सेक्युरिटी मन्त्रालयअन्तर्गतको अपराध अनुसन्धान विभागका उपनिर्देशक बाङ हुवा नेपालमा छन्। उनले गृह मन्त्रालय, अध्यागमन विभाग र प्रहरीसँग समन्वय गरिरहेका छन्। गैरकानुनी ढंगले नेपाल बसेका चिनियाँविरुद्धको विशेष अप्रेसनका लागि उपनिर्देशक बाङ नेतृत्वको चिनियाँ टोली नेपाल आएको हो। कम्बोडिया, फिलिपिन्स, लाओसलगायत पूर्वी एसियाली मुलुकमा अवैध चिनियाँविरुद्ध अप्रेसन थालिएपछि त्यहाँबाट हजारौं चिनियाँ नेपाल प्रवेश गरेका थिए। चीन सरकारको सूचनाका आधारमा नेपाल प्रहरीले पुस ७ मा १ सय २२ चिनियाँलाई पक्राउ गरेको थियो। यसअघि सात चिनियाँ पक्राउ परेका थिए। उनीहरूको भिसा म्याद गुज्रिएको थियो। अध्यामगनले भिसा नियमित नगर्नेलाई विलम्ब शुल्क लिएर भिसा नियमित गरी निष्काशन गर्छ। भिसा भएका चिनियाँलाई कसरी निष्काशन गर्ने भन्नेबारे गृह मन्त्रालय परामर्शमा छ। निश्चित समयसम्म नेपाल प्रवेशमा प्रतिबन्ध लगाउने गरी निष्काशन गर्नेबारे छलफल भइरहेको जनाइएको छ। पहिलो चरणमा झन्डै १ हजार चिनियाँ पक्राउ गर्ने चीन सरकारको योजना सूचना चुहिएका कारण पूरा हुन सकेन। चिनियाँ पक्ष अप्रेसन पूरा नहुँदै सूचना चुहिएकोप्रति गम्भीर बनेको छ। केहीलाई पक्राउ गर्नेबित्तिकै सूचना चुहिएपछि काठमाडांै, पोखरा, चितवनलगायत स्थानमा शंकास्पद ढंगले बसेका हजारौं चिनियाँ भागेको भन्दै चिनियाँ पक्षले असन्तुष्टि जनाएको छ। १ हजार जरिवाना साइबर अपराधमा संलग्न १ सय २२ चिनियाँलाई जिल्ला प्रशासन कार्यालय काठमाडौंले जनही १ हजार रुपैयाँ जरिवाना गरेको छ। प्रमुख जिल्ला अधिकारी जनकराज दाहालको इजलासले आइतबार उनीहरूको कसुरका आधारमा जरिवाना तोकेको हो। अभद्र व्यवहार मुद्दामा प्रहरी र सरकारी वकिलको राय प्रतिवेदनका आधारमा सीडीओ दाहालले यस्तो फैसला गरेका हुन्। महानगरीय प्रहरी परिसर टेकुका प्रमुख एसएसपी उत्तमराज सुवेदीले ती चिनियाँलाई अध्यागमन विभागको जिम्मा लगाइने बताए।"
बाँसको झ्याङमा लागूऔषधसँगै भेटियो पेस्तोल,राजविराज : सप्तरीको छिन्नमस्ता गाउँपालिका३ गोविन्दपुरबाट लागूऔषधसहित कटुवा पेस्तोल बरामद भएको छ। सशस्त्र प्रहरी बल बेस क्याम्प गोविन्दपुरका सशस्त्र प्रहरीको गस्ती टोलीले लागूऔषध र कटुवा पेस्तोल बरामद गरेको हो। गस्ती गर्दै जाँदा बाँसघारीमा प्लाष्टिकको झोलामा डाईलेक्स डिसि १०० मिलिलिटरको १५ वटा बोतल र एक थान कटुवा पेस्तोलसहित दुई राउण्ड गोली फेला परेको सशस्त्र प्रहरी निरीक्षक नविन बुढाथोकीले बताए। बेवारिसे अवस्थामा फेला परेको हतियार र लागूऔषध सोमबार जिल्ला प्रहरी कार्यालय सप्तरीमा बुझाइएको सशस्त्र प्रहरी उपरिक्षक उद्धव न्यौपानेले बताए।
भारतीय सुरक्षाकर्मीबाट अपहरित युवाको रिहाई माग,"कपिलवस्तु : नेपाल भारत सीमा क्षेत्रको मर्यादपुर बजारबाट भारतीय सुरक्षाकर्मीको अपहरणमा परेका युवाको रिहाईको पहल गर्न जिल्लामा सर्वदलीय तथा सर्वपक्षीय रुपमा नेपाल सरकारसँग माग गरिएको छ । नेपाली नागरिकलाई नेपालमै आएर भारतीय सुरक्षाकर्मीले अपरण गरी लैजानु गम्भीर विषय भएको भन्दै जिल्लामा सर्वदलीय बैठकबाट घटनाको घोर निन्दा गरिएको छ । सर्वदलीय बैठकले अहरणमा परेका यशोधरा गाउँपालिका८ मटेरियाका ४० वर्षीय मोवारक खाँको यथाशीघ्र रिहाई पहल गर्न नेपाल सरकारलाई आग्रह गरेका छन् । नेपाली कांग्रेसका नेता तथा पुर्व राजदुत दीपकुमार उपाध्यायको नेतृत्वमा जिल्लाका राजनैतिक दलका नेताहरुले प्रमुख जिल्ला अधिकारीमार्फत प्रधानमंत्रीलाई ज्ञापन पत्र बुझाएका थिए । ज्ञापन पत्रमा अपहरित युवाको रिहाई र सीमा क्षेत्रमा नेपाली नागरिकको शान्ति सुरक्षाको पूर्ण ग्यारेन्टी गर्न माग गरिएको छ । दिउँसै नेपाली भूमिमा आइ नेपाली नागरिकलाई भारतीय सुरक्षाकर्मीले अपहरण गरेर लैजानु निकै निन्दनीय र मुलुककै शान्ति सुरक्षाको सवालमा लज्जास्पद स्थिति रहेको पुर्व राजदुत दीपकुमार उपाध्यायले बताए । यो समान्य घटना होइन, पुर्व राजदुत उपाध्यायले भने, 'नेपाल सरकारले यो विषयमा गम्भीर भइ भारत सरकारको उच्च तहमा तत्काल वार्ता र संवाद अघि बढाउनु पर्छ ।' पीडितका तर्फबाट राष्ट्रिय जनता पार्टीका अध्यक्ष कैलाश अग्रहरि, संघीय समाजवादी पार्टीका अध्यक्ष शैलेन्द्र यादव, राप्रपा संयुक्तका अध्यक्ष ईद्रिस मोहम्मद मुसलमान, नेपाली कांग्रेसका पुर्व जिल्ला सभापतिहरु राजेश ज्ञवाली, सुधाकर पाण्डेय, जिल्ला सचिव महेन्द्र पाठक र जिल्ला कोषाध्यक्ष शोहरत तेली लगायतका नेताहरु, मानवअधिकारकर्मी र संचारकर्मीहरु ज्ञापन पत्र बुझाउनका लागि पीडितका साथमा जिल्ला प्रशासन कार्यालय पुगेका थिए । खांलाई शनिबार दिउँसो भारतीय सुरक्षाकर्मीहरुले सीमा नाकाको मर्यादपुर बजार नजिकबाट अपहरण गरी लगेका थिए । आफ्नो छोरालाई किन के कारणले भारतीय सुरक्षाकर्मीहले अपहरण गरी लगे आफुहलाई थाहा नभएको अपहरित खाँका पिता निसार खाँले बताए । छोराको शीघ्र रिहाईको पहल गर्न खाँका पिता निसारले पत्रकारमार्फत सरकारसँग माग गरेका छन् ।"
हिमपातपछि गुल्जार रारा (फोटोफिचर),"मुगु : नेपाल भ्रमण वर्ष २०२० को एक सय गन्तब्य सूचीमा मुगुको राराताल पनि परेको छ।यतिबेला रारा हिमपातले सेताम्मे छ। हिउँले छोपिदा रारा गुल्जार भएको छ।यतिबेला राराले पर्यटकलाई निम्तो बाँडिरहेको छ। रारा वरपर २ फिटसम्म हिउँ जमेको छ । रारा वरिपरिका रूख विरुवा पनि हिउँले छोपिएका छन्। हिउँले पर्यटकलाई झन् उत्साहित बनाएको रारा घुम्न आएका भएका पर्यटक विवेक तामाङले बताए । मुर्माटपसम्म पुगेर सेताम्मे रारादेखि वारिपारिको बस्ती दृश्यावलोकन गर्न सकिने भएकाले यो मौसम रारा भ्रमणका लागि उपयुक्त मानिन्छ।यतिबेला राराले खैरो, बैजनी र निलो गरी दिनमै तीन पटकसम्म रूप बदल्ने गर्दछ।यही रूपमा रमाउन यतिबेला देशका विभिन्न ठाउँबाट पर्यटक आउन थालेका छन्। रारामा विश्वमा दुर्लभ असला जातका माछा, रानी ट्राउट भ्यागुतोलगायत तीन सय प्रजातिका चरा पाइन्छन्। कस्तुरी, रेडपाण्डा, मृग, घोरल, भालु, रतुवालगायत वन्यजन्तुले राराको महत्त्व झनै बढाएको छ। मुद्र सतहदेखि २९ सय ९० मिटर उचाइमा रहेको राराताल ५ किलोमिटर लम्बाइ, ३ किलोमिटर मिटर चौडाइ र १ सय ६७ मिटर गहिराइसम्म फैलिएको छ। हिमपातसँगै चिसो अत्यधिक बढेपछि मुगुको जनजीवन कष्टकर बनेको छ । तर पर्यटक भने चिसो र हिमपातको प्रवाह नगरी रारा पुग्न थालेका छन्।"
च्छोरोल्पामा भेटियो हिमचितुवा,"दोलखा : विश्वमै दुर्लभ मानिएको हिमचितुवा रोल्वालिङ उपत्यकाको च्छोरोल्पा हिमताल आसपास फेरि भेटिएको छ। गौरीशंकर संरक्षण क्षेत्र आयोजना (जीक्याप)ले गौरीशंकर गाउँपालिका९, रोल्वालिङ उपत्यकाको च्छोरोल्पा हिमतालआसपास गरेको क्यामेरा ट्र्यापिङबाट संरक्षण क्षेत्रभित्र दोस्रोपटक हिमचितुवा भेटिएको हो। जीक्यापले आइतबार पत्रकार सम्मेलन गरी हिमचितुवा भेटिएको जनाएको छ। रोल्वालिङ उपत्यकामा १२ वटा इन्फ्रारेड प्रविधिको सेन्सरयुक्त क्यामेरा जडान गरी ७ महिनाअघि थालिएको अनुसन्धानमा दोस्रोपटक हिमचितुवा भेटिएको गौरीशंकर संरक्षण क्षेत्र आयोजना प्रमुख सत्यनारायण शाहले बताए। ०७६ जेठदेखि मंसिरसम्म गरिएको अध्ययनले सामुद्रिक सतहबाट ४५३६ मिटर माथि हिमचितुवाका तीनपटक तस्बिर खिचिएको प्रमुख शाहको भनाइ छ। असार १५, भदौ २२ र २६ गते गरी एउटै हिमचितुवा ३ पटक भेटिएको उनले जानकारी दिए। नेपालमा संरक्षित २७ वटा वन्यजन्तु तथा पक्षीमध्ये रोल्वालिङ उपत्यका क्षेत्रमा हिमचितुवासहित ७ वटा जन्तु र पक्षी भेटिएको उनले बताए। क्यामेरा ट्र्यापिङमार्फत ५ वटा र मानवीय स्रोतबाट २ वटा संरक्षित वन्यजन्तु भेटिएको हो। रोल्वालिङ उपत्यकामा पहिलोपटक ब्वाँसो र रेडपाण्डा भेटियो। करिब ७ महिनाअघि तिब्बतसँग सीमा जोडिएको लप्ची उपत्यकामा क्यामेरा ट्र्यापिङमार्फत भाले जातको हिमचितुवा भेटिएको संरक्षण क्षेत्र आयोजनाका संरक्षण अधिकृत विष्णुप्रसाद पाण्डेले जानकारी दिए। १२ वटा क्यामेरा जडान गरिएकामा ६ वटाले मात्र काम गरेको थियो। प्रत्येक क्यामेराले सरदर १४८ दिन काम गरेको थियो। रोल्वालिङ उपत्यकामा ब्वाँसो, कस्तुरी, मृग, रेडपाण्डा, डाँफे, मुनाल र आसामी रातो बाँदरजस्ता संरक्षित वन्यजन्तु र पक्षी भेटिएको आयोजनाले जनाएको छ। विश्वव्यापी उष्णताको प्रभाव सो क्षेत्रमा न्यून देखिएकाले वन्यजन्तुका लागि उपयुक्त क्षेत्रका रुपमा रोल्वालिङ उपत्यका रहेकाले पनि हिमचितुवा भेटिएको संरक्षण अधिकृत पाण्डेको भनाइ छ। अन्तर्राष्ट्रिय संरक्षण संघ (आईयुसीएन)ले दुर्लभ प्रजातिका रूपमा सूचीकृत गरेको हिमचितुवाको संख्या विश्वमा ६ हजारभन्दा कम भएको अनुमान गरेको थियो। नेपालमा यसको संख्या तीन सयदेखि पाँच सयसम्म रहेको अनुमान छ। गौरीशंकर संरक्षण क्षेत्रभित्र यसको संख्या ३ देखि ५ सम्म हुन सक्ने अध्ययनमा संलग्नहरू बताउँछन्। कञ्चनजंघा, मकालु बरुण, सगरमाथा, लाङ्टाङ, मनास्लु, अन्नपूर्ण, सेफोक्सुन्डो, ढोरपाटन, अपिनाम्पालगायत हिमाली क्षेत्रमा हिमचितुवा भएको रेकर्ड छ।"
भ्रमण वर्षमा नेपाली सेनाको 'विजय दौड',"भैरहवा : नेपाली सेनाको मध्य पश्चिम पृतना हेडक्वार्टर बुटवलले जितगढी 'विजय दौड' प्रतियोगिताको आयोजना गरेको छ ।राष्ट्रिय एकता दिवस (पुस २६ गते) को अवसरमा एकता नै बल हो भन्ने मूल नाराका साथ नेपाली सैनिक इतिहासको प्रवर्द्धन र जितगढी किल्लाको संरक्षण एवं प्रचारप्रसारका तथा भ्रमण वर्ष २०२० लाई सघाउनका लागि प्रतियोगितको आयोजना गरिएको कालिभक्ति गण (इ) का सेनानी दिलबहादुर खड्काले जानकारी दिए । प्रतियोगितामा ४२, २१, १० र ५ किलोमिटरको दौड हुनेछ । उनका अनुसार प्रतियोगितामा महिला र पुरुषको छुट्टाछुट्टै ४२ किलोमिटरको दौड (फुल म्याराथन) र २१ किलोमिटरको दौड (हाफ म्याराथन) हुनेछ। फुल म्याराथनको दौड बुटवलको आर्मी अस्पतालदेखि सुरु भएर ट्राफिक चोक, पुष्पलाल पार्क, मिलन चोक, राजमार्ग चौराहा, भैरहवाको अञ्चलपुर पुगेर फेरी त्यहाँबाट फर्किँदै तिनाउ पुल, महेन्द्र राजमार्गहुँदै जितगढी किल्लामा आएर टुंगिनेछ । त्यस्तै हाफ म्याराथन दौडमा आर्मी अस्पतालदेखि सुरु भएर मिलन चोक, योगिकुटी मंगलापुर पुगेर त्यहाँबाट फर्किदै तिनाउ पुल, महेन्द्र राजमागै हुदै जितगढी किल्ला समाप्त विन्दु तय गरिएको छ । यस्तै १० किलोमिटरको दौड आर्मी अस्पताल देखि सुरु भएर मिलन चोक, योगिकुटी, तिनाउ पुल महेन्द्र राजमार्ग हुदै जितगढी किल्ला अन्तिम बिन्दु कायम गरिएको छ । पाँच किलोटिमरको दौड आर्मी अस्पताल देखि सुरु भएर ट्राफिक चोक, पुष्पलाल चोक, मिलन चोक, तिनाउ पुल, मेहन्द्र राजमार्ग हुदै जितगढी किल्लामा टुंगिने गणका सेनानी खड्काले जानकारी दिए। प्रतियोगितामा ४२ किलोमिटरको दौडमा प्रथम, द्वितीय र तृतीय हुनेलाई क्रमसः १ लाख, ५० हजार, २५ रुपैयाँ प्रदान गरिने छ भने हाफ म्याराथन दौडमा प्रथम, द्वितीय र तृतीय हुनेलाई क्रमसः ५० हजार, २५ हजार, १५ हजार रुपैयाँ प्रदान गरिने उनले बताए । प्रतियोगिताका अन्य सहभागीलाई प्रमाणपत्र प्रदान गरिनेछ । राष्ट्रिय खेलाडी पनि सहभागी हुने प्रतियोगितामा सहभागिताको लागि पुस २५ गते सम्म मध्य पश्चिम पृतना हेडक्वाटर बुटवलमा नाम दर्ता गराउन सक्ने सेनाले जनाएको छ ।"
दुर्घटना हुन नदिन सवारी चालकलाई प्रशिक्षण,"दैलेख : दुर्घटनाका कारण सर्वसाधरणले अकालमै ज्यान गुमाउन थालेपछि ट्राफिक प्रहरीले सवारी चालकलाई प्रशिक्षण दिन थालेको छ । ट्राफिक प्रहरी कार्यालय दैलेखले सवारी दुर्घटना नियन्त्रण र सर्वसाधरणको ज्यूधनको सुरक्षा गर्न चालकलाई ट्राफिक जनचेतनामुलक प्रशिक्षण दिने अभियान सुरु गरेको हो। चालकलाई जिम्मेवार बनाई सवारी दुर्घटना न्यूनिकरणका लागि प्रशिक्षण अभियान थालिएको दैलेख प्रहरी प्रमुख प्रहरी नायब उपरिक्षक हरिबहादुर ओलीले बताए । जिल्ला प्रहरी कार्यालय दैलेखमा सुरु भएको प्रशिक्षणमा माइक्रोबस (हाइस), बस, अटोरिक्सा चालक र यातायात व्यवसायीहरु सहभागी छन्। दैलेखबाट छुट्ने छोटो तथा लामो दूरीका सवारी साधनका चालकलाई प्रशिक्षण दिन थालिएको हो,' प्रहरी नायब उपरिक्षक ओलीले अन्नपूर्णसँग भने । क्षमताभन्दा बढी यात्रु नचढाउने, लापरवाही तरिकाले सवारी नचलाउने उपायका बारेमा सवारी चालकलाई प्रशिक्षण गराइने उनले बताए।"
"निसासिएर श्रीमतीको मृत्यु, श्रीमान् आइसीयूमा",सुर्खेत : जिलाको वीरेन्द्रनगर नगरपालिका२ कोलडाँडाको नयाँबस्तीमा घरभित्र निसासिएर एक महिलाको ज्यान गएको छ भने उनका श्रीमानको आईसीयूमा उपचाररत छन्। आइतबार राती आफ्नै घरभित्र कोइला बालेर सुतिरहेका स्थानीय हरिबहादुर कामी र उनकी पत्नी चन्दा कामी निसासिएका थिए। मृतकका नातेदार लालबहादुर सार्कीकाअनुसार आइतबार राती उनीहरु खाना खाएर एउटै कोठाभित्र सुतिरहेका थिए। जिल्ला प्रहरी कार्यालय सुर्खेतका प्रहरी उपरीक्षक दिल्लीराज पन्थले घटनास्थलमै चन्द्राको मृत्यु भएको बताएका हुन्।
डडेल्धुरा अस्पतालमा चिकित्सक अभाव,"डडेल्धुरा : डडेल्धुरा अस्पतालमा चिकित्सक नहुँदा बिरामी मार्कामा परेका छन् । चिसोसँगै अस्पतालमा बिरामीको संख्या दिन प्रतिदिन बढिरहेको छ।अस्पतालमा चिकित्सक अभाव हुँदा बिरामी मारमा परेका छन्। १९ जना विशेषज्ञ चिकित्सक, मेडिकल अधिकृत १८ जना, ४४ प्रकारका कर्मचारीलगायत गरी १०९ जना कर्मचारीको दरबन्दी स्वीकृत रहेको छ। स्वास्थ्य मन्त्रालयले केही दिनअघि मात्रै तीनजना स्थायी र ११ जना करार गरी १४ जना चिकित्सक डडेल्धुरा अस्पतालमा पठाएको जानकारी दिएको थियो।तर अस्पतालमा एकजना मात्र अस्थायी चिकित्सक छन्। तीनजना विषेशज्ञ चिकित्सकको ठाउँमा अहिले एकजना मात्रै रहेको अस्पतालका निमित्त मेडिकल सुपेरीटेनडेण्ट डा जगदिश चन्द्र बिष्टले बताए। एकजना चिकित्सक प्रदेशतर्फबाट बाजुरामा काज मिलाएर गएका छन् भने एकजना सुत्केरी बिदामा रहेको उनले बताए । डडेल्धुरा अस्पतालमा स्वास्थ्य मन्त्रालयले १४ जना चिकित्सक पठाएको जानकारी त दियो तर अस्पतालमा भने दुईजना मात्रै पुगेका छन्। मन्त्रालयले पठाएका १४ जना चिकित्सक मध्ये सातजना अध्ययन बिदामा रहँदा डडेल्धुरा अस्पताल चिकित्सक विहीन बनेको हो । दरबन्दीअनुसारका चिकित्सक तथा स्वास्थ्यकर्मी नहुँदा डडेल्धुरा अस्पतालले प्रदान गर्ने सेवा प्रवाह गर्न सकेको छैन । दरबन्दीअनुसार स्वास्थ्यकर्मी नहुँदा उपचार सेवा दिन नसकेको मेसु बिष्टले बताए । कर्मचारी समोजनपछि डडेल्धुरा अस्पताल झनै लथालिङ्ग बनेको छ । अहिले निमित्त मेसुका रुपमा बैतडी जिल्ला अस्पताल बाट समायोजन भई डडेल्धुरा अस्पतालमा आएका डा बिष्ट स्त्री रोग विषेशज्ञ हुन्। उनी अस्पतालमा आएपछि शल्यक्रिया मार्फत सुत्केरीलगायत स्त्री रोगको उपचार सेवा सूचारु गरिएको छ । बन्द भएको भिडियो एक्सरे सेवा सञ्चालनमा आएको मेसु विष्टले जानकारी दिए।बालबालिकाका हकमा एनआइसीयु सेवा पनि सञ्चालनमा रहेको उनले बताए । अस्पतालमा अहिले दन्त सेवा पनि सञ्चालनमा छ ।घोषणा कागजमा मात्रै सिमित रहेको भन्दै नागरिक समाज डडेल्धुराले बेलाबेलामा सरकारको ध्यानाकर्षण गराउन जिल्ला प्रशासनमार्फत ज्ञापनपत्र समेत बुझाएको छ। उपकरण र विशेषज्ञ चिकित्सक अभाव हुँदा जटिल रोगको उपचारका लागि जिल्ला बाहिर धाउनुपर्ने वाध्यता रहेको डडेल्धुरा नागरिक समाजका अध्यक्ष रमेश जोशीले बताए । डडेल्धुरा अस्पताल विगत दुईवर्षदेखि अस्पताल विकास समितिविहीन छ ।डडेल्धुरा अस्पताल सुदूरपश्चिम प्रदेशका ७ पहाडी जिल्लाका नागरिकले सेवा प्रदान गर्नेगरी संघीय सरकारको माथहतमा रहेको छ।"
प्राचीन भित्तेचित्र भत्काइयो,"काठमाडौं : जयबागेश्वरी मन्दिरको प्राचीन भित्तेचित्र भत्काइएको छ। मन्दिर पुननिर्माणमा कठिनाइ भएको भन्दै भित्तेचित्र भत्काइएको हो। १० दिन अगाडि मन्दिरभित्रको अर्को मन्दिरको भित्तामा उक्त प्राचीन भित्तेचित्र भेटिएको थियो। जयवागेश्वरी मन्दिर सातौं शताब्दीमा बनेको विज्ञले बताउँदै आएका छन्। स्थानीय भित्तेचित्र भत्काउने पक्षमा नभए पनि पुरातत्व विभागले एकलौटी निर्णय गरेको हो। भित्ता कमजोर अवस्थामा रहेकाले भत्काउन बाध्य भएको विभागले बताउँदै आएको छ। सम्पदा अभियन्ता र विज्ञहरू भने पुरातत्वको यस्तो निर्णयप्रति असहमत छन्। पशुपति विकास कोषका पूर्वसदस्य सचिव डा गोविन्द टण्डन ऐतिहासिक महत्वको भित्तेचित्र भत्काएर पुरातत्वले गलत नजिर स्थापित गरेको बताउँछन्। सुक्ष्म अध्ययन नै नगरी भित्ता हटाइयो, उनले भने, यस्तो लापर्बाहीले अबका दिनमा पुरातात्विक महत्वका सम्पदा धमाधम मासिनेछन्। ११ महिनाअघि ३ करोड १४ लाख लागतमा यो मन्दिर बनाउने निर्णय भएको थियो। पुरातत्व विभागका प्रवक्ता रामबहादुर कुँवरले भित्ता मन्दिरबाट निकालेर अध्ययन गरिने बताए। तर इतिहासका विज्ञले भने प्राचीन सम्पदालाई यथास्थानमा नै संरक्षण नगरे त्यसको महत्व नहुने बताउँदै आएका छन्। इतिहासविद् डा सुदर्शनराज तिवारी पुरानो मन्दिर संरक्षण गरेर नयाँ मन्दिर सोही माथि बनाउनुले अर्थ बोकेको बताउँछन्। सम्बन्धित निकायले मन्दिर भत्काउन छोडेर पहिले भित्तेचित्रको सुक्ष्म अध्ययन गर्नु पर्ने हो, तिवारीले भने। उक्त मन्दिरमा एकपछि अर्को तीनवटा ढोका छन्। पुरानो संरचनालाई नै यथावत राखेर पुनर्निर्माण गर्न सके मन्दिर आकर्षणको केन्द्र बन्ने तिवारीले बताए। जयबागेश्वरी मन्दिरमा रहेको श्वेत सरस्वतीको पादपीठमा लिच्छविकालीन शिलालेख छ। संस्कृतिविद् हरिराम जोशी शिलालेखमा कुदिएको लिपी अंशुवर्माकालीन भएकाले मन्दिर पनि त्यति नै पुरानो भएको बताउँछन्। बाहिरको मन्दिर १४औं शताब्दीको हो, उनले भने, भित्रको मन्दिर ४ सय वर्ष पुरानो भएको अनुमान छ। मन्दिरमा भेटिएको पादपीठ लिच्छविकालीन भएको संस्कृतिविद् गौतमबज्र बज्राचार्यले उल्लेख गरेका हुन् भने त्यसमा भएको लिपी अंशुवर्माकालीन सातौं शताब्दीको भएको इतिहासकार स्व धनबज्र बज्राचार्यले पहिलोपटक उल्लेख गरेका थिए। नेपालमा चाबेलको चैत्यमा रहेको भित्तेचित्र उपत्यकाकै पुरानो भित्तेचित्र मानिन्छ। नजिकै रहेको पशुपति क्षेत्र उपत्यका कै पुरानो बस्ती हो। त्यही ठाउँमा अवस्थित जयवागेश्वरी मन्दिरको इतिहाँस पनि उत्तिकै पुरानो भएको संस्कृतिविद् जोशी बताउँछन्। ०७२ को भूकम्पपछि उक्त मन्दिरको गजुरलाई सबैभन्दा बढी असर पुगेको थियो। भेटिएको भित्तेचित्र माटोले बनेको गाह्रोमा थियो। विभागले मन्दिर भत्काउने क्रममा सो भित्तेचित्र हटाएको हो। माटोबाट बनेको उक्त मन्दिर पुरातत्वले चुना र सुर्कीले बनाउने निर्णय गरेसँगै मन्दिरको पुनर्निर्माण विवादमा तानिएको थियो। भत्काउँदै जाने क्रममा मन्दिरभित्रै तीनवटा गजुरसमेत भेटियो। केही दिनअघि प्राचीन भित्तेचित्र भेटिएपछि मन्दिर अझै रहस्यमय बनेको छ। सतीप्रथासँग जोडीएको यो मन्दिरमा १२१२ वर्षमा कलेबर फेर्ने नियमसमेत छ। ५५ झ्याले दरबारका मल्लकालीन भित्तेचित्र नासिँदै लिच्छवीकालीन भित्तेचित्र भेटियो"
सेनाले गरेको गुठी जग्गा अधिग्रहणमा घोटाला !,काठमाडौं : नेपाली सेनाले अधिग्रहण गरेको गुठीको स्वामित्वमा जग्गामा नक्कली मोही कायम गरी भ्रष्टाचार भएको तथ्य खुलेको छ। गुठी संस्थानका कर्मचारीको मिलोमतोमा किर्ते मोही कायम गरेर मुआब्जा वितरण गरिएको भन्ने उजुरीको आधारमा अख्तियार दुरुपयोग अनुसन्धान आयोगको अनुसन्धानले देखाएको हो। अख्तियारका अनुसार संस्थान शाखा जनकपुरका तत्कालीन कार्यालय प्रमुख राजबाबु पाण्डेसहित ६ जनाले घुस लिएर मुआब्जा रकम वितरण गरेको थिए। यसरी घुस लिएर मुब्आजा वितरण गर्ने ६ जनाविरुद्ध अख्तियारले विशेष अदालतमा मुद्दा दायर गरेको हो। पाण्डेले विचौलियामार्फत १९ लाख ३० हजार घुस लिएको अख्तियारको दाबी छ। उनलाई चार वर्षसम्मको कैद सजाय र बिगो रकम असुल गरी जफतको माग दाबी गरिएको छ। गुठी जनकपुरका तत्कालीन सहायक प्रशासक मनोजकुमार शर्मा भनिने मनोजकुमार आचार्यले मुआब्जा रकम भुक्तानी गरेवापत ६ लाख ५० हजार घुस लिएको पुष्टि भएको अख्तियारको दाबी छ। उनीविरुद्ध २ वर्ष ६ महिनासम्म कैद सजायको मागसहित बिगो रकम असुल गरी जफत हुन मागदाबी लिइएको छ। प्रतिवादी गुठीका तत्कालीन वरिष्ठ लेखा सहायक हरिचन्द्र भुसालले मोही भनिएका व्यक्तिबाट लिएको रकम ४ लाख ३० हजार घुस लिएका थिए। एक वर्ष ६ महिना कैद र बिगो जफतको माग गरिएको छ। बिचौलिया सुमनकान्त ठाकुरलाई प्रतिवादी बनाइएको छ। उनले मोहीबाट पटक पटक गरी ६३ लाख ३६ हजार ६ सय ६७ रुपैयाँ लिएका थिए। ठाकुरले मुआब्जा रकम भुक्तानी गराउन बिचौलियाको भूमिका निर्वाह गरी मोहीलाई दबाबमा पारी कर्मचारीलाई प्रलोभनमा घुस लिएदिएको तथ्य सप्रमाण पुष्टि हुन आएको अख्तियार प्रवक्ता प्रदीपकुमार कोइरालाले जानकारी दिए। उनीहरुविरुद्ध ६३ लाख ३६ हजार ६ सय ६७ बिगो कायम गरिएको छ। विचौलिया ठाकुरलाई ८ वर्षसम्मको कैद सजायको माग गरिएको छ। प्रतिवादी मोही भनिएकी गायत्रीदेवी जयसवालका छोरा शत्रुधनलाई प्रतिवादी बनाइएको छ। २०६९ असार २७ गते गुठी संस्थानमा मुआब्जावापतको १२ लाख ८१ हजार ६ सय ६७ रुपैयाँमध्ये १२ लाख ५० हजार शत्रुधनले लिएका थिए। आफूले लिएको रकममध्ये शत्रुधनले ७ लाख ३५ हजार रकम विचौलिया सुमनकान्तलाई दिएको अख्तियारले जनाएको छ। उनीविरुद्ध ७ लाख ३५ हजार बिगो तोकिएको छ। गुठीका कर्मचारीको मिलोमतोमा शत्रुधनले विचौलियाको भूमिका निर्वाह गरी घुस लिनेदिने गरेको पुष्टि भएको छ। उनीविरुद्ध २ वर्ष ६ महिना कैद तथा बिगो रकम जफतको मागदाबी गरिएको छ। गायत्रीविरुद्ध ५६ लाख १ हजार ६ सय ६७ रुपैयाँ बिगो कायम गरी आठ वर्षसम्मको कैद सजायको माग दाबीसहित अदालत काठमाडौंमा आरोपपत्र दायर गरिएको छ।
१२ जना फरार अभियुक्त पक्राउ,"विराटनगर : मोरङको इलाका प्रहरी कार्यालय पथरीले १२ जना फरार प्रतिवादीलाई पक्राउ गरी एकै पटक अदालतमा बुझाएको छ । विभिन्न अपराधिक घटनामा अदालतले दोषी ठहर गर्दै कैद र जरिवानाको फैसला सुनाए पनि फरार रहेकालाई पक्राउ गरेको हो।तीन दिनको अवधिमा १२ जनालाई पक्राउ गरेर अदालतमा बुझाएको हो । इलाका प्रहरी कार्यालय पथरीका डीएसपी दिलिप गिरीले बहुविवाह, सवारी ज्यान, चोरी, लागुऔषधसमेतका मुद्दामा फरार रहेकालाई पक्राउ गरिएको हो । मोरङकै पथरीशनिश्चरे नगरपालिका र कानेपोखरी गाउँपालिका घर भएका सबैजनालाई शनिबार राति पक्राउ गरिएको गिरीको भनाइ छ। पक्राउ पर्नेमा बहुविवाह मुद्दामा फरार रहेका पथरीशनिश्चरे ८ का ४५ वर्षीय चन्द्रबहादुर लुइँटेल, पथरीशनिश्चरे १० का ३५ वर्षीय बालकृष्ण श्रेष्ठ, ३० वर्षीय अर्जुन राई, ३२ वर्षीय नरमाया तामाङ, लागुऔषध मुद्दाका पथरीशनिश्चरे ८ का ६० वर्षीय लालबहादुर राई र पथरीशनिश्चरे ६ का ३५ वर्षीय बज्रमोहन यादव रहेका छन् । त्यस्तै, सवारी ज्यान मुद्दाका पथरीशनिश्चरे ६ का ३४ वर्षीय बले मुसहर, ५० वर्षीय गोपाल लुइँटेल, ४४ वर्षीय राजकुमार धिमाल, पथरीशनिश्चरे ८ का ४५ वर्षीय सोभित भुजेल, कानेपोखरी २ का ३५ वर्षीय फणिन्द्रबहादुर लिम्बू र चोरी मुद्धामा फरार पथरीशनिश्चरे ५ की ५५ वर्षीय मीना खड्कालाई पनि पक्राउ गरिएको डीएपपी गिरीले बताए । जिल्ला अदालत मोरङले चन्द्रबहादुरलाई २०७५ साल माघ २ गते एक वर्ष कैद र १० हजार जरिवाना, बालकृष्णलाई २०७५ जेठ ३१ गते एक वर्ष कैद र पाँच हजार रुपैयाँ जरिवाना, अर्जुन र उनकी कान्छी श्रीमती नरमायालाई जनही एक वर्ष कैद र पाँच हजार रुपैयाँ जरिवानाको फैसला गरेको थियो । गत जेठ १४ गते लालबहादुरलाई १० महिना कैद र बज्रमोहनलाई छ महिना कैद तथा दुई हजार रुपैयाँ जरिवानाको फैसला अदालतले सुनाएको थियो । अदालतले बलेलाई २०७१ असार ११ गते एक महिना कैद र दुई हजार जरिवाना, गोपाललाई २०६९ भदौ १४ गते दुई हजार जरिवाना, सोभितलाई २०७५ जेठ १५ गते तीन महिना कैद, राजकुमारलाई दुई हजार जरिवाना र फणिन्द्रलाई २०७३ चैत १४ गते १० हजार रुपैयाँ जरिवानाको फैसला गरेको थियो । चोरी मुद्दामा मीनालाई २०७० साल माघ २० गते अदालतले १५ दिन कैद र ४५ हजार रुपैयाँ जरिवानाको फैसला सुनाएको थियो । डीएसपी गिरीले पक्राउ गरिएकाहरुलाई जिल्ला अदालत मोरङमा बुझाइएको जानकारी दिए। अदालतका स्रेस्तेदार ईश्वरमणि ओझाकाअनुसार बुझाइका मध्ये जरिवाना मात्रै गरिएकाहरु त्यसवापतको रकम बुझाएर छुटेका छन् । कैद सजायको फैसला भएकालाई सजाय भुक्तानका लागि कारागार पठाइएको जानकारी उनले दिए।"
पनौती चिनाउन फोटो प्रदर्शनी,काभ्रे : नेपाल भ्रमण वर्ष २०२० सुरु भएसँगै पनौती नगरपालिका मुख्य बजार इन्द्रेश्वार मन्दिरमा फोटो प्रर्दशनीमा राखेको छ । नगरपालिकाको सबै वडामा रहेका घुम्नैपर्ने स्थानहरु र विभिन्न सांस्कृतिक सम्पदा भएको स्थानको फोटो प्रर्दशनीमा राखेका छन्। प्रर्दशनी एक महिनासम्म चल्ने छ। पनौती नगरपालिका र पनौती पर्यटन विकास केन्द्रबाट जनवरी १ देखि एक महिनासम्म उक्त स्थानमा फोटो प्रर्दशनीमा राखेको हो । यो वर्ष धेरैभन्दा धेरै पर्यटकलाई पनौतीसम्म ल्याउनका लागि नगरपालिकाले सरोकारवालासँग मिलेर विभिन्न कार्यक्रम अघि सारेको छ । एक महिनासम्मका लागि पनौतीको विभिन्न सम्पदादेखि लिएर पर्यटकीय क्षेत्र समेटिएको सबै वडाको फोटो प्रर्दशनीमा राखिएको छ । ऐतिहासिक पनौती नगरपालिक विश्व सम्पदाको सुचिकृत हुने क्रममा रहेको अवस्थामा नगरपालिकाको सबै क्षेत्रको विकासँगै पर्यटन भित्राउनका लागि विभिन्न कार्यहरु भइरहेको नगरपालिकाले जनाएको छ। पर्यटन वर्ष नेपाल सरकारले घोषणा गरिएअनुसार सफलसँगै पनौतीमा धेरैभन्दा धेरै पर्यटन ल्याउनका लागि हामीले विभिन्न कार्य गरिरहेको मेयर भिम न्यौपानेले बताए । पनौतीको विकास पनौतीको समृद्धिका लागि ऐतिहासिक धार्मिक पर्यटक र कृषि पर्यटक ल्याउन समेत सम्भाव रहेको मेयर न्यौपानेले बताए । पनौती नगपालिका भित्रका घुम्नै पर्ने बस्ती समेटिएर फोटो राखिएको नगरको पर्यटकिय सम्भावना भएको स्थानहरुको बारेमा सबैसामु जानकारी दिनका लागि हामीले जानकारी फोटोमार्फत सन्देश दिन खोजिएको वडा अध्यक्ष एवं पनौती नगरपालिका पर्यटन समिति संयोजक पुरुषोतम अधिकारीले जानकारी दिए । जनवरी एक देखि एक महिना सम्मको लागि राखिएको फोटो प्रर्दशनीमा फोटो हेर्न आउने दिन दिनै बढिरहेको पनौती नगरपालिका वडा नं ७ का वडा सदस्य एंव पनौती पर्यटन विकस केन्द्रका उपाध्यक्ष पुरोषतम कर्मचार्यले बताए । ऐतिहासिक नगर पनौतीको पहिचार र पनौतीको सबै क्षेत्रहरुमा समेटिएको सम्पदाहरुको फोटोमार्फत जानाकारी दिनको लागि प्रर्दशनीमा राखिएको कर्मचार्यले जानकारी दिए । पनौतीको सबै वडाहरुको २ सय भन्दा धेरै फोटो प्रर्दशनीमा राखिएका पर्यटन विकास केन्द्रका उपाध्यक्ष कर्मचार्यले बताए । उक्त एक महिना सम्म चल्ले फोटो प्रर्दशनीमा पनौतीकै फोटो ग्राफर प्रशान्त श्रेष्ठ लगायत अन्य फोटोग्राफरहरुको फोटो प्रर्दशनीमा राखेकाछन् । पनौती चिनाउनको लागि राखिएको फोटो प्रदर्शनीमा ६ दिनमै १५ सय भन्दा धेरैले अवलोकन गरिसकेको पर्यटन बिकास केन्द्रका संयोजक राजेन्द्र महाजुले जानाकरी दिए । आन्तरिक र बिदेशी पर्यटकहरुले चासोपुर्वक फोटो अवलोकन गर्नेगरेको महाजुले बताए ।
गाउँपालिकाको कामकाज ठप्प,"राजविराज : सप्तरीको छिन्नमस्ता गाउँपालिकामा सुरु भएको धर्नाले सम्पूर्ण कामकाज ठप्प बनेको छ ।चौध बुँदे माग राखेर नेपाल कम्युनिस्ट पार्टी (नेकपा) संघर्ष समिति छिन्नमस्ताले सुरु गरेको धर्नाले गाउँपालिका कार्यालयको सम्पूर्ण कामकाज ठप्प भएको हो । माग पुरा नभएसम्म धर्ना कार्यक्रम जारी रहने संघर्ष समितिका संयोजक बिनोदकुमार यादवले बताए । अविलम्ब वडा भेला र गाउँसभा गर्नुपर्ने, आर्थिक वर्ष ०७५०७६ को आयव्याय सार्वजनिक गर्नुपर्ने, सामाजिक सुरक्षा भत्ता वितरण गर्नुपर्ने, गाउँपालिकामा भएको भ्रष्टाचारविरुद्ध सर्वपक्षीय छानबिन समिति गठन गर्नुपर्ने, करार कर्मचारीको नियुक्ति प्रक्रिया सार्वजनिक गर्नुपर्नेलगायतको १४ बुँदे माग राख्दै आन्दोलन सुरू भएको हो । सम्बन्धित निकायले माग सम्बोधन गर्न ढिलाई गरे थप सशक्त आन्दोलनका कार्यक्रम गरिने संयोजक यादवले चेतावनी दिए । सामाजिक सुरक्षा भत्ता नपाएका सयौं ज्येष्ठ नागरिक, एकल महिला, दलित र अपाङ्गता भएका व्यक्तिले गत मङ्गलबार छिन्नमस्ता गाउँपालिकाको कार्यालयमा तालाबन्दी गर्न खोज्दा प्रहरीसँग झडप भएको थियो । झडपपछि धर्नामा बसेका नेकपाका नेतासहितका प्रदर्शनकारीले राति सात बजेसम्म गाउँपालिका अध्यक्ष सूर्यनारायण मण्डल र उपाध्यक्ष उषाकुमारी मण्डललाई कार्यालय बाहिर निक्लन दिएनन् । कोष तथा लेखा नियन्त्रण कार्यालयले गाउँसभा नभई सामाजिक सुरक्षा भत्ता रकम उपलब्ध गराउन नसक्ने जनाएकाले वितरण गर्न नसएिको भन्दै गाउँपालिका अध्यक्ष सूर्यनारायण मण्डलले गाउँसभाको तयारी भइरहेको बताए । स्थानीय तह सञ्चालन ऐनअनुसार असार १० भित्र गाउँसभा वा नगरसभा गरिसक्नुपर्ने हुन्छ । जनप्रतिनिधि र कर्मचारीले तलबभत्ता लिन, करारमा कर्मचारी नियुक्त गर्न, वडाहरुमा बजेट बाँडफाँड गर्न गाउँसभा हुनु नपर्ने तर सामाजिक सुरक्षा भत्ता वितरण गर्न गाउँसभा हुनैपर्ने गाउँपालिकाको अडानप्रति ज्येष्ठ नागरिकले तीव्र आक्रोश व्यक्त गरेका छन् । कार्यालयको कमजोरीले चौमासिक रुपमा पाउनुपर्ने साउनदेखि कात्तिकसम्मको भत्ता पुस बित्न लाग्दा समेत नपाउँदा औषधि खान समेत कठिनाई भएको ३ नम्बर वडाका ८५ वर्षीय महन्थी यादवले बताए । जनप्रतिनिधि र कर्मचारीले कात्तिक महिनासम्मको तलब, भत्ता सुविधा लिइसकेको र विभिन्न वडामा बजेट निर्धारण गरेको तर सामाजिक सुरक्षा वितरण गर्न नसकेको वडा नम्बर ३ का वडा अध्यक्ष दिपेन्द्र यादवले समेत स्विकारे । वडा अध्यक्ष यादवका अनुसार सातवटा वडा रहेको छिन्नमस्ता गाउँपालिकामा करिब एक हजार पाँच सय ज्येष्ठ नागरिक, दलित, एकल महिला र अपाङ्गता एका व्यक्तिले सामाजिक सुरक्षा भत्ता पाउन सकेका छैनन् ।"
एक लाख ६० हजार घुससहित सामुदायिक वनका पदाधिकारी पक्राउ,कैलाली : कैलाली सिद्धनाथ सामुदायिक वन उपभोक्ता समितिका पदाधिकारी एक लाख ६० हजार घुससहित पक्राउ परेका छन् । अख्तियार दुरुपयोग अनुसन्धान आयोगले धनगढी उपमहानगरपालिका१२ मा अवस्थित उक्त सामुदायिक वन उपभोक्ता समितिका अध्यक्ष कुवेर थापा र कोषाध्यक्ष मोहनबहादुर सिंहलाई घुस लिँदालिँदै पक्राउ गरेको हो । उक्त सामुदायिक वन अन्तर्गत पर्ने कानिखोला पुल नजिकबाट सेवाग्राहीसँग माटो झिकेको विषयमा नियन्त्रणमा लिएको जेसिभी र ट्याक्टर छोड्न भनी सेवाग्राहीबाट उनीहरुले घुस लिएको अख्तियारका प्रवक्ता एवं सहसचिव प्रदीपकुमार कोइरालले जानकारी दिए । घुस लिएको अवस्थामा सिद्धनाथ सामुदायिक वन उपभोक्ता समूहको कार्यालयबाट उक्त रकमसहित दुबैजनालाई नियन्त्रणमा लिइ अनुसन्धान भइरहेको उनले बताए ।
सुनको मूल्यमा नयाँ रेकर्ड : तोलाको पुग्यो ७६ हजार,"काठमाडौं : नेपाली बजारमा सुनको मूल्यले नयाँ रेकर्ड कायम गरेको छ।आइतबार तोलाको ७५ हजार ५ सय रुपैयाँ पुगेको सुनको मूल्यमा सोमबार ५ सय बढेर ७६ हजार पुगेर नयाँ रेकर्ड कायम गरेको हो। तेजावी सुनको मूल्य पनि ५ सय बढेर ७५ हजार ७ सय रुपैयाँमा कारोबार भइरहेको छ। यस्तै, चाँदीको मूल्य पनि वृद्धि भएको छ। सोमबार चाँदी तोलामा २० रुपैयाँ बढेर ९२० रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ।"
त्यो हिमाली केटो,"भैरवजी, कुखुरो काट्न लगाउनु होला है, यो आदेश हो नेपालका विशिष्ट योजनाकार डा हर्कबहादुर गुरुङको । कुरो हो, २६ चैत २०५६ को इलाम जिल्लाको चिसो र अग्लो रमरणीय ठाउँ रक्सेस्थित लाक्पा सरको घरको । हामी ताप्लेजुङको सदरमुकाम फुङलिङमा कञ्चनजांको संरक्षण र विकासको सम्भावना विषयक तीनदिने ब्रेन स्टोर्मिङ छलफल सकेर काठमाडौं फर्किंदै थियौं । ताप्लेजुङ सुकेटार विमानस्थलमा जहाज नआउने भएपछि मोटरबाट फर्किंदै थियौं । डा गुरुङलाई बेलुकी भएपछि पिउनुपर्ने । लाक्पा सर स्थानीय एउटा प्राथमिक विद्यालयका प्रधानाध्यापक रहेछन् । घाम डुब्न नपाउँदै लाक्पा सरका दम्पती नै तोङ्बा चुस्न थाल्ने । कोदो कुहाएर जाँड बनाएको । कोदाको छोक्रै हाल्यो तोङ्बामा । तातोपानी हालेर पिप्सिङले सुर्काउन थाल्यो । फेरि तातोपानी थप्यो । पाइप चुस्यो । नसा रमरम लाग्ने रे । त्यो माहोलमा मान्छे स्वर्ग देख्न थाल्छ रे । लाक्पा सर कुखुरो बनाउन थाले । कलिलो मासु साँधेर हर्कका अगाडि राखिदिएपछि के चाहियो र ! उनी चुरोट, तोङ्बा र साँधेको मासुमा मस्त, यता चन्द्रमा अस्त । मजस्ता तोङ्बा नचुस्नेहरू अस्त न व्यस्त । कुखुरो काटेर डा हर्कले भनेको पुर्याइयो । कञ्चनजंगाको संरक्षण, विकास र समग्र ताप्लेजुङका विषयमा विश्व वन्यजन्तु संरक्षण कोषको सहयोगमा ताप्लेजुङमा राखिएको तीनदिने छलफल कार्यक्रमको प्रमुख अतिथि बनाएर लगिएको थियो डा हर्क गुरुङलाई । लिम्बुवान जाँदा उनले लिम्बु समुदायको महत्वपूर्ण ग्रन्थ मुन्धुम कण्ठै पारेका रहेछन् । डा गुरुङको व्याख्याले लिम्बुहरू मात्र हुन् र, नलिम्बुहरू पनि लट्ठिए । यसैका कारण कञ्चनजंगामा संरक्षण र विकासको प्रस्ताव सहजै स्वीकृत भयो । उमेरमा कान्छा, बुद्धिमा धेरै जेठा डा हर्कले मलाई दार्चुला जिल्ला भ्रमणमा लैजाने भनेका थिए नेपाल वातावरण पत्रकार समूह (नेवापस) सँग । तर, हाम्रो अनुकूल हुँदा उनलाई अनुकूल नहुने हुँदा त्यो पूरा हुन सकेन । डा हर्कले हुम्लाका सके दलित नसके जनजातिका एक छात्र र एक छात्रालाई छात्रवृत्ति खोज्न मलाई अह्राए । त्यो असजिलो काम मेरा फुपूका छोराका नाति मधुसूदनका सहयोगमा भ्याएँ । गाउँघर र जिल्लाका विकास योजनामा हामी जान्ने हुन खोज्छौं । गाउँका र सोही ठाउँका रैथानेलाई हामी सुनाउँछौं, उनीहरूका कुरा कम सुन्छौं । परिणाममा त्यो योजना गाउँको गाउँलेको हुँदैन र ठीकसँग कार्यान्वयन पनि हुँदैन । तसर्थ, पहिले हुम्लाको सर्वतोमुखी विकासमा त्यहाँका वासिन्दाका कुरा विस्तारसँग सुन्ने र त्यसपछि मात्र बाहिरका विज्ञका कुरा सुनाउने भनी तीन दिनका लागि डा हर्क गुरुङलाई हुम्ला लगिएको थियो । नेवा पसबाट म जान पाइनँ, धातृप्रसाद सुवेदी गएका थिए । कार्यक्रमअनुसार नै पहिले हुम्लीहरूको विकासप्रतिको धारणा सुनिएछ । त्यसपछि मात्र डा हर्क गुरुङले विकासबारे आफ्ना कुरा सुनाएछन् । यसले हुम्लीहरूमा आत्मविश्वास र स्वाभिमान बढेछ । डा हर्क गुरुङसँग मैले २०२२ सालमा एउटै कोठामा बसी समाचार सम्पादन गर्ने अवसर पाए थें । अहिले पनि सम्झन्छु करिब ६ महिना म नेपालीमा सम्पादन गर्थें भने डा हर्क त्यही समाचारलाई अंग्रेजीमा रूपान्तरण गर्थे । म र डा हर्क एउटै कोठमा काम गरेको अहिले पनि झल्झली याद आउँछ । वातावरण पत्रकार समूहलाई अप्ठ्यारो पर्दा वा नयाँ कुरा गर्नुपर्दा हामी गुरुङसँग सल्लाह लिन्थ्यौं । उनी हामीलाई उपयुक्त सल्लाह दिन्थे । डा हर्क एक प्रकारले नेवापसका अभिभावक नै थिए । हामीले आग्रह गरेका कार्यक्रममा डा हर्क खुसीसाथ जान्थे । डा हर्क उमेरले मभन्दा ९ वर्ष ५ महिना ८ दिनका कान्छा रहेछन् । उनी १९९५ साल पुस २१ मा लमजुङको ङादी तराँचेमा जन्मेका रहेछन् । हिमालकै काखमा बिलायो हिमाली केटो भैरवजी, पहाडमा जंगल बढेको छ । जंगल पाँजिएका बिरुवा रोपेर स्याहार गरेर होइन, गाउँमा गोठाला जाने, खेती गर्ने केटाकेटी र तन्नेरीहरू पातलिएर पो वनजंगल बढेको हो । यो भनाइ हो डा हर्क गुरुङको । उनको गाउँ लमजुङ उत्तरखुँदीमाथि ङादीको तराँचेमा वनजंगल बाक्लिएर धुमधाम छ रे । गोठाला जाने उमेरका सबैजसो भुराभुरी स्कुल जान थाले । अलि तिघ्रा लागेका वैदेशिक रोजगारमा गए । पहिलेजस्तो बग्रेल्ती नानी पनि पाउँदैनन् आजका आमा हुने महिला । यसकारण पहाडमा जंगल बढेको हो भन्ने ठहर थियो डा हर्क गुरुङको । डा हर्क लाहुरेको छोरो नभएका भए र घरबाट भागेर काठमाडौं नहिँडेका भए अरू हर्क गुरुङ जस्तै मात्र हुन्थे; संरक्षणको हिरो हुँदैनथे । न हुन्थे योजना आयोगका उपाध्यक्ष, विशिष्ट विशेषज्ञ र प्रमख बुद्धिका त्रिवेणी । उनले केके विषय जानेका रहेछन् भनेर औंला गन्नुभन्दा नजानेका विषय केके छन् भन्न सरल होला । डा गुरुङ अलि बुझ्ने भएपछि ङादी तराँचेबाट देखिने उत्तरतर्फका हिमाल देखेर छक्क पर्दा रहेछन् । हिमालको लालित्य, अवस्थिति, लावण्य, मोहकता र चमत्कारले उनलाई लल्कार्न थालेछ, ए हर्क, हिमाल पढ्, तेरो भागमा हिमाल पर्छ । यही लल्कारकै कारण किशोरवयमै हिमाल पढ्न हर्क गुरुङ घरमा आमाबाबुलाई केही नभनी भागेर काठमाडौं उत्रिएछ । अनेक गरी पढेछ । पछि छात्रवृत्ति पाएर बेलायत गयो । विद्यावारिधि गरेर स्वदेश फर्किएछ । काम खोज्ने क्रममा राष्ट्रिय समाचार समितिमा नेपाली भाषाबाट अंग्रेजी रूपान्तरण गर्ने काम गर्यो । डा हर्कमा विद्वताको अथाह सागर नै थियो भन्दा बढी नहोला । उनले त्रिभुवन विश्वविद्यालयमा भूगोल पढाउने काम पाए, विकास छर्ने हर्क गुरुङ । पछि उनी राष्ट्रियो योजना आयोगका सदस्य भए । अलिक वर्षपछि उपाध्यक्ष नै भए । आफ्नो योग्यता, कौशल, विज्ञता एवं विशिष्टता देखाउन पनि थाले । डा गुरुङ सिंहदरबारलाई तराई र पहाडतिर लैजाने बाटो बनाए । नेपालको समग्र विकास अवधारणालाई नयाँ स्वरूप दिने कार्यक्रम तर्जुमा गरे । विकास मुलुकभर नै सन्तुलित हुनुपर्छ भन्ने नयाँ सोच ल्याए । फलस्वरूप चारओटा विकास क्षेत्र निर्माण भए । त्यसो गर्दा पनि नेपालको सुदूरपश्चिम क्षेत्रमा विकासले गति लिन सकेन । फलस्वरूप विकास क्षेत्र ४ बाट ५ बनाइयो । डा हर्क गुरुङका सन्तुलित र न्यायपूर्ण विकासको दीर्घकालीन सोचबाट योजना आयोगका बैठकहरू सिंहदरबारका आलिशान कक्षहरूबाट धनकुटाका डाँडा, हेटौंडाका मैदान, फेवातालका किनार, सुर्खेत उपत्यक र धनगढीका घाँसे फाँटमा सरे । विकासका झिल्का पनि सिंहदरबारबाट पूर्वपश्चिम पुग्न थाले । सिंहदरबारलाई स्थिर आसन बनाई राजपाट चलाइरहेका ठूला ओहोदाका अधिकारीहरू असिनपसिन हुँदै डा हर्कका पछिपछि धनकुटा पुग्थे । त्यतिबेलाका एकजना अर्थ सचिव, योजना आयोगका पदेन सदस्य धनकुटा पुग्दा थला नै परे थे । सिंहदरबारका निर्णायकहरू धनकुटाको उकालो ओरालो खेदिएपछि जिल्लाजिल्लाको विकासको गुदी भरिन थाले । क्षेत्रीय विकासको ढोका खोल्ने कामको नेतृत्व उनैले गरेका थिए । २०३३ सालमा राष्ट्रिय योजना आयोगको बैठक मुस्ताङको जोमसोममा पनि भएजस्तो लाग्छ । त्यसपछि नै उत्तरदक्षिण राजमार्गको नयाँ अवधारणा पनि टुसाउन लागेको हो । डा हर्कले उपाध्यक्षको हैसियतले क्षेत्रक्षेत्रमा योजना आयोगका बैठकहरू नगराएका भए धरान, धनकुटा सडक अरू पाँच वर्ष र अरू धनगढीसिलगढी सडक अरू १० वर्षमा पनि बन्न सक्तैनथे भन्ने मूल्यांकन छ मेरो । सिंहदरबार काठमाडौं बाहिर निस्कनै मान्दैनथ्यो । डा हर्कले सिंहदरबारलाई मात्र क्षेत्रीय सदरमुकाममा पुर्याएनन्, राजदरबारलाई पनि धनकुटा, हेटौंडा, पोखरा, सुर्खेत र दिपायल पुर्याएका थिए । प्रत्येक पाँच वर्षमा राजाको कम्तीमा एक महिना क्षेत्रीय आवासीय भ्रमणको चाँजोपाँजो मिलाए । यसले नै क्षेत्रक्षेत्रमा विकासका असन्तुलित पक्षहरू हटाउन मद्दत गर्यो ।तर दुर्भाग्य, त्यो हिमाली केटोसहित २४ जना संरक्षणका नायकहरूले कञ्चनजंघाको हिमशैलमा एउटै थलोमा हिम समाधि लिए । प्रखर बुद्धि, चुरोट र जाँडका त्रिवेणी डा हर्क गुरुङलगायत २४ जनाको २०६३ असोज ७ गते हेलिकप्टर घुन्साको फलेडाँडामा स्वाहा भयो । मैले जगदम्बा श्री सम्मान नपाएको भए म पनि स्वाहा हुने रहेछु । तर म खराब मौसममा हेलिकप्टर उडाउन दिन्नथें । अड्डी लिन्थें; सत्याग्रह गर्थें; सबैलाई फकाउँथें; केही नलागेमा म पनि उड्थें र खरानी हुन्थें । मलाई लाग्छ, पत्रकार (मेरा) कुरा वनमन्त्री गोपाल राईकी पत्नीले पनि सुन्थिन् । उनी पनि मेरो पक्षमा हुन्थिन् । सायद त्यो दुर्घटना हुन पाउँदैनथ्यो होला भन्नेमा म विश्वस्त थिएँ । डा हर्कसँगका सम्झनामा २०६० असार ८ देखि ११ सम्म कर्णाली एकीकृत विकास अनुसन्धान संस्थाको निम्तोमा जुम्लाको सहयात्रा गर्यौं । सहयात्रा त्यस्तै अद्वितीय लाग्छ । जहाँ डा हर्कले मोहनमान सैंजू र डा शकर शर्मालाई आफ्नो तेस्रो र पाँचौं अवतार भनेर हँसाएका थिए, त्यो अझै सम्झना छ । त्यस्तै २०६१ साल असोज ९ देखि ११ सम्म एसएनभीको निम्तोमा हुम्लाको सिमीकोट यात्रामा डा हर्क गुरुङसँग साथ पाएको सम्झन्छु । जहाँ, स्थानीय विकास राज्यमन्त्री कृष्णगोपाल श्रेष्ठ, पद्मरत्न तुलाधर, कर्ण शाक्य, डा सैंजुलगायतको सहभागिता थियो । डा हर्क लाहुरेको छोरो नभएका भए र घरबाट भागेर काठमाडौं नहिँडेका भए अरू हर्क गुरुङ जस्तै मात्र हुन्थे; संरक्षणको हिरो हुँदैनथे । न त बेलायतको एडिनबरा विश्वविद्यालय, न नेपालको त्रिभुवन विश्वविद्यालयका प्रोफेसर हुन्थे । न त हुन्थे योजना आयोगका सदस्य र फेरि उपाध्यक्ष । न विशिष्ट विशेषज्ञ । जाँड नखाई उत्तम रचना लेख्न नआउने । डा हर्क जाँड, चुरोट र बुद्धिका त्रिवेणी नै थिए । तीन घुम्ती नै थिए । तीनपाने पेय थिए । गलैंचा काण्डमा फसाएर डा गुरुङलाई विदेश लघार्ने षड्यन्त्र पनि नभएको कहाँ हो र ? तर, भागेन हर्क । डा हर्ककै नेतृत्वमा राज्यले आन्तरिक तथा अन्तर्राष्ट्रिय बसाइँसराईको गम्भीर अध्ययन गरायो । तर, त्यो प्रतिवेदन कति सफल र शक्तिशाली भयो भने डा हर्कलाई मृत्युदण्ड दिनुपर्छ भन्ने माग पनि गरियो । उनले केके विषय जानेका रहेछन् भनेर औंला गन्नुभन्दा नजानेका विषय केके छन् भन्न सरल होला । (इन्द्र चौधरीसँगको कुराकानीमा आधारित)"
लागूऔषध कारोवारी युवतीसहित पाँचजना पक्राउ,"धनगढी : कैलाली प्रहरीले लागूऔषध ब्राउन सुगरको कारोवारमा संलग्न भएको आशंकामा एक युवतीसहित पाँचजनालाई पक्राउ गरेको छ। धनगढी उपमहानगरपालिका१ को अदालत पछाडि लागूऔषधको कारोबार भइरहेको भन्ने सूचनाका आधारमा पाँचैजनालाई पक्राउ गरिएको प्रहरीले जानकारी दिएको छ। पक्राउ पर्नेमा धनगढी उपमहानगरपालिका१ का २२ वर्षीय समिर घिमिरे, २६ वर्षीय सौगात बोन सिजापती, २३ वर्षीय रोहित नेपाली, ३० वर्षीय रोशन सिंह र २० वर्षीया अस्मि ढुंगाना रहेको जिल्ला प्रहरी कार्यालयका प्रवक्ता प्रहरी उपरीक्षक दक्षकुमार बस्नेतले जानकारी दिए । उनीहरुको साथबाट तीन ग्राम ती सय ४० मिलिग्राम ब्राउन सुगर बरामद गरिएको छ । पाँचैजनाविरुद्ध लागूऔषधको मुद्दा दर्ता गरी अनुसन्धान सुरु भइरहेको जनाएको छ ।"
स्वाँतखोलामा बन्यो पक्की पुल,"बेनी : म्याग्दीको अन्नपूर्ण गाउँपालिका५ शिखको स्वाँतखोलामा लक्ष्यभन्दा दुई वर्ष ढिला मोटर चल्ने ३० मिटर लामो पुल निर्माण सकिएको छ। निर्माण व्यवसायीको लापरबाहीले पुल निर्माणमा ढिलाइ भएको हो। तत्कालीन जिल्ला विकास समितिले ०६३ असोज ६ गते स्वात खोलामा आर्क प्रविधिको पुल बनाउन ठेक्का लगाएको थियो। स्वच्छन्दगौचन जेभी पोखराले ठेक्का लिएको यो पुलको पहिलो पटकको म्याद ०७४ पुस ६ गते सकिएको थियो। दुई करोड १० लाख रुपैयाँमा ठेक्का लिएको थियो। शिखका सेते तिलिजाले भने, पुल नहुँदा शिखदेखि स्वाँत र किन्दु जाने सवारीसाधन खोलाबाट वारपार गर्नुपथ्र्याे, उनले भने अब बाह्रैमास मोटर चल्ने भयो। जिल्ला विकास समिति खारेज भएपछि यो आयोजना प्रदेश सरकारअन्तर्गत पूर्वाधार विकास कार्यालयमा हस्तान्तरण भएको थियो। पुल तयार भएपछि सवारीसाधन गुड्न थालेका छन्। पुलसम्म पुग्ने पहुँचमार्गको पहिरो नियन्त्रण गरेपछि पुल हस्तान्तरण गरिने पूर्वाधार विकास कार्यालयका इन्जिनियर सन्तोष अर्यालले जानकारी दिए।"
जीडी गोयन्का विश्वविद्यालय काठमाडौंमा,"काठमाडौं : भारतको प्रसिद्ध विश्वविद्यालय जीडी गोयन्का विश्वविद्यालयले नेपालमा क्षेत्रीय कार्यालय स्थापना गरेको छ। अल्टिमेट कन्सलटेन्सी एन्ड एड्भाइजरी नेटवर्क (यूक्यान)सँगको संयुक्त लगानीमा क्षेत्रीय कार्यालय स्थापना गरेको युक्यानका सञ्चालक निरन्जन पन्तले जानकारी दिए। आइतबार पुतलीसडकस्थित यूक्यानको कार्यालयमा नेपाल शैक्षिक परामर्श संघ (इक्यान) का अध्यक्ष विष्णुहरि पाण्डे र विश्वविद्यालयका प्रबन्ध निर्देशक निपुन गोयन्काले संयुक्त रुपमा उद्घाटन गरे। कार्यक्रममा बोल्दै गोयन्काले उच्च शिक्षाका लागि विश्वविद्यालयमा नेपाली विद्यार्थीहरुलाई स्वागत गर्न आतुर रहेको भन्दै गुणस्तरीय शिक्षाका लागि विश्वविद्यालयमा आउन आग्रह गरे। अन्तर्राष्ट्रियस्तरको शिक्षा लिन चाहने विद्यार्थीलाई सेवा दिने लक्ष्य सहित युक्यानले गोयन्का विश्वविद्यालयसँग सहकार्य गरेको पन्तले जानकारी दिए। भारतमा गइ विश्वविद्यालयको शिक्षा लिन चाहने विद्यार्थीका लागि जीडी गोयन्का विश्वविद्यालय सुहाउँदो शुल्कमा गुणस्तरीय शिक्षाका लागि उपयुक्त भएको पन्तको भनाइ छ। कार्यक्रममा बोल्दै इक्यानक अध्यक्ष विष्णुहरि पाण्डेले जिडी गोयन्का विश्वविद्यालय निकै राम्रो भएको भन्दै नेपाली विद्यार्थीलाई ढुक्क भइ विश्वविद्यालयमा अध्ययन गर्न आग्रह गरे। उनले आफूले निविश्वविद्यालयमा पुगी प्रत्यक्ष अवलोकन गरेको भन्दै त्यहाँको शिक्षण पद्धति र होस्टेलको सुविधाबाट निकै प्रभावित भएको बताए। उच्च शिक्षाका लागि भारत नेपाली विद्यार्थीहरुका लागि लामो समयदेखि गन्तव्य रहेको र भाषा तथा सस्कृतिले नेपाली विद्यार्थीका लागि सहज गन्तव्य भएकाले प्रत्येक वर्ष हजारौंको संख्यामा भारत जाने गरेका छन्। भारत जान चाहने विद्यार्थीहरुलाई शैक्षिक परामर्श दिन र उनीहरुलाई जेन्युन करिअर काउन्सिलिड क्षेत्रीय कार्यालयबाट हुनेछ। भारतको राजधानी नयाँदिल्ली एनसीआरमा अवस्थित विश्वविद्यालयसँग भारत भरीमा ११ वटा स्कुल सञ्चालनमा छन् भने विश्वविद्यालयमा २६० वटा शैक्षिक कार्याक्रम सञ्चालनमा छन्। सन् २०१२ देखि शैक्षिक परामर्श व्यवसायमा सक्रियपन्त स्टडी इनयूकेका लागि पायोनियर मानिन्छन्। विश्वविद्यालयमा आर्किटेक्चर एन्ड प्लानिड, कम्युनिकेशन, एजुकेशन, इन्जिनियरिड, फेसन एन्ड डिजाइन, हस्पिटालिटी, ह्युमनिटिजन एन्ड सोसल साइन्स, कानून, म्यानेजमेन्ट एन्ड मेडिकल लगायतका कोर्स अध्यापन हुँदै आएको छ।"
थारुहट छाडेर खसानमा किन जाने ? (भिडियाे),"बुटवल : बाँके र बर्दियालाई प्रदेश ५ बाट टुक्र्याएर कर्णालीमा मिसाउन कुरा उठिरहेको बेला प्रदेश ५ सरकारका प्रवक्ता बैजनाथ चौधरीले मिडिया खपतका लागि भाषण नगर्न सुझाव दिएका छन् । एकाध व्यक्तिले भाषण गर्दैमा संविधान संसोधन नहुने भन्दै बाँके र बर्दिया कर्णालीमा गाभ्ने कुरा असम्भव रहेको उनले बताए । मिडिया खपतका लागि एकाध सत्ता विरोधीले यो कुरा उठाइरहेका छन्, यो जनताको माग पनि होइन, निष्कर्षमा पुग्न पनि सक्दैन', उनले भने । उनले प्रदेश टुक्र्याउने कुरा सत्ताको विरोधमा केही गतिविधि गर्न सकिन्छ कि भन्ने अभिप्रायले उठाइएको समेत बताए । संविधान संसोधन त्यति सहज नभएको भन्दै यो असम्भव हुने उनले उल्लेख गरे। उनले बाँके र बर्दियाका थारुहरु कुनै हालतमा कर्णालीमा गाभिन नजाने दावी गरे । यो थारु र मगरहरुको बाहुल्य प्रदेश हो, उनीहरु किन अल्पमतमा पर्न कर्णालीमा जान्छन् ?', उनले प्रश्न गरे, थारुहट छाडेर खसानमा किन जाने ? भौतिक पूर्वाधार विकास मन्त्रीसमेत रहेका प्रवक्ता चौधरीले माघ ५ गतेदेखि सुरु हुने अधिवेशनमा राजधानी र नामकरणको विषयले प्रवेश पाउने बताए । यही अधिवेशनले नै राजधानी टुंगो लाउँछ', उनले भने । राजधानी प्रदेश ३ को नजिर अनुसार हुने उनले बताए । पार्टी केन्द्रको निर्णय र प्रदेश ३ को निर्णयसमेत कुरिएको उनले स्पष्ट पारे । बुटवल राजधानी निर्विकल्प रहेको उनको भनाइ छ ।"
माघ १ र २ गते सार्वजनिक बिदा,"बुटवल : प्रदेश नं ५ सरकारले आगामी माघ १ र २ गते सार्वजनिक बिदा दिने भएको छ । थारु र मगरहरुको बाहुल्य भएको प्रदेश हुनाले सरकारले दुई दिने बिदा दिने निर्णय गरेको हो । माघीका अवसरमा मुख्यमन्त्री शंकर पोखरेलले माघी उत्सवको समेत योजना गर्ने भएका छन् । गएको वर्षसमेत उत्सव आयोजना गर्दै सरकारले दुई दिने बिदा दिएको थियो । मन्त्रीपरिषद् बैठकले फागुनमा प्रदेश स्थापना दिवस भव्य रुपमा मनाउने निर्णय गरेको छ । सरकारका प्रवक्ता एवं भौतिक पूर्वाधार विकास मन्त्री बैजनाथ चौधरीले स्थापना दिवसमा दाङको बेलझुण्डिमा प्रदर्शनी गर्ने निर्णय गरेको बताए । बैठकले फागुन १० गतेदेखि ३ दिन दाङमा प्रदेश स्थापना एक्स्पो गर्ने निर्णय गरेको हो । एक्स्पोमा कृषि, शिक्षा, स्वास्थ्य सूचना प्रविधिको प्रदर्शनी हुनेछ । त्यस्तै बैठकले सुचना तथा सञ्चार प्रविधि प्रतिष्ठान संगठन संरचना एवं दरबन्दी स्वीकृत गरेको छ । १ निर्देशक सहित १० जनाको दरबन्दी बैठकले स्वीकृत गरेको हो । बैठकले रुपन्देहीका इन्द्रप्रसाद पछाईलाई प्रदेश बन निर्देशनालयको निमित्त निर्देशकमा खटाएको छ । त्यसैगरी बैठकले प्रदेश पदक निमावली स्वीकृत गरेको छ । प्रदेश चलचित्र निर्माण, प्रदर्शन एवं वितरण विधेयक निर्माणको अवधारणा समेत स्वीकृत गर्ने निर्णय गरेको छ ।"
राजस्व छल्ने विरुद्ध मुद्दा,काठमाडौं : नक्कली बिल जारी गरी राजस्व छलेको आरोपमा राजस्व अनुसन्धान विभागले २ फर्म वरुद्ध १५ करोड ५१ लाख रुपैयाँ बिगो माग दाबी गर्दै मुद्दा दायर गरेको छ। बिगाले अग्रिम इन्टरप्राइजेज एवं अग्रिम निर्माण सेवाका सञ्चालक काठमाडौं महानगरपालिका १० का नवीन चौलागाँईसहित ४ जना विरुद्ध काठमाडौं जिल्ला अदालतमा आइतबार मुद्दा दायर गरेको हो। उनीहरूविरुद्ध १२ करोड ८७ लाख रुपैयाँ बिगो दाबी गरिएको छ। चौलागाँई फर्मका कर्मचारी तोयनाथ अधिकारी र फर्म अडिट गर्ने फर्म तामाङ एन्ड एसोसिएट्सका अडिटर रामबहादुर तामाङ र डिके कोइराला एसोसिएट्सका अडिटर दिपककुमार कोइराला विरुद्ध मुद्दा दायर गरिएको छ। यसैगरी काठमाडौं महानगरपालिका २५ बस्ने सन्दीप ट्रेडिङका सञ्चालक प्रमिलाकुमारी साहसमेत गरी २ जना विरुद्ध पनि विभागले मुद्दा दायर भएको छ। उनीहरू विरुद्ध २ करोड ६४ लाख रुपैयाँ बिगो दाबी गरी काठमाडौं जिल्ला अदालतमा मुद्दा दायर गरिएको हो। झुटो आय विवरण तयार गरी आयकर छली गरेको आरोप उनीहरूमाथि लगाइएको छ।
भत्ताबाट सार्वजनिक शौचालय निर्माण,"मुगु : छाँयानाथरारा नगरपालिका४ का वडाध्यक्ष विष्णुकुमार भामले आफ्नो भत्ताबाट सार्वजनिक शौचालय निर्माण गरेका छन्। विभिन्न सरकारी तथा गैर सरकारी संस्थाको गोष्ठिमा सहभागी हुदाँ आफूले पाएको भत्ता सार्वजनिक शौचालय निर्माणमा लगानी गरेको उनले बताए। आर्थिक वर्ष २०७६०७७ को साउनदेखि मंसिर महिनासम्मको भत्ता उनले वडा नम्बर २ को चैनाभीरमा सार्वजनिक शौचालयमा लगानी गरेका हुन्। विभिन्न निकायबाट बुझेको २५ हजार पाँच सय रुपैयाँ भत्ता शौचालय निर्माणमा खर्च गरेँ, उनले भने, नगरपालिकाको १४ वटै वडामा सार्वजनिक शौचालय छैनन्, त्यसका लागि मैले व्यक्तिगत रूपमा पहल गरेपछि स्थानीय सरकार पनि काम गर्न बाध्य हुनेछ। गतवर्ष खाद्य संस्थान परीसरभित्र नगरपालिकाले बनाएको शौचालय प्रयोगविहिन बनेको छ। तर शौचालय बनाउनुपर्ने ठाउँमा अझै बन्न सकेका छैनन्। आफ्नो भत्ताबाट वडाध्यक्षले सार्वजनिक शौचालय बनाएपछि सर्वसाधारणलाई सौच गर्न सहज हुने भएको छ। जनताको करबाट भत्ता खानुभन्दा उक्त रकम जनताकै सेवाका लागि खर्च गर्नु उपयुक्त हुने वडाध्यक्ष भामले बताए। सदरमुकाम गमगढी आवतजावत गर्ने सर्वसाधरणले खुला सौच गरेका कारण दुर्गन्धित भएको थियो। तर भत्ताको लगानीमा वडाध्यक्षले शौचालय बनाएपछि अब बजारमा आउने यात्रुलाई सहज हुने स्थानीय भीमचन्द्र हमालले बताए। वडाध्यक्ष भामले यसअघि आफूले पाँच वर्षसम्म पाउने सरकारी सुविधाबाट दलित तथा विपन्न समुदायलाई सहयोग गर्ने घोषणा गरेका छन्।"
दशगजा मिचेर कस्टम चेकपोस्ट,"सिरहा : सीमावर्ती भगवानपुर गाउँपालिका४ ठाडी बजारस्थित भारतीय पक्षको कस्टम अफिसले दशगजा मिचेर स्वागतद्वार निर्माण थालेपछि विरोध भएको छ। स्थानीयले विरोध गरेसँगै प्रहरी प्रशासनले चासो देखाएको छ। तत्काललाई काम स्थगन गर्न दुवै पक्षका सुरक्षा अधिकारीबीच सहमति भएको छ। दुवै देशको संयुक्त सर्वे टोलीको अनुगमनबाट विवाद निरूपण गरेपछि मात्रै काम अघि बढाउने सहमति भएको हो। एक वर्षअघि पनि यहाँ भारतीय पक्षले स्वागतद्वार बनाउन खाल्टो खनिसकेको थियो। तत्कालै प्रशासनले रोक्न लगाएको थियो। अहिले फेरि भारतीय पक्षले निर्माण कार्य गर्न खाल्टो खनिसकेको छ। हाल निर्माण गर्न खोजिएको स्वागतद्वारबाहेक पनि भारतीय पक्षले कस्टम चेकपोस्ट र एसएसबीको चेकिङ प्वाइन्ट दशगजामै राखेको छ। पटकपटक चेकपोस्ट हटाउन माग गरे पनि आफूहरूको माग सुनुवाइ नभएको स्थानीय कन्हैया भट्टले बताए। दशगजा मिचेर भारतीय प्रशासन र स्थानीयले घर टहरा बनाएको छ, उनले भने, रोक्नका लागि हाम्रो प्रशासनलाई धेरैपटक भनिसक्यौं। तर कुनै पहल भएको देखिँदैन। स्वागतद्वार निर्माण भइरहेको जानकारी पाउनसाथ आफूले प्रमुख जिल्ला अधिकारीलाई जानकारी गराएको गाउँपालिका अध्यक्ष बेचनप्रसाद यादवले बताए। यहाँ स्वागतद्वार बनाउने विषयमा वर्षैपिच्छे विवाद हुन्छ। भारततिर एउटा गेट हुँदाहुँदै पनि अर्को बनाउन दशगजा मिच्न खोजिएको छ, उनले भने, विवाद बढेपछि काम स्थगन भएको छ। दुवैतिरका प्रशासनले सर्वे टोली ल्याएर विवाद समाधान गर्ने सहमति भएको उनले बताए। भारतीय कस्टम अफिसबाट स्वागतद्वार बनाउने कुरा आयो। स्थानीयले त्यो ठाउँ दशगजाभित्रै पर्न कुरा उठाएपछि हामीले सम्बन्धित पक्षसँग यसको बारेमा बुझ्ने काम गरेका छौँ, सिरहाका प्रमुख जिल्ला अधिकारी गोपालकुमार अधिकारीले भने, स्थानीय गाउँपालिका अध्यक्षलगायत सुरक्षा निकाय, स्थानीयवासीसँग छलफल गर्दा विवादित ठाउँ रहेको कुरा उठेको छ।"
पहिरोले डोजर पुर्दा चालक बेपत्ता,बेनी : म्याग्दीको धवलागिरी गाउँपालिका ७ हिलापोखरीको रानीवनमा डोजर (एक्साभेटर) पुरिदा चालक वेपत्ता भएका छन् । हिलापोखरीदेखि सोलवाङ जोड्ने सडक खन्ने क्रममा सोमबार बिहान बाघराज बिल्डर्सको एक्साभेटर पुरिएको हो । सडक माथिबाट खसेको पहिरोले पुरिएर चालक धवलागिरी गाउँपालिका ४ खिवाङका अन्दाजी ४० वर्षका शेरबहादुर पुन वेपत्ता भएको घटनास्थल पुगेका हिलापोखरीस्थित जगन्नाथ आधारभूत विद्यालयका शिक्षक भेषनाथ गौतमले बताए । पहिरो पन्छाएर वेपत्ता पुनको खोजिको तयारी भएको वडा अध्यक्ष कलानिधी शर्माले बताए । स्थानीयबासी र ताकम प्रहरी चौकीको टोली पुनको खोजिमा जुटेका छन्।
गाउँ छिर्यो जंगली हात्ती,"भद्रपुर : ठूलो शरीर, बेसुरमा हिँड्छ। बाटोमा जे अगाडि छ बिगारेरै छाड्छ। एउटा दाह्रा छ। उमेर कति पुग्यो ठ्याक्कै कसैलाई थाहा छैन। उसको नाम गाउँलेले अन्धो हात्ती राखेका छन्। अरू हात्ती प्रायः रातिको समयमा गाउँ छिर्ने गर्छन् तर अन्धो हात्ती भने जब उज्यालो हुन्छ अनि गाउँ पस्छ। गाउँमा पनि जहाँ धान र चामलको गन्ध आउँछ तिनै घरतिर मोडिने गर्छ स्थानीय भवानी खतिवडाले भने। अहिलेसम्म मान्छेको क्षति भने नगरेको उनी बताउँछन्। उनका अनुसार धान चामलसँगै बारीमा अन्य खेतीसमेत सखाप पार्छ। बिनामेसो हिँड्छ। ऊ आपैं धेरै पटक घाइते भएको छ। बिजुलीको तार, घरका चेपबाट जबर्जस्ती छिर्न खोज्छ। ज्यान जोगाएर बाँच्नै मुस्किल हुने अवस्थामा छ। खतिवडाले भने, हामी भर्खरका त जता पनि भाग्छौँ। बूढाबूढी र केटाकेटीलाई दिउँसो एक्लै घरमा छाडेर हिँड्न सकिँदैन। अरू हात्ती भगाउँदा भाग्छन् अन्धो हात्ती भने मन जितेझैँ गरी खाने कुरा खाइसकेर मात्र चलमलाउँछ। अरू हात्तीजस्तो छुच्चो छैन। केटाकेटी पछिपछि पुच्छर समात्दै जाँदा पनि हत्तपत्त वास्ता गर्दैन। कसैलाई टेर्दैन, अर्का स्थानीय हरिनारायण न्यौपानेले भने। आँसु चुहाएर हिँड्छ। जंगलमा त एकदमै कम बस्छ। जंगलको छेउमा घर हुनेलाई जोगिनै समस्या छ। कहिले मानवीय त कहिले धनजनको क्षतिले स्थानीय बासिन्दा त्रसित हुँदै आएका छन्। बुधबारेको वडा नम्बर ३ मा आदर्श नमुना सामुदायिक वन छ। उक्त वनका अध्यक्ष तिलक रिजालका अनुसार बुधबारेकोे उक्त क्षेत्रमा ५ वर्षको अवधिमा ४ जना मान्छे हात्तीले मारेको छ। खानेकुरा जंगलमा छैन। जंगलमा रुखको बोक्रा पनि उप्काएर खाने गर्छ। कलिला सालका मुना, बाँस पनि खानकै लागि फाँडेर लडाउँछ तर खाँदैन। उसलाई जंगलमा खाना छैन। आँखा देख्दैन। अनि बिहान, बेलुका, दिउँसो जतिबेलै गाउँ छिर्छ। रिजालका अनुसार बुधबारेकोे उक्त क्षेत्रमा ५ वर्षको अवधिमा हात्तीले यति धेरै मानिस मारिसक्दा पनि कसैको ध्यानाकर्षण भएको छैन। स्थानीय हरिनारायण न्यौपाने भन्छन्, पक्की घरको सटर फुटाएर समेत चामल, चोक्कर खाएको छ। जताबाट हुन्छ घरमै क्षति पुर्याउँछ। बुद्धशान्ति गाउँपालिकाका अध्यक्ष रमेश भुझेलका अनुसार गाउँपालिकाले घरमा राखेका अन्न हात्तीले खाएमा क्षतिपूर्ति दिने गरिएको छ। भत्किएका घरको पनि गाउँपालिकाले सहयोग गर्ने गरेको छ। गाउँपालिकासँग हात्ती नै रोक्न सक्ने क्षमता छैन। जंगल नजिक भएका घरमा रातिको समयका लागि लाइट दिने गरेका छौँ। अन्धो हात्तीले धेरै दुःख दिएको छ। उसको गाउँ छिर्ने समय हुँदैन। त्यसैले पनि गाउँ असुरक्षित भएको छ। भुझेलले भने, यसबारे जिल्ला डिभिजन वनमा पनि ज्ञापनपत्र बुझाइसक्यौँ तर अहिलेसम्म सुनुवाइ भएको छैन। जिल्ला वन डिभिजन कार्यालय झापाका प्रमुख विष्णुलाल घिमिरेका अनुसार उक्त हात्ती दिउँसो गाउँमा निस्कनु नै अस्वाभाविक छ। गाउँलेले हात्तीको दुवै आखाँबाट आँसु झरिराख्ने र बिनामेसो हिँड्ने हुँदा अन्धो हात्ती नाम दिएका छन्। बिरामी हुन सक्छ। उसका क्रियाकलाप अन्य हात्तीभन्दा फरक छ। स्थानीय जोखिममा भएको पनि थाहा छ तर दिगो उपाय पनि केही गर्न सकिँदैन, उनी भन्छन्। दुःख दिने उक्त हात्ती कोसी टप्पुसम्म लगेर छाड्दा पनि गन्ध सुँघेरै पुरानै ठाउँमा फर्कन्छन्। कोसीभन्दा अभै टाढा लगेर छाड्ने विषयमा छलफल भइरहेको घिमिरेले बताए। उनका अनुसार अर्को उपाय भनेको रेडियो कलरिङ हो। यसबाट हात्ती कता लाग्यो। गाउँ पस्दै छ कि भन्ने थाहा हुन्छ। गाउँ छिर्ने मुखमा १२ जना कर्मचारी राख्न सक्दा त्यो उपायले पनि केही हदसम्म गाउँमा जथाभावी पस्नबाट रोक्न सकिन्छ। कहिले मानवीय त कहिले धनजनको क्षतिले स्थानीय बासिन्दा त्रसित हुँदै आएका छन्। जिल्ला वन कार्यालय झापाको पछिल्लो तथ्यांकअनुसार ०६९ सालयता जिल्लामा जंगली हात्तीबाट ४० मान्छे र ११ जंगली हात्तीको मृत्यु भइसकेको छ।"
स्थानीयले आफैं भत्काए छाउगोठ,"सुर्खेत : प्रशासनले थालेको छाउगोठ भत्काउने अभियानमा स्थानीय आफैं जुटेका छन्। चार दिनको अवधिमा सुर्खेतमा चारसय छाउगोठ भत्काइएको छ। बिहिबारदेखि जिल्लाको चौकुने गाउँपालिका र पञ्चपुरी नगरपालिकाबाट एकैसाथ छाउगोठ भत्काउने अभियान थालिएको हो। आइतबारसम्म दुई स्थानीय तहमामात्रै चारसय छाउगोठ भत्काइएको छ। महिनावारी भएका बेला छाउगोठमै बसेका कारण महिलाको ज्यान गएपछि छाउगोठ भत्काउने अभियान सुरु भएको हो। सुर्खेतका प्रमुख जिल्ला अधिकारी बसन्त अधिकारीका अनुसार बराहताल र चौकुने गाउँपालिका तथा पञ्चपुरी नगरपालिकामा छाउपडी प्रथा कायमै छ। यी तीनवटै स्थानीय तहमा जिल्ला प्रशासनका कर्मचारीको नेतृत्वमा प्रहरी र जनप्रतिनिधिसहित स्थानीयको सहभागीतामा छाउगोठ भत्काउन थालेको हो। चौकुने र पञ्चपुरीमा रहेका सबै छाउगोठ भत्काइसकेपछि मात्रै बराहताल हुँदै अन्य स्थानीय तहमा अभियान थालिनेछ, प्रजिअ अधिकारीले भने, गाउँ जाँदा अवरोध हुन्छ कि भन्ने थियो, तर यसपटक स्थानीय आफैं छाउगोठ भत्काउन उत्साहित देखिए। छाउगोठ भत्काउन सरकारले स्थानीय प्रशासनलाई निर्देशन दिएपछि अभियानले तिव्रता पाएको हो। छाउगोठ भत्काउने अभियानमा सुरक्षाकर्मीसहितको तीनवटा टोली गाउँमा खटेका छन्। यो अभियानलाई स्थानीय तहका जनप्रतिनिधि, महिला समूह, युवाले पनि साथ दिएका छन्। छाउगोठ भत्काउने क्रममा कतिपय छाउगोठमै बसेका बालिका तथा महिलाको अवस्था दयनीय रहेको प्रमुख जिल्ला अधिकारी बसन्त अधिकारीको भनाइ छ। महिनावारी भएको बेला कम्तिमा तीन दिनसम्म छाउगोठमै बस्ने, भारी काम गर्ने, पोषिलोे खानेकुरा नखाने गरेका कारण यहाँका महिलाको शारीरिक अवस्था कमजोर बन्दै गएको छ। अझै १४ सय छाउगोठ बाँकी तथ्यांक अनुसार सुर्खेतमा अझै १४ सय छाउगोठ भत्काउन बाँकी छन्। अति छाउ मान्ने प्रतिनिधि घरधुरी संख्याको आधारमा सुर्खेतमा १८ सय छाउगोठ थिए। प्रशासनको निर्देशन अनुसार जिल्लाका हरेक स्थानीय तहले केहिदिनभित्रै आआफ्नो तहमा रहेका सबै छाउगोठ भत्काउने छन्। प्रशासनले छाउगोठ भत्काउन थालेपछि स्थानीयले पनि घरमा रहेका छाउगोठ आफैं भत्काउन थालेको अभियानका नेतृत्वकर्ता तथा प्रशासनका कर्मचारी नवराज शर्माले बताए। प्रशासनका अनुसार महिनावारी भएका महिला देविदेवता लाग्ने डरले घरभित्र नबस्ने भएकाले यस अभियानको नेतृत्व नै धामीझाँक्री र धार्मिक अगुवालाई गर्न लगाउने तयारी गरिएको छ। धार्मिक मान्यताको त्रासले छाउगोठमा बस्न बाध्य भएकाले यो भ्रम चिर्न धामीझाँक्रीलाई नै अभियानमा सहभागी गराइने प्रमुख जिल्ला अधिकारी बसन्त अधिकारीले बताए। अभियानको पहिलो चरण धामी र झाँक्रीलाई गलत प्रचार नगर्न सचेत गराएका छौं, अब स्थानीय तहले धामी र झाँक्रीलाइ तालिम दिएर टोलटोलमा खटाउने छन्, उनले भने, त्यसपछि विस्तारै समाजमा न त छाउगोठ रहनेछन्, न मनको छाउपडी प्रथा रहनेछ। भत्काइए छाउगोठ मनका छाउगोठ पनि भत्काइदिऔं सरकार ! छाउपडी कहिले हट्छ ? अछाममा फेरि छाउगोठ भत्काइँदै दैलेखका छाउगोठ : २५ वर्षयता १३ जनाको मृत्यु भत्काइए १५ छाउगोठ"
