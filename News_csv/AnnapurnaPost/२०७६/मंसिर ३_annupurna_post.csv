शीर्षक,विवरण
अर्थतन्त्रमा संकुचनको पूर्वसंकेत,"चालु आर्थिक वर्षको पहिलो त्रैमास (साउनअसोज) मा अधिकांश वाणिज्य बैंकहरूको नाफा संकुचन भएको छ। आर्थिक वर्ष २०७४७५ को पहिलो त्रैमासको तुलनामा २०७५७६ को सोही अवधिमा सञ्चालनमा रहेका २८ वाणिज्य बैंकहरूको खुद नाफा ४६५९ प्रतिशतले बढेको थियो। तर गत आव २०७५७६ को तुलनामा बैंकहरूको नाफा वृद्धि ६२६ प्रतिशत मात्र बढेको छ। नेपाल वित्तीय प्रतिवेदन मान (नेपाल फाइनान्सियल रिपोर्टिङ स्ट्यान्डर्ड) अनुसार प्रतिवेदन तयार गर्दा वाणिज्य बैंकहरूको नाफा सामान्य वृद्धि देखिएको भए पनि पुरानै प्रचलनअनुसार वासलात तयार गरेको भए बैंकहरूको नाफा वृद्धि ऋणात्मक देखिने थियो। नेपाल वित्तीय प्रतिवेदन मानअनुसार मुल्तबी ब्याज (पेन्डिङ इन्ट्रेस्ट) नाफामा गणना गर्न मिल्छ। यसले गर्दा नाफा सामान्य बढेको भए पनि नगदमा आधारित लेखा प्रणालीअनुसार बैंकको नाफा ऋणात्मक छ। बैंकहरूको नाफा घट्नु भनेको अर्थतन्त्रमा संकुचनको संकेत हो। समग्रमा बैंकहरूको खराब कर्जा बढेको छ। कर्जा असुलीमा समस्या थपिनुको मुख्य कारण आर्थिक गतिविधि कमजोर हुनु पनि हो। सम्भावित जोखिमवापतको व्यवस्थाअघिको बैंकहरूको सञ्चालन नाफा ०४१ प्रतिशतले बढेको छ। वाणिज्य बैंकहरूले सरकारलाई तिर्ने करसमेत घटेको छ। गत आर्थिक वर्षको पहिलो त्रैमासमा ६ अर्ब ४५ करोड आयकर तिरेका थिए भने यो वर्ष ६ अर्ब ४४ करोड मात्र आयकर बुझाएका छन्। बैंकहरूमा लगातार साढे तीन वर्षयता कर्जा विस्तारका लागि लगानीयोग्य रकमको अभाव दोहोरिइरहेको छ। स्वदेशी स्रोतका अतिरिक्त बाह्य ऋण ल्याउँदा ब्याज कर छुट दिन माग गरेका थिए। ब्याज कर छुट दिन र सरकारी ऋणपत्र धितोका रूपमा राख्ने व्यवस्था भएको भए बाह्य ऋण ल्याउन सहज हुने अपेक्षा बैंकिङ क्षेत्रले राखेको थियो। सरकार निजी क्षेत्रको धारणा नसुन्ने र एकोहोरो आफ्नो निर्णय लाद्ने शैलीमा अघि बढ्दा निजी क्षेत्र हतोत्साही भएको छ। निजी क्षेत्रमाथि अति नियमन र कर थप्ने सरकारको एकोहोरो शैलीले अर्थतन्त्र संकुचन हुने क्रममा छ। यी सबै समस्याको जड सरकारको विकास खर्चमा गएर अड्किएको छ। पहिलो चार महिनामा सरकारको विकास खर्च गत वर्षको भन्दा पनि कमजोर देखिएको छ। गत आवको पहिलो चार महिनामा विकास खर्च विनियोजित पुँजीगत बजेट ८३ प्रतिशत थियो भने चालु आवको सोही अवधिमा विकास खर्च विनियोजित पुँजीगत बजेटको ५९५ प्रतिशत मात्र छ। विकास निर्माणका काम हुन नसकेर निर्माण सामग्री उत्पादन गर्ने उद्योगमा नगद प्रवाह घटेको छ। अन्य क्षेत्रमा पनि नगद प्रवाह कमजोर छ। थोक बिक्रेताहरूले उधारो कारोबार बढाउनुपरेको बताउँदै आएका छन्। सरकारले समयबद्ध ढंगले विकास निर्माणका आयोजना सम्पन्न गर्दै लगेको भए यसले अर्थतन्त्रमा नगद प्रवाह बढ्थ्यो। अर्थतन्त्रमा सरकारबाट भएको पुँजी परिचालनले बैंकमा निक्षेप संकलन वृद्धि भई यसले निजी क्षेत्रमा सहज कर्जा आपूर्ति हुनेछ। विकास खर्च कमजोर हुँदा आर्थिक वर्षको दोस्रो त्रैमासदेखि बैंकहरूलाई कर्जा विस्तारमा समस्या हुने गरेको छ। कात्तिकदेखि चैतसम्म बैंकको ऋण विस्तार सुस्त देखिन्छ। जब विकास खर्च चैतपछि बढ्न थाल्छ, त्यसपछि बैंकमा निक्षेपमा बढोत्तरी हुने गरेको छ। निजी क्षेत्रले मागअनुसारको कर्जा प्राप्त भए मात्र अर्थतन्त्रको विस्तारलाई गति प्रदान गर्छ। विकास खर्चको विद्यमान अवस्थामा सार्थक हस्तक्षेप नहुँदा सरकारले लक्ष्य गरेका उपलब्धि हासिल नहुने त छँदैछ, निजी क्षेत्रको विस्तारमा पनि अवरोध पुग्छ। यसले अर्थतन्त्रको अपेक्षित विस्तारमा धक्का पुग्ने देखिन्छ।"
सिद्धबाबा सुरुङका लागि १० अर्ब,"बुटवल : सिद्धार्थ राजमार्गको बुटवलतानसेन सडकखण्डमा सुरुङमार्ग बनाउन बजेट सुनिश्चित भएको छ। मृत्यु मार्गका रुपमा चिनिने यो सडक पहिरोको उच्च जोखिमपूर्ण क्षेत्र हो। जोखिमयुक्त सिद्धबाबा क्षेत्रमा सुरुङ मार्ग बनाउन संघीय भौतिक पूर्वाधार तथा यातायात मन्त्रालयले प्रक्रिया थालेको थियो। सुरुङ मार्ग निर्माण गर्न अर्थ मन्त्रालयले १० अर्ब १५ करोड बजेटको सुनिश्चितता दिएको छ। मंसिर १ को अर्थमन्त्रीस्तरीय बैठकले सुरुङका लागि बहुवर्षीय योजनामा काम गर्ने गरी बजेट स्वीकृति दिएको हो। बजेटको सुनिश्चिततासँगै केही दिनभित्रै निर्माण कम्पनी छनोटका लागि टेन्डर आह्वानको तयारी भइरहेको सडक विभागले जनाएको छ। विभागका महानिर्देशक केशव शर्माले यसै वर्ष निर्माण सुरु हुने बताए। एकाध महिनाभित्र ग्लोबल टेन्डर आह्वान गर्छौं, आर्थिक वर्षभित्रै निर्माण सुरु हुनेछ, उनले भने। सुरुङमार्ग साढे दुई वर्षभित्र बनाइसक्ने योजना छ। सिद्धबाबामा सुरुङ मार्ग बनाउने विषयमा केही वर्षयता बहस भइरहेको थियो। लुम्बिनीपोखरा जोड्ने महत्त्वपूर्ण सडक भएकाले सुरुङ नै समस्याको समाधान भएकाले निर्माण प्रक्रिया थालिएको हो। प्रतिनिधिसभाका सांसद विष्णु पौडेलले सुरुङ मार्गसँगै डबल लेनको सडकसमेत निर्माण हुने बताउँछन्। सुनौलीकोरला सडकको दीर्घकालीन सोचसहित सिद्धबाबामा सुरुङ बनाउने निष्कर्ष निकालिएको हो, उनले भने। रुपन्देही र पाल्पाको सिमानामा पर्ने सिद्धबाबा क्षेत्रमा स्विस सरकार विकास सहयोगमार्फत सुरुङ मार्गको भौगर्भिक अध्ययन गरिएको थियो। ड्रिलिप नेपालले प्लानेट टेस्ट प्रालिमार्फत गरेको अध्ययनले सुरुङ मार्ग बनाउन सकिने प्रतिवेदन दिएको थियो। सुरुङ मार्ग पाल्पाको सिद्धबाबा मन्दिरको उत्तरतर्फको चिडियाखोलाको छेउबाट सुरु हुनेछ। चिडियाखोला खोंचबाट सुरु हुने सुरुङ दोभाननजिकै रामापिथेकस पार्कको उत्तरतर्फ निस्कनेछ। यो करिब ११ सय मिटरको हुने अनुमान छ। सिद्धार्थ राजमार्ग सिद्धबाबा क्षेत्रकै पहिरोका कारण असुरक्षित मानिन्छ। यहाँ पछिल्ला पाँच वर्षमा करिब डेढ सयको मृत्यु भएको छ भने सयौंको अंगभंग भएको छ। यो सडकमा पहिरो खस्नका लागि पानी पर्नुपर्दैन। दुई वर्षअघि मात्रै लुम्बिनी मेडिकल कलेजबाट बिरामीको उपचार गरेर फर्किंदै गरेका ३ डाक्टरको चर्काे गर्मीमा खसेको पहिरोमा च्यापिएर मृत्यु भयो। सिद्धबाबा क्षेत्र पत्रे चट्टानको भएकाले पहिरो जाँदा पुरिएर धेरैको ज्यान गएको छ। ७ वर्षअघि एउटा बस पहिरोमा पर्दा ३२ यात्रु एकै चिहान भएका थिए।"
सजिलो छैन भगवान् बन्न !,"जनकपुरधाम : विश्व प्रसिद्ध विवाहपञ्चमी महोत्सवको तयारीसँगै जनकपुरमा रामलीला मंगलगान सुरु भएको छ। कात्तिक पूर्णिमादेखि जानकी मन्दिर प्रांगणमा रामसीता मंगलगान झाँकी प्रदर्शन हुन्छ। झाँकीमा भगवान् रामसीताको स्वरूपमा सजिएका हुन्छन् दुई बालक। भगवान् को स्वरूपमा राम पुरुष र सीता महिला भएजस्तो साज श्रृंगार गरिए पनि असलमा दुवै पुरुष हुन्। रामको स्वरूपमा सजिएका हुन्छन् १५ वर्षीय प्रकाशकुमार झा भने सीता बनेर १४ वर्षीय आकाश झा झाँकीमा बस्छन्। महोत्तरीको सोनमा तरहारी गाउँका आकाश र प्रकाश नातेदार हुन्। उमेरमा केही अन्तर र हेर्दा पनि सानो ठूलो देखिने हुनाले दुवैले झाँकीमा भगवान् बन्ने मौका पाएका हुन्। गाउँकै विद्यालयमा प्रकाश कक्षा ८ मा र आकाश कक्षा ७ मा पढछन्। रामलीला प्रदर्शनमा पछिल्लो दुई वर्षदेखि लागेका दुवैजना लीला मञ्चन आयोजना हुँदा विद्यालय छाड्ने गर्छन्। मंगलगान र झाँकी हेर्न आउने श्रद्धालुले भगवान् लाई ढोग्दै आर्शिवाद लिने गर्छन्। रामसीताको स्वरूपमा सजिएका दुवै बालकले निकै श्रद्धापूर्वक ढोग्नेलाई आर्शिवाद दिन्छन्। दुवै बालकको मुहार निकै तेजस्वी देखिन्छ। श्रद्धालुका लागि भगवान् बनेका प्रकाश र आकाशलाई यथार्थमा भगवान्को स्वरूप बन्न सजिलो हुँदैन। रामलीला मण्डली सञ्चालक श्रृंगारी महेन्द्र सरण व्यासको देखरेख र उनीबाटै सिकेर प्रकाश र आकाश भगवान् बन्ने गर्छन्। भगवान्को स्वरूप बन्न कडा परि श्रम र निरन्तरको अभ्यास चाहिन्छ, रामलीला मण्डलीका व्यास महेन्द्र शरण भन्छन्, यी बच्चा विद्यालयमा पढ्छन्। रामलीला आयोजन हुँदा हामीसँगै झाँकी प्रदर्शन गर्न हिँड्छन्। पारिवारिक रूपमा नातेदार पर्ने हुनाले आमाबुवाको स्वीकृतिमा बालकलाई रामसीता बनाउने गरेको उनी बताउँछन्। रामलीला मञ्चन गर्नुअघि प्रतिदिनको लिलाको संवाद बालकलाई दिने गरिन्छ। ती सम्वादलाई रटेर याद गर्छन्। अर्को दिन लीला मञ्चन गर्दा सम्बन्धित संवाद बोल्दै भगवान्को किरदार निभाउने गरिन्छ। भगवान् स्वरूप बन्ने बालकद्धय निकै सहनशील र शान्त स्वभावका हुनु आवश्यक छ, शरण थप्छन्, मञ्चमा बस्दा भगवान् झैं सबैसँग हँसिलो र तेजिलो अनुहार प्रस्तुत गर्नु र घण्टौं शान्त भएर बस्नु सहज हँुदैन। रामको स्वरूप बन्ने आकाशले भगवान् बन्दा निकै रमाइलो लाग्ने बताए। उनले भने, पहिला पहिला अप्ठ्यारो लाग्थ्यो तर अब सजिलो हुँदै गएको छ। सबैले आफूसँग आर्शिवाद लिँला भगवान् झैं आर्शिवाद दिनु पर्ने अवस्था रमाइलो लाग्ने उनको भनाइ छ। उनका अनुसार कहिलेकाँही आफूले ठूलठूला नेताले पनि आशिर्वाद लिन आउँछन्। ४५ वर्षदेखि रामलीला मण्डली लिएर देशविदेशमा प्रदर्शन गर्दै आएका व्यास महेन्द्र शरण भन्छन्, जहाँ गए पनि बालकलाई भगवान् भनेरै आदर र सत्कार गरिन्छ। विवाह महोत्सवमा १५ दिनसम्म रामलीलाको विभिन्न प्रसंग प्रस्तुत गर्दै लीला प्रर्दशनी गर्ने गरिन्छ। झाँकी प्रदर्शनीको क्रममा रामसीताको स्वरूपलाई विशेष साज श्रृंगार गर्ने गरिन्छ। दिनका अनुसारले लुगा सजाइन्छ। आइतबार सुन्तला रंग, सोमबार घ्यू, बुधबार रातो, बिहीबार पहेलो, शुक्रबार सेतो र शनिबार निलो रंगको लुगा लगाउने गरिन्छ। गरगहना पनि अवसरका अनुसारले फरक हुन्छन्। मुकुट, श्रीपेच, आगा, कुण्डल, सेहरा, चेक, नेकलेस, हार, अस्कन्ध भूषण र कम्मरपेटी जस्ता गहनाले भगवान् रामसीताको स्वरूपलाई सजाइन्छ। यी गरगहना लगाएर सबै श्रृंगार गर्न कम्तिमा पनि आधा घण्टा र कहिलेकाँही विशेष अवसरमा दुई घण्टासम्म लाग्ने गर्छ। रामलीलामा झाँकी प्रर्दशन गर्ने बालक बिस्तारै लीला सिकेर कोही संगीतकार, कथाकार र कोही कोही मण्डली सञ्चालनकर्ता बनेका छन्। कतिपय ठूलो भएर पढीलेखी अर्को पेशामा पनि लाग्ने गर्छन्।"
ग्यासको माग घट्न थाल्यो,"काठमाडौं : भारतको सर्वोच्च अदालतले अयोध्याको विवादित जमिन राममन्दिर या बाबरी मस्जिदलाई दिने निर्णय गर्नुअघि सम्भावित दंगा टार्न भारत सरकारले कात्तिक २३ मा नेपालगन्ज नाका एक दिन बन्द गरेको थियो। त्यसलगत्तै सार्वजनिक भएको भारतको नयाँ राजनीतिक नक्सामा सुदूरपश्चिम नेपालको सीमानाको भूभागसमेत समावेश गरेपछि सम्भावित नेपालभारत तनाव र नाकाबन्दीसम्मको अनुमानले खाना पकाउने ग्यासको जम्माखोरी (होर्डिङ) भएको छ। नियमित आपूर्ति भइरहे पनि जम्माखोरीका कारण ग्यासको सुलभ आपूर्ति गर्न समस्या भएकोमा यो साताभित्र समस्या समाधान भइसक्ने एलपी ग्यास उद्योग संघले जनाएको छ। केही दिनमै आपूर्ति सहज हुन्छ, पालोमा बस्नु पर्दैन, एलपी ग्यास उद्योग संघका अध्यक्ष गोकुल भण्डारीले भने, अघिल्लो साता एक्कासी बढेको माग अब क्रमशः पुरानै लयमा फर्कन थालेको छ। उद्योगीका अनुसार हल्लाका भरमा उपभोक्ताले आवश्यकताभन्दा बढी सिलिन्डर साटेर भण्डारण गरेका कारण ग्यास आपूर्तिमा समस्या भएको हो। यस्ता गलत प्रचारबाजीका कारण आमउपभोक्ता त्रसित भएर आवश्यकताभन्दा बढी परिमाणमा सिलिन्डरमा ग्यास भरेर घरमा भण्डारण गर्न थालेका छन्, भण्डारीले भने,मासिकरूपमा एक थान सिलिन्डर खपत गर्ने उपभोक्ताले अहिले एकैपटकमा चारवटा सिलिन्डर भरेर घरमा जम्मा गरेका छन्। यसले गर्दा एउटाले अत्यधिक पाएको र अर्कोले एउटै नपाएको अवस्था सिर्जना भएको हो। भण्डारीले भारतबाट दिनहुँ पर्याप्त परिमाणमा ग्यास आपूर्ति भइरहेकाले हल्लाको भरमा परी आवश्यकताभन्दा बढी परिमाणमा सिलिन्डर भण्डारण नगर्न आग्रहसमेत गरेका छन्। उनका अनुसार भ्रमपूर्ण हल्लाका कारण अहिले बजारमा करिब ३० प्रतिशतले ग्यास सिलिन्डरको माग बढेको छ। यो माग जाडो बढेर होइन, हल्लाका कारण माग बढेको हो, भण्डारीले भने,जाडोयाममा पुस माघतिर मात्रै माग बढ्छ। तर यो बेला हल्लाले माग बढायो। भण्डारीले उद्योगीले उपभोक्ताको मागअनुसार नै ग्यास भरिएका सिलिन्डर नियमित रूपमा बजारमा पठाइरहेको दाबी गरे पनि बिक्रेताले भने पछिल्लो केही सातादेखि नियमित रूपमा ग्यास नआएको बताएका छन्। लोकन्थली, जडीबुटी, कोटेश्वर, सातदोबाटो, शान्तिनगर, गौशालालगायत स्थानका विभिन्न ब्रान्डका ग्यास बिक्रेतामा अहिले तीनचार दिन बिराएर मात्रै ग्यासका सिलिन्डर आइरहेको बिक्रेताले बताएका छन्। उनका अनुसार एउटा उपभोक्ताले चारदेखि पाँचवटा सिलिन्डर बोकेर साट्न आइरहेका छन्। नेपाल ग्यास ब्रान्डका सिलिन्डर बिक्री गर्दै आएका जडीबुटीका एक ग्यास बिक्रेताले भने,अहिले उद्योगबाटै चारपाँच दिन बिराएर भरिएका ग्यासका सिलिन्डर आइरहेको छ। पहिले दिनहुँ उद्योगबाट ग्यास आउथ्यो। एउटै उपभोक्ताले चार पाँच वटासम्म लिन धाइरहेका छन्। उनका अनुसार ग्यास लिन आउने उपभोक्ताको नाम डायरीमा टिपेर उपभोक्ताको पालोअनुसार ३ देखि ४ दिनमा भरिएका सिलिन्डर दिने व्यवस्था गरिएको छ। यस्तै सिद्धार्थ ब्रान्डका सिलिन्डर बिक्री गर्दै आएका अर्का एक बिक्रेताले पनि उद्योगबाट ३४ दिनको अन्तरालमा मात्रै भरिएका सिलिन्डर आइरहेको जानकारी दिए। सिद्धार्थ ब्रान्डका सिलिन्डर बिक्री गर्ने बिक्रेताले पनि पालो कुर्ने उपभोक्ताको नाम भएको सूची देखाए। संघका पूर्वअध्यक्ष शिव घिमिरेले भ्रमपूर्ण हल्लाका कारण बजारमा ग्यासको अभाव भएको जानकारी दिए। उनले भने,सीमा विवादको विषयलाई लिएर भ्रमपूर्ण हल्ला फिजिँएका कारण कतिपय उपभोक्ताले ६ वटा सिलिन्डर भराएर घरमा राखेका छन्, कतिपय उपभोक्ताले एक थान सिलिन्डर पनि पाएका छैनन्। हल्लाका कारण आम उपभोक्तालाई सहज रूपमा सिलिन्डर पाउन केही कठिनाइ भएको छ। संघका अनुसार भारतको बरौनीस्थित रिफाइनरीबाट पर्याप्त परिमाणमा बुलेटमा ग्यासको लोडिङ भए पनि मथुरा र पारादिपबाट निकै कम परिमाणमा लोडिङ भइरहेको छ। इण्डियन आयल कर्पोरेसनले मथुराको विकल्पमा कर्णाल (पानीपथ) बाट ग्यास लोड गर्ने सुविधा उपलब्ध गराए पनि यो टाढा भएकाले उक्त रिफाइनरीबाट पनि कमै परिमाणमा उद्योगीले लोडिङ लिने गरेका छन्। यसले पनि ग्यासको नियमित आपूर्तिमा सामान्य अवरोध भएको छ। आपूर्ति पर्याप्त: निगम नेपाल आयल निगमले ग्यास अभाव नभएको दाबी गरेको छ। निगमका एलपीजी तथा एभिएसन विभागका निर्देशक दीपक बरालले भारतबाट नियमित रूपमै ग्यास आपूर्ति भएकाले कुनै पनि प्रकारका ग्यासको अभाव नभएको जानकारी दिए। उनका अनुसार यो नोभेम्बर महिनाको हालसम्म १९ हजार मेट्रिक टन ग्यास आइसकेको छ। बरालले भने, आउनुपर्ने स्थानबाट नियमित रूपमा पर्याप्त परिमाणमा ग्यास आएको छ, ग्यास आपूर्तिमा कुनै अवरोध भएको छैन। बजारमा पर्याप्त मात्रामा ग्यास भरिएका सिलिन्डर छन्। हल्लाको पछि नलागौं।"
महानगरमा सहज छैन शौचालय,"काठमाडौं : विनिता कार्की सार्वजनिक शौचालय खोज्दै बानेश्वर चोकमा भौंतारिरहिन्। दायाँबायाँ चहार्दा कतै शौचालय नभेटेपछि अन्तत : नजिकैको होटलमा छिर्न बाध्य भइन्। भोक लागेको नभए पनि शौचका लागि खाजा खाने बाहनामा होटलको शौचालय प्रयोग गरिन्। महिनावारीको पीडाले छटपटी भइरहेको थियो, विनिताले भनिन्, निकै बेर खोज्दा पनि सार्वजनिक शौचालय नभेटिएपछि होटलमा छिर्न बाध्य भएँ। विनितामा मात्र होइन, राजधानीका सडकमा हिँड्ने अधिकांश यात्रुको समस्या उस्तै हो। मुख्य बजार क्षेत्रमा पर्याप्त सार्वजनिक शौचालय छैनन्। भएका केही शौचालय प्रयोग गर्न लायकका छैनन्। हप्तौंदेखि सफाइ नगरिएका, पानीको समस्या तथा पायक पर्ने स्थानमा शौचालय नहुँदा अधिकांश सर्वसाधारण जबर्जस्ती होटल पस्न बाध्य छन्। सार्वजनिक भनिएका शौचालयमा शुल्क तिर्नुपर्छ। कतिपय अवस्थामा पैसा तिरेर पनि शौचालय प्रयोग गर्ने सुविधा हुँदैन। काठमाडौं महानगरले ५६ वटा सार्वजनिक शौचालय भएको बताए पनि आधाभन्दा बढी प्रयोग गर्न सक्ने स्थितिमा छैनन्। प्राय : मल र पसलले घेरिएको ठाउँमा हुने त्यस्ता शौचालयबारे सर्वसाधारण जानकार हुँदैनन्। शौचालयबाट मात्रै महानगरले वार्षिक १५ देखि ६० लाख बहाल उठाउँछ। सार्वजनिक शौचालयलाई सर्वसुलभ र नि :शुल्क गर्नुपर्ने भए पनि सर्वसाधारण शुल्क तिरेर प्रयोग गर्छन्। महानगरपालिकाका वातावरण विभागका प्रमुख हरिकुमार श्रेष्ठ शौचालय व्यवस्थापन र हेरचाहमा बढी रकम खर्च हुने भएकाले निजी क्षेत्रलाई जिम्मा दिएको बताउँछन्। महानगरको आँखा सबै ठाउँमा पुग्न सक्दैन, प्रमुख श्रेष्ठ भन्छन्, नि :शुल्क सेवा दिँदा व्यवस्थापनमा बढी खर्च हुने भएकाले निजी क्षेत्रलाई जिम्मा दिएका हौं। महानगरले अधिकांश शौचालय बहालमा दिएको छ। पानीको समस्या पनि उस्तै रहेको रत्नपार्कको लैंगिक अपांगमैत्री शौचालयको ठेक्का लिँदै आएका बर्खा देउवा बताउँछन्। हरेक दिन पानीकै समस्या हुन्छ, देउवाले भने, महानगरले लाखौं भाडा लिन्छ तर व्यवस्थापनमा सहयोग गर्दैन। शौचालयको अभाव हुँदा काठमाडौं घुम्न आउने पर्यटकसमेत सास्ती व्यहोर्न ब्याध्य छन्। काठमाडौंका पर्यटकीय स्थल शौचालयविहीन बन्दा भिजिट नेपाल २०२० समेत प्रभावित हुने देखिन्छ। काठमाडौंमा लैंगिक र अपांगमैत्री सार्वजनिक शौचालय जम्मा एउटा छ। रत्नपार्कमा रहेको शौचालय पनि पानी अभावमा प्रभावकारी रूपमा सञ्चालन हुन सकेको छैन। उपत्यकाका काठमाडौं, ललितपुर, कीर्तिपुर र मध्यपुर थिमीका सार्वजनिक शौचालय सुरक्षा, सञ्चालन, मर्मत, व्यवस्थापन र पूर्वधारमा निकै कमजोर छन्। लैंगिक तथा अपांगमैत्री शौचालय पनि छैनन्। महिनावारी भएका बेला प्रयोग गर्ने शौचालयको अभाव, वरपरको वातावरण, सरसफाइ र हेरचाह गर्ने जिम्मेवारी पाएका व्यक्तिको लापरवाहीजस्ता समस्या छन्। काठमाडौं महानगरले एक वर्षअघि स्मार्ट ट्वाइलेटको अवधारणा ल्याए पनि प्रक्रियामै अड्किएको छ। शौचालय सञ्चालन र व्यवस्थापन कार्यविधिसमेत नहुँदा विभिन्न अनुसन्धानले सार्वजनिक शौचालयको अवस्था दयनीय देखाएको छ। सरकारले सार्वजनिक शौचालय निर्माणमा इच्छा नदेखाउँदा सेवा विस्तारसमेत हुन सकेको छैन। काठमाडौंमा ५६, ललितपुरमा ९, कीर्तिपुरमा १० र मध्यपुर थिमीमा ६ वटा सार्वजनिक शौचालय छन्। काठमाडौं महानगरमा  सार्वजनिक शौचालय ५६  धार्मिक क्षेत्रमा २२  सरकारी कार्यालयमा (सर्वसाधारणलाई सजिलै उपलब्ध) ५  पेट्रोल पम्पमा ५६  व्यापारिक मल तथा भवनमा १७  अस्पताल क्षेत्रमा ९ ललितपुर सार्वजनिक शौचालय ९ धार्मिक क्षेत्रमा ५ सरकारी कार्यालयहरुमा ८ पार्कमा २ पेट्रोलपम्प १८ मल तथा बिल्डिङमा ५ अस्पतालमा ७ किर्तिपुर सार्वजनिक शौचालय १० धार्मिक क्षेत्रमा २ सरकारी कार्यालयहरुमा २ पार्कमा १ पेट्रोलपम्प २ अस्पतालमा १ मध्यपुर ठिमी सार्वजनिक शौचालय ६ धार्मिक क्षेत्रमा ५ पेट्रोलपम्प ८ असोज १ गते काठमाडौं खुला दिसामुक्त जिल्ला घोषणा भयो। यसलगत्तै असोज १३ गते नेपाल खुला दिसामुक्त राष्ट्र घोषण गरियो। प्रधानमन्त्री केपी ओलीले नेपाल एसियामै पहिलो खुला दिसामुक्त देश बनेको घोषणा गरेका थिए। पर्याप्त शौचालय निर्माणबिनै देशलाई खुला दिसामुक्त राष्ट्र घोषणा गरेकामा नागरिक स्तरबाट चौतर्फी आलोचना भएको थियो। यस्तो अवस्थामा महानगरलाई सार्वजनिक शौचालय निर्माण र व्यवस्थापनमा अझै चुनौती थपिएको छ। सातौं शौचालय दिवस मंगलबार सातौं विश्व शौचालय दिवस मनाइँदै छ। शौचालयको महत्वलाई उजागर गर्न हरेक वर्ष नोभेम्बर १९ तारिखमा विश्व शौचालय दिवस मनाइन्छ। लिभ नो वन बिहाइन्ड नारा दिएर यस वर्ष नेपालमा पनि विश्व शौचालय दिवस मनाउन लागिएको हो। देशभर सरकारी र निजी क्षेत्रबाट ट्वाइलेट वक भन्दै प्रभात फेरी कार्यक्रमसमेत राखिएको छ।"
सञ्चित कोष ३२ अर्ब बचतमा,"काठमाडौं : संघीय सरकारको सञ्चित कोष (ट्रेजरी) बचतमा देखिएको छ। सरकारले खर्च गर्न नसक्दा सञ्चित कोष बचतमा गएको हो। महालेखा नियन्त्रकको चालु आर्थिक वर्षको चौमासिक प्रतिवेदनअनुसार यस अवधिमा सरकारको ट्रेजरी अवस्था ३२ अर्ब ८९ करोड रुपैयाँ बचतमा छ। चार महिनामा सरकारले बजेट खर्च गर्न नसक्दा ठूलो रकम स्थिर देखिएको छ। चालु आर्थिक वर्षका लागि सरकारले १५ खर्ब ३२ अर्ब ९६ करोड रुपैयाँ बजेट विनियोजन गरेको छ। पहिलो चौमासिकसम्ममा कुल बजेटको १४ दशमलव ७२ प्रतिशत अर्थात् २ खर्ब २५ अर्ब रुपैयाँ मात्रै खर्च भएको छ। सरकारको सञ्चित कोष बचतमा हुनु वित्तीय अनुशासन पालना भएको मानिन्छ। तर, नेपाल जस्तो अतिकम विकासित मुलुकमा ट्रेजरी बचतमा हुँदा खर्च गर्ने क्षमतामा ह्रास आउँछ। आर्थिक वृद्धिका लागि विकास पूर्वाधार निर्माण अपरिहार्य भइरहेको समयमा खर्च नहुने परिपाटी सकारात्मक नभएको अर्थविद् बताउँछन्। खर्च प्रणालीमा सुधार हुन नसक्दा सरकारी ट्रेजरीमा रकम थन्किने देखिएको छ। विकास कार्यक्रमको ठूलो हिस्सा रहेको पुँजीगत बजेट यस अवधिमा ५ दशमलव ९५ प्रतिशत मात्रै खर्च भएको छ। गत वर्ष सोही अवधिमा पुँजीगत खर्च ८ दशमलव ३० प्रतिशत भएको थियो। चालु आवको चार महिनामा २४ अर्ब ६८ करोड रुपैयाँ मात्रै पुँजीगत खर्च भएको महालेखा नियन्त्रक कार्यालयको तथ्यांकले देखाउँछ। यो कुल पुँजीगत बजेटको ५९५ प्रतिशत मात्र हो। कुल बजेट खर्चतर्फ दुई खर्ब २५ अर्ब ६८ करोड रुपैयाँ खर्च भएको छ। यो कुल बजेटको १४ दशमलव ७२ प्रतिशत हो। चालुतर्फ भने २० दशमलव ५५ प्रतिशत खर्च भएको छ। ट्रेजरीमा ३२ अर्ब ८९ करोड रुपैयाँ बचतमा हुनुले आर्थिक संकुचन बढ्ने संकेत देखिएको अर्थविद् केशव आचार्यको भनाइ छ। उनले भने, सरकारले आफ्नो आर्थिक गतिविधि संकुचित गर्नुका साथै निजी क्षेत्रलाई पनि संकुचनमा राखेको छ। त्यति रकम निजी क्षेत्रसँग हुने भए लगानीको वातावरण बन्थ्यो। यसले राजस्व वृद्धिमा टेवा पुर्याउन सक्छ। चालु आर्थिक वर्षमा सरकारले ८ दशमलव ५ प्रतिशतको आर्थिक वृद्धिको लक्ष्य राखेको छ। ट्रेजरीमा अर्बाैं रकम जम्मा हुनुले उक्त लक्ष्य हासिल गर्ने सम्भावना टार्ने संकेत गरेको आचार्यको भनाइ छ। सरकारको आयतर्फ दुई खर्ब ५८ अर्ब रुपैयाँ संकलन भएको छ। तर भुक्तानीतर्फ दुई खर्ब २५ अर्ब रुपैयाँ मात्रै देखिएपछि ट्रेजरी धनात्मक देखिएको हो। दातृ निकायको सहायतामा कार्यान्वयन भएका आयोजनामा दाताले ठेकेदारलाई दिएको सोझै भुक्तानी भएको रकम १४ करोड ४६ लाख रुपैयाँ छ। राजस्वतर्फ संघीय सरकारको सञ्चित कोषबाट प्रदेश र स्थानीय तहमा आन्तरिक अन्तःशुल्क र मूल्य अभिवृद्धि करको ३० प्रतिशत रकम (स्थानीय र प्रदेशमा आधाआधा) जम्मा हुने व्यवस्था छ। आयतर्फ कुल राजस्व दुई खर्ब ४६ अर्ब रुपैयाँ संकलन भएको छ भने वैदेशिक ऋण उठाएको छैन। राजस्वमध्ये करतर्फको दुई खर्ब ३० अर्ब रुपैयाँ उठाएको छ। गैरकरतर्फ १५ अर्ब ५६ करोड रुपैयाँ संकलन भएको छ। यस्तै खर्चतर्फ प्रदेश तथा स्थानीय तहका सरकारलाई हस्तान्तरण हुने रकम पनि यसमा समेटिएको छ। पुँजीगत, चालु (वित्तीय हस्तान्तरणसमेत) गरी दुई खर्ब २५ अर्ब रुपैयाँ खर्च भएको छ। यसरी चालु आर्थिक वर्षमा कुल भुक्तानी दुई खर्ब २५ अर्ब रुपैयाँ छ। विवरणअनुसार संघीय सरकारको ट्रेजरी ३२ अर्ब ८९ करोड रुपैयाँ बचतमा छ।"
ब्याजदर बढ्ने संकेत,"काठमाडौं : उद्योगी व्यवसायीले उच्च ब्याजदरको चपेटामा परेको भनेर गुनासो गरिरहेको बेला बैंकरले ब्याजदर अझै बढ्नसक्ने बताएका छन्। वित्तीय प्रणालीमा लगानीयोग्य पैसाको अभाव चर्किन थालेको र कर्जा उठ्न ढिलाइ हुन लागेकाले ब्याजदर बढ्नसक्ने उनीहरूको भनाइ छ। हिमालयन बैंकका प्रमुख कार्यकारी अधिकृत अशोक राणा पनि ब्याजदर बढ्नसक्ने सम्भावना देख्छन्। अहिले ब्याजदर घट्न सक्ने सम्भावना छैन, उनी भन्छन्, सबै बैंकको सीसीडी रेसियो (निक्षेप र पुँजीमा कर्जाको अनुपात) माथिल्लो विन्दुमा पुगिसकेको छ। नेपाल बैंकर्स संघले उपलब्ध गराएको तथ्यांकमा पनि गएको असार मसान्तको तुलनामा अहिले सीसीडी रेसियो ९० आधार विन्दु बढेर ७६४२ प्रतिशत पुगेको छ। २८ मध्ये २० वाणिज्य बैंकको यस्तो अनुपात पछिल्लो तीन महिनामा बढेको देखिएको छ। यसको मतलव अधिकांश बैंकले थप कर्जा लगानी गर्न सक्ने क्षमता गुमाउँदै छन्। राष्ट्र बैंकले सीसीडी रेसियो ८० प्रतिशतसम्म पुर्याउन पाउने व्यवस्था गरेको भए पनि ठूलो आकारका संस्थागत निक्षेप लिएका बैंकले त्यो स्तरसम्म कर्जा विस्तार गर्न सक्दैनन्। स्ट्याडर्डचार्टर्ड, नबिल, नेपाल इन्भेस्टमेन्ट, एभरेस्टजस्ता बैंकले ठूलो संस्थागत निक्षेप परिचालन गरेका छन्। यस्तै सरकारी स्वामित्वका नेपाल, राष्ट्रिय वाणिज्य, कृषि विकास बैंकको पनि कर्जा परिचालन क्षमता विगतदेखि नै कमजोर छ। उनीहरूको सीसीडी रेसियो कम हुन्छ। २१ वाणिज्य बैंकले यस्तो अनुपात असोज मसान्तमा ७५ प्रतिशतभन्दा माथि पुगिसकेको छ। अहिले थप कर्जा परिचालनको दर बढेकाले यस्तो अनुपात अझै चुलिएको बैंकर बताउँछन्। ब्याजदरलाई सबैभन्दा बढी प्रभावित पार्ने बैंकको आधारदर (बेस रेट) पनि असार मसान्तको तुलनामा असोजसम्म ३ आधार विन्दुले बढेको छ। यो वृद्धि निकै साँघुरो भए पनि बहुसंख्याक बैंकको आधारदर बढेको देखिएको छ। असोज मसान्तको तथ्यांकले सरकारी स्वामित्वको राष्ट्रिय वाणिज्य बैंकले सबैभन्दा सस्तो लागतमा पैसा चलाउन पाएको देखाएको छ। सबैभन्दा महँगो लागतमा पैसा चलाउने बैंकचाहिँ सिभिल हो। यो तथ्यांकले ऋण चाहिनेले राष्ट्रिय वाणिज्य बैंकबाट कर्जा दिँदा सस्तो ब्याजमा पाउन सक्ने देखिन्छ भन निक्षेप राख्दा सिभिल बैंकले बढी ब्याज दिने देखिन्छ। ब्याजदरअन्तर बढ्यो बैंकर्स संघको तथ्यांकले पछिल्लो एक वर्षमा अधिकांश बैंकले आफ्नो नाफा बढाउन ब्याजदरअन्तर बढाएको देखिएको छ। राष्ट्र बैंकले निक्षेपकर्तालाई दिने र ऋणीसँग लिने ब्याजको अन्तर (स्प्रेड) घटाउने नीति अघिसारिरहेका बेला बैंकले भने यस्तो मार्जिनलाई अझै बढाएका हुन्। अघिल्लो वर्षको तुलनामा अहिले २८ मध्ये २० बैंकले स्प्रेड बढाएका छन्। यसैबीच बैंक अफ काठमान्डूले स्प्रेड सर्वाधिक १५४ आधार विन्दु बढाएको छ। माछापुच्छ्रे, प्राइम र एभरेस्ट बैंकले पनि १ सय आधारविन्दुभन्दा बढी दरमा स्प्रेड बढाएका छन्। साउनदेखि असोजसम्मा नै समग्र वाणिज्य बैंकको स्प्रेड दर ४८ आधारविन्दु बढेको छ। यसले बैंक अझै बढी नाफाको लोभमा रहेको देखिन्छ। बैंकर भने लगानीयोग्य पैसाको अभाव भएकाले बैंकले ब्याजदरअन्तर बढाउन थालेको बताउँछन्। तर राष्ट्र बैंकले यो वर्षको मौद्रिक नीतिमार्फत बैंकलाई आगामी असार मसान्तसम्म स्प्रेड दर ४४ प्रतिशतमा झार्न निर्देशन दिएको छ। जबकी, अहिलेसम्म जम्मा ५ वटा बैंकलेमात्रै उक्त लक्षित सीमाभित्र स्प्रेड झार्न सकेका छन्। अहिले पनि राष्ट्रिय वाणिज्य बैंकको स्प्रेड दर ५९६ प्रतिशत छ। स्यान्डर्डचार्टर्ड, हिमालयन, कृषि विकास, एभरेस्टलगायत १३ बैंकको स्प्रेड ५ प्रतिशतभन्दा बढी छ। तर केही बैंकर भने राष्ट्र बैंकले नै यसरी स्प्रेड बढाएर नाफा कमाउने चोरबाटो खोलिदिएको बताउँछन्। गएको असारमै ५ प्रतिशतभन्दा कम हुनुपर्ने व्यवस्था थियो, ती बैंकर भन्छन्, यो वर्षको मौद्रिक नीतिले आउँदो असारसम्म साढे ४ प्रतिशतमा झार्न पाउने व्यवस्था गर्यो तर अहिले कति हुनुपर्ने भन्ने सीमा तोकेन।"
गाडी चोरीमा चालक,"काठमाडौं : सुर्खेत वीरेन्द्रनगरका दिपेन्द्र भन्ने दिपक बुढा पेशाले टेम्पो चालक हुन्। उनी सुर्खेतमै रहँदा लामो समय टेम्पो चलाए। टेम्पो चलाउँदा चलाउँदै उनको सम्पर्क भारतीय गाडी चोर समूहसँग भयो। सुर्खेतमा गाडी चोरसँग बनेको सम्बन्ध दिपकले महेन्द्रनगरस्थित गड्डा चौकी पारी (भारतीय सीमा) सम्म फैलाए। हाल काभ्रेस्थली बस्दै आएका दिपकले भारतीय गाडी चोरसँगकै सेटिङ मा चार गाडी नेपाल भित्राए पनि। महेन्द्रनगरबाट प्रज्ञापन पत्रसहित भित्रिएका ती चारवटा गाडी भने नक्कली नम्बर प्लेटबाट निर्वाध राजधानीमा गुडे केही समय। दिपकले ल्याएको चोरीको क्रेटा कार साढे १३ लाखमा बिक्री गर्ने सुइँको प्रहरीले पायो। प्रहरीले दिपकसँग बार्गेनिङ गर्दा आठ लामा कार बिक्री गर्न उनी राजी भए। महानगरीय प्रहरी वृत्त कालिमाटीको टोली काभ्रेस्थली नै पुग्यो। दिपकसँग कारको कागजपत्र थिएन। प्रहरीले कागजपत्र खोज्यो। दिपकले सहजै भनिदिए, यो कार भारतबाट सेटिङमा ल्याएको। कागजपत्र बनाउन हाम्रो गिरोह छ बनाइदिन्छु। तत्कालै प्रहरीले दिपकलाई गाडीसहित नियन्त्रणमा लियो। दिपकलाई थप केरकार गर्दा उनले बा२१च ८७१४ नम्बरको स्कोरपियो, बा१८च ३१३८ नम्बरको स्कोरपियो र बा११च ९७४९ नम्बरको फर्चुनर गाडीको रहस्य खुल्यो। दिपकले भारतीय गाडी चोरको गिरोहबाट यी गाडी नेपाल ल्याएको बयान प्रहरीमा दिए। प्रहरीले यातायात व्यवस्था विभागमा बुझ्दा दिपकबाट बरामद भएको गाडीको नम्बर फरकफरक कम्पनीमा रहेको पत्ता लाग्यो। दिपकले भारतबाट ल्याएका गाडी बालाजु गोलढुंगाका मुकुन्द पुडासैनीलाई भाडामा चलाउन दिएको पाइएपछि प्रहरीले पुडासैनीलाई समेत पक्राउ गरेको छ। कालिमाटी वृत्तका प्रमुख डिएसपी रुगम कुँवरका अनुसार पक्राउ मध्येका दिपक आपराधिक पृष्ठभूमिका व्यक्ति हुन्। उनी यसअघि सुर्खेतमै रहँदा हातहतियार खरखजाना र ज्यान मार्ने उद्योग मुद्दा खेपेका अभियुक्त रहेको जानकारी कुँवरले दिए। उनका अनुसार दिपकले सुरुमा टेम्पो चलाएको समयमा भारतीय गाडी चोरको सम्पर्कमा पुगेका थिए। राजधानीमा चोरीका अन्य गाडी चलिरहेको आशंका छ। हामी थप अनुसन्धानमै छौं, उनले भने, गाडी चोरको सम्पर्क यातायात व्यवस्था कार्यालयदेखि भन्सारसम्म हुनसक्छ। गाडी चोरीसम्बन्धी छुट्टै हेर्ने पिलर महानगरीय ट्राफिक प्रहरी महाशाखामा पनि छ। महाशाखाले समेत यो आर्थिक वर्षमा गाडी चोरीको ११ वटा विभिन्न मोडेलका गाडी बरामद गरिसक्यो। चोरी पिलरका सई रमेश बजगाइँका अनुसार भारतीय सीमामा प्रज्ञापन पत्र बुझाएर भारतीय गाडी नेपाल प्रवेश सहजै पाउने भएकाले पनि चोरीका गाडी नेपाल भित्रिने गरेको हो। सीमामा प्रज्ञापन पत्र बुझाएपछि भारतीय गाडीले नेपालमा सहजै प्रवेश पाउँछ, बजगाइँले भने, गाडी चोरी भएपछि भारतीय धनीले इन्स्योरेन्सको पैसा लिएपछि मतलब राख्दैनन्। नेपालमा तस्करले सजिलै सस्तोमा बिक्री गर्छन्। भारतमा ६० लाख पर्ने गाडी नेपालमा १५ देखि २० लाखमा पाउने भएपछि खरिदकर्ताले सहजै किन्ने गरेको बुझाइ महाशाखाको छ। बजगाइँले प्रज्ञापन पत्रमै कडाइ गरे चोरीको गाडी नेपाल आउने क्रममा धेरै नियन्त्रण हुन्छ।"
उपचार नपाएर थलिन्छन् विपन्न !,"बांगेमरोठ (प्यूठान) : घरको एक मात्र छोरा २६ वर्षीय दामोदर खत्री। उनले सात वर्षअघि बुवा र ६ वर्षअघि आमा गुमाइसकेका छन्। राम्रोसँग बोल्न र कुरा गर्न नसक्ने उनी इशारामा कुरा गर्छन्। बुबाआमाको मृत्युपछि बेसहारा बने। पढ्न पाएनन्। अभिभावकविहीन बनेका खत्री एक वर्षदेखि उपचार नपाएर घरमै थलिएका छन्। देब्रे खुट्टा चुडिन थालेको छ। औंलामा घाउ बनेर खस्नै आँटिसके। दुःखेर हिँड्नै सक्दैनन्। झुपडीमा हुर्किएका झिमरुक गाउँपालिका ४ बांगेमरोठ चौरघिचका खत्री उपचार नपाएरै पीडाको दैनिकी गुजारिरहेका छन्। चुडिनै थालेका औंला फोहोर टालाले जसोतसो बचाएर राखेका छन्। आमाबुबाको साथ टुटेपछि बेसहारा बनेका उनलाई विवाह भएकी एकमात्र दिदीले जसोतसो पालनपोषण गरेर राखेकी छन्। आफंै गरिबी जीवन बिताइरहेकी दिदी शान्ता जीसीलाई भाइको उपचार गर्न मुस्किल छ। मेरो माइती भने पनि जे भने पनि यही एउटा भाइ हो, बिलौना गर्दै शान्ताले भनिन्, उपचार नपाएर भाइ घरमा ढलेको छ। बचाउन पाए हुन्थ्यो। भारतमा पतिले कमाउने जागिरले जसोतसो दुई छोरा र भाइको पालनपोषण गरेको उनले सुनाइन्। हामीले एकपटक भारतमा उपचार गर्न भाइलाई लग्यौं, उनले भनिन्, सातआठ लाख रुपैयाँ खर्च लाग्छ भनेपछि फर्काएर ल्यायौं। डाक्टरले हात्तीपाइलेको शंका गरे पनि चेकजाँच गर्न नपाएरै भाइलाई घरमा राखेर बस्नुपरेको उनको दुःखेसो छ। जंगलको छेउमा रहेको सानो झुपडीमा कष्टकर जीवन गुजारीरहेकी उनलाई भाइको उपचार गरेर माइती सहारा बनाउने ठूलो धोको छ। गतवर्ष काठमाडौंमा चेकजाँच गराउन जाँदा घाउ सुकाएर ल्याउनु भनेपछि उनी फर्केर सहर पुग्न सकेकी छैनन्। गरिबको झुपडीमा जन्मिएका व्यक्ति उपचारै नपाएर ओछ्यानमै थलिएर जीवन बिताउन बाध्य छन्। गाउँगाउँमा स्थानीय सरकार सञ्चालन भए पनि उनीहरूको नजर यसतर्फ पुग्न सकिरहेको छैन। वास्तविक गरिबको उपचारमा राज्यले सहयोग गर्नुपर्छ, लक्ष्मी मावि बांगेफेदीका प्रधानाध्यापक कर्णबहादुर जिसीले भने, उपचार नपाएर गरिब मृत्युको मुखमा पुग्नु हुँदैन। गाउँगाउँका गरिब जो उपचार नपाएर थलिएका छन्, उनीहरूको उपचारमा स्थानीय सरकारको पहलकदमी हुनुपर्ने उनको सुझाव छ।"
घाटै भारततिर,"भद्रपुर : नेपालीको आफ्नै संस्कार छजहाँ मरे पनि आफ्नै भूमिमा दाहसंस्कार गर्नुपर्ने। खाडी मुलुक या कतै ज्यान गुमाए पनि नेपालमा ल्याएर परिवारजनले अन्त्येष्टि गर्छन्। तर, झापाको मेचीनगर६ र ७ का बासिन्दाले कसैको मृत्यु भए मेची नदीपारि भारतीय भूमिमा लगेर दाहसंस्कार गर्दै आएका छन्। त्यहाँ नेपालतर्प दाहसंस्कार गर्न र मलामी बस्न व्यवस्थित ठाउँ छैन। जसले गर्दा बेलाबखत भारतीयको हेपाइसमेत खेप्नुपरेको मेचीनगर७ का राजेश बस्नेत बताउँछन्। पहिले नेपालकै भूमि थियो, उनी भन्छन्, २०५२ सालमा दुवै देशको नापी आएपछि भारतीय भूमि भयो। त्यसकारण हामी भारतीय भूमिमा दाहसंस्कार गर्छौं। जमिन भारतको भयो भनेर घाट सार्ने कुरा भएन। यहाँ मलामीगृह बनाइएको छ। त्यो नेपालतिर पर्छ भने शव राख्ने ठाउँ भारतमा। भारतको नाकाबन्दीका बेला उक्त स्थानमा शव जलाउँदा भारतीय अधिकारीले जता नेपाली नदी पर्छ त्यतै दाहसंस्कार गर्नू भन्थे। उक्त स्थानमा नेपालतर्प व्यवस्थित गर्दै लगेपछि त्यस्तो समस्या नभएको उनी बताउँछन्। नेपालको भद्रपुर र भारतको गलगलियालाई मेची नदीले जोडेको छ। मेची नदी बग्ने अधिकांश क्षेत्र नेपालमै पर्छ। नदीको धेरै भाग भारतीय भूमिले छोएको छ। भद्रपुरको केही वडाका बासिन्दाले कसैको मृत्युपछि दाहसंस्कार गर्न भद्रपुर५ स्थित मेची किनारमा लैजान्छन्। मेची पुलबाट पाँच मिटर दक्षिणतिर बगरछेउमा दाहसंस्कार गर्ने गरिन्छ। भद्रपुर५ स्थित मेची नदीमा निश्चित स्थान नहुँदा पानी बग्नेछेउमै जमिन खोजेर शवको अन्त्येष्टि गरिन्छ। यो स्थान भारतमा पर्छ। १०२ र १०२३ सीमास्तम्भबाट पूर्वको भाग भारत पर्छ। उक्त स्थान दसगजाबाट सय मिटरभित्र छ। भद्रपुर नगरपालिकाका जनप्रतिनिधिले यसतर्फ चासो नदिएको गुनासो स्थानीय गर्छन्। अहिले शव जलाउँदै गरेको ठाउँ भारतमै पर्छ। यो ठाउँमा भारतीय पक्षले अवरोध गरेको छैन, स्थानीय सारिन गुप्ता भन्छिन्, सीआईबीको टोली यता आगोको मुस्लो देखे भने हेर्दै आउँछन्। केही भनेका भने छैनन्। अवरोध गरेका दिन कहाँ लगेर दाहसंस्कार गर्नु ? यो घाटमा जनप्रतिनिधि र मन्त्रीको ध्यान नपुगेको स्थानीय गुनासो गर्छन्। चुनावका बेला भने नेताले दाहसंस्कारका लागि व्यवस्थित गृह बनाइदिने आश्वासन बाँड्दै आएका छन्। भद्रपुर नगरपालिकाले मेची किनारमा मलामी घरसहित शव जलाउन सुविधायुक्त घाट बनाएको छैन। नगरपालिकाले मेची किनारको घाट छाडेर पहुँचको आधारमा अन्यत्र बजेट निकासा गर्ने गरेको स्थानीयको आरोप छ। उक्त घाट भारतमा पर्छ भने मेची नदी नेपालतिर जता बगेको छ त्यतै सारे हुन्छ, स्थानीय श्रवण रौनियार भन्छन्, त्यति गर्दा भारतीयको डर पनि हुँदैन। व्यवस्थित घाटमा नेपाली आफ्नै माटोमा जल्न पाउँछन्। मेची किनारमा घाट व्यवस्थापन गर्न नगरपालिकाको बोर्ड बैठकमा आफूले धेरै पटक कुरा उठाएको वडानम्बर ५ का अध्यक्ष बन्धु कार्की बताउँछन्। मेयरले धेरैतिर दाहसंस्कारस्थल बनाउनुहुँदैन, देउनियाको घाटलाई व्यवस्थापन गर्नुपर्छ भन्नुभयो, उनी भन्छन्, नगरकै सबैभन्दा पुरानो दाहसंस्कार गर्ने ठाउँ मेची नदी किनार नै हो। नगरपालिकाको योजनामा यहाँको घाट व्यवस्थापन नपरेको उनको भनाइ छ। अहिले शव जलाउँदै आएको ठाउँ भारतमा पर्छ, उनी भन्छन्, यसलाई समयमै व्यवस्थापन गरिएन भने भविष्यमा दुर्घटना हुन सक्छ। नगरपालिकाको योजनामा नपरे पनि वडाले पहल गर्ने उनी बताउँछन्। नगरपालिकाका प्रशासकीय प्रमुख तुलसीबहादुर श्रेष्ठ देउनिया खोला बग्ने भद्रपुर २ र ७ मा दाहसंस्कार गृह बनाइरहेको बताउँछन्। नगरपालिकाले मेची नदी किनारको विषयमा केही सोचेको छैन, उनी भन्छन्, त्यो अहिले भन्न सकिने अवस्था छैन। सीमा जोडिएको हुनाले पनि यसलाई हल्का रूपमा लिन नहुने उनको भनाइ छ। कचनकवल गाउँपालिकाको पाठामारी क्षेत्रको समस्या उस्तै छ। व्यवस्थित दाहसंस्कार गृह र घाट नेपालतिर नहुँदा भारतीय भूमिमा लैजानुपर्ने बाध्यता रहेको स्थानीयको भनाइ छ। भारतीय पुलिसले बेलाबेला दैनिक रूपमा दाहसंस्कार भएका बेला आएर नेपालतिरै घाट सार भन्छ, स्थानीय सन्तोष कुर्मी भन्छन्, तर, नेपाली भूमिमा पानी कम भएकाले स्थानीयहरू भारततिरै शव जलाउन जान्छन्।"
६ वटा पक्की पुल अलपत्र,"सुर्खेत : कर्णाली प्रदेशमा अन्तरजिल्ला जोड्ने पक्की पुल निर्माणमा ठेकदारले चरम लापरबाही गरेको पाइएको छ। ठेकदार आधा रकम लिएर सम्पर्कविहीन भएपछि ६ वटा पक्की पुल अलपत्र छन्। कालिकोट, बाजुरा र हुम्ला जोड्ने कर्णाली करिडोरअन्तर्गत कालिकोटको खुलालुमा निर्माणाधीन पुल आठ वर्षदेखि अलपत्र छ। दुई पटक शिलान्यास गरिएको पुल २०६७ सालमा निर्माण थालिएको हो। कन्काई नेपाल प्रगति जेभीले तीन वर्षभित्र निर्माण सम्पन्न गर्ने सम्झौता गरेको थियो। पुलको हालसम्म २५ प्रतिशत काम भएको छ। निर्माण कम्पनीले ५० लाख रुपैयाँ पस्की लिएर बाँकी काम अधुरै छाडेको सडक डिभिजन कार्यालय जुम्लाले जनाएको छ। पुल निर्माणमा ढिलाइ हुँदा कालिकोट, बाजुरा र हुम्ला जोड्ने कर्णाली करिडोरको काममा समस्या भएको छ।निर्माण कम्पनीका प्रतिनिधि दीपक मैनालीले एक वर्षभित्र पुल निर्माण सम्पन्न गर्ने बताए। सुर्खेत र बर्दियालाई जोड्ने भुरीगाउँतेलपानी सडक खण्डअन्तर्गत भेरी नदीमा पाँच वर्षदेखि अलपत्र निर्माणाधीन पुल। तस्बिर : अन्नपूर्ण पाँच वर्षसम्म पिलर मात्रै सुर्खेत र बर्दिया जोड्ने निर्माणाधीन भुरीगाउँतेलपानी सडकको भेरी नदीको पुल पाँच वर्षदेखि अलत्रप छ। २०६९ देखि निर्माण थालिए पनि दुईवटा पिलर मात्रै ठडिएका छन्। २०६९ असार २९ मा पप्पुमल्ल जेभी कन्स्ट्रक्सनले निर्माणको जिम्मेवारी पाएको थियो। पुलको काम २०७२ असार मसान्तमा सक्नुपर्ने थियो। पुलका लागि निर्माण कम्पनीसँग १४ करोड २९ लाख ८९ हजारमा ठेक्का सम्झौता भएको थियो। ठेकदार कम्पनीले तीन करोड ८७ लाख रुपैयाँ भुक्तानी लिइसकेको छ। तर ७५ प्रतिशत काम बाँकी छ। डिभिजन सडक कार्यालय सुर्खेतका प्रमुख गुरुप्रसाद अधिकारीले निर्माण कम्पनीले तत्काल काम सुरु नगरे ठेक्का सम्झौता तोडिने बताए। भुक्तानी लिन्छन्, काम गर्दैनन् ठेकदार कम्पनीले सम्झौता रकमको आधाभन्दा बढी रकम भुक्तानी लिएर पनि काम अधुरै छाड्ने गरेका छन्। जुम्लाको दानसाँघु नजिक तिलाकर्णाली र जवा नदीको दोभानमा निर्माण हुनुपर्ने पक्की पुल आठ वर्षदेखि अलपत्र छ। २०६७ मा सम्झौता भएको यो पुल तीन वर्षभित्र निर्माण भइसक्नुपर्ने हो। पुल नबन्दा जुम्लाडोल्पा आउजाउ गर्ने सवारीसाधनलाई समस्या छ। भगवती पृथ्वीजेभी कम्पनी र ठेकदार तारासिंह कठायतले दुई करोड ८८ लाख रुपैयाँमा पुल निर्माण ठेक्का लिएका थिए। निर्माण कम्पनीले एक करोड ८८ लाख रुपैयाँ भुत्तानी लिइसकेको भौतिक पूर्वाधार विकास कार्यालय जुम्लाका सूचना अधिकारी लक्ष्मीप्रसाद पाण्डेले बताए।पुलको डिजाइन फेल भएपछि निर्माण कार्य रोकिएको ठेकदार कठायतको दाबी छ। कर्णाली करिडोरअन्तर्गत कालिकोटको खुलालुमा दुई पटक शिलान्यास गरेर पनि निर्माण रोकिएको पुल। तस्बिर : अन्नपूर्ण जुम्ला र जाजरकोट जोड्ने कुडारीस्थित तिला नदीमा निर्माणाधीन पक्की पुल अलपत्र छ। पाँच वर्षअघि निर्माण थालिएको यो पुल तीन वर्षभित्र सक्नुपर्ने थियो। पुलमा हालसम्म पिलरका लागि खाडल मात्र खनिएका छन्। पुलको ठेक्का अन्जान हिराचन (ट्रेन भेन्चर) कम्पनीले करिब चार करोडमा जिम्मा लिएको छ। म्याद थप्दा पनि काम हुँदैन बारम्बार म्याद थप्दा पनि जाजरकोट र रुकुमपश्चिम जोड्ने पक्की पुल आठ वर्षदेखि अलत्रप छ। मध्यपहाडी लोकमार्गमाअन्तर्गत भेरी नदीमा निर्माण थालिएको यो पुल दुई वर्षभित्र सक्ने लक्ष्य थियो। तर ठेकदारको लापरबाहीका कारण हालसम्म नदीको एकातर्फ पिलर ठड्याउने काम मात्र भएको छ। जाजरकोट र रुकुमपश्चिमको चौरजहारीस्थित भेरीमा निर्माण थालिएको यो पुलको पटकपटक म्याद थप गरिएको छ। मध्यपहाडी लोकमार्गअन्तर्गत जाजरकोट र रुकुमपश्चिमलाई जोड्न भेरी नदीमा आठ वर्षसम्म निर्माण अलपत्र पुल। तस्बिर : अन्नपूर्ण पुल निर्माणको जिम्मा वाईबी निर्माण कम्पनीले लिएको छ। ठेकदार सम्पर्कमा नआएका कारण पुलको काम अलपत्र परेको स्थानीय रामप्रसाद केसीले बताए। पछिल्लो पटक थपिएको म्याद पनि २०७५ असार २० गते सकिसकेको छ। दुई जिल्ला जोड्ने पुल नबन्दा दोब्बर लामो यात्रा गरेर वारपार गर्नुपर्ने बाध्यता स्थानीयलाई छ। दुई वर्षसम्म पनि अधुरै हुम्ला र मुगुलाई जोड्ने मुगुको छायानाथ रारा नगरपालिका र हुम्लाको चंखेली गाउँपालिका जोड्ने सडकमा निर्माण सुरु गरिएको पुलको काम अलपत्र छ। तत्कालीन जिल्ला विकास समिति र जिल्ला प्राविधिक कार्यालयका प्राविधिकले दिएको सर्भेअनुसार पुल बनाउन थालिएको थियो। निर्माण स्थलको माटो परीक्षण नगरी काम थालिएको र काम थालेपछि कडा चट्टान फेला पर्दा मेसिन भाँच्चिँदा काम रोकिएको पृथ्वी जेभी काठमाडौं दाबी गरेको छ। ठेकदार राजु कार्कीले निर्माणस्थलमा कडा चट्टान भेटिएपछि अर्को ठाउँमा प्राविधिकले लाइन नदिँदा काम अधुरै रहेको बताए। पुल नबनेपछि स्थानीयले तुइनमा आवतजावत गर्दै आएका छन्।"
मन्त्रिमण्डल पुनर्गठन : ओलीदाहाल असहमति,"काठमाडौं : प्रधानमन्त्री केपी ओली र नेकपा अध्यक्ष पुष्पकमल दाहालबीच तत्कालीन माओवादी र एमालेतर्फबाट मन्त्री बनेकामध्ये कसलाई हटाउने र कसलाई नियुक्ति गर्ने भन्नेमा सहमति हुन नसकेपछि मन्त्रिमण्डल पुनर्गठन लम्बिने भएको छ। मन्त्रिमण्डल पुनर्गठनबारे सोमबार बालुवाटारमा बसेको बैठक सहमतिमा पुग्न नसकेपछि मंगलबार दुई शीर्ष नेताबीच पुनः छलफल हुने भएको छ। सोमबार नै प्रधानमन्त्री ओली राष्ट्रपति विद्यादेवी भण्डारीलाई मन्त्रिपरिषद् पुनर्गठनका सम्बन्धमा जानकारी गराउन शीतल निवास जाने तयारी थियो। तर अध्यक्षद्वयबीच सहमति नभएपछि राष्ट्रपतिसँग भेट गर्न जाने कार्यक्रम रद्द भएको थियो। सहमति नजुट्नुको कारण निकटस्थ र आफन्तको संरक्षण कसरी भन्ने नै हो, स्रोतले भन्यो। बालुवाटार स्रोतका अनुसार प्रधानमन्त्री ओलीले तत्कालीन माओवादीतर्फबाट मन्त्री बनेका उद्योग वाणिज्य तथा आपूर्तिमन्त्री मात्रिका यादव, कृषिमन्त्री चक्रपाणि खनाल र खानेपानीमन्त्री विना मगरको सट्टा नयाँ मन्त्री नियुक्ति गर्न चाहेका छन्। उनी पूर्वएमालेबाट पनि महिला बालबालिका तथा समाजकल्याण मन्त्री थममाया थापा, खेलकुदमन्त्री जगत विश्वकर्मा, भूमिसुधारमन्त्री पद्मा अर्याल, श्रममन्त्री गोकर्ण विष्ट, सामान्य प्रशासनमन्त्री लालबाबु पण्डितमध्ये केही मन्त्रीलाई पदमुक्त गर्ने योजनामा छन्। पूर्वमाओवादी समूहबाट मन्त्री बनेका खानेपानीमन्त्री मगरका विषयमा सोमबार दुई अध्यक्षबीच सहमति जुट्न नसक्दा पुनर्गठनमा ढिलाइ भएको बालुवाटार स्रोतको भनाइ छ। छलफलमा ओलीले मगरलाई हटाउने, मन्त्रालय फेर्ने वा उनलाई मन्त्रिपरिषद्बाट झिक्दा दाहालले प्रस्तावित गरेका पूर्वएमालेतर्फका एक मन्त्रीलाई झिक्नेसम्मका प्रस्ताव गरे पनि दाहाल सहमत नभएको स्रोत बताउँछ। मंगलबार फेरि छलफल गर्ने भन्दै दाहाल बालुवाटारबाट बाहिरिएका थिए। स्रोतका अनुसार अध्यक्षद्वयले निर्णायक निष्कर्ष निकाल्न नसकेका कारण मंगलबार पनि मन्त्रिपरिषद् पुनर्गठनको सम्भावना न्यून छ। दुई अध्यक्षले यस विषयमा थप छलफल गर्ने भनिएको छ। ओलीदाहालले साँझ बालुवाटारमा छलफल गर्नुअगाडि आआफ्नो निवासमा पार्टीका नेताहरूसँग थप छलफल गरेका थिए। आइतबारको पार्टी सचिवालय बैठकमा मन्त्रिपरिषद् पुनर्गठन गर्ने सैद्धान्तिक सहमति भएको थियो। सचिवालय बैठकको उक्त कार्यादेशअनुसार अध्यक्षद्वय मन्त्रिमण्डल पुनर्गठन तयारीमा लागेका हुन्। प्रधानमन्त्री ओलीले सरकारको नेतृत्व गरेको २१ महिनापछि आपू नेतृत्वको मन्त्रिपरिषद् पुनर्गठनको तयारी थालेका हुन्। संसद्मा नेकपाकै झन्डै दुईतिहाई मतका साथ ओलीले २०७४ फागुन ३ देखि सरकारको नेतृत्व गरिरहेका छन्। प्रधानमन्त्री निवास बालुवाटारमा ओलीले आफ्नै सचिवालयका केही सदस्यसँग र महासचिव विष्णु पौडेलसँग छुट्टाछुट्टै आन्तरिक छलफल गरेका थिए भने दाहालले खुमलटारमा वरिष्ठ नेता माधव नेपाल, प्रवक्ता नारायणकाजी श्रेष्ठ, वर्षमान पुन, जनार्दन शर्मा, चक्रपाणि खनाललगायतसँग संवाद गरेका थिए। नर्वेजियनहरुले नेपालमा सुरुङ मार्गको सम्भाव्यता अध्ययनका लागि कार्यपत्रसहित दाहाल निवासमा गरेको छलफल अगाडि दाहालले वरिष्ठ नेता नेपालसँग एक्लै छलफल गरेका थिए। छलफलमा नेता नेपालले मन्त्रिपरिषद् पुनर्गठन गर्दा पार्टीभित्रको आन्तरिक सन्तुलन मिलाउन, समावेशी बनाउन, क्षेत्रीय प्रतिनिधित्व मिलाउन, योग्य र सक्षमलाई समावेश गरी अगाडि बढ्ने गरी निर्णयमा पुग्न दुवै अध्यक्षले भूमिका खेल्नुपर्ने सुझाएका थिए। मन्त्रिमण्डल पुनर्गठनमा सन्तुलन मिलाउन नसक्दा फेरि पार्टीमा आपूले असहमतिपत्र राख्नुपर्ने अवस्था नआओस् भन्नेमा ख्याल गरिदिन दाहाललाई आग्रह गरेको स्रोत बताउँछ। दाहालले नर्वेजियन टोलीसहित पार्टी नेताहरुसँगको छलफलपछि नेताहरू जनार्दन शर्मा र चक्रपाणि खनालसँग छुट्टै भेटवार्ता गरेका थिए। कार्यसम्पादन राम्रो देखाउन नसकेका मन्त्रीलाई बिदा गरेर प्रधानमन्त्री ओली मन्त्रिमण्डल पुनर्गठन गर्न चाहिरहेका छन्। यसो गर्दा उनले बहालवाला र दोहोरिने केही मन्त्रीको जिम्मेवारी पनि हेरफेरको तयारी गरेको स्रोत बताउँछ। उपसभामुख शिवमाया तुम्बाहाफेलाई राजीनामा गराई मन्त्री बनाउने योजनामा प्रधानमन्त्री छन्। उपसभामुख तुम्बाहाम्फेलाई राजीनामा गराउँदा नेकपालाई सभामुखका लागि बाटो खुल्नेछ। सचिवालयले मन्त्री हेरफेरको सैद्धान्तिक सहमति दिएपछि भने आकांक्षीले लबिङ गरिरहेका छन्। बिदा पाउने सम्भावित सूचीमा आफ्नो नाम परेर सञ्चारमाध्यममा सार्वजनिक भइरहेका मन्त्रीहरुले भने आफूलाई बिदाइ गुर्नपर्नाको कारण नेतृत्वले दिनुपर्ने बताइरहेका छन्।"
विश्वकप छनोट : कुबेतलाई रोक्ने प्रयास,"काठमाडौं : सन् २०२२ मा आयोजना हुने फिफा विश्वकपअन्तर्गत एसियाली राष्ट्रको छनोट खेलमा नेपालले मंगलबार कुबेतसँग प्रतिस्पर्धा गर्दैछ। भुटानको थिम्पुमा खेलिने खेलमा नेपालको लक्ष्य कुबेतलाई रोक्नु रहेको छ। नेपाली टोलीका प्रशिक्षक योहान कालिनले टोलीका केही खेलाडीलाई बिर्सिएर राम्रो नतिजा ल्याउनेमा टोलीको ध्यान केन्द्रित भएको बताए। यसअघि कुबेतमा खेलिएको अवे खेलमा नेपाल कुबेतसँग ७० गोलले पराजित भएको थियो। नेपालका लागि मंगलबार पुरानो गल्तीलाई सुधार गर्दै महत्वपूर्ण खेलाडी विमल घर्तीमगर, अञ्जन विष्ट, दिनेश राजवंशी र सन्तोष तामाङको अभावलाई टार्नु अर्को लक्ष्य रहेको छ। अखिल नेपाल फुटबल संघ (एन्फा) ले भुटान जानुअघि यी चार खेलाडीलाई टोलीबाट हटाएको थियो। यी खेलाडीले राति नाइट क्लबमा गएर मादक पदार्थ सेवन गरी झगडा गरेका कारण एन्फाले कारबाही गरेको हो। विश्वकप छनोटमा नेपाल समूह बीमा छ। समूहमा नेपालसहित कुबेत, जोर्डन, अस्ट्रेलिया र चाइनिज ताइपेई छन्। समूहमा अस्ट्रेलिया १२ अंकसहित शीर्ष स्थानमा छ। दोस्रो स्थानमा रहेको कुबेतको सात अंक छ। समान अंक बनाएको जोर्डन तेस्रो स्थानमा छ। चौथो स्थानमा रहेको नेपालको तीन अंक छ। अंकविहीन चाइनेच ताइपेई अन्तिममा छ। नेपालले यसअघि चारवटै खेल सम्बन्धित देशमा खेलिसकेको छ। चार खेलमा नेपालले तीनवटा हार खेपेको छ। नेपालले दोस्रो खेलमा चाइनिज ताइपेईलाई २० गोलले हराएको थियो। उक्त खेलमा दुवै गोल हाल कारबाहीमा परेका अञ्जन विष्टले गरेका थिए। नेपाल तेस्रो खेलमा अस्ट्रेलियासँग ५० गोलले पराजित भएको थियो। चौथो खेलमा नेपालले जोर्डनसँग ३० गोलको हार खेपेको थियो। नेपालले अब चाइनिज ताइपेईसँग सन् २०२० को मार्च २६ मा, जोर्डनसँग सन् २०२० को जुन ४ मा र अस्ट्रेलियासँग सन् २०२० को मार्च ३१ मा दशरथ रंगशालामा खेल्नेछ। छनोट खेलका लागि एसियाली फुटबल महासंघ (एएफसी)ले एसियाका ४० देशलाई आठ समूहमा विभाजन गरेको छ। प्रत्येक समूहमा पाँचपाँच टोली सहभागी छन्। होम एन्ड अवेका आधारमा खेलाइने खेलमा दोस्रो चरणको छनोटबाट आठवटै समूहका विजेता र चारवटा उत्कृष्ट उपविजेता गरी १२ टोली तेस्रो चरणका लागि छनोट हुनेछन्। तेस्रो चरणमा छनोट हुने टोलीले सन् २०२३ को एसियन कप पनि खेल्नेछन्।"
ठेकदार कि ठगदार ?,"काठमाडौं : समयमा काम नसक्ने ठेकदारलाई नेपालमा क्षतिपूर्ति भराइँदैन। त्यो उन्मुक्ति र उच्च राजनीतिक पहुँचका आधारमा म्याद नघाएर वर्षौं परियोजना ओगट्ने क्रम बढेको छ। सरकारले न काम गराउँछ, न कारबाही। वाक्क भएको नागरिक समुदाय ठेकदारको फोटोसहित सार्वजनिक गरेर आफैं दबाबमा लागेको छ। यसको प्रतिफल पनि सकारात्मक देखिएको छ नगरकोट र दोलखामा जनताकै डरले ठेगदारले काम सुचारु गरेका छन्। हुन पनि अख्तियार दुरुपयोग अनुसन्धान आयोगको तथ्यांक भन्छ मुलुकभर १ हजार ८ सय ४८ आयोजना ठेकदारकै कारण वर्षौंदेखि अलपत्र छन्। तिनको लागत एक खर्ब १८ अर्ब रुपैयाँभन्दा धेरै छ। कतिपय आयोजना रुग्ण अवस्थामा पुगिसकेका छन्। सर्वसाधारणले तिनलाई ठगदार का रूपमा चित्रण गर्न थालेका छन्। यी खोजमूलक समाचार सामग्री (पृष्ठ २ कासमेत) पटकपटक म्याद बढाएर राज्यलाई बोझ थपिरहेका तिनै ठगदार मा केन्द्रित छन्। इमानदारपूर्वक काम गर्ने सच्चा ठेकदार लाई भने यो शब्द प्रयोग गरिएको होइन। निर्माणकै क्रममा रजत जयन्ती मनाएको मेलम्ची खानेपानी आयोजना देशकै लज्जा हो। इमानदारपूर्वक काम भएको भए मेलम्चीको पानी काठमाडौंबासीले उपभोग गरेको केही वर्ष भइसक्थ्यो। तर, ठेकदारकै लफडाले अब यो झन् अन्योलग्रस्त बनेको छ। मेलम्चीको पानीले दीर्घकालीन माग धान्न नसक्ने भन्दै यांग्री र लार्केको पानी ल्याउनेदेखि वाटर एटिएमसम्मको योजना सुन्न काठमाडौंबासी बाध्य छन्। कालिका कन्स्ट्रक्सनले विराटनगर महानगरपालिकामा एकीकृत सहरी वातावरणीय सुधार परियोजनाको ठेक्का लिएर अलपत्र पारेको छ। २०१३ डिसेम्बरमा सुरु भएको परियोजनाको समयसीमा २०१६ मेसम्म तोकिएको थियो। रमण कन्स्ट्रक्सनले नारायणी नदीमा डिजाइन एन्ड बिल्ड मोडलका आधारमा पुल निर्माण गर्न २०६९ असार २५ गते ठेक्का लिएको थियो। सम्झौता भएको सात वर्ष पुग्दा पनि निर्माणले पूर्णता भएको छैन। पुरानो बसपार्कमा अत्याधुनिक सपिङ कम्प्लेक्ससहितको बसपार्क निर्माणका लागि ठेकदारसँग सम्झौता भएको ५ वर्ष बित्न लाग्यो। २०७८ साउनमा बनाइसक्ने सम्झौता भएको उक्त संरचनामा अहिले जमिनमुनिको काम पनि पूरा भएको छैन। महानगरपालिकाले २०७१ फागुन २२ गते जलेश्वर, स्वच्छन्द र बिकोई बिल्डर्स प्रालिसँग सार्वजनिकनिजी साझेदारी मोडलमा २९ तले बहुउद्देश्यीय टावरसहित बसपार्क निर्माण सम्झौता गरेको थियो। अस्थायी बसपार्कका रूपमा प्रयोग गरिएको खुलामञ्चमा पसलका लागि टहरा निर्माण गरेर ठेकदार मनोज भेटुवालले भाडामा लगाएका छन्। महानगरपालिका नै उक्त बसपार्क स्थायी बनाउने गरी रातको समयमा पिच गर्न सक्रिय भएको भन्दै जनता विरोधमा उत्रिएका छन्। यी केही उदाहरण हुन्। लामो समयदेखि ठेक्का ओगट्ने, वर्षौं अलपत्र पारेर जनजीवन कष्टकर हुँदा पनि सरकारको ध्यानाकर्षण हुन नसकेपछि अब जनता विरोधमा उत्रिएका छन्। वर्षौंदेखि अलपत्र कमलविनायकनगरकोट सडक खण्ड ठेकदारले भत्काएर निर्माण नगरेको भन्दै स्थानीयले उक्त रुटमा चल्ने सार्वजनिक यातायातका साधनमा काम नगर्ने ठेकदारको तस्बिर टाँसेर विरोध जनाए। उक्त सडकका ठेकदार शारदाप्रसाद अधिकारी नेकपा अध्यक्ष पुष्पकमल दाहालका घरबेटी हुन्। उच्च राजनीतिक संरक्षण पाएकाले काम नगर्दा पनि कारबाही नभएको सन्देश सर्वसाधारणले उक्त विरोध प्रदर्शनमार्फत दिन खोजेका हुन्। भक्तपुर घटनापछि दोलखाको मुडेचरिकोट सडकखण्डको स्तरोन्नतिमा बेवास्ता गर्ने ठेकदारको फोटो पनि सार्वजनिक सवारीसाधनमा टाँसिएको छ। दुई वर्षमा निर्माण सम्पन्न गर्ने गरी ठेक्का लिएको ठेकदार कम्पनीले चार वर्ष बितिसक्दा पनि कालोपत्रे नगरेको भन्दै स्थानीयले विरोध गरेका हुन्। २०७२ भदौमा दीपक सापकोटाको शंकरमाली निर्माण सेवाले यो सडक निर्माण जिम्मा पाएको थियो। राष्ट्रिय योजना आयोगका पूर्वउपाध्यक्ष डा स्वर्णीम वाग्ले ठूला आयोजना कार्यान्वयनलाई छुट्टै ऐनले निर्देशित गरेर विकासलाई तीव्रता दिनुपर्ने बताउँछन्। नेताले आयोजना पार्ने, कर्मचारीले ठेक्काको बोलपत्र खोल्ने र ठेकदारले विकास गर्ने शैलीले पूर्वाधार विकासको खाडल पूर्ति हुँदैन, उनले भने। आयोजना समयमा निर्माण सम्पन्न नहुँदा करदाताको पैसा दुरुपयोग भइरहेको छ। अर्कोतर्फ आमजनजीवनमा प्राप्त हुनुपर्ने लाभ हस्तान्तरण नहुने र कतिपय अवस्थामा सान्दर्भिकता नै हराएकासम्म उदाहरण छन्। काठमाडौं उपत्यकामा विगत लामो समयदेखि सडक विस्तार कार्य अघि बढ्न सकेको छ। सडक समयमै विस्तार नहुँदा उपत्यकाबासी कष्टकर जीवन बिताउन बाध्य छन्। काठमाडौंका त्रिपुरेश्वरकलंकीनागढुंगा सडक तथा चाबहिलसाँखु सडक निर्माण अवधि समाप्त भइसकेको दुई वर्ष बितिसक्दा पनि बन्न सकेको छैन। त्रिपुरेश्वरकलंकीनागढुंगा र चाबहिलसाँखु सडक २०७४ सालमा सम्पन्न गर्ने गरी २०७२ सालमा ठेक्का लगाइएको थियो। यस्तै जोरपाटीसुन्दरीजल सडक, नख्खु खोलाभैंसेपाटीबुङमती सडक, ढोलाहिटीलेलेसरस्वतीकुण्ड, पेप्सीकोलासल्लाघारी सडक, कर्मनासाहरिसिद्धिगोदावरी सडक, इमाडोलगोदावरी खोलालामाटार, लगनखेलसातदोबाटो सडक निर्माण अवधि समाप्त भइसके पनि ठेकदारको लापरबाहीका कारण निर्माण हुने सकेका छैन। पूर्वसचिव शरदचन्द्र पौडेल धेरै जस्तो आयोजना हतारमा ठेक्का लगाउँदा पनि ढिलासुस्ती हुने बताउँछन्। ठेक्कापूर्व मुआब्जा, साइट क्लियर, बिजुलीका पोल, खानेपानी ढल, रूखलगायतका संरचना हटाएर लगाउनुपर्छ। ठेक्कापूर्वका काम सम्पन्न गरेर ठेक्का लगाउँदा ढिला हुन्छ। छिटो ठेक्का लगाउँदा कमिसन पाइन्छ, पौडेलले भने, त्यसैले हतार गरेर ठेक्का लगाइन्छ। कमिसनको चलखेल बाहिर देखिँदैन। सरकारले आफूले गर्न नसकेको काम ठेकदारबाट सम्पन्न गर्ने हो। ठेक्का लगाउने र तोड्ने दुवै अधिकार सरकारसँग छ। निर्माण ढिलासुस्ती हुनुमा सरकारको जबाफदेहिता धेरै हुनुपर्छ। काम नगर्ने ठेदारलाई कारबाही गर्ने हो भने यस्तो समस्या नआउने उनी बताउँछन्। नेपाल निर्माण व्यवसायी महासंघका अध्यक्ष रवि सिंह निर्माण कार्य ढिलाइ हुनुमा निर्माण व्यवसायीको मात्र गल्ती नरहेको बताउँछन्। सरकारी निकाय, परामर्शदाता र ठेकदारले समयमै काम सम्पन्न गर्नुपर्ने दायित्व हुन्छ। ठेकदारकै कारणले ढिला भएको भए ठेक्का तोड्न सक्नुपर्छ। ठेक्का पनि नतोड्ने म्याद पनि नथप्ने समस्या छ, सिंहले भने, भुक्तानी सुनिश्चित नहुँदा ठेकदारलाई निर्माण कार्य अघि बढाउन समस्या हुन्छ। कति आयोजना सरकारकै कारणले सुस्त छन्। उनका अनुसार हाल करिब दुई खर्ब रुपैयाँ बराबरको आयोजनाको ठेक्का लागेको छ। आयोजना ढिला हुनुका कारण आयोजनाको तयारी पूरा नहुनु पर्याप्त बजेट विनियोजन नहुनु पेस्की रकम अर्को व्यवसायमा लगाउनु स्वार्थ समूहको अवरोध ठेकदारलाई राजनीतिक संरक्षण ठकेदारको लागत थप्ने (भेरिएसन) को दाउ समयमा काम नगर्दा पनि कारबाही नहुने ठूला आयोजनामा सीमित ठेकदारको बोलवाला कमजोर अनुगमन संयन्त्र आयोजना अलपत्र पार्ने केही निर्माण कम्पनी पप्पु कन्स्ट्रक्सन : हरिनारायण रौनियार शर्मा एन्ड शर्मा कन्स्ट्रक्सन : रमेश शर्मा स्वच्छन्द निर्माण सेवा : जयराम लामिछाने लामा कन्स्ट्रक्सन : जिप छिरिङ लामा कालिका कन्स्ट्रक्सन विक्रम पाण्डे शैलुङ कन्स्ट्रक्सन : शारदाप्रसाद अधिकारी"
उत्तर कोरियामा सैन्य अभ्यास,"सोल एपी उत्तर कोरियाली नेता किम जोङ उनले मुलुकको सेनालाई थप सुदृढ गर्ने उद्देश्यले आयोजित पारासुट सैन्य अभ्यासको अवलोकन गरेका छन्। अमेरिका र दक्षिण कोरियाले कोरियाली द्वीपलाई नै आणविक निःशस्त्रीकरण गर्न कूटनीतिक वार्ता र संवाद गरिरहे पनि अमेरिकामाथि थप दबाब सिर्जना गर्न उत्तर कोरियाले हातहतियारको प्रदर्शन र सैन्य अभ्यासलाई निरन्तरता दिइरहेको छ। आणविक कार्यक्रमबारे नयाँ छुट नहुँदासम्म अमेरिका र उत्तर कोरियाबीच शिखरवार्ताका लागि आफ्नो चाहना नरहेको उत्तर कोरियाली अधिकारीले बताएको सरकारी समाचार संस्था (केसीएनए) ले सोमबार लेखेको छ। केसीएनएले नेता किम जोङ उनलाई उद्धृत गर्दै भनेको छ, हामीलाई केही फाइदा नहुने वार्तामा बस्नु उत्तर कोरिया इच्छुक छैन। अमेरिकी राष्ट्रपति डोनल्ड ट्रम्पले किमलाई चाँडै भेटौंला भन्दै ट्वीट गरेलगत्तै उत्तर कोरियाले सैन्य अभ्यास गरेको तस्वीर सार्वजनिक गरेको छ। राष्ट्रपति ट्रम्पले ट्वीटमा आणविक निःशस्त्रीकरण सम्बन्धी वार्तामा जतिसक्दो चाँडो सहमति भएको हेर्न चाहेको पनि बताएका छन्। बैंककमा आयोजित एशियाली रक्षामन्त्रीहरूको सम्मेलनका क्रममा अमेरिकी रक्षामन्त्री मार्क एस्परले आइतबार अमेरिका र उत्तर कोरियाबीचको सम्बन्ध सामान्यीकरण गर्न र वार्ताको वातावरण बनाउन दक्षिण कोरियाअमेरिका संयुक्त सैन्य अभ्यास स्थगित गरिएको जानकारी दिएका थियो। उत्तर कोरियासँग जारी आणविक निःशस्त्रीकरण वार्ता सहजीकरण गर्न संयुक्त सैन्य अभ्यास स्थगित गरिएको अमेरिकी भनाइ छ। उत्तर कोरियाले आफ्नो मुलुकमाथि आक्रमण गर्ने नियोजित षडयन्त्रस्वरूप संयुक्त सैन्य अभ्यास गरिएको भन्दै विरोध गर्दै आएको थियो। उत्तर कोरियाले अमेरिकालाई यस वर्षको अन्त्यसम्म दुवै मुलुकलाई स्वीकार्य स्पष्ट योजनासहित अघि आउन आग्रह गर्दै आएको छ। अमेरिकी राष्ट्रपति ट्रम्प र उत्तर कोरियाली नेता किमबीच सिंगापुरमा भएको पहिलो शिखर वार्तापछि अमेरिका र दक्षिण कोरियाले गत वर्ष पनि धेरैवटा संयुक्त सैन्य अभ्यास रद्द गरेका थिए। तर यसै महिनाको अन्त्यतिर संयुक्त हवाई अभ्यास गर्ने तयारी गरिएको थियो। अमेरिकी रक्षामन्त्री एस्परले भने, कोरियाली द्वीपमा शान्ति स्थापना गर्ने र उपयुक्त वातावरण निर्माण गर्ने उद्देश्यले यो मित्रवत् निर्णय गरिएको हो। थाइल्यान्डको राजधानी बैंककमा एशिया प्रशान्त क्षेत्रका रक्षामन्त्रीहरूको बैठकका क्रममा पत्रकारहरूसँग कुरा गर्दै अमेरिकी रक्षामन्त्री एस्परले उत्तर कोरिया पनि वार्ताको टेबुलमा चाँडै आउने विश्वास व्यक्त गरेका थिए। उनले संयुक्त सैन्य अभ्यासमा गरिएको ढिलाइले दुवै मुलुकका कूटनीतिज्ञबीच जारी वार्ता फलदायी हुन सहज बनाउने बताए। स्वीडेनमा गत अक्टोबरमा शुरु भएको दुवै मुलुकबीचको वार्ता एकाएक भंग भएको थियो। वार्तामा उत्तर कोरियाली प्रतिनिधिमण्डलले अमेरिकाबाट पुरानै प्रस्ताव आएको भन्दै असन्तोष प्रकट गरेका थिए। उत्तर कोरियाले तीन दिनको अन्तरालमा दुईवटा सैन्य अभ्यास गरेको प्रचार गरेको छ। शनिबार प्रकाशित एक रिपोर्टमा किमले लडाकु विमानका चालकलाई शत्रुका अखडामा जस्तोसुकै आक्रमणका लागि तयार रहन निर्देशन दिएका थिए।"
भारतमा नेपाली चाउचाउ र बियर,"भैरहवा : नेपालमा उत्पादित चाउचाउ र बियर भारततर्फ निकासी बढेको छ। विगतमा अदुवा, सुठो, अम्लिसो, रद्दि कागज, सिसाबोतल जस्ता कवाडी सामान तारपिन तेल, कत्था, प्लास्टिक बोरा धागो जस्ता वस्तु निकासी हँुदै आएको थियो। भैरहवास्थित बेलहिया नाकाबाट अहिले चाउचाउ र बियरसमेत निकासी हुन थालेको छ। निर्यात बढ्दै गएको निकासीकर्ताले बताएका छन्। भैरहवा नाका हँुदै विभिन्न ३९ वस्तुको निकासी हँुदै आएका छन्। तीमध्ये चाउचाउ र बियर पनि छन्। चालु आर्थिक वर्षको पहिलो तीन महिनामा ३ करोड ४२ लाख १० हजार रुपैयाँ बराबरको २ सय ६८ टन चाउचाउ र पास्ता तथा ४० लाख १५ हजार रुपैयाँ बराबरको १ लाख ४ हजार २ सय ८० लिटर बियर भारत निकासी भएको भैरहवा भन्सार कार्यालयका सूचना अधिकृत कलिराम पौडेलले जानकारी दिए। अघिल्लो वर्षबाट चाउचाउ र बियर निकासी भइरहेको छ। यसरी नै अन्य वस्तु निकासी भइरहे व्यापार घाटा कम हुन्छ, सूचना अधिकारी पौडेलले भने। यस नाकादेखि सिद्धिविनायक स्न्याक्स एन्ड नुडल्स प्रालिबाट उत्पादित तयारी चाउचाउ एक वर्षदेखि भारततर्फ निकासी हुँदै आएको उद्योगका प्रबन्ध निर्देशक एवं सञ्चालक उज्ज्वल कसजूले बताए। उनले भने, अहिले ५० ग्राम प्याकेटको चाउचाउ उत्तर प्रदेश र बिहारमा पठाइरहेका छौँ। माग राम्रो छ। नवलपरासीको रामग्राम नगरपालिकामा उद्योग रहेको सिद्धिविनायक स्न्याक्सले गज्जबको, दोस्ती, खुसी र कोसेली ब्रान्डका तयारी चाउचाउ उत्पादन गर्दै आएको छ। त्यस्तै रूपन्देहीको तिलोत्तमा नगरपालिकास्थित यशोधा फुड्स उद्योगले पनि एक वर्षदेखि तयारी चाउचाउ भारत निकासी गर्दै आएको उद्योगका निर्देशक श्रवण बेरिवालले बताए। तत्काल उत्तर प्रदेश र बिहार राज्यमा नै हाम्रो उद्योगबाट उत्पादित लाली र टिन्टी मिन्टी ब्रान्डका चाउचाउ निकासी गरिरहेका छौँ, बेरिवालले भने, राम्रो प्रतिक्रिया आएको छ। विस्तारै अन्य राज्यमा पनि निकासी गर्छौं। जगदम्बा फुड्सको उत्पादन पनि निकासी भइरहेको छ। रूपन्देहीमा उद्योग रहेको टाइगर ब्रुअरीको उत्पादन टेन्सबर्ग तथा लन्डन आइस बियर पनि भारतमा निकासी हँुदै आएको छ। यस्तै अन्य बियर पनि भारत निकासी हुँदै आएका छन्। तयारी चाउचाउ, पास्ता र बियर गरी तीन महिनामा ३ करोड ८२ लाख २५ हजार मूल्य बराबरको निर्यात हुनु नेपालका लागि सकारात्मक भएको सरोकारवालाले बताएका छन्। वर्षभरीमा यी वस्तु मात्रै १५ करोड बढी निकासी हुने अपेक्षा छ।"
प्याजको मुल्य दुई सय !,"धनबहादुर भण्डारी डडेल्धुराः डडेल्धुरा सदरमुकाममा प्याजको मुल्य तेब्बरले बढेको छ । प्याजको मूल्य एक्कासी बढेपछि उपभोक्ता मारमा परेका छन्। डडेल्धुरामा प्याज अहिले प्रतिकिलो २ सय रुपैयाँमा बिक्री भइरहेको छ। मूल्य बढेसँगै सबै ठाउँमा प्याज पाउन छोडेको तरकारी व्यवसायीले बताएका छन्। प्याजको मुल्य पछि बजारमा माग घट्दै गएको अमरगढीका तरकारी व्यवसायी वीर साहुले बताए। सामान्य आम्दानी हुनेहरुले प्याज खान छोडेको उनले बताए । सुदूरपश्चिम प्रदेशको डडेल्धुरा तरकारी उत्पादनका दृष्टिकोणले अग्रस्थनमा पर्दछ । भारतबाट आयात हुने प्याज रोकिए पछि प्याजको मुल्य आकासिएको तरकारी व्यवसायीको भनाई छ। प्याजको मुल्यमा वृद्धि भएसँगै कतिपय तरकारी पसलमा प्याज पाउनै छोडेको छ । केही दिन अगाडीसम्म प्रतिकिलो ५० रुपैयाँमा बिक्री भइरहेको प्याज एक्कासी दुई सय रुपैयाँमा बिक्री हुँदा उपभोक्ता मारमा परेको स्थानीय टेक खड्काले बताए । उनले भने, 'हप्ता दिनयता प्याजविनाको तरकारी खाइरहेका छौं।' भान्सामा दाल, तरकारीसँगै मासु परिकारमा मसलाका रुपमा प्रयोग गरिने प्याज महंगो भएपछि गृहिणी मर्कामा परेका छन् । 'भुटेर खाइने तरकारी, नास्ता प्याज नपरे स्वाद नै हराए जस्तो हुन्छ,' गृहणी नन्दा वमले भनिन् । सवैको भान्सामा प्रयोग गरिने प्याज महँगीले गर्दा ह्वात्तै घटेको छ ।' जिल्लामा प्याज सँगै अन्य तरकारी पनि महंगो भएको छ।अहिले आलु स्थानीय ६० र उन्नतजातको ५५ रुपैयाँमा बिक्री भइहेको छ। भारतमा ढिलो गरी सुरु भएको मनसुन र लगातारको वर्षाले खेती नष्ट भएपछि प्याजको मूल्यवृद्धि भएको व्यापारी बताउँछन्। डडेल्धुरा अन्य तरकारीमा आत्मनिर्भर भएता पनि मसलादार तरकारी लसुन, प्याज, धनियाँमा भने परनिर्भर रहेको छ ।"
डिभोर्स होइन मधेससँग डिप लभ : प्रचण्ड,"परासी : पूर्वप्रधानमन्त्री एवम् नेकपाका अध्यक्ष पुष्मकमल दाहाल प्रचण्डले संविधान संशोधनमार्फत मधेसी जनतालाई थप अधिकार दिलाउन आफू लागि परेको बताएका छन्। मधेसी जनतालाई अधिकार दिलाउनका लागि आफूले संविधानसभामा संशोधनको प्रस्ताव दर्ता गराएको स्मरण गर्दै प्रचण्डले केही नेताले मधेसी दलसँग भएको सम्झौता कार्यान्वयनमा वास्ता नगरेको आरोप लगाउँदा दुःख लागेको बताए। उद्योग वाणिज्य संघ पश्चिम नवलपरासीले गरेको नवलपरासी औद्योगिक मेलाको उद्घाटन गर्दै प्रचण्डले यस्तो बताएका छन्। केहीले प्रचण्डले मधेसी जनतासँग डिभोर्स गर्न खोजेको छ भनेका छन्। मैले कहिले डिभोर्स गर्न खोजे ? मलाई आरोप लगाउनेले त्यो विषय स्पष्ट पारिदिनु पयो, उनले भने, मधेसी जनतासँग डिभोर्स होइन लभ झन् गहिरिदैं गएको छ। निर्वाचनमा मधेसबाट सबैभन्दा बढी जनताको सहभागिता होस् भनेर लागि परेको भन्दै सोही अनुरुप पहाडमा भन्दा सबैभन्दा बढी मधेसी जनता सहभागी भएकाले आफ्नो सम्बन्ध मधेससँग गहिरो हुँदै गएको उनको भनाइ छ। तत्कालीन फोरमसँग भएको दुई बुँदे सहमतिमा आवश्यक परेका बेला संविधान संशोधन हुने सहमति गरेकाले त्यसलाई प्रधानमन्त्री केपी ओली र आफूले गम्भीरताका साथ लिएको बताए। वैवाहिक अंगिकृत नागरिकताका विषयमा दलबीच सहमति जुट्न नसकेको प्रचण्डले स्वीकार गरेका छन्। नागरिकताका विषयमा प्रधानमन्त्री र म बसेर छलफल गछौं, सहमति नभए पुरानै प्रकृयाबाट जसरी नागरिकता पाएका थिए त्यही प्रकृयालाई अगाडि बढाउने गरी छिट्टै निर्णय गछौं, प्रचण्डले भने। विगतमा सरोकारवालासँग छलफल नगरी ऐन कानुन निर्माण गरेकाले आलोचित हुनु परेको उनको भनाइ छ। अर्थमन्त्री डा युवराज खतिवडाले तराईका सबै जिल्लामा आन्तरिक राजश्व कार्यालय स्थापनाका लागि पहल भइरहेको बताए। तीन तहका सरकारबीच देखिएको साझा अधिकारका विषयलाई टुंगो लगाउन आर्थिक ऐनलाई संशोधन गर्ने प्रक्रिया अघि बढेको उनको भनाइ छ। उद्योग वाणिज्य संघका अध्यक्ष केशव भण्डारीले नवलपरासी जिल्लालाई औद्योगिक करिडोरको रुपमा स्थापना गर्न थुप्रै आधार रहेको खाका प्रस्तुत गरेका थिए। औद्योगिक व्यापार मेला १५ गतेसम्म सञ्चालन हुनेछ। व्यापार मेलालाई सम्बोधन गर्दै नेकपा अध्यक्ष पुष्पकमल दाहाल प्रचण्ड। तस्बिर : हरि शर्मा"
पश्चिम नेपालमा भूकम्पको ठूलो झट्का : कहाँ कहाँ हल्लायो,"सुर्खेत : सुदूरपश्चिम, कर्णाली र प्रदेश ५ मा मंगलबार साँझ ठूलो भूकम्पको धक्का महसुस भएको छ। साँझ ७ : १५ मा ठूलो भूकम्पको धक्का महसुस भएको हो। सुदूरपश्चिम, कर्णाली र प्रदेश ५ का अधिकांश जिल्लामा भूकम्पको धक्का महसुस भएको हो। हाम्रा नेपालगञ्ज, अछाम, बाजुरा, दैलेख, जाजरकोट, दार्चुला, कालिकोट, कैलाली संवाददाताका अनुसार साँझ ठूलो भूकम्पको धक्का महसुस भएको हो। ठूलो भूकम्पको धक्का महसुस भएपछि मान्छेहरु घरबाट निस्किएका छन्। बझागंको पौवागडी केन्द्रविन्दु भएर ५ दशमलव ७ म्याग्निच्यूडको भूकम्प गएको भूकम्प मापन केन्द्र सुर्खेतले जनाएको छ। भूकम्प मापन केन्द्र सुर्खेतका प्राविधिक सहायक चन्द्रा शाहका अनुसार भूकम्पको धक्का नेपालको पश्चिम क्षेत्रमा बढी महसुस भएको हो। भूकम्पको धक्का सुदूरपश्चिम, कर्णाली र प्रदेश ५ का जिल्लामा महसुस गरिएको छ। समान समयमा भारतका विभिन्न क्षेत्रमासमेत भूकम्पको धक्का महसुस भएको भारतीय सञ्चार माध्यमले उल्लेख गरेका छन्।"
"अपहरणकारीले लुटे डिजेल बोकेको ट्यांकर, छानबिन कमिटी गठन",काठमाडौं : नेपाल आयल निगमको ट्यांकर सिरहा जिल्लाको लहानबाट सम्पर्क बिहिन भएको छ। डिजेल बोकेर अमलेखगंजबाट विराटनगर गइरहेको उक्त ट्यांकर गएरातिदेखि सम्पर्कबिहिन भएको नेपाल आयन नियमले जनाएको हो। ना ४ ख ४१६३ नम्बरको उक्त ट्यांकरलाई लहान पुगेपछि एक अज्ञात समूहले अपरहण गरेको आशंका गरिएको छ। बेपत्ता भएको ट्यांकरबारे छानबिन गर्न नेपाल आयल निगमले मंगलबार एउटा कमिटीसमेत गठन गरेको छ।
भैरहवामा लुम्बिनी पर्यटन महोत्सव,"भैरहवा : रुपन्देहीको भैरहवामा पाचौँ लुम्बिनी पर्यटन प्रवद्धन, औधोगिक व्यापार तथा कृषि महोत्सव २०७६ सुरु भएको छ । उद्योग व्यापार संगठन रुपन्देहीको आयोजनामा मंगलबारदेखि सुरु भएको महोत्सवको नेकपाको अध्यक्ष पुष्पकमल दाहाल (प्रचण्ड) ले उद्घाटन गरे। महोत्सवमा ३ लाख जनाले अवलोकन गर्ने अपेक्षा आयोजक पक्षको छ। महोत्सवको आकर्षणको रुपमा मायादेवी मन्दिर र पशुपतिनाथ मन्दिर (मेला सचिवालय) को आकृति रहेको छ। उद्योग व्यापार संगठन रुपन्देहीका अध्यक्ष नारायण प्रसाद भण्डारीले भ्रमण वर्षमा टेवा पुग्ने उद्देश्यले मायादेवी मन्दिरको आकृति निर्माण गरी त्यसभित्र प्रदेश ५ का विभिन्न पर्यटकीय स्थलको आकृति पनि निर्माण गरिएको बताए। चार सय स्टल रहेको मेलामा कृषि, उद्योग व्यापार, अटो, तयारी पोशाक, छाला जुता, सूचना प्रविधि, रेष्टुरेन्ट, खाद्य, स्थानीय उत्पादन, बैंक तथा वित्तीयलगायत रहेका छन् । विगत भन्दा फरक महोत्सवको गर्ने उद्देश्य रहेकाले मानवीय स्वास्थका लागि अत्यन्तै हानीकारक मानिने प्लास्टिकको झोलालाई महोत्सवमा प्रतिबन्ध गरिएको छ । यस अभियानलाई मेलापछि नगरपालिकामा समेत पहल गरि प्लास्टिक मुक्त नगर क्षेत्र घोषणा गर्ने योजना रहेको संगठनका वरिष्ठ उपाध्यक्ष गिरीश त्रिपाठीले जानकारी दिए । हरेक क्षेत्रलाई अगाडी सार्ने उद्देश्यले महोत्सवमा खेललाई पनि प्रथमिकतामा राखिएको छ । लोप हुन लागेको कुस्ती, तेक्वान्दो, र ब्याडमिन्टन खेल समावेश गरिएको महोत्सवका खेलकुद संयोजक एवं उद्योग व्यापार संगठनका उपाध्यक्ष दर्पण श्रेष्ठले बताए। मंसिर १६ गते सम्म संचालन हुने महोत्सवमा कुल ९५ लाख खर्च र २५ देखि ३० करोड रुपैयाँ बराबरको कारोबार हुने अनुमान गरिएको संगठनका कोषाध्यक्ष सचिन रोकाले बताए । महोत्सबको आयोजनाले उद्योग तथा व्यापार क्षेत्रमा चहल पहल बढेको र स्थानीय बजारमा व्यापार बढने अपेक्षा गरिएको महासचिव अनिल ज्ञवालीले बताए ।"
स्रोत नखुलेको ३५ लाख सहित दुईजना पक्राउ,"बारा : प्रहरीले बाराको पचरौता नगरपालिका ८ स्थित लंगडाचोकबाट स्रोत नखुलेको रकमसहित दुई जनालाई नियन्त्रणमा लिएको छ । सूचनाको आधारमा सुरक्षा प्रहरी बेस क्याम्प लंगडाचोक र प्रहरी विशेष ब्युरोबाट खटिएको प्रहरी टोलिले सिम्रौनगढ ७ झवानीका सुनिल महतो र राजनकुमार दुबेलाई उक्त रकमसहित पक्राउ गरेको हो । सिम्रौनगढको महेन्द्र आदर्शबाट कलैयातर्फ आउँदै गरेको ना २६ प १६४९ नम्बरको मोटरसाइकलमा उनीहरु सवार थिए । प्रहरीले उनीहरुको साथमा रहेको झोलाबाट रकम बरामद गरेको बाराका प्रहरी प्रवक्ता डिएसपी रन्जितसिंह राठौरले जानकारी दिए । राठौरका अनुसार एक हजार दरको एक हजार दुई सय थान र पाँच सय दरको चार हजार सात सय थान नेपाली नोट बरामद गरिएको छ । उनीहरुले रकमको स्रोत खुलाउन नसकेपछि नियन्त्रणमा लिइएको प्रवक्ता राठौरले जानकारी दिए । उनीहरुको साथबाट विभिन्न बैंक तथा वित्तिय संस्थासँग सम्बन्धित चेक र भौचरको फोटो, कारोवारको आवाज रेकर्ड फेला परेको प्रवक्ता राठौरले बताए । उनीहरुलाई बैंक तथा वित्तिय संस्था सम्बन्धी कसूर, २०७३ अन्तर्गत कसुरमा जिल्ला अदालत बाराबाट म्याद थप गरी अनुसन्धानका लागि हिरासतमा राखिएको राठौरले जानकारी दिए ।"
निर्मला प्रकरण : खेम भण्डारी तुच्छ सजायमा जेल चलान,"काठमाडौं : पत्रकार खेम भण्डारी जेल चलान भएका छन्। कञ्चनपुर जिल्ला अदालतको असार ३० गतेको फैसला अनुसार तुच्छ सजायको जेल भुक्तान गर्न भण्डारी जेल गएका हुन्। जिल्ला अदालतका तत्कालीन न्यायाधीश डा राजेन्द्रकुमार आचार्यको एकल इजलासले असार ३० गते भण्डारीलाई तुच्छ सजाय अन्तर्गत एक रुपैयाँ जरिवाना र एक घण्टा कैदको फैसला गरेको थियो। भण्डारीलाई अदालतले निर्मला प्रकरणलाई ट्विस्ट एन्ड टर्न गरेर रहस्यमय बनाएको ठहर गर्दै एक रुपैयाँ जरिवाना र एक घन्टा कैद सजाय सुनाएको हो। मानसखण्ड दैनिकका सम्पादक भण्डारी मंगलबार कैदी पुर्जी बुझ्दै जेल गएका हुन्। भण्डारी एक रुपैयाँ जरिवाना बुझाउँदै एक घण्टाका लागि जेल गएका हुन्। उनले कारागार कार्यालय कञ्चनपुरमा पस्नुअघि निर्मला पन्त हत्या प्रकरणमा न्यायलयसमेत मुछिएको भन्दै आपत्ति जनाए। आफू जेल गएर न्यायालयको सम्मान गर्ने बताएका भण्डारीले न्यायलयको भाषा तुष्छ भएको भन्दै आपत्ति जनाएका छन्। उनले जेल सजाय भुक्तान गरेर निस्किएपछि अब न्यायलयविरुद्ध लड्ने चेतावनीसमेत दिएका छन्। 'कहिलेकाहीँ अदालतले गरेको सजाय हेर्दा सामान्य तर एक सभ्य व्यक्तिलाई सदैव पीडा दिने प्रकृतिको हुन्छ। अदालतले गरेका सजाय हेर्दा अरूलाई यस्तो पनि सजाय हुन्छ भन्ने लाग्छ। तर सो सजाय पाउने व्यक्तिलाई निकै महङ्गो पनि हुन्छ', अदालतको फैसलामा भनिएको छ, 'उदाहरणको लागि १ पैसा, १ दाम, १ रूपैयाँ जरिवाना तथा १ दिन, ६ घण्टा वा १ मिनेट कैद हुने गरि न्यायालयले निर्णय गर्यो भने सो सजाय पाउने मानिसले कैयन् पटक सोच्नै पर्ने हुन्छ यस्तो सजाय मलाई किन भयो भनेर।' फैसलामा थप भनिएको छ, 'वादीले मुद्दा नगरेको भए हुने थियो तर गरिहाल्यो भनेर यस्तो प्रकृतिको क्षतिपूर्ति पनि भराउने हुन्छ। यस्तो क्षतिपूर्ति पायो भने दावीकर्तालाई सन्देश प्रवाह हुन्छ कि अधिकार भन्दैमा सस्तो लोकप्रियताको लागि दावी गर्ने भन्ने हुँदैन। विचार गर। त्यसैगरी सजाय पाउनेलाई तेरो लागि सजायको प्रकृति पनि शोभनीय छैनस् तँ त्यति तुच्छ होस् भन्ने हुन्छ।' एक रुपैयाँ जरिवाना र एक घन्टा थुनाको अदालतको फैसला पनि रोचक छ। यस्तो सजाय पाएको व्यक्तिले मलाई सानो सजाय गर्यो भनेर मख्ख पर्नु भन्दा पनि म कति तुच्छ रहेछु जहाँ मेरो लागि सजाय पनि उपयुक्त भएन भनेर सोच्नु पर्नेहुन्छ, फैसलामा भनिएको छ, यदि सो कसुरदारले सोचेन भने पनि सो सजाय पायो भनेर सुन्ने व्यक्तिले सो व्यक्तिलाई तुच्छताको धारणा बनाउन सक्ने हुन्छन्। यस्तो प्रकृतिको सजाय निकै खतरनाक हुन्छ। बरु एक वर्ष कैद बस्न उपयुक्त हुन्छ। सही सद्दे मानिसलाई एक मिनेटको कैद वा एक दामको जरिवाना सामाजिक एवम् मानसिक रुपमा पीडादायक हुन्छ। पत्रकार भण्डारी एक घण्टा जेल सजाय भुक्तान गरी मंगलबार साँझ छुटिसकेका छन्। जेलबाट छुटेपछि उनले निर्मला हत्या काण्डमा न्यायलयसमेत संलग्न रहेको आरोप लगाएका छन्।"
"दलितको घर थाहा पाएपछि मण्डपबाटै भागे पूजारी, नेताले नै लुकाए घटना","कपिलवस्तु : शिवराज नगरपालिका ५ को चन्द्रौटामा पूजा गर्न गएका पूजारीहरु दलितको घर भन्ने थाहा पाएपछि पूजा मण्डप नै छाडेर भागेका छन् । चन्द्रौटा बजारमा स्थानीय मिलन विश्वकर्माले निर्माण गरेको नयाँ घरको पूजा, रुद्री, सत्यनारायण पूजा लगायत कर्मका लागि निम्त्याइएका पूजारीहरु भीमप्रसाद आचार्य र गोविन्द भट्टराई उक्त घरका घरमालिक दलित भएको थाहा पाएपछि पूजा स्थलबाट एकै छिनमा आउने बाहाना बनाएर भागेका हुन् । पूजाका लागि घर मालिक मिलन विश्वकर्माले घर चिटिक्क पारेका थिए । आगनमा फूलमाला र पताकाले सिंगारिएको पूजा मण्डप बनाइएको थियो । पूजाका लागि आफन्तजन, ईष्टमित्र बिहानैबाट जुट्दै थिए । तर करिब १० बजे पूजा सुरु गर्न लागेपछि मिलन दलित भएको थाहा पाएपछि पूजारीहरु भागेको स्थानीयले बताएका छन् । पूजा गर्न आएका पूजारी मण्डपबाट भागेपछि पूजाको कार्यक्रम एक घण्टा रोकिएको थियो । पूर्व निर्धारित निमन्त्रणा गरिएका पूजारीहरुल भीमप्रसाद र गोविन्द भागेपछि अर्को पूजारी बोलाइ पूजा कार्य अघि बढाइएको थियो । दलित भएकै कारण आफूहरुमाथि पूजारीबाट भएको यो हर्कतले निकै दुखी भएको मिलनले प्रतिक्रिया दिए । जातीय छुवाछुतको आधारमा ममाथि भएको यस्तो घटना विरुद्धमा म कानुनी उपचारका लागि अघि बढ्छु, उनले भने । नेताले नै गुपचुप राखे घटना शनिबारको भए पनि गोप्य राखिएको यो घटना मंगलबार मात्रै बाहिरिएको हो । चन्द्रौटाका राजनीतिक दलका स्थानीय नेताहरु र अगुवाले घटनालाई साम्य पार्न घटना गुपचुप नै राखेका थिए । पूजारीबाट माफी मगाएर घटनालाई मिलाउन स्थानीय अगुवाहरु लागिपरेका छन् । यस सम्बन्धमा इलाका प्रहरी कार्यालय चन्द्रौटा र जिल्ला प्रहरी कार्यालय तौलिहवाले भने कुनै उजुरी नआएको जनाएका छन् ।"
"मेडिकल कलेजमा नेतानाता : पुँजी विद्यार्थीको, हात राजनीतिक दलको","काठमाडौं : जिल्ला अदालत कास्कीले मागेको १७ लाख धरौटी बुझाएर छुटेका व्यवसायी खुमाप्रसाद अर्याललाई पटके ठगीको आरोप समेत लागेको छ। विद्यार्थीसँग १५ लाख रुपैयाँ अतिरिक्त शुल्क लिएको अभियोग लागेको गण्डकी मेडिकल कलेजलाई यसपटक ४३ करोड रुपैयाँभन्दा बढी असुलेको आरोप छ। विद्यार्थीले दायर गरेको मुद्दामा ठगीको अभियोग पुष्टि भएपछि उनले १५ लाख रुपैयाँ रकम बुझाएको ६ महिना पुग्यो। पाँच वर्षयता कलेजले ४३ करोडभन्दा बढी शुल्क असुलेको दाबी सरकारी निकायले नै गरेको छ। अर्याल पोखरास्थित गण्डकी मेडिकल कलेजका अध्यक्ष हुन्। राष्ट्रिय सतर्कता केन्द्रको छानबिनमा कलेजले विद्यार्थीबाट ४३ करोड ४ लाख ९० हजार रकम बढी असुलेको सार्वजनिक भएको छ। चार्टर्ड एकाउन्टेन्टको पृष्ठभूमिका अर्यालको योजना नै अभिभावकको पुँजीबाट कलेजव्यवसाय सञ्चालन गर्नुपर्ने मानसिकता राख्ने कलेजकै एक सञ्चालकले बताए। उनले भने, भर्ना भइसकेका सन्तानको पढाइ बीचैमा छाड्न मिलेन। बाध्यताको भुमरीमा अभिभावकलाई पारेर अतिरिक्त शुल्क असुलिएको हो। अरुको लगानीमा आफूले नेतृत्व गर्नुपर्छ भन्ने सोच छ। एमबीबीएस र बीडीएस अध्ययनरत विद्यार्थीका अभिभावकलाई चेपुवामा पारेर अतिरिक्त शुल्कको नाममा करोडौं असुल्नेमा गण्डकी कलेज अग्रपंक्तिमा पर्छ। उसलाई पछ्याउँदै अरु १२ मेडिकल कलेजले उठाएको रकम झन्डै ३ अर्ब छ। त्रिभुवन विश्वविद्यालय र काठमाडौं विश्वविद्यालयबाट सम्बन्धन लिएका मेडिकल कलेजले अवैध शुल्क असुल गरिरहेको पीडित विद्यार्थी बताउँछन्। त्रिभुवन विश्वविद्यालयका पूर्वउपकुलपति केदारभक्त माथेमा मेडिकल कलेजबीच गुणस्तरीय शिक्षाभन्दा नाफा आर्जन गर्ने होड चलेको बताउँछन्। प्रति विद्यार्थी मेडिकल कलेजले २ लाखदेखि २५ लाख ४० हजार ५ सय ३२ रुपैयाँसम्म अतिरिक्त शुल्क असुलेको पाइएको छ। सरकारले शैक्षिक सत्र ०७३७४ मा उपत्यकाभित्रका मेडिकल कलेजका लागि ३५ लाख र उपत्यका बाहिरका लागि साढे ३८ लाख रुपैयाँ शुल्क तोकेको थियो। ०७४७५ मा उपत्यकाभित्रका कलेजलाई साढे ३८ लाख र उपत्यका बाहिरकालाई ४२ लाख ४५ हजार शुल्क तोकेको थियो। शिक्षण शुल्कभित्र सबै शुल्क पर्ने भएकोले अन्य शीर्षकमा शुल्क लिन नपाउने कानुनी व्यवस्था छ। नेशनललाई पनि राजनीतिक आड ठगी गर्ने वीरगन्जस्थित नेशनल मेडिकल कलेजका अध्यक्ष बसरुद्दिन अन्सारीलाई पनि राजनीतिको आडभरोसा छ। उनको कलेजले ३२ करोड ५५ लाख ९१ हजार ५ सय रुपैयाँ गैरकानुनी ढंगले असुलेको छ। ०७४ सालको स्थानीय निर्वाचनमा एमालेबाट उनी वीरगन्ज महानगरको मेयरमा उम्मेदवार भएका थिए। ०७० सालको संविधानसभा निर्वाचनमा तत्कालीन माओवादी केन्द्रबाट उम्मेदवारी दिएका थिए। २६ असार ०६६ मा अन्सारीको कलेजको उद्घाटन पूर्वप्रधानमन्त्री माधवकुमार नेपालले गरेका थिए। अन्सारी एसोसिएसन अफ प्राइभेट मेडिकल तथा डेन्टल कलेज अफ नेपालका अध्यक्ष पनि हुन्। नोबेल, युनिभर्सल र लुम्बिनीको नेता नेक्सस विद्यार्थीलाई ठगी गर्ने विराटनगरस्थित नोबेल मेडिकल कलेजका सञ्चालक सुनील शर्मा कांग्रेसनिकट व्यवसायी हुन्। उनी सञ्चालक रहेको नोबेल कलेजले ३५ करोड ४७ लाख ४४ हजार रुपैयाँ विद्यार्थीसँग असुल गरेको छ। भैरहवास्थित युनिभर्सल मेडिकल कलेजले विद्यार्थीसँग ३२ करोड ७२ लाख ३० हजार रुपैयाँ असुलेको छ। यसका सञ्चालक पनि कांग्रेसनिकट हुन्। यसैगरि ३२ करोड ९६ लाख ८४ हजार रुपैयाँ ठगी गरेको पाल्पास्थित लुम्बिनी मेडिकल कलेजका सञ्चालक पनि कांग्रेसनिकट हुन्। काठमाडौं मेडिकल कलेज सिनामंगलले २७ करोड ८१ लाख ६५ हजार ठगी गरेको पाइएको छ। त्रिभुवन विश्वविद्यालयका पूर्वउपकुलपति माथेमा विद्यार्थीबाट असुलेको करोडौं रकमको केही हिस्सा कलेज सञ्चालकले राजनीतिक दललाई चन्दा दिने गरेकाले राजनीतिक संरक्षण पाएको बताउँछन्। कलेज सञ्चालकबीच सकेसम्म बढी नाफा आर्जन गर्ने नियत देखिएको छ। ठगी गर्नुको सीमा नाघेपछि विद्यार्थी सडकमा आएका छन्, उनले भने। सरकारले तोकेभन्दा बढी शुल्क असुलिरहेका ७ कलेजमा अध्ययनरत विद्यार्थी सञ्चालकविरुद्ध आन्दोलन गरिरहेका छन्। नेपालगन्ज मेडिकल कलेजका प्रबन्ध निर्देशक डा सुरेशकुमार कनोडिया स्थानीय निर्वाचनमा नेपालगन्ज उपमहानगरको मेयरमा कांगे्रसबाट उम्मेदवार बनेका थिए। कलेजले २१ करोड ९१ लाख २५ हजार २ सय रुपैयाँ असुलेको राष्ट्रिय सतर्कता केन्द्रको छानबिन प्रतिवेदनमा उल्लेख छ। विराटनगरस्थित विराट मेडिकल कलेजले १९ करोड ९ लाख ३३ हजार असुलेको पाइएको छ। यो कलेजका अध्यक्ष ज्ञानेन्द्रमान सिंह कार्की हुन्। उनी अख्तियार दुरुपयोग अनुसन्धान आयोगका पूर्वप्रमुख आयुक्त लोकमानसिंह कार्कीका नातेदार हुन्। चितवनस्थित कलेज अफ मेडिकल साइन्सेज भरतपुरले १० करोड ६१ लाख ५७ हजार असुली गरेको छ। ललितपुरस्थित किस्ट मेडिकल कलेजले ५ करोड ९९ लाख ३० हजार र देवदेह मेडिकल कलेज रुपन्देहीले ३ करोड ८९ लाख ९४ हजार रुपैयाँ विद्यार्थीबाट असुलेका छन्। देवदहका सञ्चालक ध्रुव खरेल नेकपाका नगर अध्यक्ष भइसकेका व्यवसायी हुन्। शिक्षा मन्त्रालयले १५ दिनको समय सीमा दिएको एक साता बितिसक्दा पनि कलेजले अतिरिक्त शुल्क फिर्ता गर्ने चासो देखाएका छैनन्।"
"सुनको मूल्य बढ्यो, कति पुग्यो तोलाको ?","काठमाडौं : नेपाली बजारमा सुनको मूल्य ४ सयले बढेको छ। मंगलबार सुन तोलामा ४ सयले बढेर ७२ हजार रुपैयाँ कारोबार भइरहेको नेपाल सुनचाँदी महासंघले जनाएको छ।तेजावी सुनको मूल्य ७१ हजार ७०० रुपैयाँ कायम गरिएको छ। यस्तै, चाँदीको मूल्यमा पनि सामान्य वृद्धि भएको छ। आज चाँदी तोलाको ८६० रुपैयाँमा कारोबार भइरहेको महासंघले जनाएको छ। सोमबार चाँदी तोलाको ८५० रुपैयाँमा कारोबार भएको थियो।"
सहकारीमा भेटिए नेपाली नक्कली नोट,"स्याङ्जा : स्याङ्जाको वालिङस्थित सहकारी संस्थामा नेपाली नक्कली नोट भेटिएको छ । राष्ट्रिय सहकारी बैंक लिमिटेड कार्यालयमा कारोवारका क्रममा संकलित रकममध्ये केही नक्कली नोट भेटिएको हो । नगरपालिकाका विभिन्न ३ वटा सहकारी संस्थाबाट संकलित रकममध्ये पाँच सय र एक हजारका नक्कली नोट भेटिएको राष्ट्रिय सहकारी बैंक लिमिटेडले जनाएको छ । सहकारीमा जम्मा भएको मध्ये ५ नोट नक्कली भएको शाखा प्रमुख सुवास आचार्यले बताए । 'नोट डिटेक्टर मेसिनमा राख्दा नक्कली भएको थाहा भयो,' उनले भने। यसैसाता पाँच सय रुपैयाँका ४ वटा र एक हजार रुपैयाँका एउटा गरी ५ वटा नक्कली नोट भेटिएको हो । भेटिएको नक्कली नोट राष्ट्र बैंक पोखरामा पठाइएको आचार्यले जानकारी दिए । स्याङ्जामा रहेका ३ सय ५० भन्दा बढी सहकारी संस्थाको कारोबार राष्ट्रिय सहकारी बैंक लिमिटेड शाखा कार्यालय वालिङबाट गरिँदै आएको छ।"
ठग्ने ठेकेदारविरुद्ध जनता सडकमा,"चरिकोट : दोलखा जिल्लावासीले खाडीचौरचरिकोट सडकको ठेकेदार विरुद्ध मानव साङ्लो बनाएर विरोध प्रदर्शन गरेका छन् । मंगलबार बिहान चरिकोटको सातदोबाटोमा जिल्लावासीले स्वस्फूर्त रूपमा खाडीचौरचरिकोट सडकको मुडेचरिकोट खण्डको निर्माणमा ढिलाई गर्ने ठेकेदार दिपक सापकोटाविरूद्ध मानव साङ्लो बनाएर विरोध प्रदर्शन गरेका हुन् । बिहान साढे ९ बजे मुखमा कालो मास्क लगाएर निस्किएका करिब ५ सय दोलखावासीले मानव साङ्लो बनाएर शंकरमाली निर्माण सेवाका ठेकेदार सापकोटाविरुद्ध प्रदर्शन गरिएको प्रदर्शनमा सहभागी रमेश खतिवडाले बताए । करिब एकघण्टा मानव साङलो बनाएर कालोपत्रेसहितको सडक बनाउन नैतिक दबाव सिर्जना गरेको प्रदर्शनमा सहभागीहरुको भनाई छ । ठेकेदारले अब पनि काम सुरु नगरे रचनात्मक विरोधका थप कार्यक्रम आयोजन गरिने नागरिक अगुवा चिरञ्जीवि मास्केले बताए । यसअघि गत शनिबार दोलखा जिल्लाका स्थानीयले सोही ठेकेदारको फोटो सार्वजनिक सवारी साधनमा टाँसेर विरोध प्रदर्शन गरेका थिए। दुई वर्षमा निर्माण सम्पन्न गर्ने गरी ठेक्का लिएको ठेकेदार कम्पनीले चार वर्ष वितिसक्दा समेत पनि कालोपत्रे नगरेकोले ठेकेदारलाई नैतिक दबाव दिन दोलखा जिल्लाका स्थानीयले सार्वजनिक तथा निजी सवारी साधनमा काम नगर्ने ठेकेदारको फोटो टाँसी विरोध गरेका थिए । स्थानीयले स्वस्फूर्त खर्च संकलन गरेर काम नगर्ने ठेकेदारलाई सबैले चिनुन् र थप नैतिक दबाब परेर सडक निर्माणमा चासो राखुन् भन्ने उद्देश्यले ठेकेदार कम्पनीका मालिकको फोटो टाँस गरेर विरोध गरेका हुन् । कालो ब्यानरमा 'कालोपत्रे सहितको बाटो कहिले बन्छ ? चारवर्षसम्म बाटो किन नबनेको हो?' भनेर प्रश्न गरिएको नागरिक अगुवा मास्केले बताए । सिन्धुपाल्चोक, दोलखा र रामेछाप गरी ३ जिल्लाका यात्रुले प्रयोग गर्ने खाडीचौरचरिकोट सडकको बिभिन्न खण्डमा ठूलाठूला खाल्डा तथा धुलाम्मे हुँदा दैनिक हजारौं यात्रु र सडक आसपासका स्थानीयले सास्ती भोग्नु परिरहेको थियो । यात्रुको ज्यान जोखिममा पर्नुका साथै पर्यटन व्यवसाय ठप्प बनेको र अत्यावश्यक सामग्री आयातमा चरम कठिनाई भोग्नु परिरहेको थियो ।ठेकेदार सापकोटाले मुडेचरिकोट सडकखण्डको ३० किलोमिटर सडक दुई लेनको कालोपत्रे सहित दुई वर्षमा सक्ने गरी २०७२ भदौमा सम्झौता गरेका थियो । सम्झौता अवधि नाघेर थप गरिएको म्याद नाघेको पनि डेढ वर्ष नाघिसक्दा समेत दुबै कामको प्रगति ६० प्रतिशत मात्र भएको छ । यसअघि थपेको म्यादमा समेत सडकको निर्माण कार्यले उल्लेख्य प्रगति गर्न नसकेपछि सडक डिभिजन कार्यालय चरिकोटले मुडेचरिकोट सडकखण्डको ठेकेदार सकिल हेदरशंकरमालीसुनौला खिम्ति जेभीलाई दैनिक करिब चार लाखको दरले हर्जना तोकेको थियो । भारतीय एक्जिम बैंकको करिब एक अर्ब २४ करोड ऋण सहयोगमा सिन्धुपाल्चोक जिल्लाको खाडीचौरदेखि चरिकोटसम्मको ५५ किलोमिटर सडक विस्तार आयोजनाले ढल तथा नालाको व्यवस्थापन सहित कालोपत्रे गर्ने योजना रहेको थियो ।"
घुससहित वडाध्यक्ष पक्राउ,"विराटनगर : मोरङको जहदा गाउँपालिका १ का कार्यबहाक वडाध्यक्ष उमेशकुमार साह घुस रकमसहित मंगलबार दिउँसो पक्राउ परेका छन्। अख्तियार दुरुपयोग अनुसन्धान आयोग इटहरीको टोलीले २१ हजार रुपैयाँ घुससहित साहलाई वडा कार्यालय परिसरबाट रंगेहात पक्राउ गरेको हो । अख्तियार इटहरीका प्रवक्ता ज्ञानेन्द्र ढकालले सडक स्तरोन्नतीको योजना सम्झौता गर्ने क्रममा साहले घुस मागेको आरोपमा पक्राउ गरेको बताए । 'सडक स्तरोन्नती गर्नलाई गाउँपालिकाले दुई लाख रुपैयाँ छुट्याइएको रहेछ , उनले भने, 'त्यही योजनाको सम्झौता गरे वापत घुस लिँदै गर्दा कार्यबहाक वडाध्यक्ष साहलाई पक्राउ गरिएको हो।' ढकालकाअनुसार योजना सम्झौता गर्न भनेर आएको पक्षसँग साहले १० प्रतिशत घुस मागेका थिए । सोमबार नै हुनुपर्ने सम्झौता एक दिनपछि मंगलबार भएका कारण साहले थप एक हजार रुपैयाँ माग गरेको पाइएको उनको भनाइ छ । ढकालले साहमाथि कारबाही अघि बढाउन आवश्यक अनुसन्धान थालिएको जानकारी दिए । जहदा गाउँपालिका १ का वडा अध्यक्ष प्रदीप यादव विराटनगर महानगरपालिका १४ का समानन्द यादवको हत्या अभियोगमा फरार छन् । गत जेठ ३२ गते कुटपिट गरिएका समानन्दको असार २७ गते मृत्यु भएको थियो । मृतकका परिवारले वडा अध्यक्ष प्रदीपविरुद्ध कर्तव्य ज्यान मुद्दामा किटानी जाहेरी दिएका थिए । त्यही घटनाका कारण वडाध्यक्ष फरार भएपछि वडा सदस्य साहलाई कार्यबहाक वडाध्यक्षको जिम्मेवारी दिइएको थियो।"
डुबानपीडित आन्दोलित,"गोरखा : बुढीगण्डकी जलविद्युत् आयोजनाबाट डुबानमा पर्ने गोरखाको आरुघाटबजार र धादिङको विशालनगर क्षेत्रका जनप्रतिनिधि र स्थानीयले चरणवद्ध आन्दोलन घोषणा गरेका छन्। आरुघाटमा सोमबार सम्पन्न जनप्रतिनिधि र स्थानीयको भेलाले यथासीघ्र मुआब्जा निर्धारण गर्न दबाब दिन आन्दोलन घोषणा गरिएको बूढीगण्डकी जलविद्युत् आयोजना सरोकार समिति आरुघाट बिशालटारका अध्यक्ष दिनेश ढकालले जानकारी दिए। आन्दोलनको पहिलो दिन सोमबार आरुघाट बन्द गरिएको छ। भेलाले मंसिर ५ गते जिल्ला प्रशासन कार्यालय गोरखामा धर्ना दिने, ६ गते जिल्ला प्रशासन कार्यालय धादिङमा धर्ना दिने तय भएको अध्यक्ष ढकालले बताए। ८ गतेसम्म उचित मुआब्जा निर्धारण नभए थप आन्दोलनको कार्यक्रम घोषणा गर्ने उनीहरूको तयारी छ। आन्दोलनको कार्यक्रम तय गर्न आयोजित भेलामा प्रदेश नं ३ का सांसद रामकुमार अधिकारी, त्रिपुरासुन्दरी गाउँपालिका, गोरखाको आरुघाट गाउँपालिकाका अध्यक्षउपाध्यक्ष, वडा अध्यक्षहरू, दलका नेताको पनि उपस्थिति रहेको थियो। मुआब्जा छिट्टै निर्धारण गर्ने भन्दै गोरखाका सीडीओ देवेन्द्र लामिछाने र बुढीगण्डकी आयोजना प्रमुख कृष्ण कार्कीले बारम्बार ढाँटे सरोकार समितिका संयोजक ढकालले भने। धादिङका सिडिओ आसमान तामाङले पनि त्यसै गरे। स्थानीयले मुआब्जा निर्धारण नभएपछि सोमबार बजार, विद्यालय, उद्योगधन्दा, बित्तिय संस्था बन्द गराए।"
भरुवा बन्दुकसहित दुईजना पक्राउ,अछाम : अछाम प्रहरीले एक नाल भरुवा बन्दुकसहित दुईजनालाई पक्राउ गरेको छ । प्रहरीले रामारोशन गाउँपालिका ६ भाटाकाटियाका २१ वर्षीय जगत साउद र २२ वर्षीय लालबहादुर साउदलाई पक्राउ गरेको हो । सोमबार राति बन्दुक बोकेर हिँडिरहेको अवस्थामा उनीहरुलाई प्रहरी चौकी शान्तडाको प्रहरी टोलीले पक्राउ गरिएको जिल्ला प्रहरी कार्यालयले जानकारी दिएको छ।
"ख्यालख्यालमै सम्बन्ध, हतारमा विच्छेद","बेसीशहर : सँगै जिउने कसम खाएर साइनो जोडेका जोडीबीच आपसमा समझदारी हुन नसक्दा क्षणभरमै त्यस्तो साइनो पराइमा परिणत हुनेगर्छ। एउटै रथका दुई पांग्रा भनिएका पतिपत्नीबीच विमेल भएपछि लमजुङमा सम्बन्ध बिच्छेद गर्नेको संख्या वर्षेनी बढ्दै गएको छ। देवानी संहिता ऐन २०७४ अर्थात् नयाँ मुलुकी संहिता कार्यान्वयन भएको पन्ध्र महिनामा साढे दुई सय जनाले सम्बन्ध विच्छेदका मुद्धा दर्ता गरेका छन् । कात्तिक महिनासम्म २ सय जना महिलाले सम्बन्ध विच्छेदका मुद्दा दर्ता गरेको अदालतका श्रेस्तेदार जगतबहादुर भण्डारीले बताए । उनकाअनुसार १ सय ५५ वटा सम्बन्ध विच्छेदका मुद्दा फछ्यौँट भई सबै मिलापत्र गरिएको छ । त्यस्तै ४५ वटा मुद्दा मात्रै फैसला हुन बाँकी रहेको छ । विगतमा महिलाले सम्बन्ध विच्छेद गर्दै आएपनि नयाँ कानुन लागुभएसँगै सम्बन्ध विच्छेद गर्नेमा पुरुषको संख्या पनि बढ्दै गएको छ। गत कात्तिक महिनासम्म जिल्ला अदालतमा परेको सम्बन्ध विच्छेदको मुद्दामध्ये ६८ जना पुरुषले सम्बन्ध विच्छेदको मुद्दा दर्ता गरेका छन् । ६८ वटा मुद्दा मध्ये २० वटा सम्बन्ध विच्छेद भइसकेको र ४१ वटा मुद्दा फैसला हुन बाँकी रहेको श्रेस्तेदार भण्डारीले बताए । नयाँ कानुन लागु भएको एक वर्षमा १ सय ९८ सम्बन्ध विच्छेदका मुद्दा दर्ता भएको थियो । महिलाको १ सय ४७ र पुरुषको ५१ वटा मुद्दा दर्ता भएको थियो । आर्थिक वर्ष २०७४२०७५ मा १५१ मुद्धा दर्ता भएको थियो । २०७३ २०७४ मा १०८ वटा, २०७२२०७३ सालमा सम्बन्ध विच्छेदका मुद्दा ११६ वटा परेको थियो । विवाह गरेर एकदुई महिना बिताएकादेखि ५६ दशक कटाएका समेत सम्बन्ध विच्छेद गर्ने भन्दै न्यायालयको ढोकामा पुग्ने गरेका छन् । पछिल्ला दिनमा महिला आफै सम्बन्ध विच्छेदमा अग्रसर भएको देखिन्छ । विद्यमान कानुनी व्यवस्थाअनुसार महिलाले चाहने बित्तिकै सम्बन्ध विच्छेद हुने भएकाले पनि उनीहरू अग्रसर भएका हुन् । अधिकारकर्मी पछिल्लो समय महिलामा सचेतना बढेकाले सम्बन्ध विच्छेद बढेको बताउँछन् । कतिपयले भने आधुनिकता वा पश्चिमा संस्कृतिको नक्कल समेत भनेर टिप्पणी गर्ने गरेका छन् । लमजुङ बार इकाईका अध्यक्ष कृष्णप्रसाद अधिकारी बैदेशिक रोजगारीपछि सृजित घटनाबाट बढी सम्बन्ध विच्छेद भएको पाइएको बताए। पुरुष वैदेशिक रोजगारबाट फर्किदा श्रीमती र पसिना बगाएर कमाएको सम्पत्ति दुवै गुमाएर प्रहरीमा पुग्नेको संख्या बढ्दो छ । सँगै बाच्ने कसम खाएर जोडिएको सम्बन्ध पति विदेश गएपछि एकाएक भत्कने गरेको छ । जिल्ला अदालतमा परेका उजुरी अनुसार पत्नीको परपुरुषसँगको सम्बन्ध मात्र नभई पतिले कमाएको सम्पत्ती समेत लिएर हिँडिदिनाले दर्जनौं जोडीको सम्बन्ध छुट्टिएको छ। कलिलै उमेरमा विवाह गर्ने र केही समयमा नै सम्बन्ध विच्छेद गर्नेहरु पनि उत्तिकै रहेको अदालतको तथ्याङ्कले देखाउँछ । अदालतमा सम्बन्ध विच्छेद गर्न आउनेमध्ये कतिपय कलिला उमेरका रहेको जिल्ला अदालतले जनाएको छ । लमजुङका प्रहरी प्रमुख डीएसपी रवीन्द्रमान गुरुङ श्रीमतीबाट पीडित बनेका पुरुषको गुनासो कार्यालयमा दैनिक आउने गरेको बताउँछन् । कलिलै उमेरमा विवाह गर्नु, फरकफरक जातमा विवाह गर्न, उमेरको भिन्नता, हाडनाता, श्रीमान वैदेशिक रोजगारमा जाने, बहुविवाहलगायत सम्बन्ध विच्छेदका कारण रहेको प्रहरी नायव उपरीक्षक गुरुङले बताए। सामाजिक संजालको बढ्दो प्रयोग र त्यसको दुरुपयोग, बैदेशिक रोजगारबाट सृजित समस्याले सम्बध विच्छेद बढ्ने गरेको नागरिक समाज लमजुङका अध्यक्ष दिपक बराल बताउँछन् । 'श्रीमान विदेश जानासाथ श्रीमती सहर झर्ने चलन छ,' बराल भन्छन, 'श्रीमान विदेशबाट फर्कदा श्रीमती अर्कैसँग पुगेका हुन्छन, कि त लसपसका घटनाले सम्बन्ध विच्छेदसम्म नै पुर्याउँछ।' त्यति मात्र नभई सानो घरायसी झैंझगडाका कारण पनि सिधै सम्बन्ध विच्छेद जस्तो गम्भीर निर्णय गर्ने प्रवृतिका कारण पनि यसको संख्या बढी रहेको सरोकारवाला बताउँछन् । जिल्ला अदालतका अनुसार सम्बन्ध विच्छेदका मुद्दा बढ्नुमा बालविवाह, बहुविवाह, वैदेशिक रोजगार, आधुनिक जीवन शैलीको नक्कल, देखासिकी, सामाजिक संजालको दुरुपयोग जस्ता कारणहरु रहेका छन् । यसरी बावु आमाले गर्ने सम्बन्ध विच्छेदको प्रत्यक्ष असर नाबालक छोराछोरीमा पर्न गई उनीहरुको भविष्य समेत अन्योलमा पर्ने गरिन्छ।"
लुम्बिनीमा न्युज फेस्टिभल,"लुम्बिनी : लुम्बिनीमा न्युज फेस्टिभल सुरु भएको छ। पत्रकारिताको विषयमा छलफल गर्ने गरी मुलुकमै पहिलोपटक न्युज फेस्टिभल आयोजना गरिएको हो। लुम्बिनी प्रेस क्लबले आयोजना गरेको कार्यक्रममा मुलुकभरका मूलधार र स्थानीय स्तरका सञ्चारमाध्यमका ३० जना बढी सम्पादकसहित ३ सय पत्रकार सहभागी छन्। फेस्टिभलमा पत्रकारिताका सम्भावना र चुनौती, संघीयतामा रेडियो, लुम्बिनीका गाउँ, लुम्बिनी ः विकास समृद्धि र समाज, पत्रकारका समस्या ः मुखामुख, के लेख्ने कसरी लेख्ने ? जस्ता विषयमा प्यानल छलफल भइरहेको छ। संघीयतामा टेलिभिजन, संघीयतामा न्यू मिडिया, संघीयतामा समावेशी सञ्चारको विषयमा छलफल भइरहेको क्लबका अध्यक्ष दिपेश पछाईले जानकारी दिए। पत्रकारिताको विषयमा छलफलका लागि मूलधारका अखबारका प्रधानसम्पादक, सम्पादक, पत्रकार महासंघका पूर्वअध्यक्ष, लेखक तथा अनुसन्धानकर्ता लुम्बिनीमा छन्। आइतबार पत्रकारिता ः चुनौती र भविष्य र संघीयतामा रेडियो विषयक छलफल भएको छ। छलफलमा बोल्दै प्रेस काउन्सिलका अध्यक्ष किशोर श्रेष्ठले संघीय राजधानी बाहिरका मिडियामा अहिले पनि हुबहु समाचार छाप्ने गरेको र यसले सञ्चारमाध्यममा चुनौती थपिएको बताए। हुबहु पत्रकारिता फस्टाउँदा समाजले गलत सूचना पाउँछ, पत्रकारका श्रृजनशीलतामा कमी हुन्छ, उनले भने, अव खोजमुलक पत्रकारिताको आवश्यकता छ। पत्रकार किशोर नेपालले समाजिक सञ्जाल सञ्चारको पुरुक भए पनि पत्रकारितालाई कमजोर बनाउन नसक्ने जिकिर गरे। सामाजिक सञ्जाल सक्रिय हुदैमा पत्रकारिता नमर्ने उनको दाबि छ। खोज पत्रकारिता केन्द्रका सम्पादक तथा नेपाल पत्रकार महासंघका पूर्व अध्यक्ष शिव गाउँलेले लुकाउन खोजेको कुरा सार्वजनिक गर्ने काम पत्रकारको भएको बताए। त्यसो हुन नसके पत्रकार आफै पलायन हुने उनको जिकिर छ। पत्रकार महासंघका पूर्व अध्यक्ष विष्णु निष्ठुरीले पत्रकार दोहारो भूमिकामा रहेसम्म पत्रकारिता हुन नसक्ने बताए। राजनीतिक दलको सदस्य रहेर पत्रकारिता नगर्न उनको आग्रह छ। पत्रकार मोहन मैनालीले पत्रकारहरु अध्ययनशील नभएसम्म लेखनमा सुधार नआउने बताए। बुटवलकी पत्रकार रेखा भुसालले मोफसलमा बसेर सबै क्षेत्रको समाचार संकलन गर्नु चुनौति रहेको बताइन। न्युज फेस्टिभलको मुख्यमन्त्री शंकर पोखरेलले उद्घाटन गरेका छन्। न्युज फेस्टिभलमा सोमबार अन्नपूर्ण पोष्टका प्रधानसम्पादक हरिबहादुर थापा, कान्तिपुरका प्रधानसम्पादक सुधिर शर्मा, पत्रकार नारायण वाग्ले, नया पत्रिकाका सम्पादक उमेश चौहान, पत्रकार गोपाल खनाल, राससका अध्यक्ष हरिहर अधिकारी लगायतले समाचार के लेख्ने, कसरी लेख्ने ? , स्टोरी टेलिङलगायतका विषयमा विभिन्न सत्रमा छलफल गर्नेछन्।"
प्रदेश २ का ११ हजार घर शौचालयविहीन,"जनकपुरधाम : देशमा सातौं विश्व शौचालय दिवस मनाइरहँदा प्रदेश २ का धेरै स्थानीयहरु अझै खुल्ला स्थानमा दिसापिसाब गरिरहेका छन्। नेपालाई 'खुल्ला दिसामुक्त देश' घोषणा गरिसकिएको छ। प्रदेश २ का ८ जिल्लामा ९ लाख ३६ हजार २७८ घर छन्। सबै घरमा शौचालयको पहुँच भइसकेको खानेपानी तथा ढल व्यवस्थापन विभाग पानी पोखरी काठमाडौंको तथ्यांकमा उल्लेख छ। स्थानीय सरकारको जनप्रतिनिधि दश प्रतिशत घरमा शौचालय नभएको बताउँछन्। विभागकै तथ्यांकको कुरा गर्ने हो भने, प्रदेश भर ११ हजार ५१० घरमा चर्पी अझै नभएको उल्लेख छ। महोत्तरीको भंगहा नगरपालिका५ जितपुर नयाँ टोलकी ५५ वर्षीया सीतादेवी सादाको घरमा शौचाल छैन। उनी भन्छिन्,साँझ बिहान छाँक जुटान गाह्रो छ, शौचालय बनाउने रुपैंयाँ कहाँबाट ल्याउने। बडहरी खोलामा गिटी चालेर गुजारा गर्ने उनी बताउँछिन्। उनको परिवारले खुल्ला स्थानमै दिसापिसाब गर्दै आएका छन्। बर्षमा ९ महिना मात्रै खोलामा बालुवा चालेर गिटी निकाल्न पाइन्छ, असार लागेपछि भदौंसम्म सरकारले खोलामा पस्नै दिँदैन,सीताले भनिन्, गाउँका महाजन(साहु)को ऋणमा परिवार पालिन्छ। सीतालाई नगरपालिकाले चर्पी बनाउन दुई थान रिङ्ग दिएका थिए। रुख ढलेर रिङ्ग फुटेको उनले बताइन्। सीताको छिमेकी गीता देवी सादाको पनि चर्पी निर्माण अधुरै छ। गारो हालेर सिट हालिएको छ। सिटमा झारपात पलाएको छ। जितपुरको नयाँ टोलमा २० घर छन्। मधुवा सादाको परिवारले मात्रै चर्पी प्रयोग गर्छन्। गाउँमा मात्र नभएर यहाँका शहर बजारमा पनि शौचालयको सुविधा छैन। खुल्ला स्थानमा दिसापिसाब गरेर जरिवाना लाग्ने होडिङ्ग बोर्ड भने झुण्डियाइएको भेटिन्छ। महोत्तरीको भंगहा नगरपालिकाका मेयर संजिबकुमार साह भन्छन्,दश प्रतिशत घरमा शौचालय नभएको यथार्थ हो, यो कसैले नकार्न सक्दैन। जमिनको अभाव, चेतनाको अभाव जस्ता कारणले मानिसहरु खुल्ला स्थानमा दिसा गरिरहेको उनले बताए। १५ हजारको मोबाइल हात हातमा बोकिरहेका छन् , पाँच हजारको शौचालय बनाउन चाहँदैनन्, मेयर साहले थपें,नेपालले अन्तर्राष्ट्रिय जगतसँग जुन वाचा गरेको छ, त्यही पुरा गर्न सबैतिर थोरैथोरै चिटिङ्ग गरेर भए पनि खुल्ला दिसामुक्त घोषणा गरियो। सबै घरमा शौचालय निर्माणपश्चात मात्रै खुला दिसामुक्त घोषणा गरिएको जिल्ला समन्वय समिति महासंघका प्रदेश २ का संयोजक सुरेश साद सिंहको दावी छ। पाँच बर्षसम्म अझै खुल्ला स्थानमा दिसा देखिनेछ, उनले भने, व्यवहार परिवर्तन छु मन्त्र होइन। पुस्तौं लाग्न सक्छ। बाढीले क्षति भएका शौचालयहरु पुर्नःनिर्माण हुन बाँकी रहेको उनले जनाए। खुल्ला दिसा मुक्त अभियान नेपाल सरकारको कार्यक्रम हो। गौरसरकारी संघसंस्थाहरुले सहयोग मात्रै गरेको उनले उल्लेख गरे। शुन्य अनुदानमा जनताले शौचालय बनाए। जनताले अवश्यकता महसुस गरेर अर्बौ रुपैयाँ लागनी गरे, उनले भने, अब पूर्ण सरसफाइको यात्रा स्थानीय सरकारबाट सुरु हुन्छ। महोत्तरीका कम्तिमा १० हजार घरमा शौचालय छैनन्। बनाएका शौचालय पनि प्रयोगमा ल्याइएको छैन, कति त अधुरै छन्। गत भदौं ३१ गते प्रदेश २ का मुख्यमन्त्री लालबाबु राउतले घोषणा पत्र वाचन गरेर महोत्तरीलाई खुल्ला दिसामुक्त घोषण गरेका थिए। भदौं २७ मा पर्सा, २८ मा बारा, ३० मा धनुषा र सर्लाही खुल्ला दिसामुक्त घोषण भए। २०७५ मा रौतहट र २०७४ मा सिरहा र सप्तरी खुल्ला दिसामुक्त घोषण भइसकेका छन्।"
ढुंगेधाराबाट पानी झार्ने अभियानमा ललितपुर महानगर,"ललितपुर : ललितपुर महानगरपालिकाले सकेका ढुंगेधारा मर्मत सम्बन्धि योजना अघि बढाएको छ। महानगरले ढुंगेधाराको संरक्षणका लागि यस्तो योजना अघि बढाएको हो। महानगरपालिकाका प्रमुख चिरीबाबु महर्जनले ढुंगेधारा संरक्षण अभियान अन्तर्गत यो योजनाअघि बढाइएको बताए। शहरको ब्युटीफिकेसन अन्तर्गत मृत तुल्य यी ढुंगेधारामा पानी झारेर शहरलाई सुन्दर बनाउन यो काम थालेका हौं', उनले भने। ललितपुर महानगरको वडा६ र १७ मा रहेका ढुंगेधारामा पानी ल्याउन उपभोक्ता समिति गठन गरेर छिट्टै काम थालिने प्रमुख महर्जनले बताए। वडा६मा सुन्धारा, १७मा सिन्चा हिटी र मनी मण्डप हिटी लगायतका ढुंगेधाररा रहेका छन्। ढुंगेधारामा पानी ल्याउनका लागि तयार पारेको अध्ययन प्रतिवेदन प्रस्तुत गर्दै प्रयागलाल जोशीले ढुंगेधाराको मुहान मासिएको र संरक्षण नभएकाले पानी आउन छोडेको बताए। मुहान संरक्षण गर्ने र वर्षातको पानी संकलन गरेर यी धारामा पानी ल्याउँछौ', उनले भने,'यी तीन वटा धाराको मुहान नाय्ख्यमा छ, नाय्ख्य ललितपुर महानगर१५ मा पर्छ।' जोशीले ढुंगेधाराको सतह भन्दा पानीको मुहानमाथि भए पानी सजिलै आउने बताए। मृत तुल्य भएका ढुंगेधारामा पानी ल्याउनका लागि राजकुलोलाई पुनर्जिवित गर्नुपर्ने उनले बताए। टिकाभैरवमा रहेको राजकुलो सुनाकोठीसम्म व्यवस्थित छ। महानगरका सल्लाहकार प्रफुल्लमानसिंह प्रधानले पानी नआउने ढुंगेधाराले सहरको सौन्दर्य बिगारेको बताए। यो काम सुरु गर्न अब ढिला गर्नु हुदैन, पानी झर्ने बनाउन दिगो समाधान खोज्नुपर्छ, त्यो भनेको राजकुलोलाई पुनर्जिवित बनाउनु हो, त्यस तर्फ पनि काम थाल्नुपर्छ, उनले भने। महानगरका इन्जिनियर रुद्र गौतमले महानगरको योजनाले सहरलाई सजीव र सुन्दर बनाउने बताए। उक्त योजनालाई सफल बनाउन स्थानीय बासिन्दालाई जिम्मेबार बनाउनुपर्ने बताए। यसो गर्दा तत्काललाई मात्रै होइन, संरक्षणको लागि समेत सहयोग पुग्छ, उनले भने। कार्यक्रममा वडा १५ का अध्यक्ष सुदर्शन मिश्रले ढुंगेधाराको संरक्षणमा गर्न कानुन निर्माण गर्नुपर्ने बताए। उनका अनुसार कानुन भए त्यसकै आधारमा दण्डीत र पुरस्कृत गर्न सकिने बताए । वडानं १३ का अध्यक्ष गणेश केसीले ढुंगेधारा संरक्षणको लागि स्थानीयको सहयोग महत्वपूर्ण हुने बताए। अध्ययन प्रतिवेदन अनुसार ललितपुर महानगरभित्र ४७ वटा ढुंगेधारा छन् ।"
प्याजको भाउ तेब्बर बढ्यो,"डडेल्धुरा : केहि दिन यता डडेल्धुरा सदरमुकाममा प्याजको मुल्य अत्यधिक वृद्धि भएको छ। सदरमुकाममा प्याज अहिले प्रतिकिलो २०० रुपैयाँमा बिक्री हुँदैछ। त्यो पनि सबै ठाउँमा पाउन छोडेको स्थानीय बताउँछन्। प्याजको मुल्य बढेसँगै अहिले बजारमा माग घट्दै गएको अमरगढी ५ का तरकारी व्यवसायी वीर शाहुले बताए। धेरैले प्याज नै किन्न छोडेको व्यापारीले बताए। प्याजसँगै अन्य तरकारीको भाउ पनि निकै महंगिएको शाहु बताउँछन्। भारतबाट आयात हुने प्याज नआउनु र स्थानीय उत्पादन घटेर गएका कारण प्याजको मुल्य आकाशिएको तरकारी व्यवसायीले जनाए। केही दिन अगाडिसम्म प्रतिकिलो ५० रुपैयाँमा बिक्री भइरहेको प्याज एक्कासी २०० रुपैयाँमा बिक्री हुँदा उपभोक्ता निकै मारमा परेका स्थानीय टेक खड्काले बताए। उनले हप्ता दिन यता प्याजबिनाको तरकारी खाइरहेको बताए। उपभोक्त विस्ना ऐर प्याज महंगिएर चिन्तित छिन्। उनीजस्तै ज्यालादारी, मजदुरी र समान्य जागिरको भरमा परिवार धानिरहेका मानिसका लागि प्याज चाडपर्वमा खाइने विषेश परिकार जस्तो भएको उनी बताउँछिन्। भारतमा यस वर्ष प्याज उत्पादनमा आएको कमीले नेपालमा असर परेको व्यापारीहरु बताउँछन्। त्यसको असर डडेल्धुरामा पनि परेको छ। भारतमा ढिलो गरी सुरु भएको मनसुन र लगातारको वर्षाले खेती नष्ट भएपछि प्याजको मूल्य वृद्धि भएको बताइएको छ। डडेल्धुरा अन्य तरकारी मा आत्मनिर्भर भएता पनि मसलादार तरकारी लसुन, प्याज, धनियामा भने परनिर्भर रहेको कृषि विशेषज्ञले बताए। धनबहादुर भण्डारी"
छुटाछुट्टै दुर्घटनामा दुईको मृत्यु,सल्यान : सल्यानमा एकजनाको भीरबाट लडेर मृत्यु भएको छ । जिल्लाको कपुरकोट गाउँपालिका १ उनवाङका २३ वर्षीय गोपाल रानाको ससुराली जाने क्रममा भीरबाट लडेर रोल्पामा मृत्यु भएको हो । सोमबार रोल्पाको रुन्टीगडी गाउँपालिका ८ स्थित ससुराली हिँडेका गोपाल मंगलबार बिहान रुन्टीगडीकै धुम्का भीरमा मृत अवस्थामा भेटिएको कपुरकोट १ का वडाध्यक्ष बालाराम खड्काले जानकारी दिए । यता मोटरसाइकलको ठक्करबाट अर्का एकजनाको मृत्यु भएको छ । मोटरसाइकलको ठक्करबाट घाइते शारदा नगरपालिका ९ सुनचौर निवासी ८० वर्षीया बालिका बिष्टको उपचारको क्रममा मृत्यु भएको हो । सोमबार दिउँसो साढे १ बजेको समयमा बाटो काट्ने क्रममा रा ४ प २४२४ नम्बरको मोटरसाइकलले बिष्टलाई छत्रेश्वरी गाउँपालिका ६ लान्तिबजारमा ठक्कर दिएको थियो । मोटरसाइकलको ठक्करबाट घाइते बिष्टको श्रीनगरमा उपचार सम्भव नभएपछि नेपालगञ्ज रिफर गरिएको थियो।
हिउँ चितुवा खोज्न स्याटेलाइट टेलमेट्री,"काठमाडौं : शेफोक्सुण्डो राष्ट्रिय निकुन्जमा रहेका २ वटा हिऊँ चितुवामा स्याटेलाइट टेलमेट्री जडान गरिएको छ। हिऊँ चितुवाको विचरण क्षेत्र, आहरा, वासस्थान र अन्य गतिविधि नियाल्न स्याटेलाइट टेलमेट्री जडान गरिएको हो। चितुवाको घाँटीमा झुन्ड्याइने स्याटेलाइट टेलमेट्रीबाट उनीहरूको गतिविधि काठमाडौंमा बसेर सजिलै अध्ययन गर्न सकिन्छ। राष्ट्रिय निकुञ्ज तथा वन्यजन्तु संरक्षण विभागको नेतृत्वमा २ वटा चितुवामा स्याटेलाइट टेलमेट्री जडान गरिएको विभागका उपसचिव विष्णुप्रसाद श्रेष्ठले जानकारी दिए। यसअघि विभागले कञ्चनजंघा संरक्षण क्षेत्रका चारवटा चितुवामा उपकरण जडान गरेको थियो। यो क्षेत्रका चितुवाका बारेमा समेत अध्ययन भइरहेको छ। स्याटेलाइट टेलमेट्रीबाट प्राप्त हुने सूचनाका आधारमा हिऊँ चितुवासँगै अन्य जिवजन्तु संरक्षणका अल्पकालीन र दीर्घकालीन योजना बनाउन सकिन्छ, श्रेष्ठले भने, हिउँ चितुवासँगै अन्य दुर्लभ र लोपोन्मुख जीवजन्तु संरक्षणमा सघाउ पुग्नेछ। हिऊँ चितुवा पाइने क्षेत्रमा विभागले क्यामेरा ट्रापसमेत जडान गरेको छ। विभागका अनुसार नेपालको उच्च पहाडी र हिमाली भेगका कञ्चनजंघा, मकालु वरुण, सगरमाथा, गौरीशंकर, लाङटाङ, अन्नपूर्ण, शेफोक्सुन्डो, रारा, अपिनाम्पा संरक्षित क्षेत्रमा चितुवाको चहलपहल छ। नेपालसहित विभिन्न १२ मुलुकमा हिऊँ चितुवा पाइन्छ। विश्वभर यसको संख्या ६ हजार ५ सयको हाराहारीमा रहेको अनुमान गरिएको छ। नेपालमा तीनदेखि पाँच सयको हाराहारीमा हिऊँ चितुवा रहेको अनुमान छ। अन्तर्राष्ट्रिय प्रकृति संरक्षण संघ (आइयूसीएन)ले यसलाई अति दुर्लभको सूचीमा सूचिकृत गरेको छ। त्यस्तै संकटापन्न वन्यजन्तु तथा वनस्पतिको अन्तर्राष्ट्रिय व्यापार नियन्त्रण (साइटिस)ले अनुसूची १ मा समावेश गरेको छ। हिऊँ चितुवा लजालु हुने भएकाले बिरलै मात्र देखिन्छ। हिऊँ चितुवा संरक्षणलाई सरकारले उच्च प्राथमिकतामा राखेर संरक्षणको काम गरेको छ। नेपालले ३ वटा ब्लकमा हिऊँ चितुवा संरक्षणको काम गरिरहेको छ। कञ्चनजंघा, मकालु वरुण, सगरमाथा र लाङटाङ निकुञ्ज तथा गौरीशंकर संरक्षित क्षेत्र समेटिएको पूर्वी ब्लक नामाकरण गरिएको छ। मनास्लु संरक्षण क्षेत्र र अन्नपूर्ण संरक्षण क्षेत्र समेटिएको मध्य क्षेत्र तथा ढोरपाटन सिकार आरक्ष, शेफोक्सुण्डो, रारा र खप्तड निकुञ्जसहित अपिनाम्पा संरक्षण क्षेत्र समेटिएको पश्चिम ब्लक नामाकरण गरिएको छ छ।"
गाडी चोरीमा चालक,"काठमाडौं : सुर्खेत वीरेन्द्रनगरका दिपेन्द्र भन्ने दिपक बुढा पेशाले टेम्पो चालक हुन्। उनी सुर्खेतमै रहँदा लामो समय टेम्पो चलाए। टेम्पो चलाउँदा चलाउँदै उनको सम्पर्क भारतीय गाडी चोर समूहसँग भयो। सुर्खेतमा गाडी चोरसँग बनेको सम्बन्ध दिपकले महेन्द्रनगरस्थित गड्डा चौकी पारी (भारतीय सीमा) सम्म फैलाए। हाल काभ्रेस्थली बस्दै आएका दिपकले भारतीय गाडी चोरसँगकै सेटिङ मा चार गाडी नेपाल भित्राए पनि। महेन्द्रनगरबाट प्रज्ञापन पत्रसहित भित्रिएका ती चारवटा गाडी भने नक्कली नम्बर प्लेटबाट निर्वाध राजधानीमा गुडे केही समय। दिपकले ल्याएको चोरीको क्रेटा कार साढे १३ लाखमा बिक्री गर्ने सुइँको प्रहरीले पायो। प्रहरीले दिपकसँग बार्गेनिङ गर्दा आठ लामा कार बिक्री गर्न उनी राजी भए। महानगरीय प्रहरी वृत्त कालिमाटीको टोली काभ्रेस्थली नै पुग्यो। दिपकसँग कारको कागजपत्र थिएन। प्रहरीले कागजपत्र खोज्यो। दिपकले सहजै भनिदिए, यो कार भारतबाट सेटिङमा ल्याएको। कागजपत्र बनाउन हाम्रो गिरोह छ बनाइदिन्छु। तत्कालै प्रहरीले दिपकलाई गाडीसहित नियन्त्रणमा लियो। दिपकलाई थप केरकार गर्दा उनले बा२१च ८७१४ नम्बरको स्कोरपियो, बा१८च ३१३८ नम्बरको स्कोरपियो र बा११च ९७४९ नम्बरको फर्चुनर गाडीको रहस्य खुल्यो। दिपकले भारतीय गाडी चोरको गिरोहबाट यी गाडी नेपाल ल्याएको बयान प्रहरीमा दिए। प्रहरीले यातायात व्यवस्था विभागमा बुझ्दा दिपकबाट बरामद भएको गाडीको नम्बर फरकफरक कम्पनीमा रहेको पत्ता लाग्यो। दिपकले भारतबाट ल्याएका गाडी बालाजु गोलढुंगाका मुकुन्द पुडासैनीलाई भाडामा चलाउन दिएको पाइएपछि प्रहरीले पुडासैनीलाई समेत पक्राउ गरेको छ। कालिमाटी वृत्तका प्रमुख डिएसपी रुगम कुँवरका अनुसार पक्राउ मध्येका दिपक आपराधिक पृष्ठभूमिका व्यक्ति हुन्। उनी यसअघि सुर्खेतमै रहँदा हातहतियार खरखजाना र ज्यान मार्ने उद्योग मुद्दा खेपेका अभियुक्त रहेको जानकारी कुँवरले दिए। उनका अनुसार दिपकले सुरुमा टेम्पो चलाएको समयमा भारतीय गाडी चोरको सम्पर्कमा पुगेका थिए। राजधानीमा चोरीका अन्य गाडी चलिरहेको आशंका छ। हामी थप अनुसन्धानमै छौं, उनले भने, गाडी चोरको सम्पर्क यातायात व्यवस्था कार्यालयदेखि भन्सारसम्म हुनसक्छ। गाडी चोरीसम्बन्धी छुट्टै हेर्ने पिलर महानगरीय ट्राफिक प्रहरी महाशाखामा पनि छ। महाशाखाले समेत यो आर्थिक वर्षमा गाडी चोरीको ११ वटा विभिन्न मोडेलका गाडी बरामद गरिसक्यो। चोरी पिलरका सई रमेश बजगाइँका अनुसार भारतीय सीमामा प्रज्ञापन पत्र बुझाएर भारतीय गाडी नेपाल प्रवेश सहजै पाउने भएकाले पनि चोरीका गाडी नेपाल भित्रिने गरेको हो। सीमामा प्रज्ञापन पत्र बुझाएपछि भारतीय गाडीले नेपालमा सहजै प्रवेश पाउँछ, बजगाइँले भने, गाडी चोरी भएपछि भारतीय धनीले इन्स्योरेन्सको पैसा लिएपछि मतलब राख्दैनन्। नेपालमा तस्करले सजिलै सस्तोमा बिक्री गर्छन्। भारतमा ६० लाख पर्ने गाडी नेपालमा १५ देखि २० लाखमा पाउने भएपछि खरिदकर्ताले सहजै किन्ने गरेको बुझाइ महाशाखाको छ। बजगाइँले प्रज्ञापन पत्रमै कडाइ गरे चोरीको गाडी नेपाल आउने क्रममा धेरै नियन्त्रण हुन्छ।"
ढलेका सीमा स्तम्भ अझै उठेनन्,"कपिलवस्तु : चार महिना अघि ढलेका सीमा स्तम्भको अझै पुर्ननिर्माण हुन सकेको छैन । विजयनगर गाउँपालिकाअन्तर्गत नेपाल भारत सीमा क्षेत्र भएर बग्ने चरगहवा नदीमा रहेका सीमा ५७८१०, ५७८७, ५७७९ र ५७७७ नम्बरका सहायक सीमा स्तम्भ सीमा क्षेत्रमा अहिले अलपत्र अवस्थामा छन्। ढलेका सीमा स्तम्भ पुननिर्माणको कार्य अघि नबढ्दा सीमा क्षेत्रका सर्वसाधारण दु:खी बनेका छन् । सीमा स्तम्भ ढलेको र अलपत्र जस्तो देख्दा आफूहरुलाई नराम्रो लागेको स्थानीय बताउँछन् । सामान्य बाढीमा नै यी सीमा स्तम्भ ढलेका थिए ।विजय नगर गाउँपालिकाका अध्यक्ष गोपाल थापाले तत्काल सीमा पुननिर्माण कार्य सुरु गर्न नापी विभाग तथा केन्द्र सरकारसँग माग गरेका थिए। ढलेका सीमा स्तम्भहरु लामो समयसम्म पुननिर्माण नहुँदा भविष्यमा दुई देशको सीमा विवाद उत्पन्न हुनसक्ने जोखिम बढ्छ, गाउँपालिका अध्यक्ष थापाले भने, 'सीमा स्तम्भ भनेको संवेदनशील विषय हो, यसको तत्काल पुर्ननिर्माण हुनुपर्छ।' खोलामा आउने पानीको बहावलाई आंकलन नगरी समान्य गहिराईमै सीमा स्तम्भ निर्माण गरिएका कारण सीमा स्तम्भ ढलेको सीमा सुरक्षा कार्यालय कपिलवस्तुले जनाएको छ ।डिजाइन स्टिमेट नै फेल भएका कारण सीमा स्तम्भ ढलेको नेपाल भारत सीमा सर्वेक्षण टोलीका एक अधिकृतले बताए ।करीब ८ महिनाअघि मात्रै यी सीमा स्तम्भहरु निर्माण भएका थिए । ढलेका सीमा स्तम्भमध्ये ५७८१० र ५७८७ जोर नम्बरका सीमा स्तम्भहरु नेपाल तर्फबाट निर्माण भएका हुन्। यसैगरी ५७७९ र ५७७७ विजोर नम्बरका सीमा स्तम्भ भारततर्फबाट निर्माण गरिएको हो । ढलेका सीमा स्तम्भ पुन निर्माणको कार्य दुवै देशका अधिकारीहरुको समन्वय र संयुक्त टोलीबाट गर्नुपर्ने भएका कारण पुननिर्माणमा केही ढिलाई भएको प्रमुख जिल्ला अधिकारी गजेन्द्रबहादुर श्रेष्ठले बताए । ढलेका सीमा स्तम्भको अवलोकन गरी यसको अवस्था र पुननिर्माणका लागि केन्द्रमा तत्कालै खबर गरिएको प्रदेश नं ५ का सशस्त्र प्रहरी प्रमुख नारायण दत्त पौडेलले बताए । ढलेका सीमा स्तम्भको पुननिर्माणका लागि नेपालभारत सीमा सर्वेक्षण टोली चाँडै नै सीमा क्षेत्रमा जाने नापी विभागले जनाएको छ । सो टोलीको अनुगमन प्रतिवेदनका आधारमा पुननिर्माणको काम अघि बढ्छ बढ्ने नापी विभागको भनाई छ । ढलेका पक्की पिलर प्रतिस्थाप गरी सो स्थानमा अब दुवै देशका नापी सर्वेक्षण टोलीको सहमति अनुसार ३० फिट लामो १२ ईन्च डायमीटरको फलामे पिलर गाडिने योजना रहेको छ ।"
दुवईबाट हत्या गर्न आएका थापालाई जन्मकैद,"ओखलढुंगा : दाङका एक युवालाई ओखलढुंगा जिल्ला अदालतले जन्मकैदको सजाय सुनाएको छ । मोलुङ गाउँपालिका ३ का २७ वर्षीय सन्तोष कार्कीको घरैमा आइ हत्या गरेको अभियोगमा दाङको भालुवाङका ३७ वर्षीय संजितकुमार थापालाई जिल्ला अदालतले सोमबार साँझ जन्मकैद सजाय फैसला सुनाएको हो । जिल्ला न्यायधीश दलबहादुर केशीको इजलाशले कर्तव्य ज्यान मुद्दामा कसुर ठहर गर्दै २५ वर्ष कैद सजायको फैसला गरेको अदालतका श्रेस्तेदार नेत्रबन्धु पौड्यालले बताए । दुवई प्रहरीमा कार्यरत थापाले आफ्नी पत्निसित अनैतिक सम्बध राखेको आरोपमा कार्कीको ०७५ भदौ ५ गते अपराह्न ४ बजे मोलुङ गाउँपालिका ३ स्थित पीडितकै घरमा गइ खुकुरी प्रहार गरि हत्या गरेका थिए । कार्कीको खुकुरी प्रहारबाट शरिरभरि चोट लागेको र अत्याधिक रगत बगेको अवस्थामा घरभित्रै शव फेला परेको थियो । हत्या गरेर भागेका आरोपितलाई प्रहरीले ०७५ भदौ १२ गते निजकै घर छेउ दाङको भालुवाङबाट पक्राउ गरेको थियो । भदौ १३ गते ओखलढुंगा प्रहरीले बुझेर १४ गते कर्तव्य ज्यान मुद्दा दर्ता गरेको थियो । प्रहरीले क्रुर अमानवीय तवरले यातना दिएर हत्या गरेको कसुरमा आजन्म काराबासको सजाय माग दावी गरे पनि क्रुर तरिकाले यातना दिएर हत्या नगरेको, आरोपितले अभियोग स्वीकारको देखिएकाले जन्म कैद (२५ वर्ष) कर्तव्य ज्यानमा कसुर ठहर भइ सजाय तोकिएको अदालतले जनाएको छ । अनुसन्धानका क्रममा थापाले अभियोग स्वीकार गरेका थिए भने आवेशमा हत्या गरेको बयान दिएका थिए।"
"मरेको कुखुराको मासु खाँदा एकको मृत्यु, ९ बिरामी","बैतडी : बैतडीको पुर्चौंडी नगरपालिका २ जरसौंमा मरेको कुखुराको मासु खाँदा एकजनाको मृत्यु भएको छ भने एकै परिवारका ९ जना बिरामी परेका छन् । शनिबार साँझ मरेको कुखुराको मासु घरपरिवारका सबै सदस्यले खाएका थिए। आइतबारदेखि परिवारका १० जना बिरामी परेको स्थानीय केशव पन्तले जानकारी दिए । बिरामी परेका मध्ये १५ वर्षीया पुष्पा पार्कीको मंगलबार बिहान मृत्यु भएको उनले बताए। मासु खाएपछि बिरामी भएकामा बान्ता हुने, झाडापाखलालगायतका लक्षण देखिएका पन्तले बताए । बिरामीलाई स्थानीय स्वास्थ्य संस्थाका स्वास्थ्यकर्मीले औषधि दिएपनि ठीक नभएपछि थप उपचारका लागि हाट स्वास्थ्यचौकीमा लगेको पन्तले बताए । महादेवस्थान स्वास्थ्यचौकीका अहेव राधिका कुँवरका अनुसार बिरामीलाई घरमै गएर औषधि दिँदा पनि बचाउन सकिएन। बिरामी हुनेमा ७० वर्षीय पार्वती पार्की, ३३ वर्षीया गंगा पार्की, ८ वर्षीय राकेश पार्की, ३५ वर्षीय जानकी पार्की, १२ वर्षीय मनोज पार्की, १० वर्षीय रमेश पार्की, ६ वर्षीय भुवन पार्की, ६ वर्षीय रुपेश पार्की र ४ वर्षीय सपना पार्की रहेका छन् । ७० वर्षीय पार्वतीबाहेक सबैलाई उपचारका लागि हाट स्वास्थ्यचौकी लगिएको छ ।"
घाटै भारततिर,"भद्रपुर : नेपालीको आफ्नै संस्कार छजहाँ मरे पनि आफ्नै भूमिमा दाहसंस्कार गर्नुपर्ने। खाडी मुलुक या कतै ज्यान गुमाए पनि नेपालमा ल्याएर परिवारजनले अन्त्येष्टि गर्छन्। तर, झापाको मेचीनगर६ र ७ का बासिन्दाले कसैको मृत्यु भए मेची नदीपारि भारतीय भूमिमा लगेर दाहसंस्कार गर्दै आएका छन्। त्यहाँ नेपालतर्प दाहसंस्कार गर्न र मलामी बस्न व्यवस्थित ठाउँ छैन। जसले गर्दा बेलाबखत भारतीयको हेपाइसमेत खेप्नुपरेको मेचीनगर७ का राजेश बस्नेत बताउँछन्। पहिले नेपालकै भूमि थियो, उनी भन्छन्, २०५२ सालमा दुवै देशको नापी आएपछि भारतीय भूमि भयो। त्यसकारण हामी भारतीय भूमिमा दाहसंस्कार गर्छौं। जमिन भारतको भयो भनेर घाट सार्ने कुरा भएन। यहाँ मलामीगृह बनाइएको छ। त्यो नेपालतिर पर्छ भने शव राख्ने ठाउँ भारतमा। भारतको नाकाबन्दीका बेला उक्त स्थानमा शव जलाउँदा भारतीय अधिकारीले जता नेपाली नदी पर्छ त्यतै दाहसंस्कार गर्नू भन्थे। उक्त स्थानमा नेपालतर्प व्यवस्थित गर्दै लगेपछि त्यस्तो समस्या नभएको उनी बताउँछन्। नेपालको भद्रपुर र भारतको गलगलियालाई मेची नदीले जोडेको छ। मेची नदी बग्ने अधिकांश क्षेत्र नेपालमै पर्छ। नदीको धेरै भाग भारतीय भूमिले छोएको छ। भद्रपुरको केही वडाका बासिन्दाले कसैको मृत्युपछि दाहसंस्कार गर्न भद्रपुर५ स्थित मेची किनारमा लैजान्छन्। मेची पुलबाट पाँच मिटर दक्षिणतिर बगरछेउमा दाहसंस्कार गर्ने गरिन्छ। भद्रपुर५ स्थित मेची नदीमा निश्चित स्थान नहुँदा पानी बग्नेछेउमै जमिन खोजेर शवको अन्त्येष्टि गरिन्छ। यो स्थान भारतमा पर्छ। १०२ र १०२३ सीमास्तम्भबाट पूर्वको भाग भारत पर्छ। उक्त स्थान दसगजाबाट सय मिटरभित्र छ। भद्रपुर नगरपालिकाका जनप्रतिनिधिले यसतर्फ चासो नदिएको गुनासो स्थानीय गर्छन्। अहिले शव जलाउँदै गरेको ठाउँ भारतमै पर्छ। यो ठाउँमा भारतीय पक्षले अवरोध गरेको छैन, स्थानीय सारिन गुप्ता भन्छिन्, सीआईबीको टोली यता आगोको मुस्लो देखे भने हेर्दै आउँछन्। केही भनेका भने छैनन्। अवरोध गरेका दिन कहाँ लगेर दाहसंस्कार गर्नु ? यो घाटमा जनप्रतिनिधि र मन्त्रीको ध्यान नपुगेको स्थानीय गुनासो गर्छन्। चुनावका बेला भने नेताले दाहसंस्कारका लागि व्यवस्थित गृह बनाइदिने आश्वासन बाँड्दै आएका छन्। भद्रपुर नगरपालिकाले मेची किनारमा मलामी घरसहित शव जलाउन सुविधायुक्त घाट बनाएको छैन। नगरपालिकाले मेची किनारको घाट छाडेर पहुँचको आधारमा अन्यत्र बजेट निकासा गर्ने गरेको स्थानीयको आरोप छ। उक्त घाट भारतमा पर्छ भने मेची नदी नेपालतिर जता बगेको छ त्यतै सारे हुन्छ, स्थानीय श्रवण रौनियार भन्छन्, त्यति गर्दा भारतीयको डर पनि हुँदैन। व्यवस्थित घाटमा नेपाली आफ्नै माटोमा जल्न पाउँछन्। मेची किनारमा घाट व्यवस्थापन गर्न नगरपालिकाको बोर्ड बैठकमा आफूले धेरै पटक कुरा उठाएको वडानम्बर ५ का अध्यक्ष बन्धु कार्की बताउँछन्। मेयरले धेरैतिर दाहसंस्कारस्थल बनाउनुहुँदैन, देउनियाको घाटलाई व्यवस्थापन गर्नुपर्छ भन्नुभयो, उनी भन्छन्, नगरकै सबैभन्दा पुरानो दाहसंस्कार गर्ने ठाउँ मेची नदी किनार नै हो। नगरपालिकाको योजनामा यहाँको घाट व्यवस्थापन नपरेको उनको भनाइ छ। अहिले शव जलाउँदै आएको ठाउँ भारतमा पर्छ, उनी भन्छन्, यसलाई समयमै व्यवस्थापन गरिएन भने भविष्यमा दुर्घटना हुन सक्छ। नगरपालिकाको योजनामा नपरे पनि वडाले पहल गर्ने उनी बताउँछन्। नगरपालिकाका प्रशासकीय प्रमुख तुलसीबहादुर श्रेष्ठ देउनिया खोला बग्ने भद्रपुर २ र ७ मा दाहसंस्कार गृह बनाइरहेको बताउँछन्। नगरपालिकाले मेची नदी किनारको विषयमा केही सोचेको छैन, उनी भन्छन्, त्यो अहिले भन्न सकिने अवस्था छैन। सीमा जोडिएको हुनाले पनि यसलाई हल्का रूपमा लिन नहुने उनको भनाइ छ। कचनकवल गाउँपालिकाको पाठामारी क्षेत्रको समस्या उस्तै छ। व्यवस्थित दाहसंस्कार गृह र घाट नेपालतिर नहुँदा भारतीय भूमिमा लैजानुपर्ने बाध्यता रहेको स्थानीयको भनाइ छ। भारतीय पुलिसले बेलाबेला दैनिक रूपमा दाहसंस्कार भएका बेला आएर नेपालतिरै घाट सार भन्छ, स्थानीय सन्तोष कुर्मी भन्छन्, तर, नेपाली भूमिमा पानी कम भएकाले स्थानीयहरू भारततिरै शव जलाउन जान्छन्।"
'जीवन काँडा कि फूल' प्रदर्शनमा रोक लगाएको निर्माताको आरोप,"धनकुटा : मदन पुरस्कार विजेता झमक घिमिरेको बहुचर्चित आत्मकथामा आधारित फिल्म 'जीवन काँडा कि फूल' का निर्माता तथा निर्देशक विनोद विष्टले हलमा प्रर्दशन गर्न नदिई फिल्ममाथि वितरकले रोक लगाएको भन्दै आरोप लगाएका छन् । पत्रकार महासंघ धनकुटा शाखाको सभाहलमा आयोजित पत्रकार सम्मेलनमा बोल्दै फिल्म निर्माता तथा निर्देशक विष्टले वितरकले फिल्म नचलेको भन्दै पन्छिएर हलबाट उतारेर प्रदर्शन गर्न नदिएको आरोप लगाएका हुन् । वायोपिक फिल्म 'जीवन काँडा कि फूल' गत कात्तिक २२ गते देखि देशभर प्रर्दशनमा आएको थियो । तर वितरकले पर्याप्त हल नदिँदा सीमित हलमा मात्रै फिल्म प्रदर्शन भइरहेको छ। उनले वितरकले फिल्म चल्न नदिएर हत्तोत्साहित गरेको दुखेसो गरे । धेरै दर्शकले फिल्म हेर्न खोजे।तर हलमा लागेन।धेरै दर्शकले फिल्म नराम्रो भन्दा पनि हेर्न नपाएको भन्ने मात्र गुनासो गरेको उनले बताए । काठमाडौंको केही स्थानबाहेक, पोखरा, धरानजस्ता बजारमा फिल्म लागेन । इहटरी, विर्तामोड, दमक, हेटौडा धनकुटा लगायत केही स्थानमा मात्रै फिल्म प्रदर्शन भएको थियो । उनका अनुसार क्यूएफएक्स, मल्टिप्लेस हलमा फिल्म शुक्रबार प्रर्दशन हुनुपूर्व बुधबार नै कुनकुन हलमा फिल्म लाग्दैछ । कति सो पायो भन्ने खबर निर्मातालाई आउँछ। 'बक्स अफिसको सर्भर अहिले चलचित्र विकास वोर्डले राख्दो रहेछ । टाइमिङ विकास वोर्डले फिक्स गर्दो रहेछ,' उनले भने। वितरक कम्पनी वालाजी टेलिफिल्मका संचालक सुनिल मानन्धरले विकास वोर्डबाट सर्भर ह्याक भयो भन्ने खबर दिएको उनले बताए । उनले भने, 'सिटी मलमा रहेको मल्टिप्लेसमा शुक्रबार बिहान ११ बजे एउटा मात्रै सो पाइएको रहेछ । तर आफूले शुक्रबार बिहान ९ बजे मात्रै खबर पाएको उनले बताए।' एउटा बहुचर्चित कृतिमा आधारित फिल्म प्रदर्शन हुँदा पनि कुनै निकायबाट साथ नपाएको उनले दुखेसो गरे । गेम प्लान्ट गरेर फिल्म माथि दह्रो राजनीतिक गरेको उनको दावी छ । उनले भने, 'अब अरुले वायोपिक बनाउने आँट गर्दैनन् । हिजो पनि बनेका वायोपिक फिल्म यसरी नै असफल भएका हुन् । वितरक, मल्टिप्लेस हलहरुले नियत खराब गरेर फिल्म चलाएनन् । काठमाडौं २९ वटा मल्टिप्लेस तथा क्यूएफएस हल छन् । कम्तीमा पनि एकएक शो पाएको हुन्थ्यो। सन्तोक मिल्थ्यो । ' 'फिल्ममा स्टार कलाकार नभएको भनियो। झमक घिमिरेको फिल्म कुन चै स्टार काष्टलाई ल्याएर खेलाउनु । यो फरक खालको फिल्म भएकोले यही अनुसार सरकार, सबै निकायले सहयोग गर्नुपथ्यो, उनले भने, 'विरजंगमा सम्पन्न फिल्म महोत्सवमा सञ्चारमन्त्री गोकुल बाँस्कोटाले हाम्रो नेपालमा वायोपिक फिल्म किन बन्दैनन् । आर्ट फिल्म किन बन्दैन भनेर मन्तव्यमा गुनासो राखेको सुने । तर बनिरहेको फिल्मलाई चलाउन कसैले ध्यान दिनु भएन । वेवास्ता गर्नुभयो ।' फिल्ममा झमक सानो छँदाको रोल सिलगुडिकी अवस्था थापा र ठूला हुँदाको रोल काठमाडौंकी रोजिता वुद्धचार्यले गरेकी छिन् । त्यस्तै फिल्ममा झमकको बुवाको भूमिका किसन सुनार, आमाको भूमिका उमा गिरिलगायत ३० भन्दा बढी कलाकारको अभिनय रहेको छ । करिब ८० लाख रुपैयाँको लागतमा निर्माण भएको फिल्म २ घण्टा ५ मिनेट लामो छ । फिल्मका कार्यकारी निर्माता बद्री चौहान, उमानाथ सुवेदी, जुनु गौतम, संवाद झमक घिमिरे, मुक्ति उपाध्याय बराल, पटकथा मुक्ति उपाध्याय बराल, संगीत प्रकाश शिवाकोटी, गीतकार झमक घिमिरे, प्रकाश शिवाकोटी, छायाँकार शिव ढकाल, नृत्य निर्देशन कमल राई, प्रोडक्सन डिजाइनर दिनेश प्रकाश महरा, प्रोडक्सन म्यानेजर प्रकाश हमाल, कलररिष्ट श्याम कुँवर, सम्पादक तारा थापा किम्भे लगायत छन् । दर्शकको उत्साहजनक साथ धनकुटामा भने उत्साह साथ फिल्म प्रदर्शन भइरहेको छ । दर्शकको प्रतिक्रिया बुझ्न आएका निर्देशक विष्टले हलमा दर्शकको घुइँचो देखेर छक्क परे । अन्नपूर्णसँग कुरा गर्दै उनले भने, 'दर्शकबाट सकारात्मक प्रतिक्रिया पाउँदा उत्साहित छु।' फिल्म हेर्न आउने धेरै दर्शक भावुक बनेको धनकुटा सिनेमा हल संचालक पूर्णकुमार चौधरीले बताए।"
सजिलो छैन भगवान् बन्न !,"जनकपुरधाम : विश्व प्रसिद्ध विवाहपञ्चमी महोत्सवको तयारीसँगै जनकपुरमा रामलीला मंगलगान सुरु भएको छ। कात्तिक पूर्णिमादेखि जानकी मन्दिर प्रांगणमा रामसीता मंगलगान झाँकी प्रदर्शन हुन्छ। झाँकीमा भगवान् रामसीताको स्वरूपमा सजिएका हुन्छन् दुई बालक। भगवान् को स्वरूपमा राम पुरुष र सीता महिला भएजस्तो साज श्रृंगार गरिए पनि असलमा दुवै पुरुष हुन्। रामको स्वरूपमा सजिएका हुन्छन् १५ वर्षीय प्रकाशकुमार झा भने सीता बनेर १४ वर्षीय आकाश झा झाँकीमा बस्छन्। महोत्तरीको सोनमा तरहारी गाउँका आकाश र प्रकाश नातेदार हुन्। उमेरमा केही अन्तर र हेर्दा पनि सानो ठूलो देखिने हुनाले दुवैले झाँकीमा भगवान् बन्ने मौका पाएका हुन्। गाउँकै विद्यालयमा प्रकाश कक्षा ८ मा र आकाश कक्षा ७ मा पढछन्। रामलीला प्रदर्शनमा पछिल्लो दुई वर्षदेखि लागेका दुवैजना लीला मञ्चन आयोजना हुँदा विद्यालय छाड्ने गर्छन्। मंगलगान र झाँकी हेर्न आउने श्रद्धालुले भगवान् लाई ढोग्दै आर्शिवाद लिने गर्छन्। रामसीताको स्वरूपमा सजिएका दुवै बालकले निकै श्रद्धापूर्वक ढोग्नेलाई आर्शिवाद दिन्छन्। दुवै बालकको मुहार निकै तेजस्वी देखिन्छ। श्रद्धालुका लागि भगवान् बनेका प्रकाश र आकाशलाई यथार्थमा भगवान्को स्वरूप बन्न सजिलो हुँदैन। रामलीला मण्डली सञ्चालक श्रृंगारी महेन्द्र सरण व्यासको देखरेख र उनीबाटै सिकेर प्रकाश र आकाश भगवान् बन्ने गर्छन्। भगवान्को स्वरूप बन्न कडा परि श्रम र निरन्तरको अभ्यास चाहिन्छ, रामलीला मण्डलीका व्यास महेन्द्र शरण भन्छन्, यी बच्चा विद्यालयमा पढ्छन्। रामलीला आयोजन हुँदा हामीसँगै झाँकी प्रदर्शन गर्न हिँड्छन्। पारिवारिक रूपमा नातेदार पर्ने हुनाले आमाबुवाको स्वीकृतिमा बालकलाई रामसीता बनाउने गरेको उनी बताउँछन्। रामलीला मञ्चन गर्नुअघि प्रतिदिनको लिलाको संवाद बालकलाई दिने गरिन्छ। ती सम्वादलाई रटेर याद गर्छन्। अर्को दिन लीला मञ्चन गर्दा सम्बन्धित संवाद बोल्दै भगवान्को किरदार निभाउने गरिन्छ। भगवान् स्वरूप बन्ने बालकद्धय निकै सहनशील र शान्त स्वभावका हुनु आवश्यक छ, शरण थप्छन्, मञ्चमा बस्दा भगवान् झैं सबैसँग हँसिलो र तेजिलो अनुहार प्रस्तुत गर्नु र घण्टौं शान्त भएर बस्नु सहज हँुदैन। रामको स्वरूप बन्ने आकाशले भगवान् बन्दा निकै रमाइलो लाग्ने बताए। उनले भने, पहिला पहिला अप्ठ्यारो लाग्थ्यो तर अब सजिलो हुँदै गएको छ। सबैले आफूसँग आर्शिवाद लिँला भगवान् झैं आर्शिवाद दिनु पर्ने अवस्था रमाइलो लाग्ने उनको भनाइ छ। उनका अनुसार कहिलेकाँही आफूले ठूलठूला नेताले पनि आशिर्वाद लिन आउँछन्। ४५ वर्षदेखि रामलीला मण्डली लिएर देशविदेशमा प्रदर्शन गर्दै आएका व्यास महेन्द्र शरण भन्छन्, जहाँ गए पनि बालकलाई भगवान् भनेरै आदर र सत्कार गरिन्छ। विवाह महोत्सवमा १५ दिनसम्म रामलीलाको विभिन्न प्रसंग प्रस्तुत गर्दै लीला प्रर्दशनी गर्ने गरिन्छ। झाँकी प्रदर्शनीको क्रममा रामसीताको स्वरूपलाई विशेष साज श्रृंगार गर्ने गरिन्छ। दिनका अनुसारले लुगा सजाइन्छ। आइतबार सुन्तला रंग, सोमबार घ्यू, बुधबार रातो, बिहीबार पहेलो, शुक्रबार सेतो र शनिबार निलो रंगको लुगा लगाउने गरिन्छ। गरगहना पनि अवसरका अनुसारले फरक हुन्छन्। मुकुट, श्रीपेच, आगा, कुण्डल, सेहरा, चेक, नेकलेस, हार, अस्कन्ध भूषण र कम्मरपेटी जस्ता गहनाले भगवान् रामसीताको स्वरूपलाई सजाइन्छ। यी गरगहना लगाएर सबै श्रृंगार गर्न कम्तिमा पनि आधा घण्टा र कहिलेकाँही विशेष अवसरमा दुई घण्टासम्म लाग्ने गर्छ। रामलीलामा झाँकी प्रर्दशन गर्ने बालक बिस्तारै लीला सिकेर कोही संगीतकार, कथाकार र कोही कोही मण्डली सञ्चालनकर्ता बनेका छन्। कतिपय ठूलो भएर पढीलेखी अर्को पेशामा पनि लाग्ने गर्छन्।"
उपचार नपाएर थलिन्छन् विपन्न !,"बांगेमरोठ (प्यूठान) : घरको एक मात्र छोरा २६ वर्षीय दामोदर खत्री। उनले सात वर्षअघि बुवा र ६ वर्षअघि आमा गुमाइसकेका छन्। राम्रोसँग बोल्न र कुरा गर्न नसक्ने उनी इशारामा कुरा गर्छन्। बुबाआमाको मृत्युपछि बेसहारा बने। पढ्न पाएनन्। अभिभावकविहीन बनेका खत्री एक वर्षदेखि उपचार नपाएर घरमै थलिएका छन्। देब्रे खुट्टा चुडिन थालेको छ। औंलामा घाउ बनेर खस्नै आँटिसके। दुःखेर हिँड्नै सक्दैनन्। झुपडीमा हुर्किएका झिमरुक गाउँपालिका ४ बांगेमरोठ चौरघिचका खत्री उपचार नपाएरै पीडाको दैनिकी गुजारिरहेका छन्। चुडिनै थालेका औंला फोहोर टालाले जसोतसो बचाएर राखेका छन्। आमाबुबाको साथ टुटेपछि बेसहारा बनेका उनलाई विवाह भएकी एकमात्र दिदीले जसोतसो पालनपोषण गरेर राखेकी छन्। आफंै गरिबी जीवन बिताइरहेकी दिदी शान्ता जीसीलाई भाइको उपचार गर्न मुस्किल छ। मेरो माइती भने पनि जे भने पनि यही एउटा भाइ हो, बिलौना गर्दै शान्ताले भनिन्, उपचार नपाएर भाइ घरमा ढलेको छ। बचाउन पाए हुन्थ्यो। भारतमा पतिले कमाउने जागिरले जसोतसो दुई छोरा र भाइको पालनपोषण गरेको उनले सुनाइन्। हामीले एकपटक भारतमा उपचार गर्न भाइलाई लग्यौं, उनले भनिन्, सातआठ लाख रुपैयाँ खर्च लाग्छ भनेपछि फर्काएर ल्यायौं। डाक्टरले हात्तीपाइलेको शंका गरे पनि चेकजाँच गर्न नपाएरै भाइलाई घरमा राखेर बस्नुपरेको उनको दुःखेसो छ। जंगलको छेउमा रहेको सानो झुपडीमा कष्टकर जीवन गुजारीरहेकी उनलाई भाइको उपचार गरेर माइती सहारा बनाउने ठूलो धोको छ। गतवर्ष काठमाडौंमा चेकजाँच गराउन जाँदा घाउ सुकाएर ल्याउनु भनेपछि उनी फर्केर सहर पुग्न सकेकी छैनन्। गरिबको झुपडीमा जन्मिएका व्यक्ति उपचारै नपाएर ओछ्यानमै थलिएर जीवन बिताउन बाध्य छन्। गाउँगाउँमा स्थानीय सरकार सञ्चालन भए पनि उनीहरूको नजर यसतर्फ पुग्न सकिरहेको छैन। वास्तविक गरिबको उपचारमा राज्यले सहयोग गर्नुपर्छ, लक्ष्मी मावि बांगेफेदीका प्रधानाध्यापक कर्णबहादुर जिसीले भने, उपचार नपाएर गरिब मृत्युको मुखमा पुग्नु हुँदैन। गाउँगाउँका गरिब जो उपचार नपाएर थलिएका छन्, उनीहरूको उपचारमा स्थानीय सरकारको पहलकदमी हुनुपर्ने उनको सुझाव छ।"
श्रम स्वीकृतिको सास्ती उस्तै,"वैदेशिक रोजगार कार्यालय ताहाचलमा २०७५ मंसिर ९ गते सेवाग्राहीको भीड थेगिनसक्नु थियो । कतिपयले मन्त्रीलाई गुहार्दा पनि श्रम स्वीकृति पाएनन् । त्यसकै लाइभ अन्नपूर्ण पोस्ट्को अड्डामा अन्नपूर्ण अंक २ मा प्रकाशन गरिएको थियो । ठीक एक वर्षपछि आइतबार अड्डामा अन्नपूर्णको टोली पुनः ताहाचल पुग्दा श्रम स्वीकृतिको सास्ती उस्तै भेटियो । समयमा काम नबन्दा कतिपयले उडान रद्द गर्नुपरेको थियो । अधिकांश त उडान छुट्ला कि भन्ने चिन्तामा देखिन्थे । सरकारले प्रदेशबाट श्रम स्वीकृति दिने व्यवस्था गरे पनि त्यसका लागि सेवाग्राही काठमाडौंमै आउने गरेको भेटियो । साँझ साढे ५ बजेको थियो, उदयपुरका छविन्द्रबहादुर मगर हतास देखिन्थे । घडी हेर्दै भन्दै उनी थिए, बर्बादै भयो । उनी आइतबारै साउदी अरब उड्नुपर्ने रहेछ । आज (आइतबार) राति १० बजेको टिकट हो । काम भएन भने त बर्बादै हुन्छ, उनी साथीहरूसँग दुखेसो गर्दै थिए, कति बेला काम हुन्छ अनि होटल पुगेर सामान लिई एअरपोर्ट जाऔं ? उनी बिहान ११ बजे कार्यालय पुगेका थिए । झन्डै चार घण्टा त लाइन लागेर पासपोर्ट बुझाए । अझै काम भएको छैन, उनले भने । पहिलो पटक विदेश जान श्रम स्वीकृति लिनेदेखि नवीकरण गर्न आउनेको भीड थेगिनसक्नु थियो । अधिकांश नेपाली कामदार दसैंको समयमा स्वदेश आएर छठपछि फर्किने भएकाले श्रम स्वीकृति लिन भीड लाग्ने गरेको कर्मचारीले बताए । धनुषाका एक युवकले बुधबारदेखि कार्यालय धाइरहेको बताए । चार दिन भयो, कामै भएको छैन, २९ वर्षे ती युवकले भने, कहिले के पुगेन भन्छन्, कहिले के, दुःख दिने काम मात्र भयो । आफूसँग भएको १० हजार रुपैयाँ पनि सकिएको उनले सुनाए । काम नभए सडकमै सुत्नुपर्ने अवस्था आउने उनको भनाइ थियो । बाराका अजय कुमार साँझ ५ बजेसम्म पनि काम नभएपछि कर्मचारीप्रति आक्रोश पोखिरहेका थिए । बिहान ९ बजे आएँ । तीन घण्टा लाइन लागेर १२ बजे डकुमेन्ट बुझाएँ, उनले भने, भोलि (सोमबार) बिहान १० बजेको उडान छ । उनी नौ वर्षदेखि कतारमा काम गर्दै आएका छन् । साँझ कार्यालय समयपछि पनि कर्मचारी काममै थिए । श्रम स्वीकृतिको पर्खाइमा रहेकाहरूको भीड उस्तै थियो । काम नहुने हो कि भन्ने त्रासमा रहेका सेवाग्राहीलाई आश्वस्त पार्न कर्मचारी भन्दै थिए, तपाईंहरूको काम राति १० बजेसम्म भए पनि आजै हुन्छ । चिन्ता नगर्नुस् । दैनिक १ हजार जना श्रम स्वीकृति नवीकरण गर्न पुग्छन् । ५ सयको हाराहारीमा नयाँ श्रम स्वीकृति लिन पुग्ने गरेको कार्यालयले जनाएको छ । धेरैजसो नेपाली कामदार दसैंमा घर आउँछन् र छठ सकिएपछि फर्किन्छन्, निर्देशक सुरेश जोशीले भने, धेरै कामदार एकै पटक फर्किंदा यहाँ कामको चाप बढेको हो । हामीले समय व्यवस्थापन गर्ने गरेका छौं । आइतबार बिहान ७ बजे कार्यालय खुलेको उनले सुनाए । साँझ अबेरसम्म काम भइरहेको थियो । हामीले उहाँहरूको हवाई टिकट हेरेर चाँडो काम गरिदिन्छौं, उनले भने, आजै टिकट भएकाहरूलाई प्राथमिकता दिन्छौं । काम सकिएन भने अर्काे दिन लाइन नबसी काम गरिदिन्छौं । सम्झौतापत्र नहुँदा झनै समस्या कार्यालयमा भेटिएका अधिकांश सेवाग्राहीको साझा समस्या देखियो, सम्झौतापत्र नहुनु । श्रम स्वीकृति नवीकरण गर्न सरकारले रोजगारदाता कम्पनीसँगको सम्झौतापत्र अनिवार्य गरेको छ । कार्यालयले सम्झौतापत्र नभएकै कारण दुःख नदिने बताए पनि कर्मचारीले अनिवार्य भनेपछि सेवाग्राही मर्कामा परेका थिए । यो नियम हामीलाई थाहै थिएन । तीनचार घण्टा लाइन लागेर डकुमेन्ट बुझायो, सम्झौतापत्र खोइ भनेर सोध्छन्, चार दिनदेखि कार्यालय धाइरहेका धनुषाका एक युवकले भने, यताबाट कम्पनीमा फोन गरेर सम्झौतापत्र पठाइदेऊ भन्यो, हुन्छ भन्छन् पठाउँदैनन् । अझै कति दिन धाउनुपर्ने हो ? उनी कतारमा रहेका साथीलाई सम्झौतापत्र पठाइदिन फोनमार्फत आग्रह गरिरहेका थिए । अनि, कार्यालयका कर्मचारीलाई इमेल आएनआएको सोधिरहेका थिए । म साउदी बसेको १५ वर्ष भयो । सातपटक नेपाल आइसकें तर यसअघि यो सम्झौतापत्र चाहिन्नथ्यो, बैतडीका हिक्मत बोहोराले भने, भोलि (सोमबार)को उडान छ । घरबाट हिजो (शनिबार) आएँ । आज सम्झौतापत्र चाहिन्छ भनेपछि अहिले नै कसरी ल्याऊँ ? वीरबहादुर बस्नेत साउदीमा क्रेन चलाउँछन् । उनीसँग न कम्पनीसँगको सम्झौतापत्र थियो न त ड्राइभिङ लाइसेन्स । यहाँ किन चाहिन्छ र भनेर लाइसेन्स उतै कम्पनीमा छाडेर आएँ । सम्झौतापत्र पनि छैन, उनले भने, बुधबार यहाँ आएपछि अनिवार्य चाहिन्छ भन्नुभयो । कम्पनीले अझै इमेल गरेको छैन । इमेल नआएकै कारण हवाई टिकटसमेत रद्द गर्नुपरेको उनले सुनाए । शुक्रबारको टिकट थियो रद्द गरें । ३० हजार रुपैयाँ थप लाग्ने देखियो, उनले भने । भिसा स्टिकर हराउने चिन्ता सरकारले हालै मात्र भिसा स्टिकरमा नयाँ प्रावधान ल्याएको छ । कामदारले अब इमेलमै स्टिकर पाउँछन् । मोबाइलमै स्टिकर देखाएर कामदार सजिलै विदेश उड्न पाउँछन् । स्टिकर थपिँदै जाँदा राहदानी फोहोर भएको भन्दै सरकारले इमेलमै स्टिकर दिने व्यवस्था गरेको हो । त्यसको जानकारी कामदारको मोबाइल नम्बरमा आउँछ । तर, कतिपयले इमेल नचलाउने हुँदा सरकारले प्रिन्ट दिने व्यवस्थासमेत गरेको छ । प्रिन्ट हराउला कि भन्ने चिन्ता सेवाग्राहीमा देखियो । मैले इमेल चलाउँदैन, यो प्रिन्ट दिनुभएको छ । हरायो भने त म विदेश जानै पाउँदैन, एक युवाले भने, राहदानीमा टाँस्दा ढुक्क हुन्छ नि । छुट्टै पाना राख्दा कता हराउँछहराउँछ । सरकारले केही समयपछि प्रिन्ट दिन बन्द गर्ने तयारी गरेको छ । झिसमिसेमै लाइन श्रम स्वीकृति लिन झिसमिसेमै सेवाग्राही वैदेशिक रोजगार कार्यालयमा पुग्छन् । कार्यालयबाहिर रहेका व्यवसायीका अनुसार बिहान ५ बजेअघि नै सेवाग्राहीको भीड लाग्छ । कार्यालयको ढोका खुल्छ ९ बजेतिर । काम सुरु हुन्छ १० बजेपछि मात्र । कार्यालयमा टोकनको व्यवस्था हटाइएको छ । अनलाइनबाट फारम भरी टोकन नम्बर र समय लिनुपथ्र्यो । अहिले घण्टौं लाइन लागेर फारम बुझाउनुपर्ने र पालो मिच्ने अवस्थाले सेवाग्राहीमा असन्तुष्टि देखिन्थ्यो । छिट्टै टोकन प्रणाली ल्याउन लागेको कर्मचारीले बताए । त्यसबाट कामदारको समय बचत र कार्यालयको भीड व्यवस्थित गर्न सकिन्छ । टोकन सिस्टम हुँदा राम्रो थियो । अहिले त त्यो सिस्टमै हराएछ, उदयपुरका मगरले भने, ठेलमठेल गरेर दिनभर लाइन लाग्दा साह्रै दुःख पाइयो । पैसा तिरेर सेवा लिँदा पनि सुख छैन । हाम्रो नेपालमा जुन काम गर्न पनि घण्टौं लाइन लाग्नुपर्ने विडम्बना कहिले अन्त्य होला ? उनीहरूको दुखेसो थियो आफ्नै देशमा श्रम स्वीकृति लिन यति दुःख छ अनि विदेशमा हुने दुःखको कुरै नगरौं । कार्यालयको मूल ढोकामा प्रहरीले पहरा दिन्छन् । सेवाग्राहीबाहेक अरूलाई कार्यालयभित्र प्रवेशमा कडाइ गरिएको छ । लाइन व्यवस्थापनदेखि सेवाप्रवाहमा प्रहरीले सहयोग गर्ने गरेका छन् । दैनिक सयौंको संख्यामा आउने सेवाग्राहीको व्यवस्थापन गर्न प्रहरीलाई हम्मेहम्मे देखिन्छ । महिलालाई परामर्श केन्द्र पहिलो पटक विदेश जान लागेका नेपाली महिलालाई लक्ष्य गरी सूचना तथा परामर्श केन्द्र सञ्चालन गरिएको छ । रोजगारदाता, श्रम कार्यालय र श्रमिकबीच भएको त्रिपक्षीय सम्झौताबारे जानकारी लिनुका साथै विदेशमा काम गर्दा आउने कठिनाइबारे परामर्श दिइने गरेको छ । उनीहरूलाई वैदेशिक रोजगारसम्बन्धी श्रव्यदृश्य सामग्री देखाउनुका साथै दलालबाट हुन सक्ने ठगीबारे पनि सेचत गराइन्छ । जोर्डन जान लागेका महिला ठूलो संख्यामा आइतबार श्रम स्वीकृतिका लागि ताहाचल पुगेका थिए । घरेलु काममा जोर्डन जान लागेका उनीहरुले प्रतिक्रिया दिन अस्वीकार गरे । बिमावालाले लाउँछन् हैरानी कलंकी चोकबाट कालिमाटीसम्मको सडकमा हात समात्दै सोध्न आउँछन्श्रम गर्ने हो ? अन्नपूर्ण टोली बिहान १० बजे सोल्टीमोडबाट वैदेशिक रोजगार कार्यालयतर्फ जाँदा १२ जनाभन्दा बढीले एकै प्रकृतिको प्रश्न गरे, श्रम गर्न आउनुभएको ? बिमा गर्नुभयो ? फारम भर्नुभयो ? श्रम स्वीकृतिका लागि अनलाइन फारम भर्नुपर्ने व्यवस्था छ । अधिकांश नेपाली दलालको भर पर्छन् । दलालले विगतमा मनोमानी रूपमा कामदारबाट पैसा असुल्ने गर्थे । अनलाइन फारमका लागि ३ सय रुपैयाँ तोकिएको छ । वडा कार्यालय, विभाग र व्यवसायीबीचको सम्झौताअनुसार ३ सय रुपैयाँ शुल्क निर्धारण गरिएको हो । तर, आइतबार अन्नपूर्ण टोलीले कुरा गर्दा केही सेवाग्राहीले ६ सय रुपैयाँसम्म तिरेको बताए । कामदारले श्रम स्वीकृति लिनुअघि १ हजार ५ सय रुपैयाँ कल्याणकारी कोषमा जम्मा गर्नुपर्छ । उमेरअनुसार बिमा गर्नुपर्छ । सबैजसो बिमा कम्पनीका कार्यालय त्यहाँ खुलेका छन् । उनीहरूले सेवाग्राहीबाट सकेसम्म अधिकतम पैसा लिने गरेको पाइयो ।"
सिद्धबाबा सुरुङका लागि १० अर्ब,"बुटवल : सिद्धार्थ राजमार्गको बुटवलतानसेन सडकखण्डमा सुरुङमार्ग बनाउन बजेट सुनिश्चित भएको छ। मृत्यु मार्गका रुपमा चिनिने यो सडक पहिरोको उच्च जोखिमपूर्ण क्षेत्र हो। जोखिमयुक्त सिद्धबाबा क्षेत्रमा सुरुङ मार्ग बनाउन संघीय भौतिक पूर्वाधार तथा यातायात मन्त्रालयले प्रक्रिया थालेको थियो। सुरुङ मार्ग निर्माण गर्न अर्थ मन्त्रालयले १० अर्ब १५ करोड बजेटको सुनिश्चितता दिएको छ। मंसिर १ को अर्थमन्त्रीस्तरीय बैठकले सुरुङका लागि बहुवर्षीय योजनामा काम गर्ने गरी बजेट स्वीकृति दिएको हो। बजेटको सुनिश्चिततासँगै केही दिनभित्रै निर्माण कम्पनी छनोटका लागि टेन्डर आह्वानको तयारी भइरहेको सडक विभागले जनाएको छ। विभागका महानिर्देशक केशव शर्माले यसै वर्ष निर्माण सुरु हुने बताए। एकाध महिनाभित्र ग्लोबल टेन्डर आह्वान गर्छौं, आर्थिक वर्षभित्रै निर्माण सुरु हुनेछ, उनले भने। सुरुङमार्ग साढे दुई वर्षभित्र बनाइसक्ने योजना छ। सिद्धबाबामा सुरुङ मार्ग बनाउने विषयमा केही वर्षयता बहस भइरहेको थियो। लुम्बिनीपोखरा जोड्ने महत्त्वपूर्ण सडक भएकाले सुरुङ नै समस्याको समाधान भएकाले निर्माण प्रक्रिया थालिएको हो। प्रतिनिधिसभाका सांसद विष्णु पौडेलले सुरुङ मार्गसँगै डबल लेनको सडकसमेत निर्माण हुने बताउँछन्। सुनौलीकोरला सडकको दीर्घकालीन सोचसहित सिद्धबाबामा सुरुङ बनाउने निष्कर्ष निकालिएको हो, उनले भने। रुपन्देही र पाल्पाको सिमानामा पर्ने सिद्धबाबा क्षेत्रमा स्विस सरकार विकास सहयोगमार्फत सुरुङ मार्गको भौगर्भिक अध्ययन गरिएको थियो। ड्रिलिप नेपालले प्लानेट टेस्ट प्रालिमार्फत गरेको अध्ययनले सुरुङ मार्ग बनाउन सकिने प्रतिवेदन दिएको थियो। सुरुङ मार्ग पाल्पाको सिद्धबाबा मन्दिरको उत्तरतर्फको चिडियाखोलाको छेउबाट सुरु हुनेछ। चिडियाखोला खोंचबाट सुरु हुने सुरुङ दोभाननजिकै रामापिथेकस पार्कको उत्तरतर्फ निस्कनेछ। यो करिब ११ सय मिटरको हुने अनुमान छ। सिद्धार्थ राजमार्ग सिद्धबाबा क्षेत्रकै पहिरोका कारण असुरक्षित मानिन्छ। यहाँ पछिल्ला पाँच वर्षमा करिब डेढ सयको मृत्यु भएको छ भने सयौंको अंगभंग भएको छ। यो सडकमा पहिरो खस्नका लागि पानी पर्नुपर्दैन। दुई वर्षअघि मात्रै लुम्बिनी मेडिकल कलेजबाट बिरामीको उपचार गरेर फर्किंदै गरेका ३ डाक्टरको चर्काे गर्मीमा खसेको पहिरोमा च्यापिएर मृत्यु भयो। सिद्धबाबा क्षेत्र पत्रे चट्टानको भएकाले पहिरो जाँदा पुरिएर धेरैको ज्यान गएको छ। ७ वर्षअघि एउटा बस पहिरोमा पर्दा ३२ यात्रु एकै चिहान भएका थिए।"
महानगरमा सहज छैन शौचालय,"काठमाडौं : विनिता कार्की सार्वजनिक शौचालय खोज्दै बानेश्वर चोकमा भौंतारिरहिन्। दायाँबायाँ चहार्दा कतै शौचालय नभेटेपछि अन्तत : नजिकैको होटलमा छिर्न बाध्य भइन्। भोक लागेको नभए पनि शौचका लागि खाजा खाने बाहनामा होटलको शौचालय प्रयोग गरिन्। महिनावारीको पीडाले छटपटी भइरहेको थियो, विनिताले भनिन्, निकै बेर खोज्दा पनि सार्वजनिक शौचालय नभेटिएपछि होटलमा छिर्न बाध्य भएँ। विनितामा मात्र होइन, राजधानीका सडकमा हिँड्ने अधिकांश यात्रुको समस्या उस्तै हो। मुख्य बजार क्षेत्रमा पर्याप्त सार्वजनिक शौचालय छैनन्। भएका केही शौचालय प्रयोग गर्न लायकका छैनन्। हप्तौंदेखि सफाइ नगरिएका, पानीको समस्या तथा पायक पर्ने स्थानमा शौचालय नहुँदा अधिकांश सर्वसाधारण जबर्जस्ती होटल पस्न बाध्य छन्। सार्वजनिक भनिएका शौचालयमा शुल्क तिर्नुपर्छ। कतिपय अवस्थामा पैसा तिरेर पनि शौचालय प्रयोग गर्ने सुविधा हुँदैन। काठमाडौं महानगरले ५६ वटा सार्वजनिक शौचालय भएको बताए पनि आधाभन्दा बढी प्रयोग गर्न सक्ने स्थितिमा छैनन्। प्राय : मल र पसलले घेरिएको ठाउँमा हुने त्यस्ता शौचालयबारे सर्वसाधारण जानकार हुँदैनन्। शौचालयबाट मात्रै महानगरले वार्षिक १५ देखि ६० लाख बहाल उठाउँछ। सार्वजनिक शौचालयलाई सर्वसुलभ र नि :शुल्क गर्नुपर्ने भए पनि सर्वसाधारण शुल्क तिरेर प्रयोग गर्छन्। महानगरपालिकाका वातावरण विभागका प्रमुख हरिकुमार श्रेष्ठ शौचालय व्यवस्थापन र हेरचाहमा बढी रकम खर्च हुने भएकाले निजी क्षेत्रलाई जिम्मा दिएको बताउँछन्। महानगरको आँखा सबै ठाउँमा पुग्न सक्दैन, प्रमुख श्रेष्ठ भन्छन्, नि :शुल्क सेवा दिँदा व्यवस्थापनमा बढी खर्च हुने भएकाले निजी क्षेत्रलाई जिम्मा दिएका हौं। महानगरले अधिकांश शौचालय बहालमा दिएको छ। पानीको समस्या पनि उस्तै रहेको रत्नपार्कको लैंगिक अपांगमैत्री शौचालयको ठेक्का लिँदै आएका बर्खा देउवा बताउँछन्। हरेक दिन पानीकै समस्या हुन्छ, देउवाले भने, महानगरले लाखौं भाडा लिन्छ तर व्यवस्थापनमा सहयोग गर्दैन। शौचालयको अभाव हुँदा काठमाडौं घुम्न आउने पर्यटकसमेत सास्ती व्यहोर्न ब्याध्य छन्। काठमाडौंका पर्यटकीय स्थल शौचालयविहीन बन्दा भिजिट नेपाल २०२० समेत प्रभावित हुने देखिन्छ। काठमाडौंमा लैंगिक र अपांगमैत्री सार्वजनिक शौचालय जम्मा एउटा छ। रत्नपार्कमा रहेको शौचालय पनि पानी अभावमा प्रभावकारी रूपमा सञ्चालन हुन सकेको छैन। उपत्यकाका काठमाडौं, ललितपुर, कीर्तिपुर र मध्यपुर थिमीका सार्वजनिक शौचालय सुरक्षा, सञ्चालन, मर्मत, व्यवस्थापन र पूर्वधारमा निकै कमजोर छन्। लैंगिक तथा अपांगमैत्री शौचालय पनि छैनन्। महिनावारी भएका बेला प्रयोग गर्ने शौचालयको अभाव, वरपरको वातावरण, सरसफाइ र हेरचाह गर्ने जिम्मेवारी पाएका व्यक्तिको लापरवाहीजस्ता समस्या छन्। काठमाडौं महानगरले एक वर्षअघि स्मार्ट ट्वाइलेटको अवधारणा ल्याए पनि प्रक्रियामै अड्किएको छ। शौचालय सञ्चालन र व्यवस्थापन कार्यविधिसमेत नहुँदा विभिन्न अनुसन्धानले सार्वजनिक शौचालयको अवस्था दयनीय देखाएको छ। सरकारले सार्वजनिक शौचालय निर्माणमा इच्छा नदेखाउँदा सेवा विस्तारसमेत हुन सकेको छैन। काठमाडौंमा ५६, ललितपुरमा ९, कीर्तिपुरमा १० र मध्यपुर थिमीमा ६ वटा सार्वजनिक शौचालय छन्। काठमाडौं महानगरमा  सार्वजनिक शौचालय ५६  धार्मिक क्षेत्रमा २२  सरकारी कार्यालयमा (सर्वसाधारणलाई सजिलै उपलब्ध) ५  पेट्रोल पम्पमा ५६  व्यापारिक मल तथा भवनमा १७  अस्पताल क्षेत्रमा ९ ललितपुर सार्वजनिक शौचालय ९ धार्मिक क्षेत्रमा ५ सरकारी कार्यालयहरुमा ८ पार्कमा २ पेट्रोलपम्प १८ मल तथा बिल्डिङमा ५ अस्पतालमा ७ किर्तिपुर सार्वजनिक शौचालय १० धार्मिक क्षेत्रमा २ सरकारी कार्यालयहरुमा २ पार्कमा १ पेट्रोलपम्प २ अस्पतालमा १ मध्यपुर ठिमी सार्वजनिक शौचालय ६ धार्मिक क्षेत्रमा ५ पेट्रोलपम्प ८ असोज १ गते काठमाडौं खुला दिसामुक्त जिल्ला घोषणा भयो। यसलगत्तै असोज १३ गते नेपाल खुला दिसामुक्त राष्ट्र घोषण गरियो। प्रधानमन्त्री केपी ओलीले नेपाल एसियामै पहिलो खुला दिसामुक्त देश बनेको घोषणा गरेका थिए। पर्याप्त शौचालय निर्माणबिनै देशलाई खुला दिसामुक्त राष्ट्र घोषणा गरेकामा नागरिक स्तरबाट चौतर्फी आलोचना भएको थियो। यस्तो अवस्थामा महानगरलाई सार्वजनिक शौचालय निर्माण र व्यवस्थापनमा अझै चुनौती थपिएको छ। सातौं शौचालय दिवस मंगलबार सातौं विश्व शौचालय दिवस मनाइँदै छ। शौचालयको महत्वलाई उजागर गर्न हरेक वर्ष नोभेम्बर १९ तारिखमा विश्व शौचालय दिवस मनाइन्छ। लिभ नो वन बिहाइन्ड नारा दिएर यस वर्ष नेपालमा पनि विश्व शौचालय दिवस मनाउन लागिएको हो। देशभर सरकारी र निजी क्षेत्रबाट ट्वाइलेट वक भन्दै प्रभात फेरी कार्यक्रमसमेत राखिएको छ।"
