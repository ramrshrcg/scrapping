शीर्षक,विवरण
नीति तथा कार्यक्रमको प्रभावकारिता,"सरकारले राष्ट्रपतिमार्फत २०७६७७ का निम्ति नीति तथा कार्यक्रम संसद्मा प्रस्तुत गरेको छ। समृद्ध नेपाल, सुखी नेपाली को बृहत् सोच बोकेको सरकारले देश समृद्ध बनाई जनता सुखी बनाउने कुनै प्रभावकारी कार्यक्रम देखिन्न। गत वर्ष प्रतिबद्धता गरिएका कतिपय घोषणा सम्बन्धमा सरकार मौन छ। नेपाल कम्युनिस्ट पार्टी (नेकपा) को नेतृत्वमा दुईतिहाइको सरकार गठन भएपछि पहिलो वर्ष ल्याइएको नीति तथा कार्यक्रममा केही वार्षिक र केही पाँचबर्से लक्ष्य निर्धारण गरिएको थियो। यद्यपि त्यसको प्रगति सम्बन्धमा शुक्रबार सदनमा प्रस्तुत नीति तथा कार्यक्रममा कुनै पनि व्यहोरा उल्लेख छैन। नीति तथा कार्यक्रमको सुरुदेखि मध्यसम्म सरकारले आत्मप्रशंसा गरेको छ। केही मिथ्यांकसमेत समावेश भएका छन्। सरकारले विकास खर्च गर्ने सवालमा केही कमजोरी रहेको आत्मसात गरे पनि अन्य सबै विषयमा सरकारले उत्कृष्ट काम गरेको नीति तथा कार्यक्रममा उल्लेख छ। निर्माणाधीन विकास आयोजनामा भएका ढिलाइ सम्बन्धमा आत्मसमीक्षा छैन। जम्माजम्मी दुई प्रतिशत मात्र काम बाँकी भएको मेलम्ची खानेपानी आयोजनाबाट पानी खुवाउने घोषित मिति पटकपटक सरिसकेको छ। माथिल्लो तामाकोसी जलविद्युत् आयोजना किन ढिलाइ भइरहेको हो ? त्यो पनि भनिएको छैन। गौतमबुद्ध अन्तर्राष्ट्रिय विमानस्थल पनि तोकिएको मितिमा सम्पन्न हुन सकेन। सरकारले यी आयोजना निर्माण सम्पन्न मिति सारेर आगामी आर्थिक वर्षको अन्त्यसम्म निर्माण पूरा गर्ने भनेको छ। गत वर्षको नीति तथा कार्यक्रममा पाँच वर्षमा ५ हजार मेगावाट विद्युत् उत्पादन गर्ने लक्ष्य राखिएको थियो। अहिलेसम्म कति प्रगति भयो ? त्यसको लेखाजोखा नगरी फेरि यो वर्षदेखि वर्षको एक हजार मेगावाट भनिएको छ। अघिल्लो वर्षमा पाँच वर्षभित्र बाध्यात्मक वैदेशिक रोजगार अन्त्य गर्ने भनिएको थियो। के त्यो सम्भव हुने दिशामा छ त ? पाँच वर्षभित्र सबै स्थानीय निकायमा सडक सञ्जाल विस्तार गर्ने भनिएको थियो ? यसका प्रगतिका विषय अनुत्तरित छन्। दक्ष मानव स्रोत विकास, गुणस्तरीय शिक्षा र स्वास्थ्यका सम्बन्धमा के प्रगति भयो ? सार्वजनिक सेवा प्रवाह कति सहज र गुणस्तरीय भयो र त्यसले जनताको जनजीविकामा कस्तो सुधार ल्यायो भन्ने सम्बन्धमा आत्मसमीक्षा गरिएको छैन। आयात प्रतिस्थापन र निर्यात प्रवर्द्धन निरन्तरका योजना छन्। देशमा व्यापार घाटा भयावह रूपले बढेर आठ महिनामै नौ खर्ब रुपैयाँ पुगिसकेको छ। विलासी र गुणस्तरहीन वस्तुको आयात नियन्त्रण अघिल्लो नीति तथा कार्यक्रममै समावेश थिए। निजी सार्वजनिक साझेदारीमा रुग्ण उद्योग पुनस्र्थापना गर्ने कार्यक्रम पनि अघिल्लो वर्ष घोषणा भएको हो। देशभित्र कति उत्पादनमूलक उद्योग स्थापना भए ? कति रोजगार बढ्यो भन्ने सम्बन्धमा नीति तथा कार्यक्रम मौन छ। सडक निर्माण सम्बन्धमा पनि सरकारले संसद्लाई ढाँटेको छ। गत चैत १० मा संसद्मा सम्बोधन गर्ने क्रममा प्रधानमन्त्री केपी शर्मा ओलीले आठ सय किमि सडक कालोपत्रे भएको बताएका थिए। त्यसको ४० दिनपछि राष्ट्रपतिले संसद्मा आगामी आर्थिक वर्षको नीति तथा कार्यक्रम प्रस्तुत गर्दै १६ सय किमि सडक कालोपत्रे भएको उल्लेख गरेकी छन्। ४० दिनको अवधिमा आठ सय किमि सडक कालोपत्रे हुन सम्भव छ त ? प्रधानमन्त्रीले यसअघि पनि संसद्मा सम्बोधन गर्दा सरकारलाई अनुकूल हुने तथ्यांक मात्र प्रयोग गर्ने, तथ्यांक बंग्याएर, तोडमोड गरेर प्रयोग गर्दै आएका छन्। वैदेशिक लगानीको तथ्यांक प्रस्तुत गर्दा उनले लगानीको आकारभन्दा पनि दर्ता भएको कम्पनीको संख्या प्रस्तुत गरेका थिए। यसरी सारहीन तथ्यांक प्रयोग गर्ने र बढाइचढाइ गर्ने उनी देशलाई उपयुक्त गन्तव्यतर्फ डोर्याउन पूर्णतः असफल देखिन्छन्। सरकारको नीति तथा कार्यक्रम यसै गतिहीनताको सिलसिला बनेको छ। अब घोषित नीति तथा कार्यक्रम केवल कर्मकाण्डी प्रक्रियामा सीमित हुने हो कि आशंका छ। त्यसो हुँदा सरकारले आफ्नो विश्वसनीयताका खातिर घोषित नीति तथा कार्यक्रम पूरा गर्ने प्रतिबद्धता जनाउन जरुरी हुन्छ।"
छोराको कुटपीटबाट वृद्धको मृत्यु,राजविराज : मादक पदार्थ सेवन गरेका छोराको कुटपिटबाट सप्तरीमा एक वृद्धको मृत्यु भएको छ। हनुमाननगर कंकालिनी नगरपालिका १४ विष्णुपुर टोल बस्ने ३२ वर्षीय देवकुमार रामको कुटपिटबाट घाइते उनका बुवा ६५ वर्षीय जगदिश रामको मृत्यु भएको सप्तरी प्रहरीले जनाएको छ। प्रत्यक्षदर्शी मृतककी जेठी बुहारी सुनीतादेवी रामका अनुसार जग्गासम्बन्धी घरायसी विवादमा मादक पदार्थ सेवन गरेका देवकुमारको कुटपिटबाट घाइते जगदिशको उपचारको क्रममा मृत्यु भएको हो। उपचारका लागि हनमाननगर कंकालिनी नगरपालिका १४ रामपुर मल्हनियास्थित स्थानीय मेडिकलमा उपचारको क्रममा मृत्यु भएको उनले बताइन्। बुवा छोरा दुबैले मादक पदार्थ खाई बढेको विवादमा हात हालाहाल हुँदा वृद्ध ढलेका थिए। वृद्धले बेहोस भएको नाटक गरेको भन्दै छोरा देवकुमार हिंडेपछि जेठा छोरा र बुहारीले घाइतेलाई नजिकैको मेडिकल पसलमा लगेको स्थानीयवासीले बताए। शवको आइतबार राजविराजस्थित अस्पतालमा पोस्टमार्टम भएको छ। जेठी बुहारी सुनीताले दिएको कर्तव्य ज्यानसम्बन्धी उजुरी दर्ता गरी आरोपितको खोजी तीब्रताका साथ भइरहेको जिल्ला प्रहरी कार्यालय सप्तरीका प्रहरी निरीक्षक सन्तोष खडकाले बताए।
जाखोर तालको डीपीआर तयार,"धनगढी : धनगढी उपमहानगरपालिका क्षेत्रभित्रै रहेको पर्यटकी क्षेत्र जाखोर तालको गुरुयोजना तथा विस्तृत अध्ययन प्रतिवेदन (डीपीआर) तयार भएको छ। उपमहानगरपालिकाको७ देवहरियामा अवस्थित जाखोर ताललाई प्रदेशको प्रमुख पर्यटकीय क्षेत्रको रुपमा विकास गर्न तालको गुरुयोजना तथा डीपीआर तयार गरिएको हो। परामर्शदाता रेडिको प्रालि काठमाडौंले तयार गरेको तालको गुरुयोजना तथा विस्तृत अध्ययन प्रतिवेदन सार्वजनिक गरिएको छ ।परामर्श दाता कम्पनीले गत माघमा स्थलगत अध्ययनअनुगमन गरी तयार पारेको गुरुयोजना तथा डीपीआर गत महिना मात्रै उपमहानगरपालिकालाई पेश गरेको थियो। सार्वजनिक गरिएको अध्ययन प्रतिवेदन अनुसार जाखोल तालसँगै त्यस क्षेत्रमा रहेका साना दुई ताल मुर्कट्टा र मुर्कट्टी तालको पनि विकास गरिने भएको छ। जाखोर तालको गुरुयोजनाभित्रै यी साना दुई ताललाई पनि राखिएको छ। जाखोर तालमा डुंगा सञ्चालन गरिने छ भने त्यसपछिको सानो मुर्कट्टा ताल व्यावसायिक रेष्टुरेन्टका लागि प्रयोग गरिने भएको छ। यसैगरी त्यो भन्दा पनि सानो मुर्कट्टी ताललाई खुला चिडियाखानाका रुपमा प्रयोगमा ल्याउन सकिने प्रस्ताव गरिएको छ।जसमा गोही, कुछुवा र माछा पाल्न सकिने छ। तालमा कमलको बोटको पनि संरक्षण गरिने छ। तयार गरिएको विस्तृत अध्ययन प्रतिवेदन अनुसार जाखोर ताल परिसरमा चिल्ड्रेन पार्क, पार्किङ स्थल, संस्कृति देखाउन संग्राहलय, अहिलेको मन्दिर नजिकै धर्मशाला प्रस्ताव गरिएको छ।यसैगरी, दुई वटा प्रवेशद्वार, जाखोर र मुरफट्टी तालको बीचमा पिकनिक स्थल, मेला स्थल प्रस्ताव गरिएको छ। जाखोर तालको साँघुरो ठाउँमा झोलुङ्गे पुल, तालको उत्तरतर्फ शिवको मूर्ति परिकल्पना गरिएको छ। यसैगरी, जाखोर ताल, मुर्कट्टा र मुर्कट्टी ताललाई जोडेर पदमार्ग बनाउने, त्यसको छेउमा साइकल ट्रयाक पनि रहने जनाइएको छ। पदमार्गको एक ठाउँमा भाले र अर्को ठाउँमा पोथी कुखुराको मूर्ति प्रस्ताव गरिएको छ। रेष्टुरेन्ट सञ्चाल प्रयोजनका लागि प्रयोग गरिने मुर्कट्टा तालमा पनि डुंगा सञ्चालन गर्न सक्ने सुझाव सरोकारवालले दिएका छन् । साथै ताल परिसरभित्रै एक भ्यूटावर पनि निर्माण गरिने छ। तर, यो अध्ययन प्रतिवेदनमा समेटिएको छैन। सबैको सल्लाह सुझावका आधारमा भ्यूटावरको निर्माण गरिने स्थानको टुंगो लगाइने छ। परामर्शदाता किशोर थापाका अनुसार जाखोर तालमा निर्माण हुने भ्यूटावरबाट छिमेकी देश भारतको पलियासम्म पनि हेर्न सकिने छ। पर्यटन व्यवसायी रमण श्रेष्ठले संरक्षण अभावमा रहेको जाखोर ताललाई गुरुयोजना अनुसार निर्माण गर्न सके सुदूरपश्चिमकै प्रमुख पर्यटकीय क्षेत्रको रुपमा विकास गर्न सकिने बताए। उनले तयार गरिएको गुरुयोजनामा पनि केही थप गरेर ताल क्षेत्रलाई विकास गर्न सकिने बताए। धनगढी उपमहानगरपालिकाका प्रमुख नृपबहादुर वडले जाखोल तालको विकासका लागि गुरुयोजना तयार गरिएको र पर्यटन व्यवसायीको सुझाव सल्लाह लिएर तयार गुरुयोजनामा थपघट गर्न सकिने बताए। अध्ययन प्रतिवेदनअनुसार जाखोर ताल क्षेत्रमा विभिन्न १४ वटा संरचना निर्माणका लागि प्रस्ताव गरिएको छ। यी सबै संरचना तयार गर्दा झण्डै २४ करोड रुपैयाँसम्म खर्च हुने परामर्शदाता थापाले बताए। उनले धर्मशाला र संग्रहालय निर्माणका लागि मात्रै दुई करोड बढी रुपैयाँ खर्च हुने जानकारी दिए। गुरुयोजना पास भइसकेपछि ताल क्षेत्रको विकासका लागि काम अगाडि बढाइने नगरप्रमुख वडले जानकारी दिए।"
ब्राउनसुगर सहित बर्दियामा ३ पक्राउ,गुलरिया : प्रहरीले लागुऔषध ब्राउन सुगर सहित ३ जनालाई पक्राउ गरेको छ। बर्दियाको मधुवन नगरपालिका ५ श्रीकृष्ण सामुदायिक वनस्थित सडक किनारामा १२ ग्राम ब्राउन सुगर कारोवार गरिरहेको अवस्थामा प्रहरी गस्ती टोली सानोश्रीले ३ जनालाई पक्राउ गरेको हो। प्रहरीले गोप्य सूचनाको आधारमा मधुवन नगरपालिका ६ गाउँ नम्वर ४ का ३२ वर्षिय दिनेश कुमार बोहोरा वडा नम्वर ५ गाउँ नम्वर ७ का १९ वर्षिय सुशील भारती र पुष्कर शाहीलाई पक्राउ गरेको जिल्ला प्रहरी कार्यालय बर्दियाका निमित्त प्रमुख प्रहरी नायव उपरिक्षक मदन जीत महराले बताए। उनीहरूलाई थप अनुसन्धानको लागि जिल्ला प्रहरी कार्यालय बर्दियाको हिरासतमा राखिएको महराले जानकारी दिए।
यस्तो देखियो रातो मच्छिन्द्रनाथको रथारोहण (फोटो फिचर),"ललितपुर : सहकाल र वर्षाका देवता मानिने रातो मच्छिन्द्रनाथलाई आज साँझ ६ बजेर ९ मिनेटमा रथारोहण गरिएको छ। ललितपुरको कटुवाल दहबाट मच्छिन्द्रनाथलाई कलशमा छोपेर विभिन्न विधिपूर्वक तःबहालस्थित मन्दिरमा महिलाले बोकेर ल्याई तान्त्रिक विधिद्वारा प्राण हालेपछि आठ पानेजुमध्ये चारचार जनाले पूजाआजा र बाजागाजासहित खटमा राखेर पुल्चोक पुर्याई रथमा विराजमान गराइएको हो। मच्छिन्द्रनाथ बोकिएको खट अगाडि मुख्य गुरुज्यू दाहिने हातमा ऊ लेखेको ज्वालान्याक नामक थाली आकारको भाँडो र बज्र बोकी बायाँ हातले शङ्खघण्टा बजाएर मच्छिन्द्रनाथ अघि हिँडाउने चलन भएको मन्दिरका ५८ वर्षीय पुजारी भुवनराज शाक्यले जानकारी दिए। 'साँझमा भगवान् बोक्ने आठ जना गुरुज्यू अर्थात् पानेजुले नियमपूर्वक व्रत बसेर भगवान्लाई लानुपर्ने हुन्छ', शाक्यले भने, 'भगवान् बोक्दा यी गुरुले हिँड्दा शिरमा टोपी र खुट्टामा जुत्ता लगाउनु भने हुँदैन।' यक्षराजका १०८ छोरामध्ये मच्छिन्द्रनाथ सबैभन्दा सानो अर्थात् कान्छो हुन् भन्ने परम्परा नेवारी समुदायमा छ। आजको चार दिन अर्थात् बुधबार ४ बजेपछि मच्छिन्द्रनाथको रथ तान्न शुरु गरिने शाक्यले बताए। रथारोहणपछि सोमबार नेवार समुदायले मच्छिन्द्रनाथलाई अन्न चढाएर नातागोता इष्टमित्र डाकी भोज खुवाएर भुज्या पर्व मनाउने गर्छ। पाटनमा तिब्बती र लामा मच्छिन्द्रनाथको जात्रा सुरु हुनु केही दिनअघिदेखि पाटनमा तिब्बती र लामाको सङ्ख्या बढ्न थालेको छ। सो समुदायले मच्छिन्द्रनाथलाई विशेष गरी अन्नदाताका रुपमा पुज्ने भएकाले नेवारी परम्परासँग उनीहरुको पर्व केही मेल हुन आउने पुजारी शाक्यले बताए। 'म मन्दिरमा पूजा गर्न बसेको आज १८ दिन भयो, यस अवधिभर करीब १०० जना टिबेटिएनले तःबहालको मच्छिन्द्रनाथ दर्शन गरिसकेका छन्', शाक्यले भने, 'मन्दिरमा आएर आफूसँग भएको माला घुमाउने, मन्त्र उच्चारण गर्दै मन्दिर परिक्रमा गर्ने, भूइँमा हात राखेर भगवान् दर्शन गर्ने काम यी जातिले गर्ने गरेका छन्।' हेर्नुस् सुनिता डंगोलले खिचेका फोटोहरूः"
सेती अञ्चल अस्पतालमा पानीको हाहाकार,"धनगढी : धनगढीस्थित सेती अञ्चल अस्पतालमा पानीको हाहाकार भएको छ। गर्मी मौसम सुरु भएसँगै अस्पतालमा रहेको खानेपानी योजना सुकेपछि पानी हाहाकार भएको हो। पानी हाहाकार भएपछि बिरामी, कुरुवा र त्यहाँ कार्यरत कर्मचारी तथा स्वास्थ्यकर्मी मारमा परेका छन्। छ वर्षअघि झन्डै ६५ लाख रुपैयाँ लगानीमा निर्माण गरिएको खानेपानी आयोजनामा अहिले सुकेको छ। पानी नै अभाव भएपछि अस्पतालको सेवासमेत प्रभावित भएको छ। पाँच दिनदेखि अस्पतालमा उपचारको क्रममा छु, कैलालीको मसुरियाका मानबहादुर तारामी मगरले भने, दैनिक बाहिरबाट एक बोतलमा पानी लिएर शौचालय जानुपर्छ, अहिलेसम्म शौचालयमा पानी देख्न पाइएको छैन। उनले एक बोतल पानी पनि शौचालय जान प्रयाप्त नहुने बताए। पानी अभाव भएपछि अस्पतालका शौचालय दुर्गन्धित बनेका छन्। दुर्गन्धित शौचालयमा विरामीका लागि एक बोतल पानी हात धुनसमेत पुग्दैन। असफल भएको पानीको योजना। अस्पतालमा यत्रो आर्टिनज बनाएको छ तर पानी कहाँ बाँडेको छ थाहा छैन, अस्पतालमा पानी अभावको कारणबारे थाहा नपाएका धनगढी उपमहानगरपालिका वडा नम्बर १३ राजपुरका साबु रानाले भनिन्, अस्पताल भित्र एक थोपा पनि पानी छैन। उनले पानी नभएपछि बाहिर लाइन लागेर बोतलमा पानी भर्ने वा बाहिरबाट किनेर लैजानुको विकल्प नभएको गुनासो गरिन्। पानी अभावले गर्दा अस्पतालमै रोगको संक्रमण फैलिने जोखिम बढेको छ। अस्पतालका विभिन्न शौचालयमा जडान गरिएका धारा सुक्का छन्। नेपाल खानेपानी संस्थान धनगढी शाखाले दिएको पानीले विहान सरसफाई गर्न पनि पुग्दैन। राति ट्यांकीमा भरिएको दुईतीन फिट पानी पनि विहानतिर अस्पतालको सफाई गर्न पुग्दैन। विहानपख अस्पतालका सहयोगीहरूले तलबाट पानी बोकेर नै माथिल्ला तलाहरूमा जसोतसो शौचालय र वार्डहरू सफाई गर्दै आएका छन्। एक महिनादेखि अस्पतालमा पानी आएको छैन, अस्पतालमा सरसफाईको काम गर्ने पार्वती मगरले गुनासो गर्दै भनिन्, जसरी पनि सफा गर्नुपर्छ भन्छन्, तलबाट पानी बोकेर नै पोछा लगाउनेदेखि सौचालय सफा गर्नुपर्छ। अस्पतालमा पानी अभाव भएपछि मिर्गौलाका बिरामी पनि प्रभावित भएका छन्। पानी नआउँदा सुख्खा भएको धारा। डायलासिस सेवाका लागि धेरै पानी आवश्यक हुने भएकाले समस्या परेको छ। सेती अञ्चल अस्पतालले २०६८ सालमा अस्पताल परिसरभित्रै ट्युबवेल गाडेर समरसेल पम्प जडान गरी एक लाख लिटरको ओभरहेड ट्यांकी पनि बनाएपनि त्यो सफल हुन सकेन। टुबेल सुकेपछि अहिले खानेपानीले दिएको पानी पनि अस्पताललाई पुग्दैन। २ सय ५० शैयामा सञ्चालनमा रहेको अस्पतालमा पानी अभाव हुँदा हाहाकार भएको छ। अस्पतालका मेडिकल सुपरिन्टेन्डेन्छ डाक्टर हेमराज पाण्डेले मन्त्रालयले नै खानेपानी आयोजनाका लागि ठूलो बजेट दिनुपर्ने बताए। उनले अस्पताल परिसरमा निकालिएका हाते पम्पले पनि काम नर्दा झन समस्या उत्पन्न भएको बताए। दुई वर्ष अघि पनि गर्मीयाममा बोरिङ सुकेपछि अस्पतालले तीन चारवटा हाते पम्प गाडेको थियो, उनले भने, जसले केही हदसम्म पानीको समस्या कम गरेको थियो। तर, अहिले ती सबै सुकेका छन्। मेडिकल सुपरिन्डेन्डेन्ट डाक्टर पाण्डेले अस्पताल परिसरमा जमिनमूनिबाट पानी नै नरहेकाले नै नल्का सुकेको हुन सक्ने बताए। सुदूरपश्चिम प्रदेशका झण्डै २८ लाख जनताको स्वास्थ्यसंग जोडिएको सेती अञ्चल अस्पतालमा पानी अभाव हुँदा पनि अहिले सम्बन्धीत निकायको रुपमा रहेको सामाजिक विकास मन्त्रालयले यसबारे खासै पहल गरेको छैन। पानी थाप्न लाइने लागेका सेवाग्राही तथा कर्मचारी।"
बलात्कारीलाई संरक्षण गरेको भन्दै प्रहरी कार्यालयमा ढुंगामुढा,"(महेन्द्रनगर) धनुषा : बलात्कारीलाई संरक्षण गर्दै पीडित बालिकाको उपचारमा लापरबाही भएको भन्दै स्थानीयले इलाका प्रहरी कार्यालय सखुवामा तोडफोड गरेका छन्। स्थानीयको विरोधले आइबार दिउँसो जनकपुरढल्केरब सडकखण्डसमेत अवरुद्ध भएको थियो। गत वैशाख १५ गते क्षिरेश्वरनाथ नगरपालिकाकी एक १४ वर्षकी बालिकालाई आफ्नै घरमा पढिरहेको बेला छिमेकी काका पर्ने ३३ वर्षका राजकुमार साहले बलात्कार गरेको आरोप छ। बलात्कारपछि घाइते भएकी बालिकाको जनकपुर अञ्चल अस्पतालमा उपचार गरिएको थियो। गत शुक्रबार बालिकाको मानसिक सन्तुलनसमेत बिग्रेपछि उनलाई उपचारको लागि काठमाडौं लगिएको थियो। ढुंगामुढाको क्रममा एकजना प्रहरी घाइते भएको इलाका प्रहरी कार्यालयका प्रहरी निरीक्षक अमिर दाहालले जानकारी दिए। मेसको चारवटा झ्यालको सिसा पुटेको छ, उनले भने। चक्काजामको कारण जनकपुरढल्केबर सडकखण्डमा यातायात बन्द भएको थियो। जिल्ला प्रहरी कार्यालय धनुषाका एसपी शेखर कोइरालाले पीडित बालिकाको राजधानीस्थित पाटन अस्पतालमा उपचार भइरहेको बताए। कक्षा ८ मा पढ्दै ती बालिकाको बलात्कृत भएको खवर एकदिनपछि प्रहरीमा पुगेको थियो। प्रहरीले तुरुन्त आरोपितलाई पक्राउ गरेर अनुसन्धान सुरु गरेको छ। बालिकाका परिवारको उजुरीको आधारमा प्रहरीले मेडिकल चेकजाँचपछि अनुसन्धान अगाडि बढाएको हो। यस अघि फागुन १ गते राति क्षिरेश्वरनाथ नगरपालिकाको छिमेकी मिथिला नगरपालिका३ हरीहरपुर मगर टोलकी बालिका रेश्मा रसाइलीको बलात्कारपछि हत्या गरिएको थियो।"
व्यापारीबाट कुटिए पत्रकार,"धनगढी : पत्रकार जनक विष्ट व्यापारीबाट कुटिएका छन्। स्थानीय त्रिनगर माविको सटर भाडाका बारेमा समाचार संकलन गर्न गएका विष्टलाई तेजेन्द्र थापाले प्रधानाध्यापकको कार्यकक्षमै हातपात गरेका हुन्। थापा विद्यालयको सटरमा व्यवसाय गर्छन। सटर भाडाका विषयमा आफ्नो पसलमा सोधपुछ गरेको भन्दै उनले विष्टमाथि कुटपीट गरेका हुन्। विष्टको मुखमा चोट लागेको छ। थापालाई पक्राउ गरेको र कानुन अनुसार कारबाही हुने जिल्ला प्रहरी कार्यालय कैलालीका प्रहरी उपरीक्षक आभूषण तिम्सिनाले जानकारी दिए। घटनाप्रति नेपाल पत्रकार महासंघ सुदूरपश्चिम प्रदेश समितिले ध्यानाकर्षण भएको जनाएको छ। प्रदेश समितिका महासचिव योगेश रावलद्वारा जारी विज्ञप्तीमा दोषीलाई कारवाहीको माग गरिएको छ। महासंघ कैलालीले पनि घटनाप्रति आपत्ति जनाएको छ। महासंघका सचिव मिन ठकुरीद्वारा जारी विज्ञप्तीमा दोषीमाथि कारवाहीको माग गरिएको छ। प्रेस युनियन कैलाली, नेपाल पर्यटन पत्रकार संघ लगायतले विज्ञप्ति मार्फत घटनाको निन्दा गरेका छन्।"
प्रशासनले लगायो रेडक्रसको अधिवेशनमा प्रतिबन्ध,"धरान : सोमबारदेखि धरानमा हुने भनिएको नेपाल रेडक्रस सोसाइटीको अधिवेशन रोकिएको छ। गृह मन्त्रालयले सोमवारदेखि बुधबारसम्म धरानमा तोकिएको ४८ औँ महाधिवेशन गर्न प्रतिबन्ध लगाएको हो। गृह मन्त्रालयको निर्देशनअनुसार सुनसरीको धरानमा आयोजना हुने अधिवेशनमाथि प्रतिबन्ध लगाएको काठमाडोंका प्रमुख जिल्ला अधिकारी रामप्रसाद आचार्यले जानकारी दिए। उनले नेपाल रेडक्रस सोसाइटी विरुद्ध विदेशी रेडक्रस र नेपालबाटै विभिन्न उजुरी परेपछि छानविन भइरहेका कारण अधिवेशनमाथि प्रतिबन्ध लगाइएको बताए। अन्तर्राष्ट्रिय रेडक्रसहरूले नै संस्थागत उजुरी हालेका कारण नेपाल रेडक्रसको अधिवेशनमाथि प्रतिबन्ध लगाउनु परेको काठमाडौंका प्रजिअ आचार्यले बताए। 'नेपाल रेडक्रस सोसाइटी केन्द्रीय गोदाम घर निर्माणका लागि जग्गा खरिद, केन्द्रीय रक्त सञ्चार केन्द्रको नयाँ भवन निर्माण, विभिन्न जिल्लामा खानेपानी लगायतका आयोजनामा भष्ट्राचार तथा आर्थिक अनियमितता भएको उजुरी अख्तियार दुरुपयोग अनुसन्धान आयोग, परराष्ट्र मन्त्रालय र गृह मनत्रालयमा परेपछी छानविन भइरहेको छ', प्रजिअ आचार्यले भने, 'अधिवेशनबाट आउने नयाँ नेतृत्व निश्पक्ष नहुने र साधारण सभामा समेत चलखल हुने देखिएकाले अधिवेशन नगर्न नगराउन रेडक्रस केन्द्रीय कार्यालयलाई लिखित निर्देशन दिएका हौँ।' छानविन नसकुन्जेलसम्म रेडक्रसको साधारण सभा, अधिवेशन र निर्वाचन नगर्न लिखित निर्देशन दिएको आचार्यको भनाई छ। गृह मन्त्रालयको निर्देशन अनुसार सुनसरी प्रशासनले पनि रेडक्रसको अधिवेशन रोक्न प्रहरी परिचालन गरेको सुनसरीका प्रमुख जिल्ला अधिकारी प्रेमप्रकाश उप्रेतीले बताए। अधिवेशन प्रदेश १ का मुख्यमन्त्री शेरधन राईले उद्घाटन गर्ने तय भएको थियो। नेपाल रेडक्रस सोसाइटीका केन्द्रीय अध्यक्ष सञ्जीव थापाले प्रशासनको निर्देशनपछि बसेको केन्द्रीय समितिको आपतकालीन बैठकले अधिवेशन स्थगित गर्नु परेको बताए। रेडक्रस अधिवेशनका लागि देश विदेशबाट २९१ प्रतिनिधि सहित ४५० सहभागी धरान आएका रेडक्रस सुनसरीका सभापति उमेश थापाले बताए।"
पूर्वसभासद् गायत्री साह र उनका श्रीमान पक्राउ,"ललितपुर : पुर्वसभासद् गायत्री साह र उनका श्रीमान राजेश महतो पक्राउ परेका छन्। साह दम्पत्तीलाई प्रहरीले आइतबार दिउँसो ललितपुरको मेडिसिटी अस्पतालबाट पक्राउ गरेको हो। फौजदारी अभियोगमा उहाँहरुलाई पक्राउ गरिएको हो, महानगरीय प्रहरी परिसर जावलाखेलका डीएसपी नारायण चिमोरियाले भने, 'ललिपुरको १८ बाट पक्राउ गरेका छौँ ।' अस्पताल परिसरबाटै उनीहरुलाई प्रहरीले घिसार्दै पक्राउ गरेको भिडियो सामाजिक सञ्जालमा सार्वजनिक भएको छ । प्रहरीले गायत्रीलाई सातदोबाटोमा राखेको छ भने राजेशलाई जावलाखेलमा राखिएको छ । वैशाख १३ गते मेडिसिटी अस्पतालले दिएको उजुरीका आधारमा साह दम्पत्ती पक्राउ परेको चिमोरियाले जानकारी दिए। मेडिसिटी अस्पतालले दिएको उजुरीमा आफ्नो सन्तान अस्पतालमै छोड्नु गैरकानुनी भएको उल्लेख गरिएको छ। प्रहरीले उनीहरुमाथि मुलुकी फौजदारी अपराध संहिता २०७४ को दफा १८१ को उपदफा (१) अनुसार कारबाही हुने बताएको छ। मुलुकी अपराध (संहिता) ऐन, २०७४ को दफा १८४ (१) अनुसार उनीविरुद्ध मुद्दा चल्ने प्रहरीले बताएको छ। १८४ मा आफ्नो संरक्षकत्वमा रहेको व्यक्तिलाई फाल्न वा परित्याग गर्न नहुने उल्लेख छ। यो दफाको उपदफा १ मा कुनै नवजात शिशु, बालबालिका, अशक्त रोगी वा वृद्ध व्यक्तिलाई आफूले हेरचाह वा स्याहार सम्भार गर्ने कर्तव्य भएको व्यक्तिले निजको जिउ, ज्यानमा खतरा पुग्न सक्ने गरी फाल्न, परित्याग गर्न वा वेवास्ता गरी छोड्न हुँदैन भन्ने व्यवस्था उल्लेख छ। उपदफा (१) बमोजिमको कसूर गर्ने वा गराउने व्यक्तिलाई तीन वर्षसम्म कैद र तीस हजार रुपैयाँसम्म जरिबाना हुने संहितामा व्यवस्था छ। भएको के हो ? गायत्री साहले मेडिसिटी अस्पतालमा गत वर्ष फागुन २८ गते बच्चा जन्माएकी थिइन्। बच्चा जन्मिएपछिको रिपोर्टमा अस्पतालले शिशुको स्वास्थ्य अवस्था ठिक रहेको जनाएको थियो। तर, केही दिनपछि अस्पतालले नै भारतमा पठाएको नमुना परीक्षणबाट शिशुमा डाउन सिन्ड्रोम रहेको खुलेको थियो। त्यसपछि साह दम्पत्तिले डा निरासिंह श्रेष्ठ र उनी कार्यरत मेडिसिटी अस्पतालको गम्भीर लापरबाहीको सिकार आफूहरु भएको भन्दै शिशुको डिस्चार्ज लेटर लिन अस्वीकार गरेका थिए। उनीहरुले अझैसम्म पनि डिस्चार्ज लेटर लिएका छैनन्। यही विषयलाई लिएर अस्पतालले उनीहरुविरुद्ध उजुरी दिएको थियो। सोही उजुरीका आधारमा उनीहरु पक्राउ परेको डीएसपी चिमोरियाकोभ भनाइ छ। मेडिसिटी अस्पतालकै डा श्रेष्ठको सल्लाह अनुसार साह दम्पत्ति उनको निजी क्लिनिकमा नियमित गर्भ परीक्षण गर्दै आएका थिए। तीन महिनामा गरिने परीक्षण नगरिदिँदा शिशुमा रहेको क्रिटिकल डाउन सिन्ड्रोम पत्ता नलागेको दाबी उनीहरुको छ। अस्पतालले भने यसमा आफ्नो लापरबाही नरहेको दाबी गरेको छ। अस्पतालले जबरजस्ती डिस्चार्ज गर्न खोज्दै छ, केही दिनअघि मात्र अन्नपूर्णसँग कुरा गर्दै राजेश महतोले भनेका थिए, आफ्नो गल्ती ढाकछोप गर्न अस्पतालले हामीलाई सिकार बनाएको छ।"
भरतमोहनको जन्मदिनमा वृद्धवृद्धालाई निःशुल्क उपचार,काठमाडौं : दिवंगत उपप्रधान तथा अर्थमन्त्री भरतमोहन अधिकारीको स्मृतिमा निःशुल्क स्वास्थ्य शिविर आयोजना गरिएको छ। ललितपुरको सानेपास्थित स्टार एकेडेमीमा आइतबार आयोजित कार्यक्रममा वृद्धवृद्धाको निःशुल्क स्वास्थ्य परीक्षण गरिएको हो। कार्यक्रममा वृद्धवृद्धालाई सम्मानसमेत गरिएको थियो। अधिकारी पुत्री लिमा अधिकारीले आमाको मुख हेर्ने दिनको अवसर पारेर वृद्धवृद्धालाई उपहारसमेत प्रदान गरिन्। स्वर्गीय भरतमोहनको जन्मदिनको अवसर पारेर मनमोहन स्मृति प्रतिष्ठानले कार्यक्रम आयोजना गरेको हो। महोत्तरीको भ्रमरपुरामा १९९३ साल वैशाख २२ गते जन्मिएका अधिकारीको गत फागुन १८ गते ८२ वर्षको उमेरमा निधन भएको थियो। लामो समय नेपालको कम्युनिस्ट आन्दोलनमा सक्रिय रहेका अधिकारी अर्थमन्त्री हुँदा २०५२ सालमा आफ्नो गाउँ आफैं बनाऔं र वृद्धावृद्धालाई सामाजिक सुरक्षा भत्ता वितरणको सुरुवात गरेका थिए। यी कार्यक्रम अहिले पनि लोकप्रिय छन्। ईश्वरीलाल फाउण्डेशन र स्टार हस्पिटलको सहकार्यमा भएको कार्यक्रममा उपप्रधान तथा रक्षामन्त्री ईश्वर पोखरेल पनि सहभागी थिए।
घर नम्बर टाँसेको १ हजार !,"दोलखा : उत्तरी दोलखाको गौरीशंकर गाउँपालिकाले घर नम्बर कायम गरी नम्बर प्लेट टाँसेबापत १ हजार लिएको भन्दै स्थानीयले विरोध गरेका छन्। जिल्लाकै विभिन्न स्थानीय तहले निशुल्क टाँस गरेको घर नम्बरमा गौरीशंकर गाउँपालिकाले शुल्क असुल गरेको भन्दै स्थानीयले विरोध गरेका हुन्।घरमा नम्बर टाँस गरेवापत १ हजार रुपैयाँ शुल्क निक्कै महंगो भएको भन्दै गौरीशंकर गाउँपालिकाका स्थानीयले विरोध गरेका हुन्। आफ्नो घरमा पनि नम्बर टाँसिएको छ तर छिमेकी गाउँपालिकामा कतै पनि यति चर्को शुल्क लिएको नपाइएकोले आफूले तत्काल उक्त रकम नतिरेको गौरीशंकर गाउँपालिका५, सुरीका टिका भुजेलले बताए। आर्थिक अवस्था ठीक भएकालाई त १ हजार केही हैन तर सामान्य हातमुख जोर्न पनि समस्या भएकालाई त यो निक्कै महंगो भयो भूजेलले भने, 'केन्द्रबाट आएको बजेट सदुपयोग गर्न नसकेर बेरुजु तथा फिर्ता पठाउँछन् जनतालाई किन चर्को शुल्क लिएको बुझ्न सकिएन।' वडा कार्यालयबाट पाइने सेवा सुविधाबाट बञ्चित गर्ने डरले आफूले १ हजार रुपैयाँ तिरेको सुरीकै अर्का एक स्थानीयले बताए । गौरीशंकर गाउँपालिकाका अध्यक्ष स्वयम्बहादुर खड्काले भने घर नम्बरको प्लेट टाँसिएवापत मात्र १ हजार शुल्क नलिएको दावी गरे। प्रत्येक वडामा रहेका घर तथा व्यक्तिको प्रोफाइल तयार गर्न, घर निर्माणको प्रमाणपत्र तयार गर्न तथा सबै घर परिवारको व्यक्तिगत डाटा तयार गर्नका लागि सो शुल्क लिइएको खड्काले दावी दोहोर्याए। गाउँपालिकाले यसअघि कुनै शीर्षकमा पनि कर वृद्धि नगरेको उनको भनाई छ। वडागत प्रोफाइल निर्माण, व्यक्तिगत डाटा तयार गर्ने तथा घर निर्माण सम्पन्न प्रमाण पत्र दिँदा खर्च भएर बचेको रकम सम्बन्धित वडा कार्यालयमा नै फिर्ता गरी वडाले चाहेको विकास योजनामा खर्च गरिने भएकोले यसमा कसैले पनि चित्त दुखाउन आवश्यक नरहेको अध्यक्ष खड्काको भनाई छ। कुल ९ वटा वडा रहेको गौरीशंकर गाउँपालिकामा ५ हजार १ सय भन्दा बढी घरको निर्माण सम्पन्न भइसकेको छ। गत आवमा दोलखाका स्थानीय तहमध्ये सबैभन्दा बढी ७ करोड ५१ लाख ६० हजार बेरुजु गौरीशंकर गाउँपालिकाको रहेको महालेखा परीक्षकको कार्यालयको तथ्याङ्क छ।"
गाउँमै बाली उपचार शिविर,"बैतडी : जिल्लाको पाटन नगरपालिका ९ का किसान आलुमा पछौटे डढुवा रोग लागेर हैरान भएका बेला गाउँमै कृषि प्राविधिक पुगेपछि उनीहरुलाई राहत भएको छ। गाउँमै बाली उपचार शिविर सञ्चालन गरेर कृषि प्राविधिकले दिएको सुझावअनुसार किसान आफ्नो बारीका आलु जोगाउने लागेका छन्।'आलुमा पछौटे डढुवा लागेर हैरान भएका थियौं। गाउँमै बाली उपचार शिविर आएपछि हामीलाई धेरै फाइदा भयो। 'जैविक विषादीको प्रयोग गरेर रोग नियन्त्रणका उपायका बारेमा जानकारी पायौं,' किसान जयन्ती बिजलेले भनिन्,' गाउँमै बाली शिविर सञ्चालन हुँदा धेरै कुराको ज्ञान भयो।' बारीमा लगाएको तरकारीमा विभिन्न रोगकीरा लागेकै अवस्थामा गाउँमै बाली उपचार शिविर सञ्चालनमा आएपछि सहज भएको पाटन नगरपालिका ९ की किसान धान भण्डारीले बताइन्।उनले गाउँमै कृषि प्राविधिक आएर हाम्रो बालीमा लागेको रोगकीराका बारेमा सोधपुछ गरी उपचार पद्दतिका बारेमा जानकारी दिँदा धेरै राहत मिलेको बताइन्। जिल्लाको दशरथचन्द नगरपालिका १ गुरुखोलामा पनि बाली उपचार शिविरमार्फत किसानले सेवा लिएका छन्। शिविरमा ३३ जना किसानका विभिन्न बालीमा लागेको रोगकीराको निदानका विषयमा जानकारी प्राप्त भएको अगुवा किसान देवदत्त भट्टले बताए। कृषि ज्ञान केन्द्र बैतडीको आयोजनामा जिल्लाका दुई ठाउँमा बाली उपचार शिविर सञ्चालन गरिएको हो। दशरथचन्द नगरपालिका १ को गुरुखोला र पाटन नगरपालिकाको वडा नं ९मा बाली उपचार शिविर सञ्चालन गरिएको शिविरमा सहभागी मकै जोन कार्यालय बैतडीका जेटीए महेश अवस्थीले बताए। उनले शिविरमा किसानलाई परेका समस्या, बालीमा लागेको रोगकीराको उपचार, जैविक विषादीको प्रयोगलगायतका विषयमा जानकारी दिइएको बताए। गाउँमै गएर किसानको समस्यालाई समाधान गर्न बाली उपचार शिविर सञ्चालन गरिएको कृषि ज्ञान केन्द्र बैतडीका निमित्त प्रमुख कर्णबहादुर चन्दले बताए। उनले बैतडीका दुई ठाउँमा बाली उपचार शिविर सञ्चालन गरेको र आगामी वर्षमा पनि शिविर संचालन गर्ने बताए। गाउँमा बाली उपचार शिविरबाट सेवा पाउँदा खुसी लागेको दशरथचन्द नगरपालिका १ किसान कृष्णदत्त भट्टले बताए। उनले भने, 'तरकारी बालीमा विभिन्न रोगकीराको प्रकोप देखिएको थियो। सबै किसानले एकै ठाउँबाट रोगकीराको रोकथाप, उपचारलगायतका विषयमा जानकारी पायौं।' शिविरमा जैविक विषादीको प्रकोप, बत्ती पासोलगायतका प्रविधिका बारेमा जानकारी दिएको शिविरमा सहभागी मकै जोन कार्यालय बैतडीका जेटीए महेश अवस्थीले बताए।"
सुत्केरी जोगाउँदै प्रदेश सरकार,"सुर्खेत : गाउँमा सुविधायुक्त स्वास्थ्य संस्था नहुँदा केही वर्षअघिसम्म सत्केरी व्यथा लागेपछि उपचार नपाएर बाटैमा मृत्युवरण गर्नुपर्ने स्थिति थियो। सडक सञ्जालको पहुँच नपुगेको र हवाई यात्रामा सम्भव नभएपछि कतिपय सुत्केरीले बाटैमा त कतिले उपचार कुर्दै घरमै ज्यान गुमाउनुपरेको थियो। पछिल्लो केही वर्षयता कर्णालीमा मातृशिशु मृत्युदर घट्दै गएको छ। महिला तथा बालबालिका मन्त्रालयलको समन्वयमा ऐयर एम्बुलेन्स सेवा सुरु भएपछि सम्पर्कमा आएका बिरामी समयमै अस्पताल पुग्न पाएका छन्। बुधबार मात्रै एकै दिन दुई जना सुत्केरीको प्रदेश सरकारको सामाजिक विकास मन्त्रालयले हेलिकप्टरमार्फत उद्धार गर्यो। आमाको सुरक्षा गर्न सके मात्रै समाज सुरक्षित हुने भन्दै सुत्केरी व्यथा लागेका महिलामा अप्ठ्यारो भएको खबर पाउनासाथ मन्त्रालयले हेलिकप्टर पठाउन सुरु गरेको छ। हुम्लाको चंखेली गाउँपालिकाको मेल्छम स्वास्थ्य चौकीमा कार्यरत ३३ वर्षीया अनमी निशा नेपालीलाई बुधबार बिहान एअरलिफ्ट गरेको मन्त्रालयले दिउँसो दुई बजे पुनः ओदानचुली गाउँपालिका१ की ३५ वर्षीया राजकला महताराको उद्धार गरेको हो। अनमी निशा तीन दिनदेखि स्वास्थ्य चौकीमा उद्धारका लागि छट्पटाइरहेकी थिइन्। उनको स्थायी घर घोराही नगरपालिका१५ मा पर्छ। जागिरका लागि चंगेलीमा बस्दै आएकी अनमी नेपालीलाई गर्भपतन गराउँदा अत्यधिक रक्तस्राव भएको थियो। त्यहाँ बचाउन नसकिने अबर आएपछि सरकारले सेनाको हेलिकप्टरमार्फत सुर्खेत ल्याइएको र उपचारका लागि प्रदेश अस्पताल पुर्याएको छ। यस्तै, राजकला महताराका पनि दुई छोरा एक छोरी छन्। मंगलबार रातिबाट सुत्केरी व्यथा लागेकी महताराको सालनाल पहिले नै खसेका कारण बच्चा जन्माउन सकिनन्। सडक सञ्जालको पहुँच नपुगेको र हवाई यात्रामा सम्भव नभएपछि कतिपय सुत्केरीले अकालमै ज्यान गुमाउनुपरेको थियो। हुम्लामा उपचार सम्भव नभएपछि सामाजिक विकास मन्त्रालयमा परिवारले गुहार मागे। तत्कालै सामाजिक विकासमन्त्री दल रावलको निर्देशनमा हेलिकप्टर पठाएर उद्धार गरियो। महतरालाई रिसिभ गर्न मन्त्री रावल सुर्खेत विमानस्थल पुगेका थिए। उनको पनि प्रदेश अस्पतालमा उपचार भइरहेको छ। यस्तै, शुक्ररबा मात्रै डोल्पाबाट दुई जना गर्भवतीको उद्धार गरी प्रदेश अस्पताल पुर्याइएको छ। सबै क्षेत्रमा गुणस्तरीय चिकित्सा सेवा नभएका कारण सुत्केरी बचाउन ऐयर एम्बुलेन्सको विकल्प नभएको मन्त्री रावलले बताए। भनेकै समयमा उद्धार भएपछि मन्त्री रावललाई उनका पति वृष महताराले भगवान् भन्दै ढोगेका थिए। कर्णालीका विकट जिल्लामा स्तरीय स्वास्थ्य संस्था नभएका कारण सुत्केरी महिलाको ज्यानको सधँै खतरा हुने गरेको मन्त्री रावलको भनाइ छ।०७४७५ मा प्रदेश सरकारको समन्वयमा सात जना सुत्केरी महिलाको उद्धार गरिएको थियो। चालु वर्षमा पनि १८ जना सुत्केरी तथा गर्भवती महिलाको हेलिकप्टरमार्फत उद्धार गरिएको मन्त्री रावलले जानकारी दिए। हामी अहिले आमा बचाउने अभियानमा छौं, दुई करोड रुपैयाँ सुत्केरी आमा बचाउन विनियोजन गरेका थियौं, उनले भने, करिब एक करोड जगेडा छ, कतै अप्ठ्यारो परेको खबर पाउनासाथ तत्काल हेलिकप्टर पठाउनेछौं, आमा बचाउन सके मात्र हाम्रो समाज जीवित रहन्छ। काठमाडौंबाट हेलिकप्टर मगाउँदा एक पटकमा ८ लाखजति खर्च हुने गरेको छ। हेलिकप्टरले प्रतिघण्टा एक लाख १० हजारदेखि एक लाख २० हजारसम्म भाडा लिने गरेका छन्। सरकारले एक हेलिकप्टर सुर्खेतमै राख्न माग गरेको बताउँदै अबको ६ महिनाभित्र सेनाले ४ वटा हेलिकप्टर कर्णालीमा राख्ने गरी जग्गा व्यवस्थापन भइसकेको मन्त्री रावलले जानकारी दिए।"
धनगढी विमानस्थल एक महिना बन्द,"धनगढी : धनगढी विमानस्थल एक महिनाका लागि बन्द भएको छ। धावन मार्गको स्तरोन्नतिका लागि आइतबारदेखि जेठ २१ गतेसम्म विमानस्थल बन्द हुने धनगढी विमानस्थलका प्रमुख तेजबहादुर बुढथापाले जानकारी दिए। त्रिभुवन विमानस्थल पछिको सबैभन्दा ठूलो धावनमार्ग रहेको धनगढी विमानस्थलको धावन मार्ग मर्मत र पार्किङ क्षेत्र विस्तार गरिने भएको छ। मर्मत कार्य आइतबारदेखि निर्माण कम्पनीले सुरु गरिसकेको छ। १० वर्षमा धावन मार्गको स्तरोन्नति गर्नुपर्ने भएपनि विगत १४ वर्षदेखि धावनमार्गको स्तरोन्नती गरिएको छैन। झण्डै २२ करोडको लगानीमा धनगढी विमानस्थलमा धावनमार्ग, पार्किङ क्षेत्र विस्तारलगायतको कार्य हुने प्रमुख बुढथापाले बताए। विमानस्थलको स्तरोन्नती गर्न लुम्बिनी, कोसी एण्ड न्यौपाने, खड्का, कोइराला जेभी काठमाडौंले १७ करोड ८८ लाखमा ठेक्का पाएको छ। ६० मिटर चौडाई र १८ सय मिटर लम्बाईको कालोपत्रे धावनमार्ग रहेको धनगढी विमानस्थलको धावन मार्गमा थप कालोपत्रे गरिने छ भने दुबैतर्फ २ र २ मिटर धावन मार्ग फराकिलो बनाइने छ। अहिले ३ वटा जहाजको मात्रै पार्किङको व्यवस्था छ। अब थप एक जहाज पार्किङ गर्न मिल्ने गरी पार्किङ क्षेत्र विस्तार, दमकलको सुविधा थप, एप्रोच लाइट र अन्य लाइट थप, सञ्चार उपकरण वृद्धिलगायतका सेवा थप र विस्तारको काम हुने छ।अहिले धनगढी काठमाडौं ५ वटा जहाजले उडान भर्ने गरेका छन्।"
"लाङटाङले पायो आरोहण अनुमति, वेसक्याम्पमा पुगे २ जर्मनी","नुवाकोट : काठमाडौंदेखि नजिक रहेको लाङटाङ हिमाललाई सरकारले पहिलो पटक हिमाल आरोहण अनुमति प्रदान गरेको छ। लाङटाङ लिरुङ आरोहणका लागि दुईजना जर्मनी नागरिकले अनुमति पाएका हुन्। देशकै मुख्य पर्यटन गन्तव्यको रुपमा रहेको लाङटाङ क्षेत्रको नाम पनि यहि हिमालको नामबाट राखिएको हो।लाङटाङ लिरुङ आरोहणका लागि पहिलो पटक एउटा विदेशी समूहले अनुमति लिएको पर्यटन विभागले जनाएको छ। विभागकी निर्देशक मिरा अचार्यका अनुसार दुईजना जर्मनीले लाङटाङ लिरुङ आरोहणका लागि अनुमति प्राप्त गरेका छन्। निर्देशक आचार्यका अनुसार नेपाल सरकारको मापदण्ड अनुसार उनीहरुले आरोहण शुल्क तिरेर अनुमति पाएका हुन्। आचार्यका अनुसार आरोहण अनुमति पाएका दुईजनाले अबको ३५ दिनभित्र आरोहण गरिसक्नुपर्ने मापदण्ड छ। सात हजार दुई सय ३४ मिटर उचाइको लाङटाङ हिमाल यसअघि कुनै पनि समूह तथा व्यक्तिबाट आधिकारिक रुपमा आरोहण गरिएको थिएन। रसुवाको गोसाइँकुण्ड गाउँपालिका४ क्यान्जिनमा रहेको लाङटाङ लिरुङ आरोहणका लागि सरकारले अनुमति दिएसँगै पर्यटन विकासमा मद्धत पुग्ने नुवाकोट र रसुवावासीले जनाएका छन्। पर्यटन विभागले दुईजनालाई आरोहण अनुमति दिएको पुष्टि गरेको छ। आवश्यक परेमा सुरक्षा तथा उद्धारका लागि प्रशासनले सहयोग गर्ने रसुवाका प्रमुख जिल्ला अधिकारी अर्जुन भण्डारीले जानकारी दिए। लाङटाङ आरोहणका लागि अनुमति पाएका जर्मनी नागरिकले आरोहण शुल्कबापत प्रति व्यक्ति ५ सय डलर नेपाल सरकारलाई राजस्व बुझाएका छन्। लाङटाङको लिरुङ आरोहणका लागि चार दिन अगाडि उनीहरु त्यसतर्फ प्रस्थान गरिसकेको पर्यटन विभागले जनाएको छ। लाङटाङ वेसक्याम्प पुगिसकेका उनीहरु प्रतिकुल मौसमका कारण मौसम अनुकुल हुनेवित्तिकै आरोहण अगाडि बढाउने तयारीमा रहेको जानकारी आएको निर्देशक मिरा आचार्यले बताइन्। आरोहणमा जर्मन नागरिक पासपोर्ट नं सि फोर वाई एल जे भि सिक्स डव्लु टि रहेका फेलिक्स एलेक्जेण्डरवर्ग र सोही देशका पासपोर्ट नं ई जे सेभेन टु फोर फोर जेरो फाइभ फाइभ रहेका एडाम रेडोस्लभ विलेक्ची रहेका छन्।सहयोगीहरुका साथ आरोहण लागि उनीहरु लाङटाङ पुगेको पर्यटन विभागले जनाएको छ। नेपालको तेस्रो गन्तव्यस्थलका रूपमा परिचित लाङटाङ जानेहरू बढीरहेको अवस्थामा आरोहण पनि सुरु हुनु निकै खुसी लाग्दो विषय भएको गोसाइकुण्ड गापाका अध्यक्ष कैसाङनुर्वु तामाङले बताए। लाङटाङ र क्यान्जिन वरिपरि एक दर्जनभन्दा बढी हिमाल छन्। त्यहाँ रहेका अधिकांश हिमालको नाम तिब्बतीयन भाषाबाट राखिएको छ। हिमालको बनावट, विशेषता र अविस्थितीको आधारमा नाम राखिएको स्थानीयवासीको भनाई छ। लाङटाङ आसपास पुग्नेहरुले लाङटाङ लिरुङ, झाङ्बु, किम्सुङ, छेर्पा छे, याङ्जी तेन्जी, युब्रा, मरिमटो, सिसापाङ्मा, लाङटाङ री, पेम्दङकर्पु, पाङरी गुल्दुम, गाङछोम्बा लगायतका पिक तथा हिमाल चढ्न जाने गरेका छन्। चार वर्ष अघि गएको भूकम्पका कारण लाङटाङ हिमालको फेदीमा रहेको वस्ती चार महिनासम्म मानवविहीन भएको थियो।"
अज्ञात रोगले घारमै मर्न थाले मौरी,"बैतडी : अज्ञात रोगले मौरी मरेपछि दशरथचन्द नगरपालिका५ पोटाका मौरीपालक किसान सुदर्शन लेखक चिन्तामा छन्। व्यवसायिक रुपमा मौरीपालन गर्दै आएका लेखकका केही दिनअघि २० घार मौरी मरेका हुन्। केही वर्षदेखि मौरीपालन व्यवसाय गर्दै आएका उनी वार्षिक १० लाख आम्दानी गर्छन्।सेरेना जातको मौरी पालेका लेखकले मह र मौरीका घार बेचेर आम्दानी गर्दै आएका थिए। तर यो वर्ष भने उनलाई धेरै घाटा लागेको छ। एक्कासी मौरी मर्न थालेपछि व्यवसाय नै चौपट होला जस्तो भएको लेखकले बताए। १ सय २० घार मौरी पालेका लेखकले रोग पत्ता लगाउन कृषि प्राविधिक घरमा बोलाउँदा पनि रोग पत्ता लाग्न नसकेको उनले सुनाए। मौरी के कारणले मरे भन्ने बारे अहिलेसम्म कुनै जानकारी हुन सकेकेो छैन। २० घार मौरी मरेपछि करीब साढे तीन लाख बढीको क्षति भएको लेखकले बताए।उनले भने, 'यो वर्ष मौरीपालन व्यवसायमा निकै ठूलो झट्का लाग्यो। अज्ञात रोगले मौरी मरेपछि व्यवसाय नै धरापमा परेको छ।' सेरेना जातको मौरी पालिरहेका किसान सुदर्शन लेखकले वार्षिक १५ क्विन्टल मह बिक्री गर्दै आएका छन्। तर यो वर्ष मौरी नै मरेपछि मह उत्पादनमा समेत ह्रास आएको उनले बताए। नागार्जुन मौरीपालन उद्योग दर्ता गरेर व्यवसायिक मौरीपालनमा लागेका किसान लेखकले दुईजनालाई रोजगारी समेत दिएका छन्। यस्तै यो वर्ष रोगले जिल्लाका अन्य ठाउँमा पनि किसानले पालेका मौरी मरेका छन्। मौरीको लार्भा नै मरेपछि ठूलो क्षति पुगेको दोगडाकेदार गाउँपालिका पीपलकोटका मौरीपालक किसान इन्द्रदेवशरण भट्टले बताए। उनले गाउँमा सय घार जति माहुरी मरेका जानकारी दिए। वार्षिक १० क्विन्टल बढी मह उत्पादन गर्ने गरेका भट्टले यो वर्ष ४२ घार मौरी मरेको बताए। ४२ घार मौरी मर्दा ४ लाख बढीको क्षति भएको र मह उत्पादनमा पनि कमी आएको उनले बताए। केही वर्षअघि घरको भित्ता र मुढेघारमा एकदुई घार मौरी पाल्ने बैतडीका किसान पछिल्लो समय व्यवसायिक मौरीपालनमा आकर्षित हुन थालेका छन्। गत वर्ष बैतडीमा ९५ मेट्रिक टन मह उत्पादन भएको थियो। यो वर्ष दस मेट्रिक टन मह उत्पादन बढेको कृषि ज्ञान केन्द्रले जनाएको छ। जिल्लामा ४ हजार ७ सय आधुनिक घार र ७ हजार ८ सय मुढेघार रहेको केन्द्रले जनाएको छ उपयुक्त मौसम र मौरीमा रोगको प्रकोप नदेखिएकामा बर्सेनी मह उत्पादन बढ्ने भएपनि समयसमयमा रोगकै कारण मौरी मर्दा मह उत्पादन तुलनात्मक रुपमा बढ्न नसकेको कृषि ज्ञान केन्द्रका प्रमुख कर्णबहादुर चन्दले बताए।"
फेवातालमा पौडी खेलेर रमाउँदै बालबालिका,गर्मी बढेपछि फेवातालमा पौडी खेलेर रमाउँदै बालबालीका । तस्बिर : कृष्णमणि बराल
सिस्टममा समस्या आएपछि सरकारी वेबसाइट बन्द,काठमाडौं : राष्ट्रिय सूचना प्रविधि केन्द्रको सिस्टममा समस्या आएको छ।सिस्टममा प्राविधिक समस्या आएपछि नेपालका सम्पूर्ण सरकारी वेबसाइट करिब आधा घन्टादेखि बन्द भएका छन्। सरकारी सर्भर बन्द भएपछि देशरभरका सरकारी कार्यालयको काम प्रभावित भएको छ। सर्भरमा सामान्य समस्या आएपछि मर्मतको कार्य जारी रहेको राष्ट्रिय सूचना प्रविधि केन्द्रका सूचना अधिकारी रमेशप्रसाद पोखरेलले जानकारी दिए। वेबसाइट पुन: संचालनमा आउन अझैं समय लाग्ने सूचना अधिकारी पोखरेलले जनाए।
मेची पुल जोड्न विवाद,"बिर्तामोड : झापाको भद्रपुरस्थित मेची पुलको भारततर्फको भागमा पश्चिम बंगाल र विहार राज्यबीच सडक निर्माण बिबाद सुरु भएको छ। विहारले पश्चिम बंगाल छोएर ग्राभेल सडक मेची पुलसम्म बनाउन खोज्दा पश्चिम बंगाल पक्ष विरोधमा उत्रिएपछि पुल जोड्ने सडक निर्माणमा बिबाद चुलिएको हो। यो बिबादमा भारतीय सीमा सुरक्षा बल (एसएसबी) पनि मुछिएको छ। हिउँदमा पुल पारी भारत तर्फको भागमा सवारीसाधन जसोतसो चले पनि बर्खा लागेपछि आवतजावत ठप्प हुने भन्दै सडक बनाउन विहार गलगलियाका जनप्रतिनिधि, स्थानीय र व्यापारी लागी परेका थिए। किशनगञ्ज जिल्ला भातगाउँ ग्राम पञ्चायतले करिब ७ लाख आन्तरिक बजेट निकासा गरी मेची पुल जोड्न बालुवा र माटोसहितको ग्राभेल बाटो बनाउन शुरु गरेपछि बिबाद सुरु भएको हो। बंगालको व्यापार, व्यवयासमा असर पर्न भएकाले बंगाल पक्षले सडक बनाउन अवरोध गरेका हुन्। पश्चिम बंगालको भूभाग भएर विहारले सडक जोड्न खोज्दा बंगालका केहि स्थानीय र व्यापारी विरोधमा उत्रिएका हुन्। बिरोधपछि विहारबाटै घुमाएर नेपाली सीमा क्षेत्रसम्म सडक ल्याइए पनि भारतीय सीमा सुरक्षा बल (एसएसबी) ले निर्माण कार्य रोकेको छ। सडकमा पानी कटाउन ह्युम पाइप राख्न एसएसबीले नदिएपछि सडक मेची पुलसम्म जोडिन पाएको छैन। पाईप राख्न नदिएपछि मेची पुलदेखि विहार पक्षले बनाएको सडक बीच ५० मिटर क्षेत्र खाली छ। खाली क्षेत्रमा ह्युम पाइप राखेर जोडेपछि मात्र ग्राभेल सडकले पुर्णता पाउने छ। सीमा क्षेत्रको पिलर नजिकै ह्युम पाइप राख्न नपाइने भन्दै भारतीय सीमा सुरक्षा बल (एसएसबी) ले रोकेको हो। यस विषयमा भारत र नेपाल दुवै देशका जनप्रतिनिधिले छलफल गरी बाटोलाई निकास दिन पहल गरेका छन्। तर एसएसबीले नमानेपछि यो समस्या समाधान हुन सकेको छैन। पुलको भारत तर्फको भागमा बिबाद भएकाले मेची पुल सञ्चालनमा आउन समय लाग्ने देखिएको छ। सडक निकास नभई प्रधानमन्त्री केपी ओलीले पुल उद्घाटन गरेको भन्दै उनकै गृह जिल्लामा आलोचना पनि सुरु भएको छ। नौ वर्षमा ३५ करोड ९५ लाख रुपैयाँको लागतमा नेपालले निर्माण सम्पन्न गरी तीन महिनाअघि प्रधानमन्त्री ओलीले पुल उद्घाटन गरेका थिए। मेची पुल हुँदै नेपालतर्फ ठुला सवारीसाधन सञ्चालन गर्न भारतको विहार राज्यले ग्राभेल सडक बनाउने काम एसएसबीले रोके पनि बगरको बाटो हुँदै हलुका चारपांग्रे, तीनपांग्रे, दुईपांग्रे र पैदलयात्री केहि समयदेखि आवतजातव गरिरहेका थिए। तर बगरको बाटो पनि विहिबार र शुक्रबार रातीको वर्षापछि आएको बाढीले बगाएपछि साना सवारी पनि ठप्प भएको छ। गाडी कुद्ने मेची नदीको बगरमा पानी जमेकाले पैदलयात्रीलाई पनि समस्या भएको स्थानीय मोहित शर्माले बताए। भारततर्फ सडक र बगर भत्किएपछि हुलका सवारीसाधन भारत जान फेरि काकँडभिट्टाको मेची पुल प्रयोग गर्न बाध्य भएका छन्। मेची पुल बनेपछि भद्रपुरमा हलुका सवारीसाधनको चाप बढेको थियो। दैनिक एक सयदेखि डेढ सयसम्म भारतीय र नेपाली नम्बर प्लेटको सवारीसाधन मेची पुल प्रयोग गरी आवतजावत गर्दै आएका थिए। मेची पुल त बन्यो तर स्थानीयको दुःख टरेको छैन, स्थानीय विक्रम सहनीले भने।"
अस्थायी साधन प्रयोग गर्ने बढे,"ललितपुर : स्वास्थ्य कार्यालय ललितपुरको पछिल्लो तथ्यांकले गर्भनिरोधक साधन प्रयोग गर्नेमा काठमाडौंभन्दा ललितपुर अगाडि रहेको देखाएको छ। काठमाडौंका २८ प्रतिशतले परिवार नियोजनका साधन प्रयोग गरे पनि ललितपुरका ५० प्रतिशतले प्रयोग गरेको देखिएको छ। स्वास्थ्य कार्यालय ललितपुरका सूचना अधिकारी हरिओम पोखरेलका अनुसार ०७४७५ मा १८ हजार १ सय २२ जना २० वर्षमाथिका देखिए। तर, १३ सय ५६ जना २० वर्षमुनिका छन्। त्यस्तै, ०७३७४ को तथ्यांकमा पनि ९ हजार ४ सय ८० जना २० वर्षमाथिका र ७ सय ७ जना २० वर्षभन्दा कम उमेरका छन्। सयमा एक जना कम उमेरका छन् भन्न सकिन्छ, पोखरेलले भने, ललितपुरको दुर्गमतिर यस्तो समस्या हुन सक्छ। उनले गोपनीयताको हकलाई ध्यानमा राख्दै स्वास्थ्य जाँच गर्न आउनेका नाम लेख्न नमिल्ने बताए। गर्भपतन रजिस्टरमा थर मात्रै लेखिन्छ। ठेगाना र थरको आधारमा कहाँ र कुन समुदायका धेरै गर्भपतन गर्न आए हेर्न सकिने उनले जानकारी दिए। ०७४०७५ मा १५ देखि ४९ वर्ष उमेर समूहका महिलाको संख्या १ लाख १० हजार ९ सय ६९ थियो। हालको संख्या १ लाख १३ हजार ४ सय ९५ छ। यसै संख्यालाई गर्भनिरोधक साधन प्रयोग गर्ने समूह मानिएको पोखरेलले जानकारी दिए। परिवार कल्याण महाशाखा टेकुका तथ्यांक अधिकृत दीपक दाहालले प्रदेश ३ मा ललितपुर गर्भनिरोधक साधन प्रयोग गर्नेमा सबैभन्दा अगाडि रहेको बताए।"
भोट हाल्न घर फर्किदै भारतीय कामदार,"मलंगवा : सर्लाहीको विभिन्न स्थानको इँटा भट्टा तथा प्लाई उद्योगमा काम गर्दै आएका भारतीय कामदार भोट खसाल्न घर फर्किन थालेका छन्। भारतमा जारी लोकसभा निर्वाचनमा भोट हाल्नका लागि कामदार घर फर्किन थालेका हुन्। सर्लाहीसँग सीमा जोडिएको बिहारको सीतामढी जिल्लामा सोमबार निर्वाचन हुँदैछ। भोट खसाल्ने दिन नजिकिएपछि उनीहरु काम गर्ने उद्योगबाट छुट्टि लिएर घर जान थालेका हुन्। पाँच वर्षमा आउने चुनावमा भोट हाल्नका लागि काम छोडेर घर जान लागेको सीतामढी जिल्ला विशनपुर ग्रामपंचायत फरछहियाका शुकदेव दासले बताए। नवलपुरको इँटा उद्योगमा काम गर्दै आएका दास ४ दिनको छुट्टी लिएर घर जान लागेका हुन्। सोमबार लोकसभाको चुनाव छ, दासले भने, भोट खसाल्नका लागि घर जाँदैछु। उनलाई काम गर्ने स्थानबाट घर पुग्न दुई घण्टा लाग्छ। चुनावको दिन सीमा शिल हुन्छ, उनले भने, त्यही भएर एकदिन अगाडि नै घर जाँदै छु। अरु साथी शनिबारनै घर गइसके। जिल्लामा करिब ८० वटा इँटा उद्योग छन्। अधिकांश इँटा उद्योगमा भारतीय कामदारनै रहेको उद्योग व्यवसाय संघका सर्लाही अध्यक्ष मेथुर चौधरीले बताए। जिल्लाको इँटा भट्टामा करिब ८० प्रतिशत भारतीय कामदारनै काम गर्छन्। सोमबार हुने चुनावमा भोट हाल्नका लागि कतिपय दुई दिन अगाडि गइसकेका छन्। अरु आइतबार जादैं छ। आइतबार साँझसम्म सबैजना घर गइसक्ने चौधरीले बताए।"
पुस्तकविहीन विद्यार्थी,"मुगु : नयाँ शैक्षिक सत्र सुरु भएको आधा महिला बित्दासेमत मुगुका विद्यार्थीको हातमा किताब पुग्न सकेका छैन। एक वर्षअघि प्रधानमन्त्रीले अभिभावकत्व ग्रहण गरेकी बालिकाले पनि किताब पाएकी छैनन्। कर्णालीरारा पर्यटन महोत्सव उद्घाटन गर्न आएका बेला प्रधानमन्त्री केपी ओलीले भर्ना गराएका दुई बालिका अहिले रित्तो हात विद्यालय जान्छन्। मुगुको कार्मारोङ गाउँपालिका८ माँग्री गाउँकी दुई बालिकालाई सोही गाउँमा रहेको बुद्ध माध्यमिक विद्यालयमा धमाधम पढाइ भएसक्दा पनि किताब पाएका छैनन्। अघिल्लो वर्षको भर्ना अभियानमा प्रधानमन्त्री ओलीले माँग्री गाउँको बुद्ध माविमा ठिल्ने साग्बु लामालाई कक्षा १ र सोही विद्यालयमा छिरिङ छेजुम लामालाई कक्षा २ मा भर्ना गरेका थिए। प्रधानमन्त्रीले आफंै अभिभावक बनेर भर्ना गरेपछि दुबैजना अहिले गाउँमा प्रधानमन्त्रीकी छोरी भनेर परिचित छन्। ठिल्ने साग्बु यो वर्ष कक्षा १ को परीक्षामा प्रथम भइन भने छिरिङ छेजुमले कक्षा २ को परीक्षामा राम्रै अंक ल्याएर ३ कक्षामा अध्ययन गरिरहेकी छन्। किताब बिक्री गर्ने एजेन्टले जिल्लामा नल्याउदा प्रधानमन्त्रीकी छोरीबाट परिचित यी दुवै बालिकासहित विद्यालयका दुईसय ८६ बालबालिका रित्तो हात विद्यालय आउने गरेको प्रधानाध्यापक डिलेन्द्रबहादुर शाहीले बताए। वैशाख १६ देखि विद्यालयमा पढाइ सुरु भएको छ। नातिनीको कक्षाका साथीहरूले पुराना किताब भेट्टाएका रहेछन्, साथीहरूले झोलामा किताब बोकेर स्कुल जान थालेको देखेर होला साथीहरू प्रधानमन्त्रीको छोरीसँग नै किताब छैन भनेर जिस्क्याउँछन् भन्दै स्कुल जान इच्छा देखाउदिन, साग्बुका बाजे कार्मा छेवाङ लामाले भने। न्यानो स्पर्श नामक गैरसरकारी संस्थाले कक्षा १ देखि १० सम्म पुस्तक शिक्षकलाई अध्यापन गराउनेप प्रयोजनका लागि उपलब्ध गराएको छ।"
कुमारीमा आँखा शिविर,नुवाकोट: सर्वसाधारणको सुविधाका लागि नुवाकोटको पूर्वी भेगमा रहेको कुमारीमा आँखा शिविर संचालन गरिएको छ। बेलकोटगढी नगरपालिकाको कुमारीमा एक दिने आँखा उपचार शिविरमा सयौंजनाले आँखा परीक्षण गरेका छन्। नुवाकोट सामुदायिक आँखा केन्द्र र सुकमान मेमोरियल पोलिक्लिनिकद्वारा आयोजित आखा शिविरमा कुमारी तथा चाउथे आसपासका १ सय ५० जनाको आँखा परीक्षण गरिएको आँखा प्राविधिक तथा नुवाकोट सामुदायिक आँखा केन्द्रका प्रमुख शंकर अधिकारीले जानकारी दिए। उनका अनुसार शिविरमा १६ जना मोतियाबिन्दु भएका बिरामीको छनोट गरी निःशुल्क शल्याक्रियाका लागि सिफारिस गरिनुका साथै निःशुल्क चस्मा वितरण गरिएको छ।
अस्पताल निर्माणमा विवाद,"परासी : अस्पताल निर्माणबारे पश्चिम नवलपरासीको सुनवल नगरपालिका र स्थानीयबीच विवाद उत्पन्न भएको छ। ७ र ८ वडाका स्थानीयले ८ मा अस्पताल निर्माण हुनुपर्ने अडान लिएका छन् भने नगरपालिकाले कार्यपालिकाले निर्णय गरेर तय गरेको स्थानमा अस्पताल निर्माण हुने जनाएको छ। जसकारण स्थानीय र नगरपालिकाबीच विवाद उत्पन्न भएको हो। ८ वडामा रहेको स्वास्थ्य चौकीलाई स्तरोन्नति नगरी ५ मा निर्माण गर्न लागेको भन्दै आन्दोलित दुई वटा वडाका स्थानीले बिहीबार नगरपालिकासमेत घेराउ गरेका छन्। नगरपालिकाले भने सबै नगरवासीलाई पायक पर्ने स्थानमा अस्पताल निर्माण गर्न लागेको दाबी गरेको छ। नेपाल सरकारले देशका सबै स्थानीय तहमा १५ शड्ढयाको अस्पताल निर्माण गर्ने निर्णय गरेअनुसार नगरपालिकाले सबैलाई पायक पर्ने स्थान ३ र ५ को बीचमा अस्पताल निर्माण प्रक्रिया अघि बढाएको नगर प्रमुख भीमबहादुर थापाले बताए। नगर कार्यपालिकाको ०७५ असोज १ गतेको बैठकले ३ र ५ वडामा रहेका २ बिघा क्षेत्रफलमा अस्पताल निर्माण गर्ने निर्णय गरेको थियो। सोही निर्णयअनुसार स्वास्थ्य तथा जनसंख्या मन्त्रालयमा पत्राचार गरेको र अस्पताल निर्माणका लागि सम्भाव्यता अध्ययनसमेत भइसकेको थापाले बताए। सुनवल नगर क्षेत्रमा तीन वटा स्वास्थ्य चौकी छन्। ती चौकीलाई सुविधा सम्पन्न प्रसूतिगृहका रूपमा अघि बढाउन नगरपालिकाले प्रक्रिया अघि बढाएको नगरप्रमुख थापाले बताए। स्थानीयले नगरपालिका घेराउ गरेपछि नगरपालिकाका प्रवक्ता कृष्णप्रसाद देवकोटाले बिहीबार विज्ञप्ति जारी गर्दै पटकपटक बसेको बैठकले ३ र ५ वडामै अस्पताल निर्माण गर्ने निर्णय गरेकाले अनावश्यक विवाद ननिकाल्न आग्रह गरेका छन्। विज्ञप्तिमा सबै प्रक्रिया अघि बढेकाले नगरपालिकाले निर्णय गरेकै स्थानमा अस्पताल निर्माण हुने जनाइएको छ। उता, ८ नम्बर वडाका अध्यक्ष नीलकण्ठ गैरेले भने सहरी विकास तथा भवन निर्माण आयोजना चितवनले सुनवल क्षेत्रमा रहेको स्वास्थ्य चौकीलाई स्तरोन्नति गरी अस्पताल निर्माणका लागि पत्राचार गरेर पठाए पनि नगरपालिकाले अन्यत्र सार्न लागेकाले विरोध गरेको जनाए। ३ र ५ वडामा अस्पताल निर्माण गर्ने बारेको कार्यपालिकाको बैठकमा गैरेको समेत हस्ताक्षर रहेको नगरपालिकाले जनाएको छ। आफैंले हस्ताक्षर गरेर सहमति गरेको निर्णयलाई जनप्रतिनिधिले नै बखेडा झिकेर विवाद निकाल्नु उचित नभएको देवकोटाद्वारा जारी विज्ञप्तिमा उल्लेख छ।"
वादी बस्तीमा सीडीओको मोटिभेसन,"बझाङ : बझाङ सदरमुकाम चैनपुरको बजारछेउमै वादी बस्ती छ। बस्तीकी १५ वर्षीया मनीषा वादी विद्यालय जाने तयारीमा थिइन्। बाआमा मदिरामा लट्ठ, के खाएर स्कुल जानु ? उनी चिन्तामा परिरहेका बेला बझाङमा हालै सुरुवा भएर गएका प्रमुख जिल्ला अधिकारी सुरेश सुनार केही सुरक्षाकर्मीसहित वादी बस्तीमा पुगे। मनीषा वादी सीडीओलाई हेरिरहेकी थिइन्। उनलाई सीडीओले सोधे, कतिमा पढ्छयौ ? उनले भनिन्, १० कक्षामा। पढाइ नछाड्नु है, १० पास गर्नुपर्छ, म पनि दलितको छोरो हुँ, पढेकै कारण सीडीओ भएर तपाईंहरूको बस्तीमा आएको छु, प्रमुख जिल्ला अधिकारी सुनारले उनीहरूलाई मोटिभेसन गरिरहेका थिए। एकोहोरो बोलिरहेका सीडीओ सुनारका कुरा बालबच्चा र उनका अभिभावकले सुनिरहेका थिए। परिवारका हरेक वयस्क महिला हुन् वा पुरुष, एकाबिहानै मदिरामा मस्त भइहाल्छन्। स्कुल पढ्ने उमेरका बालबालिकाले केही खाए कि खाएनन् ? उनीहरू स्कुल जाने हुन् वा होइनन्, घरमा भएका छोराछोरीको दिनभरिको कार्यतालिका के हो ? त्यो कसैलाई मतलव हुन्न। बुवाले बिहानै मदिरा खाइहाले, आमा पनि रमझममै छन्, कसरी स्कुल पढनु ? मनीषाले भनिन्, पढ्न मन लाग्छ तर घरमा न बिजुली छ, न खानेपानी, बाआमा मदिरा खाएर जतिबेला पनि लट्ठ हुन्छन्। बाआमाले मदिरा खाएर लट्ठ भइराखे विद्यालयको शुल्क कसले दिने ? सीडीओ सुनार अभिभावकलाई सम्झाउँदै बालबालिकालाई भने, विद्यालय नछाड्नु, केही समस्या परे मेरो अफिसमा आउनू। वादीका धेरै बालबालिकाले आफूहरू पढ्न चाहे पनि बस्तीमा पढ्ने वातावरण नभएको सीडीओलाई गुनासो गरेका थिए। हामी पढ्न चाहन्छौं तर बाआमाकै सपोर्ट हुन्न, कसरी पढ्नु ? हाम्रा बाआमालाई मदिरा नखाने बनाइदिनुपयो, मनीषाले भनिन्। वादी बस्तीमा महिलाको तर्फबाट कक्षा १० सम्म पुग्ने मनीषा पहिलो बालिका हुन्। प्रमुख जिल्ला अधिकारी सुनारले कतै घरेलु मदिरा बिक्री भएको पाइएमा कडा कारबाही गर्न प्रहरीलाई निर्देशन दिइएको बताए। १३ परिवार रहेको वादी समुदायमा कसैले पनि एसएलसी पास गरेको छैन उनीहरू बजारमा गीत गाएर मागेर खाने गर्छन्।"
भीर मौरीको मह खाँदा सातजना बिरामी : गम्भीर दुईको हेलिकप्टरबाट उद्धार,"धादिङ : उत्तरी धादिङको सेर्तुङमा भीरमौरीको मह जाँदा सातजना गम्भीर बिरामी भएका छन्। रुवीभ्याली गाउँपालिका ४ बोराङमा मह खाँदा गम्भीर बिरामी भएका २ जनालाई हेलिकप्टरबाट उद्धार गरी थप उपचारका लागि काठमाडौं पठाइएको छ। मह खाँदा मोक्ता लामा तामाङ, हिमाल विक, लालु विक, सुष्मा तामाङ, मि लामा तामाङ, कान्छा लामा र तेसमान तामाङ बिरामी परेका हुन्।। बिरामीमध्ये कान्छा लामा र तेसमान तामाङको अवस्था सिकिस्त भएपछि तत्काल हेलिकप्टर बोलाएर उपचारको लागि काठमाडौं पठाइएको वडा नम्बर ४ का अध्यक्ष प्रशान्त तामाङले जानकारी दिए। बाँकी विरामीको सेर्तुङस्थित स्थानीय स्वास्थ्य संस्थामा उपचार भइरहेको छ। उनीहरुले बिहान ९ बजेतिर मह खाएका थिए। मह खाएपछि उनीहरु काम्ने, बान्ता गर्ने, लड्ने गरेका थिए।"
मालपोतमा सास्ती,"गुलरिया : भूमिसुधार तथा मालपोत कार्यालय गुलरिया बर्दियाको अवस्था दिन प्रतिदिन अस्तव्यस्त बन्दै गैरहेको छ।सेवाग्राहीलाई प्रदान गर्नुपर्ने सेवा कार्यालयले सर्वसुलभ रुपमा दिन नसकेपछि सेवाग्राही मर्कामा परेका छन्।कार्यालयबाट दिइने सबै सेवा उपलब्ध हुन नसक्दा सेवाग्राही आर्थिक भारमा समेत पर्न थालेका छन्। भूमिसुधार तथा मालपोत कार्यालय बर्दियाले कर्मचारी अभावका कारण कार्यालयबाट प्रवाह गर्ने सम्पूर्ण सेवा दिन नसक्दा आफूहरु समस्यामा परेको बढैयाताल गाउँपालिकाबाट कार्यालयमा आएका सेवाग्राही हरिबहादुर विश्वकर्माले बताए। उनले भने,' जग्गा पास गर्न ५ दिनदेखि मालपोत कार्यालयमा धाइरहेको छु।कार्यालयको ताल देखेर आजित लाग्न थाल्यो।' उनले थपे घरबाट दिनहुँ आउने जाने गर्दा दैनिक ५ सय रुपैयाँ खर्च हुने गरेको छ।कार्यालयमा कर्मचारी अभाव भएपछि काम नभएको भनी फर्काउने गरेको उनले बताए। नयाँ नेपाल भैसक्दा पनि सरकारी कार्यालयको पारा पुरानै हुँदा आफू निरास बनेको उनले भने। मालपोत कार्यालयमा छिटो छरितो सेवा प्रवाह नहुँदा कतिपय सेवाग्राही गर्मीको समयमा कार्यालयमा सुत्ने गरेका छन्।दैनिक घरको काम समेत हर्जा गरेर कार्यालयमै धाइरहनु पर्दा खेति स्याहार्ने बेलामा थप समस्या परेको गुलरिया मोहम्मदपुरका जाविर अलि गद्दीले बताए। उनले भने,' जग्गा रोक्का, नामसारी, जग्गा पासलगायतका कामहरु कार्यालयबाट नभएपछि हामीले दुःख खेप्नु परेको अवस्था छ। देशका विभिन्न ठाउँबाट जग्गासम्बन्धी कारोवार गर्न आउने सेवाग्राही काम नहुँदा फर्कने गरेका छन्। बाँकेको कोहलपुर देखि जग्गा रोक्का गर्न आएका लालसिंह थापा दुई दिनदेखि काम नभएर हैरान छन्। उनले भने,' सानो कामको लागि धेरै पैसा खर्च भैसक्यो काम भएन।' भूमिसुधारसहित मालपोत कार्यालयमा ४८ जनाको दरवन्दी रहेपनि अधिकृत, नायब सुब्बा र खरिदार गरी २२ जना कर्मचारी मात्र छन्। चैत्र ४ गते मालपोत अधिकृतसहित ९ जनामाथि कर्तव्य ज्यान तथा सरकारी कागज किर्ते मुद्दाको अभियोग लागेपछि ४ जना कर्मचारी थुनामा, ४ जना फरार र १ जना धरौटीमा रहेकाले थप कर्मचारी अभाव भएको भूमिसुधार तथा मालपोत कार्यालय गुलरिया बर्दियाका लेखापाल ज्ञानप्रसाद ज्ञवालीले बताए। उनले भने, 'यतिखेर १३ जना कर्मचारीले कार्यालय चलाउनुपर्दा समस्या उत्पन्न भएको हो। ज्ञवालीले थपे अधिकृत नहुँदा निर्णय, मोही बाँडफाँड, मुक्तकमैया पुर्नस्थापन, काठ अनुदान, जग्गा नामसारी, रकम वितरण लगायतका कामहरु प्रभावित छन्।बर्दिया भुमिसुधार तथा मालपोत कार्यालयमा सेवा प्रभावित हुँदा सेवाग्राहीहरु प्रत्यक्ष मर्कामा परेको उनले स्वीकारे। विभागमा कर्मचारी माग गर्दा पदपूर्तिको आश्वसन मात्र आएको उनले भने।"
कलङ्कीमा आजदेखि पिक एण्ड ड्रप व्यवस्था लागू,"काठमाडौं : कलङ्की चोकमा हुने सवारी चाप हटाउन आजदेखि पिक एण्ड ड्रप व्यवस्था लागू गरिएको छ। महानगरीय ट्राफिक प्रहरी महाशाखाले अत्यधिक सवारी साधन रोकिने चोकका रुपमा रहेको कलङ्कीमा सो व्यवस्था लागू गरेको हो। पिक एण्ड ड्रप व्यवस्था लागू गरेसँगै अब उपत्यका बाहिर जाने र उपत्यकाभित्र आउने सवारी साधनले छुट्टाछुट्टै स्थानमा यात्रु चढाउने र ओराल्नुपर्ने भएको छ। महाशाखाका प्रमुख प्रहरी वरिष्ठ उपरीक्षक वसन्तकुमार पन्तले उपत्यकाको ट्राफिक व्यवस्थालाई चुस्त र दुरुस्त बनाउनका लागि उक्त व्यवस्था लागू गरिएको जानकारी दिए। 'पिक एण्ड ड्रप व्यवस्था लागूसँगै कलङ्की क्षेत्रमा हुने सवारी जाम कम हुने विश्वास हामीले लिएका छौँ,' उनले भने। महाशाखाले यसअघि रत्नपार्क, पुरानो बसपार्क, आरएनएसी, जमल, लैनचौर, कोटेश्वरलगायत अत्याधिक सवारी चाप हुने क्षेत्रमा सो व्यवस्था लागू गरेको थियो। महाशाखाले उपत्यकाको ट्राफिक सुधारका लागि तीन महीने कार्ययोजना बनाएर कामसमेत सुरु गरिसकेको छ। प्रहरी महानिरीक्षक सर्वेन्द्र खनालको नेतृत्वमा चैत २१ देखि शुरु भएको तीन महीने कार्ययोजनाअन्तर्गत उपत्यकाका करिडोर, जेब्राक्रसिङ र आकाशे पुल निर्माण गर्नाका साथै सवारी साधनको प्रदूषण जाँचलगायत काम ट्राफिक प्रहरीले गर्दै आएको छ। यातायात व्यवस्था विभागका अनुसार हाल देशभर ३२ लाखभन्दा बढी सवारी साधन सञ्चालनमा छन् भने काठमाडौँ उपत्यकामा मात्र ११ लाखभन्दा बढी सवारी साधन सञ्चालनमा छन्।"
कालिकोटमा पहिलो पटक टुरिष्ट बस,"कालिकोट : कालिकोटमा पहिलो पटक टुरिष्ट बस पुगेको छ। स्थानीय व्यापारीले बसको भव्य स्वागत गरेका छन्। विदेशी पर्यटकको आगमन निकै कम हुने कालिकोटमा टुरिष्ट बस पुगेपछि स्थानीय खुसी भएका छन्। राराका कारण जिल्लामा पहिलो पटक २५ जना आन्तरिक पर्यटक पुगेपछि च्याम्मर आफ कमर्स कालिकोटले भव्य स्वागत गरेको हो। नुवाकोटको शीवपुरी गाउँपालिकाको टिम र काठमाडौं ठमेलका पर्यटन व्यवसायीले रिजर्ब गरेर ल्याएको टुरिष्ट गाडी जिल्ला सदरमुकाम मान्मस्थित होटल हिस लाइटमा पुगेपछि च्याम्मर अफ कमर्स कालिकोटका अध्यक्ष हष्तबहादुर बमलगायतका स्थानीय व्यापारीले गाडीमा आएका पाहुनालाई भव्य रुपमा स्वागत गरेका हुन्। च्याम्मर अफ कमर्स कालिकोटका अध्यक्ष बमले काठमाडौंका पर्यटन व्यापारीका आगमनले कर्णालीको पर्यटन विकासमा प्रभाव पार्ने बताए। उनले भने, 'कालिकोट कर्णालीको प्रमुख द्वार हो। गाडीमा आउँदा कालिकोट नटेकेर कर्णालीका कुनै जिल्ला जान सक्ने अवस्था छैन्। रारा जाँदा र फर्किँदाको एक बास कालिकोटमा हुने भएकाले कालिकोटमा व्यावसाय फस्टाउने संभावना छ।' नुवाकोटको शीवपुरी गाउँपालिका अध्यक्ष रामकृष्ण थापाले कर्णाली पर्यटकीय हिसाबले निकै आकर्षक रहेको बताए। उनले कर्णाली घुम्नका लागि राजमार्गको अवस्था निकै डरलाग्दो भएकाले यसलाई स्त्तोरोन्नति आवश्यक रहेको बताए। गाउँपालिकाको शिक्षा शाखाको अध्ययन तथा अवलोकन भ्रमणमा आएका अध्यक्ष थापाले भने, 'हामी विभिन्न नमुना विद्यालय हेर्दै रारासम्म पुग्ने योजनाका साथ आएका हौँ।' भ्रमण टिमा आएका ठमेल पर्यटन विकास परिषदका सचिव तथा ठमेल इभिजा लाएन्स क्लबका अध्यक्ष दवाङ तामाङले कर्णालीको पर्यटन व्यावसायको प्रवद्र्धनका लागि काठमाडौं र कर्णालीका पर्यटन व्यावसायीको समन्वय आवश्यक रहेको बताए।उनले भने, 'कर्णाली निकै सुन्दर छ। यहाँ धेरै पर्यटकीय स्थल छन्। यहाँको पर्यटन क्षेत्रको विकासका लागि कर्णाली र काठमाडौं जोडिनुपर्छ।कर्णालीको पर्यटन विकासका लागि काठमाडौंका व्यवसायीले पनि लगानी गर्नु आवश्यक छ ।' कालिकोटका होट व्यावसायी धनबहादुर बटालाले राराका कारण कालिकोटको बाटो भएर आउने आन्तरिक पर्यटकको संख्या बढ्दै गएको भएपनि विदेशी पर्यटक निकै कम आउने गरेको बताए। उनले भने, 'विदेशी पर्यटक कहिले काँही मात्र एक दुई जना आउने गरेका छन्।आन्तरिक पर्यटकको संख्या वर्षेनी बढ्दै गएको छ। कर्णाली जमार्गको स्त्तोरोन्नती नहुँदा यहाँको पर्यटन तथा होटल व्यवसाय प्रभावित भएको छ। उनले कालिकोटमा पानीको अभावका कारण पनि पर्यटकको बास परिवर्तन हुने अवस्था रहेको बताए। उनले भने, 'खानेपानी आयोजनाले प्रयाप्त पानी नदिँदा पर्यटकको गुनासो आउने गरेको छ।"
भारतमा चुनाव : सीमा बन्द हुँदा नेपालीलाई सास्ती (फोटो फिचर),"जमुनाहा, नेपालगन्ज(बाँके) : भारतको उत्तर प्रदेश राज्यको बहराइच जिल्लामा सोमबार हुने लोकसभा निर्वाचनका लागि बाँकेका भारतसँग जोडिएका सीमा शनिबार साँझदेखि बन्द गरिएको छ। भारतबाट आउने यात्रीलाई समूह बनाएर नेपाल पठाइने गरेपनि नेपालबाट भने भारत जान दिइएको छैन। नेपालगन्जको सीमा नाका जमुनाहामा आइतबार बिहानैदेखि दिनभर यात्रीहरुले सास्ती भोगिरहेका छन्।"
इन्द्रसरोबरमा प्याराग्लाइडिङको सफल परीक्षण,"हेटौंडा : मकवानपुरको प्रमुख पर्यटकीय गन्तव्य इन्द्रसरोवर गाउँपालिकामा प्याराग्लाइडिङको सफल परीक्षण गरिएको छ। इन्द्रसरोवर गाउँपालिका १ मार्खुस्थित कुलेखानी जलविद्युत् आयोजनाको ताल इन्द्रसरोवरमाथि गुम्बा डाँडाबाट प्याराग्लाइडिङका सफल परीक्षण गरिएको हो। पर्यटन प्रवर्धनका लागि गाउँपालिकाको पहलमा नियमित उडान गर्ने लक्ष्यका साथ परीक्षण उडान गरेको गाउँपालिका अध्यक्ष जीवन लामाले बताए। प्याराग्लाइडिङ परीक्षणका लागि गाउँपालिकाले पोखराबाट प्याराग्लाइडिङ पाइलट विशाल लामाको नेतृत्वमा अध्ययन तथा परीक्षण गराएको थियो। परीक्षण उडानसँगै प्याराग्लाइडिङ उडानको लागि आवश्यक अनुमति लिने प्रक्रिया अघि बढाइएको अध्यक्ष लामाले बताए । नागरिक उड्यन प्राधिकरणले अनुमति दिने वित्तिकै हामी व्यावसायिक उडान थाल्छौं',उनले भने, 'यस क्षेत्रको पर्यटन प्रवर्द्धनमा यसले महत्वपूर्ण सहयोग गर्नेछ भन्ने अपेक्षा लिएका छौं।' राजधानी काठमाडौंबाट नजिक रहेको कुलेखानी, मार्खु र चित्लाङ क्षेत्रमा वर्षेनी पर्यटक करिब ५० हजार पर्यटक आउने गरेको अध्यक्ष लामाले बताए। 'हामीसँग प्राकृतिक सुन्दरता र हावापानीको कमी छैन, त्यसमा आवश्यक पूर्वाधार थपेर वार्षिक एक लाख बढी पर्यटक भित्र्याउने लक्ष्यका साथ काम गरिरहेका छौं,'उनले भने।"
"भाइरल ज्वरोले लियो ज्यान, दुई गाउँका सबै परिवार पीडित","बाजुरा : बाजुराको हिमाली गाउँपालिका५ क्युडी र ६ नम्बरको पाडीमा फैलिएको भाइरल ज्वरोले एक जनाको ज्यान लिएको छ। यी दुई गाउँमा एक सातायतादेखि भाइरल ज्वरो फैलिएको हो। क्युडी गाउँकी ५५ वर्षीया छञ्चकला बुढाको मृत्यु भएको जिल्ला स्वास्थ्य कार्यलय बाजुराका प्रमुख अशोक सिंहले जानकारी दिए। छञ्चकलाको गत बुधबार मृत्यु भएको हो। क्युडी र पाडी गाउँका सबै परिवारमा भाइरल ज्वरोबाट पीडित रहेको स्वास्थ्यकर्मीले बताएका छन्। मौसम परिवर्तनका कारण रुघाखोकी लाग्ने, टाउको दुख्ने, ज्वरो आउने जस्ता लक्षण देखा परेको स्वास्थ्य कार्यालय बाजुराका प्रमुख सिंहले बताए। रुगिन स्वास्थ्य चौकीका प्रमुख धनबहादुर फडेरा नेतृत्वको टोली क्युडी गाउँमा गएर ९३ भन्दा बढीको उपचार गरेको छ। रुघाखोकी पूर्णरूपमा नियन्त्रणमा नआउँदासम्म एक अहेब र एक अनमी गाउँमै रहने व्यवस्था मिलाइएको छ। थप जटिल अवस्था आए स्वास्थ्यकर्मीको अर्काे टोली पठाउने तयारी स्वास्थ्य कार्यालयको छ। त्यस्तै पाडी गाउँमा पनि भाइरल ज्वरो फैलिएको हिमाली गाउँपालिका अध्यक्ष गोबिन्द्रबहादुर मल्लले जानकारी दिए। २१ जना बिरामी भएको २ जनाको अवस्था गम्भीर रहेको जानकारी पाए लगतै स्वास्थ्यकर्मी पाडीमा पठाइएको अध्यक्ष मल्लले बताए। हिमाली गाउँपालिकाका स्वास्थ्य संयोजक धर्मदत्त बुढा नेतृत्वको ३ सदस्यीय स्वास्थ्यकर्मीको टोली पाडी पठाइएको छ। छिमेकी हुम्लाको ताजाकोट गाउँपालिकाको मैलामा भाइरल ज्वरोको प्रकोप फैलिएपछि क्युडी गाउँमा सरेको अनुमान गरिएको छ। क्युडी र मैला आमनेसामने छन्। तर मैलामा फैलिएको भाइरल ज्वरो नियन्त्रणमा आइसकेको छ।जनालाई थप उपचारका लागि राप्ती प्रादेशिक अस्पताल तुलसीपुरमा रिफर गरिएको छ।"
"एचआईभी संक्रमितको पीडा, भोको पेटमा औषधि","टीकापुर : कैलालीको टीकापुर नगरपालिका८ धनसिंहपुरकी एचआईभी संक्रमित कलसी (नाम परिवर्तन) का चार सन्तान छन्। उनका श्रीमान्को अढाई वर्षअघि एचआईभी एड्सका कारण मृत्यु भयो। सामान्य विपन्न परिवार। भएको जायजेथा सम्पत्ति श्रीमान्को उपचारमै सकियो। श्रीमान्को मृत्युपछि चार सन्तानको लालनपालन गर्दै आएकी कलसीलाई सन्तानको जीविकोपार्जनको चिन्ताले पिरोल्ने गरेको छ। कलसीसहित घरका चारै जना एआरटी औषधि सेवन गर्छन्। एआरटी सेवन गर्ने व्यक्तिले पोषिलो खानेकुरा खानुपर्ने हुन्छ। साँझबिहानको छाक टार्नै धौधौ पर्ने कलसीको परिवारका लागि पोषिलो खानेकुरा सपनाजस्तै हो। कलसीले छाक टार्नै समस्या भएपछि १४ वर्षको नाबालक छोरालाई छिमेकीसँगै रोजगारीका लागि भारत पठाएकी छन्। छोराले महिना दिनमा पठाएको सानो कमाइले उनको परिवारको जीविकोपार्जन भइरहेको छ। नाबालक छोराले पठाएको पैसाले भोको पेट भर्दै आएका छौं, उनले भनिन्, यस्तो अवस्थामा पोषिलो खानेकुरा हाम्रा लागि सपनाजस्तै हो। पोषिलो खानेकुरा अभावमा एआरटी सेवन गर्दै आएका थुप्रै संक्रमितको स्वास्थ्य अवस्था कलसीको जस्तै छ। उनीहरू एआरटी सेवन गरेपनि स्वस्थ छैनन्। एआरटी सेवनकर्तामध्ये बालबालिका र महिलाको अवस्था झन् दयनीय बनेको छ। चिकित्सकका अनुसार संक्रमितले बाँचुन्जेल एआरटी सेवन गर्नुपर्ने हुन्छ। एआरटी सेवनसँगै पोषिलो खानेकुरा खाने संक्रमितको स्वास्थ्य अवस्था खासै बिग्रिँदैन। उनीहरूलाई एआरटीसँगै पोषिलो खानेकुराको अत्यावसयक पर्छ। पोषिलो खानेकुरा नखाए एआरटीले उल्टै स्वास्थ्यमा असर पार्ने चिकित्सक बताउँछन्। लम्कीचुहा नगरपालिका९ की रमिला (नाम परिवर्तन) का पति १३ वर्षअघि बिते। उनकी एक छोरी छन्। आफन्तको घरमा काम गरी खान्छन्। ५ वर्षदेखि एआरटी खाँदै छन्। जग्गा छैन। काम नगरे खानै नपाइने ठाउँ कसरी पोषिलो पाउनु। पोषिलो खान भने पनि कहाँ पाउनु ? हामी गरिबले ? रमिलाले भनिन्। टीकापुर नगरपालिका६ नारायणपुरकी धना (नाम परिवर्तन) का ५ छोराछोरी छन्। ३ जना एआरटी खान्छन्। उनका पतिको ६ वर्षअघि पतिको भारतमा मृत्यु भयो। उनको दुई कठ्ठा मात्रै जमिन छ। दुई कठ्ठा जग्गामा के पो फलाउन सकिन्छ र ? त्यसमा पोषिलो खाना कहाँबाट ल्याउनु, उनले भनिन्। कैलालीमा १ हजार ३ सय ३१ जना संक्रमितले एआरटी सेवन गरिरहेका छन्। तीमध्ये सबैभन्दा धेरैले सेती अञ्चल अस्पतालबाट एआरटी सेवन गर्ने गरेको पाइएको छ। सेती अञ्चल अस्पतालबाट एआरटी सेवन गर्नेको संख्या ७ सय ९३ रहेको त्यहाँ कार्यरत ज्ञानेन्द्र शाहीले जानकारी दिए। एआरटी सेवनकर्तामध्ये बालबालिका र महिलाको अवस्था झन् दयनीय बनेको छ। त्यस्तै, टीकापुर अस्पतालबाट ४ सय ७२, मालाखेतीबाट ४१ र बलिया वितरण केन्द्रबाट २५ जना संक्रमितले एआरटी सेवन गर्ने गरेका छन्। कैलालीमा महिला संक्रमितको संख्या झन्डै ७ सय र बालबालिकाको संख्या डेढ सयभन्दा माथि छ। उनीहरूमध्ये अधिकांश पोषिलो खानेकुराबाट वञ्चित छन्। ती सबै विपन्न समुदायका बासिन्दा रहेको नवजीवन एकता समाज कैलालीका अध्यक्ष जगत् भण्डारी बताउँछन्। उनका अनुसार संक्रमितमध्ये पनि एकल महिलाको अवस्था अझ दयनीय छ। उनले त्यस्ता महिलाले भोको पेट एआरटी सेवन गर्नुपर्ने बाध्यता रहेको बताए। उनीहरूको आर्थिक अवस्था निकै कमजोर छ। साँझबिहानको छाक टार्नै समस्या छ, उनले भने, यस्तो बेला झन् पोषिलो खानेकुरा त परै जाओस्। सरकारले २ वर्ष एचआईभी संक्रमितका लागि पोषण सहयोग कार्यक्रम लागू गरेको थियो। उनीहरूले एआरटी सेवन गर्न आउँदा एआरटी सेन्टरबाटै पोषिलो खानेकुरा निःशुल्क पाउँथे। सरकारले ३ वर्षदेखि सो कार्यक्रम स्थगन गरेको छ। संविधानमा असहायअशक्तलाई सामाजिक सुरक्षाभित्र राख्ने उल्लेख भए पनि एचआइभी संक्रमित नसमेटिएको समाजका अध्यक्ष भण्डारीले बताए। उनले आफूहरूलाई सामाजिक सुरक्षा भत्ताको व्यवस्था हुनुपर्नेमा जोड दिए। उनले एचआईभी संक्रमितलाई राज्यका तर्फबाट खासै सहयोग नभएको गुनासो गरे।"
बाख्राको काँचो मासु खाँदा एकै गाउँका १६ जना बिरामी,"डोटी : आदर्श गाउँपालिका१ मेलगडा गाउँमा बाख्राको काँचो मासु खाँदा एकै गाउँका १६ जना बिरामी परेका छन्। शनिबार दिउँसो गाउँमा काटेको बाख्राको मासु खाँदा माहामारीको रुप लिएको स्थानीय दिपक बहादुर खड्काले बताए। बिरामी सबैलाई शनिबार बेलुका दिपायलस्थित शैलेश्वरी अस्पतालमा उपचारका लागि ल्याइएको हो। बिरामीको अवस्था सामान्य रहेको अस्पताल स्रोतले जानकारी दिएको छ। बिरामी हुनेमा सत्ति देवी खड्का (४०), उनकी छोरी पार्वती खडका (१४) कल्पना खड्का (११), प्रेम खडका २७, उनकी श्रीमती ईसरा देवी खडका (२४) र छोरी उर्मिला खड्का (३) रहेका छन्। त्यसैगरी पदम खड्का (३८), उनका छोरा रोशन खड्का (८), छोरी एलिसा खड्का (२), नवराज खड्का (२६), सरस्वती खड्का (९), गोमा देवी खड्का (५६) रहेका छन्। त्यसैगरी मानि खड्का (३५),उनका छोरा नारद खड्का (१३) र छोरी अनिसा खड्का (१०) रहेका छन्।बिरामीलाई काचो मासुका कारण झाडापखाला लागेको अस्पतालले जनाएको छ।"
पोखरीमा डुबेर किशोरको मृत्यु,बिर्तामोड : झापाको मेचीनगरमा पोखरीमा डुबेर एक किशोरको मृत्यु भएको छ।मेचीनगर नगरपालिका९ स्थित निर्माणाधीन पोखरीमा डुबेर सोही स्थानका १५ वर्षीय प्रनिल प्रसाईको शनिबार दिउँसो मृत्यु भएको हो। मागुरमाडी सामुदायिक वन उपभोक्ता समूह बिट नं १ ले पर्यटन प्रवर्द्धनका लागि बनाउँदै गरेको सो पोखरीमा शनिबार प्रनिल साथीसँग पौडी खेल्न गएका थिए। पौडी खेल्न पोखरीमा पसेका प्रसाईं बाहिर ननिस्किएपछि साथीहरुले घरमा आएर आफ्ना अभिभावकलाई घटनाबारे जानकारी दिएका थिए। खबर पाएलगत्तै घटनास्थल पुगेको प्रहरी टोलीले शवलाई पोखरीबाट बाहिर निकालेको इलाका प्रहरी कार्यालय धुलाबारीले जनाएको छ।निर्मार्णाधीन पोखरीमा वन समितिले पौडी खेल्न प्रतिबन्ध लगाएको भएपनि वन हेरालु खाना खान गएको बेला दुर्घटना भएको बताइएको छ। प्रहरीले घटनाको थप अनुसन्धान भइरहेको जनाएको छ। समितिका अध्यक्ष मुकेश सुब्बाका अनुसार सामुदायिक वन क्षेत्रमा सीमसार विकास गर्न दुई पोखरी निर्माणाधीन अवस्थामा छन्।
वृद्धाश्रममा आउने सबै सन्तान,"देवघाटधाम : देवघाटस्थित वृद्धाश्रमका वृद्धालाई शनिबार भ्याइनभ्याई थियो। सबैका खाटमा फलफूलका झोला, कपडा र बिस्कुट देखिन्थ्यो। औंसीमा भेट्न आएका सन्तान ले दिएको सामग्री थन्क्याउन व्यस्त थिए वृद्धा। सन्तान नभएका र सन्तान भएर पनि बेसाहरा भएका आमाहरूले अरूकै सन्तानसँग खुसी साटेर मातातीर्थ औंसी मनाएका छन्। देवघाट क्षेत्र विकास कोषबाट सञ्चालित आश्रममा रहेका आमाका लागि वृद्धाश्रममा आउने सबैलाई आफ्नो सन्तानका रूपमा हेर्छन्। १०३ वर्षीया उमादेवी खनाल आश्रमकी सबैभन्दा वृद्धा हुन्। उनको सात वर्षको उमेरमा बिह भएको थियो। बिहेको दोस्रो वर्ष श्रीमान्को निधन भयो। उमादेवीलाई सन्तानको मायाको अनुभव छैन। उमादेवी विगत ११ वर्षदेखि वृद्धाश्रममा छिन्। देवघाट समाजकल्याण केन्द्रमा आउने दाता नै उनका सन्तान हुन्। आश्रममा खाना खुवाउने र फलफूल ल्याइदिनेलाई उनी आफ्नो सन्तान ठान्छिन्। आमाको मुख हेर्ने दिन उनलाई खासै नौलो लाग्दैन। सन्तान नभएपछि यसको महत्त्व नभएको उनले बताइन्। आश्रममा आएर खुवाउँछन्, माया गर्छन्, तीनै मेरा सन्तान हुन्, उमादेवीले भनिन्, जुनीजुनीमा कमाएको सन्तान हुन् भन्ने लाग्छ। पाँच दाजुभाइ र ९ दिदीबहिनीमध्ये उनी मात्रै जीवित छिन्। भरतपुर अस्पतालमा उपचार गराइरहेकी मायादेवी छत्कुलीको दिनचर्या पनि वृद्धाा श्रममै बित्छ। उनका चार छोरा र दुई छोरी सानैमा बितेका हुन्। आश्रममा भेट्न आउनेहरुलाई उनी सन्तान ठान्छिन्। पूर्वजन्मका छोराछोरीझैं लाग्छ, मायादेवीले भनिन्, उनीहरूले हामीलाई खानेकुरा र कपडा ल्याइदिन्छन्। यही मायाले खुसी दिन्छ। आश्रमका वृद्धवृद्धा बिहान पूजापाठ र दिउँसो भजनमा रमाउँछन्। सन्तान नभएर के भो त ? आश्रममा आउने सबै सन्तान हुन्, ८५ वर्षीया नर्वदा ढकालले भनिन्, आमा भनेर आउँदा रमाइलो लाग्छ अनि मेरै हुन् भन्ठान्छु। आश्रममा ३१ वृद्धवृद्धा छन्। तीमध्ये १९ जना आमा छन्। आश्रममा विभिन्न तिथि पारेर खाना खुवाउने दाता आउँछन्। उनीहरूको पालनपोषण दाताको सहयोगमा हुँदै आएको आश्रममका व्यवस्थापक ढकराज कोइरालाले बताए।"
१०१ को पुण्यतिथि एकैदिन !,"गुल्मी : मदाने गाउँपालिका२ बाझकेटरी भेडीखोरस्थित बाल विकास आधारभूत विद्यालयका बालबालिका स्मृति कोषको सहयोगमा पढिरहेका छन्। उक्त स्कुलले हरेक वर्ष वैशाख २० लाई विशेष दिनका रूपमा सम्झने गर्छ। काम विशेषले घरबाहिर भएका अभिभावक समय मिलाएर उक्त दिन अनिवार्य विद्यालय पुग्छन् पितृको स्मरण गर्न। जो उपस्थित हुन असमर्थ हुन्छन् उनीहरू वर्षभरि पछुताउँछन्। परिवार गुमाएकाहरूको सम्झनामा सबैले विद्यालयमा स्मृति कोष स्थापना गरेका छन्। कोषमा रकम जम्मा गर्नेलाई स्वैच्छिक बनाइएको छ। एक हजारदेखि ५० हजारसम्म आफन्तले कोषमा रकम राखेका छन्। विद्यालयले सबै मृतकको छुट्टै कोठामा फोटा सजाएर राखेको छ। यी फोटा वर्षको एक दिन प्रांगणमा निकाल्ने गरिन्छ। र, आफन्त आएर फोटामा माला, अबिर, अगरबत्ती बालेर मृतकको सम्झना गर्छन्। यस दिनलाई अभिभावक पुण्यतिथि का रूपमा लिने गर्छन्। उक्त दिन विद्यालयमा प्रसाद वितरण गरिन्छ। विद्यालयले स्मृति कोष खडा गरी विविध कार्यक्रम गर्दै आएको छ। उक्त कोषमा ६ लाख ९६ हजार २ सय ३१ रुपैयाँ जम्मा भएको छ। विद्यालयले मूलधन गाउँमा परिचालन गरेको छ। वार्षिक आउने ब्याजको ७५ प्रतिशत गरिब, जेहेन्दार विद्यार्थीलाई पोसाकसहित र सबै विद्यार्थीलाई शैक्षिक सामग्री वितरण गर्छ। यस वर्ष ३५ जना गरिब र जेहेन्दार विद्यार्थीले शैक्षिक सामग्रीसहित पोसाक पाएका छन्। ब्याजको २५ प्रतिशत रकमले २० गतेको कार्यक्रम खर्च व्यवस्थापन हुने गर्छ। कोषमा रकम जम्मा गर्नेहरू बर्सेनि बढ्दै जान थालेका छन्। थोरै रकम पनि कोषमा जम्मा गर्न सकिने र वर्षको एकदिन मृत बुवा, आमाको सम्झनामा हुने कार्यक्रममा सहभागी हुन पाइने भएपछि धेरैको चासो बढेको छ। बुवाआमा धेरै पहिले बित्नुभयो, स्थानीय खिमबहादुर घर्तीले भने, बुवाको नाममा दुई हजार पाँच सय र आमाको नाममा दुई हजार रुपैयाँ कोषमा सहयोग गरेको छु। यस्तो कार्यक्रमले बुवा, आमाप्रति सम्मान हुने गरेको अनुभूति उनले सुनाए। २० वर्षपहिले श्रीमान् गुमाएकी बाझकटेरी भेडीखोरकी स्थानीय वृद्धा पवित्रा भुसालले दुई हजार ५० रुपैयाँ कोषमा सहयोग गरेकी छन्। उनका श्रीमान् जेदुलाल भुसालको ०५६ सालमा मृत्यु भएको थियो। श्रीमान्को नाममा विद्यालयको कोषमा राखेको कोषका कारण उनीसहित सयौँलाई विद्यालयले बर्सेनि सम्मान गर्दै आएको छ। स्मृति कोषमा रकम जम्मा गर्नेहरू १ सय १ जना पुगेका छन्। सामाजिक सद्भाव कायम गर्न यस्ता कार्यक्रमले मद्दत पुर्याएको प्रधानाध्यापक विष्णुप्रसाद भुसालले बताए। जो जहाँ भए पनि वर्षमा एक दिन विद्यालयमा आउनुहुन्छ, उनले भने, मृतकका आफन्तलाई भेला गराएर सम्मान गर्छौं। जुटेको ब्याजको रकमले विद्यार्थीलाई शैक्षिक सामग्री र पोसाक वितरण गर्छौं। यस वर्ष १ लाख ३४ हजार ब्याज संकलन भएको उनले सुनाए। जिल्लामै नयाँ कार्यक्रम थालनी गरिएको उनको भनाइ छ। थोरै रकमबाट पनि अभिभावकले मृत आफन्तलाई सम्झने अवसरका रूपमा लिने गरेका छन्। विद्यालयले आफ्ना अभिभावकलाई मात्र रकम जम्मा गर्न पाउनुपर्ने बनाएको छैन। मुलुकका जुनसुकै क्षेत्रका अभिभावकले आफन्तको सम्झनामा उक्त कोषमा रकम जम्मा गर्न सक्छन्। आफन्तहरूको तिथिमिति जुन दिन परे पनि यस दिनलाई वार्षिक पुण्यतिथिकै दिनजस्तो सम्झेर मनाउने गरेका छन्। कोष सञ्चालन र विद्यार्थीलाई आकर्षण गराउन यस्ता रचनात्मक कार्यक्रमले सघाउ पुर्याएको व्यवस्थापन समितिका अध्यक्ष निमलाल भुसालले सुनाए। अभिभावकले स्वैच्छिक रूपमा रकम जम्मा गर्नुहुन्छ, उनले भने, सबैले नयाँ कार्यक्रम गर्नुभयो भन्छन्।"
रंगुन खोलामा डुबेर एक बालकको ज्यान गयो,डडेलधुरा : परशुराम नगरपालीका ६ स्थित रंगुन खोलामा पौडी खेल्नेक्रममा एक बालकको ज्यान गएको छ । परशुराम नगरपालीका वडा नं ६ सिमलखेत घर भएका दूर्गा बहादुर पुन मगरका १२ वर्षीय छोरा धमेन्द्र पुन मगरको मृत्यु भएको ईलाका प्रहरी कार्यालय जोगबुडाले जनाएको छ । शनिबार दिउँसो साढे ३ बजेतिर पुनको मृत्यु भएको हो । ईलाका प्रहरी कार्यालय जोगबुडाको टोलीले घटनास्थलको अध्ययनपश्चात शवलाई जोगबुडा अस्पताल जोगबुडाकै लास घरमा राखिएको छ। शवकाे आज पोष्टमार्टम गरी परिवारलाई जिम्मा लगाइने ईलाका प्रहरी कार्यालय जोगबुडाका प्रहरी सहायक निरीक्षक करनदेब पन्तले जानकारी दिए ।
शिक्षक नहुँदा विद्यालय बन्द,"धनकुटा : शिक्षक नहुँदा धनकुटाका दुई सामुदायिक विद्यालय बन्द हुने अवस्थामा पुगेका छन्। अस्थायी शिक्षकको म्याद नथपिँदा साँगुरीगढी गाउँपालिका२ बुढीमोरङका दुई प्राथमिक विद्यालय बन्द हुन लागेका हुन्। शिक्षक अभावकै कारण सोही वडाको गैरी गाउँको जलकन्या प्राविमा ताला लागेको डेढ महिना भइसकेको छ। जलकन्या प्राविमा नयाँ शैक्षिक सत्रमा विद्यार्थी भर्ना भएनन्। विद्यालयकी अस्थायी शिक्षिका कल्पना राईको म्याद फागुन मसान्तमा सकिएको थियो। विद्यालय कर्मचारीमा कार्यरत छायाँ लिम्बूले पनि जागिर छाडेका कारण अहिले विद्यालय अलपत्र छ। गत शैक्षिक सत्रमा ५ जना मात्रै विद्यार्थी पढ्थे। शिक्षकको म्याद नवीकरण नहुँदा विद्यालयले नयाँ शैक्षिक सत्रका लागि विद्यार्थी भर्ना अभियान समेत सञ्चालन गर्न सकेन। भएका विद्यार्थी आधा घण्टाको पैदल दूरीमा रहेको राम मावि तथा नजिकैका निजीमा भर्ना भएको शिक्षिका राईले बताइन्। विद्यालयमा कक्षा १ देखि ३ कक्षासम्म पढाइ हुन्थ्यो। जिम्मेवार निकाय नहुँदा विद्यालय छाडे पनि ताला हस्तान्तरण गर्न नपाएको उनले गुनासो उनको छ। गैरी गाउँमा ४२ भन्दा बढी घर छन्। गाउँमा कक्षा १ देखि ३ कक्षा सम्म पढ्ने उमेर समूहका बालबालिका २५ जना हाराहारीमा छन्। तर ती सबै बालबालिका राम मावि र निजी स्कुलमा भर्ना भएका छन्। त्यस्तै सोही वडाको सिंहश्वरो गाउँमा बुढासुब्बा प्रावि छ। विद्यालयमा कार्यरत दुई शिक्षकले अनिवार्य अवकाश पाएपछि एक जना कर्मचारीको भरमा चलेको छ। यो विद्यालयमा कक्षा १ देखि ३ कक्षासम्म पढाइ हुन्छ। कक्षा ३ मा विश्वास लिम्बू र रोमिहाङ लिम्बु अध्ययनरत छन्। विद्यालयमा शिक्षक नहुँदा नयाँ भर्ना अभियान र नयाँ शैक्षिक सत्रको पढाइ हुन नसकेको विद्यालयकी कर्मचारी संगीता लिम्बूले बताइन्। विद्यार्थी आउँछन्। पढाई नभएपछि गइहाल्छन्, उनले भनिन्, म दिनभर विद्यालय रुँगेर बस्छु। विद्यालयमा गत शैक्षिक सत्रमा ५ विद्यार्थी अध्ययनरत थिए। गाउँका अधिकांश विद्यार्थी करिब एक घण्टा टाढा रहेको राम मावि र निजी स्कुलमा पढ्न जाने गर्छन्। यता साँगुरीगढी गाउँपालिका शिक्षा शाखा प्रमुख कन राईले शिक्षक अभावका कारण पठनपाठन नभएको दुई विद्यालयमा शिक्षक जुटाउने प्रक्रिया अघि बढिरहेको बताए। नजिकै रहेको राम माविबाट एक जना शिक्षक बुढासुब्बा प्राविमा पठाउने प्रक्रिया अघि बढेको उनको भनाइ छ।"
लामोसाँघु  चरिकोट सडक १५ दिन बन्द,"दोलखा : सिन्धुपाल्चोक जिल्लाको लामोसाँघुदेखि चरिकोटसम्मको डबल लेनको निर्माणाधीन २५ किलोमिटर सडक १५ दिनसम्म बन्द हुने भएको छ। ठेकेदारले कालोपत्रे गर्ने नाममा फेरि १५ दिन सडक बन्द गर्ने भएको हो। लामोसाँघुतामाकोसीजिरी सडक आयोजनाले कालोपत्रे गर्ने भन्दै बिहानदेखि बेलुकासम्म सडक बन्द गर्ने सार्वजनिक सूचना जारी गरेको छ। आयोजनाले आइतबार बिहान ११ बजेदेखि अपराह्न ३ बजेसम्म सम्पूर्ण सवारी आवागमन बन्द गर्ने जनाएको हो। ठेकेदार कम्पनीले भ्याटसहित ५० करोड ७२ लाख २६ हजार ४५८ रुपैयाँ लागतमा दुई वर्षभित्र काम सकाउने गरी ३ जुन २०१५ मा ठेक्का पाएको थियो। अन्तर्राष्ट्रिय प्रतिस्पर्धामार्फत पहिलो प्याकेजको ठेक्का पाएको भारतको सीमाञ्चल निर्माण कम्पनी र नेपालको गौरी पार्वती र सुनौला खिम्ती जेभीले वैशाख २२ गते आइतबारदेखि जेठ ५ गतेसम्म १५ दिन कालोपत्रे गर्ने बताइएको छ। दिउँसो गाडीको चाप खासै नहुने र कालोपत्रे गर्ने बित्तिकै गाडी गुडाउँदा भत्कने सम्भावनालाई ध्यानमा राखेर बन्द गर्ने निर्णय गरिएको लामोसाँघुतामाकोसीजिरी सडक आयोजनाका प्रमुख धर्मेन्द्र झाले बताए। लामोसाँघुतामाकोसीजिरी सडकको विकल्पमा मन्थलीखुर्कोटधुलिखेल सडक रहे पनि करिब ७० किलोमिटर लम्बाइ बढी छ। उक्त दूरी बापतको इन्धन खर्च यात्रुले भर्पाई गर्नुपर्ने भएको कारण समय, रकम र दूरीको मारमा दोलखाका यात्रु परेको रोल्वालिङ यातायातका अध्यक्ष बालकृष्ण आचार्यले बताए। शुक्रबार सो सडक यात्रा गरेका नेपाल पत्रकार महासंघका पूर्वकेन्द्रीय सदस्य चिरञ्जीवी मास्केले भने, योजना र ठेकेदार मिलेर दोलखाका नागरिकलाई सरासर हेपेको हो। ठेक्कामा नियमित डाइभर्सन नगरी यात्रुलाई ५ घण्टासम्म एकै स्थानमा सास्ती दिनु नेपालको केही कानुनको बर्खिलाप हुने उनको तर्क छ। आयोजना प्रमुख झाका अनुसार १५ दिनमा १५ किलोमिटर सडक कालोपत्रे गर्ने कार्यतालिका छ। उता, यात्रु भने अन्तर्राष्ट्रिय मापदण्डको ठेक्कामा पनि यात्रुले घण्टौंसम्म अलपत्र हुनुपर्ने भएका कारण आक्रोश पोखिरहेका छन्। यात्रुलाई पहिला सहज नगरी आफ्नो काम सक्नेतर्फ मात्र सोच्नु आयोजना र ठेकेदार कम्पनीले अपराध गरेको दोलखा जिल्लाका यातायात व्यवसायी बताउँछन्। पहिलो प्याकेजअन्तर्गत खाडीचौरदेखि मुडे नजिकसम्म २५ किलोमिटर सडक स्तरोन्नति गर्ने ठेक्का लगाएको हो। सिन्धुपाल्चोकको मुडेबाट दोलखाको चरिकोटस्थित देउराली डाँडासम्मको ३० किलोमिटर सडक स्तरोन्नतिको जिम्मा पाएको भारतको सकिल हैदर र नेपालको शंकर माली र सुनौला खिम्ती जेभीले भने हालसम्म कालोपत्रेका लागि तयारी गरेको छैन। भ्याटसहित ९० करोड ९६ लाख ७१ हजार ७ सय ३७ रुपैयाँमा १४ जुन २०१५ मा ठेक्का पाएको कम्पनीले पछिल्लो पटक ४ डिसेम्बर २०१८ मा काम सम्पन्न गर्ने भन्दै म्याद थपिएकोमा उक्त म्याद पनि सकिएको छ।"
सेनाको प्रमाणपत्र छानबिनमा,"काठमाडौं : नेपाली सेनाले सैन्य कर्मचारीको शैक्षिक प्रमाणपत्र छानबिन थालेको छ। अहिले परीक्षा नियन्त्रण कार्यालय सानो ठिमीमा जवान र अधिकृतको एसएलसीएसईई प्रमाणपत्र छानबिन भइरहेको छ। यसपछि सैन्य कर्मचारीको एसईईभन्दा माथिल्लो तहको शैक्षिक प्रमाणपत्र छानबिन गर्ने तयारी जंगीअड्डाको छ। छानबिनका लागि जंगीअड्डाबाट प्रमाणपत्र आइरहेको पनिकाले जनाएको छ। पनिकाले एसईई (यसअघि एसएलसी) को प्रमाणपत्र मात्र प्रमाणीकरण गर्छ। जंगीअड्डाबाट प्रमाणपत्र प्रमाणीकरणका लागि अनुरोध पठाएको यो पहिलोपटक हो। परीक्षा नियन्त्रक विष्णुप्रसाद अधिकारीका अनुसार विशेष छानबिनका लागि भन्दै सेनाले अनुरोधपत्रसहित प्रमाणपत्र पठाइरहेको छ। पछिल्लो समय एकैपटकमा सयौं थान प्रमाणपत्र पनिकामा आइरहेको छ। सेनाको पत्रमा जंगी अड्डाको लोगो र छाप पनि हुन्छ। तर फरकफरक गुल्म, गण र टुकडीमा कार्यरत सैनिकको प्रमाणपत्र छुट्टाछुट्टै आउँछन्। अधिकारीका अनुसार कतिपय भने व्यक्तिगत रूपमै आउने गरेका छन्। उनले भने, कहिले जवान आफैं आउँछन्। कहिले एकैजनाले पनि दर्जनौं प्रमाणपत्र ल्याउने गरेका छन्। प्रमाणपत्र हेर्दा त सेनाको हो कि होइन थाहा पाउँदैनौं। तर एकै व्यक्तिले ठूलो फाइल ल्याएपछि कसको हो भनेर सोध्दा उनीहरूको हो भन्ने जानकारी आउँछ, परीक्षा सहनियन्त्रक भवराज कोइरालाले भने, कतिपयले प्रमाणपत्रकै कारण तलब रोकिएको, बढुवाको फाराम भर्न नपाएको लगायत गुनासा लिएर छिटो प्रमाणीकरण गरिदिनुपर्यो भन्दै अनुरोध गर्छन्। तर ल्याइएका प्रमाणपत्र कुन दर्जाका कर्मचारीको हो भन्ने जानकारीचाहिँ हुँदैन। छानबिनका लागि आउने प्रमाणपत्रको संख्या गत साउनदेखि बढेको छ। त्यसअघि नगण्य मात्रामा कुनै व्यक्ति मात्र छानबिनका लागि प्रमाणपत्र लिएर आउँथे। एक वर्षदेखि भने संस्थागत रुपमै सम्बोधन गरेर आउन थालेको छ, प्रमाणपत्र प्रमाणीकरण शाखाका टीका कुँवरले भने, सेनाकै प्रमाणपत्र प्रमाणीकरणको चाप बढेपछि बिहानदेखि रात नपर्दासम्म कार्यालयमा बसेर काम गरेका छौं। सेवा प्रवेश गर्दा, बढुवा प्रयोजनका लागि पेस भएका र शान्ति सेनामा विभिन्न मुलुकमा जाने क्रममा पेस भएका प्रमाणपत्रमा विशेष निगरानी हुने गरेको छ। प्रमाणीकरणका लागि आएका प्रमाणपत्रमध्ये केही मात्रामा नक्कली हुने गरेको पनिकाले जनाएको छ। कहिले एकै पटकमा सय वटा पनि आउँछ। कहिले पाँच वा दसवटा मात्र पनि आउँछ। त्यसमा केही नक्कली पनि भेटिन्छन्। तथ्यांक भने राख्न सकेका छैनौं, नियन्त्रक अधिकारीले भने। प्रमाणपत्र प्रमाणीकरण गर्ने अभियानअन्तर्गत पनिकामा पठाएका छौं। अन्य तहका शैक्षिक प्रमाणपत्र पनि प्रमाणीकरण गर्छौं।  विज्ञानदेव पाण्डे, प्रवक्ता नेपाली सेना नेपाली सेनाका प्रवक्ता विज्ञानदेव पाण्डेले सेनाभित्र रहेका सबै सकल दर्जाको प्रमाणपत्र प्रमाणीकरण गर्ने अभियानअन्तर्गत परीक्षा नियन्त्रण कार्यालयमा पठाइएको बताए। एसएलसीको मात्र नभएर अन्य तहका शैक्षिक प्रमाणपत्र पनि प्रमाणीकरण गर्न लागिएको उनले बताए। कुनै तहका सेनाको आईए, बीए, वा त्यसभन्दा माथिल्लो तहका प्रमाणपत्र छन् भने पनि भेरिफाई गराउनुपर्ने नियम छ। त्यसैले त्रिभुवन विश्वविद्यालयलगायतका निकायमा पनि प्रमाणपत्र पठाउने गरेका छौं, पाण्डेले भने। सरकारले पहिलोपटक २०५७ सालमा राष्ट्रव्यापी अभियान चलाएर निजामती सेवाका कर्मचारीको शैक्षिक प्रमाणपत्र छानबिन गरेको थियो। त्यतिखेर पनि नेपाली सेनाको प्रमाणपत्रलाई सरकारी छानबिनको दायरामा ल्याइएको थिएन। त्यतिबेला कुनै दर्जाको प्रमाणपत्रमा शंका लागेमा वा उजुरी परेमा मात्र छानबिन हुने गरेको थियो। पनिका भक्तपुरले अहिले केन्द्रीय कार्यालयबाट २०५२ सालअघिको एसएलसीको प्रमाणपत्र मात्र प्रमाणीकरण गर्छ। उपनियन्त्रक दामोदर आचार्यका अनुसार त्यसपछिका प्रमाणपत्र क्षेत्रीय शिक्षा निर्देशनालयबाटै प्रमाणीकरण हुन्छ। केन्द्रबाटै प्रमाणीकरण गराउन चाहनेले दोब्बर दस्तुर तिर्नुपर्छ। प्रमाणपत्र प्रमाणीकरण गर्दा केन्द्रबाट भएर पाँच सय र क्षेत्रीय स्तरबाट भने दुई सय पचास रुपैयाँ राजस्व लाग्छ। कुनै सरकारी कार्यालयबाट प्रमाणीकरणका लागि अनुरोध गरिआएका प्रमाणपत्रमा भने राजस्व लाग्दैन।"
