शीर्षक,विवरण
सत्ता छायामा संसद्,"सूचना टाँस्दै बैठक सार्दै। यो अनौठो संसदीय अभ्यास नियमित हुँदैछ। संसद् सचिवालयका महासचिवको सूचना टाँसबाटै हिउँदे अधिवेशन सकिने त होइन ? सत्तारूढ दलभित्र सभामुख उम्मेदवार तयमा देखिएको खिचलो र विपक्षीको मौनताले त्यही स्थितिको संकेत गर्दैछ। सत्तारूढ दलको आन्तरिक कचिंगलका कारण न सभामुखको उम्मेदवार तय हुन्छ, न हिउँदे अधिवेशनको नियमितता नै। एकपछि अर्काे सूचनाका आधारमा हिउँदे अधिवेशनका दिन सकिँदै छन्। प्रतिनिधिसभाको बैठक पुस ४ मा पहिलोचोटि बस्यो। त्यो बैठक दिवंगत चार पूर्व सांसदलाई श्रद्धाञ्जलि दिँदै सकिएको थियो। सभामुख चयन गर्ने उद्देश्यबमोजिम लामो अन्तरालमा पुस ११ निम्ति बैठक राखियो। त्यसलाई त्यति गम्भीर रूपले लिइएन। तर, त्यो दिन विनाबैठक महासचिवको सूचनाका आधार मा पुस १६ पुर्याएपछि सरकारी बन्धकमा संसद् परेको आभास दिलायो। अब त एकैचोटि एघार दिन पछि अर्थात् पुस २७ मा बैठक बस्ने भनिएको छ। त्यो दिन पनि यसरी महासचिवकै सूचना ले संसद् बैठक टर्ने हो कि भन्ने आशंका छाएको छ, सत्तारूढ सभामुख उम्मेदवार चयन खिचलो हेर्दा। शक्ति सन्तुलन र शासकीय निगरानीका हिसाबले सबभन्दा महŒवपूर्ण थलो संसद् हो। यसरी सूचनाका आधारमा पर सार्दै जानुमा असल नियत अन्तर्निहित भएको मानिन्न। पहिलोपटक र केही दिनमा संसद् सार्दा सामान्य प्रश्न उठेका थिए। अब त त्यति पर पुर्याउनु भनेको सरासर नाजायज क्रियाकलाप हो। यति गम्भीर विषयमा विपक्षी र सांसदहरूले नबोल्नु अझ गम्भीर छ। सार्वभौम जनप्रतिनिधिले संसद् सत्तारूढ दलको खेलौना बनिरहेको दृश्य पचाउनु आफैंमा आश्चर्यजनक छ। संसद् चल्न नसक्नुमा सत्तारूढ दलप्रति मात्र होइन, सार्वभौम सांसदमाथि स्वाभाविक प्रश्न उठेको छ। यसमा जति सत्तारूढ दल जवाफदेही मानिन्छ, विपक्षीको मौनतालाई उत्तिकै जिम्मेवार छ। किनभने यस्ता नाजायज क्रियाकलापमा प्रश्न उठाउने दायित्व विपक्षीको हो। मूलतः हिउँदे अधिवेशनलाई विधेयक अधिवेशन भनिन्छ। बर्खे अधिवेशन त सरकारको नीति तथा कार्यक्रम र बजेटका कर्मकान्डी भाषणमै समय खपत हुन्छ। हिउँदे अधिवेशनमा त्यस्ता काम नपर्ने हुँदा विधेयक र सरकारलाई जवाफदेही तुल्याउनेतिर संसद् केन्द्रित हुन पाउँथ्यो। हामीकहाँ कानुन निर्माणमा स्वार्थी समूह हावी हुँदै गएका छन्। कानुन नै अनुकूल बनाएर वैधानिक लुट मच्चाउने शैली नियन्त्रण गर्न संसद् असफल हुँदै गइरहेको छ। यसो हुनुमा विधेयकमाथि पर्याप्त मात्रामा विज्ञ तथा सरोकारवालासँग छलफल र बहस नहुनु पनि हो। अझ विधेयक कानुन बनेपछि त्यसले पार्ने प्रभाव र परिणाम गहिरो विश्लेषण गर्न पनि संसद् चुकेको अवस्था छ विभिन्न स्वार्थवश। सरकार हतारमा स्वेच्छाचारी कानुन पारित गराउन चाहन्छ, त्यो प्रवृत्ति रोक्ने दायित्व संसद्को हो। संसद्ले प्रत्येक दफामा अन्तर्निहित हुन सक्ने तजविजी, स्वेच्छाचारी र भ्रष्ट मनोवृत्ति केलाउन सक्नुपर्छ। सरकारको चाहना निस्क्रिय संसद् र नेतृत्व बलियो नहोस् भन्ने नै हुन्छ। संसद् नियमित चलिरहँदा सरकारलाई संसद्प्रति उत्तरदायी र जवाफदेही हुनुपर्ने अवस्था आउँछ। सांसदका चर्का प्रश्न मुखाले र उरन्ठेउलो जवाफबाट टार्न सकिन्न, त्यहाँ त तथ्यपरक ढंगले जवाफ दिनुपर्छ। बर्खे अधिवेशन सकिएयता सरकार अनगिन्ती प्रकरणमा जोडिएको छ। स्वाभाविक रूपमा ती प्रकरण संसद्मा जोडतोडमै उठ्नेछ। कतिपय विषयमा संसद्ले निर्देशन समेत दिन सक्छ, त्यस्ता निर्देशन पालना गर्नु सरकारको दायित्व हुन्छ। मूलतः कार्यकारिणीको चरित्र नै हुन्छ कि संसद् सकेसम्म शिथिल होस्, अझ निरीह होस्। संसद्लाई सत्ता छायामा राख्न सकियो भने हरेक खाले स्वेच्छाचारी कदम सहजै अनुमोदन गर्न सकिनेदेखि स्वेच्छाचारी शैलीका कानुन पनि निर्माण गर्न सकिन्छ भन्ने रणनीति अन्तर्निहित हुन्छ। सरकारले लोकतान्त्रिक अभ्यास गरेको देखाउन र कानुन बनाउनैपर्ने बाध्यतावश संसद्को सामना गर्नुपर्ने हुन्छ। कार्यकारिणी जहिले पनि संसद्ले प्रभावकारी र नियमित काम गरेको देख्न चाहँदैन। संसद्को सक्रियतामा सरकारका अनुचित क्रियाकलाप स्वतः खुम्चिन्छ। अझ अतिरिक्त सक्रियता प्रदर्शन गरेका बेला सरकारलाई टिक्नसमेत गाह्रो हुन्छ। तर लामो समयसम्म संसद् यसरी बन्धक हुँदै जाँदा संसदीय पद्धतिकै उपहास गरेको ठहरिनेछ। यसमा सार्वभौम संसद् सचेत हुन जरुरी छ दलीय घेरा र स्वार्थी मनोवृत्तिलाई तिलाञ्जलि दिँदै।"
सर्वोच्चले माग्यो ऐतिहासिक दस्तावेज,"काठमाडौं : सर्वोच्च अदालतले नेपालको सीमा, नक्सा र क्षेत्रफलबारे संयुक्त राष्ट्रसंघको सदस्य हुँदा पेस गरेको दस्तावेजसहित उपलब्ध सबै कागजप्रमाण झिकाएको छ। तथ्यप्रमाणका आधारमा सीमा, नक्सा र क्षेत्रफल विवाद निक्र्योल गर्न सर्वोच्चले बुधबार ऐतिहासिक डकुमेन्ट माग गरिएको हो। न्यायाधीश हरि फुयालको एकल इजलासले सुगौली सन्धिदेखिकै ऐतिहासिक दस्तावेज संकलन गरी बुझाउन आदेश दिएको हो। सन् १८१६ मा तत्कालीन इस्ट इन्डिया कम्पनीसँग भएको सुगौली सन्धिको अनुसूची, प्रतिलिपि तथा नेपालको आधिकारिक नक्सासहित १५ दिनभित्र जवाफ पेस गर्न आदेशमा भनिएको छ। सर्वोच्चले सुगौली सन्धिपछि तयार भएको नेपालको आधिकारिक नक्सासमेत झिकाएको छ। नेपाल सरकारले सन् १९५५ मा संयुक्त राष्ट्रसंघको सदस्य हुँदा तथा अन्य अन्तर्राष्ट्रिय वा क्षेत्रीय संगठनहरूको सदस्य हुँदा सार्वभौम नेपालको अस्तित्व दर्शाउने कुनै सन्धि, नक्सा वा दस्तावेज पेस गरेको भए त्यसका प्रतिलिपि लिखित जवाफका अनुसूचीका रूपमा पेस गर्न लगाउनू, आदेशमा भनिएको छ। संविधान जारी हुँदाका बखतको नेपालको दार्चुलास्थित लिम्पियाधुरा क्षेत्रको प्रश्न समाधान गर्ने राष्ट्रिय वा अन्तर्राष्ट्रिय रूपमा उपलब्ध सामग्री पनि पेस गर्न आदेशमा उल्लेख छ। सन् १८२७ को इस्टइन्डिया कम्पनीद्वारा प्रकाशित नक्सा उपलब्ध भए पेस गर्न पनि आदेशमा भनिएको छ। सन् १८४६ मा लन्डनबाट प्रकाशित भएको भनिएको नेपालसहितको नक्साको प्रतिलिपिसमेत नापी विभागको लिखित जवाफको अनुसूचीका रूपमा पेस गर्न आदेशमा भनिएको छ। यस्तै राष्ट्रिय योजना आयोग तथा अन्य कुनै निकायमा नेपालको नक्सासम्बन्धमा कुनै कार्य भएको भए त्यस्ता सामग्री पनि झिकाइएको छ। दार्चुलास्थित लिम्पियाधुरा क्षेत्रको प्रश्न समाधान गर्ने कुनै राष्ट्रिय वा अन्तर्राष्ट्रिय रूपमा उपलब्ध सामग्री पनि सरकारसँग मागिएको छ। सर्वोच्चले सुगौली सन्धिको प्रतिलिपि, सन् १८४६ मा लन्डनबाट र सन् १८२७ मो इस्टइन्डिया कम्पनीद्वारा प्रकाशित नक्सा मगाएको हो। मुलुकको सार्वभौमसत्ता, अखण्डता र स्वाधीनताको प्रश्न उब्जाउँदै वरिष्ठ अधिवक्ता विश्वप्रकाश भण्डारी, अधिवक्ता रामसुन्दर श्रेष्ठ, शर्मिली लामा र जनकराज शाह रिट लिएर सर्वोच्च पुगेका हुन्। सन्धिसम्झौता तथा ऐतिहासिक दस्तावेजले स्पष्ट रूपमा लिम्पियाधुरा, कालापानी र लिपुलेक नेपालको भएको प्रमाणित भए पनि राज्यले नेपाली भूमि कायम गर्न निच मारेको दाबी उनीहरूको थियो। नेपालको नक्सामा कालापानी उल्लेख भए पनि उक्त स्थान कालापानी नै हो भन्ने यकिन नभएको अवस्था छ। पूर्व मेचीबाट पश्चिम महाकालीसम्मको भूभाग अतिक्रमणमा परेको छ, निवेदक भण्डारीले भने, लिम्पियाधुरा, लिपुलेक र कालापानी नेपालको नक्सामा अंकन भएको छैन। नेपालको निसान छापसमेत फेर्न संविधानै संशोधन हुनुपर्छ। भारतले हालै सार्वजनिक गरेको कालपानीसहितको भूभाग नेपाली भूभागभित्र पर्ने दाबी निवेदकको छ। यो रिट सुरुमा रजिस्ट्रार तहबाटै दरपीठ आदेशमार्फत दर्ता अस्वीकार गरिएको थियो। उक्त आदेशविरुद्ध दिएको अर्को निवेदनका आधारमा रिट दर्ता भएको थियो। निवेदक भण्डारीले मुलुकको यथार्थ क्षेत्रफल र नापनक्सा किटानका लागि नेपाल संयुक्त राष्ट्रसंघको सदस्य हुँदा पेस भएको तथ्ययुक्त डकुमेन्ट झिकाएर हालको क्षेत्रफलसँग नभिडाएसम्म वास्तविकता यकिन नहुने पनि बताए। सबै भूभाग समटेर पूर्ण नक्सा कायम हुनुपर्ने र संविधानको अनुसूची३ मा रहेको नक्सा सच्याउन संविधान संशोधनको माग पनि इजलाससमक्ष राखेका छौं, भण्डारीले भने। राष्ट्रिय सुरक्षाको गम्भीर सवालमा सरकार वर्षौंदेखि बेखबर भएका कारण रिट दिनुपरेको कारण रिटमा दर्शाइएको छ। राष्ट्रिय एकता अक्षुण्ण राख्ने जिम्मेवारी वहन गर्ने प्रमुख संवैधानिक दायित्व प्रधानमन्त्री तथा मन्त्रिपरिषद् कार्यालयसहितका निकायको रहेको जिकिर उनीहरूको छ। भारतले नोभेम्बर २ मा दार्चुलास्थित कालीनदी पूर्वको लिम्पियाधुरासहितको भूभाग आफ्नो नक्सामा पारेपछि विवाद हुँदै आएको छ।"
भ्रमण वर्ष २०२० : सातै प्रदेशमा एकैसाथ पर्यटकको स्वागत,"काठमाडौं : सातै प्रदेशमा भ्रमण वर्षको भव्य शुभारम्भ भएको छ। भ्रमण वर्षमा २० लाख पर्यटक भित्र्याउने लक्ष्य सरकारले लिएको छ। प्रदेश १ सरकारले हेलिकप्टरबाट पुष्पवृष्टि र हट बेलुनमा भ्रमण वर्षको झण्डा राखेर उडाउँदै भ्रमण वर्षको शुभारम्भ गरेको हो। प्रदेश राजधानी विराटनगरको शहीद रंगशालामा मुख्यमन्त्री एवं प्रदेशस्तरीय पर्यटन प्रवर्द्धन समितिका संरक्षक शेरधन राईले पानसमा बत्ती बालेर उद्घाटन गरेका हुन्। कार्यक्रममा विभिन्न जातजाति तथा समुदायहरुको सांस्कृतिक पहिचान झल्कने झाँकीसहित नेपाली सेना, सशस्त्र प्रहरी, नेपाल प्रहरी, एनसीसीएन र नेपाल स्काउटको टोलीले कार्यक्रम स्थलमा कवाज प्रदर्शन गरेको थियो। प्रदेश सरकारले एक वर्षमा पाँच लाख पर्यटक भित्राउने लक्ष्य लिएको मुख्यमन्त्री राईले बताए। कार्यक्रमको अवसरमा ९ जनालाई प्रदेश सरकारले पर्यटन सद्भावना दूतका रूपमा सम्मान गरेको छ। यस्तै प्रदेश २ मा पनि भ्रमण वर्ष सुरुवात गरिएको हो। यसअघि काठमाडौंबाट जनकपुर आएका पाहुनालाई जनकपुर विमानस्थलमा माला लगाएर स्वागत गरिएको थियो। भ्रमण वर्ष समन्वय समितिले दुधमती पोखरी किनारमा वृक्षारोपण गर्दै पाहुनालाई स्वागत गरेको छ। प्रदेश २ का आठै जिल्लाका सदरमुकाममा भ्रमण वर्षलाई केन्द्रीत गर्दै विभिन्न कार्यक्रम आयोजना गरिएको प्रदेश समन्वय समितिका संयोजक मनीष झाले बताए। निःशुल्क उपचार वीरगन्ज हेल्थ केयर हस्पिटलले भ्रमण वर्ष २०२० मा नेपाल घुम्न आउने पर्यटक बिरामी परे निःशुल्क औषधि उपचार गरि दिने घोषणा गरेको छ। भ्रमण वर्ष २०२० को पहिलो दिनमा सिरहाका भारतीय सीमामा पर्यटकलाई स्वागत गरिएको छ। सौराहाबाट सुरुप्रदेश ३ सरकारले भ्रमण वर्ष २०२० को सुरुवात सौराहाबाट गरेको छ। मुलुककै तेस्रो पर्यटकीय गन्तब्यको रूपमा चिनिएको सौराहाबाट प्रदेश सरकारले भ्रमण वर्षको स्वागत गरेको हो। बुधबार झाँकीसहितको र्याली सौराहाको हात्तिचोकबाट सुरु भएर गैंडाचोकमा सभामा परिणत भएको थियो। प्रदेशका ३ का सभामुख सानुकुमार श्रेष्ठ, उद्योग, पर्यटन, वन तथा वातारण मन्त्री अरुण नेपालले भ्रमण वर्षको लोगो अंकित बेलुन उडाए। सिन्धुलीगढीमा दाहाल पूर्वप्रधानमन्त्री पुष्पकमल दाहालले सिन्धुलीगढीबाट नेपाल भ्रमण वर्ष २०२० को शुभारम्भ गरे। कमलामाई नगरपालिकाद्वारा सिन्धुलीगढीमा आयोजित कार्यक्रममा दाहालले २० लाख पर्यटक भित्र्याउने लक्ष्यका साथ भ्रमण वर्षको शुभारम्भ भएको घोषणा गरे। मकवानपुरको थाहा नगरपालिकाको दामनस्थित सिमभञ्ज्याङमा पर्यटकलाई स्वागत गरेर पर्यटन वर्षको शुभारम्भ गरिएको छ। गण्डकीले आधा योगदान गर्ने भ्रमण वर्षमा आफ्नो प्रदेशले मात्रै आधा योगदान गर्ने गण्डकी प्रदेशका मुख्यमन्त्री पृथ्वीसुब्बा गुरुङले बताएका छन्। प्रदेश राजधानी पोखरामा नेपाल भ्रमण वर्षको सुरुआत गर्दै उनले सरकारबाट राखिएको २० लाख पर्यटक भित्र्याउने लक्ष्य पूरा गर्न आफ्नो प्रदेशले आधा योगदान गर्ने बताएका हुन्। मुख्यमन्त्री गुरुङले सरकारबाट भ्रमण वर्ष २०२० घोषणा हुनुअघि नै गण्डकीले छिमेकी देश भ्रमण वर्ष कार्यक्रम घोषणा गरेको स्मरण गरे। प्रदेश सरकारले आफ्नो प्रदेशको पर्यटन प्रवर्द्धनका लागि हिमाल आरोही निर्मल पुर्जा र गायक प्रकाश सपूतलाई सद्भावना दूतसमेत घोषणा गरेको छ। पुर्जाले छोटो अवधिमै संसारका सबै अग्ला हिमाल आरोहणको कीर्तिमानी राखेका छन्। गण्डकी प्रदेशले सन् २०१९ लाई आन्तरिक पर्यटन वर्ष घोषणा गरेको थियो। यस अवसरमा १० लाख पर्यटक भित्र्याउने लक्ष्य थियो। गण्डकीले सन् २०२० लाई छिमेकी देशमा पर्यटन प्रवर्द्धन गर्ने र २०२२ मा अन्तर्राष्ट्रिय पर्यटन वर्ष मनाउने योजना बनाएको छ। मुस्ताङमा पर्यटकलाई मायाको चिनो उपहार प्रदान गरिएको थियो। लुम्बिनीमा डेढ प्रतिशतले बृद्धिपर्यटकीय गन्तव्य बुद्ध जन्मस्थल लुम्बिनी आउने पर्यटकको संख्यामा डेढ प्रतिशतले बृद्धि भएको छ। लुम्बिनीमा सन् २०१९ मा १५ लाख ५८ हजार पर्यटक पुगेका छन्। लुम्बिनी विकास कोषका अनुसार सन् २०१९ मा सन् २०१८ को भन्दा २४ हजार २ सय १६ जना मात्रै धेरै पर्यटक लुम्बिनी आएका छन्। लुम्बिनीमा भारतीय पर्यटक साढे १२ हजार बृद्धि भएका छन्। लुम्बिनी आउने पर्यटकको संख्या वार्षिक २ लाख नाघेको छ। लुम्बिनीमा तेस्रो मुलुकका पर्यटकको संख्या तुलनात्मक रुपमा कम बृद्धि भएको छ। तेस्रो मुलुकबाट गत वर्ष १ लाख ७४ हजार पर्यटक आएका छन्। यो संख्या सन् २०१८ को भन्दा ४ हजार १ सयले बढी हो। तेस्रो मुलुकबाट आउने पर्यटकमध्ये सबैभन्दा बढी श्रीलंकाली हुन्। लुम्बिनी आउने तेस्रो मुलुकका पर्यटकमध्ये करिव ९० प्रतिशत बेलहिया नाका हँुदै आउने गर्छन्। यो नाकाबाट सन् २०१९ मा १ लाख ६१ हजार ६ सय ९१ पर्यटक आएका थिए। भारतीय पर्यटकको प्रवेशद्वार समेत बेलहिया नै हो। लुम्बिनी विकास कोषका सूचना अधिकृत राजन बस्नेतले श्रीलंकाली पर्यटकको आवागमनमा कमी भएकाले तस्रो मुलुकका पर्यटकको संख्या अपेक्षाकृत बृद्धि नभएको बताए। उनका अनुसार श्रीलंकाली पर्यटकको संख्यामा करिव १२ हजारले कमी आएको छ। नेपाल भ्रमण वर्ष २०२० को अवसरमा वेलहिया नाका हुदै नेपाल प्रवेश गरेका पर्यटकलाई स्वागत गरिएको छ। लुम्बिनी आउने पहिलो टोलीलाई समेत स्वागत गरिएको छ। कोषका सूचना प्रमुख हरिध्वज राईले चिनीया र भुटानी पर्यटकलाई लुम्बिनीको बारेमा जानकारी गराउदै लुम्बिनीको चिनो प्रदान गरेका थिए। पाँच नम्बर प्रदेश सरकारले बाँके र बर्दियाबाट भ्रमण वर्षको स्वागत गरेको छ। भ्रमण वर्षको अवसरमा प्रदेश ५ का मुख्यमन्त्री शंकर पोखरेलले बाँके राष्ट्रिय निकुञ्जमा जंगल सफारीको शुभारम्भ गरे। बर्दियाको ठाकुरद्वारा मन्दिर परिसरबाट भ्रमणवर्षको शुभारम्भ समेत मुख्यमन्त्रीले गरेका छन्। घुमौ कर्णाली उद्योग, वन, पर्यटन तथा वातावरण मन्त्रालयले बुधबार एक औपचारिक कार्यक्रमको आयोजना गरी भ्रमण वर्ष शुभारम्भ गरेको हो। भ्रमण बर्ष शुभारम्भको अवसरमा कर्णाली प्रदेश सरकारले आफ्नो लोगो सहित यसपाली घुमौ कर्णाली भन्ने नारा सार्वजनिक गरेको छ। कर्णाली प्रदेश सरकारले नेपाल भम्रण वर्षलाई सफल पार्न इट्स टाइम फर कर्णाली यसपाली घुमौ कर्णाली भन्ने नारा तय गरेको हो। प्रदेश राजधानी सुर्खेतको वीरेन्द्रनगर स्थित बुलबुले ताल परीसरमा आयोजना भएको कार्यक्रमका अवसरमा भ्रमण बर्षको शुभारम्भ गरिएको हो।"
"राष्ट्रियसभा निर्वाचन : आयोग तात्यो, दलको तयार छैनन्","काठमाडौं : राष्ट्रिय सभा निर्वाचनको उम्मेदवारी दर्ताको समय ४ दिन मात्र बाँकी छँदा पनि प्रमुख दलले उम्मेदवार छनोट गरेका छैनन्। निर्वाचन आयोगले आगामी आइतबार उम्मेदवार दर्ताको समय तोकेको छ। तर दलले उम्मेदवार छनोटका लागि गृहकार्य समेत गरेका छैनन्। राष्ट्रिय सभामा रिक्त १८ सदस्यका लागि माघ ९ गते निर्वाचन हुँदैछ। एक सिट भने सरकारको सिफारिसमा राष्ट्रपतिबाट मनोनित हुनेछ। निर्वाचन आयोगले सबै प्रक्रिया पूरा गरी उम्मेदवार दर्ताको पर्खाइ गरिरहे पनि दलहरू भने अझै तातेका छैनन्। अधिकांश स्थानमा चुनाव जित्ने निश्चित देखिएको सत्तासीन नेकपाले दुई नम्बर प्रदेशमा राजपासँग चुनावी तालमेल गरेको छ। प्रदेश २ बाट नेकपा र राजपाले २२ सिटमा तालमेल गरेका छन्। यी दुई दल मिल्दा चुनाव जित्ने निश्चित छ। महासचिव विष्णु पौडेलका अनुसार नेकपाको बिहीबार बस्ने सचिवालय बैठकमा राष्ट्रिय सभा उम्मेदवारबारे छलफल हुनेछ। पार्टीका प्रदेश कमिटीलाई उम्मेदवारको नाम सिफारिस गर्न नेकपाले पहल गरेको छैन। तल्लो कमिटीका साथीहरूका भावना समेटेर उम्मेदवार तय गर्छौं, महासचिव पौडेलले भने। टिकट पाए चुनाव जित्ने निश्चित जस्तै रहेकाले टिकट पाउन शीर्ष नेताकोमा दौडधुप भइरहेको नेताहरूले बताएका छन्। यता विपक्षी कांग्रेसले पनि उम्मेदवारको टुंगो लगाएको छैन। कांग्रेस नेता विमलेन्द्र निधिका अनुसार २ नम्बर प्रदेशमा समाजवादी पार्टीसँग चुनावी तालमेलको तयारी भइरहेको छ। तर, कांग्रेस र समाजवादी मिले पनि दुई नम्बर प्रदेशमा चुनाव जित्ने सम्भावना कम छ। राजपा र समाजवादीले पनि उम्मेदवार टुंगो लाग्न बाँकी रहेको बताएका छन्। राष्ट्रिय सभा सदस्यको म्याद सकिनु ३५ दिन अगावै निर्वाचन गर्नुपर्ने संवैधानिक व्यवस्थाका कारण आगामी माघ ९ मा चुनाव हुन लागेको हो। सत्तासीन नेकपाका ८, कांग्रेसका ७, राजपाका २, समाजवादीका १ र एक जना राष्ट्रपतिबाट मनोनित (अर्थमन्त्री युवराज खतिवडा) को कार्यकाल समाप्त हुँदैछ। राष्ट्रिय सभा सदस्यको निर्वाचनमा प्रदेश सभाका सांसद र स्थानीय तह (गाउँपालिकानगरपालिकाका)का प्रमुख र उपप्रमुख मतदाता हुन्। ७ सय ५३ स्थानीय तहका प्रमुखउपप्रमुख गरी १ हजार ५ सय ६ जना र प्रदेशसभाका ५ सय ५० जना सांसद राष्ट्रिय सभा मतदाता हुन्। स्थानीय तह र प्रदेशसभाका सांसदले दिने मतको भार भने फरक हुन्छ। स्थानीय तहका पदाधिकारीले दिने मतको भार १८ छ भने प्रदेशसभाका सांसदको मतको भार ४८ निर्धारण गरिएको छ। दुवै तहको मतभार ५३ हजार ५ सय ८ छ। राष्ट्रिय सभाको निर्वाचन प्रणाली एकल संक्रमणीय हो। तर यसपटक प्रत्येक प्रदेशबाट (क्लस्टर) मा एक एकजना मात्र निर्वाचित हुने हुँदा प्रत्यक्ष निर्वाचन जस्तै हुनेछ। २ नम्बर प्रदेशबाहेक ६ वटैमा प्रदेशसभा र स्थानीय तहमा सत्तासीन नेकपाको बहुमत भएकाले राष्ट्रिय सभा निर्वाचन नेकपाका लागि भने लाभैलाभ हुने देखिन्छ। २ नम्बर प्रदेशमा नेकपाले राजपासँग तालमेल गरिसकेको छ। २ नम्बर प्रदेशमा एक महिला, एक दलित, एक खुला र एक अल्पसंख्यक वा अपांगता भएका व्यक्ति गरी ४ वटै कलस्टरबाट ४ पद रिक्त हुँदैछ। ५७ सदस्यीय राष्ट्रिय सभामा कांग्रेसका १३ सांसद छन्। ५९ सदस्यीय राष्ट्रिय सभामा प्रत्येक प्रदेशबाट ८ जनाका दरले सांसद निर्वाचित हुन्छन्। ३ जना सांसद भने मन्त्रिपरिषद्को सिफारिसमा राष्ट्रपतिबाट मनोनित हुन्छन्। स्थायी सदन राष्ट्रिय सभाका लागि पहिलोपटक गोला हालेर २, ४ र ६ वर्षे कार्यकाल निर्धारण गरिएको थियो। एक तिहाइ सांसदको कार्यकाल प्रत्येक दुई वर्षमा समाप्त हुन्छ। अब निर्वाचित हुनेहरूको कार्यकाल भने ६ वर्षकै हुनेछ।"
राष्ट्रिय पोशाक दिवस मनाइयो (फोटोभिडियाे),"काठमाडौंः राष्ट्रिय पोशाक संरक्षण महाअभियान नेपालले माइतीघरमा सद्भाव र्यालीसहित राष्ट्रिय पोशाक दिवस मनाएको छ । मेरो शान, मेरो पहिचान, राष्ट्रिय पोशाक संरक्षण महाअभियान भन्ने नाराका साथ बिहीबार युवाहरुले राष्ट्रिय पोशाक दिवस मनाएका हुन् । महाअभियानका संयोजक राजानन्द मान्डव्यले नेपालको राष्ट्रिय पोशाक लोप हुँदै गएकोले संरक्षणका लागि हामी सबै नेपालीको पहल आवश्यक रहेको बताए । नेपाललाई विभिन्न जातजाती, भाषाभाषीको एक फूलबारी मानिन्छ । यँहाका सम्पूर्ण जातजातिको पहिचान बोक्ने सबै पोशाक राष्ट्रिय पोशाक भएको तर दौरा सुरुवाल, टोपी र गुन्योचोली देशको राष्ट्रिय पोशाक रहेको उनले बताए । राष्ट्रिय पोशाक संरक्षण महाअभियानको पहलमा २०७० साल यता राष्ट्रिय पोशाक दिवस भव्यताका साथ मनाउँदै आएको छ ।"
रामेछाप र दोलखाका चार स्कुलका विद्यार्थीलाई ज्याकेट र झोला वितरण,"काठमाडौं : पुतलीसडकस्थित स्टडी प्लस र शिष्य इन्टरनेशनल स्कुलले रामेछापा र दोलखाका चार स्कुलका विद्यार्थीलाई ज्याकेट र झोला वितरण गरेका छन् । विद्यार्थीलाई जाडोबाट बच्न र विद्यालय आउनजान सहज होस भन्ने उद्देश्यले उक्त सामग्री वितरण गरेको बताइएको छ । दोलखाका चेर्दुम प्राथमिक विद्यालय तथा जिरी गुम्बा र रामेछापका शारदा संस्कृत माध्यमिक विद्याल तथा बाल कल्याण आधारभूत विद्यालयमा लुगा र झोला वितरण गरिएको हो । स्टडी प्लस र शिष्य इन्टरनेशनल स्कुलका प्रवन्ध निर्देशक उमेश अधिकारीले विद्यार्थीलाई ती सामग्री हस्तान्तरण गरेका थिए । ती सामग्री खरिद गर्न दुइ संस्थाका साथै अमेरिकाबाट पाल्देन लामा, बेलायतबाट शभेशभक्त श्रेष्ठ, क्यानडाबाट छिरिङ धुन्दुप तथा मलेसियाबाट लि श्यान यी लगायतले सहयोग गरेका थियो । स्टडी प्लस वैदेशिक शिक्षा (विशेष गरी मलेसिया) मा जान चाहने विद्यार्थीलाई परामर्श दिँदै आएको अग्रणी संस्था हो ।"
जब एसएसपी बसको यात्रु बने,"काठमाडौं : सार्वजनिक यातायातको अवस्था बुझ्न महानगरीय ट्राफिक प्रहरी महाशाखाका प्रमुख प्रहरी वरिष्ठ उपरीक्षक (एसएसपी) भीमप्रसाद ढकाल बिहिबार अपराह्न सादा पोशाकमा सार्वजनिक सवारीमार्फत काठमाडौँका विभिन्न क्षेत्र घुमे । उनले सार्वजनिक सवारीको चालकका गतिविधि, सहचालकले यात्रुप्रति गर्ने व्यवहार गाडीको अवस्था, भाडा र आरक्षणको प्रयोगबारे गाडीको यात्रा गरेरै अनुगमन गरे । ट्याक्सी चालकले गर्ने व्यवहारदेखि सडकमा ट्राफिक प्रहरीले सवारी व्यवस्थापनमा गरेको गतिविधि पनि उनले नियाले । हरेक दिनजसो नै सर्वसाधारणबाट गुनासो आउन थाल्यो, कसैले आरक्षण सिट पाएन, कसैले सहचालकले गाली गर्यो, कसैले जथाभावीरूपमा ओराल्यो भनेर पटकपटक गुनासो आइरह्यो, त्यसैले अवस्था के रहेछ त भनेर बुझेँ, ढकालले भने । बिहिबार अपराह्न करीब २ बजेको थियो । सिमसिम पानी परेकाले मौसम चिसो थियो । उनले काठमाडौँको पुतलीसडक, बानेश्वर, रत्नपार्कलगायत क्षेत्रमा सार्वजनिक सवारीमा चढेर यात्रा गरे । कहिले सार्वजनिक बस त कहिले ट्याक्सीमा चढेर चालकको आनीबानी, यात्रुलाई गर्ने व्यवहार र भाडा दरबारे नजिकबाट नियाले । विगतको भन्दा सार्वजनिक यातायात धेरै सुध्रिएको देखियो, तर अझै समस्या भने कायमै छ, एसएसपी ढकालले अनुभव सुनाए । यतिले मात्रै पुग्ने नदेखिएको भन्दै अझै धेरै गर्न बाँकी रहेको उनले प्रतिक्रिया दिए । ढकालका अनुसार सार्वजनिक सवारी साधानको सिट घुँडा राख्न नमिल्ने गरी साँघुरो पाइएको छ । ट्याक्सी चालकले हत्तपत्त मिटरमा नजाने गरेकोसमेत पाइएको उनले बताए । रत्नपार्कबाट उनले प्रदेश ३०१००२ ज ५९९७ लेखेको ट्याक्सी चढे । सिंहदरबारसम्मको कति भाडा, उनले सोधे। त्यही दुई सय जति दिनुस् न मिलाएर, चालक रामेछापका केशव श्रेष्ठले जवाफ फर्काए । यति नजिक पनि २०० मिटर छैन, उनले फेरि सोधे। भए पनि थोरै पैसा उठ्छ नि सर, त्यही भएर, चालकको जवाफ आयो । एकछिन कुरा गरेपछि चालकले मिटरमा जाने भए मिटर पनि लगाउँछु भन्दै मिटरअन गर्न पुगे । अन्ततः मिटरमा रु ६० उठ्यो । ढकालले पैसा तिरेर आगामी दिनमा यसरी बढी भाडा नभनी मिटरमा जान चेतावनी दिए । अनुगमनका क्रममा यात्रुलाई सहचालकले गर्ने व्यवहार राम्रो नभएको देखिएको र यात्रुलाई बस्नसमेत सकस भएको पाइएको बताउँदै यसलाई नियन्त्रणका लागि आवश्यक पहल गरिने प्रतिक्रिया दिए । पैसा लिएपछि यात्रुलाई त्यही अनुसारको सेवासुविधा दिन सक्नुपर्छ, सरसफाइ र सिटको सहज व्यवस्था गर्नुपर्छ, यसतर्फ अझै ध्यान नपुगेको पाइएको उनले बताए । धेरै ट्याक्सीले मिटरमै गएको पाइए पनि छोटो यात्रामा भने मिटरमा जान नमान्ने गरेको समेत उनले बताए । उनका अनुसार यात्रुलाई यात्राका समयमा एउटा समस्या हो तर चालकले ट्राफिक नियम पालना नगरेका कारण दुर्घटना बढ्ने अर्को जटिल समस्या छ । नियमानुसार गाडी चलाउने हो भने झण्डै ६० प्रतिशत दुर्घटना आफैँ रोकिने प्रहरीको अनुमान छ । रासस"
बेरुजु घटाउनेमा सर्वोत्कृष्ट प्रहरी र सशस्त्रका महानिरीक्षक पुरस्कृत,"काठमाडौं : बेरुजु फस्र्यौटमा नेपाल प्रहरी र सशस्त्र प्रहरीका महानिरीक्षक (आईजीपी) द्वय सर्वेन्द्र खनाल र शैलेन्द्र खनाल पुरस्कृत भएका छन्। गृह मन्त्रालयले बिहीबार उनीहरुलाई पुरस्कृत गरेको हो। आर्थिक वर्ष २०७४०७५ को बेरूजु फस्र्यौैटमा सबैभन्दा बढी प्रतिशत हासिल गर्नेमा नेपाल प्रहरी देखिएको छ। उसले ८८५ प्रतिशत बेरुजु फस्र्यौैट गरेको हो। त्यसैगरी सशस्त्रले ८६९६ प्रतिशत बेरूजु फस्र्यौैट गरेको मन्त्रालयले जनाएको छ। मन्त्रालयका अनुसार अध्यागमन विभागले ८४६२ र गृह मन्त्रालयले ७४४१ प्रतिशत बेरूजु फस्र्यौैट गरेका छन्। बेरुजु फस्र्यौैटमा उल्लेखनीय भूमिका निर्वाह गरेको गृहमन्त्री रामबहादुर थापाले दुई आईजीपी र गृहसचिव प्रेमकुमार राईसहित ९ जनालाई पुरस्कृत गरेका हुन्। मन्त्रालयका अनुसार अन्य पुरस्कृत हुनेमा गृहका सहसचिव महादेव पन्थ, अध्यागमन विभागका महानिर्देशक ईश्वरराज पौडेल, गृहका उपसचिव शिवनाथ पौडेल, लेखा अधिकृत मिठाराम सुवेदी, शालिकराम पराजुली र नरबहादुर कुँवर छन्। गृहमन्त्री बादलका प्रेस संयोजक किरण भट्टराईका अनुसार प्रहरीका आईजीपी खनालद्वयाई दस हजार रूपैयाँ पुरस्कार दिइएको छ भने अन्यलाई आठ हजार रुपैंया दिइएको छ। सशस्त्र प्रहरीका महानिरीक्षक (आईजीपी) शैलेन्द्र खनाललाई सम्मान गर्दै गृहमन्त्री रामबहादुर थापा बादल ।"
कालिञ्चोक केबलकारमा ४० प्रतिशत छुट,"चरिकोट : नेपाल भ्रमण वर्ष २०२० लाई लक्षित गरेर कालिञ्चोक दर्शन लिमिटेड दोलखाले केबलकारमा ४० प्रतिशत छुटको अफर ल्याएको छ । पुस १६ गतेदेखि दोलखा, सिन्धुपाल्चोक र रामेछाप गरी ३ जिल्लाका नागरिकका लागि केवलकारमा ४० प्रतिशत छुटको अफर ल्याएको हो । भ्रमण वर्षको निश्चित अवधिका लागि ४० प्रतिशत छुट दिइएको कालिञ्चोक दर्शन लिमिटेडका कार्यकारी प्रमुख अशोक शिवाकोटीले जानकारी दिए। यसअघि पाँचसयको टिकट लिएर केबलकारको सेवा उपलब्ध हुनेमा ४० प्रतिशत छुटपछि तीनसयको टिकट लिएर आवतजावत गर्न सकिने कार्यकारी प्रमुख शिवाकोटीले जनाए । उनको अनुसार सो योजना हरेक हप्ताको सोमबार र बुधवार मात्र लागू हुनेछ । केबलकारबाट यात्रा गर्ने सबै उमेर समूहका यात्रुलाई सो छुटको व्यवस्था गरिएको कम्पनीले जनाएको छ । छुट पाउनको लागि दोलखा, सिन्धुपाल्चोक र रामेछाप जिल्लाबासी भएको परिचयपत्र अनिवार्य गरिएको कम्पनीले जनाएको छ । ३८४२ मिटरको उचाइमा अवस्थित कालिञ्चोक भगवतीको दर्शनका लागि भञ्ज्याङबाट कालिञ्चोक मन्दिरसम्म पुग्न केबलकार सञ्चालनमा आएको थियो।"
चितवन हात्ती सुन्दरी प्रतियोगिता : बफकिङ्कली विजयी,"चितवन : चितवन हात्ती महोत्सव अन्तर्गत बिहिबार सौराहामा फरक दृष्य हेर्न पाइयो । बाघमारा मध्यवर्ती सामुदायिक वनको चौरमा अघिल्ला दिन हात्तीको बनभोज, फुटबल, पोलो हेरेर रमाएका दर्शकका लागि हात्ती सुन्दरी प्रतियोगिता नौलो बन्यो। बेहुलीझैं सिँगारिएका हात्ती दर्शकदीर्घामा क्याटवाक गरिरहँदा मैदानमा रहेका निर्णायकहरू ध्यानपूर्वक नियालिरहेका देखिन्थे। टाउकोमा कालो, आँखामा गाजल, नङमा पालिस लगाएका हात्तीहरू क्याटवाक गरिरेका थिए । सबैलाई मोहित बनाउँदै बफकिङकली हात्ती सुन्दरी प्रतियोगिताको उपाधी चुम्न सफल भयो । चितवन हात्ती महोत्सव अन्तर्गत गरिएको हात्ती सुन्दरी प्रतियोगिताको फाइनल प्रतिस्पर्धी अन्य दुई हात्तीलाई पछि पार्दै होटल ब्यवसायी ज्ञानेन्द्रकुमार विष्टको ३५ वर्षको बफकिङकली विजेता बनेको हो । प्रतियोगितामा बलराम दाहालको चम्पाकली फस्ट रनरअप र गोकर्ण गिरीको जयमतिकली सेकेण्ड रनरअप भए । प्रतियोगितामा युनाइटेड हात्ती संचालन सहकारी संस्थामा आवद्ध पाँच हात्ती सहभागी थिए । निर्णायकको प्रश्नको सामना हात्तीले माहुतेको इशाराबाट गरे । उनीहरुले हात्तीको सुँड, दारा, खुट्टा, चिल्लो पना, हिँडाइ र माहुतेको आनीबानी बुझेर निर्णय गरेका थिए । हात्तीको श्रृंगार, अनुशासन र हात्तीको स्वास्थ हेरिएको थियो । उत्कृष्ट सिँगारपटार, क्याटवाक र माहुतेसँगको राम्रो सम्बन्धका कारण उपाधी पाएको हो । दर्शकले बनभोजपछि सबैभन्दा बढी रुचाएको प्रतियोगिता हात्ती सुन्दरी हो । यस्तो प्रतियोगिताले हात्तीलाई सुन्दर र स्वस्थ राख्न प्रेरणा दिन्ने महोत्सवका मूल संयोजक राममणी खनालले बताए । गत शनिबार पहिलो चरणबाट तीन हात्ती फाइनलमा पुगेका हुन् । निर्णायकहरूले हात्तीको नङ, सुँड, कानमा ध्यान लगाएर हेरेका थिए । वन्यजन्तुलाई सफा र सुन्दर राख्नपर्छ भनेर प्रतियोगिता गरिएको क्षेत्रीय होटल संघका अध्यक्ष दिपक भट्टराईले बताए । वन्यजन्तुलाई माया गर्नुपर्छ भन्ने सन्देश दिएको आयोजकले जनाएको छ । पौष १० गतेबाट सौराहामा हात्ती महोत्सव संचालन गरिएको छ ।"
धादिङका पसलमा अनुगमन : म्याद गुज्रेका पेय पदार्थ छ्याप्छ्याप्ती,"सल्यानटार (धादिङ) : सदरमुकामभन्दा बाहिर ग्रामिण क्षेत्रमा संचालनमा रहेका बजारका अधिकांश पसलमा म्याद नाघेका पेय पदार्थ र खाद्य सामाग्री पाइएको छ । व्यवसायीले खुलेआम म्याद नाघेका पेय पदार्थहरु बिक्री वितरण गरिरहेको भेटिएको हो । गाउँगाउँमा गाडी लिएर बेच्न पुगेका मार्केटिङ व्यवसायीले पनि स्थानीय व्यापारीलाई म्याद नाघेका सामान बिक्री वितरण गरिदिने गरेको भेटिएको हो। खाद्य सुरक्षा विभाग, जिल्ला प्रशासन कार्यालय र घरेलु तथा साना उद्योग कार्यालयले गरेको संयुक्त अनुगमनका क्रममा ग्रामिण क्षेत्रका बजारका अधिकांश पसलमा म्याद नाघेका पेय पदार्थ बिक्री वितरण भइरहेको फेला परेको हो । खाद्यान्न बिक्री वितरण हुने १ दर्जन किराना पसलमा अनुगमन गर्दा सबै पसलबाट अनुगमन टोलीले म्याद नाघेको पेय पदार्थ कोकाकोला, मिरिण्डा, स्प्राइट, फेन्टा, रेडबुलजस्ता पेय पदार्थहरु जफत गरेको थियो । अझ केही पसलमा कोकाकोलाजस्तै देखिने कोकाकोलाको डुब्लिकेट पेय पदार्थ, त्यो पनि म्याद नाघेकै अवस्थामा जफत गरेको थियो । सहायक प्रमुख जिल्ला अधिकारी एवं अनुगमन समितिका संयोजक अर्जुनप्रसाद शर्माले भने, 'बजार क्षेत्रमा नपाइने यो क्याम्पाकोला (कोकाकोला जस्तै देखिने पेय पदार्थ) ग्रामिण क्षेत्रका बजारमा छ्याप्छ्याप्ती पाइँदोरहेछ, यसको गुणस्तर चेकजाँच छ छैन भन्ने लागेर परीक्षणका लागि हामीले नमुना समेत ल्याएका छौं।' कोकाकोला जस्तै बोतलमा प्याकिङ गरिएको र बेच्ने बेलामा कोकाकोला नै भनेर झुक्याएर बेच्ने गरेको समेत पाइएको छ । आगिन्चोकका स्थानीय राम प्रसाद अधिकारीले भने, 'हामीले कोकाकोला नै भनेर किन्थ्यौं, कोकको नक्कली हो भन्ने नै थाहा थिएन।' ठूला चाडवाडको आसपास मात्रै हुने अनुगमन पनि सदरमुकाम र राजमार्ग क्षेत्रमा नै सिमित रहेको बेला यसपटक ग्रामिण क्षेत्रका बजारमा पुगेको थियो । खाद्य निरीक्षकसहित पुगेको अनुगमन टोलीले फेला पारेका अखाद्य वस्तु र म्याद नाघेका पेय पदार्थ जफत गरेर नष्ट गरिएको थियो । पहिलो पटक खाद्य अनुगमनमा सल्यानटार पुगेको अनुगमनटोलीले सल्यानटार र आगिन्चोकको बजारमा अनुगमन गर्दा सबैजसो खाद्यान्न बिक्री वितरण हुने पसलमा बेच्न राखिएका पेय पदार्थ म्याद नाघेका फेला पारेको हो । त्यस्तै मानव स्वास्थ्यलाई हानी पुर्याउने खालका अखाद्य वस्तु समेत फेला पारेको छ । ग्रामिण क्षेत्रका बजारमा म्याद नाघेका सामान ठूला बजारमा सप्लाइ गरेर खुलम् खुल्ला बिक्री वितरण भइरहेको भन्ने व्यापक जनगुनासो पछि अनुगमन टोली गाउँ पसेको थियो। पहिले जिल्ला प्रशासन कार्यलयबाट मात्रै अनुगमन र निरीक्षण हुने गरेको भएपनि अहिले सबै जिम्मेवारी स्थानीय तहलाई सुम्पिदा समेत नियमित अनुगमन हुन सकेको छैन । आफ्नो कार्यक्षेत्र भित्र रहेको बजारमा नियमित अनगुमगन र निरीक्षण गर्ने जिम्मेवारी स्थानीय तहलाई दिएको भएपनि सबैजसो स्थानीय तहले बजार अनुगमनलाई चासो नै नदिएको सहायक प्रजिअ शर्माले बताए । शर्माले भने, 'अरु पसल त परको कुरा रह्यो, शिक्षक र विद्यार्थीले खाजा खाने क्यान्टिनमा समेत अखाद्य वस्तु र म्यान नाघेका पेय पदार्थहरु फेला पर्यो । कम्तीमा पनि शिक्षकले त हेर्न र भन्न सक्ने थिए होलान् नी ।' गाउँगाउँमा गाडी नै पुर्याएर मार्केटिङ गर्ने व्यवसायीले म्याद सकिने बेलाका सामान गाउँका बजारमा छाड्ने गरेको व्यवसायी स्वयं बताउँछन् । ठूलाठूला र सदरमुकामका बजारबाट म्याद सकिन लागेका सामान उठाएर गाउँगाउँमा सप्लाइ हुने गरेको एक व्यवसायीले बताए । 'हामीलाई अनुगमन भएकै थाहा छैन, जसरी चल्छ त्यसरी नै चलाइरहेका थियौं, उनले भने, 'हामीले किन्ने बेलामा त म्याद हेर्ने बानी थिएन अनि उपभोक्ताले कसरी म्याद हेरेर सामान किनुन् ।'गाउँका व्यवसायी सचेत हुँदा हुँदै पनि मार्केटिङ गर्ने व्यवसायीहरुले जबरजस्ती सामानहरु छाडेर अर्को पटक पैसा लिन आउँला भन्दै जाने गरेको उनले बताए। बेला बेलामा अनुगमन भइरहे व्यवसायी र उपभोक्ता पनि सचेत हुने भएकाले ग्रामिण क्षेत्रमा पनि नियमित अनुगमन हुनेपर्ने स्थानीय बासीहरुले माग गरेका छन्।"
कर्णालीमा हिमपात र वर्षा,"सुर्खेत : चिसोले कर्णालीको जनजीवन कष्टकर बनेको छ । मंगलबारदेखि ह्वात्तै बढेको चिसोका कारण कर्णाली प्रदेशका सबै जिल्लाको जनजीवन प्रभावित भएको हो । चिसोले यहाँका स्थानीयलाई घरबाहिरको काम गर्न समेत सकस भएको छ । चिसो बढेपछि बिहीबार बिहानदेखि कर्णाली प्रदेशको हुम्ला, मुगु, जुम्ला र डोल्पाको उच्च भूमागमा हिमपात सुरु भएको छ । भने कालिकोट, दैलेख, जाजरकोट, सल्यान र सुर्खेतमा सामान्य वर्षा हुने क्रम जारी छ । हुम्लामा बिहानदेखि सुरु भएको हिमपातसँगै चिसो बढेपछि त्यहाँका स्थानीयलाई घर बाहिर निस्कन मुस्किल परेको हो । चिसोले बालबालिका, वृद्धवृद्धा र काममा निस्कने व्यक्ति बढी प्रभावित भएका छन् । जुम्लामा भेडाबाख्रासहित अन्य पशुचौपायालाई समेत चिसोको संक्रमणले सताएको तातोपानी गाउँपालिकावासी मुनबहादुर कामीले बताए । हुम्लामा चिसोका कारण रुघाखोकीको संक्रमण बढ्दै गएको हुम्लाका प्रमुख जिल्ला अधिकारी विनिता भट्टराईले बताइन् । चिसोका कारण जुम्लाको तापक्रम माइनस २ दशमलब ६ डिग्री सेल्सियसमा झरेको हावापानी फिल्ड कार्यालय जुम्लाले जनाएको छ ।वीरेन्द्रनगरको न्युनतम तापक्रम १० दशमलब १५ डिग्री सेल्सियस पुगेको जल तथा मौषम विज्ञान कार्यालय सुर्खेतका प्रमुख विदोद पराजुलीले बताए । मौसमी पूर्वसूचना दिन सुर्खेतको रातानाङ्ला डाडाँमामा स्थापना भएको नेपालकै पहिलो मौसमी राडरकानुसार शनिबारसम्म लगातार कर्णालीका उच्च हिमाली क्षेत्रमा हिमपात र वेशीमा वर्षाको सम्भावना रहेको पराजुलीले बताए । उनकानुसार कर्णाली प्रदेशसँगै सुदूपश्चिमको बाजुराको लेक क्षेत्रमा पनि हिमपात भइरहेको छ । कैलालीसहितका तराईका जिल्लामा वर्षा हुने सम्भावना छ । चिसो बढेसँगै हिमपात, वर्षा, हुस्सु र तीब्र हावाको बेगका कारण कर्णालीमा हवाई उडान समेत हुन सकेको छैन।"
महोत्तरीबाट ७ जुवाडे पक्राउ,"बर्दिबास : महोत्तरीको बर्दिवासबाट ७ जना जुवाडे जुवाको खालबाट पक्राउ परेका छन् । गोप्य सूचनाको आधारमा इलाका प्रहरी कार्यालय बर्दिवासका प्रहरी निरीक्षक सोनुकुमार साहको कमाण्डमा खटिएको टोलीले उनीलाई पक्राउ गरेको हो । जुवाको खालबाट तीन सेट तास र २ लाख १० हजार ५ सय ७५ रुपैंया बरामद गरिएको छ । पक्राउ पर्नेहरुमा भारत बिजनौर थाना नुरपुर ग्राम पंचायत २ का रिंकु सिंह भनिने अमृत सिंह भाटिया, बर्दिवास नगरपालिका १४ बस्ने राजदेव महतो, दिलबहादुर बिक, पुर्णबहादुर घिसिङ्ग रहेका छन् । त्यसैगरी गौशाला नगरपालिका १ का मानबहादुर तमाङ, सर्लाही हरिवन नगरपालिका १ का श्यामबहादुर श्रेष्ठ र दोलखा जिल्ला मोलुङ गाउँपालिका ७ का सविनकुमार जोगी पनि जुवा खेल्दै गर्दा खालबाट पक्राउ गरिएको प्रहरीले जनाएको छ । भारतीय नागरिक रिंकुले बर्दिवास नगरपालिका १ मा कोठा भाडा लिइ जुवा खेलाउँदै आएको श्रोतले जनाएको छ । उनी यसअघि पनि जुवा खेलाउँदै गर्दा पक्राउ परेर कारवाहीमा परिसकेका छन् । तीन तल्लामाथि बसेर तास खेलिरहेका जुवाडेलाई प्रहरीले घेरा हालेर नियन्त्रणमा लिएको थियो । पक्राउ परेकामाथि जिल्ला अदालत महोत्तरीबाट ६ दिनको म्याद थप गरी अनुसन्धान भइरहेको इलाका प्रहरी कार्यालय बर्दिवासले जनाएको छ ।"
नक्कली शैक्षिक प्रमाणपत्र पेश गरेको आरोपमा शिक्षकविरुद्ध भ्रष्टाचारको मुद्दा,काठमाडौं : अख्तियार दुरुपयोग अनुसन्धान आयोगले नक्कली शैक्षिक प्रमाणपत्र पेश गरी जागिर खाने शिक्षक ज्ञानु रायमाझीविरुद्ध भ्रष्टाचार मुद्दा दर्ता दायर गरेको छ। प्राथमिक विद्यालय सुनडाँडा भद्रकाली सिन्धुलीमा कार्यरत शिक्षक रायमाझीले कक्षा ५ मात्र पास गरेको र शिक्षा सेवा आयोगको परीक्षामा पहिलो नंमा पास गराएको भन्ने उजुरीका आधारमा अनुसन्धान गर्दा नक्कली शैक्षिक प्रमाण पत्र पेश गरी जागिर खाएको पाइएकाले उनीविरुद्ध बिहीबार मुद्दा दायर गरिएको अख्तियारका प्रवक्ता प्रदिपकुमार कोइरालाले जानकारी दिए। रायमाझीले विहार विद्यालय परीक्षा समिति पटना १७ बाट जारी गरिएको हाइस्कुल तहको झुठा नक्कली शैक्षिक योग्यताको प्रमाणपत्र पेश गरी २०५४०५१४ गते प्राथमिक शिक्षक (तृतीय) श्रेणीमा अस्थायी नियुक्ति र २०६३०४३०मा प्राथमिक शिक्षक (तृतीय) श्रेणीमा स्थायी नियुक्ति लिएको पाइएको छ। सरकारी लाभ सुविधा लिएको पुष्टि हुन आएको हुँदा उनीविरुद्ध भ्रष्टाचार निवारण ऐेन २०१७ को दफा १२ तथा प्रचलित भ्रष्टचार निवारण ऐेन २०५९ को दफा १६ को उपदफा (१) बमोजिमको कसुर गरेको हुँदा शिक्षकविरुद्ध साविक भ्रष्टाचार निवारण ऐेन २०१७ को दफा १२ र दफा २९ को उपदफा (२) तथा प्रचलित भ्रष्टचार निवारण ऐेन २०५९ को दफा १६ को उपदफा (१) बमोजिम सजाय हुन मागदावीसहित मुद्दा दायर गरेको प्रवक्ता कोइरालाले जनाए।
कर्णाली जिप दुर्घनाका मृतकमध्ये तीनजनाको सनाखत,"बाजुरा : हिमाली गाउँपालिका ७ बाँधुको कालापडा भीरबाट कर्णाली नदीमा जिप दुर्घटनाका मृतकमध्ये ३ जनाको सनाखत भएको छ।दुर्घटनामा ४ जनाको मृत्यु भएको प्रहरीले जनाएको छ। मृत्यु हुनेमा जगन्नाथ गाउँपालिका ५ गोत्री बस्ने गाडी साहु तथा चालक २७ वर्षीय रमेश शाही, हिमाली गाउँपालिका ६ धुलाचौर बस्ने ३५ वर्षीय पवन भण्डारी, कैलाली महोन्याल गाउँपालिका ५ बस्ने ३३ वर्षीय दिनेशकुमार घर्ती मगर रहेका छन् भने एकजनाको पहिचान हुन नसकेको प्रहरी प्रमुख उद्धबसिं भाटले जानकारी दिएका छन्। स्वामीकार्तिक गाउँपालिका ४ वाइ बस्ने १३ वर्षीया शुशिला विक भने बेपत्ता छिन् । उनको शव खोजि भइरहेको प्रहरीले जनाएको छ । घाइते चारजनाको कोल्टी प्राथमिक स्वास्थ्य केन्द्रमा उपचार भइरहेको प्रहरीले जनाएको छ ।घाइतेलाई उपचारका लागि कोहलपुर लैजानका लागि हेलिकप्टरको कुरा भइरहेको स्वामीकार्तिक गाउँपालिका अध्यक्ष चिरिञ्जवि शाहीले बताए। खराब मौसमका कारण हेलिकप्टर उडन नसकेको उनले बताए । से १ ज १०६४ नम्बरको जिप कर्णालीमा खसेको थियो । जिप हिमाली गाउँपालिकाको धुलाचौरबाट कोल्टितर्फ आउँदै गरेको थियो । प्रहरीका अनुसार जिपमा ९ जना यात्रु रहेको खुल्न आएको बताएको छ ।"
प्रहरी नायब निरीक्षक र प्रहरी जवानविरुद्ध भ्रष्टाचारको मुद्दा,"काठमाडौं : अख्तियार दुरुपयोग अनुसन्धान आयोगले ५० हजार घुस लिएको आरोपमा प्रहरी नायव निरीक्षक राजेशकुमार सिंह र प्रहरी जवान मनोजकुमार यादवविरुद्ध विशेष अदालत काठमाडौंमा मुद्धा दायर गरेको छ । आयोगले सर्लाहीको त्रिभुवननगर प्रहरी चौकीमा कार्यरत प्रहरी नायव निरीक्षक सिंह र जवान यादवविरुद्ध बिहीबार मुद्दा दर्ता गरेको हो। भारतीय सीमा बजारबाट घरायसी सामान खरिद गरी ल्याउँदा वातावरण सहज गरिदिने भन्दै स्थानीयसँग उक्त रकम घुस लिएको आरोपमा अख्तियारले उनीहरुविरुद्ध मुद्धा दायर गरेको अख्तियारका प्रवक्ता प्रदिपकुमार कोइरालाले जानकारी दिएका छन्। घरासयी सामान ल्याउने क्रममा घुस नदिए लागूऔषध मुद्दा चलाउने धम्की दिँदै सेवाग्राहीलाई कुटपिटसमेत गरेको भन्ने सूचनाको आधारमा बर्दिवासबाट खटेको आयोगको टोलीले सिंह र यादवलाई नियन्त्रणमा लिएको थियो। अनुसन्धानको क्रममा सिंह र यादवले सेवाग्राहीसँग उक्त रकम घुस लिएको तथ्य प्रमाण फेला परेकाले भ्रष्टाचार निवारण ऐन, २०५९ को दफा ३ को उपदफा (१) र दफा ३ को उपदफा (१) को खण्ड (ख) बमोजिम सजाय हुन मागदाबीसहित उनीहरुविरुद्ध मुद्धा दायर गरिएको आयोगका प्रवक्ता कोइरालाले बताए।"
चिकित्सक नहुँदा समस्या,"बैतडी : बैतडी अस्पतालमा दरबन्दीका चिकित्सक नहुँदा समस्या भएको छ। नवौं तहका एक र आठौं तहका दुई जना डाक्टरको दरबन्दी रहेको अस्पतालमा अहिले करारका डाक्टरको भरमा सञ्चालन भइरहेको छ। जिल्ला अस्पतालमा कार्यरत स्त्रीरोग विशेषज्ञसमेत रहेका डाक्टर जगदीशचन्द्र विष्टको डडेलधुरा अस्पतालमा समायोजन भएपछि जिल्ला अस्पताल करारका डाक्टरको भरमा सञ्चालनमा रहेको हो। दरबन्दीका चिकित्सक नहुँदा अस्पतालले प्रदान गर्ने सेवा प्रभावित भएको जिल्ला अस्पताल बैतडीका निमित्त प्रमुख डाक्टर वसन्तराज जोशीले जानकारी दिए। मलाई आर्थिक अधिकारसमेत दिइएको छैन। यसले गर्दा अस्पतालको सामान्य प्रशासनिक काम सञ्चालनमा समेत बाधा पुगेको छ, उनले भने, तत्काल खरिद गर्नुपर्ने सामग्रीसमेत खरिद गर्न सक्ने अवस्था छैन। यसले अस्पतालले प्रदान गर्ने सेवामा समेत बाधा पुगेको छ। करारका डाक्टरलाई आर्थिक अधिकार नदिँदा कर्मचारीलाई तलब खुवाउनसमेत समस्या भएको डाक्टर जोशीले बताए। उनले भने, दरबन्दीका चिकित्सक नहुँदा हामीलाई धेरै समस्या भएको छ। कर्मचारीलाई तलबसमेत खुवाउन समस्या परेको छ। जिल्ला अस्पतालमा सञ्चालित जटिलयुक्त प्रसूति सेवा पनि करारका डाक्टरकै भरमा सञ्चालित छ। अप्रेसन गरेर बच्चा जन्माउने सुविधा भए पनि दरबन्दीका विशेषज्ञ डाक्टर नहुँदा समस्या भएको हो। अस्पतालमा कार्यरत डाक्टर देवेन्द्र लेखकले तालिम लिएर अप्रेसन गरेर बच्चा जन्माउने सेवा दिइरहनुभएको छ। तर, उहाँको करार अवधि पनि ३ महिना मात्रै बाँकी छ, डाक्टर जोशीले भने, अस्पतालमा दरबन्दीअनुसार चिकित्स पठाउन सरकारले ढिलो गर्नु हुँदैन। स्वास्थ्यजस्तो क्षेत्र यसरी सञ्चालन हुन गाह्रो हुन्छ। अस्पतालमा ४ जना स्टाफ नर्सको दरबन्दी भए पनि सबै दरबन्दी रिक्त छन्। दरबन्दीका स्टाफ नर्स नहुँदा करारका स्टाफ नर्सले सेवा प्रवाह गरिरहेका छन्। नर्सिङ स्टाफ पनि सबै करारकै छन्। दरबन्दीका एक जना पनि छैनन। यसले गर्दा प्रसूति सेवा प्रवाहमा समेत समस्या हुने गरेको छ, डाक्टर जोशीले भने, जिल्ला अस्पतालमा दरबन्दीका स्टाफ नर्स नभएको एक वर्षभन्दा बढी भइसकेको छ। अहिलेसम्म पदपूर्ति हुन सकेको छैन। स्वास्थ्य केन्द्र पनि डाक्टरविहीन जिल्ला तल्लो सोराड क्षेत्रमा रहेको केशरपुर प्राथमिक स्वास्थ्य केन्द्र मेलौली पनि डाक्टरविहीन भएको ६ महिनाभन्दा बढी भइसक्दासमेत डाक्टरको दरबन्दी पूर्ति हुन सकेको छैन। प्राथमिक स्वास्थ्य केन्द्रमा डाक्टर नहुँदा पोस्टमार्टमलगायत सेवा प्रभावित भएका छन्। तल्लोसोराड क्षेत्रका पञ्चेश्वर, शिवनाथ गाउँपालिका र मेलौली नगरपालिकाको रेफरल सेन्टरका रूपमा रहेको अस्पतालमा डाक्टर नहुँदा समस्या भएको छ। मेलौली नगरपालिकाका स्वास्थ्य संयोजक नारायण चन्दले भने, सबैभन्दा बढी समस्या पोस्टमार्टमका बेला हुन्छ। डाक्टर बोलाउन गाह्रो हुन्छ। पोस्टमार्टमका लागि जिल्ला अस्पताल पठाउनुपर्ने बाध्यता छ। प्राथमिक स्वास्थ्य केन्द्रमा एक्सरे, ईसीजी मेसिन भए पनि डाक्टर अभावमा सबै प्रयोगविहीन भएका छन्। १६ वर्षमा हामीले लगभग दुई वर्षसम्म चिकित्सकको सेवा पायौं। तर, फेरि उपचारका लागि भारत जानुपर्ने बाध्यता आइलागेको छ। मेलौलीका स्थानीय लक्ष्मण पार्कीले भने, संघीयतापछि स्वास्थ्य सेवामा समस्या देखिएको छ। गाउँका स्वास्थ्यचौकीमा समेत स्वास्थ्यकर्मीको अभाव छ। पाटन प्राथमिक स्वास्थ्य केन्द्रमा पनि करारका डाक्टरले सेवा दिइरहेका छन्।"
माटोको ढिस्कोमा पुरिएर एक महिलाको मृत्यु,डोल्पा : डोल्पामा माटोको ढिस्कोले पुरिएर एक जनाको मृत्यू भएको छ। डोल्पा ठुलीभेरी नगरपालिका वडा  ५ हुँ गाँउकी २३ वर्षीया जुना बुढा बोहोराको माटो ढिस्कोले पुरिएर मृत्यु भएको प्रहरी नायव उपरीक्षक नारायण रञ्जितकारले जानकारी दिए। घर पोत्ने माटो खन्नेक्रममा बुधबार दिउँसो सवा चार बजेतिर माटोको ढिस्कोले उनको मृत्यु भएको हो। पुरिएको जानकारी माझफाल प्रहरी चौकीले पाए लगत्तै प्रहरीको टोली र स्थानीयको सहयोगमा जुनाको उद्धार गरे पनि बचाउन नसकिएको उनका श्रीमान शम्शेर बुढाले बताए। समयमै उद्धार गर्न नसक्दा श्रीमती गुमाउनु परेको उनले बताए। शव बुधबार बेलुका ८ बजे निकालिएकाले कानुनी प्रकिया पूरा गरेर बिहीबार बिहान परिवारलाई जिम्मा लगाएको प्रहरी नायव उपरीक्षक रञ्जितकारले जानकारी दिए।
प्रचण्ड निवास जाने सडकमा स्पिड ब्रेकरले सास्ती,"ललितपुर : नेकपा अध्यक्ष पुष्पकमल दाहाल प्रचण्ड निवास जाने सडकमा स्पिड ब्रेकर (हम्प) राखिएपछि दुर्घटना बढ्न सक्ने भन्दै सर्वसाधारण रुष्ट बनेका छन्। विशेष गरी, उक्त सडक भएर दैनिक सवारी चलाउनेहरू (सिमेन्टको अग्लो जुरो) हम्पका कारण हैरान भएको गुनासो गर्दै आएका छन्। छोरा प्रकाश दाहालको मृत्यु भएपछी ललितपुर महानगर१५ स्थित ढोलाहिटी सरेका उनको निवासदेखि चोकसम्म चार वटा स्पिड ब्रेकर थपिएका छन्। गत साता तीन दिन सडक बन्द गरेर उक्त हम्प थपिएका हुन्। उनको निवासदेखि चोक पुग्न करिब ४ सय मिटर दूरी छ। महानगरीय ट्राफिक प्रहरी परिसर ललितपुरका प्रमुख राजेश सिलवालका अनुसार उक्त सडकमा तीव्र गतिमा मोटरसाइकल चल्ने भएकाले दुर्घटना हुन सक्ने गुनासो प्रचण्ड निवासको पहिलादेखि नै थियो। तीव्र गति तथा ठूलो आवाजमा मोटरसाइकल चलाएको गुनासो पनि आउँथ्यो, उनले भने, कहिलेकाहीँ आफैं त्यहाँ पुगेर हेर्थे। तर सिलवालले स्पिड ब्रेकर थपिएको विषयमा कुनै जानकारी नभएको बताए। लामो सयम ट्राफिक प्रहरीका इन्स्पेक्टरका रुपमा काम गरेका सिताराम हाछेंथुका अनुसार (स्पीड ब्रेकर) लाई हम्प भनिन्छ। यस्ता हम्पहरु राजमार्ग, ठुला ठुला सडक तथा जथाभावी राख्न पाइदैन। उनी भन्छन् तर हिजोआज जताजतै मनलाग्दी हम्प राख्न थालेका छन। दुर्घटना नहोस भनेर विषेशगरी साँघुरो सडकहरुमा स्पीड ब्रेकर बनाइए पनि त्यस्ता यसले झनै दुर्घटना बढाएको हाछेथु बताउँछन्। उनका अनुसार यस्ता हम्प थपेपछी सडकमा अनिवार्य सुचना बोर्ड राख्नुपर्ने हुन्छ। तर हाम्रा सडकहरुमा सुचना बोर्ड राख्ने चलन छैन। प्रचण्डनिवास जाने सडकमा पनि हम्प थपिएको बारेमा कुनै सुचना राखिएको छैन। उनका अनुसार हम्प को उचाई सडक भन्दा थोरै मात्र उठेको हुनुपर्छ। चुच्चो बनाउन पाइदैन। हम्पको दुबैतिरबाट स्लोप जस्तो बनाउँदै थोरै उठाउनुपर्छ। ताकि सवारी चलाउन सजिलो होस। अन्यथा कार तथा दुईपांग्रे सवारीहरु दुर्घटनाका सिकार हुनसक्ने बुझाई उनको छ। हाछेथु भन्छन्, हम्पका बेफाइदा पनि छन्। ठुला ठुला सवारी चलेको समयमा त्यहाँ ठोक्कीएर एकखालको आवाज आउँछ। त्यसले वरीपरी बस्नेलाई हैरान बनाउँछ। विषेशगरी गर्भवती महिला तथा बिरामीहरुका लागि हम्प हानिकारक हुने भनाई उनको छ।"
१० वटै वडा सचिवविहीन,"बैतडी : पुर्चौंडी नगरपालिकाका १० वटै वडामा सचिव छैनन्। वडासचिव नहुँदा प्राविधिक सहायकलाई खटाएर कामकाज गर्ने गरिएको उपप्रमुख जानकी बमले बताइन्। हामी निर्वाचित भएर आएपछि जहिले पनि कर्मचारीकै अभाव झेलिरहनुपरेको छ, उनले भनिन्, वडा तहमा सचिव नहुँदा प्राविधिक सहायक खटाएर काम सञ्चालन गरिरहेका छौं। उनका अनुसार वडामा मात्रै होइन, नगरपालिकामा पनि कर्मचारी अभाव छ। नगरपालिका निमित्त प्रमुख प्रशासकीय अधिकृतका भरमा चलिरहेको उनले सुनाइन्। पञ्जीकरणका विभिन्न काममा सचिवलाई मात्रै हस्ताक्षर गर्ने अधिकार भएकाले धेरैजसो काम नगरपालिका केन्द्रबाटै सम्पादन गर्नुपर्ने बाध्यता रहेको नगरपालिकाका सूचना अधिकारी प्रवीण धानुकले बताए। वडामा सचिव नहुँदा सामाजिक सुरक्षा भत्ताको कामसमेत हामीले नगरपालिकाबाट गरिरहनुपरेको छ, उनले भने, सेवाग्राहीलाई धेरै समस्या भएको छ। वडाका कामलाई प्रभावकारी बनाउन सकेका छैनौं। वडाबाट प्राप्त हुने सेवाका लागि नगरपालिका धाउनुपरिरहेको पुुर्चौंडी३ का स्थानीय अनिरुद्र जोशीले बताए। साबिकका गाउँ विकास समितिबाट पाउने सेवासमेत वडाबाट पाउन सकिरहेका छैनौं। हरेक कामका लागि नगरपालिका धाउनुपर्ने बाध्यता छ, उनले भने, स्थानीय सरकारलाई अधिकार दिइयो तर कर्मचारी छैनन्। गाउँमा सिंहदरबार आयो भन्ने हल्ला मात्रै छ। काम हुन सकेको छैन। वडाबाट पाइने सेवा कर्मचारीको अभाव पाउन सकेका छैनौं। वडामा कर्मचारी नहुँदा प्रत्येक सेवाका लागि नगरपालिका धाउनुपर्ने बाध्यता रही आएको स्थानीय अमृता साउदले बताइन्। हामीजस्ता अपांगता भएका व्यक्तिलाई त झन् समस्या भएको छ। पहिलापहिला अलिअलि सहयोग त पाउँथ्यो, उनले भनिन्, हामीलाई परिचयपत्र बनाउन पनि सकस भएको छ।"
अभिव्यक्ति नरोक्न आग्रह,"काठमाडौं : राष्ट्रिय मानव अधिकार आयोगले विचार र अभिव्यक्ति स्वतन्त्रतालाई कुण्ठित गर्ने गरी कानुन नबनाउन सरकारलाई आग्रह गरेको छ। संसद्को विकास तथा प्रविधि समितिबाट पारित सूचना प्रविधि विधेयकलाई लिएर आयोगले बुधबार यस्तो आग्रह गरेको हो। आयोगले विचार अभिव्यक्तिको स्वतन्त्रता कुण्ठित हुन् नदिन संविधानप्रदत्त मौलिक हक र अन्तर्राष्ट्रिय कानुनको स्मरण गराएको छ। संयुक्त राष्ट्र संघको मानव अधिकार समितिले विचारको स्वतन्त्रता र अभिव्यक्तिको स्वतन्त्रता मानिसको पूर्ण विकासको लागि अपरिहार्य सर्त भएको तथा लोकतान्त्रिक समाजको स्थापनाका लागि आधारस्तम्भको रूपमा रहने भएकाले संकटकालीन अवस्थामा समेत यो अधिकारमा बन्देज लगाउन नमिल्ने भन्दै ब्याख्या गरेकोतर्फ आयोगले स्मरण गराएको छ। अभिव्यक्ति स्वतन्त्रतालाई व्यवस्थित गर्ने नाममा यसका मान्य सिद्धान्त प्रतिकूल हुने गरी बन्देज लगाउनु मानव अधिकारको विपरीत हुन जानेतर्फ संवेदनशील हुन आयोग आग्रह गर्दछ, आयोगका प्रवक्ता वेद भट्टराईद्वारा जारी विज्ञप्तिमा उल्लेख छ, विचार र अभिव्यक्ति स्वतन्त्रताको सम्बन्धमा उल्लेखित राष्ट्रिय र अन्तर्राष्ट्रिय कानुन अनुकूल निर्माण हुनेमा आयोग विश्वस्त हुँदै सरोकारवालासँगको पर्याप्त छलफलपश्चात् प्रत्येक व्यक्तिले अभिव्यक्ति स्वतन्त्रताको पूर्णउपभोग गर्न पाउने कानुन निर्माण हुन आयोग सम्बद्ध सबै पक्षलाई आग्रह गर्दछ। मानव अधिकारको विश्वव्यापी घोषणा पत्र १९४८ को धारा १९ र नागरिक तथा राजनीतिक अधिकारसम्बन्धी अन्तर्राष्ट्रिय प्रतिज्ञापत्र, १९६६ को धारा १९ ले प्रत्येक व्यक्तिलाई विनाहस्तक्षेप आफ्ना विचार राख्न पाउने अधिकारको सुनिश्चितता गरेको पनि आयोगले स्मरण गराएको छ। यता विधेयकप्रति नेपाल पत्रकार महासंघले आपत्ति जनाएको छ । लेखेकै आधारमा कठोर दण्डको भागीदार बनाउन नमिल्ने बताउँदै नागरिकको विचार तथा अभिव्यक्ति स्वतन्त्रतालाई कुण्ठित गर्ने कानुन लागू नगर्न मागसमेत गरेको छ। महासंघका महासचिव रमेश विष्टले विज्ञप्ति जारी गर्दै विधेयकका व्यवस्था संसद्बाट पारित भए विचारअभिव्यक्तिको स्वतन्त्रता तथा सूचनाको हकमा गंभिर आघात पुग्ने भएकाले तत्काल सच्याउन माग गरेका छन्। सामाजिक सञ्जाल वा अनलाइन मिडियामार्फत गरिने अभिव्यक्ति र प्रस्तुतिलाई कसुर मानेर कठोर दण्ड सजायको व्यवस्था गरिए आम सञ्चारकर्मीले सधैं त्रास र भयग्रस्त वातावरणमा कलम समात्नुपर्ने भनाइ महासंघको छ। प्रमुख प्रतिपक्षी कांग्रेस सांसदको विरोधका बाबजुद बहुमतबाट विधेयक समितिले पारित गरेको हो । यसैबीच प्रतिनिधिसभामा कांग्रेस संसदीय दलका प्रमुख सचेतक बालकृष्ण खाँडले बुधबार विज्ञप्ती जारी गर्दै विधेयक संविधानका मूल्य मान्यताविरुद्ध देखिएको बताउँदै विचार अभिव्यक्ति स्वतन्त्रतामाथि अंकुश लगाउने दफामा परिमार्जन र संशोधन गर्न गंभिर ध्यानाकर्षण गराएका छन्।"
रुघाखोकीले गाउँ नै थला,"सुर्खेत : हुम्लामा मौसमी रुघाखोकीको संक्रमण फैलिएको छ। मौसमी रुघाखोकीका कारण खार्पुनाथ गाउँपालिकाको राया गाउँ नै थला परेको हो। केही दिनदेखि फैलिएको मौसमी रुघाखोकीले सिंगो गाउँ नै थला परे पनि स्वास्थ्यकर्मी र औषधि नहुँदा उपचारमा समस्या भएको छ। गाउँमा औषधि अभावमा उपचार नपाउँदा स्थानीय ३६ वर्षीया चुन्दा बुढाको मृत्यु भएको छ। गाउँ नै थला परेपछि स्थानीयले उपचारका लागि तत्काल स्वास्थ्यकर्मी र औषधि माग गरेका छन्। चिसोका कारण फैलिएको रुघाखोकीको संक्रमणले राया गाउँका १ सय ६० घरका झन्डै ३ सयभन्दा बढी स्थानीय थला परेका हुन्। संक्रमण फैलिएपछि राया स्वास्थ्यचौकीमा दैनिक १५ देखि २० जना रुघाखोकीका बिरामी उपचारका लागि पुग्ने गरेका छन्। तर औषधि नहुँदा उनीहरूको उपचार गर्न कठिनाइ भएको अहेव वीरसिंह रावलले बताए। रुघाखोकीका कारण ज्वरो आउने, टाउको दुख्ने, घाँटी पोल्ने, हातखुट्टा झमझमाउनेजस्ता रोगका बिरामीको स्वास्थ्य चौकीमा घुइँचो नै छ, उनले भने, स्वास्थ्यचौकीमा मौज्दात रहेको औषधि पनि सकिन थालेपछि बिरामीको उपचारमा समस्या भएको छ। खार्पुनाथ गाउँपालिका अध्यक्ष कर्णबहादुर रावलले रुघाखोकीको संक्रमणले थला परेका राया गाउँका स्थानीयको उपचारका लागि स्वास्थ्यकर्मीसहित औषधि माग गरिएको बताए। हालका लागि बिरामीको उपचारमा दुई जना स्वास्थ्यकर्मी खटाएका छौं, उनले भने, गाउँपालिकाका स्वास्थ्य संयोजक बलिराज शाही बिरामीको उपचारका लागि स्वास्थ्यकर्मी र औषधि व्यवस्थापनमा जुटेका छन्। बिहीबार दिउँसोसम्म सदरमुकामबाट औषधिसहित स्वास्थ्यकर्मीको टोली राया गाउँ पुग्ने उनले बताए। औषधिसहित दक्ष स्वास्थ्यकर्मीको टोली राया गाउँ पुगेपछि रुघाखोकीको संक्रमण नियन्त्रण हुने उनको भनाइ छ। हुम्लाका प्रमुख जिल्ला अधिकारी विनिता भट्टराईका अनुसार जिल्लाभरि रुघाखोकीको संक्रमणले सताएको छ। राया गाउँमा मात्रै नभएर रुघाखोकीको संक्रमण पूरै जिल्लाभरि नै भएकाले समस्या छ, उनले भनिन्, यसको पूर्वतयारीका लागि पहिलो चरणमा सञ्चारमाध्ययमबाट सूचना प्रवाह गरेर चिसो तथा रुघाखोकीको संक्रमणबाट सुरक्षित रहन आग्रह गरेका छौं। राया गाउँमा रुघाखोकीको संक्रमण बढ्दै गए भाइरल नियन्त्रणका लागि औषधि तथा स्वास्थ्यकर्मीसहितका अन्य विकल्प अपनाइने उनले बताइन्।"
भीरबाट लडेर मृत्यु,रुकुम : रुकुम पूर्वमा भीरबाट लडेर एक युवकको मृत्यु भएको छ । जिल्लाको सिस्ने गाउँपालिका ४ का ३३ वर्षीय मित्रलाल नेपालीको भीरबाट लडेर मृत्यु भएको प्रहरीले जानकारी दिएको छ । दाजुको घरबाट आफ्नो घरमा जाँदै गर्दा नेपाली भीरबाट लडेर मृत्यु भएको जिल्ला प्रहरी कार्यालय रुकुम पूर्वका डिएसपी योगेन्द्रकुमार खड्काले जानकारी दिए । स्थानीय तितेखोला भीरबाट लडेर उनको मृत्यु भएको हो। प्रहरीका अनुसार उनी बाटोबाट करिब दुई सय मिटर तल खसेका थिए । नेपालीको शव जिल्ला अस्पताल रुकुमकोटमा पोष्टमार्टपछि आफन्तलाई बुझाइएको छ।
"कर्णाली नदीमा जिप खस्यो, चारजनाको मृत्यु, चार घाइते",बाजुरा : हिमाली गाउँपालिका ७ बाधुको कालडाँडा भीरबाट कर्णाली नदीमा जिप खस्दा ४ जनाको शव भेटिएको छ। जिल्ला प्रहरी कार्यलय बाजुराका प्रहरी प्रमुख उद्धबसिंह भाटका अनुसार से १ ज १०६४ नम्बरको जिप कर्णाली नदीमा खसेर दुर्घटना भएको हो। ४ जनामध्ये गाडी चालक तथा गाडी मालिक जगन्नाथ गाँउपालिका गोत्री घर भएका रमेश शाहीको पहिचान भएको प्रहरीले जनाएको छ । एकजना अहिले पनि वेपत्ता छन् भने चारजना भने घाइते अवस्थामा फेला परेको उनले बताए । जिप हिमाली गाँउपालिकाको धुलाचौर बाट कोल्टीतर्फ आउँदैगरेको बुझिएको छ । प्रहरीका अनुसार ९ जना जति यात्रु रहेको खुल्न आएको बताएको छ । घाइतेलाई उद्धार गरी उपचारका लागि कोल्टी प्राथमिक स्वास्थ्य केन्द्रमा ल्याउँदै गरेको प्रहरीले जनाएको छ । सडकबाट ५ सय मिटर तल ठूलो भीरबाट नदीमा खसेको जानकारी आएको छ । जिल्ला प्रहरी कार्यलय बाजुरा प्रहरी प्रमुख उद्धबसिंह भाटले भने खबर पाउने बित्तिकै प्रहरी टोली पठाएको बताएका छन् । घटना भएको आधा घण्टाको दूरीमा पिलिचौर इलाका प्रहरी कार्यलय छ ।
"सडकमा बम : रातभर सुरक्षा, बिहान डिस्पोज","जाजरकोट : जाजरकोट सदरमुकाम खलंगास्थित थाप्ले जाने सडकमा बुधबार करिब राती ८ बजे बम राखिएको हल्ला क्षणभरमै बजारभरी फैलियो। त्रसित स्थानीयले तत्काल सुरक्षाकर्मीलाई खबर गरे। तत्कालै नेपाल प्रहरी, सशस्त्र प्रहरी र नेपाली सेनाको टोली बम राखिएको ठाउँमा आइपुग्यो। रातभर सुरक्षा दिएर बिहिबार विहान मात्र नेपाली सेनाको बम डिस्पोजल टिमले बम निस्क्रिय पारेको प्रमुख जिल्ला अधिकारी जनकराज पन्तले बताए। उनले प्रतिबन्धित विप्लव नेतृत्वको नेकपाका कार्यकर्ताले त्रास फैलाउन बम राखेको आशंका गरेका छन्। दुध बोक्ने किट्लीमा दुई वटा डिटोनेटर राखेर बनाइएको इम्प्रोभाईट बम (किट्ली बम) रहेको प्रहरीले जनाएको छ।"
जम्मु कश्मीर भीड्न्तमा गोरखाका अर्जुन थापाको मृत्यु,काठमाडौं : जम्मु कस्मिरको लाइन अफ कन्ट्रोल (एलओसी) मा भारत र पाकिस्तानबीच गोली हानाहान हुँदा एक नेपाली सेनाको मृत्यु भएको छ । बुधबार जम्मु कश्मीर राजौरी जिल्लाको नौसहरमा आतंकवादी र सुरक्षाकर्मी बीच मुठभेड भएको थियो । मृत्यु हुनेमा भारतीय सेनामा कार्यरत गोरखा नगरपालिका ५ ठूलोरिपका २६ वर्षीय अर्जुन थापा मगर रहेको बताइएको छ। थापा पाँच वर्षअघि भारतीय सेनमा भर्ती भएका थिए । बुधबार भारतीय सेनाले परिवारलाई अर्जुनको मृत्युको खबर पठाएका थिए। २ वर्षअघि आमा गुमाएका उनी ६ महिना अगाडी मात्र विवाह बन्धनमा बाँधिएका थिए। सेनाले जनाएअनुसार नयाँ वर्षको दिन नौशोरा क्षेत्रका दुई सेनाले सर्च अप्रेसनका क्रममा आतंकवादीले हमला गर्दा भारतीय सेनामा कार्यरत दुई सेनाको मृत्यु भएको हो। उक्त अपरेसनलाई आतंककारीको आन्दोलन सम्बन्धी सूचनाका आधारमा सुरु गरिएको थियो। गत वर्ष जम्मु कश्मीरमा १६० आतंकवादी मारिए भने १०२ जनालाई पक्राउ गरिएको थियो।
"जग्गा एउटाको, मुआब्जा अर्कैलाई","धादिङ : जलाशययुक्त बूढीगण्डकी जलविद्युत् आयोजनाअन्तर्गत डुबानमा पर्ने जग्गाको मुआब्जा अर्कै व्यक्तिलाई दिएको भेटिएको छ। साविक सल्यानटार गाविसका जीवन गिरीको जग्गाको मुआब्जा सोही ठाउँमा कृष्ण, शिव, गुरु र राम उप्रेतीको नाममा गएपछि विवाद भएको हो। डुबानमा पर्ने जग्गाको सूची गोरखापत्रमा निकाल्दा जीवन गिरीको जग्गाको कित्ता नम्बर ३ (क) १४२ उल्लेख थिएन। गिरीले डुबानमा पर्ने आफ्नो अन्य जग्गाको मुआब्जा बुझिसक्दा कित्ता नम्बर १४२ को जग्गाको मुआब्जा छुटेपछि खोजबिन गर्दा मुआब्जा रकम नै उप्रेती परिवारको नाममा गएको भेटिएको जीवनका छोरा भोज गिरीले जानकारी दिए। यसरी गयो अर्काको नाममा जीवन गिरीको कित्ता नम्बर १४२ मा ११४ आना जग्गा। तर, उप्रेती परिवारले आफ्नो बाबुको जग्गाबाट अंशबन्डा गरी जग्गा कित्ताकाट गरेर लिने बेलामा मालपोत कार्यालय धादिङको लापरबाहीको कारण ३४२ नम्बरको जग्गा कित्ताकाट गर्नुपर्नेमा जीवन गिरीकै १४२ नम्बर कित्ताको जग्गा कित्ताकाट गरिदिएपछि गिरीको जग्गा उप्रेती दाजुभाइको नाममा पुगेको हो। मालपोतको रेकर्डमा हेर्दा १४२ नम्बरको जग्गा जीवन गिरीकै नाममा देखिएको छ भने त्यही जग्गालाई कित्ताकाट गरेर ६२२, ६२३, ६२४ र ६२५ नम्बर कित्तामा गएको देखिएको छ। पछि बूढीगण्डकी आयोजनाको डुबानमा पर्ने भएपछि आयोजनालाई सोही लालपुर्जा उप्रेती परिवारले बुझाएको र उनीहरूकै नाममा जग्गा देखिएपछि बूढीगण्डकी आयोजनाले पनि मुआब्जा उप्रेती दाजुभाइकै नाममा हालिदिएको हो। जीवन गिरीको नाममा कायम भएको १४२ नम्बर कित्ताको लालपुर्जा । आफ्नो १४२ नम्बर कित्ताको मुआब्जा छुटेको भनेर खोजबिन गर्दै जाँदा अरूले नै मुआब्जा बुझिसकेको फेला परेको जीवनका छोरा भोज गिरीले बताए। उनले भने, मालपोत कार्यालयको सबैखाले रेकर्डमा हेर्दा जग्गा हाम्रो हो भन्ने प्रमाण छ तर मुआब्जा लिने बेलाचाहिँ उप्रेती परिवारले बुझिसकेछन्। उक्त जग्गाको मुआब्जा करिब १० लाख ५० हजार रुपैयाँ आउने भोजले बताए। मालपोत कार्यालय धादिङले भने जग्गा कित्ताकाट गर्ने बेला प्राविधिक कारणवश गल्ती भएको देखिएको र त्यसलाई सच्याइसकिएको बताएको छ। उप्रेती दाजुभाइको नाममा पुगेको १४२ नम्बर कित्ताको जग्गा जीवन गिरीकै रहेकाले बूढीगण्डकी आयोजनालाई पत्र लेखेर जानकारी गराइसकिएको मालपोत कार्यालय धादिङका प्रमुख पुरुषोत्तम भण्डारीले बताए। ०४० सालदेखिकै कागजपत्र हेर्दा १४२ कित्ता नम्बरको जग्गा जीवन गिरीकै देखिन आयो, पहिले भएको गल्ती सच्याएर हामीले बूढीगण्डकी आयोजनालाई पत्र लेखेर मुआब्जा जीवन गिरीलाई नै दिन अनुरोध गरिसकेका छाँैँ, उनले भने। उप्रेती परिवारको जग्गाको पनि मुआब्जा दिनुपर्ने अवस्थाको भए उनीहरूलाई पनि मुआब्जा दिन र १४२ नम्बर कित्ताको जग्गाको मुआब्जा जीवन गिरीलाई नै उपलब्ध गराउन पत्र पठाइएको भण्डारीले बताए। अरूको जग्गाको मुआब्जासमेत आफूहरूले बुझिसकेका उप्रेती परिवारले जीवन गिरीको जग्गाको मुआब्जा फिर्ता दिन भने आनाकानी गरिरहेका छन्। बूढीगण्डकी आयोजनाले पटकपटक छलफलका लागि बोलाउँदासमेत उप्रेती परिवारले आनाकानी गरिरहेको जीवनकी श्रीमती विष्णु गिरीले गुनासो गरिन्। मुआब्जा फिर्ता लिन दिनहुँजसो छलफल हुन्छ तर फिर्ता दिन्छु भन्दैनन्, सबै समस्या मालपोत र आयोजना कार्यालयमा पनि सुनाइसकियो तैपनि कहीँबाट सुनुवाइ भएको छैन, उनले भनिन्। १४२ नम्बर कित्ताको जग्गाको मुआब्जा रकम आफूहरूले पाउनुपर्ने भन्दै गाउँपालिकामा समेत उजुरी गरिएको विष्णुले बताइन्। मालपोतबाट जग्गाधनी प्रमाणित भएर आएका लालपुर्जाको नाममा मात्रै मुआब्जा वितरण गरिने भएकाले जसको नाममा लालपुर्जा कायम भएर आउँछ, उसैलाई मुआब्जा पठाइएको बूढीगण्डकी आयोजनाको मुआब्जा वितरण कार्यालयका प्रमुख कृष्ण कार्कीले बताए।"
भरतलाल र पुष्करलाल अवार्ड,"काठमाडौं : समाजसेवी भरतलाल श्रेष्ठ र पत्रकार स्व पुष्करलाल श्रेष्ठको नाममा कामना अवार्ड स्थापना गरिएको छ। उक्त अवार्ड पुस १९ गते कामना फिल्म अवार्डर्स २०७६ समारोहमा प्रदान गरिनेछ। भरतलाल ह्युम्यानिटेरियन अवार्ड तथा पुष्करलाल मिडिया अवार्ड क्रमशः समाजसेवा र नेपाली मिडियाका क्षेत्रमा उल्लेख्य योगदान दिने व्यक्तित्वलाई प्रदान गरिनेछ। भरतलाल २०७२ सालमा दिवंगत भएका थिए भने पुष्करलालको गत वैशाख ४ गते निधन भएको थियो। भरतलाल ह्युम्यानिटेरियन अवार्ड पाउनेमा समाजसेवामा निरन्तर लागिरहेका एवम् मानवीय कार्यमा समर्पित व्यक्तित्व हुनेछन्। त्यसैगरी, पुष्करलाल मिडिया अवार्डका हकदारमा नेपाली मिडिया क्षेत्रमा उल्लेख्य योगदान पुर्याएका तथा नेपाली सञ्चार क्षेत्रमा स्वदेशी पुँजी, श्रम र सोचको सम्मान र प्रवर्द्धन गर्दै यस क्षेत्रमा विशिष्ट योगदान दिएका मिडियाकर्मी हुनेछन्। दुवै स्मृति अवार्डका लागि प्रशंसायुक्त ताम्रपत्रका साथ एकएक लाख रुपैयाँ प्रदान गरिनेछ।"
सरकारी जग्गा हडप्दै नक्कली सुकुम्बासी,"सुर्खेतः 'गाउँमा प्रशस्तै जग्गा जमिन छ, यहाँ आएर सरकारी जग्गामा टहरा बनाएर बसेका छन्, सुर्खेतका प्रमुख जिल्ला अधिकारी बसन्त अधिकारीले भने, 'वीरेन्द्रनगरमा त नक्कली सुकुम्बासी पो रहेछन्, सरकारी कार्यालयको नाममा रहेको जग्गामा बस्ती नै बसेको भेटियो।' केही समय अघि मालपोत कार्यालयले आफ्नो जग्गामा रहेको बस्ती हटाइदिन जिल्ला प्रशासन कार्यालयसँग अनुरोध गरेको थियो। उक्त जग्गाबारे खोतल्दै जाँदा नक्कली सुकुम्बासीले नै सरकारी जग्गा हडपेको पाइएको हो। मालपोतको जग्गा उदारण मात्र हो, वीरेन्द्रनगरमा अन्य धेरै सरकारी कार्यालयको जग्गा पनि अतिक्रमणमा परेको छ । उक्त जग्गा सुकुम्बासीले नभइ, पहाडमा पर्याप्त जग्गा जमिन भएका र राजनीतिक पहुँच भएकाले नै अतिक्रमण गरेको तथ्य प्रशासनले फेला पारेको हो । वीरेन्द्रनग७ स्थित खारखोलीमा रहेको मालपोत कार्यालयको जग्गामा अहिले बस्ती विस्तार भएको छ । जहाँ सुकुम्बासीको नाममा ६५ वटा घरटहरा बनाइएका छन् । तर, त्यहाँ वास्तविक सुकुम्बासी भने छैनन् । यो बस्तीका व्यक्ति वास्तविक सुकम्बासी नभएको प्रशासनको अनुसन्धानले पुष्टी गरेको छ । प्रजिअ अधिकारीले भने, 'पहाडमा घरजग्गा धेरै छ, तर वीरेन्द्रनगर झरेपछि उनीहरुले सरकारी जग्गा अतिक्रमण गरेको पाइयो।' उनले हुनेखानेहरुले नै सरकारी जग्गामा रजाइँ गरिरहेको जनाए। नक्कली सुकुम्बासीमध्येका एक हुन्, खारखोलीमा बस्दै आएका जुठे कामी । उनलाई सरकारले नै यसअघि दश धुर जग्गा दिएको फेला परेको छ । तर उनी हाल मालेपोतको जग्गामा टहरो बनाएर बस्दै आएका छन् । पहिला सरकारले दिएको जग्गामा उनले जेठी पत्नीको नाममा वीरेन्द्रनगरमै घर बनाएका छन् । तर पनि उनी कान्छी पत्नीसँगै खारखोलीमा रहेको मालपोतको जग्गामा टहर बनाएर बस्दै आएको प्रशासनले जनाएको छ । कान्छी पत्नीको उजुरीपछि उनलाई प्रहरीले नियन्त्रणमा लिएको छ। जुठेले आफू वास्तविक सुकुम्बासी नभएको बयान प्रहरीलाई दिएका छन् । यस्ता नक्कली सुकुम्बासीले नै वीरेन्द्रनगरमा सरकारी जग्गा अतिक्रमण गरिरहेको प्रशासनको भनाइ छ । अतिक्रमति जग्गा फिर्ता गराउन प्रशासनले अभियान सुरु गरेको छ । विभिन्न पक्ष र व्यक्तिले हडपेको सरकारी जग्गा फिर्ता लिने अभियानसँग नक्कली सुकुम्बासीको पहिचान खुल्न थालेको हो । पहिलो चरणमा सरकारी कार्यालयको नाममा रहेको तर अतिक्रमणमा परेको जग्गा खोज्न थालिएको प्रजिअ अधिकारीले बताए । सरकारी कार्यालयको नाममा रहेको जग्गा सुकुम्बासी र बाढीपीडितको नाममा अतिक्रमण भइरहेको छ । यही जग्गाको खोजी गर्दै अतिक्रमण हटाउन थालिएको हो । सरकारी जग्गामा अतिक्रमण गरेर निर्माण भएका संरचना हटाइने र बस्ती भएमा खाली गराइने भएको हो । अतिक्रमित सरकारी जग्गा खाली गराउन प्रशासन कडा रुपमा प्रस्तुत हुन लागेको हो । वीरेन्द्रनगरको बजार क्षेत्र र सरकारी कार्यालय आसपासमा अतिक्रमण गरेर बनाइएका घर र टहराहरु हटाउन जिल्ला प्रशासनले निर्देशन दिई सकेको छ । केहीदिनमा नै सरकारी कार्यालय आसपासमा अतिक्रमण गरेर बनाइएका सम्पूर्ण घर र टहरा हटाइने प्रशासनले जनाएको छ । बल प्रयोग गरेरै भए पनि अतिक्रमण हटाइने प्रशासनले जनाएको छ ।"
लागूऔषधसहित दुई पक्राउ,"विराटनगर : नयाँ प्रकृतिका लागूऔषधसहित विराटनगर महानगरपालिका १२ आइतबारेबाट दुईजनालाई प्रहरीले बुधबार साँझ पक्राउ गरेको छ। प्रहरी चौकी बखरीको टोलले मोरङको सुन्दरहरैंचा नगरपालिका ४ का २१ वर्षीय सविनकुमार चौधरी र १८ वर्षीय अजय चौधरीलाई पक्राउ गरेको हो । प्रदेश १ प्रहरी कार्यालय विराटनगरका प्रवक्ता एसएसपी शेखर कोइरालाका अनुसार उनीहरुका साथबाट फिनेरामिन १३, डाइजेल्याब १३, बुफ्रेनोरथिन १३ र प्रोथामिन हाइड्रोक्लोराइड एलपी १३ गरेर ५२ एम्पुल लागूऔषध बरामद भएको छ । बरामद भएको डाइजेल्याब बाहेक अन्य लागुऔषध नयाँ प्रकृतिका र भारतीय बजार जोगवनीमा पनि भर्खर पाइन थालेको प्रहरीले जनाएको छ । नयाँ खाले लागूऔषध लिएर भारतबाट आएका दुवैजनाविरुद्ध बिहीबार लागूऔषध ऐनअन्तर्गतको मुद्दा दर्ता गरेर अनुसन्धान थालिएको प्रहरीको भनाइ छ।"
भ्रमण वर्षको अवसरमा प्याराग्लाइडिङ,"बैतडी : भ्रमण वर्ष २०२० को अवसरमा बैतडीको सीमा नाका झुलाघाटमा भारतीय पर्यटकलाई नेपाली टोपी, खाँदा र फूलमालाले स्वागत गरिएको छ । भ्रमण वर्षको सुरुवातको अवसरमा बाजागाजा सहित झुलाघाटमा पर्यटकहरुलाई स्वागत गरिएको हो । भ्रमण वर्षको पहिलो दिनमा पर्यटकहरुलाई सीमा नाकामै पुगेर स्वागत गरिएको प्रमुख जिल्ला अधिकारी आनन्द पौडेलले बताए । हामीले नेपालमा भ्रमण वर्षको सुरुवात भएको सन्देश दिनका लागि सीमा नाकामै कार्यक्रमको आयोजना गर्यौं । सीमा नाकाबाट भित्रने पर्यटहरुलाई स्वागत पनि गर्यौं, उनले भने, नेपाल र भारतबीच सामाजिक तथा सांस्कृतिक सम्बन्ध रही आएको छ । हाम्रो रोटीबेटीको सम्बन्ध पनि छ । यसलाई प्रगाढ बनाउन कार्यक्रम आयोजना गरेका हौं । पर्यटकलाई लक्षित गरेर सीमा नाकामा स्वागतद्वारसमेत राखिएको छ । 'घुम्न जाऔँ दशरथचन्द' अंकित ब्यानरसहित स्वागतद्वार राखिएको नगरपालिकाका प्रमुख नरेन्द्रसिंह थापाले बताए । उनले भने, भ्रमण वर्षमा पर्यकटलाई भित्र्याउनका लागि हामीले 'घुम्न जाऔं दशरथचन्द' अभियान सञ्चालन गरेका छौं । पर्यटक भित्र्याउन नगरपालिकाले पनि पहल गरिरहेको छ । बैतडीमा थुप्रै भारतीय पर्यटक आउने गरेका छन् । भ्रमण वर्षमा उनीहरुलाई थप आकर्षित गर्नका लागि नगरपालिकाले घुम्न जाऔं दशरथचन्द अभियानसञ्चालन गरेको उपप्रमुख मीना चन्दले बताइन् । उनले भनिन्, सीमावर्ती भारतीय जिल्लाहरुबाट दशैंको बेला, चैतको नवरात्रीको बेला थुप्रै धार्मिक पर्यटकहरु आउने गरेका छन् । उनीहरुलाई लक्षित गरेर हामीले यो अभियान सञ्चालन गरेका हौं । बैतडीमा त्रिपुरासुन्दरी, निङ्गलाशैनी, मेलौली, डिलाशैनी, पातालभुवनेश्वर, रौलाकेदार, सिगासधुरा, ग्वाल्लेक केदार, उदयदेव शिवनाथ लगायतका धामहरुमा धार्मिक पर्यटक भित्र्याउन सकिने सम्भावना रहेको छ । प्याराग्लाइडिङ नियमित भ्रमण वर्षलाई लक्षित गरेर बैतडीको पाटनमा प्याराग्लाइडिङ सेवा नियमित गरिएको छ । बैतडी अमेजिङ एडभेन्चर्स प्रालिले प्याराग्लाइडिङ सेवा सेवा सुरु गरेको हो । पाटनमा प्याराग्लाइडिङ सफल परीक्षणपछि भ्रमण वर्षको अवसर पारेर प्याराग्लाइडिङ सेवा नियमित गरिएको प्रालिका सञ्चालक कृष्णप्रसाद जोशीले बताए । उनले भने, भ्रमण वर्षमा पर्यटक तान्नका लागि हामीले प्याराग्लाइडिङ सेवा सुरु गरेका हौं । यसले आन्तरिक तथा बाह्य पर्यटक भित्र्याउनमा सहयोग पुग्नेछ । प्याराग्लाइडिङको सफल परीक्षण भएकाले पाटनमा यो व्यवसाय राम्रोसंग सञ्चालन हुन सक्ने जिल्ला खेलकुद विकास समितिका अध्यक्ष चमनकुमार भण्डारीले बताए । उनले भने, प्याराग्लाइडिङको सफल परीक्षणले यो क्षेत्रमा यो व्यवसाय फस्टाउने देखिन्छ । प्याराग्लाइडिङ सञ्चालनले जिल्लाको पर्यटन विकासमा टेवा पुग्ने जिल्ला समन्वय समितिका प्रमुख सिद्धराज भट्टले बताए । उनले भने ,पर्यटकीय क्षेत्रहरुको प्रचारप्रसार र विकासका लागि स्थानीय सरकारले पनि योजना अघि ल्याउनुपर्ने हुन्छ ।"
घुम्न जाऔं बर्दिया,"ठाकुरबाबा : पश्चिम तराईको पर्यटकीय गन्तव्यका रुपमा रहेको बर्दियामा प्राकृतिक दृष्य, थारुसांस्कृतिकलगायत मनै लोभ्याउने विविधता छन् । निकुञ्जमा विश्वकै लोपोन्मुख पाटेबाघ, दुर्लभ एकसिंगे गैडा, एसियन हात्तीलगायत थारु संस्कृति बर्दियाका मनै लोभ्याउने विविधता हुन्। प्रदेश नम्बर ५ मा मुख्यमन्त्री शंकर पोखरेलले बर्दिया जिल्ला नेपालकै प्रमुख पर्यटकीय गन्तव्य सावित भएको बताए। नेपाल भ्रमण वर्ष २०२० को शुभारम्भका अबसरमा बर्दियाको ठाकुरबाबा मन्दिर परिसरमा आयोजित पर्यटन वर्ष उद्घान समारोहलाई सम्बोधन गर्दै प्रमुख अतिथि पोख्रेलले जैविक विविधतासँगै थारु समुदायको सांस्कृतिक धरोहर बर्दियामै रहेकाले बर्दिया राष्ट्रिय निकुञ्ज नेपालकै प्रमुख पर्यटकीय गन्तव्य भएको दावी गरेका छन् । बर्दिया प्राकृतिक जैविक विविधतासँगै थारु समुदायका परिकार, संस्कृतिलगायत विभिन्न पक्षको अवलोकनका लागि सम्पन्न भरिपूर्ण रहेकाले यसलाई प्रदेश सरकारले नेपालकै प्रमुख गन्तव्यका रुपमा विकास गर्ने तैयारी गरेको बताए। बर्दियाको उत्पादन पर्यटकका लागि बर्दियामै खपत गराउने गरी प्रदेश सरकार लागि परेको उनको भनाई छ। पर्यटन वर्षमा २० लाख पर्यटक नेपाल भित्र्याउने सरकारको लक्ष्यलाई ५ नम्बर प्रदेशमार्फत धेरै ठूलो सहयोग पुग्ने बताउँदै यहाँको जैविक, भाषिक, सांस्कृतिकलगायत प्राकृतिक विविधताले ५ नम्बर प्रदेशलाई मिनि नेपालको उचाईमा पुर्याएको मन्त्री पोख्रेलले प्रष्ट्याए । उनले भने,' नेपालकै प्रतिनिधित्व हुनेगरी बर्दियाबाट ५ नम्बर प्रदेशले भ्रमण वर्ष २०२० को शुभारम्भ गरेको छ। बर्दियामा पर्यटकको मन लोभ्याउने प्रकृति र थारु संस्कृति जीवन्त रहेको बर्दिया गैडा क्याम्प रिसोर्टका संचालक रामजी थापाले बताए । उनले यससँगै यहाँ चराप्रजाती, डल्फीन, कृष्णसार, बढैया र सत्खलुवा ताल पर्यटकको आर्कषणको केन्द्रबिन्दु रहेको बताए। उनले भ्रमण वर्षमा एकपटक बर्दिया हेर्नै पर्ने गन्तब्य रहेको दावी रहेको छ। पर्यटन प्रर्वद्धनमा आशातित प्रगति नभएको बताउँदै प्रदेशका पर्यटकीय क्षेत्रमा रहेका भौतिक पूर्वाधारतर्फ विकासलाई तीव्रता दिइने प्रतिवद्धता व्यक्त गरे । बर्दियाको प्रकृतिसँग नागरिकलाई जोड्ने उद्देश्यले प्रदेशले बर्दियाबाट भ्रमण वर्षको शुभारम्भ गरेको प्रष्ट्याए । मन्त्री पोख्रेलले बाँके राष्ट्रिय निकुञ्जमा हात्ती सफारीको पनि उद्घाटन गरेका छन् । भ्रमण वर्षकै अवसरमा नेपाल पत्रकार महासंघ ५ नम्बर प्रदेशले बर्दियाको ठाकुरद्वारामा आयोजना गरेको साधारणसभाको समेत मन्त्री पोख्रेलले उद्घाटन गरेका छन् ।"
बैतडीका उच्च पहाडी क्षेत्रमा हिमपात,"बैतडी : मौसममा बदली भएसँगै बैतडीका उच्च लेकाली क्षेत्रमा हिमपात सुरु भएको छ । खोड्पे,श्रीभावर, ढोल्यामोड,सिगासधुरा,ग्वाल्लेकधुरालगायतका क्षेत्रमा बिहीबार फेरि हिमपात भएको हो । मंसिर अन्तिम साता यो वर्ष पहिलो पटक हिमपात भएको थियो । बुधबार रातीदेखि उच्च क्षेत्रमा हिमपात भएको स्थानीयबासिन्दाले बताएका छन् । हिमपातका कारण बढेको चिसोले जनजीवन प्रभावित भएको खोड्पेका स्थानीय मोहन बिष्टले बताए । 'बुधबार रातीदेखि नै हिमपात भएको छ । हिमपातका कारण दैनिक जनजीवन प्रभावित भएको छ । चिसो पनि अत्यधिक बढेको छ, 'उनले भने, 'हिमपातका कारण पशुचौपायलाई घाँसपात गर्न मुस्किल भएको छ ।' हिमपात कारण खाने पानी समेत अवरुद्ध भएको खोड्पका स्थानीय मोहन ऐरले बताए । उनका केही दिन अघिदेखि नै अत्यधिक चिसोका कारण पाइपबाट पानी आउन छोडेको थियो । हिमपातले झन् समस्या भएको छ ।' वर्षासँगै हिमपात भएपछि किसान भने खुसी भएका छन् । सिंचाई नभएका क्षेत्रमा वर्षा र हिमपातले सिंचाईको काम गर्ने भएकाले किसान खुसी भएका हुन् । हिमपातले विभिन्न रोगकीरा समेत नष्ट हुने कृषि ज्ञान केन्द्रका निमित्त प्रमुख कर्णबहादुर चन्दले बताए । यसैबीच बुधबार रातीदेखि बैतडीमा विद्युत सेवा अवरुद्ध भएको छ ।राती चलेको हावाहुरीले बैतडीको खोड्पे क्षेत्रमा लाइनमा समस्या आएको नेपाल विद्युत प्राधिकरण बैतडीले जनाएको छ । विद्युत सेवा अवरुद्ध हुँदा सेवाग्राही मारमा परेका छन् । ठाउँठाउँमा प्रहरीद्वारा दाउरा वितरण चिसो बढेपछि जिल्ला प्रहरी कार्यालयको समन्वयमा विभिन्न ठाउँमा दाउरा वितरण गरिएको छ। समुदाय प्रहरी साझेदारी कार्यक्रमअन्तर्गत जिल्ला २५ ठाउँमा दाउरा वितरण गरेको जिल्ला प्रहरी कार्यालयका प्रमुख प्रहरी नायव उपरीक्षक डिल्लीनारायण पाण्डेयले जानकारी दिए । उनका अनुसार स्थानीय सरकार, सामुदायिक वन उपभोक्ता महासंघसँगको समन्वयमा दाउरा ल्याएर ठाउँठाउँमा वितरण गरिएको छ। प्रहरीले विभिन्न सामुदायिक वनबाट २५ ट्याक्टर दाउरा संकलन गरेर जिल्लाका विभिन्न स्थानमा वितरण गरेको प्रहरी नायव उपरीक्षक पाण्डेयले बताए ।"
"सुन चाँदीको मूल्य स्थिर, तोलाको कति छ ?","काठमाडौं : नेपाली बजारमा सुनचाँदीको मूल्य स्थिर छ। बुधबार तोलामा ७३ हजार ५ सय रुपैयाँले कारोबार भएको सुन बिहीबार सोही मूल्यमा कारोबार भइरहेको नेपाल सुन चाँदी व्यवसायी महासंघले जनाएको छ। यस्तै, आज चाँदी ८९० रुपैयाँमा कारोबार भइरहेको छ। बुधबार चाँदी सोही मूल्यमा कारोबार भएको थियो। नेपाली बजारमा सुन चाँदीको मूल्य बढ्ने र घट्ने क्रम जारी छ।"
१२ घण्टाभित्र चितवन छाड्न एसपी मल्ललाई निर्देशन,काठमाडौं : चितवनका प्रहरी प्रमुख (एसपी) दानबहादुर मल्ललाई १२ घण्टाभित्र रमाना हुन निर्देशन दिएको छ। सरुवा भएको ठाउँमा नगएपछि एसपी मल्ललाई बुधबार साँझ प्रदेश प्रहरीे कार्यालय हेटौंडाले १२ घण्टाभित्र रमाना हुन निर्देशन दिएको हो। प्रहरी कार्यालय हेटौंडाले पठाएको पत्रमा भनिएको छ हालसम्म पनि सरुवा भएको दरवन्दीमा रवाना गरेको जानकारी नआएकाले प्रनाउलाई कार्यालयको सम्पूर्ण चार्ज बुझाई १२ घण्टाभित्र तोकिएको रवाना गरी जानकारी दिन निर्देशानुसार अनुरोध।मल्लसहित २४ एसपीको पुस ४ गते सरुवा भएको थियो। त्रिभुवन अन्तराष्ट्रिय विमानस्थलमा मल्लको सरुवा भएको थियो। एसपी मल्ल यसअघि पूर्वप्रधानमन्त्री तथा नेकपाका अध्यक्ष पुष्पकमल दाहाल प्रचण्डको सुरक्षा प्रमुख थिए। मल्लले राजनीतिक संरक्षणको आडमा माथिल्लो तहको निर्देशन यसअघि पनि पटकपटक उपेक्षा गर्दै आएका छन्।
भ्रमण वर्षको पहिलो बिहान पाथीभरामा,"ताप्लेजुङ : कठ्याङ्ग्रिँदो जाडोको प्रवाह नगरी माथिल्लो फेदी बिहान ४ नबज्दै जागा भइसकेको थियो । ३० जनाको समूह लठ्ठी टेकेर उकालो लाग्यो। जसमा भारतको सिक्किम, दार्जिलिङ, ग्याण्टोकदेखि सिलिगढीसम्मका पर्यटक थिए। स्वदेशी पर्यटक र स्थानीय पनि सँगै थिए । भ्रमण वर्षको पहिलो झुल्के घाम पाथीभराको डाँडाको अवलोकन गर्न हिँडेको टोली थियो त्यो । टोली साढे पाँच बजे पाथीभरा पुग्यो । हिउँदको महिना । ३ हजार ७ सय ९४ मिटर उचाइमा अवस्थित मन्दिर क्षेत्र हिउँले सेताम्मे थियो । 'आहा ! कस्तो राम्रो हिमाल' कञ्चनजंघा, कुम्भकर्णलगायतका हिमाल आँखै अघि टल्किँदा सिक्किमका सुनिल थापा रोमाञ्चित हुँदै भन्दै थिए, 'यस्तो सुन्दर ठाउँमा नयाँ वर्षको पहिलो बिहानी मनाउन पाउँदाको खुसी व्यक्त गर्ने शब्द नै छैन।' पाथीभरामा बुधबार बिहान ५० जनाभन्दा बढी देशी विदेशी पर्यटकलाई स्वागत गरिएको पाथीभरा क्षेत्र विकास समितिका सदस्य समेत रहेका व्यावसायी इन्द्रनारायण भट्टराईंले बताए ।सिम्रिक एयरलगायतले पाथीभरामा नियमित उडान गरिरहेका छन् । पाथीभरा क्षेत्रका होटल व्यावसायी, समितिका पदाधिकारी र प्रहरी बिहानै मन्दिर पुगेर पर्यटकलाई खादा र अबिरले स्वागत गरेको फेदी प्रहरी चौकिका प्रमुख धनराज तुम्बापोले बताए । यो वर्ष अधिक भारतीय नागरिक भित्र्याउने लक्ष्य राखिएको उद्योग वाणिज्य संघका अध्यक्ष तारानाथ घिमिरे बताउँछन् । जसका लागि लागि दार्जेलिङ, सिक्किम, मणिपुर, सिलिगुडी, कोलकातासम्म प्रचार गरिएको उनले सुनाए । गाडीबाट आएका सात जनालाई सदरमुकाम फुङलिङमा र जहाजबाट आएका विदेशीलाई सुकेटार विमानस्थलमा फूलमाला र खादा लगाएर सम्मान गरिएको फुङलिङ नगरपालिकाका प्रमुख छत्रपति प्याकुरेलले बताए । भ्रमण वर्षको पहिलो साँझ सदरमुकाम फुङलिङमा दीपावली गरियो । अघिल्लो दिन सदरमुकाम फुङलिङको वीरेन्द्रचोकमा भ्रमण वर्षको लोगो बनाएर बेलुका दीपावलीका साथै बजार क्षेत्रको सरसफाइ गरिएको थियो ।"
बालकलाई जन्मकैद फैसला,"सिन्धुली : सिन्धुलीमा १५ वर्षीय बालकलाई जन्मकैदको फैसला भएको छ। जिल्ला अदालत सिन्धुलीले हत्या अभियोगमा पक्राउ परेका बालकलाई जन्मकैदको फैसला गरेको हो। अदालतले मरिण गाउँपालिका१ आहालेकी १३ वर्षीया छलिमाया मोक्तानको हत्यामा संलग्न बालकलाई जन्मकैदको फैसला सुनाएको हो। उनलाई जन्मकैद हुने र नाबालक देखिएकाले जन्मकैदको आधा १४ वर्ष १० महिना सात दिन कैद हुने फैसला अदालतले गरेको हो। जिल्ला न्यायाधीश किरणप्रसाद सिवाकोटीको एकल इजलासले उक्त फैसला गरेको हो। छलिमायासँग यौनप्रस्ताव राख्दा अस्वीकार गरपछि बालकले असोज २ गते हत्या गरेका थिए। बालिकाको घर नजिकैको जङ्गलमा रहेको खोल्सामा बालिकाको हत्या भएको थियो। छलिमायाको शव असोज ३ गते घाँटी निमोठी, घाँटी थिची हत्या गरिएको अवस्थामा फेला परेको थियो। छलिमायाको हत्या अभियोगमा बालकलाई असोज ४ गते मरिणको कपिलाकोटबाट प्रहरीले पक्राउ गरेको थियो। बालकलाई गत असोज ५ गते सिन्धुली जिल्ला अदालतबाट म्याद थप गरी प्रहरीले थप अनुसन्धान गरेकोमा असोज १० गते अदालतले पुर्पक्षका लागि बाल सुधारगृह सानोठिमी भक्तपुरमा राख्न आदेश दिएको थियो। बालक १८ वर्ष पूरा नभएसम्म बाल सुधार गृह सानोठिमी भक्तपुरमै रहने र त्यसपछि कारागारमा कैद भुक्तान गर्ने सिवाकोटीले जानकारी दिए।"
सीमापारि लिम्बू पर्वको रौनक,"तेह्रथुम : नेपालको सुदूरपूर्वमा आदिमकालदेखि रैथाने जातिका रूपमा बस्दै आएका लिम्बू समुदायको भारतको सिक्किममा पनि बाक्लो बसोबास छ। सिक्किममा रहेका लिम्बूले मौलिक पर्व तथा उत्सव भव्यताका साथ मनाउने गरेका छन्। लिम्बू जातिको महान् चाड चासोक तङ्नाम प्रत्येक मंसिर पूर्णिमाको आसपासमा मनाइने एक प्राचीन तथा मौलिक चाड हो। नेपाललगायत विश्वभर रहेका किराँत लिम्बूहरूले चासोक तङनामलाई प्रमुख चाडको रूपमा मनाउँदै आएका छन्। लिम्बू जातिको सांस्कृतिक महत्व बोकेको मौलिक पर्व चासोक तङनाम भारतको सिक्किममा बर्सेनि मनाउने गरिएको नियारा प्रोडक्सनका संयोजक तथा लिम्बू सांस्कृतिक अभियान्ता नियारा ताम्लिङले बताइन्। भनिन्, मौलिकता जीवन्त राख्न हाम्रा पर्व मनाउँदै आएका हौं। मुन्धुम अनुसार कृषियुग सुरु हुनुभन्दा अगाडि किराँत लिम्बूहरूका पुर्खाले कन्दमूल काँचै खाने गर्थे। त्यस कारण कुपोषण भई अनेकौं रोग लाग्यो। रोगबाट मुक्ति पाउन ईश्वरले मावनलाई अन्नबाली लगाउन बीउ दिएको र सोही अन्नबाली पाकेपछि आफूले नखाई पहिले प्रकृतिलाई नै चढाउने प्रथा चासोक तङनामको रूपमा विकास भएको सिक्किमका मुख्यमन्त्री प्रेमसिं गोलेको भनाइ छ। सिक्किम सरकारले सबै जातजातिका चाडपर्वलाई महत्वका साथ लिने गरेको छ, उनले भने, सबैको मौलिकता बचाउनु नै सरकारको दायित्व हो। यस पटकको चासोक तङनाम पूर्वसिक्किमको रानीपुलमा तीन दिनसम्म मनाइएको छ। पुस पहिलो साता आयोजना भएको पर्वमा एक सयभन्दा बढी सांस्कृतिक बाजा च्याब्रुङ देखिए। विभिन्न जातिको झाँकी प्रस्तुतिले ग्यान्तोक क्षेत्रमा रौनक छाएको थियो। हजारौंको उपस्थितिमा मौलिक पुजारी फेदाङमाबाट परम्परागत सामूहिक पूजाका झलक देखिन्थे। जातीय परम्परागत खेलको साथमा नृत्य, गायन, खानेकुराका परिवार तङनामको विशेष आकर्षण थियो। भारतका विभिन्न क्षेत्रबाट आएका लिम्बूहरू जातीय भेषभूषामा सजिएका थिए। तङनामका लागि पुगेका नेपाली कलाकारको टोलीले समेत प्रस्तुति दिएको थियो। आफू बर्सेनि प्रस्तुतिका लागि सिक्किम जाने गरेको नेपाली कलाकार सुनिता थेगिमले बताइन्। सिक्किममा हुने विभिन्न कार्यक्रममा जाने गरेकी छु, उनले भनिन्। सिक्किममा लिम्बू जातिका मौलिक पर्व चासोक तङनाम, कक्फेवा तङनाम, सिसेक्वा तङनाम, वलिहाङ तङनामलगायत धूमधामका साथ मनाउने गरिएको उत्तर सिक्किमका अजित सुब्बाले बताए। उनले भने, यहाँ अन्य जातिभन्दा लिम्बूले आफ्नो धेरै पर्व मनाउँदै आएका छन्। नेपालको पहाडी मूलमा पाइने प्रायः सबै जातिको बसोबास रहेको सिक्किमको जनसंख्या करिब सात लाख छ। नेपाल भाषी यी सबै जातिले नेपालमा झैं आफ्नो मौलिक परम्परा र संस्कृति मनाउने गरेका छन्। लिम्बू जातिको बाहुल्य रहेको यहाँ सरकारी कामकाज तथा स्कुल र कलेजसमेत लिम्बू भाषा एवं लिपिमा सञ्चालित छन्। देश फरक भए पनि भाषा, भेष, संस्कार र संस्कृति विश्वभर छरिएर रहेका जातिको एकै हुन्छ भन्ने उदाहरण सिक्किमका लिम्बूले दिएका छन्।"
