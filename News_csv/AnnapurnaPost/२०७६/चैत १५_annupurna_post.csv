शीर्षक,विवरण
प्रधानमन्त्रीलाई साझा पार्टीको खुलापत्र,"काठमाडौं : साझा पार्टीले कोरोना संक्रमणले निम्त्याएका र निम्ताउन सक्ने विभिन्न संकटसँग जुध्न उच्चस्तरीय सर्वदलीय राजनीतिक संयन्त्र र उच्चस्तरीय विज्ञ समितिको गठन गर्न प्रधानमन्त्री केपी शर्मा ओलीलाई सुझाव दिएको छ। प्रधानमन्त्रीको नाममा लेखिएको सुझावपत्र शनिबार पार्टीका संयोजक रवीन्द्र मिश्र तथा प्रवक्ता डा सूर्यराज आचार्यले उपप्रधानमत्री ईश्वर पोखरेललाई हस्तान्तरण गरेका छन्। सुझावपत्रको पूर्ण पाठ सम्माननीय प्रधानमन्त्रीज्यू, प्रथमत: यहाँको सुस्वास्थ्यको लागि कामना गर्दछु। साथै, स्वास्थ्य प्रतिकूलताका अलावा जुन आत्मविश्वास र दृढताका साथ यो कठिन घढीमा देशलाई नेतृत्व प्रदान गर्ने प्रयास गरिरहनुभएको छ, त्यसका लागि शुभकामना अर्पण गर्दछु। यो देशले हालैका वर्षहरूमा दुईवटा कठिन समयहरूको दृढताका साथ सामना गर्यो। पहिलो, २०७२ सालको भूकम्प थियो भने, दोस्रो त्यसको लगत्तै नेपालले व्योहेरेको नाकावन्दी थियो। नाकावन्दीको सामाना हामीले तपाईंकै नेतृत्वमा सफलतापूर्वक गरेका थियौँ। ती दुबै संकटका चुनौती आँकलन गर्न सकिने प्रकृतीका थिए। तर कोरोना भाइरस (कोभिड१९) को विज्ञान अझै स्पष्ट भएको छैन र महामारीको सम्भाव्य परिणाम आँकलन गर्न नसकिने प्रकृतिको छ। कोरोना महाव्याधीबाट विश्व नै आक्रन्त बनिरहेको छ। स्रोतसाधनमा कमजोर रहेको नेपालका लागि यसले अकल्पनीयरूपमा विकराल स्थिति सृजना गर्न सक्छ। यो अवस्थामा तात्कालिक राहतका लागि सरकारले के, कस्ता कदम चाल्न जरूरी छ भन्नेबारे सरकार स्वयं जानकार छ भने आम सञ्चारका माध्यम र सामाजिक सञ्जालमा सर्वसाधारणदेखि विभिन्न क्षेत्रका विज्ञहरूले पर्याप्त राय दिइसकेका छन्। त्यसैले म पुन: तिनै विषयमा प्रवेश गर्न चाहन्न। म साझा पार्टीको तर्फबाट सिर्फ दुईवटा विषयबारे यहाँको ध्यानाकर्षण गर्न चाहन्छु। १। उच्चस्तरीय सर्वदलीय राजनीतिक संयन्त्रको निर्माण: व्यक्तिगत सुरक्षा सामाग्री (पीपीइ) को अभवमा एम्बुलेन्सले विरामी बोक्न नमानेको, डाक्टरहरूले राजीनामा दिन थालेको, ठूला अस्पतालहरूसँग आवश्यक उपकरण र स्वास्थ्यकर्मी पर्याप्त नभएको, संभावित संक्रमितहरूलाई परिक्षणका लागि पहिचान गर्न नसकिएको, आम जनजीवन अस्तव्यस्त हुन थालेको, श्रमिकहरू भोकै पर्न अवस्था आउन लागेको, आपूर्ती अवरूद्ध भएकोदेखि अर्थतन्त्रमा तत्काल र दिर्घकालका लागि संकट उत्पन्न हुने लगायतका अवस्था आएको देखिएको छ। माननीय उपप्रधानमन्त्री ईश्वर पोखरेलको संयोजकत्वमा रहेको कोरोना रोग संक्रमण, रोकथाम तथा नियन्त्रण उच्चस्तरीय समन्वय समितिले सक्दो प्रयास गरिरहेको छ। तर संकटको बहूआयामिक स्वरूप र वर्तमान अवस्थाको गम्भिरतालाई हेर्दा सरकारको नियमित र घनिभूत क्रियाशिलताका साथै राष्ट्रिय सहमति प्रतिबिम्बित हुने राजनीतिक तहको एकबद्धतापूर्ण निर्णय जरूरी पर्दछ। तसर्थ, संभव छ भने तपाईंकै नेतृत्वमा, त्यो संभव नभए, उपप्रधानमन्त्री ईश्वर पोखरलेज्यूको नेतृत्वमा प्रमुख दलका नेताहरू समेत रहने गरी उच्चस्तरीय राजनीतिक संयन्त्र निर्माण गर्नु अत्यावश्यक देखिएको छ। यो संयन्त्रले राजनीतिक तहमा आएका विभिन्न विचार, राय र सुझावलाई समीक्षा र संश्लेषण गर्ने माध्यमको रुपमा पनि काम गर्ने छ। संकटको यो घडिमा आम जनमानसको राज्य र राजनीतिप्रतिको विश्वसनीयता कायम राख्न समेत यस्तो संयन्त्रले सघाउ पुर्याउने छ। २। उच्चस्तरिय विज्ञ समितिको निर्माण: बर्तमान संकटको विविध क्षेत्रमा पर्ने तात्कालिक र दिर्घकालीक असरहरूसँग जुध्नका लागि सरकारलाई निरन्तररूपमा आवस्यक विश्लेषण, सुझाव र समीक्षाका लागि एउटा उच्चस्तरीय विज्ञ समिति निर्माण गर्न उपयुक्त हुनेछ। उक्त समितिमा प्रशासन र स्वास्थसेवाका सम्वन्धित अधिकारीहरू लगायत देशभित्र र बाहिर रहेका नेपाली, र आवश्यक परेको खण्डमा, विदेशी विज्ञहरूलाई पनि सामेल गर्न सकिन्छ। सम्माननीय प्रधानमन्त्रीज्यू, हालकै संरचना भित्रको घनिभूत प्रयासको निरन्तरताले मात्रै यो संकटको सामना गर्न कठीन छ। यो अभूतपूर्व मानवीय संकटसँग जुध्न सरकारले आफ्नो कार्यशैलीमा अभूतपूर्व संरचनागत फेरबदल गर्नु पर्छ भन्ने हाम्रो धारणा हो। साझा पार्टी सरकारको कुनै पनि त्यस्तो प्रयासमा साहायकशिद्ध हुन सक्छ भने खुशीसाथ सहयोगको हात बढाउन तत्पर छ। साथसाथै, आम नागरिकले यस्तो अवस्थामा सरकारबाट अत्यन्तै जिम्मेवार, जवाफदेहीपूर्ण र परिणामूखि कार्यशैलीको अपेक्षा गर्नु स्वभाविक हुनेछ। ससम्मान रवीन्द्र मिश्र संयोजक, साझा पार्टी मिति: १५ चैत २०७६"
"खानेकुरा नभए, वडाध्यक्षलाई फोन गर्नुस्","ललितपुर : ललितपुर महानगरपालिकाले कोरोना संक्रमण फैलन नदिन सरकारले गरेको लकडाउनका बेला काम गर्न नपाएर भोकै बस्नुपर्ने अवस्थाका श्रमिकलाई वडा मार्फत राहत उपलब्ध गराउने भएको छ। संकटमा महानगरपालिकाभित्र कोही पनि भोकै बस्न नपरोस् भनेर उक्त निर्णय गरिएको महानगरपालिकाले जारी विज्ञप्तिमा उल्लेख छ। विज्ञप्तिमा भनिएको छ, समस्यामा पर्नु भएका नगरवासीलाई आफ्नो वडाको वडा अध्यक्ष तथा वडा सदस्यलाई सम्पर्क गर्न अनुरोध गरिन्छ। दिउँसो कमाएर बेलुका खानुपर्ने श्रमिकलाई अहिलेको बिहान बेलुकाको खानेकुरा जोहो गर्न निकै गाह्रो हुने भएकाले उक्त निर्णय गरिएको महानगरपालिकाका प्रमुख चिरीबाबु महर्जनले जानकारी दिए। कोही भोकै बस्नु नपरोस् भनेर हामीले यो निर्णय गरेका हौं, मेयर महर्जनले भने। महानगरपालिकाभित्रका वडाले वडामा बसोबास गर्ने यस्ता व्यक्तिको तथ्यांक केही दिन अघिबाट नै लिन सुरु गरिसकेको छ। श्रमिकको स्थिति अनुसार राहतको व्यवस्था वडा कार्यालयले महानगरपालिकाको समन्वयमा मिलाउने विज्ञप्तिमा उल्लेख छ। यस विषम परिस्थितिमा महानगरपालिकालाई साथ दिन महानगरवासी, सामाजिक र व्यवसायिक संघसंस्थालाई अनुरोध गरिएको विज्ञप्तिमा उल्लेख छ। आवश्यकता अनुसार ललितपुर महानगरपालिका संघीय सरकार, प्रदेश सरकार तथा अन्य महानगरपालिका र नगरपालिकासँग सम्पर्कमा रहनेछ, विज्ञप्तिमा भनिएको छ।"
सार्कसहकार्यमा पाकिस्तानको अड्को,"काठमाडौं : विश्वव्यापी महामारीको रूप लिएको कोरोना भाइरस (कोभिड१९) विरुद्ध लड्न दक्षिण एसियाली क्षेत्रीय सहयोग संगठन (सार्क) सदस्य राष्ट्रबीच साझा रणनीति बनेपनि त्यस अनुरुप सहकार्य अन्यौलमा परेको छ। सार्क सहकार्य यतिबेला दुईपक्षीय सहकार्यको रुपमा अघि बढाउने विषयमा छलफल भइरहेको परराष्ट्र उच्चस्रोतले बताएको छ। भारतीय प्रधानमन्त्री नरेन्द्र मोदीले गरेको प्रस्ताव आरम्भमा पाकिस्तानले स्वीकार गरेपनि साझा कोष सार्क सचिवालय मार्फत ल्याउनु पर्ने भनेपछि सहकार्यमा अन्यौल आएको हो। पाकिस्तानले क्षेत्रीय सहयोगका लागि सार्क महत्वपूर्ण मञ्च बनाउनु पर्ने तर कुनै मुलुक मातहत नभै सचिवालय अन्तर्गत राखेर नै साझा पहल गर्नुपर्नेमा जोड दिएपछि अन्यौल देखिएको हो। भारत आफैंले ठूलो रकम एक करोड अमेरिकी डलरको कोष तय गरेको र उक्त कोषमा सबै सदस्य राष्ट्रले रकम थप गरेर सहकार्य गर्ने सहमति भएको थियो। तर, पाकिस्तानले उक्त कोष सचिवालयमार्फत ल्याउन पर्ने अडान राखेपछि साझा कोषमा सार्कस्तरीय सहकार्य अघि बढ्न नसकेको हो। मोदीको सक्रियतामा एक साताअघि भएको भिडियो कन्फरेन्समा पनि अन्य मुलुकबाट राष्ट्र एवं सरकार प्रमुख नै सहभागी थिए तर पाकिस्तानकातर्फबाट स्वास्थ्यमन्त्री उपस्थित थिए। जम्मू कश्मीर मुद्दा र त्यसअघि दुईपक्षीय सीमा हुने हमलाले सम्बन्ध चिसो रहेको भारतपाकिस्तान सम्बन्धको कारण नै कोरोना भाइरस विरुद्धको संयक्त लडाइ पनि दुई पक्षीय सहकार्यमा समेटिन लागेको हो। भारतसँग हरेक मुलुकले दुईपक्षीय सहकार्य गर्दै त्यसमा अघि बढ्ने गरी प्रक्रिया अघि बढेको परराष्ट्र अधिकारीले बताए। त्यसो भए पाकिस्तान फेरि सार्कमा आझेलमा पर्ने देखिन्छ। परराष्ट्र मन्त्रालय उच्चस्रोतका अनुसार भारतपाकिस्तानको सम्बन्धको कारण महामारीमा पनि सार्क सहकार्य नहुनु दुःखद हो। पाकिस्तान बाहेक अन्य सदस्य राष्ट्र भारतको प्रस्ताव स्वीकार गरेर अघि बढेको भए पनि त्यस अन्तर्गत सहकार्य हुन सकेको छैन। कोरोनाविरुद्ध साझा रणनीति बनाउने भारतको प्रस्ताव आएपछि सार्क अघि बढ्ने लख धेरैले काटेका थिए। सार्कको वर्तमान अध्यक्ष एवं प्रधानमन्त्री केपी ओलीले मोदीको प्रस्तावलाई साथ दिँदै सहकार्य अघि बढाएका थिए। कोषमा रकम समेत घोषण गरिसकेकका छन्। शिखर सम्मेलन गरेर अध्यक्षता लिने तयारीमा रहेको पाकिस्तानले यसमा पनि अड्को थाप्दा सार्क अघि बढ्न नसक्ने अर्को सन्देश हो। भुटान, श्रीलंका, बंगलादेश, माल्दिभ्स, अफगानिस्तानले पनि स्वीकार गरेको र त्यसमा आरम्भमा पाकिस्तानले पनि समर्थन जनाएको थियो। तर, अहिले पाकिस्तानले एकाएक अड्को थापेको बुझाइ परराष्ट्र अधिकारीको छ। कोभिड१९ विरुद्ध सार्क भिडियो कन्फरेन्स कोरोना महामारीविरुद्ध सार्कराष्ट्र एकजुट : कसले के भने ? महामारी जित्ने सार्कको प्रतिबद्धता सार्क सहकार्यमा ओली सक्रिय कोरोनाविरुद्ध सार्क राष्ट्रको संयुक्त डोमेन सार्कमा जसले ठूलो रकम राखेर सहकार्यमा सक्रियता देखाउँछ त्यो मुलकु अघि बढ्न पाउँछ। मोदीले भिडियो कन्फरेन्सकै दौरानमा भारतका तर्फबाट कोषमा एक करोड अमेरिकी डलर राख्ने घोषणा गरेका थिए। नेपालले पनि १० करोड रुपैयाँ राख्ने घोषणा गरेको थियो। अन्य मुलुकले पनि आआफ्नै प्रतिवद्धता जनाइसकेको छन्। तर, पाकिस्तानले भने हालसम्म कोषमा सहयोग गर्ने रकम घोषणा गरेको छैन। यद्यपी सार्कमो साझा डोमिनमा भने पाकिस्तान सहकार्यमा अग्रसर देखिएको छ। कन्फरेन्समा नै भारतको अगुवाईमा कोष परिचालन हुने र त्यसमा सबै सदस्य राष्ट्र जिम्मेवार रहने भनिएको थियो, परराष्ट्रसचिव शंकरदास बैरागीले अन्नपूर्णसँग भने, अहिले सचिवालयमा ल्याउने कुरा भन्दा सम्वन्य गरेर माहामारी विरुद्ध लड्ने समय हो। कोरोना भाइरसविरुद्ध लड्न क्षेत्रीय तथा अन्तर्राष्ष्ट्रिय स्तरको समन्वयको आवश्यकता रहेको अवस्थामा अन्य बहस गर्न भन्दा भएको सहमतिमा अघि बढन आवश्य रहेको पनि उनले बताए। सहकार्यले प्रभावकारी नतिजा दिने तथा यसक्षेत्रका नागरिकहरुलाई फाइदा हुने भएकाले यसमा जुंगाको लडाई आवश्यक नभएको अर्का एक बरिष्ठ अधिकारीले भने। महामारीले ठूलो सानो, धनी गरिव भन्दैन, बलियो र निर्दो पनि हेर्दैन भन्दै यसमा सहकार्य गरेर अघि बढ्न नेपालले सुझाउँदै आएको समेत अर्का एक अधिकारीले बताए।"
कांग्रेसको सहयोगले सरकारलाई ऊर्जा,"काठमाडौं : उपप्रधानमन्त्री एवं रक्षामन्त्री ईश्वर पोखरेलले प्रमख प्रतिपक्षी दल नेपाली कांग्रेसको साथ र सहयोगले सरकारलाई कोरोनो भाइरसविरुद्धको अभियानमा ऊर्जा मिलेको बताएका छन्। कांग्रेस संसदीय दलका तर्फबाट प्रमुख सचेतक बालकृष्ण खाणले शुक्रबार सरकारलाई बुझाएको १७ बुँदे सुझाव उपयोगी भएको उपप्रधानमन्त्री पोखरेलले बताए। सरकारद्वारा गठित कोरोना रोग रोकथाम तथा नियन्त्रण उच्चस्तरीय समन्वय समितिका संयोजकसमेत रहेका उपप्रधानमन्त्री पोखरेलले शनिबार सुझाव कार्यान्वयन गर्ने जानकारी गराएको कांग्रेस प्रमुख सचेतक खाणले बताए। उपप्रधानमन्त्री पोखरेलले शनिबार दिउँसो प्रमुख सचेतक खाणलाई टेलिफोनमार्फत सुझावका लागि धन्यवाद दिएका हुन्। प्रमुख सचेतक खाणका अनुसार उपप्रधानमन्त्री पोखरेलले उपचारका लागि आवश्यक पर्ने स्वास्थ्य उपकरण, परीक्षण किट, पर्सनल प्रोटेक्सन इक्युपमेन्ट ९पीपीई० लगायतका आवश्यक सामग्री आइतबारसम्म नेपाल आइपुग्ने जानकारी गराएका थिए। उक्त स्वास्थ्य उपकरणहरु र सामग्रीहरु सातै प्रदेशहरुमा यथाशीघ्र वितरण गर्छोँ भनेर भन्नुभयो, उनले भने। प्रमुख सचेतक खाणले कांग्रेसकातर्फबाट शुक्रबार उपप्रधानमन्त्री पोखरेललाई ज्ञापनपत्र बुझाएका थिए। ज्ञापनपत्रमा सरकारलाई कोरोनाको सम्भावित संक्रमण फैलिन नदिन र जोखिम नियन्त्रणका लागि तत्काल आवश्यक कदम चाल्न सुझाव दिइएको थियो। सरकारले अत्यावश्यक स्वास्थ्य सामग्री समयमै उपलब्ध नगराएर अकर्मण्यता देखाएको कांग्रेसको आरोप छ।"
प्रचण्डको भिडियो सन्देश : उच्च मनोबलले मात्रै कोरोनाविरुद्धको लडाईं जित्छौं,"काठमाडौं : नेपाल कम्युनिस्ट पार्टी (नेकपा)का अध्यक्ष पुष्पकमल दाहाल प्रचण्डले नेपाल सरकार र आमजनताले कोरोनाविरुद्धको लडाईंमा देखाएको सावधानीप्रति धन्यवाद दिँदै थप सतर्क हुन आग्रह गरेका छन्। अध्यक्ष दाहालले शनिबार एक भिडियो सन्देश दिँदै विश्वलाई नै चुनौती दिएको यस महामारीबाट हामी छिट्टै मुक्त हुने र मानव जाति तथा राष्ट्रको एकता र उच्च मनोबलले हामी विजयी हुने दृढ विश्वाससमेत व्यक्त गरेका छन्। सरकारले कोरोना नियन्त्रणमा अपनाएको सार्थक प्रयासको विशेष धन्यवाद दिँदै उनले भने, 'विश्व स्वास्थ्य सङ्गठनले समेत नेपाललाई उच्च जोखिममा रहेको देशका रुपमा चित्रण गरेको सन्दर्भमा म नेपाल सरकार, प्रदेश सरकार र स्थानीय सरकार तथा नेकपाका सबै तहका नेता तथा कार्यकर्तालाई स्वयंसेवीका रुपमा यस सङ्कटको घडीमा परिचालित हुन र कोरोनाविरुद्धको लडाइँमा सावधानीपूर्वक नेतृत्व गर्न आग्रह गर्दछु ।' कोरोना भाइरसका कारण आजसम्म संसारभरका करिब छ लाख मानिस प्रभावित भएका छन् भने २७ हजार बढीको मृत्यु भएको छ।विश्व महामारीको कारण निधन भएका नागरिकप्रति श्रद्धाञ्जलि व्यक्त गर्दै अध्यक्ष दाहालले शोक सन्तप्त परिवारप्रति समवेदना प्रकट गरेका छन्।नेपालमा सङ्क्रमण भएका नागरिकरको शीघ्र स्वास्थ्यलाभको कामना गर्दै अध्यक्ष दाहालले विश्वव्यापी महामारी बनेको कोरोना जस्तो घातक भाइरसविरुद्ध सचेततापूर्वक सावधानी अपनाउनसमेत आग्रह गरेका छन्। उनले अगाडि भनेका छन्, 'सचेत नागरिक र आमसञ्चारमाध्यमको जिम्मेवारपूर्ण र सचेततापूर्वकको पहल एवं शिक्षाले नै जोखिममा पर्नबाट जोगिन सकिन्छ भन्ने तथ्यलाई गहिरो तरिकाले आत्मसात् गर्नसमेत विशेष आग्रह गर्न चाहन्छु ।' अध्यक्ष दाहालले कोभिड१९ को सङ्क्रमणविरुद्ध विजय प्राप्त गर्नका लागि नेपाल सरकार र विश्व स्वास्थ्य सङ्गठनले जारी गरेका आधिकारिक निर्देशन तथा आचारसंहिताको पालना गर्दै हरेक नागरिक र परिवारले घरमै बसेर आफ्नो र आफ्नो परिवारको अमूल्य जीवन रक्षा गर्न र त्यसमार्फत देश र दुनियाँको रक्षामा योगदान गर्न सबैसँग अपिल गरेका छन्। कोरोना भाइरसविरुद्धको लडाईंको अग्रमोर्चामा रहेर जोखिम उठाउने चिकित्सक, स्वास्थ्यकर्मी र सुरक्षा निकायको मनोबल उच्च राख्न सातै प्रदेशमा उपकरणको व्यवस्थामा राज्यका तर्फबाट थप जोड दिन आवश्यक रहेको उनको भनाइ छ। अध्यक्ष दाहालले भनेका छन्, 'दैनिक ज्याला गरेर जीविकोपार्जन गर्नुपर्ने निम्न वर्गीय श्रमजीवी जनताको खाद्यान्नलगायतको व्यवस्थापनमा आवश्यक राहत र विशेष सहयोगको प्याकेज निर्माणमा सरकारको ध्यान जाने नै छ ।' उनले सङ्कटको यो अवस्थामा गरिब, असहायको सहयोगमा मुट्ठी फुकाउन, निजी क्षेत्रका व्यवसायीसँग पनि अपिल गरेका छन्।अध्यक्ष दाहालले व्यक्तिगत रुपमा साबुन पानीले हात धुने वा स्यानिटाइजरको प्रयोग गर्ने, हात नमिलाउने, हाच्छिउँ गर्दा रुमालको प्रयोग गर्ने, आवश्यकतानुसार मास्क प्रयोग गर्ने र सरकारले घोषणा गरेको लकडाउनलाई पालना गर्दै घरमै बस्न र अनुशासनमा रहन आमजनसमुदायसँग अनुरोध गरे। उनले भनेका छन् 'चिकित्सकका अनुसार चर्को ज्वरो, थकान र श्वासप्रश्वासमा अप्ठ्यारो भए कोरोनाको परीक्षण गर्नुपर्दछ ।' आजसम्म चारजना नेपालीमा त्यो रोगको सङ्क्रमण देखिएको र उहाँहरुको स्थिति सामान्य रहेकाले आत्तिनुपर्ने अवस्था नभएको भए पनि चीन, कोरिया, इटाली, अमेरिका जस्ता मुलुकबाट पाठ सिकेर उच्च सकर्तकता अपनाउन विशेष ध्यान दिनै पर्ने बताएका छन्। कोरोनाविरुद्धको मोर्चामा अग्रपङ्तिमा रहेर क्रियाशील हुने स्वास्थ्यकर्मी, सुरक्षाकर्मी, कर्मचारी र आमसञ्चारकर्मीको क्रियाशीलताको अध्यक्ष दाहालले उच्च प्रशंसा गरे। उनले भनेका छन् 'आमसञ्चारमाध्यमले यथोचित र संयमित भएर यथोचित सूचना र स्वास्थ्य शिक्षा जनतामा पुर्याउने कामलाई पक्कै पनि सबैभन्दा बढी ध्यान दिनुहुनेछ भन्ने मेरो विश्वास छ ।'"
भिडियोमा कोरोना भाइरस सतर्कताका लागि प्रचण्डको अपील,"काठमाडौं : नेपाल कम्युनिस्ट पार्टी (नेकपा)का अध्यक्ष पुष्पकमल दाहाल प्रचण्डले विश्वव्यापी महामारीका रुपमा देखापरेको कोरोना (कोविड१९) को संक्रमणबाट बच्न सबैलाई अपील गरेका छन्। शनिबार भिडियो सन्देशमार्फत् प्रचण्डले सावधानीका लागि अपील गरेका हुन्। उनले पार्टी र सरकारले लिएका नीतिगत र व्यवहारिक निर्णयलाई दृढतापूर्वक पालना गर्न सम्बन्धित सबैमा आग्रह पनिसमेत गरेका छन्। अध्यक्ष प्रचण्डले कोरोना भाइरसको संक्रमण रोक्ने तयारीका लागि आवश्यक औषधि, उपकरण र दैनिक उपभोग्य वस्तुको आपूर्ति व्यवस्थालाई सहज तुल्याउन आफ्नो पहल बढाउन सरकारसँग आग्रह गर्दै राष्ट्रिय एकता र उच्च मनोबलका साथ यसको सामना गर्न सबैलाई अनुरोध गरेका हुन्। उनले नेकपा कार्यकर्तालाई स्वयम्सेवीका रुपमा संक्रिय हुन अनुरोधसमेत गरेका छन्। प्रचण्डले यो भाइरसले मानव जातिलाई नै नयाँ चुनौती र नयाँ शिक्षा दिइरहेको भन्दै सचेत रहन सबैलाई आग्रह गरेका छन्। कोरोनाबाट ६ लाख मानिस संक्रमित भएको र २७ हजार बढीको मृत्यु भएको भन्दै उनले सचेत रहन जनतालाई अपील गरेका हुन्।"
जब उर्जामन्त्रीले इन्डक्सन चुल्होका लागि मन्त्रालयका सचिवको सम्पर्क नम्बर दिए,काठमाडौं : उर्जामन्त्री वर्षमान पुनले बिहीबार दिउँसो एक ट्वीट गरे। इन्डक्सन चुल्हो लिनका लागि मन्त्रालयका सचिव बैकुण्ठ अर्याललाई फोन गर्नु भनेर। धेरै मित्रहरुले इन्डक्सनबारे सोध्नुभयो बाणिज्य मन्त्रालयले ४००० थान बिधुतीय चुलो बिक्रीमा राखेकोछ बिहीबार दिउँसो १ बजे गरिएको ट्विटमा उनले लेखेका छन्सम्पर्क धान गोदाम खाद्य व्यवस्था तथा व्यपार कम्पनी थापाथली र अथवा सचिव बैकुण्ठ अर्याल ९८५१ उनले केही घण्टापछि पुन अर्का ट्विट गरी इन्डक्सन चुल्होका लागि सचिव अर्याललाई फोन नगर्नू भने। दिउँसो पौने पाँच बजेतिर गरेको ट्वीटमा उनले नयाँ व्यक्तिको सम्पर्क नम्बर दिएका छन्। सचिव नै चुल्हो विक्रीस्थलमा बसे जसरी मन्त्रीले सचिव अर्यालको सम्पर्क नम्बर सामाजिक सञ्जालमा राखिदिएपछि। कतिपयले ट्विटरको स्क्रीनसटसहित मन्त्रीले सचिवलाई चुल्हो व्यापारी बनाएछन् भनी व्यंग्य गरे। सचिवलाई फोन नगर्नु भन्दै अर्काे ट्विट गरेपनि सचिव अर्यालको मोबाइल नम्बरसहितको पूरानो ट्विट पनि उनले हटाएनन् । मन्त्री पुनले सम्पर्क नम्बर राखिदिएका सचिव बैकुण्ठ अर्याल पुनको मन्त्रालयका सचिव भने होइनन् । सचिव अर्याल उद्योग वाणिज्य तथा आपूर्ति मन्त्रालयका सचिव हुन् । उनी खाद्य संस्थान सञ्चालक समितिका अध्यक्ष पनि हुन्। खाद्य संस्थानका मुख्य व्यक्त्ति भएकाले सीधै सचिवको नम्बर दिएको बुझिन्छ। फोन आएर हैरान पारेपछि सचिव अर्यालको आग्रहमा उनलाई फोन नगर्नु भनी अर्को टि्वट गरेको हुनसक्ने देखिन्छ।
२० घण्टामा प्रधानमन्त्री डिस्चार्ज,"काठमाडौं : मुटुको चालमा समस्या भएपछि आकस्मिक रूपमा अस्पताल लगिएका प्रधानमन्त्री केपी ओली स्वास्थ्य परीक्षणपछि शुक्रबार साँझ डिस्चार्ज भएका छन् । प्रधानमन्त्री ओलीलाई असहज महसुस भएपछि महाराजगन्जस्थित मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा बिहीबार राति भर्ना गरिएको थियो । प्रेस सल्लाहकार सूर्य थापाका अनुसार मुटुको धड्कन बढ्ने समस्याका कारण ओलीलाई बिहीबार राति साढे ११ बजे अस्पताल लगिएको थियो । उनको सम्पूर्ण स्वास्थ्य परीक्षणपछि पूर्ण स्वास्थ्यलाभ गरी डिस्चार्ज गरिएको अस्पतालका निर्देशक डा उत्तमकृष्ण श्रेष्ठले बताए । डिस्चार्जपछि प्रधानमन्त्री ओली सरकारी निवास बालुवाटार फर्किएका थिए । विभिन्न परीक्षण गरियो, निर्देशक डा श्रेष्ठले भने, पूर्ण स्वास्थ्यलाभपछि साँझ डिस्चार्ज गरियो । प्रधानमन्त्री करिब २० घण्टा अस्पतालमा रहेका थिए । उक्त अवधिमा मुटुको धड्कन बढ्नुको कारण खोजेर उपचार गरिएको थियो । प्रधानमन्त्री ओलीको २४ दिनअघि दोस्रो पटक त्रिवि शिक्षण अस्पतालमा मिर्गौला प्रत्यारोपण गरिएको थियो । उनी गत फागुन ३० गते उनी डिस्चार्ज भएका थिए । श्वास प्रश्वासमा समस्या आएपछि प्रधानमन्त्री राति नै अस्पताल भर्ना"
गुल्मीमा ३१ जना क्वारेन्टाइनमा,"गुल्मी : कोरोना संक्रमणबाट बच्न गुल्मीमा ३१ जनालाई क्वारेन्टाइनमा राखिएको छ । विभिन्न मुलुकबाट गृह जिल्ला आएका उनीहरुलाई सुरक्षित रहनका लागि क्वारेन्टाइनमा राखिएको हो । गुल्मीभर विभिन्न स्थानीय तहमा गरी कुल ३ सय ८ वटा बेड क्षमताको क्वारेन्टाइन निर्माण गरिएको छ । गुल्मीका २ नगरपालिका र १० गाउँपालिकाले क्वारेन्टाइन निर्माण गरेको सम्बन्धित स्थानीय तहले जनाएका छन् । रुरुक्षेत्र गाउँपालिकामा २५ ,छत्रकोट गाउँपालिकामा ५, रेसुंगा नगरपालिकामा १६, सत्यवती गाउँपालिकामा ८, कालीगण्डकी गाउँपालिकाको विभिन्न वडामा १ सय ६ बेडको क्वारेन्टाइन निर्माण गरेको जिल्ला प्रशासन कार्यालय गुल्मीका प्रशासकीय अधिकृत एवं सूचना अधिकारी लक्ष्मण पाण्डेयले बताए । चन्द्रकोट गाउँपालिकामा १६ बेड, मुसिकोट नगरपालिकाको ७६ बेड, इस्मा गउँपालिकामा १८, धुर्कोट गाउँपालिकामा १० बेड, मालिका गाउँपालिकामा २४ र मदाने गाउँपालिकामा ११ बेडको क्वारेन्टाइन निर्माण भएको छ । आवश्यकता अनुसार बेडको क्षमता बढाउँदै जाने पालिकाले जनाएका छन् । यसैबीच, जिल्लामा विभिन्न स्थानबाट आएकालाई क्यारेन्टाइनमा राखिएको छ । वैदेशिक रोजगारीका शिलसिलामा बिभिन्न देशबाट आएका ३१ जनालाई क्वारेन्टाइनमा राखिएको प्रमुख जिल्ला अधिकारी भरतकुमार शर्माले बताए । इस्मा गाउँपालिकामा ११ जना, मालिका गाउँपालिकामा १० जना धुर्कोट गाउँपालिकामा १० जनालाई क्वारेन्टाइनमा राखिएको छ । उनीहरुलाई १४ दिनसम्म क्वारेन्टाइनमा राखिने छ । सबै स्थानीय तहले जिल्ला बाहिरबाट आउनेको तथ्यांक समेत संकलन गर्न थालेका छन् । कोरोना संक्रमण फैलिन नदिनका लागि सवै स्थानीय तहले हेल्प डेक्स संचालन गरेका छन् ।"
भारतबाट दैलेख आए ९ सय,दैलेख : भारतबाट दैलेख फर्कनेहरुको संख्या ९ सय पुगेको छ। जिल्ला प्रशासन कार्यालय दैलेखले जिल्लाभर भारतबाट आएका नागरिकको विवरण संकलनलाई तीव्र बनाएको छ। पछिल्लो प्राप्त जानकारीअनुसार संक्रमण बढेसँगै भारतबाट दैलेख आउनेको संख्या ९०४ पुगेको छ। भारतमा रोजगारी गर्नेहरु दैलेखमा धेरै भित्रिएका कारण स्वास्थय सुरक्षा तयारी तीव्र पारिएको प्रमुख जिल्लाअधिकारी युवराज कट्टेलले बताए। यसैबीच जिल्लाका विभिन्न स्थानमा १८ शय्याको क्वारेन्टाइन निर्माण गरिएको छ। ३३ वटा आइसोलेशन कक्ष र तीन हाइ केयर युनिट तयार भएको सहायक प्रमुख जिल्ला अधिकारी इन्द्रबहादुर क्षेत्रीले जानकारी दिए। भारतबाट फर्कनेहरुको संख्या ९ सय पुगिसकेको भए पनि क्वारेन्टाइनमा बस्ने अहिलेसम्म १६ जना मात्र छन्। अन्य सबैलाई पालिकास्तरमा रहेका जनप्रतिनिधि र स्वास्थ्यकर्मीको निगरानीमा राख्ने निर्देशन जिल्ला प्रशासन कार्यालयले दिएको छ ।
"प्रधानसेनापति थापाको १० बुँदे निर्देशन : बहादुरी होइन, बुद्धि र विवेक प्रयोग गर्नुस्","काठमाडौं : प्रधानसेनापति पूर्णचन्द्र थापाले कोभिड१९ रोगको महामारी रोकथाम, प्रतिकार्य र नियन्त्रण गर्ने राष्ट्रिय लडाइँमा सैनिक सहयोगका लागि खट्टिने सकलदर्जालाई बहादुरी होइन, बुद्धि र विवेक प्रयोग गर्न निर्देशन दिएका छन्। प्रधानसेनापति थापाको दश बुँदे निर्देशनमा भनिएको छ, 'सरकारले गरेको लकडाउन महामारी फैलिनबाट रोक्न राष्ट्रकै लागि अवसर र चूनौती दुवै हो, नागरिकको सेवामा समर्पित हुँदा आफ्नो सुख सुविस्ता भुली सदैव सर्वाेच्च सेवाभाव देखाउनुहोस् ।' आफ्नो राष्ट्रको सेनाको उपस्थितिले मात्रै पनि कतिपय नागरिक आश्यस्त हुन्छन् भन्दै प्रधानसेनापति थापाले बिरामीले पनि निको भएको अनुभव गर्ने हुनाले नागरिकप्रति सधैँ सदाचार, भद्र व्यवहार र मानवीयता प्रदर्शन गर्न निर्देशन दिनुएका छन्। प्रधानसेनापतिले भनेका छन् 'आफ्नो बोली र व्यवहारले मात्रै पनि अरुको सोचमा परिवर्तन ल्याउन सकिन्छ, आआफ्नो दैनिकिमा परिवर्तन गर्न सबैलाई अभिप्रेरित गर्नुहोस्। ' सङ्कटको अहिलेको घडीमा संयम् र धैर्यता देखाउन निर्देशन दिँदै उहाँले कठिन समय केही समयको लागि मात्रै हो भन्ने सदैव ख्याल राख्न सुझाव दिए। प्रधानसेनापतिले भने 'सबै नागरिकप्रति सदैव आदरभाव देखाउनुस्, आफ्नो स्वास्थ्यलाई जोखिममा राखेर नागरिकको स्वास्थ्य उपचारमा लाग्ने स्वास्थ्यकर्मीलाई उच्च सम्मान गर्नुस्।' सहकर्मीप्रति सदैव सहयोगी भावना राख्न, सैनिक सेवाको मर्यादा र धर्म बुझेर काम गर्न निर्देशन दिँदै उनले बिसञ्चो भएमा घर ब्यारेकमा नै बस्न, आवश्यक भए परीक्षण गराउन र शारीरिक दूरी कायम हुने गरी आफूलाई आइसोलेसनमा राख्न सल्लाह दिएका छन्। प्रधानसेनापति थापाले आफूलाई सुरक्षित राख्न व्यक्तिगत सरसफाइ उच्चस्तरमा राखी अरुसँग सदैव १५ मिटर भन्दा बढी शारीरिक दूरी कायम गर्न सुझाव दिए। प्रधानसेनापतिले भने 'सङ्कटको यो घडीमा आफ्नो परिवार, समुदाय र राष्ट्रलाई जोगाउन सबैभन्दा पहिला आफूलाई जोखाउनुहोस् ।'"
तस्बिरमा लकडाउनको पाँचौ दिन : कोरोना त्राससँगै किनमेलमा भिडभाड,"काठमाडौं : विश्वव्यापी महामारीको रुपमा फैलिएको कोरोना (कोभिड १९) भाइरसको संक्रमण नियन्त्रणका लागि सरकारले चैत ११ गतेदेखि देशभर लकडाउन गरेको छ। सरकारको लकडाउनसँगै सम्पूर्ण नागरिकको दैनिकी फेरिएको छ। अधिकांश मानिस एकान्तबासमा छन्। किनमेलमा अर्थात् बजार जानु परे मानिसले आफ्नो पुरानो शैली परिवर्तन अनिवार्य भएको छ। अधिकांशले अनुहारमा मास्क र हातमा पञ्जा लगाएका छन्। पसलपसलमा पुग्दा निश्चित दूरी कामय गरेर मात्र लाइन बस्न आमसर्वसाधारण बाध्य छन्। सरकारले कोरोनाको संक्रमणको जोखिमको सतर्कताका लागि तीन फिटसम्मको दूरीलाई कायम गर्न भनेपछि अधिकांशले त्यसलाई पालना गरेका छन्। स्वास्थ्यकर्मी अस्पतालमा पर्सनल प्रोटेक्टिभ इक्युपमेन्ट (पीपीई) लगाएर काम गर्न थालेका छन्। लकडाउनको पाँचौ दिन शनिबार दिउँसो उपत्यकाको मौसमसमेत खुलेको थियो। लकडाउनको पाँचौ दिन पुग्दा कोरोना संक्रमितको संख्यासमेत पाँचै पुगेको छ । यसले आमसर्वसाधारणमा कोरोनात्रास अझ बढाएको छ । तर, अत्यावश्यक सामग्री किनमेलमा भने भिडभाड नै देखिन्छ । राजधानीको जनजीवन, मौसम र गतिविधिलाई समेट्नेगरी उमा विष्ट र विकास कार्कीले कैद गरेका तस्बिर :"
"धमाधम बन्दै क्वारेन्टाइन र आइसोलेसन, उपचारको तयारी शून्य","भोजपुर : कोरोना भाइरसको सावधानी अपनाउँदै सरकारको 'लक डाउन' यतिबेला देशैभर जारी छ । संक्रमित बिरामीका लागि जिल्लाका विभिन्न स्थानमा धमाधम आइसोलेसन कक्ष र क्वारेन्टाइन थपिने र बन्ने क्रममा छन् । तर पर्याप्त उचित उपकरण र रोकथामको औषधि नहुँदा तयारी शून्य देखिएको छ । आइसोलेसन र क्वारेन्टाइन राखिएपनि स्वास्थ्य चिकित्सकलाई पीपीई, थर्मोलोगन, सर्जिकल मास्क र सेनिटाइजर नै अभाव हुन थालेको हो । शंकास्पद बिरामीलाई आइसोलेसन कक्षमा राखिने व्यवस्थापन गरिएपनि तत्काल रोकथामका लागि आवश्यक भेन्टिलेटर, पीपीई, कोरोनाको स्याम्पल पठाउने (भिपी क्यारियर) जस्ता उपकरण र औषधि अभावले झन समस्या थपिएको जिल्ला अस्पताल भोजपुरका डा अमितेश राज पाण्डे बताउँछन् । 'आईसोलेसन र क्वारेन्टाइन तयारी अवस्थामा छन्, तर उपचारका लागि उपकरण र औषधि छैन, डा पाण्डेले भने, 'बिरामी आइहाले उपचार गर्ने न विधि छ न औषधि न कुनै उपकरण हामीलाई नै जोखिम बढी हुन्छ।' यसअघि संक्रमणको जोखिमलाई ध्यानमा राखेर जिल्ला अस्पतालमा १० शैया, प्राथमिक स्वास्थ्य चौकी प्याउलीमा ६ शैया र हतुवागढी गाउँपालिकास्थित ४ शैया गरी २० शैयाको आइसोलेसन कक्ष बनाईएको छ । आइसोलेसनसँगै जोखिमको पूर्वतयारीका लागि जिल्लाका विभिन्न स्थानमा धमाधम क्वारेन्टाइन राखिएको छ । भोजपुर नगरपालिकाको टक्सारस्थित पर्यटन सूचना केन्द्रमा ४० शैया, सुम्निमा पोलिटेक्निक इन्स्टिच्युडमा ६० शैया, षडानन्द नगरपालिकास्थित गान्धी मेमोरियल हस्पिटलमा ३० शैया, साल्पासिलिछो गाउँपालिकाको जाल्पा माविमा ४ शैया, हतुवागढी गाउँपालिकाको भिमेश्वरी माविमा ५० शैया, पात्लेपानीमा १० शैया, जिल्ला प्रहरी कार्यालयमा ३ शैया, अरुण गाउँपालिकाको शारदा माविमा ३० शैया, जरायोटारमा १० शैया, चम्पेमा ३ शैया, याकुको विर्ता प्राविमा ३ शैया गरी जिल्लाभर २ सय ४३ शैयाको क्वारेन्टाइन व्यवस्था गरिएको छ । यसबाहेक टेम्केमैयुङ गाउँपालिका, पौवादुङमा गाउँपालिका, रामप्रसाद राई गाउँपालिका र आमचोक गाउँपालिका भने कुनै तयारी कुनै तयारी छैन । संक्रमणको जोखिम कम र बाह्य आगन्तुकलाई प्रवेशमा निषेधाज्ञा राखिएकाले तयारी कम गरिएको टेम्केमैयुङ गाउँपालिका अध्यक्ष ध्रुवराज राईले बताए । भने, 'संक्रमणको जोखिम भए आवश्यक स्वास्थ्य व्यवस्था गरिनेछ।' यसअघि षडानन्द नगरपालिका वडा नं १, नेपालेडाँडाका २ जनालाई रुघाखोकीले ग्रस्त बनाएपछि तत्काल दिङ्लास्थित कृषि भवनको क्वारेन्टाईनमा राखिएको थियो । दुवै कतार र भारतबाट केहि साताअघि मात्र घर आएका थिए । तर उनीहरुको स्वास्थ्य अवस्था भने हाल सामान्य रहेको नगरपालिकाकी उपमेयर मेरिका राईले जानकारी दिइन् । जिल्लाका विभिन्न १० सार्वजनिक स्थान र सीमाक्षेत्रमा हेल्थ डेस्कसहित स्वास्थ्य सुरक्षा टोली परिचालन गरिएको छ ।"
कोरोना नियन्त्रण : सुदूरपश्चिम प्रदेशमा ४० करोडको कोष,"धनगढी : सुदूरपश्चिम प्रदेश सरकारले कोरोना भाइरसको जोखिम नियन्त्रण, रोकथाम तथा व्यवस्थापनका लागि कोष स्थापना भएको छ । प्रदेशको मन्त्रिपरिषद् बैठकले ४० करोड जम्मा गरी कोष खडा गर्ने निर्णय गरेको हो । प्रदेशका आन्तरिक मामिला तथा कानुनमन्त्री प्रकाशबहादुर शाहका अनुसार कोषमा आम सर्वसाधारण तथा संघ संस्थालाई सो कोषमा राहत जम्मा गर्न अपील गर्ने छ । मन्त्रिपरिषद् बैठकले सेती प्रादेशिक अस्पताललाई कोरोना रोगको उपचारका लागि डेडिकेटेड अस्पतालका रुपमा तोक्ने निर्णय समेत गरेको छ । बैठकले सेती प्रादेशिक अस्पतालमा कोरोना समेतको परीक्षण गर्ने गरी प्रयोगशालाको व्यवस्थापन गर्ने र डोटी तथा बैतडीमा पनि ल्याब स्थापनाको कार्यलाई अघि बढाउने निर्णय गरेको छ । यस्तै प्रदेशका विभिन्न गतिविधिको समन्वय तथा व्यवस्थापन गर्न पनि जिम्मेवारी तोकिएको छ । प्रदेशको शान्ति सुरक्षा तथा सो सँग सम्बन्धित विषयमा आन्तरिक मामिला तथा कानुन मन्त्री, प्रदेशको स्वास्थ्यसँग सम्बन्धित क्रियाकलाप सामाजिक विकास मन्त्री, खाद्यान्न तथा इन्धन आपूर्तिको उद्योग, वन वातावरण तथा पर्यटन मन्त्री, आर्थिक स्रोत तथा व्यवस्थापनको जिम्मेवारी आर्थिक मामिला तथा योजना मन्त्री, क्वारेन्टाइन राखिएका स्थानमा बिजुली, पानी, शौचालयको व्यवस्थापन भौतिक पूर्वाधार मन्त्रीले गर्ने निर्णय भएको छ । कोरोना भाइरसको नियन्त्रण तथा व्यवस्थापनका लागि प्रदेश तथा स्थानीय तहसंग समन्वय सहकार्य र सहयोग गर्न नीजि अस्पतालहरुलाई अपील गर्ने निर्णय गरेको छ । गरिवीको रेखामुनि रहेका र दैनिक मजदूरीमा आश्रय भएका वर्गलाई राहत प्याकेज उपलब्ध गराउने पनि निर्णय भएको छ । राहतका लागि आर्थिक मामिला तथा योजना मन्त्रालयले संघीय सरकार तथा स्थानीय तहलाई समन्वय गर्ने गरी कार्य अघि बढाउने भएको छ । कोरोना भाइरस (कोभिड१९) सम्बन्धी क्वारेन्टाइन सञ्चालन तथा व्यवस्थापन मापदण्ड २०७६ लाई कार्यान्वयन गर्न आन्तरिक मामिला तथा कानुन मन्त्रालय र सामाजिक विकास मन्त्रालयबिच समन्वय गर्ने निर्णय भएको छ । सुदूरपश्चिम प्रदेश का विभिन्न जिल्ला अस्पतालबाट अहिलेसम्म २७ जनाको कोरोना जाँच गरिएको छ । ती मध्ये १३ जनाको रिपोर्ट नेगेटिभ आएको छ भने एकजनामा संक्रमण देखिएको छ । १३ जनाको अझै रिपार्ट आउन बाँकी छ । प्रदेशमा कोरोना परीक्षण गर्ने प्रयोगशाला नहुँदा समस्या भएको छ । सुदूरपश्चिमका अधिकांस युवाहरु रोजगारका लागि भारत जाने भएकाले जोखिम बढेको छ ।"
खाद्यान्न चाहियो ? भाटभटेनीलाई फोन गर्नुहोस्,"भैरहवा : लकडाउनका कारण के तपाई घरमा खाद्यन्न सकिएर चिन्तामा हुनुहुन्छ ? यदि हुनुहुन्छ भने अब चिन्ता नलिनुहोस् । किनभने, भाटभटेनीको सुपरमार्केटको भैरहवा शाखाले यस क्षेत्रमा अत्यावश्यक खाद्यान्नको 'होम डेलिभरी' को सेवा सूचारु गरेको छ । अत्यावश्यक वस्तुको बजार संचालन भएमा भीडभाडले संक्रमणको जोखिम बढ्न सक्ने भन्दै बिहीबार बसेको गृह मन्त्रालयको बैठकले काठमाडौं उपत्याका बाहिर अत्यावश्यक वस्तुका स्टोर एवं विक्रेतालाई उपभोक्ताको मागअनुसार व्यवस्था मिलाई आपूर्ति व्यवस्थापन सहज बनाउने निर्णय गरेको थियो । लकाडाउनका कारण यस क्षेत्रका सर्वसाधरण घरमै बसेका छन् । खाद्यान्नका पसल समेत बन्द हुँदा खाद्यान्न अभाव हुन थालेको छ । कतै एकाध पसल खुले पनि हुने भीडभाडले संक्रमणको जोखिम छ । लकडाउनका कारण घरमा बसेका सर्वसाधरणलाई खाद्यन्न अभाव हुन थालेपछि 'होम डेलिभरी' को सेवा सूचारु गरिएको भाटभटेनी सुपरमार्केटको भैरहवा शाखाकी प्रबन्धक संजिता तुलाचनले बताइन् । उनका अनुसार 'होम डेलिभरी' सेवा निःशुल्क छ । भाटभटेनीबाट चामल, दाल, तेल, तरकारीलगायत अत्याश्वक खाद्यान्न साम्रगीको मात्र 'होम डेलिभरी' हुने उनले बताइन् । जसका लागि भाटभटेनीको भैरहवा शाखाले दुईवटा मोबाइल नम्बर ९८०१२३४८४२ र ९८०१२४१४१९) सार्वजनिक गरेको छ । उपभोक्ताले यस नम्बरमा फोन वा म्यासेज गरेर आफ्नो अर्डर अनुसारको खाद्यन्न साम्रगी मागउन सक्ने प्रबन्धक तुलाचानले बताइन् । तर, भण्डार गर्ने हिसाबले कुनै पनि खाद्यन्न साम्रगी डेलिभरी नहुने उनले स्पष्ट पारिन् । 'परिवारलाई आवश्यकता जतिको खाद्यान्न साम्रगी डेलिभरी गर्छौ,' उनले अन्नपूर्ण पोस्ट्सँग भनिन्, 'तर, कसैले आवश्यकता भन्दा बढी भण्डारण गर्ने हिसाबले ठूलो परिमाणमा साम्रगीको अर्डर गरे त्यस्तो अर्डर लिदैनौ।' उनले 'होम डेलिभरी' सेवामा खाद्यान्न साम्रगीको मूल्यमा थप अतिरिक्त मूल्य नजोडिने र भाटभटेनीमा उपलब्ध रहेको मूल्यमा नै साम्रगीको डेलभरी हुने बताइन् । भाटभटेनीको भैरहवा शाखा देखि दक्षिण तर्फ बेलहिया सीमासम्म र अन्य दिशा (पूर्व, पश्चि, उत्तर) को ५ किलोमिटरसम्म सर्वसाधरणहरुलाई 'होम डेलिभरी' सेवा दिइने बताइन् ।"
कोरोनाबारे सूचना दिन सेनाले बनायो मोबाइल एप,"काठमाडौं : नेपाली सेनाले विश्वव्यापी महामारीको रुपमा फैलिएको कोरोना (कोभिड १९) भाइरसबारे जानकारी लिन र सही सूचना दिन मोबाइल एप बनाएको छ। शनिबार विज्ञप्ति सार्वजनिक गर्दै सेनाले आम सर्वसाधारणबाट कोरोनाबारे सूचना प्राप्त गरी आकस्मिक सेवा प्रवाह गर्ने उद्देश्यले एप बनाएको विज्ञप्ति मार्फत् जानकारी गराएको हो। भविष्यमा महामारीका रुपमा फैलिन सक्ने सम्भावनालाई मध्यनजर गर्दै रोगको रोकथाम, प्रतिकार र नियन्त्रण गर्ने कार्यलाई प्रभावकारी रुपमा कार्यान्वयन गर्ने सन्दर्भमा क्राउड सोर्सिङको अवधारणा अनुरुप सर्वसाधारणबाट सूचना प्राप्त गरी आकस्मिक सेवा प्रवाह गर्ने उद्देश्यले नेपाली सेनाले कोभिड१९ रेस्पोन्स एपनेपाल नामक मोबाइल एप तयार गरी प्रयोगमा ल्याएको छ, सेनाको विज्ञप्तिमा भनिएको छ। यो एपमार्फत् सर्वसाधारणले परिवार, छिमेकी र साथीभाइमा कोरोना लक्षण देखिए विवरण पठाउन सक्नेछन्। सेनाले संकटमा आधिकारीक सूचनाका निम्ति यो एप महत्वपूर्ण हुने विश्वास व्यक्त गरेको छ। यो एप डाउनलोड गर्न सेनाको आधिकारीक वेभसाइट : बाट गर्न सकिन्छ। सेनाले एपको प्रयोगविधिलाई समेत वेभसाइटमा राखेको छ। जसका लागि यो लिंकमा क्लिक : गर्नुपर्ने हुन्छ।"
आधाबाटोमा चीनले नै रोक्यो कोरोना परीक्षण किट,"काठमाडौं : महामारीको रुपमा फैलिएको कोरोना भाइरस (कोभिड१९)को परीक्षण गर्ने चिनियाँ सामग्री (किट) सहितको उपचार उपकरण निर्यात योग्य नभएको भन्दै बीचबाटो (तिब्बत) मै रोकिएको छ। दुई हजारलाई परीक्षण गर्न सक्ने किटको साथै उपचारको सामाग्री बीच बाटोमा रोकिएको हो। गत बुधबार बेइजिङ साभान्ट बायोटेक्नोलोजी कम्पनीले ३५ लाख रुपैयाँ बराबरको उक्त उपचार समाग्री बेइजिङस्थित नेपाली दूतावासलाई उपलब्ध गराएको थियो। कार्यबाहक राजदूत सुशील लम्सालले उक्त सामाग्रि बुझे लगत्तै नेपाल पठाउने प्रक्रिया अघि बढाएका थिए। उक्त किट तिब्बत पुगिसकेको जानकारी बेइजिङस्थित नेपाली दूतावासले दिए पनि के कारणले रोकिएको बताएको छैन। युरोपबाट चिनियाँ किट फर्केको समाचार आइरहेको अवस्थामा चीन सरकारले नै तिब्बतमा उक्त सामाग्री रोकोको हो। यो किटले ३० प्रतिशत मात्र उपयोग भएको भन्दै यसप्रकारको किट उपयोग नगर्ने भनेर स्पेनले फिर्ता गरिदिने निर्णय लिएको थियो। इटाली, स्पेन र चेक गणतन्त्रले समेत केही यस्ता किटलाई फिर्ता गर्ने निर्णय लिएकाले चीन आफै सजक बनेको एक अधिकारीले बताए। यद्यपि यो विषयमा परराष्ट्र मन्त्रालयले औपचारिक जानकारी दिएको छैन। नेपाल पठाउन लागिएका किट निर्यातयोग्य नभएको पुष्टि तिब्बतकै स्वास्थ्य विभागले गरेको जानकारी ल्हासास्थित नेपाली महावाणिज्य दूतावास प्राप्त गरेलगत्तै परराष्ट्रमन्त्रालाई जानकारी दिएको उच्च स्रोतले बतायो। त्यहाँको विदेश मन्त्रालयले जानकारी दिए लगत्तै काठमाडौंमा जानकारी गराएको चीन महाशाखा हेर्ने एक अधिकारीले बताए। चीन सरकारले नै छिमेकमा पठाउन लागेको उक्त सामग्री अहिले युरोपबाट फिर्ता भएजस्तो पर्ला भनेर अध्ययन गरिरहेको जानकारी पनि परराष्ट्र मन्त्रालयले दिइसकेको छ। तर मन्त्रालयले यसबारे कुनै धारणा बाहिर ल्याएको छैन। यो किटसँगै अन्य अत्यावश्यक सामग्री पनि रहेकोले त्यो मात्र भएपनि ल्याउने काम भइरहेको परराष्ट्र अधिकारीले जानकारी दिए। चीनबाट आउने भनेको किट पनि रोकियो। नेपालमा मौज्दात किट सकिँदै गएको छ। थप परीक्षण गर्ने विषयमा उच्चस्तरीय समितिले के काम गरेर बस्यो भन्नेमाथि नै प्रश्न उठेको छ"
आइसोलेसनमा राखिएका युवक 'डिस्चार्ज',डोटी : कोरोना भाइरस (कोभिड१९) को सङ्क्रमणको आशङ्कामा जिल्ला अस्पताल डोटीको आइसोलेसन कक्षमा भर्ना गरिएका दिपायल सिलगढी नगरपालिका७ रातुलीका १९ वर्षीय तिलक भण्डारीलाई अस्पतालले डिस्चार्ज गरेको छ। छिमेकी मुलुक भारतको तेलङ्गना राज्यमा काम गर्दै आएका ती युवक केही हप्ता पहिले आफनो जन्मथलो डोटी आएका थिए। तेलङ्गनामा कोभिड१९ को सङ्क्रमणका बिरामी फेला परेपछि उनलाई पनि रुघाखोकी र ज्वरोको लक्षण भेटिएकाले कोरोना भएको हुनसक्ने भन्दै जिल्ला प्रहरी कार्यालय डोटीको सहयोगमा गत मङ्गलबार जिल्ला अस्पतालको आइसोलेसन शैय्यामा भर्ना गरिएको थियो। आइसोलेसन शैय्यामा भर्ना गरिएसँगै उनको घाँटी र नाकको स्वाब परीक्षणका लागि जिल्ला अस्पताल डोटीले बुधबार टेकु अस्पताल काठमाडौँमा पठाएको थियो। स्वाब परीक्षणपछि टेकु अस्पतालले कोरोना सङ्क्रमण नभएको पुष्टि गरेपछि उनलाई आज घर पठाइएको जिल्ला अस्पताल डोटीका निमित्त मेडिकल सुपरिटेन्डेण्ट डा ज्योती पाण्डेले जानकारी दिए।
"प्रदेश १ : २५ को कोरोना परीक्षण, २० को रिपोर्ट नेगेटिभ","विराटनगर : प्रदेश १ का विभिन्न जिल्लाबाट कोरोना भाइरस (कोभिड१९) को आशंकामा संकलित २५ जनाको नमुनामा २० जनाको रिपोर्ट नेगेटिभ आएको छ। बीपी कोइराला स्वास्थ्य विज्ञान प्रतिष्ठान धरानबाट १६, उदयपुर अस्पताल, गाईघाटबाट १, कोशी अस्पताल विराटनगरवाट ६, र मेची अस्पताल भद्रपुरबाट २ गरेर २५ जनाको नमुना संकलन गरी राष्ट्रिय जनस्वास्थ्य प्रयोगशाला टेकुमा परीक्षणको लागि पठाइएको थियो। जसमध्ये २० जनाको रिपोर्ट नेगेटिभ आएको र ५ जनाको रिपोर्ट आउन बाँकी रहेको प्रदेश १ को सामाजिक विकास मन्त्रालयका प्रवक्ता एवं जनस्वास्थ्य महाशाखा प्रमुख डा सुरेश मेहताले जानकारी दिए। मेहताले हाल प्रदेश १ का विभिन्न जिल्लामा निर्माण गरिएको क्वारेन्टाइनमा १ सय १४ जना भर्ना भएको र शंक्रमणको शंखामा रहेका ३ सय १० जना होम क्वारेन्टाइनमा छन्। प्रदेश १ का विभिन्न अस्पतालमा कोरोनाका शंखास्पद २१ बिरामी भर्ना भएर उपचार गरिरहेका छन्। कोरोना नियन्त्रणका लागी ३ करोड निकासा कोरोना भइरस (कोभिड१९) को रोकथाम, नियन्त्रण तथा आवश्यक कार्य गर्नका लागि सामाजिक विकास मन्त्रालयले ३ करोड बजेट निकासा गरेको छ। मन्त्रालय अन्र्तगतका कार्यालय तथा स्थानीय तहमा सञ्चालित हेल्थ डेस्क सञ्चालन लगायतका कामका लागि ३ करोड बजेट निकासा गरिएको मन्त्रालयले जनकारी दिएको छ। हेल्थ डेस्क सञ्चालन, औषधि तथा औषधिजन्य सामाग्री खरिद तथा व्यवस्थापनका लागि प्रदेश स्वास्थ्य आपूर्ती व्यवस्थापन केन्द्रलाई ५० लाख, प्रदेश अन्तर्गतका १३ वटा अस्पताललाई ९५ लाख, प्रदेश अन्तर्गतका १४ वटा स्वास्थ्य कार्यालयलाई २२ लाख ५० हजार, विभिन्न १४ वटा स्थानीय तहलाई ८० लाख र स्वास्थ्य निर्देशनालय, धनकुटालाई समेत गरी ३ करोड निकासा पठाइएको प्रवक्ता डा मेहताले जानकारी दिए। मन्त्रालयले कोभिड १९ को संक्रमणबाट स्वास्थ्य सम्बन्धी तथा उपचारमा संलग्न चिकित्सक, स्वास्थ्यकर्मी र एम्बुलेन्सका चालकलाई संक्रमण हुनबाट बच्नका लागि विभिन्न सरकारी, निजी अस्पताल, स्वास्थ्य कार्यालय लगायतलाई व्यक्तिगत सुरक्षा सामग्री (पीपीई) २ सय ११ थान, ज्वरो नाप्ने मेसिन १६ थान, सर्जिकल मास्क ५ हजार थान, सर्जिकल ग्लोब ७ हजार २ सय जोडी, हेण्ड सेनिटाइजर १ हजार २ सय ५० थान उपलब्ध गराइएको छ।"
लकडाउन उल्लंघन गर्नेहरु भलिबल कोर्टमा थुनिए,"पोखरा : कोरोना भाइरस फैलन नदिन घोषित लकडाउन उल्लंघन गर्दै घरबाहिर निस्किएको आरोपमा शनिबार झन्डै सय जनालाई प्रहरीले तारबारभित्र थुनिदिएको छ। पोखरा रंगशालाको भलिबल कोर्टमा केही घन्टाअघिदेखि थुनिएका ती व्यक्तिलाई अहिले कास्की प्रहरी प्रमुख एसपी दानबहादुर कार्कीले सम्झाइबुझाइ गरिरहेका छन् । एसपी कार्कीले माइकमार्फत उनीहरुलाई घर बाहिर निस्कदा कोरोना भाइरस लाग्न सक्ने, अरुलाई सर्न सक्नेलगायत कारण लकडाउन घोषणा गरिएको बताएका छन् । उनले आफ्नै स्वास्थ्यको ख्याल गर्दै घरभित्रै बस्नुपर्ने पनि बताए । अनावश्यक रुपमा घरबाहिर निस्किएर बाटोबाटो हिँडिरहेका व्यक्तिलाई पक्रेर कास्की प्रहरीले भलिबल कोर्टमा राखेको हो । तर केहीबेरमा उनीहरुलाई छाडिने पनि जनाइएको छ । चारैतिर बार बन्देज रहेको भलिबल कोर्टभित्र थुनिएका एकापसमा नछोइने बसेका छन् । छाडा चौपायालाई कान्जीहाउसमा थुनेजस्तो दृश्य भलिबल कोर्टमा देखिएको छ।"
कोरोना धपाउन कुखुरा काटेर प्राकृतिक पूजा !,"गोरखा : कोरोनाको सम्भावित जोखिमबाट बच्न गोरखाको एक दुर्गम गाउँका बासिन्दाले गाउँमा कुखुरा पूजा गरेर कुखुरा चढाएका छन् । धार्चे गाउँपालिका ३ उहियागाउँका बासिन्दाले गाउँ प्रवेश गर्ने चारैदिशामा शनिबार दिनभर लगाएर पूजा गरेको वडा अध्यक्ष इन्द्रप्रसाद गुरुङले जानकारी दिए । उहिया गाउँमा आउने सबै बाटोमा कुखुरा काटेर पूजा गरिएको छ, गुरुङले भने, तातोपानीबाट आउने बाटो, खोर्लाबाट आउने बाटो, दोभानबाट आउने बाटो र जगत, दुङ्ला हुदै आउने बाटोमा पूजा गरियो । धामीझाँक्रीले भाले काटेर, धुप बालेर करिब चार घण्टासम्म प्रकृति पूजा गरेको उनले बताए । पूजामा गाउँका प्रत्येक घरधुरीबाट अक्षता, भेटी र पूजा खर्च उठाइएको थियो । पूजाको दिन शनिबार दिनभर बारीको काम बन्द(बारना) गरिएको पनि वडा अध्यक्ष गुरुङले जानकारी दिए । प्राकृतिक देवता खुशी भएभने गाउँमा अनिष्ट नभित्रिने जनविश्वास छ । यसअघि गाउँमा बिभिन्न खालका महामारी आउँदा पनि यसखालको पूजा गरिने गरिएको अध्यक्ष गुरुङको भनाइ छ । भूकम्पका बेला पनि गाउँलेको सुरक्षाका लागि यसखाले पूजा गरिउको उनले बताए ।"
लकडाउनको अवज्ञा गर्दै हाटबजार सञ्चालन,परासी : पश्चिम नवलपरासीको सदरमुकाम परासीमा लकडाउनको अवज्ञा भएको छ। सरकारले गरेको लकडाउनलाई प्रहरी प्रशासनले प्रभावकारी कार्यान्वयन नगर्दा यसको अवज्ञा बढेको हो। लकडाउनको अवज्ञा गर्दै शनिबार साप्ताहिक हाटबजार लागेको छ। हाटबजारमा तरकारीदेखि दैनिक उपभोग्य सामाग्री किन्ने ग्राहकको घुइँचो थियो। प्रशासनले भने तरकारी किन्नको लागि सहज बनाइएको तर हाटबजार नै लाग्न भने नदिइएको बताएको छ। 'प्रमुख चोकमा तरकारी पसल राख्दा भिड भयो भनेर नगरपालिकाले हाटबजार क्षेत्रमै व्यवस्थित गराउन भन्दै दुरी कायम गर्ने रेखासमेत कोरेको थियो। एकाएक भिड भएछ' प्रमुख जिल्ला अधिकारी बासुदेव दाहालले भने। उनले जिल्लामा लकडाउनको पूर्णपालना भएको र उल्लघंन गर्नेलाई कारबाही गर्ने दाबी गरे। रामग्राम नगरपालिकाका प्रमुख नरेन्द्र कुमार गुप्ताले प्रहरी प्रशासनको असहयोगका कारण नगर क्षेत्रमा लकडाउन कार्यान्वयनमा समस्या देखिएको बताए। 'हामीसँग प्रहरी छैनन्। सार्वजनिक सूचना निकालेर सचेत गराएका छौं। प्रहरी प्रशासनले भन्दा वास्ता गर्दैन' गुप्ताले भने 'मैले हाटबजार हटाउन भने उल्टै प्रहरीले नगर क्षेत्रमा छर्किर्दै गरेको किटनाशक औषधिको फोहोरा लगेर हान्दिनुस् भागी हाल्छन् भन्ने गैर जिम्मेवारी प्रतिक्रिया आउँछ। मैले के गरु?' नगरप्रमुख गुप्ताले गुनासो गरे।
ग्लोब्स र मास्क कालोबजारी गर्ने पक्राउ,जनकपुरधाम : विश्वभर कोराना भाइरस संक्रमण रोक्न प्रयोग गरिने मास्क र ग्लोब्सको कालोबजारी गर्ने एकजनालाई पक्राउ गरिएको छ । धनुषाको जनकपुरधाम उपमहानगरपालिका४ स्थित ग्लोब्स र मास्कको कालोबजारी गरिरहेको बेलामा पक्राउ गरेको छ । नेपाल सरकारद्वारा देशभरी जारी गरिएको 'लकडाउन'को समयमा जिल्ला प्रशासन कार्यालय र जिल्ला प्रहरी कार्यालय धनुषाको संयुक्त टोलीले कालोबजारी गरिरहेकै समयमा पक्राउ गरेको छ । पक्राउ पर्नेमा प्रादेशिक अस्पताल जनकपुर स्थित बजरंग जेनरल स्टोर्सका ३६ वर्षीय राजेशकुमार झा रहेका छन् । उनले माक्स प्रतिपिस ७५० र ग्लोब्स प्रति पोका ५०० सय मा बेचिरहेको अवस्थामा उनलाई पक्राउ गरी थप अनुसन्धान भइरहेको प्रहरी नायव उपरीक्षक रामेश्वर कार्कीले जनाए । यसअघि समेत कालोबजारी गर्ने दुई दर्जनभन्दा बढी व्यक्तिलाई प्रहरीले पक्राउ गरिसकेको छ । विश्वव्यापी रुपमा तीव्र गतिमा फैलिदै गरेको कारोना भाइरसबाट बच्न प्रयोग गरिने मास्क र कालोबजारीमा ह्वात्तै बढेको छ ।
"रामेछापमा क्वारेन्टाइनमा बस्नेको संख्या ५४ पुग्यो, ४५ बेडको आइसोलेसन तयार","काठमाडौं : रामेछापका विभिन्न स्थानीय तहमा निर्माण भएका क्वारेन्टाइनमा बस्नेको संख्या ५४ पुगेको छ। छिमेकी मुलुक भारत र अन्य विभिन्न देशहरुबाट आएका ५४ जनालाई होम क्वारेन्टाइन र सामुदायिक क्वारेन्टाइनमा राखिएको जिल्ला जनस्वास्थ्य कार्यालय रामेछापका प्रमुख जितेन्द्रकुमार कर्णले जानकारी दिए। विश्वव्यापी महामारीको रुपमा फैलिएको कोरोना भाइरस (कोभिड१९) को जोखिम न्यूनीकरणका लागि रामेछाप जिल्लाका आठवटै स्थानीय तहले आइसोलेसन तथा क्वारेन्टाइन निर्माणलाई प्राथमिकता दिएका छन्। कर्णकाअनुसार शनिबार ४ बजेसम्ममा जिल्लामा ४५ बेडको आइसोलेसन र १६७ बेडको क्वारेन्टाइन निर्माण भइसकेको छ। क्वारेन्टाइनमा शंकास्पद र बाहिरबाट आएका मानिसहरुलाई राख्ने प्रबन्ध मिलाएको उनले बताए। कर्णले भने, 'साँझसम्म रामेछाप नगरपालिकामा १७ जना, दोरम्बा गाउँपालिकामा १० जना, खाँडादेवी गाउँपालिकामा १० जना, गोकुलगंगा गाउँपालिकामा ७ जना, मन्थली नगरपालिकामा ६ जना र लिखु गाउँपालिकामा ४ जनालाई क्वारेन्टाइनमा विशेष निगरानीमा राखिएको छ।; अहिलेसम्म कुनै किसिमको समस्या नदेखिएको उनको भनाइ छ। कोरोना भाइरस महामारीका कारण नेपालसँगै थुप्रै देश लकडाउन भइसकेका छन्। यदि संक्रमितको संख्या बढ्यो भने, वा हालको अवस्था नियन्त्रणमा आएन भने लकडाउनलाई नै लम्बाउने सरकारको तयारी भइरहेकाले जिल्लाका बजारहरु सुनसान देखिएका छन्। सदरमुकाम मन्थलीमा अनुमति प्राप्त सवारी साधन, स्वास्थ्यकर्मी, सुरक्षा निकायले प्रयोग गर्ने बाहेक सबै प्रकारका सार्वजनिक वा निजी यात्रुवाहक सवारी साधन सञ्चालन भएका छैनन्। यस्तो छ रामेछापका स्थानीय तहको तयारी मन्थली नगरपालिका मन्थली नगरपालिकामा शनिबारसम्ममा ८ जना क्वारेन्टाइनमा बसेका छन्। भारतबाट आएका ६ जना होम क्वारेन्टाइन र २ जना सामुदायिक क्वारेन्टाइनमा बसिरहेको मन्थली नगरपालिकाका स्वास्थ्य संयोजक केशब फुँयालले जानकारी दिए। उनका अनुसार नगरपालिकाभित्र २२ वटा आइसोलेसन बेड र २० वटा बेडको क्वारेन्टाइन निर्माण गरिएको छ। फुँयालले भने, 'हालसम्म तामाकोशी सहकारी अस्पतालमा १४ वटा, सामुदायिक अस्पतालमा ४ वटा र प्राथमिक स्वास्थ्य केन्द्रमा ४ वटा बेडको आइसोलेन तयार गरिएको छ।' उनले नगरपालिकाले ४० सेट पिपिई सेट खरिद गरेर शनिबार १५ सेट वितरण गरिएको बताए। उनले थप स्वास्थ्य सामग्री, औषधी बेलुकासम्म आइपुग्ने बताए। नगरपालिकाका मेयर रमेश बस्नेतले विभिन्न स्थानमा हेल्थडेस्क राखेर उच्च सतर्कताका साथ निगरानी बढाइएको बताए। उनले आइसोलेसन बेड र क्वारेन्टाइन बेड निर्माण गरी सम्बन्धित निकायसँग समन्वय गर्दै कोरोना भाइरसको रोकथाम तथा न्यूनिकरणका लागी नगरपालिकाले आवश्यक उपकरणसहित तयारी अगाडि बढाइरहेको बताए। रामेछाप नगरपालिका रामेछाप नगरपालिकामा अहिलेसम्म १७ जनालाई होम क्वारेन्टाइनमा राखिएको छ। भारत, मलेसियालगायत विभिन्न देशबाट आएका १७ जनालाई चिकित्सकको निगरानी रहने गरी होम क्वारेन्टाइनमा राखिएको मेयर नरबहादुर थापामगरले जानकारी दिए। अहिलेसम्म उनीहरुको स्वास्थ्य अवस्था सामान्य रहेको बताए। उनकाअनुसार नगरपालिकाभित्र अहिलेसम्म आइसोलेसन ७ वटा बेड र ६० वटा बेडको क्वारेन्टाइन निर्माण भएको छ। थापामगरले एम्बुलेन्स चालक र चिकित्सकलाई आवश्यक पर्ने पीपीईलगायतका स्वास्थ्य सामग्री खरिद गर्न लागिएको बताए। खाँडादेवी गाउँपालिका खाँडादेवी गाउँपालिकामा भारतबाट आएका ८ जनालाई क्वारेन्टाइनमा राखिएको छ। सिकिमलगायत विभिन्न स्थानबाट आएका ४ जनालाई सामुदायिक क्वारेन्टाइन र ४ जनालाई होम क्वारेन्टाइन राखिएको गाउँपालिका अध्यक्ष प्रेमबहादुर तामाङले जानकारी दिए। उनले भने, 'अहिलेसम्म ८ वटा बेडको आइसोलेसन निर्माण गरिसकेको छौं, प्रत्येक वडामा १०१० वटा बेडसहितको क्वारेन्टाइन निर्माणको काम धमाधम भइरहेको छ।' तामाङले बिरामी बोक्नका लागि गाउँपालिकामा एम्बुलेन्स तयारीका साथ राखिएको र शंकास्पद व्यक्ति थपिँदै गएको खण्डमा विद्यालय र सामुदायिक भवनसमेत प्रयोग गरिने स्पष्ट पारे। लिखु तामाकोशी गाउँपालिका लिखु तामाकोशी गाउँपालिकामा विदेशबाट आएका ४ जनालाई क्वारेन्टाइनमा राखिएको गाउँपालिकाका अध्यक्ष गोविन्द खड्काले जानकारी दिए। उनले पालिकाभित्र करिब ५० वटा बेडको क्वारेन्टाइन निर्माण गरिएको बताए। उनले भने, 'नागदह, धोबी र खिम्तीमा क्वारेन्टाइन बनाइसकेका छौँ, आवश्यक परेको खण्डमा थप निर्माण गर्ने तयारी छ।' खड्काले गाउँका जनतालाई सेनिटाइजर, मास्क, साबुन वितरण गर्नुका साथै कोरोना भाइरसको जोखिम न्यूनीकरणका लागि हेल्थ डेस्क संचालन गरिएको बताए। उमाकुण्ड गाउँपालिका उमाकुण्ड गाउँपालिकामा शनिबारसम्म ३५ वटा बेडको क्वारेन्टाइन निर्माण गरिएको छ। बाम्तीमा २५, भुजी र गुप्तेश्वरमा ५५ वटा बेडको क्वारेन्टाइन निर्माण भइसकेको र बाँकी वडामा धमाधम क्वारेन्टाइन बेड निर्माणको चरण रहेको शेरबहादुर सुनुवारले जानकारी दिए। सुनुवारले विदेशबाट लुकिछिपी गाउँमा आएर मानिस बसिरहेको जानकारी आइरहेकाले उनीहरुलाई क्वारेन्टाइन राख्नका लागि छलफल भइरहेको बताए। उनले भने, 'विदेशबाट आएकालाई अनिवार्य रुपमा १४१५ दिनसम्म क्वारेन्टाइनमा बस्न आग्रह गरेका छौ।' सुनुवारले आवश्यक स्थानमा पीपीई सेटसहित स्वास्थ्य सामाग्री हिजो वितरण गरिएको र थप स्वास्थ्य सामग्री मगाएर प्रभावकारी रुपमा अगाडि बढ्न लागिएको बताए। गोकुलगंगा गाउँपालिका गोकुलगंगा गाउँपालिकाले शनिबारसम्म ११ बेडको क्वारेन्टाइन र ५ बेडको आइसोलेसन तयार पारिएको गाउँपालिका अध्यक्ष खड्ग सुनुवारले जानकारी दिए। गाउँपालिकाको नयाँ अस्पताल भएकाले क्वारेन्टाइनका लागि २०० वटा बेडसम्म बनाउन सकिने बताए। उनले भने,' नामाडीमा ४ र बेतालीमा २ जना गरी ६ जना होम क्वारेन्टाइन हुनुहुन्छ, उहाँहरु निगरानीमा बसिरहनु भएको छ।' उनले वडाको स्वास्थ्य चौकीमा हेल्थडेस्क राखिएको र डाक्टरमार्फत कोरोना भाइरससँग सम्बन्धित छलफल र परामर्स सेवा सञ्चालन गर्न लागिएको बताए। सुनुवारले कोरोना भाइरस रोकथाम तथा न्यूनीकरण कोष संचालनमा ल्याउन लागिएको समेत जानकारी दिए। दोरम्बा गाउँपालिका दोरम्बा गाउँपालिकामा ७ वटा आइसोलेसन र क्वारेन्टाइन ८ वटा निर्माण गरिएको छ। दोरम्बा गाउँपालिकामा अहिलेसम्म ३ जना होम क्वारेन्टाइनमा बसिरहेको गाउँपालिका अध्यक्ष कमानसिंह मोक्तानले जानकारी दिए। उनले भने, 'गाउँपालिकामा हल्ला धेरै चले, तर रोगको लक्षण देखिएको कोही हुनुहुन्न, विदेशबाट आएकालाई चिकित्सकको निगरानीमा रहने गरी होम क्वारेन्टाइन राखिएको छ।' उनले विपद् व्यवस्थापन कोषमा निर्णय गरेर सुविधासम्पन्न भवनमा आइसुलेसन निर्माणका लागि आलमोनियम काठमाडौंबाट ल्याउने तयारी भइरहेको बताए। मोक्तानले सबै वडामा कम्तिमा ११ वटा आइसोलेसन बेड तयार गर्ने कार्य भइरहेको जानकारी दिए। सुनापति गाउँपालिका सुनापति गाउँपालिकामा ४ वटा आइसोलेसन र १५ वटा क्वारेन्टाइन बेड तयार गरिएको गाउँपालिका अध्यक्ष धावा लामाले जानकारी दिए। उनले आवश्यक स्वास्थ्य सामाग्रीहरु तयारी अवस्थामा राखिएको जानकारी दिए। गाउँपालिकाका स्वास्थ्य संयोजक प्रवल योञ्जनले बहराइनबाट आएको एक जना होम क्वारेन्टाइनमा रहेको बताए। उनले गाउँपालिका तथा सम्बन्धित निकायको सहकार्यमा कोरोना भाइरस रोकथाम तथा न्यूनीकरणका कार्यहरु अगाडि बढाइरहको बताए। मन्थली नगरपालिकाले तयार पारेको क्वारेन्टाइन ।"
'भगवान'को घरमा कोरोनाको डर,"जनकपुरधाम : जस्तो सुकै विपत्तमा पनि मान्छेको एक मात्र सहारा 'भगवान' हुन्छन्। 'भगवानको घर कसैका लागि पनि बन्द हुदैंन्' भन्ने मान्यता हाम्रो हिन्दुधर्मावलम्बीहरु माझ छ। तर कोभिड१९ को प्रकोप यस्तो भयावह भयो जसले भगवानको घरमा समेत ढोका थुनायो। पछिल्लो दुई दिनदेखि जनकपुरको जानकी मन्दिरका प्रवेश द्धारहरु थुनिएका छन्। लकडाउनले पूरै सहर बन्द भए पनि आस्था र धर्ममाथि विश्वास राख्नेहरु मन्दिर जान छुटाएका थिएनन्। यस्तोमा कोरोना भाइरस सर्ने डरले मन्दिरको मूल ढोकाहरु बन्द गर्न बाध्य भएको जानकी मन्दिरका उत्तराधिकारी महन्थ रामरोशन दास बताउँछन्। 'आजसम्म कहिले यस्तो भएको थिएन्। बन्द हड्ताल हुँदा पनि मन्दिर आउन कसैलाई रोकछेक भएन्,' दासले भने 'कोरोना सर्ने डरले प्रसाद वितरणमा समेत रोक लगाएका छौं र मन्दिरनै बन्द गर्नुपर्ने बाध्यता भएको छ।' हुनत मन्दिरको गर्भगृह भने खुल्लै छ। जहाँ नियमित रुपमा भगवानको पूजाअर्चना हुन्छ तर, सर्वसाधारणले दर्शन र पूजापाठ गर्न नपाउने गरी प्रतिबन्ध लगाइएको छ। मन्दिरमा प्रतिदिन गरीब र साधुसन्तहरुको लागि निःशुल्क भोजन खुवाउने गरिन्थ्यो। तर, कोरोनाको जोखिमलाई हेर्दै यी सबै कार्यक्रमहरु बन्द भएको छ। जानकी मन्दिर जस्तै यहाँको प्रसिद्ध राममन्दिरमा पनि ढोका बन्द गरिएको छ। 'यो महामारीका बेला मन्दिर आउनु साटो घरमै बसेर भगवानको नाम जप्नुस्,' मन्दिरका महन्थ राम गिरीसबैलाई आग्रह गर्छन्। 'भगवान सबैको मनमा बास गर्छन् उनलाई भेट्न मन्दिरनै धाउनु पर्छ भन्ने छैन्।' कोरोनाको भयले यसवर्ष चैते दसैं र चैते छठलाई पनि पूर्ण रुपमा प्रभावित गरेको छ। चैते नवरात्रा सुरु भएको चार दिन बितिसक्दा पनि प्रसिद्ध राजदेवी मन्दिरमा पूजापाठ गर्न एकदुई मात्र पुगेका छन्। मन्दिरलाई नवरात्राका लागि सजावट गरिएको छ। तर श्रद्धालु भने पूजापाठ गर्न डराएका छन्। अन्य वर्ष चैते छठका लागि पोखरीका डिलहरु झकिझकाउ हुन्थ्यो तर, यस वर्ष सोमबारदेखि सुरु हुने छठ पर्वको रौनक जनकपुरमा छैन्। अधिकांशले घरमै चैते छठ मनाउने तयारी गरेका छन्। वर्षमा दुई पटक षष्ठी तिथिमा छठ मनाउने परम्परा रहेको छ। कोरोना संक्रमणको डरले यस वर्ष पोखरी र सरोवरहरुमा छठ मनाउन नजाने अधिकांश श्रद्धालुहरु बताउँछन्।"
विदेशबाट आएका ८० जना भक्तपुर प्रहरीको निगरानीमा,"भक्तपुर : विदेशबाट नेपाल फर्केकामा कोरोना भाइरसको संक्रमण पुष्टि हुन थालेपछि भक्तपुरमा प्रहरीले निगरानी बढाएको छ। कोरोना भाइरसको संक्रमण आउट ब्रेक भएका देशबाट नेपाल फर्केर घर बसिरहेकालाई प्रहरीले निगरानीमा राखेको हो। महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले अहिलेसम्म विदेशबाट फर्केका ८० जनालाई प्रहरीले निगरानीमा राखेको जानकारी दिए। विदेशबाट फर्केका थप भक्तपुरवासीको खोजी भइरहेको उनको भनाइ थियो। यसको लागि नगरपालिकाहरुले वडा कार्यालयमार्फत विदेशबाट फर्केकाहरुको लगत संकलनसमेत सुरु गरिएको छ। नपा तथा वडा कार्यालयले सूचना जारी गर्दै आफ्नो टोल वा छरछिमेकमा विदेशबाट आएर कोही बसेका छन् भने त्यसको जानकारी दिन आग्रह गरिएको छ। त्यस्तै विदेशबाट फर्किएका व्यक्तिको घरपरिवारलाई उक्त व्यक्तिलाई सुरक्षित रुपमा होम क्वारेन्टाइनमा राख्न आग्रह गरिएको प्रहरी उपरीक्षक प्रधानले बताए। विदेशबाट फर्किएकाहरुलाई सुरक्षित रुपमा होम क्वारेन्टाइनमा राख्न भनेका छौं, उनले भने, होम क्वारेन्टाइनमा बस्दा आवश्यक पर्ने खाद्यान्न, तरकारीलगायतका आवश्यक वस्तु प्रहरीलगायतले घरसम्मै पुर्याइदिने भनेका छौं। प्रहरी उपरीक्षक प्रधानले होम क्वारेन्टाइनमा नबसी उनीहरु घर बाहिर निस्किए तत्काल प्रहरीले पक्राउ गरी आइसोलेसन वार्डमा राखिनेसमेत बताए। हामीले सुरक्षित घरमा बस्न आग्रह गर्दा पनि उनीहरु बाहिर निस्किए तत्काल पक्राउ गर्छौं, उनले भने। यसैबीच विदेशबाट आएका भक्तपुरका चारजनाको स्वायब परीक्षणको लागि शनिबार टेकुस्थित राष्ट्रिय जनस्वास्थ्य प्रयोगशाला पठाइएको छ। त्यस्तै शुक्रबार पनि तीनजनाको स्वायब् परीक्षणको लागि प्रयोगशालामा पठाइएको प्रहरी उपरीक्षक प्रधानले जानकारी दिए। यसअघि पठाइएका आठ वटा नमुनामा भने कोरोना भाइरसको संक्रमण नेगेटिभ देखिएको उनको भनाइ थियो। विदेशबाट फर्केर घरमै बसेकाहरुमा उच्च ज्वर, रुघाखोकीलगायत आएपछि स्थानीयको दबाबमा उनीहरुको स्वायब संकलन गरिएको हो। विदेशबाट आएका भक्तपुरका चारवटै नगरपालिका सूर्यविनायक, भक्तपुर, मध्यपुर थिमि र चाँगुनारायणमा घरमै बसिरहेका छन्। उनीहरुलाई नै प्रहरीले निगरानीमा राखेको हो। कोरोना भाइरसको संक्रमणको सम्भावनालाई लक्षित गरी भक्तपुरका नौ वटा अस्पतालमा ३१ शय्याको आइसोलेसन वार्ड तयारी अवस्थामा छन्। ती अस्पतालहरु आवश्यकताअनुसार आइसोलेसन शय्याको संख्या बढाउन तयार छन्। हाल भक्तपुर अस्पतालमा दुई, नेपाल कोरिया मैत्री नगरपालिका अस्पतालमा ६, सहिद धर्मभक्त राष्ट्रिय प्रत्यारोपण केन्द्र, मध्यपुर, डा इवामुरा मेमोरियल, भक्तपुर क्यान्सर अस्पताल र काठमाडौं मोडेल अस्पतालमा चारचार, नागरिक र सिद्धि स्मृति अस्पतालमा दुईदुई शय्याका आइसोलेसन वार्ड तयार गरिएको छ। भक्तपुर अस्पतालकी मेडिकल सुपरिटेन्डेन्ट डा सुमित्रा गौतमले आवश्यकअनुसार आइसोलेसन शय्या बढाउन सकिने गरी सबै अस्पताल तयारी अवस्थामा रहेको बताइन्। भक्तपुर अस्पतालले १९ शय्याको सिंगो मेडिकल वार्डलाई आइसोलेसन वार्डमा परिणत गर्न सकिने गरी तयारी अवस्थामा राखेको उनको भनाइ थियो।"
कञ्चनजंघा क्षेत्रमा ११ पर्यटक रोकिए,"ताप्लेजुङ : लक डाउनका कारण कञ्चनजंघा क्षेत्र घुम्न गएका ११ जना विदेशी पर्यटक रोकिएका छन् । दुईजना घुन्सामा र  जना त्यहाँभन्दा माथिल्लो क्षेत्रमा रोकिएका हुन् । दुई जर्मन पर्यटक र एक नेपाली गाइड घुन्सामा तीन दिनदेखि बसिरहेको कञ्चनजंघा संरक्षण क्षेत्र व्यवस्थापन परिषद् घुन्सा चेक पोष्टका कर्मचारी टासी तेञ्जिङ शेर्पाले बताए । उनीहरु आधार शिविर पुगेर फर्किएका हुन् । पाँचजना जापानिज, तीन जर्मन र एक फिलिपिनी नागरिक र गाइडको टोली भने घुन्साबाट चार दिनअघि आधार शिविर गएको शेर्पाको भनाइ छ । 'माथिको टोलीलाई पनि यहिँ ल्याएर राख्छौं,' शेर्पाले टोलिफोनमा भने, 'लकडाउन खुलेपछि पठाउँछौं ।' यता फुङलिङ बजारमा रोकिएका दुई स्विस र एक फ्रन्सेली पर्यटक भने शनिबार काठमाडौ फर्किएका छन् । सुकेटार विमानस्थलबाट सीता एयरको जहाज चार्टर गरेर उनीहरु काठमाडौं गएका हुन् ।"
लकडाउनमा खुलेको सफा आकाश (फोटो फिचर),काठमाडौं : लकडाउनको पाँचौ दिन शनिबार पनि राजधानी पुरै सुनसान छ। मानिसहरु घरघरमै बसेका छन्। सडक पुरै रित्तै छन्। तर मौसम भने निकै मनमोहक छ। आकाश पुरै निलो सफा देखिएको छ। लुभुबाट कैद गरिएका सफा आकाशका केही तस्बिरहरु :
बागलुङकी युवतीमा कोरोना संक्रमण भएको पुष्टि,काठमाडौं : बागलुङकी एक युवतीमा कोरोना भाइरस (कोभिड१९) संक्रमण पुष्टि भएको छ। बेल्जियमबाट नेपाल आएकी ती १९ वर्षीया युवतीमा संक्रमण पुष्टि भएको हो। ती युवती चैत ४ गते नै कतार एयरवेजको क्यूआर ६५२ विमानबाट नेपाल आएकी थिइन्।
आइसोलेसन वार्डबाटै बिरामी फरार,उदयपुर : कोरोना भाइरस संक्रमणको आशंकामा उदयपुरको कटारी अस्पतालको आइसोलेसन वार्डमा भर्ना गरिएका एक जना बिरामी भागेका छन् । गत चैत १२ गते भारतको सिलगुढीहुँदै कटारी आएका ताप्लि गाउँपालिकाका ३८ वर्षीय कृतिमान मगराती शनिबार फरार भएका हुन्। उनीसँगै आएका अन्य २० जनालाई नेपाली सेनाको १८ नम्बर बाहिनीअन्र्तगतको रणशार्दुल गण वेलस्रोत सुरक्षा वेस क्याम्पको क्वारेन्टाइनमा राखिएको प्रमुख जिल्ला अधिकारी दिपक पहाडीले जानकारी दिए । स्वास्थ्य परीक्षण गर्दा ९९ डिग्री ज्वरो आएका मगरातीलाई १२ गतेदेखि अस्पतालको आइसोलेसनमा राखेर उपचार गरिएको अस्पतालका सूचना अधिकारी इसराइल राइनले बताए । अस्पतालको आइसोलेसन राखिएका मगराती खाना खानुअघि नै झोला र मोबाइल बेड मै छोडेर भागेको सूचना अधिकारी राइनले बताए । मगरातीको पछिल्लो स्वास्थ्य अवस्थामा क्रमश सुधार हुँदै आएको थियो । मगराती साथीसँगै क्वारेन्टाइनमा जान माग गरिरहेको अस्पतालले जनाएको छ । सुरुमा साथीसँगै क्वाराइन्टेमा पठाइएकोमा त्यहाँ ज्वारो आएपछि उनलाई अस्पतालको आइसोलेसनमा भर्ना गरिएको कटारी नगरपालिकाका मेयर ज्ञानेन्द्र श्रेष्ठले बताए । अस्पतालबाट भागेका मगरातीको खोजी भइरहेको छ । उनी परिवार र क्वारेन्टाइनमा रहेका साथीको समेत सम्पर्कमा नभएको इलाका प्रहरी कार्यालय कटारीका डीएसपी प्रेमसागर केसीले बताए ।
राहत प्याकेज ल्याउन श्रमिकको तथ्याङ्क संकलन,"विराटनगर : प्रदेश १ सरकारले लकडाउनका कारण रोजीरोटीको समस्यामा परेका श्रमिकको तथ्याङ्क संकलन सुरु गरेको छ । प्रदेश १ का सबै जिल्लामा रहेका दिनमा श्रम गर्ने र दैनिकी चलाउने मजदुरको दुई दिनमा तथ्याङ्क संकलन गरेर राहत प्याकेज ल्याउने तयारी गरेको मुख्यमन्त्री तथा मन्त्रिपरिषदको कार्यालयले जानकारी दिएको छ । शनिबार मुख्यमन्त्री राईले न्यून आय भएका दैनिक ज्यालादारीमा काम गर्ने श्रमिकका लागि आर्थिक प्याकेज उपलब्ध गराउने विषयमा सरोकारवाला निकायसँग छलफलसमेत गरेका थिए । सोही छलफलबाट श्रमिकको तथ्याङ्क संकलन गरी सोही आधारमा राहत प्याकेज ल्याउने तयारी भएको मुख्यमन्त्री शेरधन राईले बताए । लकडाउनले मजदुर समस्यामा परेका छन्, उनीहरूलाई के सुविधा दिन सकिन्छ, यसमा तपाईंहरूको र प्रदेश सरकारको के पहल आवस्यक छ ? छलफलमा सहभागी उद्योगी र स्थानीय तहका जनप्रतिनिधिलाई मुख्यमन्त्रीले प्रश्न गरेका थिए । सबैभन्दा पहिले कस्ता नागरिक बढी समस्यामा परेका छन् ?, सो तथ्याङ्क संकलन गर्नुपर्ने सरोकारवालाको सुझावका आधारमा पहिलो चरणमा तथ्याङ्क संकलन गर्ने तयारी भएको मुख्यमन्त्रीका प्रेश सल्लाहकार ध्रुव सुवेदीले बताए । मुख्यमन्त्री तथा मन्त्रिपरिषद्को कार्यालय प्रांगणमा बोलाइएको सर्वपक्षीय बैठकमा खाद्यान्न तथा दैनिक उपभोग्य सामानको आपूर्ति सहज बनाउने विषयमा पनि छलफल भएको थियो । बजारमा देखिएको कालोबजारी नियान्त्रण र आपुर्ती असहजलाई सहज बनाउन मुख्यमन्त्री राईले सम्बन्धित कार्यालय र उद्योगीलाई निर्देशन दिए । उनले आपुर्तीलाई कुनै पनि हालतमा नरोक्न र समस्या परे प्रदेश सरकारलाई जानकारी दिन उद्योगी व्यवसायीलाई आग्रह गरे । मुख्यमन्त्री राईले कोभिड१९ सँग जुध्न तयारी तथा प्रतिकार्यका लागि प्रदेश सरकारले गरिरहेका काममा एकजुट भएर सहयोग गर्न उपस्थित राजनीतिक दलका नेता, स्थानीय तहका जनप्रतिनिधि, अस्पतालका प्रतिनिधि र उद्योगी, व्यवसायीलाई आग्रह गरेका छन् ।"
लकडाउनले नछोएको मेलापात (फोटो फिचर),काठमाडौं : विश्व महामारी कोरोना (कोभिड१९) भाइरस संक्रमण फैलिन नदिन सरकारले मंगलबारदेखि लकडाउन घोषणा गरेको छ। लकडाउनले सहरका व्यस्त सडक र बजार सुनसान बनेका छन्। तर ग्रामीण भेगलाई भने यसले खासै छोएको छैन। उपत्यकाको ललितपुर छम्पीमा लकडाउनको बेला कृषक महिला मेलापातमा व्यस्त रहेको दृश्य यसको उदाहरण हो। फोटो पत्रकार अशोक दुलालले कैद गरेका तस्बिर
कोरोना परीक्षणका लागि आवश्यक सामग्री लिन चीन उडेको जहाज,"काठमाडौं : कोरोना (कोभिड१९) भाइरस परीक्षणका लागि आवश्यक पर्ने सामान लिन नेपाल एयर लाइन्सको वाइड बडी विमान शनिबार चीन गएको छ। यो विमान सम्भव भएमा आजै र नभए आइतबार बिहानसम्म सामान लिएर आइपुग्ने छ। विमानले चीनबाट स्वास्थ्यकर्मीले लगाउने पर्सनल प्रोटेक्टिभ युनिट (पीपीई)सँगै अन्य महत्वपूर्ण उपकरण ल्याइने छ। शनिबार दिउँसो १२ : २० बजे त्रिभुवन अन्तर्राष्ट्रिय विमानस्थलबाट चीन उडेको विमानले औषधिसँगै मेडिकल उपकर ल्याउने छ। जहाज आइतबार बिहान फर्किने छ। विमानमा चालक दलका चार सदस्य, दुई इन्जिनियरसहित १० जना चीन गएका छन्। यसअघि यही विमनले चीनको वुहानबाट १७५ नेपालीको उद्धार गरेको थियो। तस्बिर : विकास कार्की"
मदिराले उठिबास,"अछाम : मेल्लेख गाउँपालिका५ बिन्देबासिनी खिमाडाकी धनकला लुहार अहिले बेसहारा जस्तै छिन्। बिहेको गरेको २० वर्ष भयो। उनी अहिले ४० वर्षकी भइन्। ३ छोरा १ छोरी साथमा लिएर उनी माइत मष्टामाडौंमा बस्न थालेको ४ वर्ष भयो। उनका भाईले धनकलाका लागि जेनतेन सानो घर बनाई दिएका छन्। तर छाना छाउन बाँकी नै छ। पैसाको अभावमा घरको छानो छाउन सकेकि छैनन्। मदिरा खाएर श्रीमान् प्रजित लुहारले दैनिक कुटपिट गर्ने गरेपछि उनी माइतमा बस्दै आएकी छन्। उनले भनिन् 'दारु खाएर बायाँ हात भाँचिदिएको छ। आखाँमा हानेर बायाँ आँखा राम्रोसँग देख्दिनन्। सम्पति सबै बेचेर रक्सि खाएर सक्याइसक्यो। केहि छैन्। सधै कुटाई खाएर बस्न सकिन त्यसैले छोराछोरीलाई लिएर भागेर माइत आए। कहिलेकाँहि यहि आएर गाली गरेर जान्छ।' उनको जेठो छोरा राजकुमार १४ वर्षको भयो। ६ कक्षामै पढाई छोडेर कमाउनका लागि राजकुमार भारत गएका छन्। धनकलालाई साझ खाए बिहान के खाँउ हुन्छ। साँफेबगर नगरपालिका४ मष्टामाडौंकी मोतिकला हुड्केका श्रीमान् नैइराम भारतमा नोकरी गर्छन्। भारतमा श्रीमानसँग बस्दै आएकी मोतिकला गाउँ फर्किएको ३ वर्ष भयो। मदिरा खाएर श्रीमानले गाली गजौज कुटपिट गर्न थालेपछि उनी अछाम फर्किएकी हुन्। पहिलो श्रीमती अर्कैसँग भागेपछि मोतिकलासँग उनले दोस्रो बिहे गरेका हुन्। मोतिकला अहिले गाउँमा अर्कैको घरमा बस्दै आएकी छिन्। गाउँमा अरुको काम गरेर उनी अहिले दैनिकी चलाइरहेकी छिन्। मोतीकलाको आफ्नो सन्तान छैन। सौताका छोराले समेत रक्सी खाएर गाली गलौज गर्न थालेपछि उनी त्यहाँ बस्नै सकिनन्। मोतिकला भनिन् 'सहेर बसेकै थिए। अति भयो अनि गाउँ फर्किए, गाउँमा अरुकै काम गरेर गुजारा गरेकी छु। दु:ख सुख गरी जीवन चलाएको छु।' गाउँमा सस्तो मदिराका कारण हिँसाका घटना बढ्नुका साथै धेरैको घरबार बिग्रिएको र उठिबास लागेको साँफेबगर नगरपालिका१२ खप्तडका वडा अध्यक्ष प्रकाश रानाले बताए। उनले भने 'मदिरा सेवनकै कारण धेरैका ज्यान गएको छ भने धनको पनि उत्तिकै नास हुने गरेको छ। महंगो किनेर दिनहु कोही खाँदैन। बिगारेको सस्तो मदिराले हो। नियन्त्रण र व्यवस्थापन गर्न निकै चुनौती छ। 'कडाई गर्दा पनि व्यापारीहरुले २४ पैसाको लोभले गाउँमा न्युन गुणस्तरको मदिरा भित्रयाउने गरेका उनले बताए। जिल्ला प्रहरी कार्यालय अछामले घरेलु मदिरा नियन्त्रणमा कडाई गर्दा आएको छ। माघ र फागुन दुई महिनाको अवधिमा प्रहरीले १ हजार १ सय ३६ लिटर न्युन गुणस्तरको मदिरा बरामद गरी नष्ट गरेको छ। लुकाई छिपाई राखेको र ओसार पसार गर्ने क्रममा घरेलु मदिरा प्रहरीले फेला पार्दे आएको छ। गाउँघरमा बढी जस्तो घरेलु मदिरा उत्पादन हुदै आएको छ। मदिराले अछामी समाज आक्रान्त हुन थालेपछि ०४४ देखि मदिरा बिक्री वितरण पूर्णरूपमा बन्द गरिएको थियो। तर, लुकिछिपि मदिरा जिल्लामा भित्रिन थालेपछि यहाँका राजनीतिक दल, व्यापारी र सरोकारवालाको सहमतिमा ०६८ देखि खुल्ला रूपमा मदिरा बिक्री वितरण हुन थालेको हो। खुल्ला बिक्री वितरण सुरु भएको अछाममा मदिराको सहि व्यवस्थापन हुन नसक्दा त्यसबाट उत्पन्न हुने नकारात्मक असर देखिन थालेको हो।"
वीरगन्ज महानगरले घरघरमा खाद्यान्न पुर्यायो,"वीरगन्ज : वीरगन्ज महानगरपालिकाले लकडाउनमा समस्यामा परेका मजदुर, गरिब विपन्नलाई शनिवारदेखि खाद्यान्न सामग्री वितरण थालेको छ। लकडाउनले समस्यामा परेका दैनिक ज्यालादारी गर्ने मजदुर, गरिब विपन्न र अलपत्र परेकालाई महानगरपालिकाले उनीहरुको घरघरमै पुगेर चामल दाल आलु नुन, खानेतेल, च्याउउ र बिस्कुट वितरण गर्न थालेको हो। महानगरपालिकाले २५ टन चामल, ५ टन दाल, १२ टन नुन, २५ टन आलु, १० हजार प्याकेट खाने तेल, चाउचाउ २० हजार प्याकेट र १० हजार प्याकेट बिस्कुट खरिद गरेर शनिबारदेखि वितरण गरिरहेको नगरप्रमुख सरावगीले जानकारी दिए। महानगरका ३२ वटै वडामा सम्बन्धित वडा अध्यक्ष मार्फत लकडाउन कायम रहने १८ गतेसम्मका लागि खान पुग्ने गरी खाद्यान्न बाड्न थालिएको नगर प्रमुख सरावगीले बताए। हरेक वडाबाट समस्यामा परेकाको नाम संकलन गरेर वडा अध्यक्षले पठाएको विवरण अनुसार महानगरपालिकाले प्रति परिवारका लागि साढे २ केजी चामल, आधा केजी दाल, एक केजी आलु, एक केजी नुन र च्याउच्याउको पोका बनाएर ३२ वटै वडामा पठाएको उनले जानकारी दिए।"
जोमसोममा ठगिएकी जर्मनी नागरिक,जोमसोम : कोरोना भाइरस कोभिड१९ रोकथाम तथा नियन्त्रणका लागि नेपाल सरकारले लगाएको लक डाउनमा राउण्ड अन्नपुर्ण पदयात्री ठगिएको एक जर्मनी महिलाले फेसबुकमार्फत खुलासा गरेकी छिन्। उनले मुस्ताङको मुक्तिनाथदेखि काठमाडौं यात्रा गर्ने क्रममा सवारी चालकबाट ठगिएको शुक्रबार फेसबुकमा उल्लेख गरेकी छिन्। राउण्ड अन्नपूर्ण संरक्षित क्षेत्रको यात्रा गर्दै आउँदा मुक्तिनाथमा बसवालाले भाडा दरमा ठगेको ति महिला पर्यटकले फेसबुकमा आरोप लगाएकी छिन्। जर्मन बस्ने फेसबुक प्रोफाइलमा एकाटेरिना खोलोडिलिना नाम उल्लेख भएकी उक्त महिला पर्यटकले फेसबुक स्टाटसमार्फत नेपाल सरकार र पर्यटन बोर्डको ध्यानाकर्षण गराएकी छिन्। उनले जोमसोम आउँदा म लगायत सबै मेरो साथीहरुलाई यो सुन्दा अनौठो लागेको उल्लेख गरेकी छिन्। उनले मुक्तिनाथबाट काठमाडौं जाने सवारी भाडा दरबारेमा मुक्तिनाथका केही स्थानीयबासीसँग सोधपुछ गर्दा काठमाडौंका लागि १७ सय भाडा लाग्ने बताए पनि मुक्तिनाथ एक्याप चेकपाष्टका कर्मचारीले उक्त स्थानका लागि २५ सय भाडा लाग्ने उल्लेख गरेकी छिन्। उनले फेसबुक स्टाटसमा एक्यापले उल्लेख गरेको २५ सय भाडादरमा आफुहरु काठमाडौं जान सहमत भएको तर भोलिपल्ट जाने बेलामा बसका चालकले आफुसहितको ५४ यात्रुलाई ४२ सयका दरले भाडा असुल गरेको स्पष्ट पारेकी छिन्।
"संक्रमितसँगै आएका २ जना गाउँ डुल्दै, ३ जना सम्पर्कविहीन","बेँसीसहर : धादिङका कोरना भाइरस (कोभिड १९) संक्रमित व्यक्तिसँगै विमानमा आएका लमजुङका २ जना गाउँ डुल्दैछन् भने ३ तीन जना सम्पर्कविहीन छन् । विमानमा आएका लमजुङका ६ जनाको पहिचान भएकोमा एकजनालाई मात्र क्वारेनटाइनमा राखिएको छ । उनी पनि शुक्रबारसम्म गाउँ डुल्दै थिए । मर्स्याङ्दी गाउँपालिका५ घेर्मुका युवालाई क्वारेन्टाइनमा राखिएको हो । उनलाई स्थानीय गंगामिलन आधारभूत विद्यालयमा बनाइएको क्वारेन्टाइनमा राखिएको मर्स्याङ्दी गाउँपालिका स्वास्थ्य शाखा प्रमुख रमनाथ घिमिरेले जानकारी दिए । उनी दुबई सरजहाँ विमानस्थलबाट चैत ६ गते धादिङका संक्रमित आएको एयर अरेयिबा एयरलाइन्सको जी ९५३५ विमानमा नेपाल आएका थिए । ६ गते काठमाडौं बसेर ७ गते उनी गाउँ आइपुगेको स्थानीयले बताएका छन् । धादिङका संक्रमितसँगै आएको जानकारी भए पनि उनलाई क्वारेन्टाइनमा राखिएको थिएन । गाउँमा लाहुरे आयो भन्दै आमा समूहले नाँचगानसमेत गरेका थिए । चैत १४ गते छोरीलाई ज्वरो आएपछि उनी जिल्ला सामुदायिक अस्पतालमा पुगेका थिए । अस्पतालले उनको ट्राभल हिष्ट्री थाहा पाएपछि होम क्वारेन्टाइनमा बस्न फिर्ता पठाएको थियो । अस्पतालले फिर्ता पठाएपछि मात्र उनलाई विद्यालयमा बनाइएको क्वारेन्टाइनमा राखिएको थियो । उनको स्वास्थ्यमा भने कुनै समस्या देखिएको छैन। उनीसँगै श्रीमती र तीन वर्षीया छोरीलाई पनि क्वारेनटाइनमा राखिएको छ । संक्रमितसँगै आएका व्यक्तिको खोजविनमा ढिलाइ भएकोमा नागरिकले स्थानीय सरकारको आलोचना गरेका छन् । अझ अस्पताल पुगेका व्यक्तिलाई क्वारेन्टाइनमा राख्नुपर्नेमा घर फर्काएर सम्वेदनशीलता नदेखाएको भन्दै सामाजिक सञ्जालमा अस्पतालको पनि आलोचना भइरहेको छ । ३ जना सम्पर्कविहीन, २ जना घुमफिर गर्दै दुबईबाट आएको विमानमा जिल्लाका ६ जना थिए । यीमध्ये ३ जना सम्पर्कमा भए पनि तीन जना अझै फेला परेका छैनन् । सम्पर्कमा आएकामध्ये बेंसीसहर नगरपालिकाको मालिङ र राइनासका युवालाई होम क्वारेन्टाइनमा छोडिएको छ । उहाँहरू जनप्रतिनिधिकै सम्पर्कमा हुनुहुन्छ भन्ने जानकारी छ, सहायक प्रमुख जिल्ला अधिकारी अनिलकुमार शाहीले भने, क्वारेन्टाइनमा राख्नुपर्ने हो, गाउँतिर डुलिरहेको सुनेका छौँ । विदेशबाट आएको तथ्याङ्क खोज्दै रोजगारीका लागि भारतसहित तेस्रो मुलुकमा गएर फर्किएका ३० जनालाई क्वारेन्टाइनमा राखिएको छ । चैत १ गते यता विदेशबाट आएकामध्ये ३० जनालाई जिल्लामा निर्माण गरिएको विभिन्न स्थानका क्वारेन्टाइनमा राखिएको हो । क्व्होलासोथर गाउँपालिकामा १३ जना, मध्यनेपाल नगरपालिकामा १२ जना, मर्स्याङ्दी गाउँपालिकामा १ जना क्वारेन्टाइनमा राखिएको छ । उनीहरूमा ज्वरो आउने रुघाखोकी लागेका नभइ विदेशबाट आएकाले संक्रमित हुनसक्छ कि भनेर क्वारेन्टाइनमा राखिएको प्रमुख जिल्ला अधिकारी लक्ष्मणबहादुर खड्काले बताए । प्रजिअ खड्काले विदेशबाट आउनेको तथ्याङ्क संकलन भइरहेको बताए ।"
कोरोना त्रास : बार लगाएर लकडाउन,"जुम्ला : कोरोना भाइरस संक्रमणको त्रास जताततै फैलिरहेका बेला जुम्ला सिंजाका एक गाउँमा भने बार नै लगाएर गाउँ प्रवेशमा निधेष गरिएको छ । भार लगायत सहरबाट बिना परीक्षण धमाधम गाउँ छिर्न थालेपछि गाउँलाई संक्रमण हुन नदिन गाउँलले बार लगाएका हुन् । कनकासुन्दरी गाउँपालिका५ का स्थानीयले तारबार नै लगाएर बाहिरबाट आउनेलाई गाउँ छिर्न बन्देज गरेका छन् । नेपालगन्जमा क्वारेन्टाइनमा बसेकाहरू पनि भागेर जुम्लाका विभिन्न गाउँ गाउँमा पुगेका छन् । प्रभावित क्षेत्रबाट आएकाले परीक्षण नगरी गाउँ प्रवेश नदिन बार लगाइएको स्थानीय जगदीश उपाध्यायले जानकारी दिए । लकडाउन भए पनि गाउँमा भारतबाट आउनेको भीड छ । केहीगरी गाउँमा भाइरसको संक्रमण फैलियो भने नियन्त्रण गर्ने उपाय हामीसँग छैन । मानिसहरू चोर बाटो हुँदै गाउँ छिर्न थालेका छन्, उनले भने, त्रास बढेपछि गाउँ प्रवेश मुल बाटो नै बार लगाएर बन्द गर्नुपरेको हो । यहाँका अधिकांश युवा रोजगारीका लागि भारतमै निर्भर छन् । वर्षभरीको खर्च जोहो गर्न गाउँका सबै युवा भारततिर जान्छन् । तर, यसपाली भारतमा पनि कोरोनाको प्रभाव बढेपछि कमाउन गएकाहरू धमाधम गाउँ फर्किन थालेका छन् । त्यसमध्ये केही क्वारेन्टाइनबाटै भागेका छन् भने, केही लुकिछिपी गाउँ फर्किएका छन् । उनीहरूबाट संक्रमण फैलिन सक्ने भन्दै गाउँ सुरक्षाका लागि बार लगाएको अर्का स्थानीय जनक हमालले बताए । कोरोना नियन्त्रणबारे गाउँमा चेतना छैन । यहाँका मानिसहरू अहिले पनि बिरामी हुँदा धामीझाँक्रीकै भरमा हुन्छन्, उनले भने, अहिले त महामारी नै फैलिँदै गरेको अवस्थामा मानिसहरू जाँच नै नगरी गाउँ आएका छन् । उनीहरूलाई रोक्न पहिलो चरणमा घेरबार लगाइएको हो । सिंजा क्षेत्रबाट नजिककैको सुविधासम्पन्न मानिएको कर्णाली स्वास्थ्य विज्ञान प्रतिष्ठान पुग्न पनि कम्तिमा ८ घण्टा लाग्छ । यस्तोमा गम्भीर बिरामी भएका कतिपयले अस्पताल नपुग्दै ज्यान पनि गुमाएका छन् । गाउँका स्वास्थ्य चौकीमा समान्य किट पनि नभएको उनले गुनासो गरे । आफ्नै तर्फबाट केही गर्न सकिन्छ कि भनेर हामीले आफैं रकम उठाएर सावुनपानी वितरण गरिरहेका छौं । तर, अहिले बाहिरबाट गाउँ छिर्नेहरूका कारण थप त्रास पैदा भएको छ । यस्तै, गाउँ छिर्न मात्रै होइन, यहाँबाट यतिबेला कसैलाई बाहिर जान पनि दिइएको छैन । बाहिर जान खोज्नेहरूलाई पनि कोरोना संक्रमणबाट हुने नोक्सानीबारे बुझाउँदै गाउँभित्रै बस्न अनुरोध गरिएको हमालले बताए । प्रवेशद्वारमै बार कोरोनाको जोखिम न्यूनीकरण गर्न गोरखाको एक टोलका स्थानीयले प्रवेशद्वारमै बार लगाएको छ । गोरखा नगरपालिका९ चिसापानी डाडागाउँका बासिन्दाले मूल सडकबाट गाउँ प्रवेश गर्ने पिपलबोटचोकमा बारबन्देज गरेका हुन् । पिपलबोट युवा क्लब र चिसापानी डाँडागाउँ टोल विकास संस्थाको संयुक्त निर्णयले बार लगाइएको छ क्लबका अध्यक्ष सुकन श्रेष्ठले बताए । सरकारले लकडाउन गरेको छ तर गाउँमा चहलपहल ह्वात्तै बढ्यो, क्लबका अध्यक्ष श्रेष्ठले भने, त्यही भएर टोल विकास संस्था र क्लबको बैठकले बिहीबार बिहानदेखि बाटो बन्द गरेका हौं । टोलमा ७५ घरधुरी छन् । उनीहरूले सडकमै खाँबा गाडेर बाँसको घनाले बारेका छन् । सरकारले लकडाउन नखुलाएसम्म बार नहटाउने क्लबले जनाएको छ ।"
लोमान्थाङमा बल्ल पुग्यो मास्क,"जोमसोम : उपल्लो मुस्ताङको लोमान्थाङ गाउँपालिकाले कोराना भाइरस कोभिड१९ रोकथाम तथा नियन्त्रणलगायतका सामाग्री खरिद गरेको छ। पालिकाले कोरोना भाइरसको अहिलेको अवस्थालाई मध्यनजर गर्दै करिब ५ लाख बराबरको औषधि खरिद गरेको जनाएको छ। गाउँपालिकाको स्वास्थ्य शाखाको कार्यक्रमका लागि चालु आर्थिक वर्ष ४ लाख बजेट बिनियोजन भए पनि ५ लाखको औषधि खरिद भएको र औषधि नपुगे थप औषधि खरिद गर्ने योजना रहेको प्रमुख प्रशासकीय अधिकृत शेषकान्त पौडेलले जानकारी दिए। उनका अनुसार यसपटक पालिकाले कोरोना रोकथाम तथा नियन्त्रणका लागि स्वास्थ्यकर्मीले लगाउने व्यक्तिगत सुरक्षा उपकरण (पीपीई) २ थान, मास्क ५ सय थान, हातमा लगाउने पञ्जा (ग्लोब) २ थान, सेनेटाइजर ठूलो खालको ४ दर्जन र क्वारेन्टाइइनलाई आवश्यक सामग्री खरिद भएको प्रशासकीय अधिकृत पौडेल बताए। उनले कोरोना रोकथामलगायत सरकारले वितरण गर्ने ३५ थरीका औषधि समेत उपलब्ध गराइएको जनाए। कोरोना रोकथाम तथा नियन्त्रण सामाग्री अभाव भएकाले समस्या परेको र उपलब्ध भएका सामाग्री पालिका पठाइएको उनले बताए। लोमान्थाङ गाउँपालिकाको लोमान्थाङ, छोसेर र छोनुप गरी ३ वटा स्वास्थ्यचौकी छन्। जसमा ३ स्थायी र २ करारका स्वास्थ्यकर्मी रहेको प्रशासकीय अधिकृत पौडेलले जानकारी दिए। लोमान्थाङले कोरोना रोकथामका लागि हेल्थ डेस्क र क्वारेन्टाइन स्थापना गरिसकेको छ। यस्तै पालिका र गाउँसमाजबाट कोरोना संम्बन्धि सचेतनामुलक कार्यक्रम गरेको लोमान्थाङ५ का वडाअध्यक्ष नवाङकुङ्गा लामाले जानकारी दिए।"
धनगढी कोरोना संक्रमित: परिवारका सदस्यको स्वाब संकलन हुँदै,"धनगढी : धनगढीमा कोरोना संक्रमित बिरामीका परिवारका सदस्यको शनिबार स्वाब संकलन हुँदैछ। अहिले परिवारका सबैजनालाई सेती प्रदेशिक अस्पताल आएका उनीहरुको स्वाब संकलन भइरहेको कैलालीका प्रहरी प्रवक्ता डीएसपी दक्षकुमार बस्नेतले जानकारी दिएका छन्। नेपालमा उनीसहित कोरोना संक्रमितको संख्या ४ पुगेको छ। एकजना संचो भएर घर फर्किसकेका छन्। परिवारमा बुवा, आमा, दाजु भाइजु र भतिजी, श्रीमती र छोरी गरी ७ जना छन् । उनीहरुलाई सेती प्रादेशिक अस्पताल ल्याएइ स्वाब संकलन भइरहेको सामाजिक विकास मन्त्रालयको स्वास्थ्य महशाखाका प्रमु नरेन्द्र कार्कीले बताए ।' परिवारका सदस्यको स्वाब संकलन भइरहेको छ। त्यसका लागि एक समिति नै गठन भएको छ,' कार्कीले भने। उनले त्यो समितिले उनको आवागमनको हिस्ट्री पनि तयार पार्ने बताए । चैत ६ गते दुबईबाट काठमाडौं पुगेका धनगढीका ती युवा, विराटनगरका एक साथीसँगै काठमाडौं पुगेको बताइएको छ । एकै विमानमा काठमाडौं आएका उनीहरुमध्ये, विराटननगरका युवा उता लागेको र यिनी धनगढी आएको बुझिएको छ । धनगढीका लागि सिधै जहाजको टिकट नपाएपछि चैत ८ गते दिउँसो बुद्ध एयरको विमानबाट नेपालगञ्ज आएको प्रहरीले बताएको छ । नेपालगञ्जबाट पनि उनी हाइसमा धनगढी आएका हुन् । ती युवाको परिवारका सदस्य र अन्य आफन्तसँग पनि भेटघाट भइसकेको प्रहरीले जनाएको छ । उनलाई कोरोनाका जस्तै लक्षण देखिएपछि महेन्द्रनगरमा रहेका एकजना आफन्त युवकले चैत ११ गते धनगढीस्थित सेती प्रादेशीक अस्पताल पुगाएका थिए। 'ती युवकसँग पनि सम्पर्क भइसकेको र उनी आजै महेन्द्रनगरबाट धनगढीस्थित प्रादेशीक अस्पताल आउनेछन्,' डीएसपी बस्नेतले भने । काठमाडौंबाट नेपालगञ्ज आएको बुद्ध एयरका यात्रुहरुको पनि एयरलाइन्सले नै खोजी गरिरहेको प्रहरीले जनाएको छ । 'बुद्ध एयरले त्यो उडानका यात्रु खोजिरहेको छ। आफन्तले नेपालगञ्जबाट आएको हाइस गाडीको पनि खोजी गरिरहेका छन् ,डीएसपी बस्नेतले भने । चैत ११ गतेदेखि सेती प्रादेशिक अस्पताल धनगढीको आइसोलेसनमा रहेका धनगढी उपमहानगरपालिका वडा नम्बर ५ का ३४ वर्षीय युवालाई कोरोना संक्रमण देखिएको भन्दै शुक्रबार स्वास्थ्य मन्त्रालयका प्रवक्ता डा विकास देवकोटाले जानकारी दिएका थिए । सेती अञ्चल अस्पतालमा रहेका उनको अवस्था खतरामुक्त रहेको अस्पतालका मेसु डाक्टर हेमराज पाण्डेयले बताए । सेती अञ्चल अस्पताल र सुदूरपश्चिमका विभिन्न जिल्ला अस्पतालबाट अहिलेसम्म २७ जनाको कोरोना जाँच गरिएको छ । ती मध्ये १३ जनाको रिपोर्ट नेगेटिभ आएको छ भने एकजनामा संक्रमण देखिएको छ । १३ जनाको अझै रिपार्ट आउन बाँकी छ ।"
"विपन्न, मजदुरलाई नगरपालिकाले खाना खुवाउन थाल्यो","बागलुङ : विश्वभर महामारीको रूपमा फैलिएको कोरोना भाइरस (कोभिड१९)को कारण सरकारले देशभर 'लक डाउन' गरेको छ । लक डाउनले बागलुङ बजारमा दैनिक रोजीरोटी गुमाएकालाई शनिबारदेखि नगरपालिकाले दिवा खाना खुवाउन सुरु गरेको छ । बागलुङ नगरपालिकाले बानपा ४ कुडुँले स्थित शालिग्राम संग्रहालय तथा तिरुपति बालाजीधाम मुक्तिनाथ वेद विद्याश्रमको संयोजनमा धौलागिरी बहुमुखी क्याम्पसको प्राङ्गणमा दिवा खाना खुवाउन थालेको हो । जिल्ला सदरमुकाममा बसेर फुटकर मजदुरी तथा दैनिक ज्यालादारीमा काम गर्ने गरिब, विपन्नका लागि सञ्चाचलन गरिएको मेसबाट पहिलो दिन ६८ जनालाई खाना खुवाइएको मुक्तिनाथ वेद विद्याश्रमकमा स्वामी ऋषि प्रपन्नाचार्यले जानकारी दिए । उनका अनुसार यसबाहेक बजारमा सञ्चालित मानव सेवा आश्रमका ४० जना, अन्य इट्टा तथा उद्योगमा कार्यरत मजदुरलाईसमेत खाना खुवाइएको छ । मेस सञ्चालनका लागि नगरपालिकाले खाद्य सामग्रीको जोहो गरिदिएको छ भने मुक्तिनाथ वेद विद्याश्रमले खाना तयार गरेर बितरणको प्रवन्ध मिलाएको छ । देश लक डाउनका कारण रोजीरोटी गुमेर बिहान बेलुका हात मुख जोर्न समस्या भएकालाई दिवा खाना खुवाइएको नगरपालिकाका मेयर जनकराज पौडेलले बताए । यतिबेला सिंगो विश्व संकटमा छ, जसको मार हामीले पनि भोगिरहेका छौँ, मेयर पौडेलले भने,यस कठिन संकटमा नगर क्षेत्रमा रहेका कुनै पनि नागरिक भोकै बस्न नपरोस् भनेर यस्तो व्यवस्था गरेका हौँ, यो लक डाउन अवधिभर सञ्चालन गरिनेछ । नगरपालिकाले लक डाउनका कारण मजदुरी गर्न नपाएर हातमुख जोर्न समस्या भएकालाई राहत उपलव्ध गराउनका लागि वडास्तरबाट लगत संकलनको काम अघि बढाएको छ । नगरपालिकाले कोरोना रोकथामका लागि १५ लाखको राहत कोषसहित नगर क्षेत्रमा कोरोना रोकथामका लागि किटनाशक औषधी छर्ने कार्य गरिरहेको छ ।"
प्रहरीलाई स्वास्थ्य सामग्री सहयोग,"वीरगन्ज : पर्सा क्षेत्र नम्बर १ का सांसद प्रदीप यादवले कोरोनाबाट सर्वसाधरणलाई बचाउन सडकमा खटिएका प्रहरीलाई सेनिटाइजर छर्कने डिसइन्फेक्सन स्प्रे लगायतका सामाग्री सहयोग गरेका छन् । वीरगन्ज राधेमाइस्थित आफ्नो निवासमा प्रहरीलाई बोलाएर सांसद यादवले डिसइन्फेक्सन स्प्रे मेसिन २ थान , किटनाशक धूलो र फिनायल प्रदान गरेका हुन् । आफ्नो ज्यान समेत जोखिममा राखेर दिनरात सडकमा खटिएका प्रहरीको स्वास्थ्य सुरक्षालाई ध्यानमा राखेर ती सामाग्री सहयोग गरेको सांसद यादवले बताए । अहिले कोरोनाको संक्रमण सँगसँगै लामखुट्टेको टोकाइबाट प्रहरी नै बिरामी हुने अवस्था देखेपछि किटनाशक विषादी लगायतको सामग्री सहयोग गरेको उनले बताए । संसाद यादवले प्रहरीका लागि कोरोनाबाट सुरक्षित राख्न सर्जिकल मास्क, पन्जा, चस्मा , सुरक्षित पहिरनलगयातका सामग्री उपलब्ध गराउन आग्रह सरकारसँग माग गर्ने प्रतिबद्धता पनि जनाए । सांसद यादवले नेपालमा कोरोना भाइरसको संक्रमण रोकथामका लागि स्वास्थ्य चेकजाँच र संक्रमितको उपचारमा खटिएका स्वास्थ्यकर्मीको ५० लाख रुपैयाँको बिमा गर्न सरकारसँग माग गरेका छन्।"
पोखरामा रहेका चार सय पर्यटक काठमाडौंमा,"पोखरा : कोरोना भाइरसको विश्वब्यापी जोखिमपछि पोखरामा रहेका पर्यटक यात्रा छोट्याएर फर्कने क्रम जारी रहेको छ। पोखरामा रहेका र अन्नपूर्ण पदयात्रा क्षेत्रबाट फर्कीएका करिव ४ सय पर्यटक शनिबार चार्टड जहाज र रिर्जभ पर्यटक बसबाट काठमाडौं गएका छन्। पोखरा पर्यटन परिषद नाटा र नेपाल पर्यटन बोर्ड पोखराको संयोजनमा पोखरामा रहेका पर्यटकलाई जहाज र पर्यटन बसबाट काठमाडौं पठाइएको हो। विश्वव्यापी फैलिएको कोरोना संक्रमणको जोखिमलाई नियन्त्रण गर्न नेपाल पाँच दिनदेखि लकडाउनमा छ। अन्नपूर्ण पदयात्रा क्षेत्रमा पर्यटकसंगै गएका पर्यटन गाईड, सहयोगी मजदुरलाई पनि पर्यटकसँगै काठमाडौं जाने व्यवस्था मिलाइएको पोखरा पर्यटन परिषद्का अध्यक्ष चिरजिञ्जवी पोखरेलले जानकारी दिए। पर्यटन बसमा शनिबार काठमाडौं जाने दुई सयमध्ये २५ देशका ७० प्रतिशत विदेशी पर्यटक र ३० प्रतिशत नेपाली पर्यटन मजदुर रहेको पनि उनले बताए। ४ बटा ठूला बस र ५ वटा कोस्टरमा गरेर २ सय जनालाई शनिबार काठमाण्डौं पठाइएको हो। यसै गरी शनिबार पोखरा विमानस्थलबाट नेपाल पर्यटन बोर्डले संयोजन गरेर चार्टड गरिएको श्रीएयरको पहिलो फ्लाईटबाट ६९ पर्यटक र दोस्रो फलाईटबाट ४५ जना पर्यटक काठमाडौं गएको नेपाल पर्यटन बोर्ड गण्डकी प्रदेशका प्रमुख काशिराज भण्डारीले जानकारी दिए। जर्मन दूतावासले चार्टड गरेको यति एयरलाइन्सको जहाजबाट पनि पर्यटक शनिबार नै पोखराबाट काठमाडौं गएको उनले बताए। पोखरामा अझै पनि २ सयदेखि २ सय ५० पर्यटक रहेको र त्यसमध्ये धेरै जसो पर्यटक यही पोखरामै बस्न चाहेको बताइएको छ। पोखराबाट गत बिहीबार बुद्ध एयरको विमानबाट ५९ जना पर्यटक काठमाडौं गएका थिए भने शुक्रबार यति एयरको विमानबाट ५८ जना पर्यटक काठमाडौं गएका थिए। लेकसइडका चार रेष्टुरेन्ट खुला पोखरामा रहेका पर्यटकलाई लक्षित गरेर पोखराको पर्यटकीय केन्द्र लेकसाइडमा ४ वटा रेष्टुरेन्ट खुल्ने भएका छन्। विश्वभर फैलिएको कोभिड१९ कोरोना भाइरस नियन्त्रणका लागि सरकारले एक सातादेखि देश नै लकडाउन गरेपछि बन्द रहेका रेष्टुरेण्ट पोखरामा रहेका पर्यटकलाई खाना खुवान यो ब्यवस्था गरिएको हो। रेष्टुरेण्ट बन्द भएपछि पर्यटकलाई खानाको समस्या नपरोस भन्ने उद्देश्यले पहिलो पटक लेकसाइडको बाराही चोकको मुनडान्स रेष्टुरेण्टका संचालक दोर्जे लामाले पर्यटकलाई निशुल्क खाना खुवाउन लकडाउनमा पनि रेष्टुरेण्ट खोलेर सेवा दिएका थिए। त्यस पछि रेष्टुरेण्ट एण्ड बार एसोसिएसन अफ नेपाल (रेवान) पोखराको पहलमा पर्यटकलाई लक्षित गरि लेकसाइडको अम्बोटस्थित माउण्ट कैलाश रिसोर्ट, बाराही चोक स्थित मुनडान्स रेष्टुरेण्ट, मुस्ताङ चोक स्थित ड्याडी किचन र गौरीघाट स्थित होटल ग्ल्यासिएरको रेष्टुरेण्ट संचालनमा आएको छ।"
ओखलढुंगामा ८८ बेडको क्वारेन्टाइन तयार,"ओखलढुंगा : कोरोनाको संक्रमण हुन सक्ने आशंका गरिएका व्यक्ति राख्न ओखलढुंगामा ८८ वार्डका क्वारेन्टाइन तयार भएको छ । जिल्ला सदरमुकाम र स्थानीय तहमा क्वारेन्टाइन बनाइएको हो । जिल्ला सदरमुकाममा २९ बेडको क्वारेन्टाइन तयार गरिएको छ । ओखलढुंगा क्याम्पसमा २५ र जिल्ला अस्पताल रुम्जाटारमा ४ बेडको क्वारेन्टाइन निर्माण गरिएको छ । त्यस्तै मोलुङ गाउँपालिकाले १५, चिशंखुगढी गाउँपालिकाले १० र चम्पादेवीले ३० बेडको क्वारेन्टाइन तयार पारेका छन् । क्वारेन्टाइनमा बेड तथा आवश्यक कपडा तयार गरिएपनि अन्य सुरक्षाका उपकरण मास्क, व्यक्तिगत सुरक्षा सामग्री पिपिई डिस्इन्फेक्सन स्प्रे लगायत अभाव छ । अस्पतालबाहेक तयार पारिएका सबै क्वारेन्टाइन बेड शिक्षण संस्थामा राखिएका छन् । अन्यत्र पूर्वाधार अभाव भएकाले बन्द शिक्षण संस्थाको पूर्वाधार प्रयोग गरिएको चिसंखुगढी गाउँपालिकाका अध्यक्ष निशान्त शर्माले बताए । उनले पिपिई लगायतका सुरक्षा सामग्री खरिद गर्न सामग्री अभाव भएको बताए । जिल्लाका दुई अस्पतालमा ८ बेडको आइसोलेसन तयार गरिएको छ । क्वारेन्टाइनमा हाल रुम्जाटार अस्पतालमा १ र मोलुङ गाउँपालिकाको रामपुरमा ३ गरि ४ जना राखिएको छ । अन्य स्थानीय तहले क्वारेन्टाइन निर्माणको चरणमा रहेको जनाएका छन् ।"
आजदेखि मौसम सुधार,काठमाडौं : पश्चिमी न्यूनचापीय वायुको प्रभावले केही दिनयतादेखि प्रभावित मौसम आजदेखि सुधार हुँदै जाने जल तथा मौसम पूर्वानुमान महाशाखाले जनाएको छ । उक्त न्यूनचापीय प्रणाली आजदेखि बाहिरिने क्रम सुरु भएकाले मौसम सुधार हुँदै जाने मौसमविद् गङगा नगरकोटीले जानकारी दिइन् । प्रिमनसुनको समय भएकाले पहाडी भूभागको मौसम अपराह्न तथा साँझपख परिवर्तन भइरहन्छ । उनका अनुसार प्रिमनसुनको प्रवृत्ति दिनमा घाम लाग्ने अपराह्न वा साँझपख मेघगर्जन चट्याङसहित क्षणिक वर्षा हुने हुन्छ । तत्काल भारी वर्षाको सम्भावना नरहेको बताइएको छ । हाल देशभर आंशिकदेखि सामान्य बदली रही पश्चिम र मध्य भूभागका केही स्थानमा हल्का वर्षा भएको जनाएको छ । भोलि देशको पहाडी भूभागमा आंशिक बदली भई बाँकी भूभागमा मौसम सामान्यतया सफा रहने मौसम पूर्वानुमान महाशाखाले जनाएको छ । सोमबार देशको पहाडी भूभागमा आंशिक बदली रही अन्य स्थानमा मौसम सफा रहने बताएको छ । मौसम पूर्वानुमान महाशाखाको पछिल्लो विवरणअनुसार आज काठमाडौँ न्यूनतम तापक्रम १४ दशमलव शून्य डिग्री र अधिकतम तापक्रम २९ दशमलव ६ डिग्री सेल्सियस रहेको छ ।
लक डाउनको पाँचौ दिन : बारामा जे देखियो (फोटोफिचर),"सिमरा : कोरोनाको संक्रमण फैलन नदिन सरकारले जारी गरेको 'लकडाउन' ले बाराको अधिकांश क्षेत्र ठप्पजस्तै छ । जिल्लाको जीतपुरसिमरा, निजगढ, कलैया, परवानीपुरलगायतका क्षेत्रमा छिटपुट बाहेक यातायात, उद्योग, होटल र बजार क्षेत्र बन्द छन् । अस्पताल, औषधि, तरकारी, डेरी, खाद्यान्नका पसल खुलेका देखिन्छन् । त्यसबाहेक अन्य क्षेत्र सञ्चालनमा आउन नदिन प्रहरी परिचालित छ । निर्णयलाई अटेर गरी खुलेका पसल बन्द गराउन प्रहरीसँगै जनप्रतिनिधि हिँडिरहेका छन् । अत्यावश्यक कामबाहेक सडकमा गुडेका सवारी साधनलाई प्रहरीले नियन्त्रणमा लिइरहेको छ। सडकमा झोला बोकेर फाट्टफुट्ट पैदल यात्रु हिँडिरहेका भेटिन्छन् । 'लकडाउन' ले यातायात ठप्प भएपछि सर्वसाधारण पैदल नै घर फर्कने गरिहेका छन्। 'लकडाउन' को अर्थ जहाँ छौ त्यही बस्नु हो, तर सर्वसाधारणलाई घर पुग्न हतारो देखिन्छ । अत्यावश्यक कामबाहेक बाहिर ननिस्कन प्रहरी प्रशासनले अनुरोध गरेपनि विभिन्न सहरबाट हिडेर सर्वसाधारण घर फर्किरहेका छन् । राजमार्गमा एम्बुलेन्स, दमकल, प्रेस, इन्धन, दूध, तरकारी, फोहोर र प्रशासनबाट अनुमति प्राप्त सवारीसाधान मात्रै संचालनमा छन् । एकअर्काबीचको सम्पर्क घटाउन सरकारले गरेको लकडाउन निर्णय कार्यान्वयन गराउन नेपाल प्रहरी र सशस्त्र प्रहरी राजमार्गमा खटिएका देखिन्छन् । अटेर गरी हिड्ने सवारी साधन र नागरिकलाई प्रहरीले नियन्त्रणमा लिएर कारवाही गरिरहेको बाराका प्रवक्ता गौतम मिश्रले बताए । लकडाउनमा पर्खालबाट नियाल्दै स्थानीय। घरघरमै उपभोग्य सामान लकडाउनले बजार क्षेत्र बन्द भएपछि जीतपुरसिमरा उपमहानगरपालिका, इलाका प्रशासन कार्यालय र इलाका प्रहरी कार्यालयले दैनिक उपभोग हुन्ने खाद्यान्न वस्तु नागरिकको घरमै पुग्ने ब्यवस्था मिलाएको छ । जीतपुरसिमरा उपमहानगरपालिकाका प्रत्येक वडामा एउटा सानो सवारी साधनलाई अनुमति पत्र उपलब्ध गराएर नागरिकको घरमा सामान पुर्याउने व्यवस्था मिलाइएको हो । पैदल हिडेर घरतर्फ जादै सर्वसाधारण । नागरिकले उक्त सवारी साधनका चालकलाई फोन गरेर आफूलाई आवश्यक सामान मगाउन सक्ने गरी ब्यवस्था मिलाएको ईलाका प्रशासन कार्यालय सिमराका प्रमुख कृष्ण गैह्रेले जानकारी दिए । 'जनप्रतिनिधि र प्रहरीसंगको सल्लाहमा एउटा गाडीको ब्यवस्थापन गरेका छौ । उक्त गाडीले नागरिकको घरमै सेवा दिनेछ' उपसचिव गैह्रेले भने यसो गर्नाले नागरिकलाई सामानको अभाव हुदैन र संक्रमणको जोखिम समेत कम हुन्छ ।' जिल्लाको अन्य क्षेत्रमा स्थानिय तह र प्रहरीबीचको समन्वयमा नागरिकलाई दैनिक उपभोग्य वस्तु खरिद गर्ने व्यवस्था मिलाइएको छ । उद्योग कलकारखाना ठप्प लकडाउनपछि पथलैयावीरगन्ज औद्योधिक करिडोरका अधिकांश उद्योग ठप्प छन् । मजदुरको भीडभाड बढी हुने भएका कारण उद्योगलाई पनि ठप्प पारिएको हो । खाद्यान्न, ग्यास, तेल उत्पादन गर्ने उद्योग वाहेक अन्य उद्योग संचालनमा आउन नदिन प्रहरीले निगरानी गरिरहेको छ । सयौं मजदुरको भीडभाड हुने र जोखिम बढ्ने भएको हुँदा प्रहरी परिचालन गरेर निगरानी बढाइएको इलाका प्रहरी कार्यालय सिमराका प्रहरी नायब उपरिक्षक गोविन्द पुरीले जानकारी दिए । सरकारको निर्णय अटेर गरी संचालनमा रहेका केही उद्योगलाई प्रहरीले बन्द गराएको छ । उद्योग बन्द भएपछि दैनिक ज्यालादारीमा काम गरेर गुजारा चलाउने मजदुर भने समस्यामा परेका छन् । टोलटोलमा बाटो बन्द लकडाउन मानिसको आवतजावत नरोकिएपछि जिल्लाका विभिन्न स्थानमा नागरिक आफै सचेत देखिएका छन् । बाहिरी मानिसको आवागमन रोक्न स्थानियले आफ्नो टोल सुरक्षित राख्न बाटो बन्द गर्न थालेका छन्। जीतपुरसिमरा उपमहानगरपालिकाको सिमरा, डुमरवानालगायतका क्षेत्रमा स्थानियले बाटो बन्द गरेको देखिन्छ । जिल्लाका अन्य स्थानमा पनि स्थानियहरुले बाटो बन्द गर्न थालेका छन् । संक्रमणलाई फैलन नदिन र आफ्नो टोलका नागरिक जोगिनका लागि सामुहिक निर्णय गरेर बाटो बन्द गरेर घरभित्र बस्न थालिएको सिमराका दीपक थापाले बताए । जनप्रतिनिधि कोरोना उपचार केन्द्र बनाउँदै कोरोनाको सम्भावित जोखिम बढ्न नदिन बाराका सबै स्थानियले तहले आफ्नो क्षेत्रमा कोरोना संक्रमण उपचार केन्द्र बनाइ रहेका छन् । जिल्लामा पहिलो पटक तयारी थालेको जीतपुरसिमरा उपमहानगरपालिकाले एक सय बेडको क्वारेन्टाइन र आइसोलेशन केन्द्र तयार गरेको छ । अस्पताल बनाउन उपमहानगरपालिकाका जनप्रतिनिधि, कर्मचारी, नेपाली सेना, नेपाल प्रहरी, सशस्त्र प्रहरी र स्थानिय खटिएका थिए । एक दशक भन्दा बढी समयदेखी बन्द अवस्थामा रहेको जीतपुरसिमरा उपमहानगरपालिका २ स्थित गार्मेन्ट उद्योगको भवनमा उपमहानगरले अस्पताल तयार गरेको हो । अस्पताल निर्माणमा सेना, प्रहरी, सशस्त्र प्रहरीसहित राजनितिक दल, उद्योगकारखाना, जीतपुरसिमरा नगर उद्योग वाणिज्य संघ, होटल तथा पर्यटन ब्यवसायी संघलगायत विभिन्न सामाजिक संघसंस्थाले सहयोग गरेको नगर प्रमुख डा कृष्ण पौडेलले जानकारी दिए । अस्पतालमा नगर र सेनाको चिकित्सक टोली बस्ने डा पौडेलले बताए । यसैगरी निजगढ, कोल्हबीसहित विभिन्न स्थानीय तहले उपचार केन्द्र बनाउने कामलाई तिब्रता दिएका छन् । आफ्नो क्षेत्रमा पूर्वतयारीसहित उपचार केन्द्र बनाउन जनप्रतिनिधि र स्थानीय सचेत देखिएका छन् । राजमार्गमा खटिएका प्रहरी । बाराको सिमरामा स्थानीयले टोल प्रवेशमा रोक लगाउन लगाएको बार । माथिमा सबै तस्बिर : दिवाकर भण्डारी"
३८ लाख ग्राहकलाई विद्युत् महसुलमा छुट दिने निर्णय,"काठमाडौं : कोरोनाको त्रास फैलन नदिन सरकारले साताव्यापी लक डाउन गरेको छ। नागरिकलाई यस विषम समयमा राहत दिन सरकारले केही न केही राहत प्याकेज घोषणा गरिरहेका छन्। सोही क्रममा ऊर्जा, जलस्रोत तथा सिँचाइ मन्त्रालयले नागरिकलाई केही न केही राहत दिने लक्ष्यका साथ एउटा महत्वपूर्ण निर्णय गरेको छ। मन्त्रालयले नेपाल विद्युत् प्राधिकरणका ३८ लाख घरायसी ग्राहकलाई महसुल छुट दिने निर्णय गरेको हो। प्राधिकरण सञ्चालक समितिका अध्यक्षसमेत रहेका ऊर्जामन्त्री वर्षमान पुनको अध्यक्षतामा बसेको बैठकले महसुल छुट दिने निर्णय गरेको हो। मन्त्री पुनका अनुसार चैत महिनाका लागि कूल १५० युनिटसम्म विद्युत् प्रयोगमा २० प्रतिशत महसुल छुट दिने निर्णय भएको हो। प्राधिकरण सञ्चालक समिति बैठकले मन्त्रिपरिषद्समक्ष महसुल छुटका लागि सिफारिस गर्ने निर्णय गरेको हो। कोरोना भाइरसको महामारी रोकथामका लागि सरकारद्वारा घोषित लक डाउनको समयमा धेरैको रोजगारी गुमेको तथा आर्थिक गतिविधि ठप्प भएको अवस्थालाई दृष्टिगत गर्दै ग्राहकलाई राहत दिने लक्ष्यका साथ उक्त निर्णय भएको हो। गत बुधबार बसेको कोरोना रोकथाम उच्चस्तरीय समितिले विद्युत् महसुल छुट दिने र इन्डक्शन चुल्हो प्रयोगका लागि नागरिकलाई प्रोत्साहित गर्ने निर्णय गरेको थियो। सो निर्णयले एलपी ग्यास विस्थापन गरी इन्डक्शन चुल्हो प्रयोगमा प्रोत्साहन गर्ने सरकारको लक्ष्यमा सहयोग पुग्नेछ। ऊर्जा मन्त्री पुनका अनुसार विद्युतीय उपकरणको प्रयोग तथा एलपी ग्यासको विस्थापनका लागि शुक्रबार गरिएको निर्णयले विशेष सहयोग पुग्नेछ। लक डाउनका कारण खाना पकाउने ग्यासको अभाव देखिएकाले त्यसको विकल्पमा इलेक्ट्रिक कुकिङलाई प्रोत्साहन गर्न तथा सरकारले जनतालाई राहत दिनुपर्ने भएकाले विद्युत् महसुलमा छुट दिइएको मन्त्री पुनको भनाइ छ। उनले ग्यासबाट इलेक्ट्रिक कुकिङमा सिफ्ट गर्ने अवसरका रुपमा महामारीलाई उपयोग गर्न सकिने स्पष्ट गरे। एकातिर विद्युत्को माग घटेर गएको छ भने अर्कातिर ग्यासको अभाव देखिएको छ, मन्त्री पुनले भने यो ग्यासबाट इलेक्ट्रिक कुकिङमा सिफ्ट गर्ने उपयुक्त अवसर हो। ग्यास बाहिरबाट आयात गर्नुपर्ने तर विद्युत् नेपालकै उत्पादन भएकाले इन्डक्शन चुल्होको प्रवद्र्धन गर्दा अर्थतन्त्रमै सकारात्मक असर पर्ने मन्त्री पुनले विश्वास व्यक्त गरे। नाकाबन्दीका बेला पनि ग्यासको हाहाकार भयो। अहिले पनि अभाव देखिएको छ उनले भने बिजुली जस्तोसुकै सङ्कटमा पनि आउने भएकाले स्विच थिचेपछि खाना पाक्छ। सबै उपभोक्ता एकैपटक ग्यासको विकल्पमा विद्युतीय चुल्होमा जान असम्भव भए पनि काठमाडौँसहित शहरी क्षेत्रबाट त्यसको शुरुआत गर्न सकिने उनको भनाइ छ। प्राधिकरणका कूल ३८ लाख ग्राहकलाई १५० युनिटसम्मको खपतमा २० प्रतिशत छुट दिँदा एक महिनामा सरकारी राजश्वमा रु ५० करोड नोक्सान हुन्छ। गत आर्थिक वर्षमा प्राधिकरणको महसुलबाट रु ३० अर्ब उठेको थियो। उपप्रधान तथा रक्षामन्त्री ईश्वर पोखरेल नेतृत्वको कोभिड१९ रोकथाम तथा नियन्त्रण उच्चस्तरीय समन्वय समितिको बुधबारको बैठकले ग्यासको विकल्पमा विद्युतीय चल्हो प्रवद्र्धन गर्न तथा लक डाउनका समयमा उपभोक्तालाई राहत दिने गरी विद्युत् महसुलमा छुट दिने निर्णय गरेको थियो। नेपालमा मासिक १५० युनिटसम्म विद्युत् खपत गर्नेको सङ्ख्या अधिक छ। कूल ३८ लाख घरासयी ग्राहकमध्ये झण्डै २७ लाखले १५० मेगावाटभन्दा कम बिजुली प्रयोग गर्दै आएको प्राधिकरणको भनाइ छ। लक डाउनका कारण विद्युत् खपतमा भारी गिरावट आएको छ। विद्युत् बढी खपत हुने उद्योगधन्दा, कलकारखाना, व्यापारिक प्रतिष्ठान, होटल, सिनेमा घर, कार्यालय बन्द भएकाले त्यस्तो अवस्था आएको हो। हाल प्राधिकरणले उपलब्ध गराएको विद्युत् घरायसी खपतमा मात्रै प्रयोग भइरहेको छ। माग घटेर ९४५ मेगावाटमा सीमित भएको छ। सामान्य अवस्थामा झण्डै एक हजार ३०० मेगावाट बराबरको विद्युत् माग हुने गरेको थियो। सरकारले व्यापार घाटा घटाउने तथा आत्मनिर्भरता तर्फको यात्राका लागि इन्डक्शन चुल्हो प्रयोगलाई रणनीतिक रुपमा नै अगाडि बढाउने लक्ष्य राखेको छ। सङ्कटको समयमा पनि सकारात्मक प्रभाव पार्न सकिन्छ भन्ने ध्येयका साथ प्राधिकरणले त्यस्तो निर्णय गरेको हो।"
मेडिकल सामग्री लिन नेपाल एयरलाइन्सको विमान चीन जाँदै,"काठमाडौं : मेडिकल सामग्री लिन नेपाल एयरलाइन्सको विमान शनिबार चीन जाने भएको छ । नेपाल एयरलाइन्सको दुईवटा विमानमध्ये वाइडबडी विमान अपरान्ह १२ :३० बजे काठमाडौंबाट चीनको गोन्जाव प्रस्थान गर्ने निगम प्रवक्ता अर्चना खड्काले अन्नपूर्ण पोष्टलाई जानकारी दिइन् । क्याबिन कु्र र प्राविधिकसहित १० जनाको टोली त्यसतर्फ प्रस्थान गर्न लागेको उनले जानकारी दिइन्। अपरान्ह चीन प्रस्थान गरेर आज राति साढे १० देखि ११ बजेभित्र काठमाडौं आइपुग्ने तयारी भएको खड्काले बताइन् । कोभिड १९ रोकथामका लागि नेपाल सरकारले निगमको विमान चार्टर्ड गरी आवश्यक औषधि, उपचार, उपकरण लिन विमान त्यसतर्फ पठाउन लागेको हो ।"
काठ चोरीको आरोपमा पक्राउ,"गुलरिया : महामारीका रुपमा फैलिरहेको कोरोना भाइरस (कोभिड१९) नियन्त्रण तथा रोकथामका लागि गरिएको लकडाउनको अवज्ञा गर्दै बर्दिया राष्ट्रिय निकुञ्जको काठ चोरेको आरोपमा एकजनालाई नियन्त्रणमा लिइएको छ । निकुञ्ज सुरक्षार्थ खटिएका नेपाली सेनाको टोलीले बर्दियाको ठाकुबाबा नगरपालिका ८ चिटकैया निवासी २१ वर्षीय शिवप्रसाद थारुलाई गोलिया र चिरान गरिएका सालका काठसहित नियन्त्रणमा लिएको हो । काठ लुकाइएको भन्ने सुराकी र निकुञ्ज सुरक्षार्थ खटिएको नेपाली सेनाका स्विप टोलीले काठ घिसारेको डाम पछ्याउँदै जाँदा घरमा लुकाएर तथा जमीन मुनी गाडेर राखिएको अवस्थामा करिब १ सय क्विफिट सालका काठ बरामद गरिएको बर्दिया राष्ट्रिय निकुञ्जका प्रमुख संरक्षण अधिकृत अणनाथ बरालले बताए । गस्तीले सालका करिब १२ गोलीया र चिरान गरी राखेका काठहरु भेटाएको छ। 'हामीले बनखेत क्षेत्रमा काठ चोरीएको खबर पाएका थियौं । उनले भने,' खोजबिन गर्दै जाँदा घर छेउछेउमा काठ लुकाएर राखेको अवस्थामा फेला पार्न सफल भएका हौं । पक्राउ गरिएका थारुलाई निकुञ्जको हिरासतमा राखी अनुसन्धान भइरहेको छ । यदि काठ चोरीको कसुर ठहर भएमा राष्ट्रिय निकुञ्ज तथा वन्यजन्तु संरक्षण ऐन २०२९ अनुसार कारबाही हुने प्रमुख संरक्षण अधिकृत बरालले जानकारी दिए ।"
दुर्घटना हुनबाट जोगिएको बिमानमा को को थिए ? (अपडेट),"नेपालगन्ज : नेपाल एयरलाइन्सको स्वास्थ्यको सामान ल्याएर आएको कार्गो विमान शनिबार मध्यान्न १२ बजे नेपालगन्ज विमास्थलमा दुर्घटना हुनबाट बचेको छ । जिल्ला प्रहरी कार्यालय बाँकेका प्रवक्ता डीएसपी शिवबहादुर सिंहका अनुसार काठमाडौंबाट नेपालगन्जका लागि स्वास्थ्यका सामान र स्वाब लिन आएको विमान रनवेमा चिप्लिएर दक्षिणमा सय मिटर टाढा खेतमा पुगेको हो । विमानमा रहेका नेपालगन्जको भेरी अस्पताल र नेपालगन्ज मेडिकल कलेज शिक्षण अस्पतालका दुईजना डाक्टर, दुई जना विमान चालक र एकजना एयर होस्टेल सबै सकुशल छन् । विमानमा सामान्य क्षति मात्र पुगेको छ । जिल्ला स्वास्थ्य कार्यालय बाँकेका कोरोना फोकल पर्सन नरेशबावु श्रेष्ठका अनुसार विमानमा खजुरा क्यान्सर अस्पतालको आइसोलेसनको सामान ल्याइएको थियो भने प्रदेश ५, कर्णाली र सुदूरपश्चिम प्रदेशका विभिन्न अस्पतालबाट कोरोना आशंकित व्यक्तिको स्वाब विमानबाट काठमाडौं पठाइँदै थियो । विमान रनवेबाट चिप्लिएपछि स्वाब लिन अर्को विमान आउन लागेको श्रेष्ठले बताए । उनले भने, डाक्टर साबहरु सबै अहिले त अस्पताल नै पुगिसक्नु भएको छ । हामीले सबै सामान ओसारिसकेका छौं । कसैलाई केही भएको छैन ।'"
लकडाउनमा खुलेको आकाश,"काठमाडौं : आज 'लक डाउन' को पाँचौ दिन। मुलुक कोरोनाको त्रासमा छ।लामो समय घरभित्रै बस्नु पर्दा सबैलाई अत्यास लागेको छ।तर, यो अत्यासलाई खुलेको आकाशले केही हदसम्म बिर्साउने प्रयास गरिरहेको छ। शनिबार बिहानैदेखि आकाश सफा छ। काठमाडौंबाटै वरिपरिका हिमालहरु सहजै देखिएका छन्। लकडाउनले गाडी नचल्दा मौसम सफा भएको विज्ञहरुले बताएका छन् । मानवीय गतिविधि घरभित्रै हुन थालेपछि वातावरणमा सकारात्मक प्रभाव परेको हो। जल तथा मौसम पूर्वानुमान महाशाखाले शनिबारदेखि मौसममा सुधार हुँदै जाने जनाएको छ। प्रिमनसुनको समय भएकाले पहाडि भूभागको मौसम अपराह्न तथा साँझपख परिवर्तन हुने महाशाखाको अनुमान छ।"
वीपी प्रतिष्ठानमा भर्ना भएका १६ जनाको कोभिड१९ परीक्षण रिपोर्ट आयो,धरान : कोभिड१९ कोरोना भाइरसको आशंकामा वीपी कोइराला स्वास्थ्य विज्ञान प्रतिष्ठान धरानमा उपचारका लागि भर्ना भएका १६ जना बिरामीको स्वाब रिपोर्ट नेगेटिभ देखिएको छ । प्रतिष्ठानमा यही यहि चैत १ गते भर्ना भएका ३ जना र ११ भर्ना भएका १३ जना गरी भएका १६ जनाको स्वाब परीक्षणका लागि राष्ट्रिय जनस्वास्थ्य प्रयोगशाला टेकुमा नमूना पठाइएको थियो । उनीहरु सबैको स्वाब रिपोर्ट नेगेटिभ देखिएको वीपी प्रतिष्ठानका सहायक प्रवक्ता डा अशोक ऐरले जानकारी दिएका छन् । उनले शनिबार पनि तीनजना बिरामीको नमुना परीक्षणका लागि टेकु पठाइएको जानकारी दिए। प्रतिष्ठानका सहायक निर्देशक डा विकास साहले फ्रान्सबाट कतार हुँदै जहाजमा नेपाल आएकी कोरोना सक्रमित युवतीसंगै आएका धरान६ पानवारीका युवाको स्वाब परीक्षण पनि नेगेटिभ देखिएको बताए । संक्रमित युवतीसँगै आएका सुनसरीका चार जना मध्ये अन्य तीन जनाको भने परीक्षण गरिएको छैन्। अहिले कोरोनाको आशंकामा प्रदेश १ का विभिन्न जिल्लाका ८ जना प्रतिष्ठानमा भर्ना भइस् उपचार गराइरहेको साहले जानकारी दिए। आशंका गरिएकोको रिपोर्ट देखिएपीछ धरानको वातावरण केही सहज भएको छ । केही बिरामीको रिपोर्ट नेगेटिभ आयो भनेर ढुक्क हुने अवस्था नरहेकोले सचेत भएर घरमै बस्न इलाका प्रहरी कार्यालय धरानका डिएसपी ढुण्डिराज न्यौपानेले आग्रह गरे। उनले सुरक्षामा प्रहरी चौबिसै घण्टा खटिरहेको भएपनि सर्वसाधारणले लकडाउन उंलघन गरेको भन्दै दुखेसो पोखे।
कोरोना कोषलाई अख्तियारका आयुक्तको १५ दिनको तलब सहयोग,"काठमाडौं : सरकारले स्थापना गरेको कोरोना भाइरस संक्रमण रोकथाम कोषमा अख्तियारका प्रमुख आयुक्तसहित आयुक्तहरुले तलब स्केललको १५ दिनको तबल उपलब्ध गराउने भएका छन्। अख्तियारका प्रमुख आयुक्त नबीनकुमार घिमिरे, आयुक्त डा गणेशराज जोशी र आयुक्त डा साविरी थापा गुरुङले सुरुको तलब स्केलको १५ दिनको तलब उपलब्ध गराउने अख्तियारका प्रवक्ता प्रदीपकुमार कोइराला जनाएका छन्। सचिवलगायत कर्मचारीको हकमा नेपाल सरकारले तोकेको श्रेणीबमोजिम कोरोना उपचार कोषमा जम्मा गरिने छ।"
मुस्कानलाई एसिड छयाप्ने अभियुक्त रिहा,"वीरगन्ज : वीरगन्जकी किशोरी मुस्का खातुनलाई एसिड प्रहार गर्ने २ अभियुक्तमध्ये एकजना रिहा भएका छन् । वीरगन्ज बालसुधार गृहमा रहेका अभियुक्तद्वय वीरगन्ज २ छपकैयाका सम्साद मिया र मजिद आलममध्ये सम्साद रिहा भएका हुन् । पर्सा जिल्ला अदालतको आदेशमा बैशाख १४ गते फेरि उपस्थित हुने गरी सम्साद शुक्रबार बालसुधार गृहबाट रिहा भएका हुन् । सर्वोच्च आदलतमा चैत ७ गते बसेको न्यायधिशको बैठकले बाल सुधारगृहमा रहेका बालबालिकालाई कोरोना संक्रमणको बेला उनीहरूको कैद सजाय स्थगन गरी अभिभावकको जिम्मा लगाउन सकिने निर्णय गरेको थियो । सर्वोच्चको निर्णयमा कोरोना भाइरसको संक्रमणका बेला बाल सुधारगृहमा रहेका बालबालिकालाई खोजेको समयमा उपस्थित गराउन मिल्ने गरी अभिभावको जिम्मा लगाएर पठाउन सकिने उल्लेख छ । त्यही निर्णयबमोजिम सम्सादकी आमाले कोरोना संक्रमणका बेला आफ्नो नाबालक छोरालाई आफ्नो जिम्मा दिन माग गर्दै गत बुधबार अदालतमा निवेदन दिएकी थिइन् । बिहिबार न्यायाधीश विष्णुप्रसाद अर्यालयको इजलासले वैशाख १४ गते अदालतमा उपस्थित गराउने गरी सम्सादलाई उनकी आमाको जिम्मा लगाउन आदेश दिएपछि उनी रिहा भएको पर्सा जिल्ला अदालतकी नायब सुब्बा वर्षा साहले जानकारी दिइन् । मुस्कानलाई एसिड छ्याप्ने अर्का अभियुक्त मजिद आलमका अभिभावकले पनि रिहाको माग गर्दै अदालतमा निवेदन दिएको भए पनि अदालते निवेदन खारेज गरिदिएको छ । मजिदको उमेर १८ वर्ष पुगेकाले उनलाई छोड्न नमिल्ने भन्दै उनका अभिभावकले दिएको निवेदन खारेजको आदेश शुक्रबार भएको पर्सा जिल्ला अदालतका श्रेस्तेदार कृष्णप्रसाद अधिकारीले जानकारी दिए । वीरगन्ज ३ छपकैयाबाट वीरगन्ज ६ मा रहेको त्रिभुवन हनुमान माध्यमिक विद्यालयमा पढ्न जाने क्रममा गत भदौ २० गते बिहान वीरगन्जको विर्ता स्थित गणेशमान चोकमा मुस्कान खातुनमाथि सम्साद र मजिदले एसिड प्रहार गरेका थिए । एसिड प्रहारबाट गम्भीर घाइते मुस्कानको अहिले पनि काठमाडौंको कीर्तिपुर अस्पतालमा उपचार भइहेको छ । घटना लगत्तै पक्राउ परेका सम्साद र मजिद दुवैको त्यसबेला प्रहरीबाट पेश भएको मिसिलमा उमेर १८ वर्ष पुगेको प्रमाण नभएपछि कारागारमा नभइ बालसुधार गृहमा राख्न अदालतले आदेश दिएअनुसार दुवैलाई बालसुधार गृहमा राखिएको थियो । मुस्कानका बुबा रसुल अन्सारीले भने छोरीमाथि एसिड छयाप्ने अभियुक्तलाई कोरोना संक्रमणको बहानामा रिहा गर्ने काम गलत भएको बताए । कोरोना महामारीको त्रास वीरगन्ज र नेपालमा मात्र नभइ विश्वभर नै रहेकाले यसकै बहानमा अपराधीलाई रिहा गर्नु जायज नभएको प्रतिक्रिया उनले दिए । अहिले पनि छोरीको उपचार काठमाण्डौमै चलिरहेको भन्दै उनले भने , अपराधीलाई छाडेर सरकारले हामीमाथि नै अन्याय गरेको छ ।'"
दैलेखमा कोरोना कहर : मास्कको सट्टा सालको पात !,"दैलेख : शुक्रबार साँझ ७ बजेतिर दैलेखमा सञ्चालित बाल हेल्पलाइन १०९८ मा एक्कासी फोनको घण्टी बज्यो । हेल्पलाइनमा खटिएका कर्मचारीले हत्तपत्त फोन उठाए । १० वर्षीया बालिका अलपत्र परेको खबर आयो । दैलेखको पञ्चकोशी तीर्थस्थल अन्तर्गत श्रीस्थान क्षेत्रमा अलपत्र परेकी बालिकालाई जिल्ला प्रहरी कार्यालय दैलेखको सहयोगमा राती नै उद्दार गरियो। अलपत्र अवस्थामा फेला परेकी बालिकालाई बाल हेल्पलाइनको संरक्षणमा राखेर अभिभावकको खोजी सुरु भयो । शनिबार बिहान मात्रै बालिकाका अभिभावक सम्पर्कमा आए । महाबु गाउँपालिका वडा नं ३ घर भएकी बालिकाका अभिभावकलाई बाल हेल्पलाइनको कार्यालयमा बोलाएर जिम्मा लगाइसकेको हेल्पलाइन संयोजक रमा श्रेष्ठले जानकारी दिइन् । बालिकालाई लिन आउने आफन्त मध्येकी एक थिइन्, जुना नेपाली । उनले सालको पातको मास्कले मुख छोपिरहेकी थिइन् । कोरोना भाइरस (कोभिड १९) को संक्रमणबाट बच्न उनले कपडाको मास्कको सट्टा सालको पातले मुख छोपेको बताइन् । बजारमा मास्क पाइएन, वनमा पाइने सालको पातलाई मास्कको बनाएर प्रयोग गरेकी हुँ', उनले भनिन् । नेपालमा पनि कोरोना भाइरसको संक्रमण देखिएपछि आम नागरिक त्रसित बनेका छन् । भारत लगाएत अन्य मुलकबाट धमाधम गाउँ फर्किएपछि भाइरसको सम्भावित जोखिम गाउँमा पनि बढेको छ । संक्रमणबाट जोखिन ग्रामीण भेगका नागरिक मास्कको सट्टा सालको पात, गलबन्दी, रुमाल मुख छोप्न प्रयोग गरिरहेका देखिछन् ।"
ज्याला मजदुरलाई दैनिक खाद्यान्न सहयोग,"तानसेन : सरकारले कोरोना भाइरसको सक्रमणबाट बच्न र बचाउन लकडाउन सुरु गरेपछि दैनिक काम गरेर बिहान साँझ छाक टार्ने ज्याला मजदुरलाई पाल्पामा खाद्यान्न सहयोग गर्दै आएका छन् । तानसेन ४ का युवा धमेन्द्र गुप्ताले लकडाउन भएको दिन चैत्र ११ गतेदेखि दैनिक १५ जना मजदुरलाई खाद्यान्न वितरण गर्दै आएका हुन् । एकजना मजदुरलाई दैनिक २ किलो चामल, ३ सय ग्राम दाल र आधा किलो आलु वितरण गर्दै आएका छन् । एकपटक आएका मजदुरलाई कोरोना भाइरसको सक्रमणको जोखिम नहोस् भनी उनीहरुको डेरामै खाद्यान्न पुर्याउँदै आएको व्यापारी गुप्ताले बताए । लकडाउनको अवधिभर मजदुरलाई नियमित खाद्यान्न सहयोग गर्ने उनले बताए । यसैगरी इस्लामिक सक्रिय युवा समाज रामपुर पाल्पाले रामपुर क्षेत्रका १४ मजदुर परिवारलाई खाद्यान्न वितरण गरेको छ । युवा समाजले लकडाउनको समयमा काम गर्न नपाएका १४ मजदुर परिवारलाई दाल, चामल, च्युरा, तेल र नुन लगाएतका खाद्यान्न वितरण गरेको हो । इस्लामिक सक्रिय युवा समाजले प्रतिपरिवार १० केजी चामल, २ केजी चिउरा, २ केजी दाल, २ लिटर खाने तेल, १ केजी चिनी र १ केजी नुन वितरण गरिएको समाजका अध्यक्ष ल्याकत अलीले बताए । इस्लामिक सक्रिय युवा समाजले पाल्पा रामपुर भित्रका सबै मजदुर परिवारमा खाद्यान्न सामग्री सहयोग गर्ने युवा समाजका अध्यक्ष अलीले बताए । युवा समाजका पदाधिकारी तथा सदस्यबीच सहयोग संकलन गरी मजदुर परिवारमा वितरण गरिएको उनले बताए ।"
सुकुम्बासी बस्तीका मजदुरलाई वडाअध्यक्षले दिए खाद्यान्न,"धरान : कोराना भाइरस (कोभिड१९) का कारण सरकारले लकडाउन गरेका कारण दैनिक मजदुरी गरेर जिविकोपार्जन गर्दै आएका अति विपन्न परिवारलाई धरानका वडाअध्यक्षहरुले खाद्यान्न वितरण गरेका छन् । लकडाउनले दैनिक श्रम गर्न नपाएर भोकै बसेका धरान उपमहानगरपालिका ५ का ४३ घर परिवारलाई वडाअध्यक्ष सन्तोष लिम्बुले खाद्यान्न वितरण गरेका हुन् । दैनिक श्रम गर्न नपाए पश्चात खाद्यान्न अभावका कारण भोकै बसेको थाहा पाएपछि वडाअध्यक्ष सन्तोष लिम्बुले ४३ घर परिवारलाई आफ्नै खर्चमा खाद्यान्न वितरण गरेका हुन् । धरान उपमहानगरपालिका५ स्थित सुकुम्बासी बस्तीमा बसोवास अति विपन्न परिवारलाई वडाध्यक्ष लिम्बूले प्रति परिवार ५० केजी चामल, २ केजी दाल, १ लिटर खाने तेल र १ किलो नुन वितरण गरेका हुन् । सुकुम्वासी बस्तीमा बसोवास गर्ने अतिविपन्न परिवारको पहिचान विपन्न परिवारलाई खाद्यान्न वितरण गरिएको लिम्बुले बताए । उनले सरकारले लकडाउन गरेपछि दैनिक मजदुरी गरेर जिविकोपार्जन गर्दै आएका परिवारको बिचल्ली भएको भन्दै तत्काल राहत वितरण गर्नसमेत सरकारसँग माग गरेका छन् । दैनिक मजदुरी गर्न जान नपाएपछि बिहान बेलुका हातमुख जोर्न समस्या भइरहेको अवस्थामा वडाअध्यक्षले सहानभूति राखेर खाद्यान्न वितरण गरेकाले धेरै राहत भएको स्थानीय चन्द्रमाया बानियाले बताईन् । त्यस्तै धरान ७ वडाअध्यक्ष जिवन सुवेदी र १४ का वडाअध्यक्ष कृष्ण भट्टराईले समेत अति विपन्न परिवारलाई दाल, चामल, खाने तेल लगायतका खाद्य सामाग्री वितरण गरेका छन् । भोजपुरबाट धरान आएर दैनिक मजदुरी गर्दै आएका जंगबहादुर तामाङले दैनिक मजदुरी गर्न नपाउँदा जिविकोपार्जन गर्दै आएका परिवारलाई जीवन गुजारा गर्न समस्या भएको बताए । उनले भाडामा बसेर दैनिक मजदुरी गरेर परिवार पाल्दै आएको भएपनि पाँचदिनदेखि काम गर्न नपाइएकाले जिविकोपार्जनमा समस्या भएको गुनासो गरे ।"
कोरोनाबारे भ्रम फैलाउने ३ वेबसाइट बन्द,"काठमाडौं : कोरोना भाइरस (कोभिड१९) बारे भ्रम फैलाउने ३ वेबसाइट बन्द गरिएको प्रेस काउन्सिल नेपालले जानकारी दिएको छ। शुक्रबार ती वेबसाइटमा नेपालबाट कुनै सामग्री प्रकाशन प्रशारण गर्न नपाउने गरी बन्द गरिएको हो। नोबेल कोरोना भाइरसको संक्रमणका घटना अत्यन्तै आपत्तिजनक, भ्रमपूर्ण र अतिरञ्जित शीर्षक राखेर प्रकाशित हुने गरेको काउन्सिलको अनुगमनबाट देखिन आएको छ, काउन्सिलको विज्ञप्तिमा भनिएको छ, नियमानुसार दर्ता एवं सूचीकरण नभएका ३ वटा वेबसाइट नेपालभित्र प्रकाशनप्रशारण हुन नसक्ने गरी नेपाल दूरसञ्चार प्राधिकरणलाई पत्राचार भएको छ। योसँगै हालसम्म ११ वटा वेबसाइटलाई नेपालबाट खुल्न नसक्ने गरी बन्द गरिएको काउन्सिलले जनाएको छ। यसैगरी काउन्सिलले अन्य ३ वटा वेबसाइटलाई आपत्तिजनक तथा विवादास्पद सामग्री हटाउन र २४ घण्टाभित्र स्पष्टकरण दिन निर्देशन दिएको छ।"
लकडाउन : दुवै देशका नागरिक अलपत्र,"भैरहवा : कोरोना संक्रमण नियन्त्रण गर्न लकडाउन गरिएपछि नेपाल र भारत दुवै देशका नागरिक बाटोमै अलपत्र परेका छन्। रोजगारीका लागि एकअर्का देशमा रहेका उनीहरू घर फर्किन लागेका थिए। आआफ्ना नागरिकलाई उद्धार गरेर सुरक्षित रूपमा भित्र्याउन दुवै देशले तदारुकता देखाएका छैनन्। दुवै देशका सीमानाकाबाट आवतजावत ठप्प छ। जसको मारमा सर्वसाधारण परेका छन्। दुवै देशमा लकडाउनका कारण न सवारीसाधन पाइएको छ न त कतै केही खानलाई खाद्यान्न। बजार पसल सुनसान छन्। उनीहरूसँग पानीको सहाराबाहेक अन्य केही उपाय छैन। भारतमा लकडाउनका कारण भारतको गजियाबादमा नेपाली नागरिक अलपत्र परेका छन्। भारतीय सञ्चारमाध्यम एबीपी न्युजले देखाएको रिपोर्टअनुसार कोरोना त्रासले उनीहरू नेपाल फर्किन लागेका थिए। उनीहरू घर फर्किन मुम्बईबाट रेल चढी दिल्ली पुगेका थिए। त्यहाँबाट निस्किने बेला लकडाउनका कारण उनीहरू दिल्लीको सीमामा तीन दिनदेखि अलपत्र परेका हुन्। बास बसेको होटलबाट निकालिएपछि उनीहरू बाटोमा पुगेका छन्। एक महिलाले डेढ महिनाको बच्चा बोकेकी छन्। बच्चालाई दूधसमेत खुवाउन सकिएको छैन। घर हिँडेरै जानुको विकल्प नरहेको उनीहरूको भनाइ छ। भारतको तमिलनाडुबाट पोखरा भ्रमणमा आएका ३२ जना घर फर्किन खोज्दा रुपन्देहीको सीमामा तीन दिनदेखि अलपत्र छन्। भारतमा आगमन बन्द गरिएपछि सीमामा खटिएका भारतीय सुरक्षाकर्मीले उनीहरूलाई मुलुक भित्रिन दिएका छैनन्। बुटवल उपमहानगरपालिकामा सैलुन पसल चलाउँदै आएका दुई दाजुभाइ परिवारसहित भारत फर्किन खोज्दा अलपत्र परेका छन्। लकडाउनका कारण गाडी सुविधा पाइएको छैन। ठाउँठाउँमा सुरक्षाकर्मीले रोक्छन्। बढ्दो गर्मीमा पैदलै घर फर्किन लागेका यी परिवारको एक जना सदस्यको खुट्टामा घाउ भइसकेको छ। खाजा पसलसमेत बन्द रहेकाले उनीहरू भोकभोकै छन्। सैलुन पसल बन्द भएकाले परिवारलाई खाना खानसमेत समस्या परेपछि घर फर्किन लागेका हौँ, बुटवलमा व्यवसाय गर्दै आएका भारतका रमेश ठाकुरले भने, सीमाबाट जान दिएको छैन भन्ने सुनेका छौं तापनि जाँदै छांै हेरौँ के हुन्छ। दाजुभाइको छुट्टाछुट्टै परिवार छ। दुवै भाइ परिवारसहित पैदल घर फर्किन लागेका हुन्। डेरा लिएर बसोबास गर्दै आएका उनीहरूलाई स्थानीय जनप्रतिनिधिले मास्क वितरण गर्ने क्रममा मास्कसमेत नपाएको उनीहरूले गुनासो गरे। हामी बुटवलमा व्यवसाय गरेर उपमहानगरपालिकालाई कर तिर्छौं तर आज विपद् परेको बेला मास्कसमेत हामीलाई दिइएन, उनले भने। नेपाल वा भारत सरकारले आफूहरूजस्तै समस्या परेर अलपत्र परेकाहरूलाई उद्धार गर्नुपर्ने उनीहरूको भनाइ छ। यस्तै, तिलोत्तमा नगरपालिकामा मजदुरीको काम गर्ने भारतका तीन युवा पनि अलपत्र परेका छन्। काम रोकिएपछि रकम अभावमा जीविकोपार्जन गर्न समस्या परेपछि उनीहरू पैदलै घर फर्किन थालेका हुन्। तर, सवारी साधन नपाइएपछि र सीमा रोकिएपछि उनीहरू अलपत्र छन्। सडकमा प्रहरीले गाली गरेर डेरामा फर्केर जाऊ भनेपछि फर्कन थालेका थियौं, अलपत्र परेका अजय चौहानले भने, फेरि खै के सोचेर जाऊ भनेपछि अहिले घर जाँदै छौँ। तर, गर्मीमा भोकभोकै हिँडेर जान निकै समस्या परेको छ। उनले थपे, सीमाबाट पनि जान दिइएको छैन भन्ने सुनेका छौँ तर जाँदै छौँ , फर्काइदियो भने फेरि आएर डेरामा पानीको सहारामा बस्ने बाहेक अन्य कुनै विकल्प हँुदैन।"
बादी बस्तीमा छाकटार्ने समस्या,"दैलेख : कोरोना भाइरस संक्रमण फैलन सक्ने भन्दै गत मंगलवारदेखि लकडाउन गरेपछि उद्योग व्यापार क्षेत्र अस्तव्यस्त छ। लकडाउनले गर्दा दैनिक ज्याला मजदुरी गरेर छाक टार्ने समुदाय समस्यामा परेका छन्। नारायण नगरपालिका१ गणेशचोकस्थित नमुना बादीबस्तीका स्थानीयलाई छाक टार्न हम्मे हम्मे परेको छ। यो बस्तीका प्रायसबै परिवार ज्याला मजदुरीमा आ िश्रत छन्। ट्रक, ट्याक्टर तथा गोदामबाट सामान लोड अनलोड गरेर जिवीकोपार्जन गर्दै आएका बादी समस्यामा परेका हुन्। एक हप्तादेखि काम पाएका छैनौ, स्थानीय रामकुमारी बादीले भनिन् लोडअनलोड गरेर परिवार चलेको थियो, अब त भोकभोकै हुनुपर्ने स्थिति आएको छ। स्थानीय प्रशासनले खाद्यान्नको जोहो गरिदिनुपर्ने उनको माग छ। दिनभरी काम गरेर साँझ एक केजी चामल ल्याएर परिवारको गर्जो टारिरहेका थियौ, रोगले त पछि मर्ने थियौ, अहिले त भोकले मर्ने स्थिति आयो, उनले भनिन्। ७० बर्षीषा भविसरा बादी भन्छिन् सक्नेले सिमेन्ट सरिया बोकेर परिवार पाल्थे, हामी नसक्नेले चाउचाउको पेटी बोकेर परिवार पाल्दै आएका थियौ, घरमा खाद्यान्न छैन् अब कसरी बाँच्ने ? रामकुमारी र भविसराजस्तै यो बस्तीमा दैनिक ज्यालादारी गरी हातमुख जोड्नेको संख्या धेरै छ। दैनिक काम गरेर परिवार पाल्ने युवा अहिले घरमै थन्किनु पर्दा चिन्तामा छन्। काम गर्ने सहज वातावरण नहुन्जेलसम्म ज्यालादारी गरी हातमुख जोड्ने परिवारलाई सरकारले खाद्यान्नको व्यवस्था गर्नुपर्ने स्थनीय दीपक बादी बताउँछन्। काम बन्द भएपछि खाद्यान्न, खाना पकाउने ग्यास र दाउराको अभाव भएको उनको गुनासो छ। लकडाउनको अघिल्लो दिन यहाँका दुई घरपरिवार मजदुरीका लागि भारत गरेका थिए। तर उनिहरु अहिलेपनि सम्पर्कमा नरहेका बादी समुदायकी अगुवा पवित्रा बादीले बताइन्। यो वस्तीमा ६५ घरपरिवारका चार सय जना बसोबास गर्दैै आएका छन्।"
कोरोनाको उपचाररत युवतीको स्वास्थ्मा सुधार,काठमाडौं : फ्रान्सबाट कतारको दोहा हुँदै नेपाल आएर कोरोना भाइरसको उपचाररत १९ वर्षीया युवतीको अहिले पनि टेकुस्थित शुक्रराज ट्रपिकल तथा सरुवा रोग अस्पतालको आइसोलेसन कक्षमा उपचारमा रहेकी छिन् । उपचाररत ती युवती अस्पतालबाट डिस्चार्ज भएको भनी समाजिक सञ्जाल र केही सञ्चारमाध्यममा आएपछि अस्पतालले युवती अस्पतालमै रहेको र उनको स्वास्थ्यमा राम्रो सुधार भइरहेको जनाएको हो । स्वास्थ्य तथा जनसङ्ख्या मन्त्रालयका प्रवक्ता डा विकास देवकोटाले सङ्क्रमित युवती अस्पतालमै उपचाररत रहेको जानकारी दिए । उनले कोभिड१९ सङ्क्रमित तीनै जनाको अस्पतालमा उपचार भइरहेको र उनीहरुको स्वास्थ्य अवस्था सामान्य रहेको बताए। फ्रान्सबाट आएको कोभिड१९ सङ्क्रमित युवतीको परिवारका सदस्यको कोभिड परीक्षणको नजिता नेगेटिभ आएको अस्पतालले जनाएको छ । फ्रान्सबाट गत चैत ४ गते कतारको दोहा हुँदै काठमाडौँ आएको युवतीमा कोभिडको सङ्क्रमण देखिएपछि आइसोलेसनमा राखेर उपचार भइरहेको हो । नेपालमा हालसम्म चार जनामा कोभिडको सङ्क्रमण देखिए पनि एक जना उपचारपछि घर फर्किसकेका छन् । रासस
खुला सिमानाको सकस,"इलामताप्लेजुङ : नेपालभारत साढे ५२ किमि खुला सिमाना रहेको इलाममा भारतबाट लुकिछिपी आउने नागरिकको लेखाजोखा गर्न स्थानीय सरकारलाई पनि समस्या परेको छ । रोङ गाउँपालिकाले मात्रै भारतको उडिसा, चेन्नाई, बंलोरलगायत क्षेत्रबाट आएका ८२ जनालाई विद्यालयमा क्वारेन्टाइन बनाएर राखेको छ । नाकामा जनप्रतिनिधि, स्थानीय र सुरक्षाकर्मीको निगरानी बढाइएको छ । वाड नं ६ का अध्यक्ष सुवास सेङ्बोले विदेश गएका नागरिकका परिवारसँग प्रत्यक्ष सम्पर्कमा रहेर निगरानी गरिएको बताए । रोङमा मात्रै १२ किमि नेपालभारत सिमाना पर्छ । इलाम जिल्लाको सबैभन्दा बढी भारतसँग सिमाना जोडिएको सूर्योदय नगरपालिकामा ७ जनालाई पशुपतिनगरस्थित क्वारेन्टाइनमा राखिएको स्वास्थ्य उपसमिति संयोजक पेमा उर्गेन लामाले बताए । उनले वडास्तरीय समिति निर्माण गरेर विदेशबाट आउनेको निगरानी सुरु गरेको बताए । पशुपतिनगरमा तयार गरिएको १५ शड्ढयाका क्वारेन्टाइन व्यवस्था गरिएको छ । सूर्योदयमा ७५ जना विदेशबाट आएका नागरिक रहेको नगरपालिकाले जनाएको छ । सूर्योदय नगरपालिकामा समाल्बुङ, अन्तु, पशुपतिनगर, मानेभञ्याङलगायत नाका छन् । सन्दकपुर गाउँपालिकाले पनि सिमानामा निगरानी बढाएको छ । स्थानीय र सुरक्षाकर्मीले त्यसको निगरानी गरिरहेको गाउँपालिकाका प्रवक्ता गिरिराज खनालले बताए । सन्दकपुर गाउँपालिकाले ५० बेड क्षमताको क्वारेन्टाइन स्थापना गरेको उनले जानकारी दिए । चिवाभञ्ज्याङ र पशुपतिनगर नाका बन्द भएपछि भारतबाट नेपाल प्रवेश गर्नेले तिम्बुङ पोखरी छेउबाट मानिस ताप्लेजुङ प्रवेश गर्ने सम्भावना रहेको जनप्रतिनिधिहरू बताउँछन् । विदेशबाट गाउँ फर्किएका मानिस घरपरिवारसँग बसिरहेको मेरिङ्नेद गाउँपालिका५ का वडाध्यक्ष जयबहादुर खड्काले सुनाए । कामको सिलसिलामा भारत भएका ११ जना स्थानीय चैत ९ गते गाउँ फर्किएर परिवारसँगै बसेका छन्, खड्काले भने । भारतबाट फर्किएकाको स्वास्थ्य परीक्षण गर्ने तयारी गरिरहेको गाउँपालिकाको स्वास्थ्य शाखाका एचए उदय यादवले बताए । आफूले परिवारसँग नबसी छुट्टै बस्न बारम्बार भने पनि नमानेको उनको गुनासो छ । पछिल्लो एक सातामा आफ्नो गाउँपालिकामा १० जना मानिस बाहिरबाट आएको आठराई त्रिवेणी गाउँपालिकाका प्रमुख विश्वनाथ सिटौलाले बताए । स्वास्थ्यकर्मीका लागि व्यक्तिगत सुरक्षा सामग्री नहुँदा उनीहरूको परीक्षण गर्न समस्या रहेको सटौलाको भनाइ छ ।"
कोरोनाबारे भ्रम : दलाई लामाको सन्देश भन्दै आँगन खन्दै,"गोरखा : दैलो अगाडी खाल्डो खन्दा निस्केको अँगार निधारमा लगायो भने कोरोनाले छुँदैन भन्ने भ्रामक सन्देश फैलिएपछि गोरखाका विभिन्न गाउँका बासिन्दा अहिले आँगन खन्नमा व्यस्त छन् । धार्चे गाउँपालिका२ रुन्चेतमा दुईसय ६५ घरका बासिन्दाले खाल्डो खनिसकेको स्थानीय शिक्षक रामपति गुरुङले जानकारी दिए । हिजोदेखि यो हल्ला चलेको हो। हाम्रो गाउँका सबै घरको आँगन खनिसकेका छन्, उनले भने, आँगन खन्दा अँगार जस्तो चिज भेटिने रहेछ । अनि त्यो परिवारले निधारमा, घाँटीमा लगाएर हिडिरहेका छन् । विपतका बेला आत्तिएका सिधासाधा गाउँले यसबाट मुक्ति पाउन जे गर्न पनि तयार हुने उनले बताए । केरौंजा गाउँमा पनि धमाधम खन्ने काम भइरहेको वडा अध्यक्ष सुकबहादुर गुरुङ बताउछन् । मेरो घरमा चाहिँ खनेको छैन । हाम्रो गाउँमा करिब तीन सय घर छन् । केहीबाहेक प्राय सबै घरमा खनिएको छ, उनले भने । धार्चे गाउँपालिका३ का वडाअध्यक्ष इन्द्रप्रसाद गुरुङको परिवार पनि आँगन खनेर कालो टीका लगाएका छन् । हाम्रो गाउँमा त आँगन खन्नू कालो टीका लगाउनू भनेर हिजो कटुवाल करायो, उनले भने, आज त बिहानै तीन बजेदेखि अहिलेसम्म पनि आँगन खनिरहेका छन् । मेरो परिवारले पनि खनिसके । गाउँलेको मन शान्त हुन्छ भने होओस् भनेर आफू पनि चुपचाप बसेको उनको भनाइ छ । आफ्नो गाउँमा पनि दलाइ लामाले पठाएको सन्देश भनेर सबैले दैलो खनेर निस्केको कालो टीका लगाउने गरेको बारपाक सुलीकोट गाउँपालिका३ की शिक्षिका सलिना गुरुङले जानकारी दिइन् ।"
"सिकारमा हिँडेका युवाको गोली लागेर मृत्यु, बन्दुकसहित ४ जना पक्राउ","चरिकोट : सिकारमा हिँडेका कालिञ्चोक गाउँपालिका९ सुन्द्रावतीका एक युवाको गोली लागेर मृत्यु भएको छ। सुक्राम सामुदायिक वन क्षेत्रमा बिहीबार सिकार खेल्न गएका कालिञ्चोक गाउँपालिका९, सुन्द्रावतीका २७ वर्षीय शिव थामीको तिघ्रामाथि गोली लागेर मृत्यु भएको स्थानीयले बताएका छन्। रुखबाट लडेर मृत्यु भएको भन्ने सूचना प्राप्त भए पनि चरिकोट अस्पतालमा ल्याइएको लासको प्रारम्भिक मुचुल्का अनुसार थामीको तिघ्राभन्दा माथि गोली लागेको निसाना देखिएपछि प्रहरीले थप अनुसन्धान सुरु गरेको थियो। अनुसन्धानको क्रममा घटनास्थलको वन क्षेत्रबाट तीन थान भरुवा बन्दुक बरामद गरेको दोलखाको प्रहरी प्रवक्ता प्रहरी निरीक्षक रेशम बोहराले जानकारी दिए। घटनामा संलग्न भएको आशंकामा चारजना पुरुषलाई नियन्त्रणमा लिएर अनुसन्धान गरिरहेको प्रहरीले जनाएको छ। बिहीबार राती ९ बजेदेखि मृतक थामीको शव चरिकोट अस्पतालको मुर्दाघरका रहेको छ । प्रहरीले थामीको शवलाई पोष्टमार्टमको लागि काठमाण्डौं पठाउने तयारी गरेको छ। घटना बिहीबारकै भएपनि प्रहरीले ढिलोगरी शुक्रबार मात्रै जानकारी पाएको थियो।"
जनता भान्सा घर सञ्चालन गर्न माग,"काठमाडौं : राष्ट्रकवि माधव घिमिरेसहितका नागरिक समाजका अगुवाले सहरी क्षेत्रमा भोकमरीको अवस्था आउन नदिन 'जनता भान्साघर ' सञ्चालन गर्न माग गरेका छन् । स्थानीय तह समुदाय र गुठीको संयोजनमा जनता भान्सा घर सञ्चालन गरी खाने प्रबन्ध गर्न माग गरेका छन् । उनीहरुले अपिल जारी गर्दै हातमुख जोडन समस्या हुने वर्गको पहिचान गरी तीन महिनाको लागि आवश्यक खाद्यान्न तथा प्रति परिवार १० हजारका दरले एकमुष्ट आपतकालिन राहत उपलब्ध गराउनु पर्ने नागरिक अगुवा एवं पूर्व सचिव द्वारिकानाथ ढुंगेलले जानकारी दिए । उनीहरुले स्वास्थ्यकर्मी स्वास्थ्य सुरक्षामा खेलाची नगर्न आग्रह गरेका छन् । जारी विज्ञप्तिमा भनिएको छ, 'यो महामारीका विरुद्ध अग्रपंक्तिमा रहेर लड्ने स्वास्थ्यकर्मी नै हुन्, त्यसैले उनीहरुको मनोवल उच्च राख्न आवश्यक स्रोतसाधनको लागि कुनै कसर बाँकी नराखियोस् । उनीहरूको स्वास्थ सुरक्षामा खेलाची नगरियोस् वा पूर्ण ध्यान दिइयोस् ।' भोलि काम सुचारु गर्नका लागि आजैदेखि श्रमिकको सूचि तयार गर्नुपर्ने धारणा राख्दै उनीहरुले प्रधानमन्त्री रोजगार कार्यक्रमको अवधि एक पटकलाई कम्तिमा एकवर्षको बनाउन आग्रह गरेका छन्।"
कोरोनाबारे जानकारी दिन नयाँ वेब पोर्टल एप्लिकेसन आजबाट संचालनमा,"काठमाडौं : सरकारले कोरोना नियन्त्रण तथा रोकथामको काम व्यवस्थित गर्न शनिबारदेखि डाँफे हेल्थ डटकम () सञ्चालनमा ल्याउने भएको छ। कोरोना भाइरसका बारेमा सही जानकारी तथा सूचना उपलब्ध गराउनका लागि नयाँ वेब पोर्टल एप्लिकेशन सञ्चालनमा ल्याउन लागिएको स्वास्थ्य मन्त्रालयले जानकारी दिएको छ। स्वास्थ्य मन्त्रालयका सल्लाहाकार डा खेमबहादुर कार्कीले शनिबारदेखि डाँफे हेल्थ डटकम सञ्चालनमा आउने बताए। उनले भने, 'सूचना र ज्ञानसीप आदानप्रदान गर्नका लागि डेडिकेटेड वेब पोर्टल तयार पारिसकेका छौं । शनिबारदेखि यो लर्निङ पोर्टल पूर्ण रुपमा सञ्चालनमा आउनेछ।' डाँफे हेल्थ डटकमबाट डाक्टर, स्वास्थ्यकर्मी तथा स्वास्थ्यक्षेत्रमा आबद्ध धेरै व्यक्तिको कोभिड १९ का बारेमा उत्पन्न जिज्ञासा तथा समस्या समाधानका लागि प्रभावकारी हुने अपेक्षा गरिएको उनले पत्रकार सम्मेलनमा बताए। 'विश्व स्वास्थ्य संगठनले जसरी कोभिडको विषयमा जानकारी ल्याइरहेको छ। यसैगरी यस वेबसाइटमार्फत् कोभिड नियन्त्रणका लागि सरोकारवाला व्यक्तिहरुको ज्ञान र सीप आदानप्रदान गर्न महत्वपूर्ण भूमिका निर्वाह गर्नेछ,' उनले भने। आइमार्क डिजिटलसँगको सहकार्यमा सञ्चालनमा ल्याउन लागिएको लर्निङ पोर्टलमार्फत् सरकारले डाक्टर तथा स्वास्थ्यकर्मीहरुलाई अनलाइन तालिमको व्यवस्थासमेत गर्ने जनाएको छ। डाँफे हेल्थ डट कम लग इन गरेपछि कोभिड १९ मा क्लिक गरेर डाइरेक्ट लगइनमार्फत युजर आइडी तथा पासवर्ड बिना लगइन गर्न सकिने आईमार्क डिजिटलका अध्यक्ष रामप्रसाद ढुङ्गानाले बताए। उनका अनुसार लर्निङ पोर्टलबाट सर्वसाधारणका साथै स्वास्थ्यकर्मीले प्रमाणित सूचना तथा जानकारी पाउने बताए।"
"आजदेखि प्रहरीको कडाइ, बिहानै २०० नियन्त्रणमा","काठमाडौ : अत्यावश्यक कामबाहेक बाहिर ननिस्कन सरकारले जारी गरेको आदेश उल्लङ्घन गर्ने विरुद्ध कडारूपमा प्रस्तुत भएको प्रहरीले आज बिहान काठमाडौँबाट २१० लाई नियन्त्रणमा लिएको छ । कोरोना भाइरसको सङ्क्रमण रोकथामका लागि सरकारले जारी गरेको आदेशलाई बेवास्ता गर्ने १० महिलासहित उनीहरुलाई काठमाडौँको विभिन्न स्थानबाट नियन्त्रणमा लिइएको महानगरीय प्रहरी कार्यालय काठमाडौँका प्रमुख प्रहरी नायब महानिरीक्षक (डिआइजी) विश्वराज पोखरेलले जानकारी दिए । सो क्रममा ७० मोटरसाइकल र पाँच चारपाङ्ग्रे गाडीलाई समेत नियन्त्रणमा लिइएको छ । स्वास्थ्यजस्तो गम्भीर विषयमा सरकारी आदेशको अवज्ञा गरेकालाई कडाइ थालेको प्रहरीले आज बिहान ८ बजेसम्मको समयमा उनीहरुलाई नियन्त्रणमा लिएको हो । सरकारी आदेशको पूर्ण कार्यान्वयनका लागि शुक्रबारदेखि अनावश्यक रुपमा पैदल हिँड्नेलाई समेत प्रहरीले थप कडाइ गरेको थियो । 'पहिलो, दोस्रो दिनमा जानकारी भएन भन्ने कुरा हुनसक्थ्यो, अहिले सबैले थाहा पाएर पनि बेवास्ता गरेको पाइयो, अब कुनै सम्झौता हुन्न, अत्यावश्यकबाहेक हिँड्ने र सवारी चलाउने छुट छैन, प्रहरीले पक्राउ र्गछ,' डिआइजी पोखरेलले भने। पोखरेलको भनाइ छ, 'दिनदिनै जोखिम रहेको र एउटाको लापरवाहीले आम समुदायलाई नै असर गर्ने भएकाले अब प्रहरी यसमा निर्ममरूपमा अघि बढ्छ, कोही पनि बाहिर ननिस्किनुस् ।' विश्वव्यापीरूपमा कोरोना भइरसको महामारी बढ्दै गएपछि सरकारले यही चैत ११ गतेबाट लागू हुने गरी चैत १८ गते बिहान ६ बजेसम्म अत्यावश्यकबाहेक बाहिर ननिस्कन आदेश जारी गरेको थियो । रासस"
