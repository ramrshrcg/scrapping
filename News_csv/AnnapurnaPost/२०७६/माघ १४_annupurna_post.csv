शीर्षक,विवरण
प्रसारण लाइन निर्माणमा समस्या,"साढे तीन वर्षअघिसम्म मुलुकमा व्याप्त लोडसेडिङ सबैको टाउको दुखाइको विषय थियो। विद्युत् प्राधिकरणमा कुलमान घिसिङ आएपछि लोडसेडिङ छैन। बरु उत्पादित बिजुली कसरी खपत गराउने भन्ने एउटा समस्या रहँदै आएको छ। त्यसमाथि एक ठाउँबाट अर्को ठाउँमा उत्पादित बिजुली प्रसारण गराउन नसकेर बिजुली नै खेर फाल्नु परिरहेको थप विडम्बना छ। शासकीय शैली, कुशासन, कामप्रतिको चरम गैरजिम्मेवारी, पदमा रहेकाहरूले जे गरे पनि हुन्छ त्यसबाट दण्डित हुनु पर्दैन भन्ने वृत्तिलगायतका कारण प्रसारण कोरिडोरका जलविद्युत् आयोजना सम्पन्न हुने तर त्यसलाई बोक्ने बिजुलीका तार नटाँगिने डरलाग्दो अवस्था दिनप्रतिदिन बढ्दै गइरहेको छ। राज्यले १० वर्षअघि लाइसेन्स बेचेर निजी क्षेत्रद्वारा निर्माण गराउन घोषणा गरेको सुपर सिक्स अन्तर्गतका आयोजनामध्ये माथिल्लो सोलु शासकीय गैरजिम्मेवारीको सिकार बन्न पुगेको छ। राज्यले प्रसारण लाइन निर्माण र विद्युत् खरिदको जिम्मा लिएर सोलु कोरिडोरमा सन् २०१० मा दुईवटा आयोजना करिब २८ करोड रुपैयाँमा बेचेको थियो। राज्यको विश्वासमा निजी क्षेत्रले सरकारसँग लाइसेन्स खरिद गर्यो। तर पाँच वर्षअघि नै पूरा हुने भनिएका यी आयोजनामध्ये एउटा निर्माण पूरा भयो भने अर्को करिब सम्पन्न हुने अवस्थामा पुगेको छ। तर राज्यले बनाउन जिम्मा लिएको प्रसारण लाइन (१३२ केभी) को अत्तोपत्तो छैन। अर्को शब्दमा राज्यले निजी क्षेत्रलाई दिएको धोकाको यो ज्वलन्त उदाहरण हो। सोलु कोरिडोरको प्रसारण लाइन ठेक्कापट्टामा निकै जालझेल र चलखेल भए। तत्कालीन ऊर्जामन्त्री र तत्कालीन ऊर्जासचिवको स्वार्थको टकरावले यो प्रसारण लाइन आयोजना अघि बढ्न सकेन। मामिला अख्तियार दुरुपयोग अनुसन्धान आयोगसम्म पुग्यो। त्यसमाथि वन क्षेत्रको अनुमति लिन वर्षौं लाग्यो। कहिले स्थानीय निकायले टाङ अड्याउने, कहिले सरकारका अन्य निकाय नै बाधक बनेर आउने जस्ता समस्या देखिए। यसले गर्दा उत्पादन आयोजना पूरा भयो, प्रसारण लाइन बनाउन नसके प्राधिकरणले ४५ प्रतिशत क्षतिपूर्ति दिने सम्झौता छ। अब नलिएको बिजुलीको क्षतिपूर्ति प्राधिकरणले तिर्नुपर्ने भयो। यस्तो प्रवृत्ति सोलु कोरिडोरमा मात्र नभई प्राधिकरणले सञ्चालन गरेका अधिकांश प्रसारण लाइनमा विद्यमान छन्। यस्तो अवस्था उत्पन्न हुनुमा एकाध कारण छन्। पहिलो, ठेक्कामै चलेखल हुनु। ठेक्का पाउन ठेकेदारले गरेका अनौपचारिक सम्झौता र त्यसका आधारमा बन्ने ठेक्काका क्राइटेरिया अर्थात् भ्रष्टाचारको प्रस्थान विन्दु बन्ने गर्छन्। जुन ठेकेदारलाई लक्ष्यित गरी क्राइटेरिया बनाइन्छ, त्यसले काम गर्न नसकेको अनुभव नगरिएको होइन। तर बारम्बार यही प्रवृत्ति दोहोरिरहन्छ। कारण, परिचालन खर्च वापत ठेकेदारले पाउने १० प्रतिशत अग्रिम रकम र त्यही रकममा हुने भागशान्ति। दोस्रो, सरकारी निकायबीच समन्वय नहुनु। प्राधिकरणको काम भनेजसरी हुन्छ अघि बढ्न दिनु हुँदैन भन्ने मान्यता सरकारी निकायमा छ। एउटा रूख काट्न मन्त्रिपरिषद् पुग्नुपर्छ। जिल्ला वन अधिकृतले अनेक हैरानी पार्ने गर्छन्। मालपोत र भूमिसुधारले जग्गा दिँदैन। यीलगायतका यावत् कारण छन्। सरकारी रबैया र यस्ता प्रवृत्तिकै कारण प्रस्तावित अमेरिकी सहयोग एमसीसीलाई संसदबाट अनुमोदन गर्नुपर्छ, कानुन बदल्न पाइँदैन भनिएको हो। प्रसारण लाइनको यो सदाबहार समस्या समाधान गर्न छुट्टै प्रसारण लाइन ऐन खाँचो भइसकेको छ। अधिकारसम्पन्न निकायबाट स्वीकृत भइसकेपछि कसैलाई पनि कुनै वाधा हाल्न नपाउने र मन्त्रिपरिषद्सम्म पुगिरहनुपर्ने झन्झट हटाउन नीतिगत र कानुनी बन्दोबस्ती भएमा मात्र यस्ता पूर्वाधार सहज बन्न सक्छ। अर्कोतर्फ, प्रसारण लाइनमुनि परेका जग्गाको मुआब्जा अत्यन्त थोरै छ। मुआब्जा नीतिमा पनि संशोधन आवश्यक छ। सोलु कोरिडोरबाट पाठ लिएर राज्यले तत्काल गम्भीरतापूर्वक यतातिर ध्यान दिन जरुरी छ।"
कुटपिटको मुद्दा दायर गर्न विद्यालय बन्द,"परासी : प्रधानाध्यापकलाई कुटपिट र अभद्र व्यवहार गर्नेविरुद्ध मुद्दा दायर गर्न विद्यालय बन्द गरी शिक्षकहरू जिल्ला प्रहरी कार्यालय पुगेका छन्। पश्चिम नवलपरासीको प्रतापपुर गाउँपालिका६ मा रहेको जनजागृति माध्यामिक विद्यालयको ५ कठ्ठा ३ धुर जग्गा प्रधानाध्यापक बाबुराम सुवेदीले उपभोग गर्नबाट रोकेको भन्दै स्थानीय गोविन्द यादव र उनकी छोरीले सुवेदीमाथि हातपात गरेका थिए। गत माघ ८ गते हातपात भएपछि विद्यार्थीले दोषीलाई कारबाहीको माग गर्दै नाराजुलससहित गाउँ परिक्रमा गरेका थिए। दोषीलाई कारबाही नभएपछि विद्यालय व्यवस्थापन समिति र शिक्षकहरूको छुट्टै बैठक बसी सार्वजनिक मुद्दा दर्ता गर्ने निर्णय गरेका थिए। सोही निर्णयअनुसार सोमबार शिक्षकहरू विद्यालय बन्द गरी जिल्ला प्रहरी कार्यालयमा उजुरी दिन पुगेका हुन्। विद्यालयको लेटर प्याडमा दिइएको उजुरीमा हातपात गर्ने यादव, निजकी छोरी अन्जनी र छोरा विनोदलाई कारबाहीको माग गरिएको छ। उनीहरूविरुद्ध अभ्रद व्यवहार मा मुद्दा चलाउन माग गर्दै निवदेन दिएको प्रधानाध्यपक सुवेदीले बताए। शिक्षकहरूले दिएको उजुरीमाथि कारबाही गर्न प्रक्रिया अघि बढाइएको जिल्ला प्रहरी कार्यालयका उपरीक्षक लालमणि आचार्यले बताए। केही वर्षअघिदेखि यादवले विद्यालयको ६ कठ्ठा ११ धुर जग्गा टेण्डरमा लिएका छन्। त्यसबाहेकको ५ कठ्ठा ३ धुर जग्गा आफ्नो रहेको यादवले दाबी गर्दै आएको प्रधानाध्यापक सुवेदीले बताए। यादवले उक्त जग्गाको सिफारिस लिन वडा कार्यालयमा गएका थिए। वडा कार्यालयले सिफारिस दिन नमिल्ने भन्दै फिर्ता पठाएको थियो। उपभोग नगरेकै जग्गामा यादवले कच्ची घर बनाएका थिए। त्यसलाई विद्यालयले हटायो। गाउँपालिकाको नापीले समेत विद्यालयको भनेर छुट्टाएको छ सुवेदीले भने, नापजाँच गरेर फर्कने क्रममा यादव र छोराले जग्गा नदिने भन्दै गालीगलौज गरे भने छोरीले चप्पल उठाएर हानिन्। उजुरी दिन शिक्षकसहित जाने निर्णय भएकाले एक दिनका लागि विद्यालय बन्द गरिएको र त्यसको सट्टा अर्को दिन पठन पाठन गरिने प्रधानाध्यापक सुवेदीले बताए। विद्यालयले १० बिगाहाभन्दा बढी जग्गा भोगचलन गर्दै आएको छ। केही जग्गा विद्यालयको आम्दानीका लागि ठेक्का दिइएको छ।"
कार्यान्वयनमा नआई संशोधन तयारी,"काठमाडौं : सहकारी ऐन २०७४ कार्यान्वयनमा आउन नपाउँदै संशोधनको तयारी सुरु भएको छ। सहकारी ऐन आएको दुई वर्ष नपुग्दै ऐन संशोधनका लागि सहकारी अभियानले सक्रियता बढाएको छ। ऐन संशोधनका लागि राष्ट्रिय सहकारी महासंघले भूमि, व्यवस्था, सहकारी तथा गरिबी निवारण मन्त्रालयमा सुझावसमेत पठाएको छ। ऐन संशोधनका लागि प्रतिनिधिसभाअन्तर्गतको कृषि, सहकारी तथा प्राकृतिक स्रोत समितिमा समेत छलफल सुरु भएको छ। सहकारी ऐनअनुसार सहकारी सञ्चालन गर्न समस्या भएको भन्दै ऐन संशोधनका लागि लबिङ गर्दै आएका छन्। एक व्यक्ति एक पद, कोषमा ६५ प्रतिशतको व्यवस्था, कानुनी व्यक्ति सदस्य बन्न नपाउने व्यवस्था, सहकारीको विनियमावली साधारणसभाले बनाउनेलगायत विषय संशोधन गर्नुपर्ने अभियानको जोड छ। त्यस्तै साधारणसभाको गणपुरक संख्या ५१ प्रतिशत हुने, कार्यकारी सञ्चालकको व्यवस्थालगायत संशोधन गर्नुपर्ने अभियानको माग छ। उत्पादनमा जान विभिन्न कानुनले छेकेको भन्दै ती वाधक व्यवस्था हटाउन सरोकारवालाले जोड दिएका छन्। नेपाल सहकारी पत्रकार समाज र सहकारी विभागले संयुक्तरूपमा सोमबार राजधानीमा आयोजना गरेको सहकारी ऐन २०७४: संशोधन किन ? विषयक अन्तक्र्रिया कार्यक्रममा बोल्ने वक्ताले ऐनअनुसार सहकारी सञ्चालन गर्न समस्या भएको बताए। कृषि, सहकारी तथा प्राकृतिक स्रोत समितिका सदस्य सांसद घनश्याम खतिवडाले सरकार र सहकारी अभियानको आवश्यकताअनुसार ऐन संशोधन हुने बताए। पछिल्लो समय सहकारीले विभिन्न नाममा सदस्यलाई ठगी गर्दै आएका छन्। सदस्यलाई चर्को ब्याजमा ऋण प्रदान गरेर नाफा कमाउनेतर्फ केन्द्रित भएका छन्। सरकारले १६ प्रतिशतभन्दा बढी ब्याजमा कर्जा प्रवाह गर्न नपाइने व्यवस्था गरे पनि सहकारीले अटेर गर्दै आएका छन्। सरकारले सहकारीलाई तेस्रो खम्बाको रूपमा स्वीकार गरेको छ। तर, कुल गार्हस्थ उत्पादनमा यसको योगदान ४५ प्रतिशत मात्रै छ। सांसद खतिवडाले सहकारीलाई निर्यात प्रतिस्थापन र आयात प्रवद्र्धनमा सघाउने गरी ऐन संशोधन हुनुपर्ने बताए। सहकारी क्षेत्र भद्रगोल भएको भन्दै उनले समृद्धि हासिल गर्न सहकारीले उत्पादनमा लगानी गर्नुपर्ने बताए। सहकारी विभागका रजिस्ट्रार डा टोकराज पाण्डेले सहकारी ऐन २०७४ कार्यान्वयनमा नआई संशोधन सुरु हुनु उचित नभएको बताए। हाम्रो जोड ऐन कार्यान्वयनमै हुन्छ, उनले भने। सहकरी अभियानले नाजायज माग उठाएर ऐन संशोधनको बखेडा झिक्न थालेको उनको भनाइ छ। सहकारी सजिलो कारोबारमा आकर्षित भएका छन्, उनले भने, अब फरक व्यवसायमा लगानी गर्नुपर्छ। राष्ट्रिय सहकारी महासंघका सञ्चालक एवं राष्ट्रिय सहकारी बैंकका अध्यक्ष केबी उप्रेतीले कृषि, बहुउद्देश्यीय नाम राखेर बचत मात्रै गर्न नपाइने बताए। तर, अहिलेको जस्तो मुख्य कारोबारको व्यवस्था भने हटाउनुपर्ने उनले जोड दिए। नेपाल बचत तथा ऋण केन्द्रीय सहकारी संघ (नेफ्स्कुन)का अध्यक्ष परितोष पौड्यालले मुख्य कारोबारको व्यवस्था संशोधन गर्दा दुरगामी असर पर्ने बताए। कृषि सहकारी केन्द्रीय संघका अध्यक्ष खेमबहादुर पाठकले ऐन संशोधन अपरिहार्य भएको भन्दै बचत तथा ऋणको कारोबार कृषि सहकारीले पनि गर्न पाउनुपर्ने बताए। बहुउद्देश्यीय केन्द्रीय सहकारी संघका सचिव माधव तिमिल्सिनाले मुख्य कारोबारको प्रावधान जटिल विषय भएको भन्दै संशोधन गर्नुपर्ने बताए। अहिलेको ऐनले गैरकानुनी काम गर्न वाध्य बनाएको उनको गुनासो छ। राष्ट्रिय सहकारी महासंघका महाप्रबन्धक चित्राकुमारी सुब्बाले उत्पादन र सेवामा जान ऐन वाधक भएकाले तत्काल संशोधन गर्नुपर्ने बताइन्।"
निर्णय पर्खाइमा बुटवल धागो,"रूपन्देही : बुटवल धागो कारखानालाई लिजमा चलाउन दिने प्रस्ताव गरिएको छ। निजी क्षेत्रलाई लिजमा चलाउन दिने प्रस्तावसहितको फाइल गत असोज महिनामै मन्त्रिपरिषद्मा पुगेको हो। तर, मन्त्रिपरिषद् बैठकबाट अहिलेसम्म कुनै निर्णय भएको छैन। लिजमा सञ्चालन गर्न दिने भनेर मन्त्रिपरिषद्मा प्रस्ताव गएको धेरै भइसक्यो, उद्योग विभागका महानिर्देशक जीवनप्रकाश सिटौलाले भने, निर्णय केही आएको छैन। हामी प्रतिक्षामा छौं। लिजमा दिँदा कारखाना पुनः सञ्चालन गर्ने वा भवनलाई अरु प्रायोजनमा प्रयोग गर्ने दुवै विकल्प खुला राखिएको धागो कारखानाका अध्यक्षसमेत रहेका सिटौलाले बताए। मन्त्रिपरिषद्को निर्णय आएपछि मात्रै थप प्रक्रिया सुरु हुने सिटौलाको भनाइ छ। बुटवल औद्योगिक क्षेत्रको पूर्वपट्टि १२ वर्षदेखि बुटवल धागो कारखाना अलपत्र अवस्थामा छ। २०६४ सालबाट कारखाना पूर्णरूपमा बन्द छ। अध्यारो भवनभित्र करोडौंका मेसिन जीर्ण र बेवारिसे छन्। बुटवल उद्योग वाणिज्य संघका पूर्वअध्यक्ष नवराज श्रेष्ठले सरकारले धागो कारखानाबारे छिटो टुंगो लगाउनुपर्ने बताए। लामो समय भयो। गफ मात्र सुनिन्छ। त्यतिका जग्गा र भवन छ, उनले भने, यहाँ उद्योग गर्न चाहनेले जग्गा पाएका छैनन्। एउटा निर्णय गरेर कि चलाए हुन्थ्यो कि सधैंका लागि बन्द गरे हुन्थ्यो। श्रेष्ठले सरकारले निर्णय गरेर दिएमा निजी क्षेत्र चलाउन तयार रहेको बताए। तर, काराखाना सञ्चालन हुन आधुनिक मेसिन आवश्यक पर्ने उनले बताए। अन्य उद्योग चलिरहँदा धागो कारखानासमेत निजी क्षेत्रले चलाउन सक्ने उद्योगीहरू बताउँछन्। उद्योग चलाउन हाल भएको मेसिन भने उपयोगी हुँदैनन्। नयाँ प्रविधिका मेसिन आवश्यक हुने उनीहरूको भनाइ छ। सरकारले उचित निर्णय गरेमा बुटवलका व्यावसायिक संस्था तथा समूह धागो कारखाना चलाउन तयार रहेको श्रेष्ठले बताए। २०३९ सालमा स्थापना भएको बुटवल धागो कारखानाले २०४८ सालबाट व्यावसायिक रूपमा धागो उत्पादन सुरु गरेको थियो। घाटामा गएपछि कारखाना संकटमा परेको हो। २०६६ सालमा धागो कारखानाका साढे ४ सय कर्मचारीलाई उनीहरूले पाउने भुक्तानी दिएर विदा गरिएको थियो। १ सय ४४ रोपनी जग्गा र कारखानाको भवन अहिले प्रयोगविहीन जस्तै छ। धागो कारखाना अवलोकन गर्न थुप्रै उद्योगमन्त्री आए। तर, ठोस निर्णय हुन सकेको छैन। कारखानाका मेसिन वर्षौं पुराना र जीर्ण भइसकेका छन्। मेसिन थपेर कारखाना चल्न सक्ने तर लागत बढी लाग्ने बुटवल धागो कारखानाका निमित्त महाप्रबन्धक डोलराज शर्मा बताउँछन्। यथास्थितिमा चल्दैन केही पुराना र बाँकी नयाँ मेसिन थपेर चलाउन सकिन्छ, उनले भने। बुटवल धागो कारखानामा ६० प्रतिशत सरकारको लगानी छ। ८ प्रतिशत सर्वसाधारणको पनि सेयर छ। बाँकी साल्ट ट्रेडिङ, खेतान समूहलगायतको लगानी छ।"
फौजदारी अपराध संहिताविपरीत फैसला,"हेटौंडा : जिल्ला अदालत मकवानपुरले फौजदारी अपराध संहिता २०७४ को व्याख्यामा सामान्य चोरी र डाँका चोरीको भिन्नता खोज्ने प्रयास गरेको छ। मुलुकी फौजदारी अपराध संहिता २०७४ को दफा २४४(२) (घ)मा तीन जना वा तीन जनाभन्दा बढीको जमात भई चोरी गरेमा डाँका गरेको मानिने उल्लेख छ। सोही दफाको सजाय खण्डमा उक्त अपराधमा ५ देखि १० वर्षसम्म कैद र ५० हजारदेखि एक लाख रुपैयाँसम्म जरिवाना गर्न सक्ने प्रावधान छ। कसुरमा ३ जनाको संलग्नताले मात्रै डाँकाचोरीजस्तो जघन्य अपराध स्थापित हुन नसक्ने गरी जिल्ला अदालत मकवानपुरले फैसला सुनाएको हो। मोटर ग्यारेजबाट एक हजार ९ सय ५० मूल्य बराबरको सामान तीन जना मिलेर चोरी गर्दैमा डाँका चोरीजस्तो जघन्य अपराधको सजायमा फैसला गर्नु न्यायको दृष्टिले समेत उपयुक्त नहुने एमीकस क्युरीको सुझाबलाई मनन गर्दै अदालतले फैसला गरेको छ। हेटौंडा१० स्थित बसपार्कबाट अदालतले गरेको मूल्यांकनअनुसार जम्म्मा १ हजार ९ सय ५० रुपैयाँ बराबरको गाडीको सामान चोरी गरेको आरोपमा मकवानपुर प्रहरी र जिल्ला सरकारी वकिलको कार्यालयले राम घलान, लक्ष्मण घलान र विजय महतलाई उक्त प्रावधानअनुसार डाँका गरेको दाबीसहित पाँच वर्षदेखि १० वर्षसम्म कैद र ५० हजारदेखि एक लाख रुपैयाँसम्म जरिवाना माग गरेको थियो। तर, न्यायाधीश डिल्लीरत्न श्रेष्ठको इजलासले चोरीको मुद्दामा तीनै जनालाई १ वर्ष ६ महिना कैद र १५ हजार रुपैयाँ जरिवानाको फैसला गरेको छ। सामान्य चोरी र चोरी डाँका कसुरको गाम्भीर्यताअनुसार सजाय हुनुपर्ने फौजदारी न्यायशास्त्रको मान्यतालाई आधार मान्दै अदालतले चोरी मुद्दामा संहिताले तोकेको सजायभन्दा फरक फैसला गरेको हो। चोरीको उक्त घटनामा बल प्रयोगबिना डर, त्रास नदेखाई वा पीडितलाई धम्की नदिई चोरी गरेकाले अभियोग दाबी पुग्न नसक्ने फैसलामा उल्लेख छ। जिल्ला अदालतले मुलुकी अपराध संहिताको उक्त प्रावधान कसुरको गम्भीरता र कसुरदारको दोषको मात्राअनुसार सजाय समानुपातिक नभएको भन्दै देशमै पहिलो पटक फरक फैसला गरेको अदालतका स्रेस्तेदार केशव कौशिकले बताए। सामान्य प्रकृतिका चोरीमा पनि ३ जनाभन्दा बढी मानिस संलग्न हुन सक्छन् तर त्यसको अपराध पाँच वर्ष सजाय गर्न योग्य नहुन पनि सक्छ, उनले भने, त्यसैले देशशर यस्ता प्रकृतिको अपराधबारे जिल्ला अदालतमा रहेको अन्योललाई चिर्ने काम भएको छ। अदालतको फैसलामा मुलुकी अपराध संहिताको दफा २४४(२)(घ) मा तीन जना वा तीन जनाभन्दा बढीको जमात भई भन्ने प्रावधानमा डाँका कसुरको गम्भीर्यता, सजाय तथा प्रस्तुत मुद्दाको सन्दर्भमा जमात भन्ने शब्दको विधायिकी प्रयोग अर्थपूर्ण रहेको उल्लेख छ। फैसलामा उक्त प्रावधानअनुसार डाँका कसुर हुनका लागि त्यस्तो कार्य सामान्यतः १ वा २ व्यक्तिको प्रयासबाट सम्भव नहुने प्रकृतिको चोरीलाई डाँकाको कसुर भन्ने विधायिकी मनसाय रहेको र यस्तो प्रकृतिको चोरी १ जनाबाट पनि हुने सम्भव हुनसक्ने भनिएको छ। उक्त प्रावधानअनुसार सामान्य प्रकृतिको चोरीमा पनि ३ जना संलग्न भएकाले पाँच वर्षभन्दा बढी कैद हुन सक्ने भएपछि जिल्ला अदालतले देशमै पहिलो पटक अधिवक्ताहरू एकराज बास्तोला, ईश्वरराज ढकाल र केशवप्रसाद काफ्ले रहेको एमिकस क्युरी गठन गरेको थियो। मुलुकी अपराध संहिताको उक्त प्रावधानको व्याख्यामा जटिल कानुनी प्रश्न देखिएकाले मुद्दा निरुपणका लागि एमिकस क्युरी गठन गरी त्याहाँबाट प्राप्त सुझावलाई समेत आधार मानेर फैसला आएको हो, श्रेस्तेदार कौशिकले भने। अधिवक्ता ढकालले डाँका, चोरी हुन व्यक्तिको ज्यान लिने, निजलाई गम्भीर चोट पुर्याउने, डर त्रास देखाउने, जोखिमी हातहतियार साथमा लिई चोरी गर्नुपर्ने दफा २४४ को (२)(क)(ख)(ग)(घ) निरन्तरता आवश्यक रहेको बताए। दफा घ लाई मात्र आधार मानेर तीन वा सोभन्दा बढीको जमातको सहभागितालाई मात्रै आधार मानेर डाँका अभियोग लगाउन न्यायको दृष्टिले उपयुक्त नहुने उनको भनाइ छ। तर, देशभरका प्रहरी र सरकारी वकिलको कार्यालयले भने सामान्य चोरी मुद्दामा पनि ३ जना भन्दा बढीको संलग्नता देखिए उक्त प्रावधानलाई टेकेर अदालतमा सजाय मागदाबी गर्दै मुद्दा दायर गरिरहेका छन्। उक्त प्रावधानलाई टेक्नै पर्ने बाध्यता रहे पनि न्यायाधीशहरूले अपराधअनुसार सजायको अनुपात नमिलेको बताउने गरेका छन्। जिल्ला अदालत मकवानपुर। अन्नपूर्ण"
कूटनीतिक एकरूपता,"पछिल्लो समय नेपालमा मिलेनियम च्यालेन्ज कर्पोरेसन (एमसीसी) सम्बन्धमा धेरै बहस भइरहेका छन्। विशेषतः नेपाल कम्युनिस्ट पार्टी (नेकपा) भित्र यसको चर्को बहस भइरहेको देखिन्छ। कतिपय नेपाली नेताहरूले एमसीसी इन्डोप्यासिफिक रणनीति (आईपीएस) अन्तर्गत चीनलाई घेर्ने सैनिक योजना भएको बताइरहेका छन्। त्यसैगरी कतिपय नेता र विज्ञ यसको प्रावधान असंगत रहेको र सच्याएर मात्र स्वीकृत गर्नुपर्ने मान्यता राख्छन्। यी बहस कुनै पनि स्वतन्त्र राष्ट्रको सार्वभौमिकता र स्वाधीनताका आधारमा जायज छ र हो पनि। यसै सन्दर्भमा चिनियाँ राजदूतले चीनले मात्र सहयोग गरेर नेपाललाई नपुग्ने र आफ्नो हितमा हेरेर निर्णय गर्न बताएकी थिइन्। उता अमेरिकी राजदूतले नेपाललाई एमसीसी आवश्यक नभए नलिनू भनेर कडा शब्दमा नै भने पनि। नेपालले यसै एमसीसीमा सहभागी हुन सन् २००८ बाट प्रयास गरेको थियो। एमसीसी विश्वव्यापी गरिबी न्यूनीकरण गर्न अल्पविकसित तथा विकासोन्मुख देशलाई दिने सहायताका लागि संयुक्त राज्य अमेरिकाले सन् २००४ मा स्थापना गरेको थियो। हाल एमसीसीअन्तर्गत एसियाली मुलुकहरूसँगै अफ्रिकाली मुलुकहरू, पूर्वीयुरोपेली मुलुकहरू र दक्षिण अमेरिकी मुलुकहरूमा यसका कार्यक्रम सञ्चालित छन्। सन् २०११ मा एमसीसीमा नेपाल छनोट भएको थियो र सन् २०१४ मा सम्झौताको कार्यविधि तयार गरिएको थियो। दाता राष्ट्रलगायत छिमेकीलाई चिढ्याउने होइन, समग्र देशकै एउटै आवाज बन्ने गरी उपयुक्त र उचित कूटनीतिको प्रतिपादन गरिनुपर्छ। यो एमसीसीअन्तर्गत नेपालले ५० मिलियन डलरबराबरको अनुदान सहयोग रकम पाउनेछ। सन् २०१७ मा तत्कालीन अर्थमन्त्री ज्ञानेन्द्रबहादुर कार्कीले उक्त सम्झौतामा हस्ताक्षर गरेका थिए। साथै कार्यक्रम कार्यान्वयन सम्झौता वर्तमान अर्थमन्त्री युवराज खतिवडाले २०१९ सेप्टेम्बरमा गरेका थिए। त्यसैगरी २०७५ वैशाख ५ गतेको नेपाल राजपत्रमा मिलेनियम च्यालेन्ज एकाउन्ट नेपाल विकास समिति गठनको आदेश जारीसमेत गरिएको छ। यसर्थ नेपाल सरकारले औपचारिक रूपमा स्वीकार गरिसकेको छ। यसबाहेक काठमाडौंमा सम्बन्धित कार्यालयसमेत खोलिएको छ। हाल नेकपाभित्र एमसीसीअन्तर्गत सहयोग लिने वा नलिनेभन्दा पनि यो सैन्य स्वार्थसहित नेपाल भित्रिन खोजेको उनीहरूको बुझाइ छ। एमसीसी अमेरिकाको सैन्य रणनीति आईपीएसकै अंग भएको बताइरहेका छन्। तर अमेरिकाले आईपीएस एमसीसी स्थापनाको धेरै पछि भर्खरै ल्याएको नीति हो। हुन त अमेरिकी कूटनीतिज्ञहरूले समयसमयमा एमसीसी आईपीएसकै अंग भएको भन्दै नहिँडेका पनि होइनन्। साथै यी दुवै अमेरिकी कार्यक्रम भएकाले अन्तर्निहित छैन भनेर भन्न पनि सकिन्न। तर नेपाल एमसीसीको स्टेटमेन्टअनुसार अघि बढ्ने हो। नेपाल असंलग्न परराष्ट्र नीति अपनाएको एउटा स्वतन्त्र राष्ट्र हो। नेपालको हितअनुकूल अगाडि बढ्ने वातावरण नेपालले बनाउने हो। हाल नेपालमा चीनको नवीन रेशममार्गमा आबद्ध भई यसै बेल्ट एन्ड रोडमार्फत अनुदान सहयोग र लगानी भित्रिरहेको छ। भरपर्दो र नजिकको छिमेकी चीनको यो महत्वाकांक्षी परियोजनामा नेपाल संलग्न हुन पनि धेरै आनाकानी गरेको थियो। यसलाई पनि भारत घेर्ने योजनाका रूपमा या चिनियाँ सैन्यशक्ति विस्तारको रूपमा हेरिएको थियो। नवीन रेशममार्गलाई पश्चिमाहरूले डेब्ट ट्रयापका रूपमा धेरै हल्लीखल्ली पनि गरे। तर यो निराधार हल्ला सेलाइसकेको छ। यसर्थ नेपालले आफ्नो वाञ्छनीय फाइदा हेर्नुपर्छ। अरूको हस्तक्षेपलाई स्वीकार्नु सरासर गलत हो। यसले सार्वभौम मुलुकमाथि नराम्रो धक्का मात्रै पुर्याउँदैन, हेप्न दिने अवस्थाहरूको सिर्जनालाई ठाउँ उपलब्ध गराउँछ। यसप्रति नेपाल सजग र सचेत रहने मात्रै होइन, राष्ट्र हितअनुसार कूटनीतिक उपाय अवलम्बन गर्नुपर्छ। अब नेपालले राजनीतिक उथलपुथल र संविधानको स्थापनापछि समग्र देश विकासमा ध्यानकेन्द्रित गर्नुपर्छ। यसका लागि पहिलो आवश्यकता भनेको वैदेशिक लगानी, अनुदान र सहयोग नै हुन्। पछिल्लो समयमा विश्वमा आर्थिक उत्थान गरेका देशहरू सबैले वैदेशिक सहयोग नै भित्याएर आफ्नो लक्ष्य प्राप्तितर्फ अग्रसर छन्। त्यसभित्र नेपालको दुवै छिमेकी मुलुक पनि पर्छन्। एमसीसी या नवीन रेशममार्ग या अरू कुनै त्यसबाट सर्वप्रथम देशको सर्वोपरि हितलाई फाइदा पुग्छ भने आनाकानी किन गर्ने? तर यो पनि धु्रवसत्य हो कि कसैले सहयोग गरेबापत कुनै बेला फाइदा लिन पनि सक्छन् या अन्तर्निहित स्वार्थ लुकेको पनि हुन्छ। साथै सहयोगसँगै सर्त पनि हुन्छन्, त्यसमा फाइदा केकति हेर्ने हो र त्यहीअनुरूप बढ्ने हो। तर आजको नेपाललाई वैदेशिक लगानी, सहयोग, अनुदान तथा सहुलियतपूर्ण ऋण अहं आवश्यकता बनेको छ। देशको समग्र विकासका लागि अत्यावश्यक छ। विकास दुर्गम गाउँसम्म सहज बाटो पुग्नु हो। पूर्वाधारको निर्माण हुनु हो। आम्दानी बढ्नु हो। रोजगारका अवसर सिर्जना हुनु हो। उज्ज्यालो भविष्य प्राप्त गर्नु हो। यसरी हरेक नेपाली समृद्ध र खुसी बन्न चाहिने प्रमुख तत्व वर्तमान अवस्थामा यसै वैदेशिक अनुदान, सहयोग र लगानीमा निहित छ। साथै यी लगानीकर्ता, दातृ संस्था या दाता मुलुक पनि आफ्नो लगानी र अनुदान उचित रूपमा प्रयोग होस् र यसबाट लाभ मिलोस् भन्ने चाहना राख्छन् नै। यसैबीच अमेरिकी सरकार पनि एमसीसीलाई संसद्बाट पारित गराउन चाहन्छ। या भनौं एमसीसीको प्रावधानमा नै यो उल्लेख छ। हाल सत्तापक्षका केही नेता यसैकारण पनि विरुद्धमा उभिएको बुझिन्छ। हो, नेपालले सर्वप्रथम आफ्नो राष्ट्रिय हित र स्वार्थ हेर्नुपर्छ र आपत्तिलाग्दा प्रावधान हटाउन सक्नुपर्छ। यसैबीच आजको अर्को आवश्यकता बनेको छ, नेपाल राष्ट्रले हेर्ने एकरूपताको नियम। परराष्ट्र नीति, कूटनीति, अनुदान, ऋण तथा लगानी सम्बन्धमा सत्ता र विपक्ष या पार्टीबीच र पार्टीका शीर्षस्थ नेताका मात्रै होइन, नेपाल राष्ट्रको एउटै मत बनाउने प्रयास अर्को टड्कारो आवश्यकता हो। त्यसैगरी दुई छिमेकीसहित अमेरिकालगायतका अरू विश्व परिप्रेक्ष्यमा शक्तिशाली ठहरेका राष्ट्रहरूलाई नचिढ्याउने र सही कूटनीतिक पहल चाल्नेतर्फ लाग्नुपर्छ। एमसीसी नेपालका लागि लाभदायक नै हुनेछ, त्यसमाथि नेपाल र अमेरिकाबीच सन् १९४८ मा दौत्य सम्बन्ध स्थापना भएदेखि नै अमेरिकाले नेपालको सार्वभौमसत्ता, स्वतन्त्रता र भौगोलिक अखण्डताको रक्षा, लोकतन्त्रको संवद्र्धन र समृद्धि हासिल गर्न सहयोग गर्दै आएको छ। त्यसैगरी सदाबहार सहयोगी उत्तरी छिमेकी र दोस्रो आर्थिक शक्तिराष्ट्र चीनको सहयोग अझै विस्तार हुँदै गएको छ। चिनियाँ राष्ट्राध्यक्ष सी चिनफिङको नेपालको राजकीय भ्रमण क्रममा यसै एमसीसीले पाँच वर्षलाई दिएबराबरको सहयोग रकम चीनले तीन वर्षका लागि दिने घोषणा गरेको थियो। नेपाल दुई ढुंगाबीच मात्रै होइन, परस्परको ढुंगासमेत खस्ने ठाउँमा रहेको जोखिम क्षेत्रमा छ भन्न सकिन्छ। सीको भ्रमण क्रममा नेपाल र चीनबीच सम्झौता हुने भनिएको सुपुर्दगी सन्धि हुन सकेन। उता अर्को छिमेकी भारतको हस्तक्षेपकारी नीति, सीमा अतिक्रमण र भूपरिवेष्ठित राष्ट्रको अधिकार हनन गर्दै बारम्बार नाकाबन्दी लगाउनेजस्ता कामलाई चेक ब्यालेन्स गर्न पनि नेपालले कुटिल नीति चाल्न आवश्यक छ। यस मानेमा फेरिन नसक्ने छिमेकीबाहेक नेपाललाई अरू शक्तिराष्ट्रको खाँचो अवश्य रहनेछ। कमजोर नेपालका लागि सबै आवश्यक छ। सर्वप्रथम दुई छिमेकीसँग सुमधुर सम्बन्धको निरन्तरता आवश्यक छ र अथ्र्याउन आवश्यक छ। के नेपालले नवीन रेशममार्गमा आबद्ध भएर भारतलाई हानि गर्छ? के एमसीसीमा सहभागी भएर चीनको हितविपरीत कार्य गर्छ र? चीनका लागि पनि नेपाल भरपर्दो छिमेकी मित्रराष्ट्र हो। नेपाल र सारा नेपालीले एक चीन नीति अर्थात् एक देश दुई व्यवस्थाको समर्थन गर्दै आएको छ। साथै नेपाली भूमि चीनविरुद्ध प्रयोग हुन नदिने पक्षमा नेपाल प्रतिबद्ध छ। हरेकपटक दुई देशका नेताबीचको भेटमा यो प्रतिबद्धता दोहोर्याउँदै आएका पनि छन्। नेपाल र चीनबीच सन् १९५५ मा दौत्य सम्बन्ध स्थापना भएको थियो। यस वर्ष ६५औं वर्ष लागेको छ। यसै अवसरमा यो समर्थन र प्रतिबद्धतालाई नेपालकै संसद्बाट पारित गराउन सके भरपर्दो छिमेकीबीचको सम्बन्ध अझै बलियो हुनेछ। अन्त्यमा, दाता राष्ट्रलगायत छिमेकीलाई चिढ्याउने होइन, समग्र देशकै एउटै आवाज बन्ने गरी उपयुक्त र उचित कूटनीतिको प्रतिपादन गरिनुपर्छ। साथै नेपालको पूर्वाधार, आर्थिक र समग्र विकासमा देशहित अनुकूल, राष्ट्रियता र जनताका पक्षमा रहेर थप विदेशी लगानी भित्याउने वातावरण बनाउनुपर्छ।"
धार्मिकस्थल पुनर्निर्माणमा खटिँदै सेना,"सुर्खेत : धार्मिकस्थल पुनर्निर्माणमा नेपाली सेना खटाउने तयारी भएको छ। प्रधानसेनापति पूर्णचन्द्र थापाका अनुसार ऐतिहासिक धार्मिक स्थल पुनर्निर्माणमा सेना खटाउने तयारी भएको हो। धार्मिक स्थल पुनर्निर्माण गरी युद्ध संग्रहालय निर्माणको तयारीमा सेना जुटेको उनले जानकारी दिए। वीरेन्द्रनगरमा भूतपूर्व सैनिक सम्मेलनको उद्घाटन गर्दै प्रधानसेनापति थापाले सरकारले अघि सारेको भम्रण वर्षलाई प्रभावकारी बनाउन सेनाले पुनर्निर्माण अभियान सुरु गरेको बताएका हुन्। केही जिल्लामा पुनर्निर्माणको र संग्रहालय निर्माणको काम सुरु भइसकेको छ, उनले भने, अब सातै प्रदेशका धार्मिक तथा सांस्कृतिक स्थलको सम्वद्र्धनमा सेना जुट्नेछ। थापाले अवकाश प्राप्त सैनिकहरूको सेवा र समर्पणको यथोचित सम्मान गरिने बताए। देशको सामाजिक तथा आर्थिकस्तर सुधारका लागि सेनाको ध्यान केन्द्रित भएको उनको भनाइ छ। सैनिक कल्याणकारी कोषलाई अल्पकालीन, मध्यकालीन र दीर्घकालीन योजनासहित पारदर्शी बनाइने समेत उनले प्रतिवद्धता व्यक्त गरे। एक करोडबाट सुरु भएको सैनिक कल्याणकारी कोषमा हाल ४४ अर्ब बजेट छ। कोषले २१ करोड ७४ लाख कर्जा सिफारिस गरेको छ। कोषले २० प्रतिशत कर्जा भूतपूर्व र बहालवाला सेनालाई सहुलियत दरमा उपलब्ध गराउँदै आएको छ। व्यवसायको प्रकृति हेरेर एक लाखदेखि सात लाखसम्म कर्जा उपलब्ध गराउँदै आएको कोषले थप कर्जा लगानी गर्ने रणनीति बनाएको छ। व्यवासयमा जोडिएका सेनाहरूले उत्पादन गरेका वस्तुकोसमेत बजारीकरण गर्न हेडक्वार्टरले अध्ययन गरिरहेको छ, महारथी थापाले थपे, सेवानिवृत्त भएपछि आर्थिक आयआर्जनबाट परिवारलाई टेवा पुयाउन स्वरोजगार कार्यक्रमलाई थप प्रभावकारी बनाउने छौं। महिला उद्यमशीलता कर्जा कार्यक्रमसमेत सुरु गर्ने उनले घोषणा गरे। यो कार्यक्रमबाट बहालवाला र भूतपूर्व सैनिक, तिनका परिवार र एकल महिलाको आर्थिक अवस्था सुधार तथा जिविकोपार्जनमा सहजका लागि पाँच वर्षभित्र भुक्तानी गर्ने गरी १५ लाखसम्म ऋण उपलब्ध गराइने उनले बताए। सम्मेलनमा सुर्खेत, दैलेख, जाजरकोट, जुम्ला, मुगु, कालिकोट र डोल्पाका भूतपूर्व सैनिकको सहभागिता रहेको थियो। ००० आफ्ना छोराछोरीलाई नेपाली सेनामा भर्ति हुन प्रेरणा दिने अभिभावकलाई सम्मानपत्र दिँदै प्रधानसेनापति महारथी पूर्णचन्द्र थापा। नन्दराम जैसी।"
जग्गाको कारोबार गर्न सरकार नियन्त्रित संयन्त्र,"काठमाडौं : स्टक एक्सचेन्ज मोडलको सरकार नियन्त्रित संयन्त्रमार्फत जग्गाको कारोबार गर्ने तयारी गरिएको छ। जग्गाको कारोबार व्यवस्थित र पारदर्शी बनाउनको लागि सरकारले भूमि बजारमार्फत संयन्त्र बनाएर जग्गा किनबेच गर्ने भएको हो। यसका लागि भिन्नै नियमावली बनाइँदै छ। भूमि व्यवस्था, सहकारी तथा गरिबी निवारणमन्त्री पद्माकुमारी आर्यालले जग्गाको किनबेच सरकारी संयन्त्र बनाएर गर्ने तयारी भइरहेको बताएकी छन्। जग्गा किनबेचलाई व्यवस्थित र पारदर्शी बनाउन भूमि बजारको अवधारणा ल्याएको उनको भनाइ छ। भूमि बैंकमार्फत नै सरकारी संयन्त्र बनाएर जग्गाको करोबार गर्ने तयारी भइरहेको बताएकी छन्। मन्त्री अर्यालका अनुसार भूमि बजार र भूमि बैठक स्थापनालगायत विषय समावेश गरी भूउपयोग नियमावलीको मस्यौदा तयार भएको समेत जानकारी दिएकी छन्। जग्गा कारोबार आजसम्म अनौपचारिक ढंगबाट सञ्चालन भइरहेको छ। कहाँ जग्गा किन्न बेच्न पाइन्छ ? कस्तो जग्गा छ? कहाँ छ? भन्ने विषयमा जानकारी लिने संयन्त्र अहिले कतै छैन। कसले जग्गा किनेको छ, कसले बेचेको छ भन्ने जानकारी पाउन समस्या छ। कारोबारमा करोडौं रुपैयाँको कर र पुँजीगत लाभकरसमेत छलि भइरहेको छ। जग्गा प्रशासनको कारोबार भूमाफियाको हातमा छ। सर्वसाधारणले जग्गा किनबेच गर्नुपर्यो भने भूमाफिया दलाल समात्नुपर्ने बाध्यता छ। अनधिकृत दलालले जग्गा कारोबार कब्जा गरेका छन्। जसले गर्दा जग्गाको अस्वाभाविक मूल्य बिक्री भएको छ। मन्त्रालयका प्रवक्ता एवं सहसचिव जनकराज जोशीले सरकारले अध्ययन टोली बनाएर जग्गाको कारोबारको सम्बन्धमा नयाँ अवधारणा ल्याउन लागेको बताए। सरकारको १५औं योजनामा पनि अब जग्गाको कारोबार भूमिबजारमार्फत गर्ने उल्लेख गरेको छ। कम्पनी मोडेलमा वा निजी क्षेत्रले गर्ने भन्ने विषयमा छलफलकै क्रममा रहेको प्रवक्ता जोशीले बताए। उनका अनुसार सबै जग्गाको सूचीकृत गरिनेछ। जग्गाको पारदर्शी कारोबारको भूमिबजार आवश्यक रहेको निश्चित सरकारले गरेको छ, प्रवक्ता जोशीले भने, ऐन, कानुन सुनिश्चित गरेर छिट्टै यो व्यवस्था लागू हुन्छ। जग्गा कारोबार अनुगमन र अनुमान योग्य हुनुपर्छ। पूर्वसचिव बाबुराम आचार्यले भूमिबजारमार्फत जग्गाको काराबोर हुनु सकारात्मक भएको बताए। कम्पनीबिना जग्गा किनबेच गर्न नपाउने व्यवस्था हुनुपर्छ, उनले भने, भूमि बजारमार्फत जग्गाको कारोबार गर्नु राम्रो हो। उनले यो विषय सकारात्मक भए पनि कार्यान्वयनको कुरा महत्वपूर्ण रहेको बताए। जग्गा किन्न र बेच्न सजिलो हुनुपर्यो, उनले भने। पूर्व भूमि व्यवस्था सचिवसमेत रहेका आचार्यले पारदर्शिता र कम्पनीको आचारसंहिता व्यवस्था हुनुपर्ने बताए। उनले जग्गा नापजाँचको अधिकार पनि निजी कम्पनीलाई दिनुपर्ने बताए। उनले जग्गा किनबेच गर्दा र नापी गर्दा लाग्ने रकम पनि तोकिनुपर्ने उनको भनाइ छ। योग्यता पुगेको अर्थात् इन्जिनियरिङमा स्नातक गरेकाले मात्रै जग्गाको नापजाँच गर्ने व्यवस्थासमेत गर्नुपर्ने उनको भनाइ छ। जमिनको मूल्य सन्तुलन कायम गर्न सम्पत्ति शुद्धीकरण अनुसन्धान विभागले काम गरिरहेको मन्त्री आर्यालले जानकारी दिएकी छन्। जमिन सन्तुलनको खाडल छ, त्यसको जमिनको मूल्य सन्तुलन कायम गर्न सम्पत्ति शुद्धीकरण लागेको छ, उनले भनिन्। उनले भूमिको व्यवस्थापन नहुँदासम्म देशको विकास नहुने बताउँदै पहिला यसको व्यवस्था गर्न जरुरी रहेको महसुस सरकारले गरेको स्पष्ट परेकी छन्। ९ सय ४६ रोपनी फिर्ता, १३ लाख ३३ हजार वर्गमिटर रोक्कासरकारले व्यक्तिले अतिक्रमण गरेको सरकारी, सार्वजनिक र गुठीको जग्गा फिर्ता गर्न थालेको छ। व्यक्तिको नाममा रहेको ९ सय ४६ रोपनी ७ आना २ पैसा, १२५ बिघा १६ कठ्ठा १६ धुर तथा २ हजार ८२९ वर्गमिटर जग्गा सरकारको नाममा ल्याइसकिएको छ भने १३ लाख ३३ हजार ७८३ वर्गमिटर शंकास्पद जग्गा सरकारले रोक्का गरेको छ। मन्त्रालयले दुई वर्षको अवधिमा गरेका प्रगति विवरणबारे जानकारी दिन आयोजना गरिएको पत्रकार सम्मेलनमा भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले सरकारले अब हजारका हजार जमिन सरकारका नाममा फिर्ता गर्ने बताएकी छन्। सर्लाहीको बर्थहवाबाट अतिक्रमित जग्गा फिर्ता गर्ने अभियान थालेको उनले बताइन्। उनले अनधिकृत व्यक्तिले आफ्नो नाममा बनाएको जग्गा फिर्ता गर्ने अभियान थालिएको जानकारी दिइन्। जमिनको व्यवस्थापन निकै कठिन कार्य हो। हामीकहाँ थुप्रै जमिन विभिन्न नाममा दोहन भएका छन्। त्यसलाई फर्काउने अभियानमा सरकार लागेको छ , मन्त्री अर्यालले भनिन्। उच्च अदालतका पूर्वन्यायाधीश मोहनरमण भट्टराईको सरकारी, सार्वजनिक तथा गुठी जग्गा संरक्षणसम्बन्धी जाँचबुझ आयोगले बुझाएको पहिलो प्रतिवेदनअनुसार ३ सय ४८ बिघा जमिन अस्पष्ट र दोहोरो स्रेस्ताको रहेकाले लगत कट्टा गरी कारबाही प्रक्रिया अगाडि बढाइने भएको छ। त्यसैगरी, गुठी जग्गाअन्तर्गत बागेश्वरी गुठी, काठमाडौं महानगरपालिकामा लक्ष्मीनारायण गुठीलगायत अन्य क्षेत्रको गरी झन्डै १०८ बिघा व्यक्तिको नाममा रहेको गुठीको जग्गा सरकारका नाममा फिर्ता ल्याउने प्रक्रिया अगाडि बढेको मन्त्री अर्यालले बताइन्। मन्त्री अर्यालले सार्वजनिक जग्गा अतिक्रमण गर्ने कार्यमा संलग्न कर्मचारी, भूमाफिया सरकारले कडा कारबाही गर्ने बताएकी छन्। मन्त्री अर्यालले बालुवाटारस्थित ललिता निवासको जग्गा अनियमितता गर्नेमाथि छिट्टै कारबाही अघि बढ्ने बताएकी छन्। ललिता निवासको सरकारी जग्गा व्यक्तिको नाममा नामसारी भएको विषयमा अहिले मन्त्रालय, अख्तियार दुरुपयोग अनुसन्धान आयोग र प्रहरीको केन्द्रीय अनुसन्धान ब्युरो (सीआईबी) ले अनुसन्धान गरिरहेको छ। जटिल विषय भएका कारण अनुसन्धानमा समय लागेको भन्दै मन्त्री अर्यालले अदालतले प्रश्न उठाउन सक्ने भएकाले विधि पुर्याएर अनुसन्धान गरिएको मन्त्री अर्यालले बताइन्। उनले लिम्पियाधुरासहितको नक्सा बनाउन प्राविधिक टोली खटिरहेको जानकारीसमेत दिइन्। जग्गा किनबेचलाई व्यवस्थित र पारदर्शी बनाउन भूमि बजारको अवधारणा ल्याइएको हो।"
क्रसर उद्योगको छानविन गर्न समिति,"काठमाडौं : देशभर सञ्चालित क्रसर उद्योगको अवस्थाबारे जानकारी लिन सरकारले छानविन समिति गठन गरेको छ। अवैद्य रुपमा ढुंगा, गिटी, बालुवा, लगायत नदी तथा खानीजन्य पदार्थको उत्खनन र प्रयोग बढेपछि सरकारले सत्यतथ्य बुझ्न समिति गठन गरेको हो। गृहमन्त्री रामबहादुर थापा बादल को अध्यक्षतामा मन्त्रालयमा सोमबार बसेको बैठकले गृहकै सहसचिवको संयजकत्वमा पाँच सदस्यीय समिति गठन गरेको छ। समितिमा संघिय मामिला तथा सामान्य प्रशासन मन्त्रालय, वन तथा वातावरण मन्त्रालय, उद्योग वाणिज्य तथा आपूर्ति मन्त्रालय र भौतिक पूर्वाधार तथा यातायात मन्त्रालयका सहसचिव सदस्य छन्। यो समितिलाई नदी तथा खानीजन्य पदार्थको उत्खनन र प्रयोगका सम्बन्धमा दर्ता भए नभएको, मापदण्ड पुगे नपुगेको र पर्यावरण अनुकुल भए नभएको विषयमा यकिन गरि विस्तृत विवरण सहितको प्रतिवेदन बुझाउन भनिएको छ। बैठकले खानी तथा नदीजन्य पदार्थ माटो, ढुंगा गिटी वालुवाको उत्खनन र प्रयोगलाई व्यवस्थित गर्न तयार गरिएको राष्ट्रिय मापदण्ड लाई मन्त्रिपरिषदबाट पारित गर्न आग्रह गर्ने निर्णय गरेको छ। बैठकमा संघिय मामिला तथा सामान्य प्रशासन मन्त्री हृदयस त्रिपाठी, वन तथा वातावरण मन्त्री शक्ति बहादुर बस्नेत, उद्योग वाणिज्य तथा आपूर्ति मन्त्री बसन्त नेम्वाङ, भौतिक पूर्वाधार तथा यातायात मन्त्री लेखराज भट्ट र तीन वटै सुरक्षा निकायका प्रमुख बसेका थिए। मन्त्रालयका अनुसार हाल देशभर ६ सय कम्पनीले मात्रै अनुमति लिएर क्रसर उद्योग सञ्चालन गर्दै आएका छन्। तर ६ हजार बढीले अनुमति बेगर सञ्चालन गरेको रिर्पोट बैठकमा मन्त्रीहरुले पेस गरेका थिए। धनुषाको मिथिला नगरपालिका५ स्थित औरही खोलामा जथाभावी तरिकाले उत्खनन् गरि बालुवा र गिट्टी झिकेको कार्यलाई रोक्न खोज्दा स्थानीय दिलिपकुमार महतोको टिपरले किचेर हत्या गरेपछि गृहमन्त्री थापाले क्रसर उद्योगलाई मापदण्डमा ल्याउनुपर्ने कुरा बैठकमा बताएका थिए।"
सहकारी घोटाला प्रकरण : ५३ विरुद्ध अदालतमा ठगी मुद्दा दायर,"कपिलवस्तु : सहकारीको १२ करोड रुपैयाँ घोटालामा संलग्नमाथि अदालतमा मुद्दा दायर भएको छ । कपिलवस्तु बचत तथा ऋण सहकारी संस्था लिमिटेडमा भएको रकम हिनामिना गरेका ५३ जनालाई प्रतिवादी बनाई प्रहरीले मुद्दा दायर गरेको हो । सहकारीका कर्मचारी, कार्यसमिति तथा अन्य विभिन्न समितिका पदाधिकारी र लेखा परीक्षक सहित ५३ जना उपर सोमबार जिल्ला अदालतमा ठगी तथा संगठित अपराधमा मुद्दा चलाईएको हो । करिब दुई महिना लामो अनुसन्धानपछि मुद्धा दायर गरिएको प्रहरीले जनाएको छ । सहकारीका अध्यक्ष रामेन्द्रसिंह रावल, उपाध्यक्ष जय प्रकाश पाण्डेय, सचिव देवेश जयसवाल, कोषाध्यक्ष प्रशान्त गुप्ता, लेखा समिति संयोजक बाबुराम भण्डारी लगायतको समितिलाई मुद्दा दर्ता गरिएको छ । त्यसैगरी आर्थिक वर्ष २०६७।०६८ देखि हाल सम्मका पदाधिकारीलाई मुद्धामा विपक्षी बनाईएको छ । प्रहरीले बुझाएको प्रतिवेदनका आधारमा सरकारी वकिलले ५३ जना उपर अभियोग पत्रका साथ अदालतमा मुद्दा दर्ता गराएका छन् । प्रतिवादी ५३ जना मध्ये सहकारीका प्रबन्धक अविनाश पाण्डेय, कर्मचारीहरु राजेश कान्दु, श्रवण कुमार गुप्ता र राकेश ठाकुर प्रहरीको नियन्त्रणमा छन् । प्रतिवादी मध्ये बाँकी ४९ जना फरार रहेका जिल्ला प्रहरी कार्यालयले जनाएको छ । प्रहरी नियन्त्रणमा रहेका ४ जना आरोपीको सोमबारबाटै बयान लिने काम शुरु भएको अदालतका श्रेस्तेदार चिन्तामणि शर्माले बताए । प्रहरी अनुसन्धानका क्रममा मुख्य आरोपी राजेश कान्दुसँगको लामो बयान र अनुसन्धानपछि २०६७ सालदेखि हालसम्मका कर्मचारी, सञ्चालक समिति, लेखा परीक्षक सवैलाई विपक्षी बनाई मुद्दा दायर गरिएको प्रहरी नायब उपरीक्षक सुनील मल्लले बताए । २०६७।०६८ सालदेखि हुदै आएको लेखा परीक्षणमा लाखौं रुपैया हिनामिना भएको भए पनि सो हिनामिनालाई लेखा परीक्षण प्रतिवेदनमा उल्लेख गरिएको छैन । लेखा परीक्षण सही ढंगबाट हुँदै आएको भए गल्ती कमजोरी भएकै वर्षबाट सच्याउन मिल्थ्यो, तर लेखा परीक्षकहरुले सही ढंगबाट लेखा परीक्षण गरेको देखिएन, सहकारीका अध्यक्ष रामेन्द्र सिंह रावलले बताए । आफुहरुलाई समेत प्रतिवादी बनाई मुद्धा दर्ता गरिएको थाहा पाएको र त्यसको प्रतिउत्तर अदालतमा उपस्थित भई दिने अध्यक्ष रावलले बताए । यति धेरै रुपैया घोटाला भएपछि सो सहकारी २ महिना भन्दा अघिदेखि बन्द छ । यो सहकारी संस्था जिल्लाकै अग्रणी र प्रतिष्ठित सहकारी संस्थाको रुपमा चिनिएको थियो । सहकारीका सयौं बचतकर्ताले बचत रकम झिक्न नपाउँदा आफ्ना अति आवश्यक कामकाज गर्न नपाएको गुनासो गरेका छन् ।"
'दण्डहीनतामा राज्य गम्भीर बनोस्',"काठमाडौं : विश्वकै सबैभन्दा क्रुर तानशाह भनेर चिनिएका जर्मनीका एडोल्फ हिटलरले दोस्रो विश्व युद्धको समयमा यहुदीमाथिको दर्दनाक नरसंहार अबको विश्वले कहिल्यै भोग्न नपरोस भन्दै होलोकाष्ट (सामूहिक हत्या) डे स्मरण गरिएको छ। ७५ औं अन्तर्राष्ट्रिय होलोकाष्ट डे मनाउने क्रममा नेपालका लागि जर्मन, इजरायल र युरोपेली महासंघ (ईयू) का राजदूतका साथै राष्ट्रसंघीय आवासीय प्रतिनिधिले काठमाडौंमा विश्व शान्तिको कामना गरे। विश्व शान्ति र न्यायमा सबै जुट्न पर्ने भन्दै त्यसको शिक्षाको लागि पनि सहकार्यमा काम गरिरहेको जानकारी दिइयो। दोस्रो विश्वयुद्ध र राष्ट्रसंघ स्थापानको ७५ औं वर्षको रूपमा लिँदै विश्व शान्तिको कामना गरेका थिए। पुल्चोकस्थित राष्ट्रसंघीय भवनमा आयोजित कार्यक्रममा उनीहरूले नेपाल पनि शान्तिमा अघि बढेको र यहाँको १० वर्षे द्वन्द्वमा निधन भएकाहरूका बारेमा चासो राख्दै दण्डहीनताको पाटोमा राज्य गम्भीर हुनुपर्ने बताए। द्वन्द्वको समयको घटना र वेपत्ता परिवारलाई न्यायलगायतमा उनीहरूले चासो देखाए। नेपालमा पनि विगत १० वर्ष लामो द्वन्द्वमा परेको र त्यहाँ १७ हजार भन्दा बढीले ज्यान गुमाएको अवस्थालाई स्मरण गर्दै भावी पुस्ताका लागि शान्तिको अपरिहार्यता स्पष्ट पार्न खोजिएको थियो। युद्धको विभिषिकाबाट समाज, देश र विश्वलाई बचाउन सबैले निरन्तर प्रयास गर्नुपर्ने राजदूतहरूको धारणा थियो। होलेकास्ट डेबारे जानकारी दिन र त्यस समयको अवस्था बुझाउन एक महिनादेखि पाँच सय भन्दा बढी माध्यामिक तहका विद्यार्थीलाई यसबारे अभियानामा संलग्न गराइएको थियो। १५ सरकारी र १० निजी विद्यालयमा यस्ता कार्यक्रम भएका थिए। इजरायल र जर्मन दूतावासले हरेक वर्ष यहुदी संहारको दुःखद् घटनाको सम्झनामा यस्तो कार्यक्रम गर्छन्। राष्ट्रसंघीय कार्यालयमा सोमबार बिहान पत्रकार सम्मेलन र अपराह्न जर्मन राजदूतको निवासमा उक्त घटनाको स्मरण गर्दै शान्तिको लागि द्वीप प्रज्ज्वलन समेत गरिएको थियो। पछिल्लो पुस्ताको भविष्यका लागि दिगो शान्तिमा विश्वले जोड दिनुपर्ने नेपालस्थित कूटनीतिक नियोगका प्रमुखले बताएका छन्। लाखौं यहुदीको क्रुर हत्यापछि यहुदीले बासस्थान खोजी गरेको र त्यहिँबाट इजरायल जन्मिएको थियो। इजरायली राजदूतले त्यो अवस्थाबारे जानकारी दिन विद्यालयमा नै होलोकास्ट डे बारे कोर्ष राख्न सुझाए। हिटलरको शिविरबाट मुक्ति पाउन केहीले भागेर ज्यान जोगाएका थिए। हिटलरको वितृष्णाको कारण अमूल्य जीवन गुमाएको भन्दै अवका दिनमा जीवनको अमूल्यता, सत्य, समानता, सम्मानलगायतमा पछिल्ला पुस्ताले जानकारी पाउन पर्ने बताइएको थियो। हिटलरले जर्मनीमा नस्लवादी साम्राज्य खडा गरेका थिए। उनले यहूदीलाई दो श्रो दर्जाका मानवको सज्ञा दिँदै त्यसप्रकारको क्रुर हत्या गरेका थिए। यहुदीप्रतिको हिटलरको घृणाका कारण लाखौं मानिसले जीवन गुमाएको र त्यहीँबाट दो श्रो युद्ध निम्तिएको थियो। मारिने मध्ये १५ लाख बच्चा मात्र थिए। ठूलो हिंसा अन्यत्र भए पनि नेपाल त्यसबाट अछुतो नरहेको भन्दै दिगो शान्तिमा नेपालले जोड दिनुपर्ने धारणा उनीहरूको छ। मिडिया विधयेकबारेमा सन्तुलन हेर्न पर्ने भन्दै त्यसबारेमा विज्ञ छलफल सरकारको अपरिहार्यता देखिएको बताए। अहिले सरकारले विधयेक ल्याउने र बाहिर बिरोध हुने कार्य भइरहँदा बीचको बाटोमा रहेर नागरिक स्वतन्त्रताको सम्मान गर्न सुझाएका छन्। उनीहरूले १७ हजारभन्दा बढी नेपालीको ज्यान लिएको, हजारौं नेपालीको अंगभंग गराएको र हजारौं नेपालीलाई घरबार बिहीन बनाएको त्रासदपूर्ण अवस्थाबाट नेपालमा शान्ति कायम भएको जनाइएको थियो। बाटो विराएर सशस्त्र द्वन्द्वमा लागेका नागरिकलाई शान्तिपूर्ण लोकतान्त्रिक पद्धतिको राजनीतिक मार्गमा आएर राजनीतिक मुलधारमा आएको विषयमा पनि चर्चा भएको थियो।"
शिक्षाको विकासबाट मात्र समृद्धि,"शिक्षा जीवनको आधार हो। मानव भएर जन्मेका आधारमा प्राप्त जीवनलाई सफल, सार्थक र समृद्ध बनाउने सबल कडी प्रभावकारी शिक्षा हो। शिक्षा प्राप्ति र प्रत्याभूतिमा धेरै त्याग र लगानी हुँदै आएको पाइन्छ। मानव पुँजीको उपलब्धता र विस्तारको आधारभूमि मानिने शिक्षालाई समाजमा सकारात्मकता, सिर्जनात्मकता, सहिष्णुता र सदाचारिताको विस्तार र वितरण गर्ने माध्यम बनाइनु आवश्यक छ। कलिला मस्तिष्कका सुरुवाती दिनदेखि नै असल संस्कारयुक्त, बुझाइ र भोगाइको संयोजन हुन सक्ने हो भने विकसित मष्तिष्क उन्नत, ऊर्जाशील र उपलब्धिमूलक हुन सक्छ। शिक्षालाई सीपसँग र सीपलाई श्रमसँग जोड्नुपर्ने आवाज उठिरहेको सन्दर्भमा राष्ट्रिय विकास प्रयासमा महत्वपूर्ण भूमिका खेल्ने शिक्षा क्षेत्रमा राज्यका तर्फबाट भएको लगानीको नियमन र निजी क्षेत्रबाट भएको लगानीको व्यवस्थापन गर्नु जरुरी छ। शिक्षा क्षेत्रमा हुने निजी लगानीलाई व्यापारीकरणका रूपमा मात्र नहेरी समाज सेवाको एक अंगका रूपमा बुझ्नुपर्ने आवश्यकता छ। विद्यालयमा पढिने शिक्षा सीपयुक्त हुन आवश्यक छ। शैक्षिक उन्नयनबाटै मुलुकको समृद्धितर्फको यात्रामा सफलता प्राप्त गर्न सकिनेमा दुईमत छैन। सरकारी विद्यालयमा अपेक्षाकृत विद्यार्थी आकर्षित नहुने गरेका भन्ने समस्या समाधान गर्न हाम्रा विद्यालयहरूलाई थप सबलीकृत र स्तरीकरण गरिनु जरुरी छ। माथिल्लो तहमा छात्रवृत्ति प्राप्त गर्न तल्लो तह निजी विद्यालयमा अध्ययन गरी अन्तिम समयको परीक्षा सरकारी विद्यालयबाट दिने र छात्रवृत्ति प्राप्त गर्ने गलत अभ्यास हटाउन अबका दिनमा छात्रवृत्ति प्राप्त गर्न कम्तीमा ६ कक्षादेखि सरकारी विद्यालयमा अध्ययन गरेको हुनुपर्ने व्यवस्था गरिनु उचित हुन्छ। शिक्षा क्षेत्रलाई राजनीति गर्ने थलोका रूपमा विकसित गरिने, शिक्षकका सेवा, सुविधाका लागि तर्जुमा भएका ऐननियमको निश्चित स्वार्थ समूहका लागि बारम्बार परिवर्तन गर्ने गरिएको पाइन्छ। आधारभूत तहको शिक्षाको नीतिगत विषयमा दाताहरूको हस्तक्षेपमुखी प्रभाव पर्नु सुखद पक्ष होइन। दश जोड दुईको विषय होस् वा प्राथमिक, माध्यमिक तह निर्धारणमा होस्, नीतिगत निरन्तरताको जरुरी छ। पाठ्यक्रम, निर्धारण र परिमार्जनलाई नियमित कार्यक्रममा समावेश गर्ने र नयाँ पाठ्यक्रम तर्जुमा गर्दा विद्यार्थीका हिजोका पूर्वाधाररूपी शिक्षामा सिकेका सिकाइभन्दा धेरै फरकअसर नपर्ने गरी तर्जुमा हुन आवश्यक छ। २०७६ कात्तिक १८ मा मन्त्रिपरिषद्बाट पारित राष्ट्रिय शिक्षा नीति, २०७६ ले शिक्षित, सभ्य, स्वस्थ र सक्षम जनशक्ति सामाजिक, न्याय, रूपान्तरण र समृद्धिलाई दूरदृष्टिका रूपमा लिएको छ। उक्त शिक्षा नीतिले सबै तहको शिक्षालाई प्रतिस्पर्धी, प्रविधिमैत्री, रोजगारमूलक र उत्पादनमुखी बनाई देशको आवश्यकताअनुरूपको मानव संसाधन विकास गर्ने लक्ष्य लिएको छ। शैक्षिक सुधारका सवालमा नीतिले अवलम्बन गरेका सोच, दृष्टि, कार्यनीति बृहत् र दूरगामी देखिन्छ। शिक्षा नीति कस्मेटिक संग्रहयुक्त सामग्रीका रूपमा रहनु र देखिनु हुँदैन। उक्त नीतिले लिएका अपेक्षा प्राप्तिका लागि मार्गदर्शनको प्रभावकारी कार्यान्वयन जरुरी छ। आर्थिक सर्वेक्षण २०७५७६ मा शैक्षिक सत्र २०७५ मा प्राथमिक तहको खुद भर्ना दर ९६५ प्रतिशत र माध्यमिक तहको ४६४ प्रतिशत पुगेको र कक्षा १० को टिकाउ दर ५८५ प्रतिशत रहेको तथ्यांकबाट देखिन्छ। शिक्षा क्षेत्रमा देखिएका सकारात्मक नतिजाका पछाडि शिक्षाका क्षेत्रमा विगतमा सबैका लागि शिक्षा, आधारभूत तथा प्राथमिक शिक्षा कार्यक्रम सहस्राब्दी विकास लक्ष्य, विद्यालय क्षेत्र सुधार योजनासमेतका कार्यक्रम सञ्चालन भएको तथ्य भुल्नु हुँुदैन भने विगतका प्रयासबाट तयार भएको विद्यमान पृष्ठभूमिलाई उन्नत बनाउन सबै पक्षको साथ आवश्यक देखिएको छ। शिक्षासम्बन्धी मौलिक हकको कार्यान्वयनका लागि तर्जुमा भएको अनिवार्य तथा निःशुल्क शिक्षासम्बन्धी ऐन, २०७५ को प्रभावकारी कार्यान्वयन जरुरी छ। पठन संस्कृति विकासका सवालमा पुस्तकमा सीमित अध्ययन सामग्रीका स्थान डिजिटलाइज सामग्रीले समेत लिँदै गर्दा सबै वडामा स्याट्लाइट पुस्तकालय पुर्याउने नीति कार्यान्वयन हुन सके गुणस्तरीय शिक्षामा सबै वर्गको पहुँच सुनिश्चित गर्न सकिन्छ। दिगो विकास लक्ष्य २०३० को लक्ष्य ४ मा सबैका लागि समावेशी र गुणस्तरीय शिक्षाको प्रत्याभूति गर्दै सिकाइका लागि जीवनपर्यन्त अवसरहरूलाई प्रोत्साहनप्रवद्र्धन गर्ने उल्लेख गरिएको छ। गुणस्तरीय, प्राविधिक एवं व्यावसायिक शिक्षामा सबैको पहुँच र लैगिंक असमानता हटाउने विषय अगाडि सारिएको छ। वैज्ञानिक, प्राविधिक, व्यावसायिक, सीपमूलक र रोजगारमूलक शिक्षाको व्यवस्था एवं निजी क्षेत्रको लगानी नियमन र व्यवस्थापनको विषय सरकारीस्तरका दस्ताबेजमा उठ्ने गरेको छ। सामाजिक, आर्थिक रूपान्तरणका लागि मानव संसाधनको विकास गर्ने सोच एवं गुणस्तरीय शिक्षामार्फत सिर्जनशील, दक्ष, प्रतिस्पर्धी, उत्पादनशील र नवप्रवर्तनशील, मानव स्रोतको विकास गर्ने लक्ष्य लिएको पन्धौं योजनाले अन्य विषयका अतिरिक्त डिजिटल पाठ्य सामग्री विकास गर्ने, विश्वविद्यालयमा उत्कृष्ट अंक हासिल गर्नेलाई सोझै शिक्षण पेसामा प्रवेश गराउने, बहुआयामिक गरिबीको क्षेत्रभित्र परेका र बुहबञ्चितीकरणमा परेका समेतलाई विद्यार्थी वित्तीय सहायता प्रणाली लागू गरिने, घुम्ती सीप विकास तालिमको व्यवस्थापन गरिने, सीप राहदानीको व्यवस्था गर्ने जस्ता विषयलाई उठान गरेका सन्दर्भमा ती योजना लागू हुन सके शिक्षाको प्रभावकारिता अभिवृद्धि हुन सक्नेछ। शिक्षाको सम्बन्ध बहुविधासँग छ। उन्नत आधुनिक कृषिबाट उत्पादित उपजहरूको व्यावसायिक बजारीकरण, नवीनतम खोजको प्रयोगशालाको प्रबन्ध, ज्ञान हस्तान्तरणका लागि वातावरण निर्माण हुन सके शिक्षाको ज्योतिले मुलुकलाई उज्यालो मार्ग हुँदै समृद्धिको यात्रातर्फ डोर्याउने निश्चित छ। सामुदायिक विद्यालय गाभिने क्रम बढेको छ। विश्वविद्यालयहरूमा स्वर्ण पदक प्राप्त गर्ने सवालमा देखिएका गलत प्रवृत्ति निरुत्साहित गर्न नसक्ने हो भने शिक्षा पूर्णतः औपचारिकतामा सीमित हुन पुगी काम नलाग्नेको जमात खडा गर्ने माध्यम शिक्षा हुन पुग्ने खतरातर्फ सजग हुनुपर्छ। शिक्षालाई राजनीतिक दर्शनको वीजारोपण गर्ने माध्यम बनाइनु हुँदैन। ज्ञानका सवालमा सर्वपक्षीय विषय अगाडि सारी शिक्षा क्षेत्रमा भएको विकृति, देखिएका विंसगति र पहिचान भएका समस्याको सम्बोधन हुन सके शिक्षाको प्रभावकारिता प्रबल भई समृद्धिमा सफलता प्राप्त हुने देखिन्छ। शिक्षा क्षेत्रमा अपेक्षित उपलब्धि हासिल हुन नसक्नु, विद्यालय बीचमै छाडेर जाने समस्या नियन्त्रणमा कठिनाइ हुनु, जनसंख्या शिक्षामा कमीका कारण विद्यालय जाने उमेरका बालबालिका आफ्ना भाइबहिनीको हेरचाहका लागि घरमै बस्न बाध्य हुनु जस्ता समस्याका अलावा शैक्षिक सुशासन र व्यवस्थापन कमजोर हुनु, भएका प्रतिभावान् जनशक्ति पलायन हुनु, विद्यालय र घरबीचको दूरी टाढा हुनु, दक्ष शिक्षकको अभाव हुनु, पर्याप्त बजेटको अभाव हुनु, शिक्षण प्रणालीलाई समयानुकूल बनाउन नसकिनु, प्रत्येक विद्यार्थीको पहिलो पाठशाला परिवार भएकाले पारिवारिक वातावरण सुखद, सुसंस्कारयुक्त, सुन्दर बनाउन आर्थिक, सामाजिक कमजोरीको विद्यमानता रहनु, विद्यालयमा विद्यार्थी टिकाइराख्न समस्या रहनु जस्ता समस्याका कारण शिक्षा क्षेत्रले अपेक्षित गति लिन सकेको पाइँदैन। राष्ट्र प्रेमलाई केन्द्रमा राखेर शिक्षाको प्रबन्ध गरिनु जरुरी छ। विद्यालयका पूर्वाधार विकास, नवीन प्रविधिको प्रयोग र शैक्षिक मापदण्डमा सुधार हुन जरुरी छ। विद्यालयको सहज पहुँच, गुणस्तरीय पाठ्यक्रम र पाठ्यसामग्रीको उपलब्धता, दक्ष शिक्षकको प्रबन्ध, विद्यालयमा भर्नामा आकर्षण र टिकाइराख्न देखिएका समस्याको सम्बोधन, शैक्षिक सुशासनको प्रत्याभूति, विद्यालय व्यवस्थापनमा वैज्ञानिकताको अनुसरण, लैंगिक विभेदको अन्त्यलगायतका काम हुन सके शैक्षिक उन्नयनबाटै मुलुकको समृद्धितर्फको यात्रामा सफलता प्राप्त गर्न सकिनेमा दुईमत छैन।"
हिमपातले एक महिनादेखि सडक अवरुद्ध,"मुगु : तीन पटक परेको भारी हिमपातका कारण नाग्मगमगढी सडक खण्ड एक महिनादेखि बन्द हुँदा सर्वसाधरणले शान्ति भोग्नु परेको छ। मसिंर २८ र पुस १७ गते परेको भारी हिमपातका कारण परेको बाक्लो हिमपातले सदरमुकाम गमगढी जोड्ने नाग्मगमगढी सडक खण्ड अन्तर्गत जुम्ला र मुगुको सिमानमा पर्ने घुच्चिलेखमा हिमपातले अवरुद्ध भएको हो। हिमपातले नाग्मगमगढी सडक खण्ड अन्तर्गत जुम्ला जिल्लाको भुलबुले र मुगुको घुच्ची, सातमोडझाड नाउलामा ४ फिटसम्म हिउँ जमेपछि नाग्मगमगढी सडक खण्ड ती स्थानमा सडक डिभिजन जुम्लाले समयमै हिउँ नपन्छाउँदा सर्वसाधरणले शास्ति भोग्नु परेको उधोग वाणिज्य संघ मुगुका महासचिव नृपेन्द्रबहादुर मल्लले बताए। पहिलो पटक गत मंसिर २८ गते परेको हिमपातले नाग्मगमगढी सडक अवरुद्ध भएको थियो। जमेको हिउँ एकसातापछि डोजर लगाई खुलाइएको भएपनि पुनः पुस १७ गते परेको हिउँले सडक बन्द भएको सडक डिभिजन कार्यलय जुम्लाका प्रमुख लिलाबहादुर भण्डारीले बताए। सडक डिभिजन कार्यालयले सडक खुलाउने प्रयास जारी राखेको छ। पाँच दिनदेखि हिउँ पन्छाउन डोजर प्रयोग गरिरहेका छौं, बाक्लो हिउँ भएका कारण समय पन्छाउन समस्या भएको छ प्रमुख भण्डारीले भने। मौसममा सुधार आएमामा हिउँ पन्छाएर साताभित्र सडक सञ्चालनमा आउने भण्डारीले जानकारी दिए। यो सडक ०६९ साल पुस १ गते मुगु सडक सञ्जालमा जोडिएको भएपनि हालसम्म सडकको स्तरोन्नती नहुँदा यो सडक खण्ड वर्षको ४ महिनामात्र सवारी साधन चल्ने गरेका छन्। सडकमा ग्राभेल पानीका नाला, कल्भड व्यस्थित नहुदा हिउँदमा हिउले र वर्षामा पानीका कारण सडक बन्द हुने गरेको छ। वर्षको ८ महिनासम्म सडक बन्द हुदाँ व्यवसायीहरु समस्यामा पर्ने गरेका छन्। उपभोक्ताले खोजेको सामान बजारमा पाउन मुस्किल छ। सडक बन्द हुँदा स्थानीय तहका विकास निमार्णका काम पनि प्रभावित भएका छन्। पुल, बिजुलीका सामान ढुवानीमा समस्या भएको र काम अधुरै रहेको खात्याड गाँउपालिका२ का वडा अध्यक्ष लालबहादुर रावल बताउछन।"
"बर्दियामा गोली चल्यो, प्रहरी जवान घाइते",गुलरिया : बर्दियाको मधुवन नगरपालिका४ ढोडरी स्थित कुमराघाटमा गोली चल्दा एक प्रहरी जवान घाइते भएका छन्। विप्लव नेतृत्वको नेपाल कम्युनिष्ट पार्टीका जिल्ला नेतालाई पक्राउ गर्न गएको बेला आफैंले बोकेको गोली पड्किएर प्रहरी जवान गंगाराम चौधरी घाइते भएको प्रहरीले जनाएको छ। प्रहरीले विप्लव समूहका जिल्ला जनपरिषदका अध्यक्ष जय हादुर ठाडामगर र डीसीएम रोहित सुनारलाई पक्राउ गरेको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले जानकारी दिए। उनीहरुलाई नियन्त्रणमा लिने क्रममा घम्साघम्सी गर्दा प्रहरी जवान चौधरीले बोकेको बन्दुक पड्किएको बास्तोला बताए। पक्राउ परेकाको साथबाट पर्चा तथा हतियार फेला पारेको उनले जानकारी दिए। गोली चलेपछि प्रहरीले विप्लव समूहका जिल्ला जनपरिषदका अध्यक्ष जय हादुर ठाडामगर र डीसीएम रोहित सुनारलाई पक्राउ गरेको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले जानकारी दिए। उनीहरुको साथबाट पर्चा तथा हतियार फेला पारेको उनले बताए। गस्तीका क्रममा तिघ्रामा गोली लागेका चौधरीको नेपालगञ्जस्थित भेरी अञ्चल अस्पतालमा उपचार भइरहेको प्रहरीले जनाएको छ। पक्राउ परेकाहरु उपर अनुसन्धान भइरहेको एसपी बास्तोलाले जानकारी दिए।
अनलाइन सपिङका नाममा ठगी : ६७ लाखसहित आठ पक्राउ,"विराटनगर : अनलाइन सपिङका नाममा ठगी गर्ने गिरोह सक्रिय रहेको पाइएको छ। मोरङ प्रहरीले गिरोहमा संलग्न आठ जनालाई ६७ लाख बढी रकमसहित पक्राउ गरेपछि यो रहस्य सार्वजनिक भएको हो। पक्राउ पर्नेमा मोरङ सुन्दरहरैँचा नगरपालिका३ का विशाल अर्याल भनिने ३६ वर्षीय निरञ्जनप्रसाद आचार्य, खोटाङ जन्तेढुंगा गाउँपालिका४ का २२ वर्षीय शिवजी खड्का, २० वर्षीय देवी चौलागाई, धरान उपमहानगरपालिका २० विष्णुपादुकाकी २० वर्षीया भावना राई, १९ वर्षीया सरिता परियार, २० वर्षीया वर्षा कार्की, २३ वर्षीया सानु गौतम र २१ वर्षीया लक्ष्मी कार्की छन्। आचार्य ठगी धन्दाका मुख्य नाइके भएको अनुसन्धानबाट खुलेको मोरङ प्रहरी प्रमुख एसपी विश्व अधिकारीले बताए। आचार्यले यही धन्दामा अन्य सात जनालाई परिचालन गरेको खुलेको छ। ती मध्ये पनि खड्का र चौलागाई आचार्यको विश्वासपात्र रहेको अधिकारीको भनाइ छ। उनीहरु विराटनगर महानगरपलिका ३ की यज्ञकुमारी खड्काको घरमा कोठा भाडामा लिएर बस्ने गरेको प्रहरीले जनाएको छ। अन्य युवतीले भने आचार्यलाई बैंक खाता खोल्नका लागि नागरिकता दिएर ठगी धन्दामा सहयोग पुर्याएको खुलेको छ। आचार्यको ठगी गर्ने सञ्जाल भारतमा पनि रहेको प्रहरी अनुसन्धानबाट खुलेको छ। भारतमा बसेर उनको सम्पर्कमा रहँदै नेपालमा गिरोह सञ्चालन गर्नेमा मिश्रा राजुभाइ, राजाराम त्रिपाठी, राजेश विश्वास, जहेब हुसेन, कुनाल थमन, नमु श्रीकान्त, कंकिता थमन रनदप्रसाद साहलगायतका व्यक्ति रहेको एसपी अधिकारीले बताए। प्रहरीका अनुसार आचार्यले विभिन्न बैंकमार्फत ९० लाख रुपैयाँ भन्दा बढी भारतमा बसेर ठगी धन्दा चलाउनेलाई बुझाइसकेको देखिन्छ। आचार्यले पनि यो कुरा स्वीकार गरिसकेका छन्। अर्डर वापत आफूलाई पाँच प्रतिशत मात्रै आउने गरेको बयान प्रारम्भिक अनुसन्धानका क्रममा आचार्यले दिएको एसपी अधिकारीले बताए। ठगी गर्ने क्रममा उनले २५ भन्दा बढी भारतीय र नेपाली बैंक प्रयोग गरेका छन्। आचार्यका ७८ वटा नेपाली र १७ वटा भारतीय बैंकका खाता रहेका छन्। उनले अन्य १७ जना व्यक्तिका नाममा खाता खोलेर हस्ताक्षर गर्न लगाउँदै चेक भने आफै राखेर प्रयोग गर्ने गरेको प्रहरीले जनाएको छ। प्रहरीका अनुसार वर्षा कार्कीको १४, लक्ष्मी कार्कीको १३, सानु गौतमको २२ वटा बैंक खाता फेला परेका छन्। एउटै बैंकमा नाम परिवर्तन गर्दै उनीहरुले अलगअलग तीन वटासम्म खाता खोलेको अधिकारीले बताए। अधिकारीले सामानको अर्डर लिएकासँग बैंकमा पैसा पठाई माग्ने र पैसा झिकिसकेपछि खाता नै बन्द गरेर सम्पर्कविहीन हुने गरेको पाइएको बताए। सामानको अर्डर को पैसा लिइसकेपछि ग्राहकलाई सामान नपुर्याइकन पक्राउ पर्ने डरले खोलिएका खाता भने बन्द गर्ने गरेको उनको भनाइ छ। प्रहरीले खड्काको साथबाट ४२ हजार पाँच सय, उनको कोठाबाट सात लाख १३ हजार रुपैयाँ बरामद गरेको छ। प्रहरीले आचार्यको साथबाट २६ हजार नगद र उनका जेठानले बैंकमा जम्मा गरेको ४१ लाख ९८ हजार तथा घरबाट १८ लाख १९ हजार पाँच सय रुपैयाँ बरामद गरेको हो। अनलाइन सपिङ नाममा ठगी गरिएको ६७ लाख ९९ हजार सात सय ५० रुपैयाँ बरामद भएको एसपी अधिकारीले बताए। खड्का र आचार्यको घर र कोठाबाट २५ वटा नेपाली र पाँच भारतीय बैंकका चेक तथा एटीएम कार्ड भेटिएका छन्। छापा मार्दा ५८ वटा बैंकका चेकबुक र १५ वटा खाली चेकबुक पनि फेला परेको एसपी अधिकारीले बताए। उनका अनुसार पक्राउ परेकासँग नेपाली र भारतीय गरेर तीन दर्जन बढी सिमकार्ड फेला परेका छन्। आचार्यका साथबाट विभिन्न व्यक्तिको नाममा रहेका नागरिकताको ३७ वटा फोटोकपी भेटिएका छन्। विराटनगर भन्सार कार्यालय सवारी साधनको अस्थायी पैठारी अनुमती पत्र ४० वटा र भन्सार प्रज्ञापनपत्र काटिएको ६० वटा रसिद तथा खाली भान्सार प्रज्ञापन रसिद प्याड र भन्सार कार्यालयको छाप पनि फेला परेको एसपी अधिकारीले बताए। उनी पुस १९ गते विराटनगर४ कन्चनबारीबाट पक्राउ परेका हुन्। यसरी खुल्यो ठगी धन्दा सुनसरीको इटहरी घर भई काठमाडौंमा बसोबास गर्दै आएकी छत्रकुमारी धमलाले ठगी गरेको भन्दै एक व्यक्तिले महानगरीय अपराध महाशाखामा उजुरी गरे। सनराइज बैंकमा खाता खोलेर ठगी गरेको र त्यसपछि खाता बन्द गरेको उजुरी परेपछि उनलाई प्रहरीले अनुसन्धान गर्यो। प्रहरीले अनुसन्धान गर्ने क्रममा उनको नाममा विराटनगरमा रहेको एनआईसी एसिया बैंकमा खाता रहेको पाइएको छ। विराटनगरबाट एटीएम कार्ड पनि निकालिएको थियो। यही अनुसन्धानका क्रममा विराटनगरस्थित सिभिल बैंकको एटीएमबाट खड्का पक्राउ परेका थिए। खड्काले दिएको बयानका आधारमा गिरोहमा संलग्न अन्यलाई पक्राउ गर्न सकिएको एसपी अधिकारीले बताए।"
घुम्न निस्किएका युवकको विभत्स हत्या,विराटनगर : झापाबाट घुम्न भनेर पाँच दिन अघि निस्किएका एक युवाको सुनसरीको दुहवी नगरपालिका१२ बुकडोरीमा विभत्स हत्या भएको छ । विभत्स हत्या गरेर फ्यालेको अवस्थामा मंगलबार शव फेला परेको हो । प्रहरीका अनुसार हत्या गरिएका भारत घर भएर झापाको विर्तामोड नगरपालिका५ स्थित मामा घरमा बस्दै आएका २० वर्षीय अभिषेक कटुवालको शव निवस्त्र अवस्थामा थियो । आमासँगै मामा घरमा बस्दै आएका उनका बुवा भने भारतमै बस्ने गरेको प्रहरीको भनाइ छ । घटनास्थल मोरङको विराटनगर महानगरपालिका४ र सुनसरी दुहवी१२ को सीमाना भएर बग्ने केसलिया खोलाबाट पश्चिममा पर्छ । परिवारले प्रहरीमा दिएको जानकारी अनुसार मामा घरबाट उनी माघ ९ गते घुम्न जान्छु भनेर मे १० प ८६७५ नम्बरको स्कुटर लिएर निस्किएका थिए । चार दिनसम्म नफर्किएपछि आमा तारा कटुवालले छोराको हुलियासहित खोजतलासका लागि सोमबार इलाका प्रहरी कार्यालय बिर्तामोडमा निवेदन दिएकी थिइन् । सुनसरी प्रहरी प्रमुख एसपी यज्ञविनोद पोखरेलले शरीरमा कुनै पनि कपडा नभएको नाङ्गो अवस्थामा शव भेटिएको जानकारी दिए । अभिषेकले प्रयोग गरेको स्कुटर भने फेला परेको छैन । घटनाको प्रकृति हेर्दा कुनै रिसिईबीका कारण केही न केही नियत राखेर हत्या गरे जस्तो देखिने उनले बताए ।
'ग्याङफाइट' मा घाइते मुखियाको मृत्यु,"विराटनगर : मोरङको धनपालनथान गाउँपालिका ४ हरकपुरमा भएको 'ग्याङफाइट' मा घाइते भएका एकजनाको उपचारका क्रममा मृत्यु भएको छ । मादक पदार्थ सेवन (मापसे) पछि युवाका बीचमा उत्पन्न विवाद गत माघ ४ गते राति 'ग्याङफाइट' मा परिणत हुँदा तीन जना घाइते भएका थिए । घाइतेमध्ये गम्भीर अवस्थाका ४२ वर्षीय विसुनदेव मुखियाको उपचारका क्रममा विराटनगरको न्युरो अस्पतालमा सोमबारराति मृत्यु भएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए । उनकाअनुसार विसुनदेव, ३० वर्षीय बलराम मुखिया, २४ वर्षीय धनीराम मुखियाको समूह र ३५ वर्षीय मणिचन महतो, ६० वर्षीय रामविलास महतो, ३२ वर्षीय शंकर महतो, २१ वर्षीय हरिओम महतो, २६ वर्षीय किसुन महतोको समूह बीच 'ग्याङफाइट' भएको थियो । घटनामा विसुनदेव, बलराम र किसुन तथा घटना छुट्याउन गएकी १५ वर्षीय जमुनाकुमारी महतो घाइते भएका थिए । न्युरोमा उपचाररत बलराम र विसुनदेवमध्ये विसुनदेवको टाउकोको शल्यक्रिया गरिएको थियो । गोल्डेन अस्पतालमा उपचाररत किसुनको टाउकोमा सात टाँका लगाइएको थियो । प्रहरीका अनुसार कुसहरि मण्डलको होटलमा मादक पदार्थ सेवन गर्ने क्रममा दुई युवाहरु हरिओम र धनीरामबीच विवाद सुरु भएको थियो । होटलबाट निस्किएर अघि बढेका उनीहरुले फोन गरेर आआफ्ना मान्छेलाई बोलाएपछि दुवै पक्षबीच 'ग्याङफाइट' भएको अनुसन्धानबाट खुलेको प्रनि दाहालले बताए । दोहोरो कुटाकुटका क्रममा बाँस र ढुंगा हानाहान भएको प्रहरीले जनाएको छ । प्रहरीले धनीराम, मणिचन, रामविलास, शंकर, हरिओमलाई पक्राउ गरेर घटनाको अनुसन्धान सुरु गरिएको जनाएको छ । उनीहरुको पनि शरीरका विभिन्न भागमा सामान्य चोटहरु रहेका थिए । प्रहरीले घटनामा संलग्न मणिचन, रामविलास, शंकर र हरिओम महतो विरुद्ध कर्तव्य ज्यान मुद्दा चलाउन मंगलबार म्याद थप गरेर घटनाको थप अनुसन्धान अघि बढाइएको जनाएको छ । 'ग्याङफाइट' मा संलग्न अरुलाई पनि नियन्त्रणमा लिएर आवश्यक कारबाहीका लागि अनुसन्धान गर्ने काम भइरहेको प्रहरीले जनाएको छ । '"
गुठीका प्रमुख प्रशासकविरुद्ध भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले गुठी संस्थान त्रिपुरेश्वर, काठमाडौंका प्रमुख प्रशासक नारायण चौधरीविरुद्ध घुस मुद्दा दर्ता गरेको छ। प्रमुख प्रशासक चौधरीलाई सेवाग्राहीसँग घुस मागेको भन्दै पुस १ मा अख्तियारले पत्र काटेको थियो। मंगलबार अख्तियारले गुठीका प्रमुख प्रशासक चौधरी र उपप्रशासक जयप्रसाद रेग्मीविरुद्ध विशेष अदालतमा मुद्दा दायर गरेको हो। उनीहरुविरुद्ध ८ लाख विगो कायम गरिएको छ। पक्राउ हुँदा उनीहरुका साथबाट घुसको रकम भने बरामत गरेको थिएन्। उनीहरुलाई काठमाडौं महानगरपालिका १ स्थित जग्गा सम्बन्धी गुठी संस्थानमा चलिरहेको मुद्दाको सम्बन्धमा गुठीको जग्गा गुठीमै कायम गर्नको लागि घुस लिएको तथा फिर्तासमेत गरेको अख्तियारको दाबी छ। अनुसन्धानको सिलसिलामा प्रत्यक्ष योजना र मिलेमतोमा गुठीको जग्गा गुठीमा नै दर्ता गरी दिने प्रयोजनार्थ सेवाग्राहीसँग ८ लाख लिएको अख्तियारले जनाएको छ। उनीहरुले सेवाग्राही स्वयंलाई एवं निजको बैंक खातामा जम्मा गरी फिर्तासमेत गरेको सप्रमाण पुष्टि हुन आएको देखिएकोले अख्तियारको आरोप पत्रमा उल्लेख छ। प्रशासक चौधरी र उपप्रशासक रेग्मीविरुद्ध भ्रष्टाचार निवारण ऐन बमोजिम जरिवाना र कैद सजाय हुनका साथै प्रशासक चौधरी नेपाल सरकारका राजपत्राङ्कित विशिष्ट श्रेणी सरहका सार्वजनिक संस्थानका प्रमुख रहेकोले थप सजायसमेतको मागदाबी गरी विशेष अदालत, काठमाडौंमा आरोपपत्र दायर गरिएको छ।"
राजस्वका कम्युटर अधिकृत घुससहित पक्राउ,"काठमाडौं : आन्तरिक राजस्व कार्यालय, भरतपुर, चितवनका कम्प्युटर अधिकृत रामकुमार अधिकारी घुससहित पक्राउ गरेका छन् । अधिकारीले विद्युतीय बीजक जारी गर्ने अनुमति पत्र बनाई दिने भनी सेवाग्राहीसँग १० हजार घुस लिएका थिए । उनलाई अख्तियार दुरुपयोग अनुसन्धान आयोगले अधिकारीलाई सेवाग्राहीसँग १० हजार घुस लिइसकेको अवस्थामा निजकै कार्यकक्षबाट नियन्त्रणमा लिई अनुसन्धान भइरहेको अख्तियार प्रवक्ता प्रदीपकुमार कोइरालले जानकारी दिए ।"
"प्रेमीसँग मिलेर पतिको हत्या,आरोपमा चार पक्राउ","विराटनगर : प्रेमीसँग मिलेर मोरङको कटहरी गाउँपालिका ७ की ३५ वर्षीया दयावती सरदारले आफ्नै पतिको हत्या गरेकी छन् । दयावतीले प्रेमी कटहरी ७ का बोस भनिने ३६ वर्षीय बद्री सरदासँग मिलेर ४५ वर्षीय पति विकास सरदारको हत्या गरेको प्रहरी अनुसन्धानबाट खुलेको छ । विकासको शव ग्रामथान गाउँपालिका ३ मा पानी जमेको खाल्डोमा माघ ६ गते सोमबार बिहान फेला परेको थियो । मोरङ प्रहरी प्रमुख एसपी विश्व अधिकारीले मृतकको टाउकोको पछाडि चोट देखिएपछि घटनाको अनुसन्धान गर्ने क्रममा प्रेमीसँग मिलेर पतिको हत्या गरेको खुलेको जानकारी दिए । दयावती र प्रेमी बद्रीकै सल्लाह र योजनाअनुसार गरिएको हत्यामा अन्य दुईजनाले पनि सहयोग गरेको खुलेको छ । विकासको घरमा मदिरा पसल थियो । मदिरा सेवन गर्ने बहानामा कटहरी ७ का ३६ वर्षीय ललन सरदार र २५ वर्षीय करिया भनिने मुकेश सरदारलाई लिएर बद्री विकासको घर पुगेको एसपी अधिकारीले बताए। विकास र दयावतीले ललन र मुकेशलाई किस्ता तिर्ने रकम समेत सहयोग गर्ने सर्त राखेर एक सातादेखि हत्याको योजना बनाएको अनुसन्धानबाट खुलेको उनको भनाइ छ । 'पसलमा मदिरा सेवन गरेपछि तीनैजनाले तास खेल्न भन्दै फकाएर विकासलाई गाउँतिर लगेको पाइयो,' एसपी अधिकारीले भने, 'केही पर एकान्तमा लगेर माघ ५ गते आइतबार राती १० बजे फलामको रड प्रहार गर्दै हत्या गरेको खुल्यो ।' घटनामा प्रयोग गरिएको रड लुकाएर राखेको अवस्थामा प्रहरीले जुडी खोलाबाट बरामद गरेको छ । ललाइफकाइ एकान्तमा लगेपछि सुरुमा ललनले टाउकोको पछाडि प्रहार गरेको र विकास ढलेपछि पालैपालो बद्री र मुकेशले पनि प्रहार गरेको प्रहरीले जनाएको छ । त्यसपछि गाम्छाले घाँटीमा कस्दै हत्या गरेर शव घटनास्थल नजिक पानी जमेको खाल्डोमा लगेर फ्यालिदिएको अधिकारीले बताए । 'हत्या गरिसकेपछि पानीमा डुबेर मृत्यु भएको देखाउन खाल्डोमा लगेर हालेको अनुसन्धानबाट खुल्यो,' उनले भने, 'परपुरुषसँगको अवैध सम्बन्धका कारण घटना भएको पाइएको छ ।' उनका अनुसार बद्री र दयावतीबीच दुई वर्षदेखि प्रेम सम्बन्ध रहेको पत्ता लागेको छ । उनीहरुबीच पटकपटक शारीरिक सम्पर्क समेत भइसकेको अनुसन्धानबाट खुलेको अधिकारीले बताए । 'घरमा आफू नभएका बेला बद्री आउने र श्रीमतीसँग रात विताउने गरेको कुरा थाहा पाएपछि विकासले दयावतीलाई सम्झाई बुझाई पनि गरेछन्,' एसपी अधिकारीले भने, 'त्यसपछि दयावती र बद्रीले आफूहरुको सम्बन्धमा बाधक बनेको भन्दै 'साइड' लगाउनु पर्छ भनेर सल्लाह गरी हत्या योजना बनाए ।' विशेष सुराकीका आधारमा बद्रीलाई प्रहरीले गत शनिबार कटहरी७ बाटै पक्राउ गरेको थियो । पक्राउ परेपछि उनले दयावतीको आग्रह तथा योजनामा हत्या गरिएको र त्यसमा ललन र मुकेशको पनि सहयोग रहेको प्रहरीलाई बताएका थिए । त्यसपछि दयावती, ललन र मुकेशलाई पक्राउ गरिएको एसपी अधिकारीले बताए । पक्राउ परेका चारैजनालाई प्रहरीले मंगलबार विराटनगरमा सार्वजनिक पनि गरेको छ । उनीहरु विरुद्ध कर्तव्य ज्यान मुद्दा चलाउन मंगलबार म्याद थप गरेर घटनाको थप अनुसन्धान सुरु गरिएको जानकारी अधिकारीले दिए ।"
युवाको विभत्स हत्या !,"विराटनगर : मोरङ र सुनसरीको सीमाना भएर बग्ने केसलिया खोला नजिकै मंगलबार एक युवाको विभत्स हत्या गरी फ्यालेको अवस्थामा शव फेला परेको छ। विराटनगर महानगरपालिका ४ र सुनसरीको दुहवी नगरपालिका १२ बुकडोरीको सीमाना छेउमा शव भेटिएपछि सुनसरी प्रहरीले अनुसन्धान सुरु गरेको छ । बुकडोरीतर्फ नाङ्गो अवस्थामा शव भेटिएको हो । सुनसरी प्रहरी प्रमुख एसपी यज्ञविनोद पोखरेलले ढुंगा, इँटा वा कुनै वस्तुले टाउको र अनुहार कच्याककुचुक गरी चिन्नै नसक्ने बनाएको अवस्थामा शव फेला परेको जानकारी दिए । उनकाअनुसार माटो र परालले छोपेको तथा खुट्टा बाहिर देखिएको अवस्थामा पहिचान नखुलेका युवाको शव सानो खाल्डोमा रहेको जानकारी प्रहरीलाई आएको थियो । त्यहाँ बाँधिएको पराल र माटो थुपारिएको छ । बाँस झ्याङ नजिकै रहेको घटनास्थलमा वरपर लतपतिएको रगतका टाटाहरु छन् । घटनास्थलबाट शवसँगै रगत लागेको एउटा इँटा र च्यातिएको मखलर (गलबन्दी) को टुक्रा बाहेक अरु केही पनि फेला नपरेको प्रहरीले जनाएको छ । हत्या गरेर फ्यालिएका अन्दाजी २०२५ वर्षको जस्तो देखिने मधेसी मुलका युवाको पहिचान भने हुन नसकेको एसपी पोखरेलले बताए । उनले शरीरका केही भाग सड्न लागेको अवस्थामा शव भेटिएका कारण घटना दुईतीन दिन अघिको हुन सक्ने आशंका गरिएको जनाए । शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगेर गम्भीर ढंगले घटनाको अनुसन्धान सुरु गरिएको जानकारी एसपी पोखरेलले दिए । 'घटना हत्या नै हो भन्ने कुरामा कुनै शंका छैन । तर युवाको नाम, थर र वतन भने खुल्न सकेको छैन,' पोखरेलले भने, 'प्रहरीले मोरङ र सुनसरीका गाउँगाउँमा गएर कोही युवा बेपत्ता भएका छन् कि भनेर बुझ्ने काम गरिरहेको छ । हत्या गरिएका युवाको पहिचान खुलाउन सके तत्काल घटनाको चुरोसम्म पुग्न सकिने थियो ।' हत्या गरिएका युवाको पहिचान नै नभएका कारण घटनामा संलग्नका बारेमा पनि यकिन हुन नसकेको उनको भनाइ छ । घटनाको प्रकृति हेर्दा कुनै रिसिईबीका कारण केही न केही नियत राखेर हत्या गरे जस्तो देखिने उनले बताए । घटनास्थलबाट नजिकै दक्षिणपश्चिममा विराटनगरबाट बुकडोरीतिर जाने पक्की सडक छ । 'अति नै व्यस्त रहने सडक छेउमै शव भेटिएका कारण घटना दिउँसो नभई राति गराइएको हुनु पर्छ,' एसपी पोखरेलले भने, 'शवको अवस्था हेर्दा घटनामा एक भन्दा बढी व्यक्तिको संलग्नता छ भन्ने देखिन्छ।"
कालिदह भीरमा दुईको शव भेटियो,"धादिङ : धादिङको सिद्धलेक गाउँपालिका १ कालिदह नजिकै स्थानीय दुई व्यक्ति मृत फेला परेका छन् । बाटो छेउको भीरमा शव फेला परेकाले उनीहरु दुवैजना भीरबाट खसेर मृत्यु भएको हुनसक्ने स्थानीयले अनुमान गरेका छन् । वडा कार्यालय जान भनेर आइतबार घरबाट निस्किएका सिद्धलेक गाउँपालिकाका ३८ वर्षीय भीमबहादुर गुरुङ र ५७ वर्षीय नकुल सापकोटा आइतबार अपरान्हदेखि परिवारको सम्पर्क बाहिर थिए। खोजी गर्ने क्रममा सोमबार साँझ उनीहरुको शव कालिदह नजिकैको भीरमा भेटिएको थियो। शव फेला पर्ने वित्तिकै स्थानीयले प्रहरीलाइ खबर गरेका थिए। शव फेला परेको जानकारी पाउने वित्तिकै घटनास्थलमा प्रहरी पुगी जाँच मुचुल्का गरी शव पोष्टमार्टमका लागि जिल्ला अस्पताल धादिङवेशीमा ल्याइएको छ । मृतकका परिवारको तर्फबाट जिल्ला प्रहरी कार्यालयमा जाहेरी आइसकेको जिल्ला प्रहरी कार्यलय धादिङका सूचना अधिकारी डिएसपी रुपक खड्काले जानकारी दिए । घटनाको विषयमा अनुसन्धान भइरहेको उनले बताए । 'शव फेला परेको छ हामी अनुसन्धानमै छौँ, घटनास्थलको प्रकृति हेर्दा उनीहरु भीरबाट लडेको हुनसक्ने अनुमान गरेका छौँ,' खड्काले भने, 'पोष्टमार्टम रिपोर्टपछि अनुसन्धान अघि बढाउँछौं।' उनीहरुको साथबाट स्थानीय सहकारीको शेयर सदस्य परिचय पत्र र नगद २० हजार रुपैयाँ पनि फेला परेको धादिङ प्रहरीले जनाएको छ।"
"'मोविलाइजेशन' पेश्की लिने ठेकेदारसँग घुस, लेखा अधिकृतविरुद्ध मुद्दा","काठमाडौ : पूर्वाधार विकास कार्यालय ३ नं प्रदेश ललितपुरका लेखा अधिकृत बिष्णु हरि पुडासैनीविरुद्ध मुद्दा विशेष अदालतमा मुद्दा दायर गरेको छ । लेखा अधिकृत पुडासैनीले सडक निर्माण कार्यको लागि टेण्डर सम्झौता भई काम हुँदै गर्दा मोविलाइजेशन पेश्की लिनका लागि आएका सेवाग्राहीसँग घुस लिएका थिए । अख्तियार दुरुपयोग अनुसन्धान आयोगले २२ हजार घुस लिदा लिदै पक्राउ गरेको थियो । अनुसन्धानको सिलसिलामा पिकेबी निर्माण सेवामार्फत हेटौंडा फर्पिङ, सिस्नेरी सडक निर्माणको लागि टेन्डर सम्झौता बमोजिमको मोविलाइजेशन पेश्की उपलब्ध गराउने क्रममा पुडासैनीले आफ्नो जिम्मेवारी र पदीय दायित्वसमेतको ख्याल नगरी सेवाग्राहीसँग बार्गेनिङ गरी घुस दिन बाध्य पारिएका अख्तियारको दाबी छ । पुडासैनीविरुद्ध भ्रष्टाचार निवारण ऐन बमोजिम सजायको मागसहित विशेष अदालत, काठमाडौंमा आरोपपत्र दायर गरिएको छ ।"
घरमै पालेको कुकुरले बालकको लिंग खाइदिएपछि,"कालिकोट : कालिकोटमा आफ्नै घरमा पालेको कुकुरले बच्चाको लिंग खाइदिएको छ। जिल्लाको रास्कोट नगरपालिका३ साँगाटिया गाउँमा आफ्नै घरमा पालेको कुकुरले करिब ३ महिने बालक अनिवास दर्जीको लिंग खाइदिएको हो। बालक गम्भीर घाइते छन्। घरमा कोही नभएको बेला आफ्नै घरमा पालेको कुकुरले बालकलाई खेलाई खेलाई लिंग खाइदिएर गम्भीर घाइते बनाएको हो। हर्ष दर्जी र संगीता दर्जीका छोराको घरमै पालेको कुकुरले आइतबार डोकामा सुतिरहेको अवस्थामा बालकको लिंग लगायत अन्य ठाउँहरुमा पनि टोकेको छ। बालकको अवस्था गम्भीर छ। गाउँमा उपचार नहुँने भनेपछि उनको थप उपचारका लागि जिल्ला अस्पताल ल्याइएको छ। आर्थिक अवस्था कमजोर भएकाले उनको उपचारमा समस्या भएको बुवा हर्ष दर्जीले बताए। परिवारमा औषधि उपचार गर्ने आम्दानीको स्रोत छैन्, उनले भने, अब के गर्ने, कसरी उपचार गर्ने ? उनले सन्तान बचाउन चाहेको तर आर्थिक अवस्था कमजोर हुँदा कठिन भएको गुनसो गरे। म मेरो सन्तानलाई बचाउन चाहान्छु, उनले भने, छोराको उपचारका लागि सहयोग गरिदिन सबैलाई आग्रह गर्छु। रास्कोट नगरपालिका प्रमुख कासीचन्द्र बरालले बालकको उपचार खर्चका लागि नगरपालिकाले पनि सक्दो सहयोग गर्ने बताए। उनले भने, अहिले जसरी पनि बालकको ज्यान जागाउनु मुख्य कुरा हो, उनले भने, नगरपालिकाबाट पनि सहयोग गर्छौ। अन्य सरोकारवालाहरुलाई पनि सहयोग गर्नका लागि अनुरोध गर्दछु।"
बाजुरामा भूकम्पको धक्का,बाजुरा : बाजुरामा मगलबार बिहान भूकम्प गएको छ। बिहान ७ बजेर ५९ मिनेटमा चार दशमलव दुई रेक्टरको भूकम्प गएको मापक केन्द्र काठमाडौंले जनाएको छ। भूकम्प जिल्लाको पूर्वी उत्तरी भेगको हिमाली गाउँपालिका साबिकको रुगिन गाविसको उत्तरी भाग र विच्छ्या गाविसको दक्षिणीमा रहेको दोबाटोमा केन्द्र विन्दु बनाएर उक्त रेक्टरको भूकम्प गएको भूकम्पविद् मुकुन्द भट्टराईले जानकारी दिए। उनले दिएको जानकारीअनुसार सो क्षेत्रमा कुनै पनि बस्ती नभएको र बीच बाटो भएकाले केही क्षति नपुर्याएको बताए। एकाबिहानै भूकम्प आएपछि जिल्लाका स्थानीयवासी त्रसित बनेका हुन्। जिल्लामा पटकपटक भूकम्प जान थालेपछि भूकम्प प्रतिरोधात्मक घर नभएपछि यहाँका स्थानीयवासी त्रसित बन्दै गएको बताइएको छ। पुराना ढुङ्गा र काठबाट बनाइएका घरसँगै सिमेन्ट र इँटाबाट बनाएका घर भूकम्परहित नभएपछि जिल्ला सबैभन्दा बढी भूकम्पको जोखिममा रहेको बताइएको छ।
बालबालिकाले रोके बालविवाह,"दार्चुला : दार्चुलाको मालिकार्जुन गाउँपालिका ८ मा एक १५ वर्षीया बालिकाको विवाह रोकिएको छ। जिल्लाको मालिकार्जुन गाउँपालिका ८ शंकरपुरस्थित शंकरपुर बाल क्लबले उमेर नपुगि गर्न लागिएको विवाह रोक्न मालिकार्जुन गाउँपालिकालाई निवेदन दिएपछि उक्त विवाह रोकिएको हो । मालिकार्जुन गाउँपालिका ८ एक्लेखाली बस्ने रामसिंह धामी र हरिना धामीकी १५ वर्षीया छोरीको महाकाली नगरपालिका ९ सकारका एक १६ वर्षीय किशोरबीच हुन लागेको विवाह बालबालिकाले आइतबार रोकिदिएका हुन्। गाउँपालिकाले किशोरीका अभिभावकलाई बोलाइ सम्झाइ बुझा गरी विवाह रोकेको मालिकार्जुन गाउँपालिकाका प्रमुख प्रशासकीय अधिकृत जयसिंह धामीले बताए ।'उनले भने,' यसै साता हुन लागेको विवाह रोकेका छौँ । बाल विवाह रोक्न विभिन्न कार्यक्रम गरेपनि यसको प्रभाव परेको छैन।' मालिकार्जुन गोपालिका भित्रका सम्पूर्ण विधालयमा जिल्ला प्रहरी कार्यालय दार्चुलाले विभिन्न सचेतनामुलक कार्यक्रम गर्दै आएको छ। पालिकालाई बाल विवाह मुक्त क्षेत्र बनाउन मालिकार्जुन गाउँपालिका लागिपरेको स्थानी रणनीति २०७६ समेत बनाइसकेको मालिकार्जुन गाउँपालिकाका अध्यक्ष नरेनद्र सिंह धामीले जानकारी दिए।"
धामी नै 'छुई' प्रथाका दूत,"जुम्ला : जिल्लामा 'छुई' छाउपडी प्रथा हटाउन महाअभियानमा धामीलाई नै दूत बनाइएको छ। जुम्लाको हिमा गाउँपालिकामा सोमबार एक कार्यक्रममा धामीसहितको सात सदस्यीय गाउँपालिकास्तरीय छाउपडी उल्मुलन समन्वय उप समिति गठन गरिएको छ । जुम्लाको हिँमा गाउँपालिकामा गृह मन्त्रालयका सहप्रवक्ता उमाकान्त अधिकारीको रोवहरमा समिति गठन गरिएको हो । समितिमा हिमा गाउँपालिका १ का अध्यक्ष मुनबहादुर बुढाको संयोजत्वमा सात सदस्यीय समिति गठन गरिएको छ । समितिमा धामी पुर शाही र चक्रबहादुर शाही, शिक्षिका शान्ती शाही, महिलामा दाना शाही, वेलकोसा सार्कीसहित रहेका छन्। समितिमा रहेका सबैले दूतको रुपमा काम गर्ने छन् । उनीहरुले गाउँगाउँमा गएर छुइ प्रथाविरुद्धको सचेतनामुलक काम गर्नेछन्। कार्यक्रममा बोल्दै जुम्लाकी प्रमुख जिल्ला अधिकारी दुर्गा बन्जाडेले भनिन्,' संसारमै नभएको छुइ प्रथा नेपालको पश्चिम क्षेत्रमा ठूलै विकरालका रुपमा रहेकाले यसलाई जतिसक्यो चाँडो हटाउनुपर्छ।' हामीले जतिनै अभियान चलाए पनि दूरदराजका अशिक्षित बस्तीमा धामी झाँक्रीप्रति विश्वास हुनु र छाउबारे वास्तविक कुरा थाहा नपाउँदा महिलाले दु:ख पाइरहेको उनले बताइन्। उनले भनिन्, 'समाजमा अझैं पनि धामी झाँक्रीप्रति विश्वास छ।धामीलाई नै विषेश दूत बनाउँदा समस्या समाधानमा सजिलो होला भनेर धामीलाई नै दूत बताएका हौं।"" हिमा गाउँपालिकाका अध्यक्ष क्षरजबहादुर शाहीले पुरानो पुस्ताले छाउपडी प्रथालाई निरन्तरता दिँदा प्रथा हटाउन गाह्रो भएको बताए।उनले यसका लागि ठूलै परिर्वतनको खाँचो रहेको औंल्याए। तर पछिल्लो पुस्ता भने विस्तारै छाउप्रथा छोड्न थालेका छन्। उनीहरु छाउ हुँदा प्याड प्रयोग गर्ने र सरसफाइमा ध्यान दिन थालेका छन्। छाउ भएका महिलाले अभिभावकलाई समेत सचेत हुन आग्रह गरिरहेका छन्। जुम्लामा छाउपडी उल्मुलन महाअभियानका लागि गत पुस १० गते प्रमुख जिल्ला अधिकारीको संयोजगत्वमा छाउपडि उल्मुलन समिति गठन गरिएको थियो। उक्त समितिमा प्रहरी प्रमुख र सरकारी वकिल प्रमुख सदस्य रहेका थिए । पुस १७ गते महाअभियनका लागि जिल्लाका सबै निकायका पदाधिकारी सर्वसाधारण भेला गराइएको थियो । गाउँका पुरोहित र धामीलाई तालिम समेत दिइएको छ।छाउपडी प्रथा उन्मुलन गर्न स्थानीय सरकार, नागरिक र युवाको सहयोगमा सचेतनामूलक कार्यक्रम संचालन भइरहेका छन्।"
वृद्धाको हत्या,"बेंसीसहर : लमजुङको सुन्दरबजार नगरपालिका ७, पाउँदीमा बन्चरो प्रहार गरी एक वृद्धाको हत्या भएको छ । स्थानीय ६० वर्षीया सीता भुजेल पोख्रेलको हत्या भएको प्रहरीले जनाएको छ । डुम्रेबेंसीसहर सडकखण्डको पाउँदीबजारमा बस्ने पोख्रेल एकल महिला हुन् । घाँटीमा बन्चरो रहेको अवस्थामा शव भेटिएको थियो । बन्चरो मृतकको घाँटीम गडेको र बिँड फुक्लिएको अवस्थामा खाटमुनि फेला परेको प्रहरी अनुसन्धानबाट खुलेको छ । घटनास्थलमा रगत छरपस्ट भएको र शव वरपर मकै छरिएको भेटिएको स्थानीयले बताएका छन् । १८ वर्षदेखि पतिसँग छुट्टिएर बस्दै आएकी सीताका सन्तान छैनन् । मस्र्याङ्दी गाउँपालिका९, सिम्पानी माइती भएकी उनी बाख्रा व्यवसाय गर्थिन् । भाडामा बसेर बाख्रा व्यवसाय गरी ८ वर्षअघि उनले आफ्नै घर बनाएकी थिइन् । उनकोमा अहिले पनि १२ वटा बाख्रा रहेका छन् । लुटपाटपछि हत्या आशंका उनले कानमा लगाएको गहाना र केही नगदसमेत हराएकाले लुटपाटपछि हत्या भएको हुनसक्ने स्थानीय बताउँछन् । इलाका प्रहरी कार्यालय भोटेओडारका प्रहरी निरीक्षक लोकेन्द्र अधिकारीकाअनुसार सीताले लगाएको अढाई तोला सुनका ठुला ठुला रिङ कानबाट चुँडालेको देखिएको छ । उनले केहीदिन अघि खसी बेचेको २२ हजार रुपियाँ पनि साथमा नभेटिएको प्रहरीले जनाएको छ । अनुसन्धान हुँदै गण्डकी प्रदेश प्रहरी कार्यालयबाट २ वटा कुकुर झिकाएर घटनाको अनुसन्धान गरिएको थियो । हालसम्म शंकास्पद व्यक्तिलाई सोधपुछबाहेक प्रहरीले कसैलाई पक्राउ गरेको छैन् । अनुसन्धानपछि कुकुर फिर्ता पठाइएको प्रहरी प्रमुख डिएसपी रवीन्द्रमान गुरुङले बताए । घटना आइतबार रातिको भए पनि वृद्धा एक्लै बसेको र वरपर कोही नहुँदा ढिला गरी प्रहरीले जानकारी पाएको थियो । घटना कर्तव्य ज्यान प्रकृतिको छ । हामीले अनुसन्धान गरिरहेका छौं,' गुरुङले भने । मृतकको शव पोस्टमार्टमको लागि लमजुङ जिल्ला सामुदायिक अस्पतालमा ल्याइएको छ।"
ट्याक्टरले किचेर मृत्यु,बैतडी : ट्याक्टरले किचेर बैतडीमा १ जनाको मृत्यु भएको छ । मृत्यु हुनेमा पाटन नगरपालिका १ का ३५ वर्षीय नरेन्द्रराज भट्टराई रहेको प्रहरीले जनाएको छ। म १ त ११७२ नम्बरको ट्याक्टरमा रहेका भट्टराई एक्कासी खस्दा ट्याक्टरले किचेको बैतडीका प्रहरी प्रमुख डिल्लीनारायण पाण्डेयले जानकारी दिए । खस्ने वित्तिकै ट्याक्टरले किच्दा उनको घटनास्थलमै मृत्यु भएको हो । सिमेन्ट र छड बोकेर पाटनबाट सकार जाँदै गरेको ट्याक्टरमा रहेका भट्टराई पाटन नगरपालिकाका १ को कार्यालय नजिकै खसेका हुन्। चालक कैलालीको धनगढीका दिनेश रानालाई प्रहरीले नियन्त्रणमा लिएको छ । घटना सोमबार साँझ भएको प्रहरीले जनाएको छ।
गाउँपालिका अध्यक्षको कार्यकक्षमा भेटिएको बम डिस्पोज,"उदयपुर : उदयपुरको लिम्चुङबुङ गाउँपालिकाका अध्यक्षको कार्यकक्षमा भेटिएको शक्तिशाली प्रेसरकुकर बम सेनाले डिस्पोज गराएको छ। १८ नम्बर वाहिनीबाट गएको सेनाको टोलीले मंगलबार बिहान डिस्पोज गरेको हो। अज्ञात समूहले गाउँपालिका अध्यक्ष मेजरकुमार राईको कार्यकक्ष प्रवेशद्धारको दायाँपट्टी बम राखेको थियो । जिल्ला प्रहरी कार्यालय उदयपुरका एसपी वीरबहादुर बुढामगरले समयमै वस्तुको पहिचान भएकाले मानवीय र भौतिक क्षतिबाट जोगिएको बताए । उनले नेपाली सेनाको सहयोगमा बम डिस्पोज गर्न सफल भएकोले बताए । सोमबार बिहान ९:३० बजेको समयमा कार्यालय सहयोगीले कर्मचारीरु प्रवेश गर्ने क्रममा हाते झोलाभित्र कुकर र तारजडित मोबाइलसहित रहेको शंकास्पद वस्तु देखेपछि प्रहरीलाई खबर गरेको गाउँपालिकाका सूचना अधिकारी सुरेन्द्र कार्कीले जानकारी दिएका थिए । बम फेला परे लगत्तै इलाका प्रहरी कार्यालय लिम्चुङ्गबुङ्गले घटनास्थललाई कडा सुरक्षाका साथ घेरा हालेर राखेको थियो । भौगोलिक कठिनाईकाकारण २४ घण्टापछि डिस्पोज गरिएको एसपी बुढामगरले बताए । उनले भने, 'जानकारी पाए लगत्तै सेनासँग समन्वय गरेर टोली परिचालन गरियो, तर घटनास्थल पुग्ने एक दिन लाग्ने भएकाले डिस्पोजल गर्न केही ढिलाइ भयो ।' एसपी मगरका अनुसार डिस्पोजल टोली सोमबार अबेर पुगेकोले सो स्थानमा केही सर्च गरिए पनि अहिलेसम्म कसैलाई नियन्त्रणमा नलिइएको बताए । गाउँपालिका अध्यक्ष मेजरकुमार राईले कुनै समूहले अहिलेसम्म आफूसँग चन्दा नमागेको र बम नै राख्ने गरी बिबाद पनि नभएको बताए। झोलाभित्र भेटिएको बम। तस्बिर : भरत खड्का"
टिपरले युवाको ज्यान लिएपछि वीरेन्द्रनगरमा तनाव,सुर्खेतः टिपरको ठक्करबाट एक युवाको ज्यान गएपछि वीरेन्द्रनगरमा तनाव उत्पन्न भएको छ। मंगलबार बिहान टिपरको ठक्करबाट वीरेन्द्रनगरको मुलपानी चोक नजिक कालिकोट महावै गाउँपालिका३ सिम्खेतका २० वर्षीय केशर सिंहको घटनास्थलमै ज्यान गएको हो। भे १ प २१७८ नम्बरको मोटरसाइकलमा सवार उनलाई भे १ ख २२४२ नम्बरको टिपरले किचेको थियो। टिपरले मोटरसाइकललाई ठक्कर दिएपछि सिंहलाई करिब २० मिटर टाढासम्म घिसारेको प्रत्यक्षदर्शीले बताए। प्रहरीले ठक्कर दिने टिपर र चालकलाई नियन्त्रणमा लिइएको जनाएको छ। घटनाबारे थप अनुसन्धान भइरहेको जिल्ला प्रहरी कार्यालयले जनाएको छ। घटनापछि वीरेन्द्रनगर बजार क्षेत्र तनावपूर्ण बनेको छ। स्थानीयले घटनाको विरोधमा सडकमा टायर बालेर प्रदर्शन जारी राखेका छन्। सवारी साधन सञ्चालनमासमेत प्रदर्शनकारीले अवरोध गरेका छन्। प्रदर्शनका कारण सवारी साधन चल्न सकेका छैनन्। चालकको लापरबाहीले घटाना भएको भन्दै स्थानीयले कडा कारबाही र पीडित परिवारलाई उचित क्षतिपूर्ति दिनुपर्ने माग गरेका हुन्। प्रदर्शनकारीले बजार पनि बन्द गराउँदै हिँडेका छन्। अवस्था तनावपूर्ण बनेपछि ठूलो संख्यामा सुरक्षाकर्मी परिचालन गरिएको छ।
सभामुखविरुद्ध अन्तरिम आदेश दिन सर्वोच्चले गर्यो अस्वीकार,"काठमाडौं : सर्वोच्च अदालतले सभामुख अग्नि सापकोटाविरुद्ध दायर रिटमा अन्तरिम आदेश दिन अस्वीकार गरेको छ । रिटमाथि मंगलबार भएको सुनुवाइमा सर्वोच्चले अन्तरिम आदेश दिन अस्वीकार गरेको हो। आइतबार मात्र सभामुख निर्वाचित भएका सापकोटालाई सभामुखको काम गर्न रोक्न माग गर्दै दायर रिटमाथि मंगलबार न्यायाधीश सपना प्रधान मल्लको इजलासले अन्तरिम आदेश दिन अस्वीकार गरेको हो । गत शुक्रबार वरिष्ठ अधिवक्ता दिनेश त्रिपाठीले सापकोटालाई सभामुख हुनका लागि योग्य नभएको जिकिर गर्दै सर्वोच्चमा रिट दायर गरेका थिए। द्वन्द्वकालीन अवस्थामा तत्कालीन एमालेका स्थानीय (काभ्रे) नेता अर्जुन लामाको हत्या आरोप सापकोटामाथि छ। पक्षका तर्फबाट निवेदक त्रिपाठी, सुनीलकुमार पोखरेल, ओमप्रकाश अर्याल, राजु चापागाई, बाबुराम गिरी, विकास भट्टराई र अनन्त लुइटेललगायतले बहस गरेका थिए।कानुन व्यवसायीको बहस सुनेपछि मंगलबार न्यायाधीश मल्लले अन्तरिम आदेश दिन अस्वीकार गरेकी हुन् । आइतबार सापकोटाविरुद्धको रिट न्यायाधीश हरिप्रसाद फुँयालको इजलासमा परेको थियो। सर्वोच्चको न्यायाधीश हुनुअघि सापकोटाविरुद्धकै अर्को मुद्दामा कानुन व्यवसायीका हैसियतले बहस गरेकाले नैतिकताका आधारमा हेर्न नमिल्ने भएपछि उक्त रिटको सुनुवाइ स्थगित भएको थियो। आइतबार प्रतिनिधिसभाबाट निर्विरोध सभामुखमा निर्वाचित भएका सापकोटाले सोमबार कार्यभार सम्हालिसकेका छन्। सर्वोच्चले अन्तरिम आदेश दिन अस्वीकार गरे पनि घटनाको छानबिन गरेर ३० दिनभित्र प्रतिवेदन पेश गर्न आदेश दिएको छ । यो आदेशले संवैधानिक उच्च मर्यादाको पदमा रहेको व्यक्तिमाथि अनुसन्धान प्रक्रिया सुरु भएको वरिष्ठ अधिवक्ता त्रिपाठीको भनाइ छ । यो आदेशले धेरै वर्षदेखि न्यायको लडाईं लडिरहेको परिवारका लागि न्यायको बाटो खुलेको छ, त्रिपाठीले अन्नपूर्णसँग भने । यसअघिको सर्वोच्चको आदेश कार्यान्वयनको स्थिति र सापकोटाविरुद्धको उजुरीको अवस्थाबारे ३० दिनभित्र प्रतिवेदन पेश गर्न अदालतले गृह मन्त्रालय र जिल्ला प्रहरी कार्यालय काभ्रेका नाममा आदेश दिएको हो ।"
रसुवागढीबाट साढे २ किलो सुनसहित ६ पक्राउ,"नुवाकोट : रसुवागढीबाट सुनसहित ६ युवक पक्राउ परेका छन् । रसुवागढी नाकाहुँदै नेपाल ल्याइएको साढे २ किलो सुनसहित गाडी चाकल र त्यसमा रहेका ६ जना सोमबार अपरान्ह पक्राउ परेका हुन्। अबैधरुपमा नेपाल ल्याइएको साढे २ किलो सुनसहित ६ जनालाई प्रहरीले रसुवागढीस्थित चेकपोष्टबाट पक्राउ गरेको जिल्ला प्रहरी कार्यालय रसुवाले जनाएको छ । सुनसहित यात्रारत ६ जनालाई प्रहरीले पक्राउ गरेको रसुवा प्रहरी प्रमुख तथा प्रहरी नायव उपरीक्षक इन्द्र सुवेदीले जानकारी दिए । पक्राउ पर्नेमा गाडीचालक दोलखाको तामाकोशी गाउँपालिका ५ का २३ वर्षीय तुलमान श्रेष्ठ, सिन्धुपाल्चोक भोटेकोशी गाउँपालिका ५ का ३४ वर्षीय नवाङनुर्पू तामाङ, २४ वर्षीय ग्याल्जेन शेर्पा, २३ वर्षीय सुप्पा लामा, ३२ वर्षीय सुवास तामाङ र १९ वर्षीय साङ्गा तामाङ रहेको डीएसपी सुवेदीले जानकारी दिएका छन् ।बरामद सुनको मुल्य १ करोड ६० लाख रुपैयाँ रहेको प्रहरीले जनाएको छ।"
प्रदर्शन उग्र बन्दै गएपछि गोली चल्यो : वीरेन्द्रनगरमा कर्फ्यू,"सुर्खेत : प्रदर्शन उग्र बन्दै गएपछि वीरेन्द्रनगरमा कर्फ्यू लगाइएको छ। मंगलबार बिहान टिपरको ठक्करबाट एक युवाको ज्यान गएको थियो। त्यसपछि स्थानीयले दिनभर प्रदर्शन गरेका हुन्। प्रदर्शन नियन्त्रण बाहिर गएको भन्दै स्थानीय प्रशासनले मंगलबार बेलुकी साढे ६ बजेदेखि बुधबार बिहान ६ बजेसम्मका लागि कर्फ्यू आदेश जारी गरेको छ। टिपरको ठक्करबाट वीरेन्द्रनगरको मुलपानी चोक नजिक कालिकोटको महावै गाउँपालिका३ सिम्खेतका २० वर्षीय केशर सिंहको घटनास्थलमै ज्यान गएको हो। भे १ प २१७८ नम्बरको मोटरसाइकलमा सवार उनलाई भे १ ख २२४२ नम्बरको टिपरले किचेको हो। घटनापछि वीरेन्द्रनगर तनावपूर्ण बनेको छ। स्थानीयले घटनाको विरोधमा सडकमा टायर बालेर प्रदर्शन गर्दै बजार बन्द गराएको छन्। सवारी साधन संचालनमासमेत प्रदर्शनकारीले अवरोध गरेका छन्। प्रदर्शनका कारण सवारी साधन चल्न सकेका छैनन्। प्रदर्शन नरोकिएको र तोडफोड हुन थालेपछि जिल्ला सुरक्षा समितिको बैठकले कर्फ्यू लगाउने निर्णय गरेको सहायक प्रमुख जिल्ला अधिकारी कृष्णबहादुर खड्काले बताए। उनका अनुसार स्थितिलाई नियन्त्रणमा लिन कर्फ्यू लगाएएको हो। प्रशासनका अनुसार वीरेन्द्रनगरको पूर्वमा इत्राम खोला, पश्चिममा बाङ्गेसिमल, उत्तरमा कपासे ब्यारेक र दक्षिणमा रत्नराजमार्गको ५ सय मिटर क्षेत्रसम्म कर्फ्यू लगाएको छ। चालकको लापरबाहीले घटना भएको भन्दै स्थानीयले कडा कारबाही र पीडित परिवारलाई उचित क्षतिपूर्ति दिनुपर्ने माग गरेका हुन्। प्रहरीले सडकबाट लास उठाएपछि अवस्था थप तनावपूर्ण बनेको हो। सोहीक्रममा दोहोरा झडप भएको थियो। अश्रुग्यास प्रहार गर्दा पनि अवस्था नियन्त्रणमा नआएपछि प्रहरीले गोली चलाएको छ। गोली लागेर एक दर्जनभन्दा बढी स्थानीय घाइते भएका छन्। अवस्था तनावपूर्ण बनेपछि नेपालगंजबाट समेत सुरक्षाकर्मी ल्याइएको छ। टिपरले मोटरसाइकललाई ठक्कर दिएपछि सिंहलाई करिब २० मिटर टाढासम्म घिसार्दै लिएको प्रत्यक्ष दर्शीले जनाएका छन्। प्रहरीले ठक्कर दिने टिपर र चालकलाई नियन्त्रणमा लिइएको जनाएको छ। घटनाबारे थप अनुसन्धान भइरहेको जिल्ला प्रहरी कार्यालयले जनाएको छ।"
कर कार्यालयका कर्मचारी घुससहित पक्राउ,चितवन : आन्तरिक राजश्व कार्यालय चितवनका कर्मचारी घुससहित पक्राउ परेका छन्। अख्तियार दुरुपयोग अनुसन्धान आयोगको कार्यालय बागमतीले कम्प्यूटर अधिकृत रामकुमार अधिकारीलाई १० हजार रुपैयाँसहित पक्राउ गरेको हो। आन्तरिक राजश्व कार्यालयका प्रमुख शुभप्रसाद रिजालले सेवाग्राहीबाट कम्युटर बिलिङको कामका लागि अधिकारीले रकम लिएको अभियोगमा पक्राउ गरेको जानकारी दिए। अनुसन्धानको लागि अधिकारीलाई अख्तियार कार्यालय हेटौडा लगिएको छ।
चिसोले कठ्याङ्ग्रिएर मृत्यु,"विराटनगर : मोरङको ग्रामथान गाउँपालिका ५ गिधनियामा आयोजना हुने सीताराम नाम जप महायज्ञ स्थलमा चिसोले कठ्याङ्ग्रिएर मंगलबार बिहान एक पुरुषको मृत्यु भएको छ । प्रदेश १ का मुख्यमन्त्री शेरधन राईले मंगलबार उद्घाटन गर्ने भनिएको महायज्ञ स्थलमा मृत भेटिएका पुरुषको पहिचान नखुलेको प्रहरीले जनाएको छ । मोरङ प्रहरीका प्रवक्ता डीएसपी लोकदर्शन थापाले अन्दाजी ४०४५ वर्ष र मधेसी मुलको जस्तो देखिने पुरुष मृत फेला परेको जानकारी स्थानीय बासिन्दा र महायज्ञ आयोजकले प्रहरीलाई दिएको बताए । महायज्ञ अवधिभर सुरक्षमा खटिने सशस्त्र प्रहरीलाई बस्नका लागि बनाइएको टेन्ट भित्र मृत्यु भएको अवस्थामा पुरुषको शव फेला परेको हो । डीएसपी थापाले शव पोस्टमार्टमका लागि विराटनगरको कोशी अस्पताल ल्याएर घटनाको अनुसन्धान सुरु गरिएको जानकारी दिए । उनकाअनुसार त्रिपाल मुनि शव फेला परेका कारण चिसोले कठ्याङ्ग्रिएर मृत्यु भएको आशंका गरिएको छ । महायज्ञ लगाउने ठाउँमा गएका बोल्न नसक्ने पुरुष सुत्ने ठाउँको उपयुक्त व्यवस्था नहुँदा त्रिपाल मुनि सुतेका थिए । महायज्ञ आयोजक समितिका अध्यक्ष पुलिस विश्वासले मृत फेला परेका पुरुष वरपर मागी खाँदै हिँड्ने व्यक्ति भएको बताए । मृत फेला परेका पुरुष बोल्न नसक्ने र सुस्त मनस्थितिको रहेको उनको भनाइ छ । 'सोमबार राती महायज्ञ लगाउने ठाउँमा आइपुगेपछि हामीले खानेकुराहरु दियौं । सबै आफ्नो धुनमा व्यस्त रहेकाले खाने कुरा खाएर उनी टेन्ट मुनि त्रिपाल ओढेर सुतेछन्,' उनले भने, 'बिहान हेर्दा चिसोले कठ्याङ्ग्रिएर मृत्यु भएको अवस्थामा पायौं । त्यसपछि कानुनी प्रक्रिया पूरा गर्न प्रहरीलाई खवर गरिएको हो ।' जिल्ला समन्वय समिति मोरङका सदस्य समेत रहेका विश्वासले महायज्ञका बारेमा नकारात्मक टिप्पणी र आलोचना हुने भन्दै यो घटनाको समाचार नबनाउन आग्रह गरे । आगामी माघ २६ गतेसम्म चल्ने महायज्ञका लागि सोमबार कलशयात्रा गरिएको थियो । श्री हनुमान अरधना मण्डल नेपाल मोरङ र श्री सीताराम हनुमान त्रिवेणी संगम मोरङको संयुक्त आयोजनामा महायज्ञ हुँदैछ ।"
जलवायु परिर्वतनको प्रभाव : डोल्पामा जम्नै छाड्यो हिउँ,"डोल्पा : माघ लाग्दासमेत माथिल्लो डोल्पामा अग्ला डाँडा अझै सुक्खा छन्। मंसिर दोस्रो साता हिउँ पर्न थालेको माथिल्लो डोल्पामा हिउँ नजमेपछि स्थानीय अचम्मित छन्। मंसिर, पुस र माघमा गरी ६ पल्टजति हिउँ परिसकेको छ माथिल्लो डोल्पामा तर जम्न सकेको छैन। जलवायु परिवर्तनको प्रत्यक्ष प्रभावले नजमेको हुनसक्ने धेरैको अनुमान छ। तल्लो डोल्पामा हिउँ नपर्दै माथिल्लो डोल्पा सेताम्मे हुन्छ तर उचाइमै हिउँ नजम्नु भनेको जलवायु परिवर्तनकै एउटा असर रहेको पानी कार्यक्रमका जिल्ला संयोजक आङबहादुर लामाले बताए। बर्सेनि पृथ्वीको तापक्रम बढिरहेको र हिउँ थोरै पर्नुका साथै धुलो, धुँवा र फोहोरका कणले गर्दा सीधै हिउँ नपरेर पानीसँग मिसिएर पर्न थालेको वातावरणका विद्यार्थी योगेन्द्र बुढाले जानकारी दिए। करिब ४२ सय मिटरको उचाइमा रहेको धोतराप उपत्यका, तिन्जे उपत्यका, साल्दाङलगायतका क्षेत्रमा हिउँ जमेको छैन, तुसारोजस्तो मात्रै जमेको देख्न सकिन्छ, हेलिकप्टरबाट तिन्जे पुगेकी सहायक प्रजिअ लक्ष्मी शर्माले भनिन्, यो आश्चर्यजनक छ। निकैपल्ट हिउँ परे पनि नजमेकाले स्थानीयहरू यस वर्ष तल्लो क्षेत्रमा झरेका छैनन्। अझै सबै गाँउमा नै बसिरहेको स्थानीय कुङकातावा लामाले जानकारी दिए। उनले भने, चिसो छ तर हिउँ जमेन। हिउँ पनि थोरै थोरै परेको छ, यसरी हिउँ परेको देख्दा हामी अचम्भित छौं। बितेका वर्षहरूमा हिउँले सेताम्मे रहने माथिल्लो डोल्पाको भूभाग यसपल्ट पूरै सुक्खा र नांगा छन्। हिउँ पहिरोमा सयौं चौंरी गुमाएका भोटवासी यस वर्ष भने हिउँ नजमेपछि सन्तोषको सास फेरेका छन्। तर जलवायु परिवर्तनको प्रभाव परेपछि खेती र अन्य क्षेत्रमा भने ठूलो समस्या आउने संकेत रहेको आङबहादुर लामाले चिन्ता जनाए। उनले भने, यो राम्रो संकेत हैन, अब बाह्रै महिना जमेको हिउँसमेत पग्लिने खतरा बढेको छ। समयमा सोच्न जरुरी छ। यतिबेला माथिल्लो डोल्पाका सबै क्षेत्रमा हिउँ जमेको छैन। जमेको समेत दैनिक पग्लिरहेको छ भने खोलाहरूमा मात्र बरफ जमेको देखिन्छ। हिउँ परेअनुसार दुईतिन फिट सम्म हिउ जमेको हुनुपर्ने धेरैको अनुमान छ।"
'दण्डहीनतामा राज्य गम्भीर बनोस्',"काठमाडौं : विश्वकै सबैभन्दा क्रुर तानशाह भनेर चिनिएका जर्मनीका एडोल्फ हिटलरले दोस्रो विश्व युद्धको समयमा यहुदीमाथिको दर्दनाक नरसंहार अबको विश्वले कहिल्यै भोग्न नपरोस भन्दै होलोकाष्ट (सामूहिक हत्या) डे स्मरण गरिएको छ। ७५ औं अन्तर्राष्ट्रिय होलोकाष्ट डे मनाउने क्रममा नेपालका लागि जर्मन, इजरायल र युरोपेली महासंघ (ईयू) का राजदूतका साथै राष्ट्रसंघीय आवासीय प्रतिनिधिले काठमाडौंमा विश्व शान्तिको कामना गरे। विश्व शान्ति र न्यायमा सबै जुट्न पर्ने भन्दै त्यसको शिक्षाको लागि पनि सहकार्यमा काम गरिरहेको जानकारी दिइयो। दोस्रो विश्वयुद्ध र राष्ट्रसंघ स्थापानको ७५ औं वर्षको रूपमा लिँदै विश्व शान्तिको कामना गरेका थिए। पुल्चोकस्थित राष्ट्रसंघीय भवनमा आयोजित कार्यक्रममा उनीहरूले नेपाल पनि शान्तिमा अघि बढेको र यहाँको १० वर्षे द्वन्द्वमा निधन भएकाहरूका बारेमा चासो राख्दै दण्डहीनताको पाटोमा राज्य गम्भीर हुनुपर्ने बताए। द्वन्द्वको समयको घटना र वेपत्ता परिवारलाई न्यायलगायतमा उनीहरूले चासो देखाए। नेपालमा पनि विगत १० वर्ष लामो द्वन्द्वमा परेको र त्यहाँ १७ हजार भन्दा बढीले ज्यान गुमाएको अवस्थालाई स्मरण गर्दै भावी पुस्ताका लागि शान्तिको अपरिहार्यता स्पष्ट पार्न खोजिएको थियो। युद्धको विभिषिकाबाट समाज, देश र विश्वलाई बचाउन सबैले निरन्तर प्रयास गर्नुपर्ने राजदूतहरूको धारणा थियो। होलेकास्ट डेबारे जानकारी दिन र त्यस समयको अवस्था बुझाउन एक महिनादेखि पाँच सय भन्दा बढी माध्यामिक तहका विद्यार्थीलाई यसबारे अभियानामा संलग्न गराइएको थियो। १५ सरकारी र १० निजी विद्यालयमा यस्ता कार्यक्रम भएका थिए। इजरायल र जर्मन दूतावासले हरेक वर्ष यहुदी संहारको दुःखद् घटनाको सम्झनामा यस्तो कार्यक्रम गर्छन्। राष्ट्रसंघीय कार्यालयमा सोमबार बिहान पत्रकार सम्मेलन र अपराह्न जर्मन राजदूतको निवासमा उक्त घटनाको स्मरण गर्दै शान्तिको लागि द्वीप प्रज्ज्वलन समेत गरिएको थियो। पछिल्लो पुस्ताको भविष्यका लागि दिगो शान्तिमा विश्वले जोड दिनुपर्ने नेपालस्थित कूटनीतिक नियोगका प्रमुखले बताएका छन्। लाखौं यहुदीको क्रुर हत्यापछि यहुदीले बासस्थान खोजी गरेको र त्यहिँबाट इजरायल जन्मिएको थियो। इजरायली राजदूतले त्यो अवस्थाबारे जानकारी दिन विद्यालयमा नै होलोकास्ट डे बारे कोर्ष राख्न सुझाए। हिटलरको शिविरबाट मुक्ति पाउन केहीले भागेर ज्यान जोगाएका थिए। हिटलरको वितृष्णाको कारण अमूल्य जीवन गुमाएको भन्दै अवका दिनमा जीवनको अमूल्यता, सत्य, समानता, सम्मानलगायतमा पछिल्ला पुस्ताले जानकारी पाउन पर्ने बताइएको थियो। हिटलरले जर्मनीमा नस्लवादी साम्राज्य खडा गरेका थिए। उनले यहूदीलाई दो श्रो दर्जाका मानवको सज्ञा दिँदै त्यसप्रकारको क्रुर हत्या गरेका थिए। यहुदीप्रतिको हिटलरको घृणाका कारण लाखौं मानिसले जीवन गुमाएको र त्यहीँबाट दो श्रो युद्ध निम्तिएको थियो। मारिने मध्ये १५ लाख बच्चा मात्र थिए। ठूलो हिंसा अन्यत्र भए पनि नेपाल त्यसबाट अछुतो नरहेको भन्दै दिगो शान्तिमा नेपालले जोड दिनुपर्ने धारणा उनीहरूको छ। मिडिया विधयेकबारेमा सन्तुलन हेर्न पर्ने भन्दै त्यसबारेमा विज्ञ छलफल सरकारको अपरिहार्यता देखिएको बताए। अहिले सरकारले विधयेक ल्याउने र बाहिर बिरोध हुने कार्य भइरहँदा बीचको बाटोमा रहेर नागरिक स्वतन्त्रताको सम्मान गर्न सुझाएका छन्। उनीहरूले १७ हजारभन्दा बढी नेपालीको ज्यान लिएको, हजारौं नेपालीको अंगभंग गराएको र हजारौं नेपालीलाई घरबार बिहीन बनाएको त्रासदपूर्ण अवस्थाबाट नेपालमा शान्ति कायम भएको जनाइएको थियो। बाटो विराएर सशस्त्र द्वन्द्वमा लागेका नागरिकलाई शान्तिपूर्ण लोकतान्त्रिक पद्धतिको राजनीतिक मार्गमा आएर राजनीतिक मुलधारमा आएको विषयमा पनि चर्चा भएको थियो।"
जग्गाको कारोबार गर्न सरकार नियन्त्रित संयन्त्र,"काठमाडौं : स्टक एक्सचेन्ज मोडलको सरकार नियन्त्रित संयन्त्रमार्फत जग्गाको कारोबार गर्ने तयारी गरिएको छ। जग्गाको कारोबार व्यवस्थित र पारदर्शी बनाउनको लागि सरकारले भूमि बजारमार्फत संयन्त्र बनाएर जग्गा किनबेच गर्ने भएको हो। यसका लागि भिन्नै नियमावली बनाइँदै छ। भूमि व्यवस्था, सहकारी तथा गरिबी निवारणमन्त्री पद्माकुमारी आर्यालले जग्गाको किनबेच सरकारी संयन्त्र बनाएर गर्ने तयारी भइरहेको बताएकी छन्। जग्गा किनबेचलाई व्यवस्थित र पारदर्शी बनाउन भूमि बजारको अवधारणा ल्याएको उनको भनाइ छ। भूमि बैंकमार्फत नै सरकारी संयन्त्र बनाएर जग्गाको करोबार गर्ने तयारी भइरहेको बताएकी छन्। मन्त्री अर्यालका अनुसार भूमि बजार र भूमि बैठक स्थापनालगायत विषय समावेश गरी भूउपयोग नियमावलीको मस्यौदा तयार भएको समेत जानकारी दिएकी छन्। जग्गा कारोबार आजसम्म अनौपचारिक ढंगबाट सञ्चालन भइरहेको छ। कहाँ जग्गा किन्न बेच्न पाइन्छ ? कस्तो जग्गा छ? कहाँ छ? भन्ने विषयमा जानकारी लिने संयन्त्र अहिले कतै छैन। कसले जग्गा किनेको छ, कसले बेचेको छ भन्ने जानकारी पाउन समस्या छ। कारोबारमा करोडौं रुपैयाँको कर र पुँजीगत लाभकरसमेत छलि भइरहेको छ। जग्गा प्रशासनको कारोबार भूमाफियाको हातमा छ। सर्वसाधारणले जग्गा किनबेच गर्नुपर्यो भने भूमाफिया दलाल समात्नुपर्ने बाध्यता छ। अनधिकृत दलालले जग्गा कारोबार कब्जा गरेका छन्। जसले गर्दा जग्गाको अस्वाभाविक मूल्य बिक्री भएको छ। मन्त्रालयका प्रवक्ता एवं सहसचिव जनकराज जोशीले सरकारले अध्ययन टोली बनाएर जग्गाको कारोबारको सम्बन्धमा नयाँ अवधारणा ल्याउन लागेको बताए। सरकारको १५औं योजनामा पनि अब जग्गाको कारोबार भूमिबजारमार्फत गर्ने उल्लेख गरेको छ। कम्पनी मोडेलमा वा निजी क्षेत्रले गर्ने भन्ने विषयमा छलफलकै क्रममा रहेको प्रवक्ता जोशीले बताए। उनका अनुसार सबै जग्गाको सूचीकृत गरिनेछ। जग्गाको पारदर्शी कारोबारको भूमिबजार आवश्यक रहेको निश्चित सरकारले गरेको छ, प्रवक्ता जोशीले भने, ऐन, कानुन सुनिश्चित गरेर छिट्टै यो व्यवस्था लागू हुन्छ। जग्गा कारोबार अनुगमन र अनुमान योग्य हुनुपर्छ। पूर्वसचिव बाबुराम आचार्यले भूमिबजारमार्फत जग्गाको काराबोर हुनु सकारात्मक भएको बताए। कम्पनीबिना जग्गा किनबेच गर्न नपाउने व्यवस्था हुनुपर्छ, उनले भने, भूमि बजारमार्फत जग्गाको कारोबार गर्नु राम्रो हो। उनले यो विषय सकारात्मक भए पनि कार्यान्वयनको कुरा महत्वपूर्ण रहेको बताए। जग्गा किन्न र बेच्न सजिलो हुनुपर्यो, उनले भने। पूर्व भूमि व्यवस्था सचिवसमेत रहेका आचार्यले पारदर्शिता र कम्पनीको आचारसंहिता व्यवस्था हुनुपर्ने बताए। उनले जग्गा नापजाँचको अधिकार पनि निजी कम्पनीलाई दिनुपर्ने बताए। उनले जग्गा किनबेच गर्दा र नापी गर्दा लाग्ने रकम पनि तोकिनुपर्ने उनको भनाइ छ। योग्यता पुगेको अर्थात् इन्जिनियरिङमा स्नातक गरेकाले मात्रै जग्गाको नापजाँच गर्ने व्यवस्थासमेत गर्नुपर्ने उनको भनाइ छ। जमिनको मूल्य सन्तुलन कायम गर्न सम्पत्ति शुद्धीकरण अनुसन्धान विभागले काम गरिरहेको मन्त्री आर्यालले जानकारी दिएकी छन्। जमिन सन्तुलनको खाडल छ, त्यसको जमिनको मूल्य सन्तुलन कायम गर्न सम्पत्ति शुद्धीकरण लागेको छ, उनले भनिन्। उनले भूमिको व्यवस्थापन नहुँदासम्म देशको विकास नहुने बताउँदै पहिला यसको व्यवस्था गर्न जरुरी रहेको महसुस सरकारले गरेको स्पष्ट परेकी छन्। ९ सय ४६ रोपनी फिर्ता, १३ लाख ३३ हजार वर्गमिटर रोक्का सरकारले व्यक्तिले अतिक्रमण गरेको सरकारी, सार्वजनिक र गुठीको जग्गा फिर्ता गर्न थालेको छ। व्यक्तिको नाममा रहेको ९ सय ४६ रोपनी ७ आना २ पैसा, १२५ बिघा १६ कठ्ठा १६ धुर तथा २ हजार ८२९ वर्गमिटर जग्गा सरकारको नाममा ल्याइसकिएको छ भने १३ लाख ३३ हजार ७८३ वर्गमिटर शंकास्पद जग्गा सरकारले रोक्का गरेको छ। मन्त्रालयले दुई वर्षको अवधिमा गरेका प्रगति विवरणबारे जानकारी दिन आयोजना गरिएको पत्रकार सम्मेलनमा भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले सरकारले अब हजारका हजार जमिन सरकारका नाममा फिर्ता गर्ने बताएकी छन्। सर्लाहीको बर्थहवाबाट अतिक्रमित जग्गा फिर्ता गर्ने अभियान थालेको उनले बताइन्। उनले अनधिकृत व्यक्तिले आफ्नो नाममा बनाएको जग्गा फिर्ता गर्ने अभियान थालिएको जानकारी दिइन्। जमिनको व्यवस्थापन निकै कठिन कार्य हो। हामीकहाँ थुप्रै जमिन विभिन्न नाममा दोहन भएका छन्। त्यसलाई फर्काउने अभियानमा सरकार लागेको छ , मन्त्री अर्यालले भनिन्। उच्च अदालतका पूर्वन्यायाधीश मोहनरमण भट्टराईको सरकारी, सार्वजनिक तथा गुठी जग्गा संरक्षणसम्बन्धी जाँचबुझ आयोगले बुझाएको पहिलो प्रतिवेदनअनुसार ३ सय ४८ बिघा जमिन अस्पष्ट र दोहोरो स्रेस्ताको रहेकाले लगत कट्टा गरी कारबाही प्रक्रिया अगाडि बढाइने भएको छ। त्यसैगरी, गुठी जग्गाअन्तर्गत बागेश्वरी गुठी, काठमाडौं महानगरपालिकामा लक्ष्मीनारायण गुठीलगायत अन्य क्षेत्रको गरी झन्डै १०८ बिघा व्यक्तिको नाममा रहेको गुठीको जग्गा सरकारका नाममा फिर्ता ल्याउने प्रक्रिया अगाडि बढेको मन्त्री अर्यालले बताइन्। मन्त्री अर्यालले सार्वजनिक जग्गा अतिक्रमण गर्ने कार्यमा संलग्न कर्मचारी, भूमाफिया सरकारले कडा कारबाही गर्ने बताएकी छन्। मन्त्री अर्यालले बालुवाटारस्थित ललिता निवासको जग्गा अनियमितता गर्नेमाथि छिट्टै कारबाही अघि बढ्ने बताएकी छन्। ललिता निवासको सरकारी जग्गा व्यक्तिको नाममा नामसारी भएको विषयमा अहिले मन्त्रालय, अख्तियार दुरुपयोग अनुसन्धान आयोग र प्रहरीको केन्द्रीय अनुसन्धान ब्युरो (सीआईबी) ले अनुसन्धान गरिरहेको छ। जटिल विषय भएका कारण अनुसन्धानमा समय लागेको भन्दै मन्त्री अर्यालले अदालतले प्रश्न उठाउन सक्ने भएकाले विधि पुर्याएर अनुसन्धान गरिएको मन्त्री अर्यालले बताइन्। उनले लिम्पियाधुरासहितको नक्सा बनाउन प्राविधिक टोली खटिरहेको जानकारीसमेत दिइन्। जग्गा किनबेचलाई व्यवस्थित र पारदर्शी बनाउन भूमि बजारको अवधारणा ल्याइएको हो।"
जेल बस्नु पर्ने समयमा सांसदको ताज !,"विराटनगर : मोरङको धनपालथान गाउँपालिका६ कदमाहाकी गुलेफुन खातुनले ०७४ माघ ७ गते प्रदेश १ को प्रदेशसभा सदस्यको शपथ लिइन्। सांसद भएर संसद्मा प्रवेश गरेकी उनलाई ८ महिनाअघि नै जिल्ला अदालत मोरङले फौजदारी कसुरमा दोषी करार गरिसकेको थियो। अदालतले उनीविरुद्ध सरकारी छाप र दस्तखत किर्ते मुद्दामा ०७४ वैशाख ३१ मा दोषी ठहर्याउँदै एक वर्ष कैद र ५० रुपैयाँ जरिवानाको फैसला गरेको थियो। सांसद बनेर संसद्मा प्रवेश गरेको समयमा अदालतको फैसलाअनुसार खातुन कारागारमा हुनुपर्ने हो। कैद भुक्तानका लागि जेल बस्नुपर्ने उनलाई तत्कालीन एमालेले टपक्क टिपेर समानुपातिक सांसद बनाउँदै प्रदेशको कानुन बनाउने र नीति निर्माणको तहमा पुर्याइदियो। संविधान उल्लंघन गर्दै नैतिक पतन देखिने फौजदारी कसुरमा दोषी ठहर व्यक्तिलाई सांसद बनाइएको छ। सत्तारुढ नेकपाको सांसदमा खातुन बहाल रहेको पाइएपछि सत्तारुढ दल र खातुन दुवैको आलोचना हुन थालेको छ। जिल्लाको फैसला सदर गर्दै उच्च अदालत विराटनगरले पनि पुस ६ गते १ वर्ष कैद र १४ हजार ५ सय ८३ रुपैयाँ जरिवानाको फैसला सुनाएपछि भने उनी फरार छिन्। नेकपाले आफ्ना सांसदलाई अनिवार्य उपस्थिति र मतदानका लागि ह्विप जारी गरे पनि प्रहरीले पक्राउ गर्ने थाहा पाएर खातुन गत बिहीबारको राष्ट्रियसभा निर्वाचनमा अनुपस्थित भइन्। मोरङ प्रहरीका प्रवक्ता डीएसपी लोकदर्शन थापाले सांसद खातुनलाई फरार प्रतिवादीको सूचीमा राखेर खोजी गरिरहेको जानकारी दिए। जोसुकै भए पनि दोषी ठहर भइसकेपछि पक्राउ गरेर फैसला कार्यान्वयनमा सघाउनु प्रहरीको दायित्व हो, यसअघि प्रहरीबाटै केही कमजोरी भएर पक्राउ नपरे पनि अब त्यो हुँदैन, उनले भने, कैद सजाय भुक्तानबाट उन्मुक्ती नमिलोस् भनेर प्रहरी आफ्नो जिम्मेवारी पूरा गर्न गम्भीर ढंगले लागेको छ। मोरङको तत्कालीन कदमाहा गाविस२ मा ससुरा स्वर्गीय शेख धाइका मियाँको नाममा रहेको मोहीयानी हक हस्तान्तरणका लागि मधुसूदनराज पाण्डेको कित्ता नम्बर १०६, २५५ र सीता जोशी पाण्डेको कित्ता नम्बर ११० भएको तीन बिघा १० कट्ठा जग्गा नामसारी गर्न उनले सरकारी छाप र दस्तखत किर्ते गरेर गाविसको सिफारिस कागज बनाएकी थिइन्। ससुराको ०६३ माघ २४ मा र सासू खैरुन खातुनको ०६५ मंसिर १२ मा मृत्यु भएको थियो। धाइकाका जेठा छोरा शेख दिलबार मियाँ र कान्छा शेख शिलबार मियाँ हुन्। ससुराको मृत्युपछि मोहीयानी जग्गा जेठाजु दिलबारलाई नदिइ आफ्नो एकलौटी बनाउन खातुनले पति शिलबार र अन्य दुई कर्मचारी प्रयोग गर्दै गाविसको लेटर प्याड, छाप र बिदामा रहेका सचिवको हस्ताक्षर किर्ते गरेकी थिइन्। ०७१ माघ २१ र ०७१ चैत ४ गते अलगअलग मितिमा किर्ते सिफारिस बनाएर जग्गा आफ्नो नाममा नामसारी गर्न उनले भूमिसुधार कार्यालयमा निवेदन दिएकी थिइन्। मोहीयानी एकलौटी बनाउन गरिएको किर्तेमा खातुन, उनका पति शिलबर, गाविसका खरिदार विजयकुमार कामत र पियन दीपचन्द्रकुमार मण्डलको संलग्नता देखिएको थियो। हस्ताक्षर र छाप किर्ते गरेको खुलेपछि ०७३ जेठ २६ गते उनीहरूविरुद्ध गाविसले जाहेरी दिएको थियो। प्रहरीले पतिसहित खातुनलाई ०७३ असार ४ मा पक्राउ गरेर २५ दिन हिरासतमा राखी अनुसन्धान गरेको थियो। जिल्ला अदालतले उनीहरूलाई असार २९ गते जनही १० हजार धरौटीमा छाड्न आदेश दियो। फरार दुई कर्मचारी कामत र मण्डल असार ३१ गते आफैं उपस्थित भएपछि अदालतले उनीहरूलाई १५ हजार रुपैयाँ धरौटीमा छाड्न आदेश गर्यो। न्यायाधीश अम्बिकाप्रसाद निरौलाको इजलासले ०७४ वैशाख ३१ गते खातुन र उनका पतिलाई जनही एक वर्ष कैद र ५० रुपैयाँ जरिवानाको फैसला सुनायो। सरकारी कर्मचारी भएकाले कामत र मण्डललाई जनही दुई वर्ष थप गर्दै तीनतीन वर्ष कैदको फैसला सुनाएको थियो। कारागार पठाउनुपर्ने उनीहरूलाई प्रहरीले पक्राउ गरेन। खातुनले ०७४ भदौ १९ गते मुलुकी फौजदारी कार्यविधि संहिताको दफा ७३ अनुसार उच्च अदालत विराटनगरमा निवेदन दिएकी थिइन्। उच्चका मुख्य न्यायाधीश तिलप्रसाद श्रेष्ठ र न्यायाधीश यमुना भट्टराईको संयुक्त इजलासले गत पुस ६ गते शेख शिलबरलाई सफाइ दियो। खातुनसहित तीनजनाको हकमा कैदतर्फ जिल्लाकै फैसलालाई सदर गर्दै जनही १४ हजार ५ सय ८३ रुपैयाँ जरिवानाको फैसला भएको उच्चका उपरजिस्ट्रार विश्वजंग सिंजापतिले बताए। उनका अनुसार धरौटीबापतको १० हजार फिर्ता नलिएकाले अब खातुनले ४ हजार ५ सय ८३ रुपैयाँ जरिवाना बुझाउनुपर्ने हुन्छ। सिंजापतिका अनुसार अनुसन्धानका क्रममा प्रहरी हिरासतमा २५ दिन बिताइसकेकाले फैसलापछि खातुनले ११ महिना ५ दिन जेलमा बस्नु पर्ने जानकारी दिए। अदालतबाट दोषी ठहर सांसद खातुन ।"
एमसीसीमा अमेरिकी अडान : सर्त पालना गरे मात्रै सोधभर्ना,"काठमाडौं : अमेरिकी सहयोग निकाय मिलेनियम च्यालेन्ज कर्पोरेसन (एमसीसी) ले सम्झौताका सबै सर्त पालना नभई नेपालले गरेको खर्चको सोधभर्ना दिन नमिल्ने बताएको छ। साथै एमसीसीले सरकारलाई सम्झौता कार्यान्वयनका थाती काम छिटो सम्पन्न गर्न पनि आग्रह गरेको छ। सरकारले अमेरिकाले एमसीसीमार्फत दिन लागेको ५० करोड अमेरिकी डलर (५५ अर्ब रुपैयाँ) अनुदान सहायतामा कार्यान्वयन गरिने परियोजना तयारी र कार्यान्वयनका लागि कार्यालय स्थापना गरी काम अघि बढाएको छ। एमसीसी सहयोगका परियोजना अर्थ मन्त्रालय मातहतको विकास समिति, मिलेनियम च्यालेन्ज एकाउन्ट (एमसीए) नेपालमार्फत कार्यान्वयन हुँदै छन्। एमसीए नेपालले परियोजना विकास र कार्यालय सञ्चालनका क्रममा सरकारले नै खर्च गर्दै आएको छ। यो खर्चको सोधभर्नास्वरूप १ करोड अमेरिकी डलर (१ अर्ब १० करोड रुपैयाँ) माग गर्दै सरकारले एमसीसीलाई पत्राचार गरेको थियो। एमसीसीले अर्थमन्त्री डा युवराज खतिवडालाई जबाफ पठाएर सबै सर्त पालना नभएसम्म सोधभर्ना निकासा गर्न नसकिने स्पष्ट पारेको हो। एमसीसीसँगको सम्झौतामा ६ पूर्वसर्तमध्ये अधिकांश नेपालले पालना गरिसकेको छ। एमसीसीको अनुदान सहयोगमा कार्यान्वयन हुन लागेको परियोजनालाई राष्ट्रिय गौरवका परियोजना घोषणा गर्ने, विद्युत् नियमन आयोग गठन, सरकार र एमसीसीबीच परियोजना कार्यान्वयन सम्झौता तथा बुटवलगोरखपुर अन्तरदेशीय प्रसारण लाइन निर्माणका लागि भारतसँग सहमति भइसकेको छ। बुटवलगोरखपुर अन्तरदेशीय प्रसारण लाइनका लागि नेपाल भारत संयुक्त कार्यदलको सहमतिको माइन्युट पनि सरकारले एमसीसीलाई पठाइसकेको छ। एमसीए नेपालका अनुसार एमसीसीका परियोजना अघि बढाउन अनुदान प्राप्त गर्न सम्झौतामा उल्लिखित पूर्वसर्तमध्ये संसद्बाट अनुमोदन र जग्गा अधिग्रहण तथा निर्माणस्थल खाली गर्ने काम बाँकी छ। जग्गा अधिग्रहणको काम भने परियोजना कार्यान्वयनका लागि बोलपत्र आह्वान गरी निर्माणकर्ताको छनोट हुने बीचको अवधिमा सम्पन्न गर्न सकिन्छ। सरकारले अगस्ट २०१९ (गत भदौ १४ भित्रै) एमसीसी अनुमोदन भइसक्ने भन्दै गत असारमा पत्राचार गरेको थियो। एमसीसी सम्झौता संसद्बाट पारित भएपछि परियोजना कार्यान्वयन सम्झौता गर्ने पूर्वतयारी रहे पनि संसद्बाट सम्झौता पारित हुन ढिलाइ भएपछि सरकारले असोज दोस्रो साता परियोजना कार्यान्वयन सम्झौतामा हस्ताक्षर गरेको थियो। परियोजना कार्यान्वयन सम्झौतामा अमेरिकी अनुदान सहयोगका परियोजना कसरी कार्यान्वयन गर्ने, त्यसको वित्तीय व्यवस्थापन, भुक्तानीलगायतका विषय समावेश छन्। सम्झौता संसद्बाट अनुमोदन हुन ढिलाइ भएपछि परियोजना कार्यान्वयन सम्झौतापछि सरकारले एमसीएनेपालको खर्चको शोधभर्ना माग गरेको हो। एमसीसीको सहयोगमा काठमाडौंको लप्सीफेदीदेखि नुवाकोटको रातामाटे, तनहुँको दमौली, नवलपरासीको बर्दघाट हुँदै भारतीय सीमा सुनवलसम्म ३१२ किमि उच्च क्षमता ४०० केभीको विद्युत् प्रसारण लाइन निर्माण र ९९ किमि सडक स्तरोन्नतिका परियोजना कार्यान्वयनयोग्य अवस्थामा छन्। कार्यान्वयन सुरु भएको पाँच वर्षमा परियोजना निर्माण सम्पन्न नभए अमेरिकी अनुदान सहयोग फिर्ता जान्छ। परियोजना कार्यान्वयनका लागि स्थापना गरिएको एमसीए नेपालको खर्च सरकारले गर्दै आएको छ। सरकारले एमसीसी सहयोगका परियोजना कार्यान्वयनका लागि चालु आवमा करिब चार अर्ब रुपैयाँ विनियोजन गरेको छ। अमेरिकी अनुदान सँगै नेपालले पनि उल्लिखित परियोजना कार्यान्वयनका लागि १३ करोड अमेरिकी डलर खर्च गर्ने उल्लेख छ।"
"ट्रकले 'ओभरटेक गर्दा दुर्घटना, तीनको मृत्यु, पाँच घाइते","भैरहवा : भैरहवा परासी सडकखण्डको रोहिणी गाउँपालिका ४ सुलिहवामा सवारी दुर्घटना हुदाँ ३ जनाको मृत्यु भएको छ । दुर्घटनामा ९ जना घाइते भएका छन् । जिल्ला प्रहरी कार्यालय रुपन्देहीका प्रहरी निरीक्षक केशव ज्ञवालीका अनुसार मृत्यु हुनेमा नवलपरासी पाल्हीनन्दन ४ का ३० वर्षीय लालु कुर्मी, ३५ वर्षीय भविकन कुर्मी र सुनसरी चतरा का ३५ वर्षीय पूर्णबहादुर भुजेल रहेका छन् । भैरहवाबाट नवलपरासीतर्फ जाँदै गरेको ना २ ख ८४८१ नम्बरको ट्रक र भैरहवातर्फ आउँदै गरेको लु १ ख ६७४५ नम्बरको ट्रक एकआपसमा ठोक्किँदा दुर्घटना भएको हो । एका बिहानै हुस्सु लागेको अवस्थामा ना २ ख ८४८१ नम्बरको ट्रकले ओभरटेक गर्न खोज्दा दुर्घटना भएको बताइएको छ । घाइते मध्ये २ जना गम्भीर रहेको प्रहरीले जनाएको छ । घाइतेहरुको भैरहवा भीम अस्पताल र युनिर्भसल मेडिकल कलेज अफ साइन्सेसमा (मेडिकल कलेज) उपचार भइरहेको छ । प्रहरीका अनुसार तनहुँका विरेन्द्र गुरुङ, नवलपरासी पाल्हीनन्दनका मनिष धवल, शैलेश कुर्मी, त्रिभुवन हरिजन र अखिलेश यादवको भीम अस्पतालमा उपचार भइरहेको छ । त्यस्तै नवलपरासी पाल्हीनन्दनका दुधही हरिजन, मोहन राय, विनोद धवल र सुवास कुर्मी मेडिकल कलेजमा उपचार भइरहेको छ।"
मोटरसाइकल दुर्घटनामा चालकको मृत्यु,विराटनगर : पूर्वपश्चिम राजमार्गअन्तर्गत मोरङको सुन्दरहरैंचा नगरपालिका ४ मा सोमबार राती भएको मोटरसाइकल दुर्घटनामा चालकको मृत्यु भएको छ । दुर्घटनामा मोटरसाइकल चालक सुनसरीको इटहरी उपमहानगरपालिका ४ का २६ वर्षीय धिरेन्द्र खत्रीको मृत्यु भएको मोरङ प्रहरीका प्रवक्ता डीएसपी लोकदर्शन थापाले बताए । उनकाअनुसार पूर्वबाट पश्चिमतर्फ जाँदै गरेको को ३१ प ८८३ नम्बरको मोटरसाइकल अनियन्त्रित भएर राती १०: ४५ बजे दुर्घटनामा परेको थियो । दुर्घटनामा गम्भीर घाइते भएका खत्रीको उपचारका क्रममा राति नै विराटनगरको विराट नर्सिङ होममा मृत्यु भएको प्रहरीले जनाएको छ ।
विवादित यती हटाइयो,"काठमाडौं : भ्रमण वर्ष २०२० का लागि विभिन्न सम्पदास्थलमा राखिएका यतीको मस्कट सोमबार हटाइएको छ। भ्रमण वर्ष सचिवालयले यती हटाएको हो। सचिवालयले विश्वसम्पदा क्षेत्र हनुमानढोका, पाटन दरबार क्षेत्र र बौद्ध परिसरमा राखिएको यतीको मस्कट हटाएको छ। भ्रमण वर्षको प्रचार गर्न पर्यटक आगमन हुने स्थानमा यतीको मस्कट राखिएको थियो। संस्कृतिप्रेमी र स्थानीयले यतीको मस्कटमा कुँदिएका चित्रप्रति आपत्ति जनाएपछि सचिवालयले त्यसलाई हटाएको हो। सम्पदा क्षेत्रमा अशोभनीय चित्र कुँदिएका मस्कट राख्न थालेपछि स्थानीयले विरोध गर्दै आएका छन्। हनुमानढोका क्षेत्रमा राखिएको दुईवटा यतीबारे आइतबार साँझ विवाद आयो। यतीको पिठ्यूँमा जीवित देवी कुमारी र बुद्धको आकृति मिश्रित चित्रप्रति स्थानीयले विरोध जनाएका थिए। चित्र सम्पदामैत्री नभएपछि नगर प्रहरीले स्प्रे मार्फत सबै चित्र मेटायो। लगत्तै भ्रमण वर्ष २०२० को सचिवालयले यतीको मस्कट उक्त स्थानबाट हटाएको छ। इन्द्रजात्रा व्यवस्थापन समिति र यसमा आबद्ध गुठी खलःले प्रेस विज्ञप्ति जारी गरी जीवित देवी देवताका अशोभनीय चित्र मस्कटमा राखिएकोमा आपत्ति जनाएको छ। नेपाल चिनाउन चित्रकारले अपनाएको शैलीप्रति समितिले विरोध गरेको हो। समितिले भ्रमण वर्ष २०२० प्रति धार्मिक संघसंस्थाको पूर्ण समर्थन र ऐक्यबद्धता भएको प्रस्ट पारेको छ। साथै राष्ट्रका कलाकारप्रति सम्मान रहने विज्ञप्तिमा उल्लेख छ। संविधानको धारा १७ (२) (१) मा जातजाति, धर्म, सम्प्रदायबीचको सुसम्बन्धमा खलल पर्ने खालका क्रियाकलाप गर्न नपाइने व्यवस्था छ। इन्द्रजात्रा व्यवस्थापन समितिका अध्यक्ष तथा कुमारी घरका चिताइदार गौतम शाक्य भन्छन्, कुमारीको आकृति अशोभनीय तवरले यतीको पिठ्यूँमा राखिएको छ। भ्रमण वर्षको प्रचारप्रसार गर्दा धार्मिक आस्थामै प्रहार भएको छ। बौद्ध परिसरमा सोमबार राखिएको यती पनि हटाइएको छ। काठमाडौं महानगरपालिका६ का वडा अध्यक्ष दीपेन्द्र लामाले विवादित यती हटाएको बताए। यसले सम्पदा र संस्कृतिमा खलल पुर्याएको हाम्रो निष्कर्ष छ, लामाले भने, कसैको धर्म र आस्थामाथि खेलबाड गर्नु उचित होइन। विश्वसम्पदा सूचीमा रहेको बौद्ध स्तूपअगाडि अनेक चित्र कोरिएका यती राखिएको थियो। बौद्धका पुग्ने श्रद्धालुले यतीलाई भगवान् ठानेर ढोग्न थालेपछि मस्कट हटाइएको हो। पाटन दरबार क्षेत्रमा राखिएको दुईवटा यती पनि हटाइएको छ। पाटन संग्रहालयका कार्यकारी निर्देशक सन्दीप खनालका अनुसार उक्त स्थानमा राखिएको यतीले नेपालको मौलिक पहिचान नबोकेको भन्दै आन्तरिक पर्यटकले गुनासो गर्दै आएका थिए। पाटन दरबार क्षेत्रमा पाँचवटा यती राख्ने भनिए पनि दुईवटा यतीलाई मात्र सहमति दिइएको थियो। पशुपति क्षेत्रमा पनि यतीको मस्कट राख्न रोक लगाइएको छ। नेपाललाई विश्वभर चिनाउन काल्पनिक हिममानव यतीको प्रयोग गरिएको हो। चित्रसहित एउटा यती निर्माण गर्न ८ लाख परेको छ भने एक सय ८ यती बनाउन करिब १० करोड रुपैयाँ बजेट छुट्याइएको छ। सरकारले पर्यटन प्रवद्र्धनका लागि भन्दै सपिङ कम्प्लेक्समा समेत यतीको मस्कट राखेको छ। ३२ इन्च लम्बाइ र १५ इन्च चौडाइको पाइला रहेको यती विश्वमै दुर्लभ र रहस्यमय छ।"
फौजदारी अपराध संहिताविपरीत फैसला,"हेटौंडा : जिल्ला अदालत मकवानपुरले फौजदारी अपराध संहिता २०७४ को व्याख्यामा सामान्य चोरी र डाँका चोरीको भिन्नता खोज्ने प्रयास गरेको छ। मुलुकी फौजदारी अपराध संहिता २०७४ को दफा २४४(२) (घ)मा तीन जना वा तीन जनाभन्दा बढीको जमात भई चोरी गरेमा डाँका गरेको मानिने उल्लेख छ। सोही दफाको सजाय खण्डमा उक्त अपराधमा ५ देखि १० वर्षसम्म कैद र ५० हजारदेखि एक लाख रुपैयाँसम्म जरिवाना गर्न सक्ने प्रावधान छ। कसुरमा ३ जनाको संलग्नताले मात्रै डाँकाचोरीजस्तो जघन्य अपराध स्थापित हुन नसक्ने गरी जिल्ला अदालत मकवानपुरले फैसला सुनाएको हो। मोटर ग्यारेजबाट एक हजार ९ सय ५० मूल्य बराबरको सामान तीन जना मिलेर चोरी गर्दैमा डाँका चोरीजस्तो जघन्य अपराधको सजायमा फैसला गर्नु न्यायको दृष्टिले समेत उपयुक्त नहुने एमीकस क्युरीको सुझाबलाई मनन गर्दै अदालतले फैसला गरेको छ। हेटौंडा१० स्थित बसपार्कबाट अदालतले गरेको मूल्यांकनअनुसार जम्म्मा १ हजार ९ सय ५० रुपैयाँ बराबरको गाडीको सामान चोरी गरेको आरोपमा मकवानपुर प्रहरी र जिल्ला सरकारी वकिलको कार्यालयले राम घलान, लक्ष्मण घलान र विजय महतलाई उक्त प्रावधानअनुसार डाँका गरेको दाबीसहित पाँच वर्षदेखि १० वर्षसम्म कैद र ५० हजारदेखि एक लाख रुपैयाँसम्म जरिवाना माग गरेको थियो। तर, न्यायाधीश डिल्लीरत्न श्रेष्ठको इजलासले चोरीको मुद्दामा तीनै जनालाई १ वर्ष ६ महिना कैद र १५ हजार रुपैयाँ जरिवानाको फैसला गरेको छ। सामान्य चोरी र चोरी डाँका कसुरको गाम्भीर्यताअनुसार सजाय हुनुपर्ने फौजदारी न्यायशास्त्रको मान्यतालाई आधार मान्दै अदालतले चोरी मुद्दामा संहिताले तोकेको सजायभन्दा फरक फैसला गरेको हो। चोरीको उक्त घटनामा बल प्रयोगबिना डर, त्रास नदेखाई वा पीडितलाई धम्की नदिई चोरी गरेकाले अभियोग दाबी पुग्न नसक्ने फैसलामा उल्लेख छ। जिल्ला अदालतले मुलुकी अपराध संहिताको उक्त प्रावधान कसुरको गम्भीरता र कसुरदारको दोषको मात्राअनुसार सजाय समानुपातिक नभएको भन्दै देशमै पहिलो पटक फरक फैसला गरेको अदालतका स्रेस्तेदार केशव कौशिकले बताए। सामान्य प्रकृतिका चोरीमा पनि ३ जनाभन्दा बढी मानिस संलग्न हुन सक्छन् तर त्यसको अपराध पाँच वर्ष सजाय गर्न योग्य नहुन पनि सक्छ, उनले भने, त्यसैले देशशर यस्ता प्रकृतिको अपराधबारे जिल्ला अदालतमा रहेको अन्योललाई चिर्ने काम भएको छ। अदालतको फैसलामा मुलुकी अपराध संहिताको दफा २४४(२)(घ) मा तीन जना वा तीन जनाभन्दा बढीको जमात भई भन्ने प्रावधानमा डाँका कसुरको गम्भीर्यता, सजाय तथा प्रस्तुत मुद्दाको सन्दर्भमा जमात भन्ने शब्दको विधायिकी प्रयोग अर्थपूर्ण रहेको उल्लेख छ। फैसलामा उक्त प्रावधानअनुसार डाँका कसुर हुनका लागि त्यस्तो कार्य सामान्यतः १ वा २ व्यक्तिको प्रयासबाट सम्भव नहुने प्रकृतिको चोरीलाई डाँकाको कसुर भन्ने विधायिकी मनसाय रहेको र यस्तो प्रकृतिको चोरी १ जनाबाट पनि हुने सम्भव हुनसक्ने भनिएको छ। उक्त प्रावधानअनुसार सामान्य प्रकृतिको चोरीमा पनि ३ जना संलग्न भएकाले पाँच वर्षभन्दा बढी कैद हुन सक्ने भएपछि जिल्ला अदालतले देशमै पहिलो पटक अधिवक्ताहरू एकराज बास्तोला, ईश्वरराज ढकाल र केशवप्रसाद काफ्ले रहेको एमिकस क्युरी गठन गरेको थियो। मुलुकी अपराध संहिताको उक्त प्रावधानको व्याख्यामा जटिल कानुनी प्रश्न देखिएकाले मुद्दा निरुपणका लागि एमिकस क्युरी गठन गरी त्याहाँबाट प्राप्त सुझावलाई समेत आधार मानेर फैसला आएको हो, श्रेस्तेदार कौशिकले भने। अधिवक्ता ढकालले डाँका, चोरी हुन व्यक्तिको ज्यान लिने, निजलाई गम्भीर चोट पुर्याउने, डर त्रास देखाउने, जोखिमी हातहतियार साथमा लिई चोरी गर्नुपर्ने दफा २४४ को (२)(क)(ख)(ग)(घ) निरन्तरता आवश्यक रहेको बताए। दफा घ लाई मात्र आधार मानेर तीन वा सोभन्दा बढीको जमातको सहभागितालाई मात्रै आधार मानेर डाँका अभियोग लगाउन न्यायको दृष्टिले उपयुक्त नहुने उनको भनाइ छ। तर, देशभरका प्रहरी र सरकारी वकिलको कार्यालयले भने सामान्य चोरी मुद्दामा पनि ३ जना भन्दा बढीको संलग्नता देखिए उक्त प्रावधानलाई टेकेर अदालतमा सजाय मागदाबी गर्दै मुद्दा दायर गरिरहेका छन्। उक्त प्रावधानलाई टेक्नै पर्ने बाध्यता रहे पनि न्यायाधीशहरूले अपराधअनुसार सजायको अनुपात नमिलेको बताउने गरेका छन्। जिल्ला अदालत मकवानपुर। अन्नपूर्ण"
कुटपिटको मुद्दा दायर गर्न विद्यालय बन्द,"परासी : प्रधानाध्यापकलाई कुटपिट र अभद्र व्यवहार गर्नेविरुद्ध मुद्दा दायर गर्न विद्यालय बन्द गरी शिक्षकहरू जिल्ला प्रहरी कार्यालय पुगेका छन्। पश्चिम नवलपरासीको प्रतापपुर गाउँपालिका६ मा रहेको जनजागृति माध्यामिक विद्यालयको ५ कठ्ठा ३ धुर जग्गा प्रधानाध्यापक बाबुराम सुवेदीले उपभोग गर्नबाट रोकेको भन्दै स्थानीय गोविन्द यादव र उनकी छोरीले सुवेदीमाथि हातपात गरेका थिए। गत माघ ८ गते हातपात भएपछि विद्यार्थीले दोषीलाई कारबाहीको माग गर्दै नाराजुलससहित गाउँ परिक्रमा गरेका थिए। दोषीलाई कारबाही नभएपछि विद्यालय व्यवस्थापन समिति र शिक्षकहरूको छुट्टै बैठक बसी सार्वजनिक मुद्दा दर्ता गर्ने निर्णय गरेका थिए। सोही निर्णयअनुसार सोमबार शिक्षकहरू विद्यालय बन्द गरी जिल्ला प्रहरी कार्यालयमा उजुरी दिन पुगेका हुन्। विद्यालयको लेटर प्याडमा दिइएको उजुरीमा हातपात गर्ने यादव, निजकी छोरी अन्जनी र छोरा विनोदलाई कारबाहीको माग गरिएको छ। उनीहरूविरुद्ध अभ्रद व्यवहार मा मुद्दा चलाउन माग गर्दै निवदेन दिएको प्रधानाध्यपक सुवेदीले बताए। शिक्षकहरूले दिएको उजुरीमाथि कारबाही गर्न प्रक्रिया अघि बढाइएको जिल्ला प्रहरी कार्यालयका उपरीक्षक लालमणि आचार्यले बताए। केही वर्षअघिदेखि यादवले विद्यालयको ६ कठ्ठा ११ धुर जग्गा टेण्डरमा लिएका छन्। त्यसबाहेकको ५ कठ्ठा ३ धुर जग्गा आफ्नो रहेको यादवले दाबी गर्दै आएको प्रधानाध्यापक सुवेदीले बताए। यादवले उक्त जग्गाको सिफारिस लिन वडा कार्यालयमा गएका थिए। वडा कार्यालयले सिफारिस दिन नमिल्ने भन्दै फिर्ता पठाएको थियो। उपभोग नगरेकै जग्गामा यादवले कच्ची घर बनाएका थिए। त्यसलाई विद्यालयले हटायो। गाउँपालिकाको नापीले समेत विद्यालयको भनेर छुट्टाएको छ सुवेदीले भने, नापजाँच गरेर फर्कने क्रममा यादव र छोराले जग्गा नदिने भन्दै गालीगलौज गरे भने छोरीले चप्पल उठाएर हानिन्। उजुरी दिन शिक्षकसहित जाने निर्णय भएकाले एक दिनका लागि विद्यालय बन्द गरिएको र त्यसको सट्टा अर्को दिन पठन पाठन गरिने प्रधानाध्यापक सुवेदीले बताए। विद्यालयले १० बिगाहाभन्दा बढी जग्गा भोगचलन गर्दै आएको छ। केही जग्गा विद्यालयको आम्दानीका लागि ठेक्का दिइएको छ।"
क्रसर उद्योगको छानविन गर्न समिति,"काठमाडौं : देशभर सञ्चालित क्रसर उद्योगको अवस्थाबारे जानकारी लिन सरकारले छानविन समिति गठन गरेको छ। अवैद्य रुपमा ढुंगा, गिटी, बालुवा, लगायत नदी तथा खानीजन्य पदार्थको उत्खनन र प्रयोग बढेपछि सरकारले सत्यतथ्य बुझ्न समिति गठन गरेको हो। गृहमन्त्री रामबहादुर थापा बादल को अध्यक्षतामा मन्त्रालयमा सोमबार बसेको बैठकले गृहकै सहसचिवको संयजकत्वमा पाँच सदस्यीय समिति गठन गरेको छ। समितिमा संघिय मामिला तथा सामान्य प्रशासन मन्त्रालय, वन तथा वातावरण मन्त्रालय, उद्योग वाणिज्य तथा आपूर्ति मन्त्रालय र भौतिक पूर्वाधार तथा यातायात मन्त्रालयका सहसचिव सदस्य छन्। यो समितिलाई नदी तथा खानीजन्य पदार्थको उत्खनन र प्रयोगका सम्बन्धमा दर्ता भए नभएको, मापदण्ड पुगे नपुगेको र पर्यावरण अनुकुल भए नभएको विषयमा यकिन गरि विस्तृत विवरण सहितको प्रतिवेदन बुझाउन भनिएको छ। बैठकले खानी तथा नदीजन्य पदार्थ माटो, ढुंगा गिटी वालुवाको उत्खनन र प्रयोगलाई व्यवस्थित गर्न तयार गरिएको राष्ट्रिय मापदण्ड लाई मन्त्रिपरिषदबाट पारित गर्न आग्रह गर्ने निर्णय गरेको छ। बैठकमा संघिय मामिला तथा सामान्य प्रशासन मन्त्री हृदयस त्रिपाठी, वन तथा वातावरण मन्त्री शक्ति बहादुर बस्नेत, उद्योग वाणिज्य तथा आपूर्ति मन्त्री बसन्त नेम्वाङ, भौतिक पूर्वाधार तथा यातायात मन्त्री लेखराज भट्ट र तीन वटै सुरक्षा निकायका प्रमुख बसेका थिए। मन्त्रालयका अनुसार हाल देशभर ६ सय कम्पनीले मात्रै अनुमति लिएर क्रसर उद्योग सञ्चालन गर्दै आएका छन्। तर ६ हजार बढीले अनुमति बेगर सञ्चालन गरेको रिर्पोट बैठकमा मन्त्रीहरुले पेस गरेका थिए। धनुषाको मिथिला नगरपालिका५ स्थित औरही खोलामा जथाभावी तरिकाले उत्खनन् गरि बालुवा र गिट्टी झिकेको कार्यलाई रोक्न खोज्दा स्थानीय दिलिपकुमार महतोको टिपरले किचेर हत्या गरेपछि गृहमन्त्री थापाले क्रसर उद्योगलाई मापदण्डमा ल्याउनुपर्ने कुरा बैठकमा बताएका थिए।"
स्थानीय तहद्वारा सूत्र लागू गर्न अटेर,"काठमाडौं : स्थानीय तहले स्थानीय सञ्चित कोष व्यवस्थापन (सूत्र) प्रणाली लागू गर्न अटेर गरिरहेका छन्। एक सय बढी स्थानीय तहले अझै सूत्र लागू गरेका छैनन्। जसका कारण संघ, प्रदेश र स्थानीय तह गरी तीनै तहका सरकारको एकीकृत विवरण तयार गर्न समस्या परेको छ। सरकारले मन्त्रिपरिषद्बाटै २०७६ वैशाख १७ को निर्णय अनुसार सूत्र लागू गर्न निर्देशन दिँदै आएको छ। सरकारको निर्देशनलाई स्थानीय तहले वेवास्ता गर्दै आएका छन्। महालेखा नियन्त्रकको कार्यालयका प्रवक्ता एवं सहमहालेखा नियन्त्रक रमेशप्रसाद सिवाकोटीले सबै स्थानीय तहले अझै सूत्र लागू गरी नसकेको बताए। उनका अनुसार ७ सय ५३ स्थानीय तहमध्ये १२ वटा तहले सूत्र लागू गर्ने प्रक्रिया नै सुरुआत गरेका छैनन् भने ९२ वटाले आंशिक रूपमा लागू गरेका छन्। सहमहालेखा नियन्त्रक सिवाकोटीले आंशिक रूपमा लागू भएकाले पूर्णरूपमा लागू गर्नु बताए। उनले ७ सय ४१ मा स्थानीय तहका सूत्रको सुरुआत गरिएको बताए। ७ सय ४१ स्थानीय तहमा सुरु गरियो तर अझै एक सयभन्दा बढीले पूर्णरूपमा लागू गरेका छैनन्, उनले भने। सहमहालेखा नियन्त्रक शिवाकोटीले गाउँपालिका, नगरपालिका, उपमहानगरपालिका र महानगरपालिकाको बजेट तर्जुमा, लेखांकन तथा प्रतिवेदन गर्नेका सूत्र बाटै हुने जानकारी गराए। सूत्र लागू नहुँदा मलेनिकाले तयार गर्नुपर्ने तिनै तहका सरकारको एकीकृत विवरण बनाउन नसकिएको उनले बताए। संघीय मामिला तथा सामान्य प्रशासन मन्त्रालयले सबै स्थानीय तहलाई सूत्र अनिवार्यरूपमा लागू गर्न सर्कुलर गरेको छ। संघीय मामिला मन्त्रालयका लेखाअधिकृत उमेश्वरप्रसाद काफ्लेले जारी गरेको सार्वजनिक सूचनामा सबै स्थानीय तहमा स्थानीय सञ्चित कोष व्यवस्थापन प्रणाली (सूत्र) प्रणाली लागू गर्ने निर्णय सरकारले गरी सकेको र सो प्रणाली लागू नहुँदा महालेखा नियन्त्रक कार्यालयले तयार गर्नुपर्ने तीनै तहका सरकारको एकीकृत विवरण बनाउन नसकिएको उल्लेख छ। सूचनामा सबै स्थानीय तहले अनिवार्य लागू गर्ने सम्बन्धमा मलेनिका कोष प्रशासन शाखाको २०७६ माघ ८ गतेको पत्रबाट अनुरोध भई आएको हुँदा सूत्र अनिवार्यरूपमा लागू गर्न निर्देशन दिएको छ। संघीय मन्त्रालय सूचना अधिकारी जीवलाल भुसालले दक्ष जनशक्ति, विद्युतीय सामग्रीको अभावका कारणले कतिपयले सूत्र लागू गर्न नसकेको बताए। प्राविधिक जनशक्ति नहुँदा लागू गरेर पनि धेरै स्थानीय तहमा सूत्र अलपत्र छ। पुसको पहिलो साता सूत्र ह्याक भएको भन्दै बिगारिएको थियो। यसबाट ७ सय ५३ वटै स्थानीय तहका अघिल्लो वर्षको साउनयताका डाटा नष्ट भएका छन्। बिग्रिएको सूत्र भने २४ घण्टाभित्रै सुचारु भएको मलेनिकाका प्रवक्ता सिवाकोटी बताउँछन्। सूत्र ह्याक नभएर बिगारिएको दाबी एकाथरीको छ। अख्तियार दुरूपयोग अनुसन्धान आयोगले स्थानीय तहमा भ्रष्टाचार बढेको प्रतिवेदन दिएपछि झस्किएर लेखा प्रणाली बिगारिएको उनीहरूको भनाइ छ। महालेखा नियन्त्रक कार्यालयको नियन्त्रणमा रहेको सफ्टवेयर सबनेसनल ट्रेजरी रेगुलेटरी एप्लिकेसन सूत्र को गडबडीबारे प्रहरीले अनुसन्धान गरिरहेको छ। सीआईबी प्रवक्ता प्रहरी उपरीक्षक बेलबहादुर पाण्डेले सूत्र ह्याक बारे अनुसन्धान भइरहेको बताए।"
धार्मिकस्थल पुनर्निर्माणमा खटिँदै सेना,"सुर्खेत : धार्मिकस्थल पुनर्निर्माणमा नेपाली सेना खटाउने तयारी भएको छ। प्रधानसेनापति पूर्णचन्द्र थापाका अनुसार ऐतिहासिक धार्मिक स्थल पुनर्निर्माणमा सेना खटाउने तयारी भएको हो। धार्मिक स्थल पुनर्निर्माण गरी युद्ध संग्रहालय निर्माणको तयारीमा सेना जुटेको उनले जानकारी दिए। वीरेन्द्रनगरमा भूतपूर्व सैनिक सम्मेलनको उद्घाटन गर्दै प्रधानसेनापति थापाले सरकारले अघि सारेको भम्रण वर्षलाई प्रभावकारी बनाउन सेनाले पुनर्निर्माण अभियान सुरु गरेको बताएका हुन्। केही जिल्लामा पुनर्निर्माणको र संग्रहालय निर्माणको काम सुरु भइसकेको छ, उनले भने, अब सातै प्रदेशका धार्मिक तथा सांस्कृतिक स्थलको सम्वद्र्धनमा सेना जुट्नेछ। थापाले अवकाश प्राप्त सैनिकहरूको सेवा र समर्पणको यथोचित सम्मान गरिने बताए। देशको सामाजिक तथा आर्थिकस्तर सुधारका लागि सेनाको ध्यान केन्द्रित भएको उनको भनाइ छ। सैनिक कल्याणकारी कोषलाई अल्पकालीन, मध्यकालीन र दीर्घकालीन योजनासहित पारदर्शी बनाइने समेत उनले प्रतिवद्धता व्यक्त गरे। एक करोडबाट सुरु भएको सैनिक कल्याणकारी कोषमा हाल ४४ अर्ब बजेट छ। कोषले २१ करोड ७४ लाख कर्जा सिफारिस गरेको छ। कोषले २० प्रतिशत कर्जा भूतपूर्व र बहालवाला सेनालाई सहुलियत दरमा उपलब्ध गराउँदै आएको छ। व्यवसायको प्रकृति हेरेर एक लाखदेखि सात लाखसम्म कर्जा उपलब्ध गराउँदै आएको कोषले थप कर्जा लगानी गर्ने रणनीति बनाएको छ। व्यवासयमा जोडिएका सेनाहरूले उत्पादन गरेका वस्तुकोसमेत बजारीकरण गर्न हेडक्वार्टरले अध्ययन गरिरहेको छ, महारथी थापाले थपे, सेवानिवृत्त भएपछि आर्थिक आयआर्जनबाट परिवारलाई टेवा पुयाउन स्वरोजगार कार्यक्रमलाई थप प्रभावकारी बनाउने छौं। महिला उद्यमशीलता कर्जा कार्यक्रमसमेत सुरु गर्ने उनले घोषणा गरे। यो कार्यक्रमबाट बहालवाला र भूतपूर्व सैनिक, तिनका परिवार र एकल महिलाको आर्थिक अवस्था सुधार तथा जिविकोपार्जनमा सहजका लागि पाँच वर्षभित्र भुक्तानी गर्ने गरी १५ लाखसम्म ऋण उपलब्ध गराइने उनले बताए। सम्मेलनमा सुर्खेत, दैलेख, जाजरकोट, जुम्ला, मुगु, कालिकोट र डोल्पाका भूतपूर्व सैनिकको सहभागिता रहेको थियो। ००० आफ्ना छोराछोरीलाई नेपाली सेनामा भर्ति हुन प्रेरणा दिने अभिभावकलाई सम्मानपत्र दिँदै प्रधानसेनापति महारथी पूर्णचन्द्र थापा। नन्दराम जैसी।"
