शीर्षक,विवरण
किसानलाई लागत मूल्य देऊ,"उखु किसानले हरेक वर्ष झमेला र दुःख खेप्नुपर्छ, मूल्यको लागत र भुक्तानीका सन्दर्भमा। उनीहरू आफ्नो उत्पादन चिनी मिललाई उपलब्ध गराउँछन्, तर तत्कालै मूल्य पाउँदैनन्। अर्थात् उनीहरूको कारोबार उधारो मा हुन्छ। त्यो उधारो एक वर्षसम्म पनि कि वर्षौंसम्म उठाउन सक्दैनन्। एकातिर त्यही उखुबाट जीवन धान्नुपर्ने हुन्छ, समयमै मूल्य नपाएपछि उनीहरू आर्थिक रूपले संकट पर्छन्। उखु किसानका समस्या नयाँ होइन, धेरै वर्षअघिदेखि उनीहरूले यस्ता समस्या झेल्नुपरेको छ। किसानबाट संकलित उखुबाट चिनी मिलले कमाउँछन्, तर तिनलाई उखुको मूल्य दिनुपर्छ भन्ने चेत हुँदैन। मिल मालिकहरू गरिब किसानलाई समयमा मूल्य नदिई रकम खेलाउँछन् र अझ धनी बन्छन्। उता उखु किसान दैनिकी जीवनसमेत गुजार्न नसक्ने अवस्थामा पुग्छन्। यो सवाल राज्यको दिमागसम्म नपुगेको होइन, तर राज्य सञ्चालकहरू गुलियो चिनी अर्थात् व्यापारीको कोसेलीपात मै मग्न छन्। यो वर्ष पनि किसान त्यही विडम्बनापूर्ण नियति भोग्न बाध्य छन्। समयमै मूल्य नपाएको परिणामस्वरूप किसान उखु खेतीप्रति निरुत्साहित हुँदै गएका छन्। खेती बाँझै छाड्नुपर्ने परिस्थितिसमेत उत्पन्न भएको छ। उखुको क्रसिङ सिजन सुरु हुँदा उखुको मूल्य निर्धारण हुन सकेको छैन। उखुको मूल्य निर्धारण उद्योगी, किसान र सरकारको त्रिपक्षीय छलफलबाट तय हुन्छ। एक त मूल्य तोक्नै समय लाग्ने गरेको छ। अर्कोतर्फ चिनी मिलले उत्पादित चिनी बिक्री नभएको तर्कलगायत अनेकौं बहानाबाजीमा किसानलाई समयमा भुक्तानी दिइरहेका छैनन्। उखु बिक्री गरेपछि चिनी उद्योगीबाट समयमा पाउनुपर्ने भुक्तानी कुनै पनि वर्ष किसानले नपाएको पीडा एकातिर छ भने अर्कातिर सरकार यस्ता समस्याबारेमा बेखबर छैन। किनभने सरकारी पत्रहरूमा उखु किसानलाई उत्पादन परिमाणका आधारमा अनुदान उपलब्ध गराइने प्रतिबद्धता पर्ने थिएन। विडम्बना, ती आकर्षक प्रतिबद्धता कागजमै सीमित हुन पुगेको छ, जतिसुकै बलियो सरकार बने पनि। गत वर्ष नै एक दर्जन चिनी मिलले डेढ अर्ब रुपैयाँ भुक्तानी दिन बाँकी छ। त्यस्तै सरकारले अनुदानस्वरूप उपलब्ध गराउने भनेको एक अर्ब ३१ करोड रुपैयाँ पनि किसानसम्म पुगेको छैन। उखुको मूल्य अर्र्को बाली लगाउने सयमसम्म प्राप्त नभएपछि किसानले स्वाभाविक रूपमा उन्नत किसिमका मल, बीउवीजन र कृषि सेवा उपभोग गर्न सक्दैनन्। एक अध्ययनअनुसार एक बिघा क्षेत्रफलबाट औसत साढे ४९ टन उखु खेती हुन्छ। उखु खेती गर्न आवश्यक पर्ने खनजोत, सिँचाइ, बीउ, मल, विषादी, औजार, उत्पादन सामग्री तथा उखु ढुवानी, कटानी र ब्याजलगायतका आधारभूत विषयवस्तुका आधारमा एक बिघामा उखु उत्पादन गर्न कम्तीमा एक लाख ५१ हजार तीन सय ७५ रुपैयाँभन्दा बढी खर्च लाग्ने अध्ययनले देखाएको छ। किसानको खर्च र श्रमको मूल्यलाई सम्मान गर्न नसक्दा उखु उत्पादनबाट धेरै किसान पलायन भइसकेका छन्। तीन वर्षअघि उखु खेती हुने १८ जिल्लामा ५ लाख ५० हजार किसान उखु खेतीमा संलग्न थिए। सरकारले चिनीमा नेपाललाई आत्मनिर्भर बनाउने घोषणा गरेको छ। चिनी उत्पादनका लागि मुख्य कच्चा पदार्थ उखु खेतीलाई प्रवद्र्धन र प्रोत्साहन गरेर सरकारले किसानलाई आकर्षित गर्नुपर्छ। उखु सही अर्थमा नगदे बाली हुन सकेको देखिँदैन। यस वर्ष मूल्य निर्धारण गर्दा किसानले सरकारले प्रतिक्विन्टल उखुमा दिने ६५ रुपैयाँ २८ पैसा अनुदानसहित ६०७ रुपैयाँ ५६ पैसा मूल्य निर्धारण गर्न माग गरेका छन्। गत वर्ष सरकारको अनुदानसहित प्रतिक्विन्टल ५३६ रुपैयाँ ५६ पैसा मूल्य निर्धारण भएको थियो। उखु खेती हुनुअघि नेपालमा एकताका सुर्ती खेती राम्रैसँग हुन्थ्यो। सुर्ती खेती गर्ने किसान पनि तत्कालीन समयमा भुत्तानीका लागि वर्षौंसम्म पर्खनुपर्ने बाध्यता भोगेका थिए। त्यहीकारण उनीहरू सुर्ती खेतीबाट पलायन भए। आज मुलुकमा सञ्चालित चुरोट कारखानाले सुर्ती आयात गर्नुपरेको छ। नेपालमै सुर्ती उत्पादन गर्न सकेको भए यसले समावेशी अर्थतन्त्रको विकास, रोजगार सिर्जना र गरिबी निवारणमा महत्वपूर्ण योगदान पुर्याउँथ्यो। सुर्तीकै नियती उखुमा दोहोरिनु हुन्न। यसर्थ वैज्ञानिक लागत मूल्य निर्धारणमा सरकारले सहजीकरण गर्नुपर्छ। किसानलाई समयमै भुक्तानी गरी उनीहरूलाई उखु खेतीमा आकर्षित गर्न सके मात्र मुलुक चिनीमा आत्मनिर्भर हुन सकिन्छ।"
विकास खर्च कटौती हुन सक्ने,"काठमाडौं : चालु वर्षको चार महिनामा २४ अर्ब ७१ करोड रुपैयाँ विकास बजेट खर्च भयो। वर्षभरिमा ४ खर्ब ८ अर्ब रुपैयाँ खर्च गर्ने सरकारको योजना छ। सरकारको विकास खर्च कमजोर हुँदा बैंकमा लगानीयोग्य पुँजी अभाव छ, विकास निर्माण नभएपछि रड, सिमेन्टलगायत निर्माण सामग्रीको बजार घटेको छ। लगानीयोग्य पुँजी अभावले निजी क्षेत्रको विस्तारलाई प्रभावित पारेको छ। सबै समस्याको जड सरकारको कमजोर विकास खर्चमा जोडिएको छ। हरेक वर्ष विकास खर्चमा बहानाबाजी गर्दै आएको सरकारले चालु वर्षमा राजस्व संकलनमा कमी आएकाले खर्च कटौतीको बाध्यतामा पर्न सक्ने देखिएको छ। सरकारले अनिवार्य दायित्वका काम गर्नै पर्ने भएकाले साधारण प्रकृतिभन्दा विकास खर्चमा कटौती गर्नुपर्ने अवस्था आउन सक्ने अर्थशास्त्री विश्वम्भर प्याकुर्याल बताउँछन्। यद्यपि, अर्थ मन्त्रालयका सचिव (राजस्व) शिशिरकुमार ढुंगाना भने विद्यमान सवाललाई विश्व अर्थतन्त्रका समस्यासँग जोडेर हेर्नुपर्ने बताउँछन्। विश्व अर्थतन्त्र अनिश्चिततातिर धकेलिएको छ। यसबाट हाम्रा ठूला व्यापारिक साझेदार राष्ट्र पनि प्रभावित भएका छन्, उनले भने, यसको असर हाम्रो अर्थतन्त्रमा पनि देखिन सक्छ। सचिव ढुंगानाले बहुपक्षीय साझेदारीले राम्रोसँग काम गर्न नसकेकाले नेपालले पनि क्षेत्रीयतामा सघन आबद्धता बढाउनुपर्ने बताए। राजस्व बढ्यो र घट्यो भन्दा पनि विश्व अर्थतन्त्रमा सिर्जित जोखिम कसरी न्यूनीकरण गर्ने भन्नेमा हाम्रो ध्यान छ, उनले भने। चालु वर्षमा लक्ष्यअनुसार राजस्व नउठे सरकारले खर्च कटौती गर्नुको विकल्प हुँदैन। आयातमुखी राजस्व प्रणालीलाई बढावा दिइरहेको विप्रेषणको आप्रवाहसमेत पहिलो तीन महिनामा ५ प्रतिशत ऋणात्मक छ। विप्रेषण घट्दा यसले अर्थतन्त्रमा धेरै कोणबाट प्रभावित बनाउनेछ। यस वर्ष अपेक्षित विकास खर्च हुन नसके विश्व अर्थतन्त्रको अनिश्चयलाई कारण (बहाना) बनाइएको छ। अर्थशास्त्री प्याकुर्याल सरकारले विगत वर्षदेखि नै अनेकन बहाना देखाएर विकास (पुँजीगत) खर्च नगर्दा समस्या भएको बताउँछन्। उनका अनुसार विनियोजित विकास बजेटलाई पूर्वाधार निर्माणमा परिणाम दिने गरी खर्च गरेको भए यसले उत्पादनमूलक क्षेत्रको विकास हुन्थ्यो। आर्थिक वर्षको अन्तिममा सिलोसाङ्लो विनियोजनको ८० प्रतिशतसम्म विकास खर्च देखाउने गरिएको छ, उनले भने, सुरु गरिएका विकासका आयोजना सम्पन्न हुने मिति निरन्तर लम्बिएको छ। खर्च गरेका विकास आयोजनामा परिणाम देखिँदैन। यो दुर्भाग्य भयो। विकास खर्च परिणाममुखी ढंगले खर्च गर्न नसक्दा अर्थतन्त्रमा समस्या गहिरिँदै गएको उनले बताए। अघिल्ला वर्षमा उच्च आर्थिक वृद्धिदर हासिल भयो। गरिबी घट्यो। तर, उत्पादकत्व, रोजगारी र आय असमानता घटेको छैन, प्याकुर्याल भन्छन्, यी उपलब्धि आफैंमा अमिल्दा छन्। विगतमा सरकारले समयमा बजेट नआउँदा विकास खर्च प्रभावित भएको बताउँदै आएको थियो। ०७२ मा नयाँ संविधान जारी हुँदा हरेक वर्ष जेठ १५ मा बजेट ल्याउनै पर्ने संवैधानिक प्रावधान राखियो। त्यसयता ०७३७४ पछि पनि विकास खर्चले गति लिन सकेन। विकास खर्चले गति लिन नसकेपछि यसका संरचनागत कठिनाइमा हस्तक्षेप गर्नेभन्दा पनि सरकारले हरेक वर्ष नयाँनयाँ बहाना अघि सार्दै आएको छ। ०७३७४ मा संविधान जारी भएसँगै मुलुक संघीय संरचनामा प्रवेश गरेकाले नयाँ व्यवस्थासँग अभ्यस्त हुन नसक्दा विकास खर्च कम भएको बहाना बनाइयो। त्यस्तै, ०७४७५ मा संघ र प्रदेशसभाको निर्वाचनका कारण अपेक्षित विकास खर्च हुन नसकेको बताइएको थियो। ०७५७६ मा कर्मचारी व्यवस्थापन समयमा हुन नसक्दा खर्च प्रभावित भएको भन्दै ०७६७७ मा सुदेखि नै विकास खर्चले गति लिने उद्घोष गरिएको थियो। यस वर्ष भने अर्थतन्त्रमा अनपेक्षित संकुचनले लक्ष्यअनुसार राजस्व प्राप्तिमै कठिनाइ भएपछि सरकारलाई काम नगर्न नयाँ बहाना मिलेको छ।"
सरकारलाई कांग्रेसको दैनिक प्रश्न,"काठमाडौं : उपचुनाव हुन एक साता पनि बाँकी छैन। चुनाव प्रचारप्रसारको समय (मौन अवधि) सम्म प्रमुख प्रतिपक्षी कांग्रेसले हरेक दिन सरकारसँग एउटा प्रश्न सोध्ने भएको छ। सरकारका २१ महिनामा २१ असफलता सार्वजनिक गरेको कांग्रेसले उपनिर्वाचनमा आफ्नो पक्षमा चुनावी माहोल बनाउने रणनीतिअनुसार सरकारका कमजोरीलाई केन्द्रमा राखेर दैनिक एउटा प्रश्न सोध्ने गरेको हो। जिम्मेवार प्रतिपक्षको भूमिकालाई हामी अझ प्रखर बनाउँदै अघि बढ्ने उद्घोष एकातर्फ गरिरहेका छौँ भने अर्कातर्फ सरकारको २१ महिनाका २१ असफलता सार्वजनिक रूपले औंल्याइरहेका छौं, कांग्रेस प्रवक्ता विश्वप्रकाश शर्माले भने, सार्थक बहस र स्वस्थ प्रतिस्पर्धाले लोकतान्त्रिक विधि र विश्वासलाई महत्वपूर्ण योगदान पुग्ने अपेक्षा हामीले राखेका छौं। शनिबारदेखि कांग्रेसले प्रश्न सोध्न सुरु गरेको छ। बुधबारसम्म पाँच दिन कांग्रेसले हरेक साँझ ५ बजे सरकारलाई एउटा प्रश्न सोध्नेछ। मंसिर १४ गते उपनिर्वाचन हुँदैछ। कांग्रेसले अन्तिम प्रश्न मौन अवधि सुरु हुनुअघि ११ गते साँझ सरकारलाई सोध्नेछ। उपनिर्वाचनबाट सरकार फेरबदल नहुने भए पनि सरकारका गतिविधि सच्याउने अवसर भएको भन्दै कांग्रेसले आफ्नो पार्टीलाई मत दिन अपिल गर्दै आएको छ। उपनिर्वाचनको मिति नजिक आइरहँदा एकातर्फ हामी कांग्रेसलाई मत दिन जरुरी कारण उल्लेख गरिरहेका छौं भने अर्कातर्फ सरकारको असफलताका तथ्य राखिरहेका छौं, उनले भने, २१ महिनामा भएका सरकारका असफलतामध्ये प्रतिनिधिमूलक विषय हामीले प्रत्येक दिन प्रश्नका रूपमा सरकारलाई सोध्छौं। शनिबार कांग्रेसले भ्रष्टाचारसम्बन्धी प्रश्न सोधेको थियो। वाइडबडी जहाज खरिदमा भएको भ्रष्टाचार, बालुवाटार जग्गाकाण्ड लगायत प्रकरणमा सरकारको भ्रष्टाचारमा शून्य सहनशीलताको नारा शून्य सफलतातर्फ उन्मुख हुनु राज्यको शासकीय अयोग्यता कि संस्थागत भ्रष्टाचारको क्रान्तिकारी छलाङ ? , कांग्रेसको प्रश्न थियो। दोस्रो दिन आइतबार कांग्रेसले शान्ति सुरक्षा दिन सरकार असफल भएको भन्दै सरकारलाई प्रश्न सोधेको छ। राजनीतिक वातावरण सहज भए पनि मुलुकको शान्ति सुरक्षाको स्थिति निरन्तर खस्किनु दुःखद भएको भन्दै कांग्रेसले सोधेको छ, सम्माननीय प्रधानमन्त्रीज्यू नागरिकलाई सुरक्षाको प्रत्याभूति कहिले गर्ने ? चुनावी प्रचारमा सार्वजनिक तवरबाट सरकारसँग प्रश्न सोध्ने यो नयाँ शैली हो। कांग्रेसले आफूले सरकारसँग सवालजवाफ गर्न नखोजेको भन्दै मतदातालाई सरकारका कमजोरीबारे सूचित गराउन मात्र चाहेको बताएको छ। हाम्रा हरेक प्रश्नको जवाफ सरकारले दिनैपर्छ भन्ने होइन, तर पनि सरकारका कमजोरीबारे मतदातालाई जानकारी गराउने र सरकारलाई पनि सच्चिन सन्देश दिने उद्देश्यले नेपालमै बहसको नयाँ शैली अपनाएका हौं, प्रवक्ता शर्माले भने। कांग्रेसले लिखित प्रश्नका साथै भिडियो विज्ञप्ति पनि सार्वजनिक गर्ने गरेको छ। प्रतिनिधिसभातर्फ १, प्रदेशसभामा ३, उपमहानगरपालिकाको प्रमुखमा १, गाउँपालिका अध्यक्ष ३, उपाध्यक्ष १ र वडाध्यक्ष ४३ को उपनिर्वाचन हुँदैछ।"
ट्रायलमा फेल र अनुपस्थित १३ सयलाई लाइसेन्स !,"काठमाडौं : ट्रायलमा फेल र अनुपस्थित भएका १३ सयजनालाई यातायात व्यवस्था कार्यालय एकान्तकुना ललितपरलेले लाइसेन्स दिएको खुलेको छ। सवारी चालक अनुमतिपत्र बाग्मती एकान्तकुना कार्यालयका तत्कालिन कार्यालय प्रमुख उपसचिव आनन्दकेशरी पोखरेलसहित ३८ जनाको मिलोमतोमा ट्रायलमा फेल भएकालाई लाइसेन्स दिएको भन्दै अख्तियार दुरुपयोग अनुसन्धान आयोगले आइतबार विशेष अदालतमा मुद्दा दायर गरेको छ। पोखरेलविरुद्ध ८ लाख ५९ हजार विगो कायम गर्दै विगोको दोब्बर जरिवानाको मागदाबी गरिएको छ। सबै प्रतिबादीलाई कसुरको मात्रा अनुसार फरकफरक विगो र सजायको मागसहित अभियोगपत्र दर्ता भएको छ। प्रयोगात्मक परीक्षा (ट्रायल)मा फेल भएका १ हजार २८४ जनालाई पास गराउने पोखरेलसहित तीन उपसचिव, इन्जिनियर, डीएसपीसहित यातायात कर्मचारीलाई प्रतिवादी बनाएको छ। २०६९ वैशाख, जेष्ठ र आषाढ महिनाभित्र प्रयोगात्मक परीक्षामा भएको फेरबदलको सम्बन्धमा परेका उजूरीको आधारमा अख्तियारले अनुसन्धान गरेको हो। प्रयोगात्मक परीक्षा (ट्रायल) मा फेलअनुपस्थित भएकालाई पास जनाई निर्णय गरेको गरेको पाइएको छ। अख्तियारको अनुसन्धानबाट एक पटक फेल भई सकेकालाई प्रयोगात्मक परीक्षा (ट्रायल) दिएको ३ (तीन) महिना नपुग्दै पुन परीक्षामा समाबेश गराएको छ। एक पटक फेल भएकाले तीन महिनासम्म पुन : परीक्षामा समावेस हुन नपाउने व्यवस्था छ। ट्रायल परीक्षामा फेल अनुपश्थित तथा परीक्षा समितिको निर्णयमासमेत फेल जनाईसकेकाको नतिजामा अन्यथा हुन गएको भनी दस्तखत गरी नतिजामा फेरवदल गरी पास गर्ने निर्णय गरेको पाइएको छ। अख्तियारले तत्कालीन शाखा अधिकृत (हाल उपसचिव) धर्मराज ढुङ्गाना,तत्कालीन शाखा अधिकृत (हाल उपसचिव) बाबुलाल रेग्मी, इन्जिनियर (हाल अवकास)बासुदेव पोखरेल, तत्कालीन प्रहरी निरीक्षक हाल प्रहरी नायब उपरीक्षक नवराज थापा, प्रहरी निरीक्षक मुरारी मि श्र, शाखा अधिकृत (हाल अवकास) राममणी पोखरेललाई प्रतिवादी बनाएको छ। शाखा अधिकृत (हाल निलम्बन) ईश्वरराज रेग्मी, शाखा अधिकृत शम्भुप्रसाद थपलिया, शाखा अधिकृत (हाल निलम्बन) चक्रबहादुर श्रेष्ठ, शाखा अधिकृत पदमप्रसाद पोखरेल, शाखा अधिकृत (हाल अधिकृत स्तर आठौं) वासुदेब तिवारी, ४शाखा अधिकृत(हाल सेवा निवृत्त) भरतकुमार थापा , शाखा अधिकृत (हाल निलम्बन) सिताराम खनालविरुद्ध अख्तियारले मुद्दा दायर गरेको छ। शाखा अधिकृत भविन्द्र कार्की, नायव सुब्बा वच्चुप्रसाद पोखरेल, नायव सुब्बा (हाल अधिकृत छैठौं) स्थानेश्वर ढुङ्गाना, नायव सुब्बा कमलकुमार खत्री , नायव सुब्बा (हाल निलम्बन) मदन गिरी, नायव सुब्बा प्रेमराज निरौला, नायव सुब्बा (हाल अवकास) राधाकृष्ण पोखरेल, नायव सुब्बा (हाल अधिकृत छैठौं) सत्यबहादुर भण्डारीलाई प्रतिवादी बनाइएको छ। यस्तै नायव सुब्बा शिवप्रसाद चापागाई, नायव सुब्बा (हाल अधिकृत छैठौं) उमाकान्त जोशी, प्राविधिक नायब सुब्बा (हाल अवकास) सुर्यबज्र वज्राचार्य , कम्प्युटर अपरेटर (हाल अधिकृत सातौं) सन्जिव न्यौपाने, टाईपिष्ट नायव सुब्बा कविता खड्का, टाईपिष्ट नायव सुब्बा रञ्जुसेन पाण्डे, खरिदार(हाल नासु) वावुकृष्ण महत, खरिदार (हाल निलम्बन) बद्रीप्रसाद दाहाल, खरिदार (हाल सहायक स्तर पाँचौं) कोषबहादुर थापा,खरिदार (हाल सहायक स्तर पाँचौं) माधवप्रसाद कोइराला, खरिदार(हाल नासु) मणिराम कोइराला , खरिदार (हाल अवकास) प्रतिभा न्यौपाने क्षेत्री, खरिदार रघुनाथ केसी, खरिदार (हाल नासु) रामप्रसाद भट्टराई, खरिदार (हाल नासु) तिर्थराज जैशी, खरिदार (टानासु) तुलसा श्रेष्ठ अधिकारीविरुद्ध मुद्दा दायर भएको छ। आरोपीहरुले ट्रायलको नतिजामा फेरबदल गरी सवारी चालक अनुमतिपत्र(लाइसेन्स) जारी गरेको अख्तियारका प्रवक्ता प्रदीपकुमार कोइरालाले जानकारी दिए। नयाँ सवारी चालक अनुमतिपत्रको कार्यालयमा रहेको अभिलेख लगायतका सरकारी कागजात नोक्सान गरेको र उक्त जारी गरिएका सवारी चालक अनुमतिपत्रको लिनुपर्ने राजश्वसमेत नलिएर सरकारी सम्पत्ति हिनामिना गरेको पुष्टि भएको अख्तियारले दाबी गरेको छ।"
शुल्क फिर्ता नगरे मेडिकल कलेजलाई कारवाही,"काठमाडौं : सरकारले तोकेभन्दा बढी शुल्क लिएका मेडिकल कलेजले भोलिसम्म रकम फिर्ता नगरे सरकारले कारवाही प्रक्रिया अगाडी बढाउने भएको छ। गृहमन्त्री रामबहादुर थापा बादल, शिक्षामन्त्री गिरिराजमणि पोखरेल, महान्यायधिवक्ता अग्नि खरेल, प्रहरी महानिरीक्षक सर्वेन्द्र खनाल लगायतको उपस्थितमा सोमबार बसेको बैठकले यो निर्णय गरेको हो। यसअघि गत असोज र कात्तिकमा गृहमन्त्रालयमा गृहमन्त्री र शिक्षामन्त्री लगायतका पदाधिकारीसहित बसेको बैठकले सुरुमा एक महिना र त्यसपछि थप १५ दिनको समय सीमा दिँदै बढी लिएको रकम फिर्ता गर्न वा समायोजन गर्न आग्रह गरेको थियो। सरकारले दिएको त्यो १५ दिन सकिएको छ। गत वर्षको मन्त्रिपरिषद् बैठकले बढी शुल्क लिएमा कलेजविरुद्ध सम्बन्धित जिल्ला प्रशासन कार्यालयमा उजुरी दिन सकिने निर्णय गरेको छ।"
बालसुधार गृहबाट दुई बालक फरार,"विराटनगर : पुर्पक्षका लागि थुनामा राखिएका दुई बालक सोमबार बिहान विराटनगर महानगरपालिका ४ मा रहेको बालसुधार गृहबाट फरार भएका छन् । गृहको तेस्रो तलाको झ्यालको ग्रील भत्काएर उनीहरु भागेको मोरङ प्रहरीका प्रवक्ता डीएसपी राजकुमार खिँउजुले बताए । उनकाअनुसार बिहान करिब ५बजेतिर झ्यालको स्कुप खोल्दै ग्रील निकालेर दुवैजना तीन तलामाथिबाट हाम फालेर भागेको हुनसक्ने अनुमान गरिएको छ । दुईमध्ये एकजना मोरङ सुन्दरहरैंचा नगरपालिका ७ का १७ वर्षीय बालक जबरजस्ती करणी मुद्धामा अदालतको आदेशबाट पुर्पक्षका लागि थुनामा पठाइएका हुन् । अर्का झापा गौरादह नगरपालिका १ का १६ वर्षीय बालक ज्यान मार्ने उद्योग मुद्दामा अदालतकै आदेशबाट पुर्पक्षमै थिए । उनीहरु असार र साउनदेखि सुधार गृहमा थिए । गृहको सुरक्षाका लागि असइ (प्रहरी सहायक निरीक्षक) टीका राईको नेत्रृत्वमा प्रहरी टोली खटाइएको थियो । डीएसपी खिँउजुले थुनामा रहेका बालक कसरी फरार भए भन्ने बारेमा अनुसन्धान भइरहेको र कोही कसैको लापरबाहीले घटना भएको पाइएमा कारबाही गरिने जानकारी दिए ।फरार रहेका बालकको खोजी भइरहेको छ। विभिन्न खाले अपराधमा संलग्न बालकहरुलाई बालसुधार गृहमा राख्ने गरिएको छ । यस्तो सुधार गृह प्रदेश १ मा एउटा मात्रै छ । मोरङ र सुनसरीमा भएका अपराधमा संलग्न बालकका हकमा प्रहरीले अनुसन्धान पनि त्यहीँबाट गर्ने गरेको छ । प्रदेश १ का अरु १२ जिल्लाको हकमा टाढा पर्ने भएकाले अदालतले थुनामा पठाएका र सजाय तोकेका बालक मात्रै राख्ने गरिएको छ । गृहका इन्चार्ज मिलन चौहानकाअनुसार क्षमताभन्दा बढी थुनुवा र कैदी बालक भएकाले मनोरञ्ज कक्षमा पनि सुताउने गरिएको थियो । थुनामा रहेका र कैद सजाय भुक्तान गरिरहेका बालकका लागि त्यहाँ टेलिभिजनको व्यवस्था पनि गरिएको थियो । चौहानले ठाउँ अभावमा मनोरञ्जन कक्षमा राख्ने गरिएका बालकहरु पछाडिबाट हामफालेर भागेको जानकारी दिए । 'तीन तलामाथिबाट हाम फाल्दा गृहको कम्पाउण्ड भन्दा बाहिर पुगेको पाइयो,' उनले भने, 'सुधारगृह पछाडि भर्खर राखिएको नयाँ माटोमा दुईजनाको खुट्टा गाडिएको डाम प्रष्टसँग देख्न सकिन्छ।' उनले पछाडिबाट हामफालेर कम्पाउण्ड नाघेका कारण गृहमा २४ घण्टा नै सुरक्षामा खटिने प्रहरीले पनि घटनाका बारेमा थाहा पाउन नसकेको बताए । चौहानले निकै अग्लो ठाउँबाट हाम फालेका कारण उनीहरुलाई कुनै चोटपटक लागेको हुन सक्ने जानकारी दिए । ५० जना क्षमताको बालसुधार गृहमा अहिले एक सय ४८ जना बालक छन् ।"
लोकसेवा आयोगको परीक्षा : सरकारी कर्मचारीलाई थप कडाई,"काठमाडौं : अधिकृतस्तरका सरकारी कर्मचारी लोकसेवा आयोगको परीक्षा तयारीमा होमिदा काम कारवाही प्रभावित हुने गरेको छ। यही समस्यालाई मध्यनजर गर्दै संघीय मामिला तथा सामान्य प्रशासन मन्त्रालयले सरकारी कर्मचारीलाई कडाई गरेको हो। मन्त्रालयले बिदा नलिई आयोगको परीक्षा तयारी गर्ने कर्मचारीलाई कारबाही गर्ने चेतावनीसमेत दिएको छ। मन्त्रालयका सचिव यादवप्रसाद कोइरालाले सोमबार सूचना नै निकालेर कार्यालयको काममा बाधा नपर्ने गरी अत्यावश्यक कामका लागि मात्रै कर्मचारीलाई बिदा दिन निर्देशन गरेका छन्। विगत केही दिनदेखि लोकसेवा आयोगद्वारा सञ्चालन गरिने आन्तरिक तथा खुला परीक्षाको तयारी प्रयोजनको लागि कार्यालय समयमा कर्मचारीहरू अनुपस्थित रहने भन्ने व्यापक जनगुनासो आएकोले अत्यावश्यक कामका लागि मात्रै बिदा दिने, सूचनामा उल्लेख छ। यस्तै, कार्यालयमा सेवा प्रवाहलाई नियमित बनाउन पनि उनले आग्रह गरेका छन्। यसैगरी, बिदा स्वीकृत नगरी कार्यालय अनुपस्थित हुने कर्मचारीको अभिलेख राख्न पनि मन्त्रालयले निर्देशन दिएको छ। बिदा स्वीकृत नगराई कार्यालयमा अनुपस्थित हुने कर्मचारीको अभिलेख राखी कारबाही अघि बढाउनु हुन अनुरोध छ, सूचनामा उल्लेख छ । अनुगमनका क्रममा अनुपस्थित हुने कर्मचारीलाई अभिलेख राखेर गयलकट्टी र तलबकट्टी गर्ने मन्त्रालयको भनाइ छ। परीक्षाका नाममा सरकारी स्रोत साधनहरू दुरूपयोग नगर्न पनि मन्त्रालयले अनुरोध गरेको छ। परीक्षाका नाममा सरकारी स्रोत साधनको दोहन हुने गरेको गुनासासमेतलाई मध्यनजर गरी सरकारी स्रोतको दुरूपयोग रोक्नेतर्फ कारबाही गर्नु हुन अनुरोध छ, कोइरालाद्वारा जारी सूचनामा भनिएको छ।"
पशुपतिमा पितृको नाममा छरियो शतबीज (फोटो),"काठमाडौं : मार्गशीर्ष कृष्ण चतुर्दशीका दिन आज बिहानैदेखि पशुपतिलगायत देशभरका शिवालयमा शतबीज छर्न लाखौँ भक्तजनको लर्को लागेको छ। आइतबार बिहानैदेखि पशुपतिलगायत शिवालयमा महादीपदान गरी बसेका भक्तजनले आज बिहानै नदीमा स्नान गरी शतबीज छर्न सुरु गरेका हुन् । बालाचतुर्दशीसमेत भनिने मार्गशीर्ष कृष्ण चतुर्दशीका दिन बिहान स्नान गरी शिवालय क्षेत्र विशेषगरी पशुपति क्षेत्रको मृगस्थलीमा धानका सय गेडा छरे दिवङ्गत पितृले मोक्ष पाउने शास्त्रीय मान्यता छ। हेमाद्रिलगायत धर्मशास्त्रका पुस्तकमा वर्णन गरिएअनुसार धानको १०० गेडा छर्ने विधि भएपनि हाल कतिपयले व्यवहारमा मकै, गहुँ, हलेदो, जौ, कागुनोलगायत अन्न शतबीजका रूपमा छर्ने गरेका छन् । मार्गशीर्ष कृष्ण त्रयोदशीको राति दिवङ्गत पितृको सद्गतिको कामना गर्दै महादीपदान गरेपछि खानका लागि अन्न छरिएको हो भन्ने मान्यतासमेत छ । शतबीज छरेमा दिवंगत पितृले मोक्ष पाउने जनविश्वास छ । यसै विश्वासका आधारमा पशुपति क्षेत्रको विशेषगरी मृगस्थली, विश्वरूप, सूर्यघाट, कैलाशडाँडा, उमाकुण्ड, गौरीघाटलगायत क्षेत्रमा बिहानैदेखि शतबीज छर्ने भक्तजनको भीड लागेको छ । पशुपतिसँगै उपत्यकाका गोकर्णेश्वर, डोलेश्वर, वसन्तपुरस्थित हनुमानढोका दरबारअघिको सानो पशुपतिनाथ भनेर चिनिने शिवालयलगायत देशभरका शिव मन्दिरमा भक्तजनले दिवङ्गत पितृका नाममा शतबीज छरिरहेका छन् । बालाचतुर्दशीका दिन पशुपति क्षेत्रमा आउने भक्तजनले वासुकी र गुह्येश्वरी मन्दिरमा पनि विशेष पूजा गर्ने विधि छ । पशुपतिलगायत देशभरका शिवालयमा आज सोमबार परेकाले पनि पितृका नाममा शतबीज छर्नेबाहेकका भक्तजनको समेत उपस्थितिका कारण बढी भीड लागेको हो।शतबीज छरिसकेर विधिपूर्वक हवनसहित चतुर्थी गरेपछि बालाचतुर्दशी पर्व समाप्त हुन्छ । त्यहाँ पुगेर अन्नपूर्ण पोस्टका फोटोपत्रकार दिपने श्रेष्ठले आफ्नाो क्यामेरामा कैद गरेका तस्बिरहरु।"
नक्कली नागकिरता दिने पर्साका सहायक सीडीओविरुद्ध मुद्दा,"काठमाडौं : जिल्ला प्रशासन कार्यालय पर्साका तत्कालीन सहायक प्रमुख जिल्ला अधिकारी दुर्गादत्त पौडेलसहित ६ जनाविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले गलत कागजातको आधारमा गैर नेपालीलाई वंशजको आधारमा नागरिकता प्रमाणपत्र दिएको आरोप उनीहरुविरुद्ध विशेष अदालतमा मुद्दा दायर गरिएको हो। उनले वीरगञ्ज महानगरपालिका२ बस्ने अजहर हुसेन र आरिफ हुसेनको नाममा वंशजको आधारमा नेपाली नागरिकता वितरण गरेको थिए। अनुसन्धानमा वीरगञ्ज उपमहानगरपालिकाको बसाइसराइको सरकारी कागजातमा घरमुलीको विवरण सच्चाएको, वीरगञ्ज महानगरपालिका२ को सिफारिसमा केरमेट गरी झुट्टा विवरणको आधारमा नक्कली नागरिकता बनाएको पुष्टि भएको अख्तियारले जनाएको छ। नेपाली नागरिकता बनाउने कार्यमा वीरगञ्ज महानगरपालिका२ बस्ने आरिफ हुसेन, सवरुन खातुन, वीरगञ्ज महानगरपालिका२ का वडा अध्यक्ष शेष अव्वास, जिल्ला प्रशासन कार्यालय पर्साका नायव सुव्वा चन्द्रदेव ठाकुर, प्रशासकीय अधिकृत सदनकुमार कर्ण र तत्कालीन साहयक सीडीओ दुर्गादत्त पौडेलको संलग्नता देखिएकोले उनीहरुविरुद्ध भ्रष्टाचार निवारण ऐन सजायको मागदाबी गरिएको छ।"
विद्यार्थीले बनाए पेट्रोल बिना चल्ने 'मोटर साइकल',"बागलुङ : जिल्लाका एक विद्यार्थीले पेट्रोल बिना चलाउन सकिने मोटर साइकल बनाएका छन्। जिल्ला सदरमुकामस्थित चिल्ड्रेन लाइफ इंलिस बोर्डिङ स्कुलमा अध्ययनरत गणेश श्रेष्ठले ब्याट्रीबाट चलाउन सकिने मोटर साइकल बनाएका हुन् । उनले पुरानो मोटर साइकलका विभिन्न पार्ट जोडेर बनाएको सवारी साधनलाई 'इलेक्ट्रिक बाइक' नाम दिइएको छ। बागलुङ नगरपालिका २ अदालत रोड घर भएका श्रेष्ठ कक्षा ९ मा अध्ययनरत छन् । उनले ४८ भोल्टको मोटर, ४ वटा लिड एसिड ब्याट्री, एउटा १२ भोल्टको ब्याट्री, २० एम्पियरको फ्युज, १ पिस कन्ट्रोलर, १ एक्सिलेटर र बाइकको पुरानो फ्रेम प्रयोग गरेका छन् । लामो समयदेखि युट्युवमा हेर्ने गरेको र लामो अभ्यासपछि पेट्रोल बिना चलाउन सकिने इलेक्ट्रिक बाइक निर्माण गरेको श्रेष्ठ बताउँछन् । गत साउनदेखि सुरु गरेको इलेक्ट्रिक बाइक बनाउने काम अहिले बल्ल सकिएको उनको भनाई छ । 'धेरै पटक विफल भएँ, तर मनमा सक्छु भन्ने एक किसिमको अठोट र विश्वास थियो,' गणेशले भने, 'अन्ततः प्रयास, सोच र योजनामा सफल भएँ ।' श्रेष्ठले निर्माण गरेको इलेक्ट्रिक बाइकको विद्यालय परिसरमा सयौं अभिभावक र विद्यार्थीका बीच गुडाएरै परीक्षण र प्रर्दशनी समेत गरिएको थियो । यसअघि श्रेष्ठले क्ल्याफ स्विच वल्भ, स्पिकर इन्भटरजस्ता इलेक्ट्रिक सामान बनाउन सफल भएका थिए । फुर्सद हुँदा साथ नयाँ खोज र अनुसन्धामा ध्यान दिने श्रेष्ठले भविष्यमा इलेक्ट्रिक इञ्जिनियर बन्ने आफ्नो सपना रहेको सुनाउँछन् । बाइक निर्माणमा व्यक्तिगत ६० हजार रुपैयाँ खर्च भएको उनले बताए । विद्यालयका प्रिन्सिपल नवराज श्रेष्ठले विद्यालयका तर्फबाट केही प्राविधिक सामग्रीसहित निर्माण कार्यमा सहयोग गरेका थिए। । ' विद्यालयमा उनी पढाइमा मध्यम खालका विद्यार्थी हुन् तर, प्रविधिमा उनको बढी रुची र लगाव छ,' प्रिन्सिपल श्रेष्ठले भने, 'निरन्तरको लगावका कारण नेपालमै नयाँ खालको पेट्रोल बिना चल्ने मोटर निर्माण गरेका छन्, अब हामी उनलाई थप प्राविधिक ज्ञान हाँसिल गर्न उपर्युक्त वातावरण र व्यवस्था गर्नका लागि पहल र सहयोग गर्नेछौं।' आफूले निर्माण गरेको मोटरसाइकल गुडाउँदै विद्यार्थी गणेश श्रेष्ठ। तस्बिर : दिल शिरीष"
भारतका झोले डाक्टरले दिएको औषधी खाँदा सालाभेनाको मृत्यु,"नेपालगन्ज : भारतका झोले डाक्टरको गलत उपचारले बाँकेमा दुई जनाको मृत्यु भएको छ। इलाका प्रहरी कार्यालय भगवानपुरका अनुसार नरैनापुर गाउँपालिका५ मटेहियाका २८ वर्षे गयाराज धोबी र राप्ती सोनारी७ गेदवाका २७ वर्षे मालिकराम धोबीको सोमबार बिहान उपचारको क्रममा मृत्यु भएको हो। मृतक नातामा भिनाजु र साला पर्छन्। भान्जा (गयाराजका छोरा)को मुण्डन कार्यक्रममा सहभागी हुन मालिकराम मटेहिया गएका थिए। मटेहियामा औषधि पसल सन्चालन गरेर बसेका स्वघोषित डाक्टर राजेशसिंह ठाकुरले गरेको उपचारको क्रममा उनीहरुको मृत्यु भएको हो। ठाकुर नरैनापुरको भारतीय सीमावर्ती जिल्ला श्रावस्ती थाना मन्हिपुरको मनकौरा गाउँका बासिन्दा हुन्। उनी डेढ दशकभन्दा बढी समयदेखि औषधि पसल सन्चालन गरिरहेका थिए। उनको औषधि पसलमा कुनै बोर्ड छैन। उनले आफूलाई डाक्टर भनेर लेख्ने गरेका थिए। आइतबार राति २ बजेतिर पेट दुखेका उनीहरुले ठाकुरलाई उपचारका लागि बोलाएका थिए। दुबै जनालाई चार बोतल सलाइन पानी चढाएका थिए। साढे ५ बजेतिर मालिकराम धोबीको मृत्यु भएको थियो। राति पेट दुख्यो भने, डाक्टरलाई बोलाउन गए, २ बजेतिर आएर डाक्टरले ग्लुकोच पानी चढाए, मेरो छोराको उपचारका क्रममा ज्यान गयो, त्यसपछि डाक्टर भाग्यो, मानिकरामका बावु रामरतन धोबीले भने। गम्भीर स्वास्थ्य अवस्थामा रहेका गयाराजलाई भने नेपालगन्जको भेरी अस्पतालमा उपचारका ल्याउँदै गर्दा बाटोमै मृत्यु भएको राप्ती सोनारी गाउँपालिका७ का वडाध्यक्ष रामलखन थारुले बताए। के कारणले मृत्यु भएको हो भन्ने अहिलेसम्म पत्ता लाग्न सकेको छैन, वडाध्यक्ष थारुले भने,गतल औषधिको प्रयोगबाट ज्यान गएको हुनसक्छ। स्थानीयले सोमबार बिहान ७ बजेतिर प्रहरीलाई खबर गरेका थिए। प्रहरी पुग्दा उपचारमा संलग्न भारतीय स्वास्थ्यकर्मी ठाकुर फरार भइसकेका थिए। इलाका प्रहरी कार्यालय प्रमुख प्रहरी निरीक्षक मानबहादुर वीसीले भन्छन्, फरार ठाकुरको हामी खोजी गरिरहेका छौं। मृतक दुबै जनाको भेरी अस्पताल नेपालगन्जमा पोस्ट मार्टम गरिएको छ। गलत औषधिको प्रयोगबाट मृत्यु भए नभएको बारे भीसेरा जाँच गर्नुपर्छ। जुन काठमाडौंको केन्द्रीय प्रयोगशालामा पठाउनुपर्ने भेरी अस्पतालका मेडिकल सुपरिडेन्टेन्ट डारुपानन्द अधिकारीले बताए। नरैनापुर गाउँपालिका५ का वडाध्यक्ष युवराज मौैर्यले गाउँपालिका भरी नै झोले डाक्टर को बिगबिगी रहेको बताए। एक दर्जनभन्दा बढी झोले डाक्टर अझै पनि छन्। उनीहरुलाई कसरी कारबाही गर्ने, उनले भने, उनीहरुको औषधि पनि महंगो हुन्छ। सञ्चो हुन्छ भनेर गाउँलेले केही बोल्दैनन्। स्थानीय रामकुमार धोबीले तिनै ठाकुरको मेडिकलमा कार्तिकमा उपचार गर्न आएका एक जना ६० वर्षका एक वृद्धको मृत्यु भएको बताए। केही वर्षअघि उपचार गर्र्न आएका केही बालबालिकाले पनि सोही मेडिकलमा ज्यान गुमाएको स्थानीयले बताएका छन्। घटनाबारे थाहा भएपछि प्रदेशसभा सदस्य कृष्णा केसी नमूना लगायतका जनप्रतिनिधि भेरी अस्पताल पुगेका थिए। सांसद नमूनाले उपचारमा संलग्न भारतीय स्वास्थ्यकर्मीलाई कारबाही गरिने बताइन्।"
गलेश्वर धाममा छरियो शतबीज (फोटो),"बेनी : नौं रोपनी क्षेत्रफलमा फैलिएको एउटै चट्टानमाथि रहेको म्याग्दीको गलेश्वर धाममा बालाचर्तुदशी पर्वको अवसरमा सोमबार शतबीज छर्नका लागि झक्तजनको घुइँचो लागेको छ । बालाचतुर्दशी पर्वलाई शतबीज रोपण पर्वका रुपमा लिँदै विशेष गरी पितृ उद्धारका लागि उनीहरूको सम्झनामा शतबीज छर्ने चलन छ । गलेश्वर बेनी नगरपालिकाको ९ नम्बर वडामा पर्छ । कालीगण्डकी नदीमा स्नान गरी धान, जौ, तिल, गहुँ, चना, मकै, कागुनोलगायत सात थरिका बीउ छर्ने गरिन्छ । यसैगरी शतबीजमा केरा, उखु, सुन्तला, अनार, भोगटे, कागती निबुवा, बिमिरो, अमला आदि फलका साथै विभिन्न किसिमका फूल पनि हुने गर्छन् । गलेश्वरमा सतबिज छर्नका लागि यसपाली अहिलेसम्मकै धेरै भक्तजन आएका गलेश्वर शिवालय क्षेत्र विकास कोषका अध्यक्ष रुद्रबहादुर केसीले बताए । प्रचारप्रसारका साथै सोमबारका दिन बालाचतुदर्शी पर्व परेकाले भक्तजनको घुइचो लागेको उनले बताए । सोमबार हिन्दुधर्मवालम्बिका भगवान शिवको प्रिय दिन मानिन्छ । म्याग्दी भन्दा बाहीर जिल्लाबाट आएका भक्तजनको संख्या धेरै थियो । पर्वत, बागलुङ, मुस्ताङ, कास्की, चितवन, स्याङ्जा, तनहुँ, रुपन्देही र राजधानी काठमाडौबाट समेत भक्तजनहरु आएका छन् । गलेश्वरमा द्वापरयुगमा सतिदेवीको गला पतन भएको धार्मिक ग्रन्थहरुमा उल्लेख छ । पितृ उद्धारका साथै मनोकामना पुरा हुने विश्वासले भक्तजन गलेश्वर आएका कोषका सदस्य सचिव माधवप्रसाद रेग्मीले बताए । पुजा व्यवस्थापन र सुरक्षाका लागि जनपथ र शसस्त्र प्रहरीका साथै स्वमसेवकहरु परिचालन गरिएको छ । गलेश्वरमा पुजाआजाका साथै बालाचर्तुदर्शीको अवसरमा घुम्ती ब्यापार मेला समेत लाग्ने गर्छ । कपडा, भाँडावर्तन, काठका ठेका, डोका, नाङ्ला लगायतका सामाग्रीको किनमेल गर्नेहरुको चहलपहल बढेको छ । कालीगण्डकी नदीको किनारमा नौ रोपनी क्षेत्रफलमा फैलिएको एउटै चट्टानमाथि अवस्थित गलेश्वर पछिल्लो समय धार्मिक पर्यटकीय गन्तब्य स्थलको रुपमा विकास भएको छ ।"
भीषण आगलागीबाट बच्यो काँडाताली,"डोल्पा : भीषण आगलागी भएको छ। ठुलीभेरी नगरपालिका ६ मा पर्ने काँडाताली गाउँमा भीषण आगलागीबाट भएको हो। काँडाताली गाउँ नजिकै धुपीरुख भन्ने जंगलमा लागेको आगो सल्किदै काँडाताली गाउँमा पस्न लाग्दा स्थानीयले थाहा पाएका थिए । सिँगो गाउँमा आगो पस्न थालेपछि स्थानीयले छिमेकीलाई बोलाएर आगो नियन्त्रणमा लिएको स्थानीय मेरबहादुर बुढाले जानकारी दिए । सोमबार बिहान ७ बजेतिर लागेको आगोले धुपीरुख भन्ने जङ्गल पूरै खरानी भएको छ । त्यसैगरी स्थानीयले हिउँदमा गाईवस्तुका लागि संकलन गरेर रुखमा राखेको हजारौ भारी घाँस समेत जलेर नष्ट भएको स्थानीय मेरबहादुर बुढाले बताए । 'खाना पकाउन लागेको थिए, एक्कासी आगोको मुस्लो देखियो । आत्तिएर कराए । गाउँका सबैलाई जानकारी दिए। बिहान सबै घरमा भएकाले गाउँ जोगियो नत्र गाउँ नै खरानी हुने थियो,' बुढाले भने । नजिकैका थरगाउ दुरगाउँ र काँडाताली समेतका तीन गाउँका मानिसको निरन्तर प्रयासपछि दिउँसो करिब २ बजेतिर मात्र आगो नियन्त्रणमा आएको बुढाले जानकारी दिए । कसले किन आगो लगायो भन्ने केही जानकारी नभएपनि बिहान जंगलमा गएकाले लगाएको हुनसक्ने अनुमान गरिएको छ । 'माथि गाउँ र तल घनाजंगलमा लागेको आगोले सिँगो काँडाताली गाउँ नै सखाप पार्छकी भन्ने डर थियो तर गाउँलेको अथक प्रयासले नियन्त्रणमा आयो । मानवीय तथा पशुचौपायको क्षति हुन पाएन,' थरगाउँका सुवर्ण बुढाले बताए । आगलागीबाट थर गाउँ र काँडाताली गाउँको झण्डै ५ लाख भन्दा बढी क्षति भएका हुनसक्ने अनुमान स्थानीयले गरेका छन्। घाँसपात र स्याउ ओखरलगायतका बिरुवा समेत नष्ट भएका छन्।"
जँचाउन आएकी महिलालाई जबर्जस्ती गर्ने डाक्टर पक्राउ,ललितपुर : ललितपुरको भैँसेपाटीस्थित नेपाल मेडिसिटी अस्पतालका एक डाक्टर जबर्जस्ती करणी गरेको आरोपमा पक्राउ परेका छन् । महानगरीय प्रहरी परिसर ललितपुरका प्रमुख टेकप्रसाद राईका अनुसार जेनेररल फिजिसियन रोहित कुमार झालाई प्रहरीले पक्राउ गरेको हो । 'अस्पतालमा जँचाउन आएकी एक महिलालाई उनले जबरजस्ती गरेछन्' राईले भने 'जँचाउने बहानामा गोप्य अंगमा हात पुर्याएको महिलाले आरोप लगाएकी छन् ।' महिलाले आइतबार राति नै प्रहरी प्रशासनमा यस्तो आरोप लगाएकी थिइन् ।' यस्तो घटना लगत्तै मेडिसिटी अस्पतालले भने डाक्टर झालाई निश्कासन गरिसकेको जनाएको छ । अस्पतालमा दुई महिनाअघि मात्रै काम सुरु गरेका उनलाई घटना थाहा पाएपछि निश्कासन गरिएको अस्पताल प्रशासनले जनाएको हो ।
डा गोविन्द केसीको अपिल : मेडिकल कलेज संचालकलाई समातेर मुद्दा लगाऊ,काठमाडौं : चिकित्सा शिक्षा अभियन्ता डागोविन्द केसीले विद्यार्थीलाई ठगी गर्ने निजी मेडिकल कलेजका संचालकलाई पक्राउ गरेर फौजदारी मुद्दा चलाउन माग गरेका छन्। डाकेसीले सोमबार प्रेस विज्ञप्ति जारी गर्दै यो मामिलामा सरकार नालायक र लाचार भएकोसमेत आरोप लगाएका हुन्। मेडिकल कलेज संचालकहरुले विद्यार्थीसँग अवैधरुपमा लिएको शुल्क फिर्ता लगायत अन्य मागहरु पुरा नभए अनशन बस्ने चेतावनी दिएका छन्। मापदण्ड विपरित मेडिकल कलेजले लिएको शुल्क फिर्ता गर्न सरकारले दिएको अल्टिमेटम सकिए लगत्तै प्रेस विज्ञप्ति जारी गगेर चेतावनी दिएका हुन्। प्रधानमन्त्रीको संरक्षण प्राप्त अपराधिहरुको शुल्क फिर्ता नगरी विद्यार्थीलाई अमानविय यातना र धम्की दिएको डाकेसीले दावी गरेका छन्। आफ्ना माग पुरा नभएमा सत्याग्रह सहितका आन्दोलन गर्ने उनको विज्ञप्तिमा उल्लेख छ।
त्रिचन्द्र घटनामा आफ्नो संलग्नता नरहेको नेविसंघको दावी,"काठमाडौं : नेविसंघ त्रिचन्द्र क्याम्पसले क्याम्पस प्रमुखमाथि भएको हातपातमा आफ्नो संलग्नता नभएको दावी गरेको छ । क्याम्पस प्रमुख प्रदीपबहादुर न्यौपानेमाथिको कुटपिटमा नेविसंघको संलग्नता भएको समाचार आएको प्रति नेविसंघले आपत्ति जनाएको हो । नेविसंघ इकाई अध्यक्ष लोकप्रसाद सिवाकोटीले एक विज्ञप्ति जारी गर्दै यस्तो स्पष्टिकरण दिएका हुन् । 'क्याम्पसमा भएको हुलदंगा र क्याम्पस प्रमुखमाथि भएको कुटपिटमा हाम्रो कुनै संलग्नता छैन,' विज्ञप्तिमा भनिएको छ, 'वार्तामार्फत समस्याको समाधान खोज्नुपर्छ ।' विज्ञान संकायको शुल्क वृद्धि फिर्ता नगरेको भन्दै विद्यार्थीले घेरेर न्यौपानेलाई सोमबार बिहान कुटेका थिए ।"
उपल्लो मुस्ताङमा हिमचितुवाले मार्याे २५ च्याङ्ग्रा,"जोमसोम : उपल्लो मुस्ताङमा हिमचितुवाले २५ च्याङ्ग्रा मारेको छ। लोमान्थाङ गाउपालिका२स्थित समजुङ गाउँमा शुक्रबार हिमचितुवाले २५वटा च्याङ्ग्रा मरेको हो। चुमजुङ गाउँकी पेमा गुरुङले समजुङका पशुपालकसँग टेलिफोन सम्पर्क गर्दा उनीहरुले २५ च्याङ्ग्रा हिमचितुवाको आक्रमणमा परी मरेको जनाएका छन्। उनका अनुसार स्थानीय किसानले पालेका चौपाया खर्कको चरनक्षेत्रमा चराउने क्रममा चरनक्षेत्रमै छुटेको र भोलिपल्ट ती च्याङ्ग्राहरु मरेको पाइएको हो। करिब ७ घरधुरीका च्याङ्ग्रा गोठालाले चरनक्षेत्रमा चराउन लगेका थिए। समजुङमा हिमचितुवाले च्याङ्ग्रा मारेको एक्याप लोमान्थाङले पुष्टि गरेको छ। एक्याप लोमान्थाङका निमिक्त कार्यालय प्रमुख श्रीकृष्ण न्यौपानेका अनुसार हिमचितुवाले २ वर्षका पाठापाठीलाई मारेको हो। समजुङका पशुपालक किसान तोप्के गुरुङ ,निङ्मा ढाङढुङ गुरुङ, पासाङ वाङ्दी गुरुङ,कर्साङ वाङ्दी गुरुङ, ढोका गुरुङ, लाक्चुङ गुरुङ र रिधोर्जे गुरुङका च्याङग्रा हिमचितुवाको आक्रमणमा परेका हुन्। हिमचितुवाको आक्रमणबाट करिब २ लाख ५० हजार बराबरको क्षति भएको एक्यापको अनुमान छ।"
एम्बुलेन्स चालक कुट्ने पत्रकार पक्राउ,"सुनसरीः मादक पदार्थ सेवन गरी एम्बुलेन्स चालक कुट्ने सुनसरी दुहवीका पत्रकार चन्दन रौनियार पक्राउ परेका छन् । कुटपिटबाट घाइते भएका इटहरी ५ का गोपाल निरौलाको विराटनगरको न्यूरो अस्पतालमा उपचार भइरहेको छ । इलाका प्रहरी कार्यालय दुहवीका प्रहरी निरीक्षक प्रवीण कार्कीले रौनियार पक्राउ परेको पुष्टि गरे । चालकमाथि कुटपिट भएको भएपछि बिहानैदेखि चालक प्रहरी कार्यालयमा भेला भएका थिए। एम्बुलेन्ससहित भेला भएका चालकले दोषीलाई कडा सजाएको माग गरेका छन् । पीडितको पक्षबाट एम्बुलेन्स चालक संघ मोरङका सदस्य मनोजकुमार सिवाकोटीले प्रहरी कार्यालयमा उजुरी दर्ता गराएका छन् । 'एम्बुलेन्स चालकमाथि आक्रमण भएको छ । पेशागत सुरक्षामाथि प्रश्न उठेकाले दोषीलाई हदैसम्म कारवाहीका लागि माग गर्दछौं ,' उनले भने। उजुरी परेपछि रौनियारलाई म्याद थपका लागि सोमबार जिल्ला अदालत इनरुवा लगिएको प्रहरी निरीक्षक कार्कीले जानकारी दिए।"
प्रादेशिक हवाई उडानलाई छुट दिइने,"काठमाडौं : नेपाल भ्रमण वर्ष २०२० लाई लक्षित गरी प्रादेशिक हवाई उडानलाई छुट दिइने भएको छ । नेपाल भ्रमण वर्ष २०२० को मुल आयोजक समितिको पाँचौं बैठकमा बोल्दै पर्यटन मन्त्री योगेश भट्टराईले एक प्रदेशबाट आर्को प्रदेशमा उडान गर्ने आन्तरिक वायुसेवालाई सरकारले प्रबर्द्धन गर्ने बताए । आगामी हप्ता १० दिन भित्रमा उडानमा छुट दिने मन्त्री भट्टराईले बताए । मन्त्री भट्टराईले भने, 'निर्माण अन्तिम चरणमा पुगेको भैरहवास्थित गौतमबुद्ध बिमानस्थलबाट उडान र अवतरण गर्ने विदेशी वायुसेवालाई पनि आकर्षक छुट दिइनेछ।' के कति छुट दिने भन्ने विषयमा पनि मन्त्री भट्टराईले १० दिन भित्रमा सरकारले निर्णय गर्ने जानकारी दिए ।"
बालाचतुर्दशीको मेला भर्न गएका वृद्धको मृत्यु,रामेछाप : बाला चतुर्दशीको मेला भर्न गएका लिखु तामाकोशी गाउँपालिका२ सैपुका एक वृद्धको मृत्यु भएको छ। सैपु ढाँडेबजारमा रहेको महादेवथानको मेलामा गएका ६७ वर्षीय कूलबहादुर दर्जीको सोमबार बिहान मृत्यु भएको इलाका प्रहरी कार्यालय धोबीका प्रहरी जवान नारायण कार्कीले जानकारी दिए। उनी मेलामा ३ बजे रातिसम्म नाँचिरहेका थिए। बिहानै भएपछि सबै जना हिड्न लाग्दा कूलबहादुर सुतेको देखेपछि उनलाई उठाएर लैजाउ भनेर बोलाउँदा नउठेपछि मृत अवस्थामा फेला परेको जात्रामा गएका स्थानीयले बताएका छन्। मदिरा सेवन गरेका वृद्धको चिसोको कारण सुतेकै स्थानमा मृत्यु भएको हुनसक्ने आशंका गरिएको छ। दर्जीलाई मृत अवस्थामा देखेपछि स्थानीयले प्रहरीलाई खबर गरेका थिए। त्रयोदशी राति दिवङ्गत पितृको सद्गतिको कामना गर्दै महादीप बाली शतबीज छरेमा दिवङ्गत पितृले मोक्ष पाउने जनविश्वास छ। आइतबार रातभर महादीप बाली बसेका भक्तजनले लिखु नदीमा स्नान गरी शतबीज छर्ने गरेका छन्।
मदन भण्डारी राजमार्ग : डीपीआर चरणमै विवाद,"सुर्खेत : पूर्वपश्चिम जोड्ने मदन भण्डारी राजमार्गको सुर्खेत खण्डमा विवाद उत्पन्न भएको छ। राजमार्गको विस्तृत परियोजना प्रतिवेदन (डीपीआर) निर्माणको क्रममा स्थानीयले अवरोध गरेपछि विवाद उत्पन्न भएको हो। स्थानीयको अवरोधका कारण डीपीआरका लागि पुगेको अध्ययन टोलीले सडकको केही भागको काम छाडेको छ। मदन भण्डारी राजमार्गमा पर्ने सुर्खेतको पश्चिम खण्डमा विवाद सुरु भएको हो। डीपीआर निर्माणकै चरणमा विवाद सुरु भएपछि राजमार्ग विस्तारमा समस्या आउने भन्दै सरोकारवालाले चिन्ता व्यक्त गरेका छन्। मुख्यगरी यो राजमार्गको बड्डीचौर र बाबियाचौर खण्डमा स्थानीयले विरोध जनाएका छन्। स्थानीयको विरोधका कारण बराहताल गाउँपालिकाको बड्डीचौर, पञ्चपुरी नगरपालिकाको दुलालथाई र बराइँचेमा सडक सर्भेको काम नै रोकिएको हो। यो राजमार्गअन्तर्गत सुर्खेतमा एक सय ३२ किलोमिटर सडक पर्दछ। राजमार्गको रूपमा विस्तार गर्नुअघि यसको डीपीआर बनाउने काम सुरु भएको हो। यही क्रममा सुर्खेतमा दुईवटा टोलीले अध्ययन थालेका छन्। एउटा टोलीले जिल्लाको पश्चिम क्षेत्रमा काम सुरु गरेको छ। यस्तै अर्को टोलीले धुलियाबिटबाट भेडाबारी सडकहुँदै पूर्वतर्फ अध्ययन गरिरहेको छ। अध्ययन टोलीले राजमार्गमा सडकको केन्द्रदेखि दायाँबायाँ २५२५ मिटर अधिग्रहण गर्ने गरी डीपीआरको काम गरिरहेको छ। बड्डीचौरमा स्थानीयले राजमार्गका लागि दायाँबायाँ गरी ३० मिटर छाडे पनि त्योभन्दा बढी क्षेत्र छाड्न नसकिने अडान लिएका छन्। संघर्ष समिति नै गठन गरेर स्थानीयले बड्डीचौरमा डीपीआरको काम गर्न गएको टोलीलाई काम गर्न रोकेका हुन्। पञ्चपुरी नगरपालिकाको दुलालथाई र बराइँचेमा राजमार्ग विस्तार भएपछि झन्डै ७० परिवार घरबारविहीन बन्ने अवस्था छ। वडा नम्बर ४ का वडाध्यक्ष प्रेम शाहीले भने, सडक बन्नु हुँदैन भन्ने हाम्रो धारणा होइन। सडक विस्तार हुँदा धेरैजना घरबारविहीन हुने अवस्था देखिएको उनको भनाइ छ। स्थानीयले पुनर्वासका लागि सरकारबाट अपेक्षा गरेका छन्, उनले भनिन्। बराइँचे र दुलालथाईमा सडकले नै सबै जग्गा छाड्नुपर्ने अवस्था आएपछि विवाद सिर्जना भएको वडाध्यक्ष शाहीको भनाइ छ। डीपीआर निर्माणको जिम्मा सिल्ट सीआरसी जीओकम जेभी ललितपुरले लिएको छ। नेपालको पूर्वबाट सुरु भएर पश्चिम सिमानासम्म पुग्ने प्रस्तावित राजमार्ग निर्माणका लागि सुर्खेतमा डीपीआरको काम थालिएको हो। यही क्रममा राजमार्गअन्तर्गत सुर्खेत खण्डको डीपीआर निर्माणका लागि अध्ययन टोलीले स्थलगत काम थालेको छ। सुर्खेतमा मदन भण्डारी राजमार्गअन्तर्गत मालारानीको काल्चेदेखि चौकुने गाउँपालिकाको बेनीघाटसम्मको सडक पर्दछ। त्यसमध्ये पहिलो चरणमा बड्डीचौरदेखि पश्चिम बेनिघाटसम्मको ९४ किलोमिटर सडकको डीपीआर बनाउने काम जारी छ। यही राजमार्गको पूर्वी क्षेत्रमा पर्ने धुलियाबिटभेडाबारी खण्डको ३७ किलोमिटर सडकमा पनि डीपीआर पुनरावलोकनको काम भइरहेको हो। अहिले ५० मिटर नै सडक कायम भए पनि पूरै भाग कालोपत्रे नहुने भएकाले डीपीआरको कामलाई सहज बनाइदिन सडक डिभिजन कार्यालय सुर्खेतका प्रमुख गुरुप्रसाद अधिकारीले आग्रह गरे। उनले स्थानीय तहसँग समन्वय गरेर रोकिएको डीपीआरको काम सम्पन्न गरिने बताए। अवरोध सिर्जना भएका ठाउँबाहेक अन्य स्थानमा भने डीपीआरको काम जारी राखेको सर्भे इन्जिनियर भक्तहरी श्रेष्ठले जानकारी दिए। उनले पुस पहिलो हप्तासम्म डीपीआरको काम सक्ने बताए। प्राविधिक सर्भे र सडक डिजाइनको काम सकिएपछि माटो परीक्षणको काम गरिने उनको भनाइ छ। राजमार्गको पश्चिम क्षेत्रको डीपीआर लगत्तै वातावरणीय प्रभाव मूल्यांकन (ईआईए) सक्ने र चालु आर्थिक वर्ष नै टेण्डर आह्वान गर्ने तयारी भइरहेको छ।"
त्रिचन्द्र क्याम्पस प्रमुखलाई विद्यार्थीले कुटे,काठमाडौं : त्रिचन्द्र कलेज घण्टाघरका क्याम्पस प्रमुख प्रदीपबहादुर न्यौपानेलाई विद्यार्थीले कुटपिट गरेका छन् । विज्ञान संकायको शुल्क बृद्धि फिर्ता नगरेको भन्दै कांग्रेसनिकट नेपाल विद्यार्थी संघ र नेकपा निकट अनेरास्ववियूका विद्यार्थीले घेरेर न्यौपानेलाई सोमबार बिहान कुटेको काठमाडौं प्रहरी प्रमुख एवंम् एसएसपी उत्तमराज सुवेदीले जानकारी दिए। उनलाई क्याम्पस परिसरमै विद्यार्थीले आक्रमण गरेका थिए। न्यौपानेलाई प्रहरीले उद्धार गरेर उपचारका लागी वीर अस्पतालमा लगिएको काठमाडौं प्रहरी प्रमुख एवंम् एसएसपी सुवेदीले जानकारी दिए। घटनामा संलग्न भएको आरोपमा २ जना विद्यार्थीलाई पक्राउ गरिएको उनले बताए। प्रहरीले घटनाको अनुसन्धान गरिरहेको छ ।
निजी अस्पतालमा सास्ती,"बुटवल : बुटवलको अस्पताललाइनमा आधा दर्शन निजी अस्पताल लहरै छन्। यी अस्पतालले न्यूनतम आधारभूत मापदण्डसमेत पूरा गरेका छैनन्। तै पनि निर्वाध औषधोपचार गरिरहेका छन्। लुम्बिनी नर्सिङहोम, बुटवल अस्पताल प्रालि, तिलोत्तमा अस्पताल र मेडिटेक अस्पताल मापदण्डबिनै वर्षौंदेखि सञ्चालन भइइरहेका छन्। आकस्मिक सेवा दिने प्रचार गरिरहेका यी अस्पतालमा न त २४ सै घण्टा चिकित्सक हुन्छन्, न एम्बुलेन्स पार्किङ गर्ने स्थान नै छ। २५ शैड्ढ्याभन्दा माथिका अस्पतालको आकस्मिक कक्षमा अनिवार्य चिकित्सक हुनुपर्ने प्रावधान छ। स्वास्थ्य संस्था स्थापना, सञ्चालन तथा स्तरोन्नती मापदण्ड सम्बन्धी निर्देशिका२०७० ले निर्धारण गरेका मापदण्ड नै पूरा नभई धमाधम अस्पताल खुलिरहेका छन्। मापदण्ड अनुसार अस्पतालको जग्गामा कम्तिमा २५ प्रतिशत हरियाली र खुला क्षेत्र हुनुपर्छ। एम्बुलेन्ससहित ३ वेडबराबर एउटा गाडी पार्किङको व्यवस्था हुनुपर्ने मापदण्ड छ। तर बुटवलका निजी अस्पतालमा बहिरंग कक्ष सञ्चालन भइरहेका कोठादेखि अस्पतालमा प्रयोग भएका उपकरणसमेत मापदण्ड विपरीत छन्। फोहोर व्यवस्थापन त लथालिंग नै छ। अस्पताललाइनको मेडिटेक अस्पतालले ५१ शैड्ढ्याको स्किृति लिएको छ। यो अस्पतालमा एम्बुलेन्स पार्किङ गर्ने स्थान त छैन नै कार्यालयका कर्मचारीका साधनसमेत सडकमै पार्किङ हुन्छन्। बुटवल र तिलोत्तमा अस्पतालको अवस्था पनि उस्तै छ। बुटवल अस्पताल प्रालिका प्रबन्धक मुक्तिराज पौडेलले २०७० अगाडि खोलिएका अस्पतालको मापदण्ड २०७८ सम्म पूरा गर्ने मौका रहेको बताए। अस्पतालको मापदण्डको समस्या देशभर नै छ, पुराना अस्पतालले २०७८ भित्र पूरा गर्ने सहमति यसअघि भएको छ, उनले भने, हामी नयाँस्थानको खोजी गरेर सुविधायुक्त भवन बनाउँदैछौं। बुटवलमा अहिले पनि मापदण्ड नै पूरा नभएका अस्पताल खोल्नेक्रम रोकिएको छैन। केही समयअघि खोलिएको तिनाउ हस्पिटल होहल्ला र भीडभाड हुने स्थानमा छ। बिरामी प्रतिक्षालय, पार्किङको सुविधा छैन। चौराहा अस्पतालले टिनको टहरोमा सेवा दिएको छ। अस्पताललाइनकै जनेश अस्पताल, मर्सिसिटी, लुम्बिनी नर्सिङ, लुम्बिनी सिटी, सिद्धबाबा मुटु अस्पतालमा सुविधाभन्दा धेरै सास्ती छ। अध्यारा र साँघुरा कोठामा बिरामीको उपचार हुन्छ। भाडाको घरमा अस्पताल सञ्चालन भएकाले न्यूनतम हुनेपर्ने सुविधा पनि बिरामीले पाउन सकेका छैनन्। अस्पतालमा बिहान १० बजेसम्म र दिउँसो ३ बजेपछि मात्रै विशेषज्ञ सुविधा छ। घण्टे डाक्टरको भरमा अस्पताल खोलिए पनि नियमनकारी निकायले चासो दिएका छैनन्। लुम्बिनी प्रादेशिक अस्पतालमा काम गर्ने चिकित्सकको भरमा अस्पतालले सेवा दिन्छन्। एक स्थानमा पूर्णकालीन जागिर भएका चिकित्सकले अर्काे स्थानमा काम गर्न नपाइने मापदण्डको उलंघन सरकारी सेवाका डाक्टरले नै गरेका छन्। निजी अस्पतालले सेवाका नाममा बिरामी सुत्ने बेड मात्रै राख्ने गरेको सेवाग्राही बताउँछन्। मापदण्ड अनुसार एउटा अस्पताल भएको ठाउँबाट एक किलोमिटरको दूरी फरक राखेर मात्र अर्को अस्पताल खोल्न पाइनछ। तर यहाँका अस्पताल खुद्रा पसल थापेजसरी घरैपिच्छे लस्करमा अस्पताल सञ्चालित छन्। गम्भीर प्रकृतिका बिरामीलाई पनि साँघुरा सिँढीमा बोकेर तलमाथि गराउने गरिएको छ। रामनगरस्थित गौतमबुद्ध सामुदायीक अस्पताल चिकित्सक छन् तर भाडाको भवनमा जबरजस्ती चलाइएको छ। अप्रेसन गरेका बिरामीसमेत काँधमा बोकेर यताउता गराइन्छ। लुम्बिनी नर्सिङ होममा उपचारका लागि पुगेका बिरामीका आफन्त रेवतीराम थापाले भने, फिसमात्रै महँगो लिन्छन, डाक्टरको अत्तोपत्तो छैन। कतिञ्जेल कुर्ने। उनीजस्तै कयौं बिरामी चिकित्सकको पर्खाइमा दिनरात बिताउने गरेका छन्। सरकारीबाट रिफर लुम्बिनी प्रादेशिक अस्पताल अगाडि खोलिएको निजी अस्पतालमा बिरामी रिफर गर्ने काम डाक्टरहरूले नै गर्छन्। प्रादेशिक अस्पतालका कर्मचारीदेखि डाक्टरसम्मले फलानो अस्पतालमा आउनुस भन्दै बिरामी पठाउने गरेका छन्। सिटिस्क्यान, भिडियो एक्सरे, प्रयोगशाला सुविधा अस्पतालमा हुँदाहुँदै निजीमा तोकेरै पठाउने गरिएको छ। निजी अस्पतालमा बिरामी चेकजाँच गर्दा प्रतिबिरामी कम्तिमा २५० पाइने भएकाले सरकारी सेवाका डाक्टरको निजीमा जोड छ। अनुगमन नै छैन कानुन अनुसार १५ शैड्ढ्यासम्मका अस्पतालको अनुगमन स्थानीय तहले गर्नुपर्छ। ५० शैड्ढ्यासम्म प्रदेश सरकारको दायित्वमा छ। यी दुई निकायमा जनप्रतिनिधि आएको दुई वर्ष पूरा भयो। तर अहिलेसम्म एकपटक पनि अनुगमन भएको छैन। सामाजिक विकास मन्त्रालय जनस्वास्थ्य महाशाखाका अधिकृत शैलेन्द्रकुमार पाण्डेका अनुसार अस्पताललाई अनुमति दिने तथा अनुगमन गर्ने काम भएको छैन। प्रदेशले कानुन बनाए पनि नियमावली बनाउन नसक्दा अनुगमन रोकिएको छ। अनुगमन नै नभएपछि निजी अस्पतालसहित मेडिकल तथा प्रयोगशालामासमेत बेथिति बढेको छ।"
ल क्याम्पसले अब ३०० विद्यार्थी मात्रै भर्ना लिने,काठमाडौं : नेपाल ल क्याम्पसले यस वर्ष स्नातक तहअन्तर्गत एलएलबी प्रथम वर्षमा तीन सयजना मात्र भर्ना लिने भएको छ । विगतमा क्षमताभन्दा बढी विद्यार्थी भर्ना गर्नुपर्दा व्यवस्थापनमा समस्या आएकाले यसपटक क्षमताअनुसार मात्रै भर्ना लिने क्याम्पसले निर्णय गरेको हो । त्रिवि कानुन सङकायका डीन कार्यालयबाट पनि तीन सय जना मात्र भर्ना लिन निर्देशन भएको क्याम्पसले जनाएको छ । क्याम्पसले सोमबार सार्वजनिक सूचना जारी गरेर एलएलबीमा भर्ना हुन चाहनेका लागि प्रवेश परीक्षा फाराम भर्न आह्वान गरेको छ । जसअनुसार मंसिर १० गतेदेखि २५ गतेसम्ममा प्रवेश परीक्षा फाराम भर्नुपर्ने सूचनामा जनाइएको छ।
नेपालगन्जदिल्ली उडान अन्योलमा,"नेपालगन्ज : नेपालगन्जदिल्ली सिधा हवाई सेवा अन्योलमा परेको छ। गतवर्ष नागयरिक उड्डयन प्राधिकरणले एक वर्षभित्र नेपालगन्जदिल्ली हवाई सेवा सुरु गर्ने उद्देश्यले नयाँ टर्मिनल भवन र पार्किङ विस्तार सुरु गरेको जनाएको थियो। प्राधिकरणका महानिर्देशक राजन पोखरेलले नेपालगन्ज दिल्ली उडानका लागि अझैं पनि रुटकै समस्या भएको बताए। आगामी माघभित्र उडान गर्ने हाम्रो तयारी थियो। त्यसका लागि अस्थायी टर्मिनल भवन निर्माण पनि थालेका हौं, उनले भने, हवाई रुटमा अझै समझदारी हुन सकेको छैन। यो हाम्रोभन्दा उच्च तहको कुरा हो। भारतीय पक्षले हामीले मागेको रुटमा ट्राफिक डेन्सिटी धेरै भएको भनेर दिएको छैन। बुद्ध एयरले दिल्लीमा उडान भर्ने अनुमति लिन जाँदा सानो जहाजका लागि स्लट नै नदिएको प्र्राधिकरणले जनाएको छ। ठूला जहाज चल्ने विमानस्थलमा सानो जहाज उडाउन नदिने प्रचलन हुन्छ। त्रिभुवन विमानस्थलमा हामीले पनि दिएका छैनौं, उनले प्रष्ट पारे। रुटका अलावा भारतीय पक्षले सुरक्षा पनि अर्को कारण देखाएको छ। शनिबार संस्कृति, पर्यटन तथा नागरिक उड्डयनमन्त्री योगेश भट्टराईको उपस्थितिमा सर्वाजनिक गरिएको विमानस्थल गुरुयोजनामा पनि दील्ली उडानलाई सम्बोधन गरेको छैन। मन्त्री भट्टराईले पनि नेपालगन्जदिल्ली उडानको प्रयास जारी राखेको बताए पनि तर कहिलेसम्म उडान सुरु गर्न सकिन्छ भन्ने बारे प्रस्टसँग बताउन सकेनन्। अन्तर्राष्ट्रिय उडानमा हाम्रो मात्र चाहनाले पुग्दैन। सम्बन्धित देशको स्विकृति अनिवार्य चाहिन्छ। भारतको स्विकृति नलिइकन नेपालगन्जबाट सीमा उता हाम्रो जहाज उड्न पाउँदैन, उनको भनाइ थियो, हाम्रो सम्पूर्ण संयन्त्र नेपाल र भारतको विभिन्न नाकाबाट हवाई रुटको निम्ति पहल गरिरहेका छौं। नेपालगन्ज र कञ्चनपुर पनि मागेका छौं। यी दुई वटा महत्वपूर्ण छन् भनेर मागेका हौं। उहाँहरु सकारात्मक नै हुनुहुन्छ। जब हामी रुटहरु पाउँछौं सहज रुपमा उडान भर्नेछौं।संघीय संंसदको कृषि, सहकारी तथा प्राकृतिक स्रोत समितिका सभापति पूर्णकुमारी सुवेदी, बाँके क्षेत्र नम्बर १ का सांसद महेश्वर गहतराज अथक, प्रदेश ५ का मन्त्री आरती पौडेल, प्रदेशसभा सदस्य आइपी खरेल, नेपालगन्ज उपमहानगरपालिका प्रमुख डाधवल शम्शेर राणा, कोहलपुर नगरपालिका प्रमुख लुटबहादुर रावतलगायतले नेपालगन्जदिल्ली उडानको व्यवस्था गर्न माग गरेका थिए। मेयर राणाले भने, मन्त्री ज्यूले नेपालगन्ज दिल्लीउडानमा के भइरहेको स्पष्ट पार्नुपर्यो। एकैपटक पाँच सात वटा रुट मागेपछि नेपालगन्ज उडान प्रभावित भएको हामीले सुनेका छौं। हामीले पनि थाहा पाउनुपर्यो ? नेपालगन्जमा अन्तर्राष्ट्रिय विमानस्थल बनाउँदा प्रदेश ५, कर्णाली र सुदूरपश्चिम क्षेत्रको आर्थिक, सामाजिक र पर्यटकीय क्षेत्रको विकासमा मद्दत पुुग्ने उनीहरुको दाबी थियो। २०१७ सालमा नेपालगन्ज विमानस्थल स्थापना भएको हो। सुरुमा यो विमास्थल खजुरामा थियो। २०३० सालमा राँझामा जग्गा अधिग्रहण गरेर ३१ असार २०३७ देखि नेपालगन्ज विमास्थलमा सेवा सुरू गरेको हो। प्राधिकरणका अनुसार अहिले दैैनिक एक हजार पाँच सय जनाले काठमाडांैं, हुम्लाको सिमकोट, मुगुको रारा, जुम्ला, बाजुरा, रूकुमलगायतका जिल्लामा उडान भर्दै आएको छ। २० वर्षे गुरुयोजना प्राधिकरणले नेपालगन्ज विमानस्थलको दीर्घकालीन विकास र विस्तारका लागि २० वर्षे गुरूयोजना सार्र्वजनिक गरेको छ। जसमा २० वर्षभित्र ठूला जेट विमान उडान सक्ने महत्वकाँक्षी योजना छ। प्राधिकरणका उपप्रबन्धक नलविक्रम थापाले प्रस्तुत गरेको गुरुयोजनामा चार चरणमा विस्तार र निर्माणको काम सम्पन्न हुनेछ। लक्ष्यमा पुग्न जग्गा अधिग्रहणबाहेक १२ अर्ब ५० करोड रूपैयाँ लागत लाग्ने अनुमान छ।"
व्यापारीले खोले 'स्वरोजगार मिनी मार्केट',"दमौली : व्यास नगरपालिकाका लागि टाउको दुखाई बनेको दमौलीको फुटपाथ व्यापारको समाधान व्यापारीले नै निकालेका छन् । दमौली बजारका विभिन्न भागमा सडक छेउ व्यापार गर्दै आएका स्वरोजगार श्रमिकले आफ्नो विकल्प आफै खोजेका हुन् । स्वरोजगार श्रमिक संघका केन्द्रीय सदस्य एवं व्यास नगर अध्यक्ष विष्णु नेपालीले लामो समययता व्यापार गर्ने वातावरण नभएपछि विकल्प खोज्नुपरेको बताए । 'नगरपालिकाले सडकमा नदिने अनि दिएको विकल्प हाम्रा लागि उपयुक्त नभएकाले आफै ठाउँ खोजेका हौं,' उनले भने, 'पुष महिनाबाट बजार चलाउने योजना छ ।' नेपालीका अनुसार व्यास २ उत्तरशीला टोलमा करिब दुई रोपनी जग्गामा खुल्ने बजारलाई 'स्वरोजगार मिनि मार्केट' नाम दिइएको छ । दमौलीका व्यवसायी वृषराज श्रेष्ठको जग्गामा करिब १ सय २५ व्यापारिक स्टल छ । सोही स्टल श्रेष्ठसँग सम्झौता गरेर संघले मासिक भाडामा व्यवसायीलाई लगाउने योजना बनाएको छ । यसका लागि हाल सडकमा व्यापार गरिरहेकालाई प्राथमिकता दिने योजना संघको छ । 'सडकमा व्यापार अब पूर्ण रुपमा हटोस् भनेर उहाँहरुलाई प्राथमिकता दिन्छौं,' नेपालीले भने, 'बाँकी स्टल अरुलाई खुला हुनेछ ।' मार्केटमा सस्तो मूल्यका तरकारीसहित विभिन्न उपभोग्य वस्तुको बिक्री गर्ने योजना छ । 'हाम्रो चाहना अब बजारमा हामीले दुःख नपाइकन व्यापार गर्न पाऊँ भन्ने हो, 'उनले भने, 'नगरपालिकाको टाउको दुखाई पनि हट्नेछ ।' उनले यसपछि बजारमा पूर्णरुपमा फुटपाथ व्यापार हटाउन नगरपालिका लाग्नुपर्ने बताए । मार्केटका लागि जग्गा भाडामा दिएका व्यवसायी श्रेष्ठले श्रमिकले आफै बजार चलाउन जग्गा माग गरे पछि दिएको बताए । 'नगरपालिकाको समस्या पनि समाधान हुने देखेपछि जग्गा दिएको हुँ,' उनले भने, 'स्टल तयार गरेर हस्तान्तरण गर्नेछु ।' यसअघि पटकपटक सडक व्यापारलाई हटाउन बजारका व्यवसायीले जोड दिँदै आएका थिए । व्यास नगरपालिकाले सडक व्यापार हटाउन भन्दै तनहुँ उद्योग वाणिज्य संघ दमौली बजार एकाईको नेतृत्वमा समिति बनाएर जिल्ला समन्वय समितिको जग्गा पनि उपलब्ध गराएको थियो । तर सो जग्गा व्यापारिक हिसाबले उपयुक्त नभएको भन्दै व्यापारी पछि हटेपछि उनीहरु आफैले निजी जग्गाको खोजी गरेर मार्केट स्थापना गरेका हुन् । हाल बिहान र बेलुका मात्र सडक छेउमा व्यापार गर्ने अनुमति पाएका व्यवसायीले अब आफ्नै मार्केटमा सहजतापूर्वक व्यापार हुने अपेक्षा गरेका छन् ।"
भीरबाट लडेर मृत्यु,सन्धिखर्क : अर्घाखांची जिल्लाको भूमिकास्थान नगरपालिकामा भीरबाट लडेर एकजनाको मृत्यु भएको छ । भूमिकास्थान नगरपालिका ९ डेभाका स्थानीय ७० वर्षीय जगबहादुर नेपाली घर नजिकैको भीरमा मृत अवस्थामा फेला परेको जिल्ला प्रहरी कार्यलयका प्रहरी नायव उपरीक्षक प्रकाश बिष्टले बताए । सधैं मदिरा सेवन गरेर हिँड्ने उनी मदिराका कारण भीरबाट लडेर मृत्यु भएको हुनसक्ने प्रहरीको प्रारम्भिक अनुसन्धान छ । घटना बारेमा अनुसन्धान भइरहेको प्रहरीको भनाइ छ।
विवाहका लागि गाउँपालिकाले माग्यो दरखास्त,"विराटनगर : सरकारले नै जनताको विवाह गराइदिने तयारी गरेको सुन्दा अचम्म लाग्न सक्छ। अचम्म नमाने हुन्छ। एक स्थानीय सरकारले युवायुवतीको सामूहिक विावहका लागि दरखास्त आह्वान गरेको छ। सुनसरी स्थित कोशी गाउँपालिकाले विवाह गर्न चाहने उमेर पुगेका युवायुवतीका लागि दरखास्त खोलेको छ। गाउँपालिका भित्रका विपन्न समुदायलाई लक्षित गरी सामूहिक विवाह कार्यक्रम गर्न दरखास्त आह्वान गरेको गाउँपालिका अध्यक्ष ऐयुब अन्सारीले जानकारी दिए। उनका अनुसार मंसिर १७ गतेभित्र नजिकको वडा वा गाउँपालिकाको कार्यालयमा विवाह गर्न चाहनेले नाम दर्ता गराउन सक्ने छन्। गाउँपालिकाले आवेदन दिएका जोडीहरुको मंसिर अन्तिम साता सामूहिक विवाह गराउने तयारी गरेको अध्यक्ष अन्सारीले बताए। विवाहका लागि अभिभावकको मञ्जुरी अनिवार्य गरिएको छ। गाउँपालिकाले सामूहिक विवाहका लागि १५ लाख रुपैयाँ बजेट विनियोजन गरको छ। हामीले सूचना निकाली दरखास्त आह्वान गरेका छौं मंसिर अन्तिम साता कोशी कटानमा सार्वजनिक समारोहकाबीच सामूहिक विवाह गरिने छ, अध्यक्ष अन्सारीले भने विपन्न परिवारका छोराछोरीको विवाह गर्न गाह्रो नहोस भन्ने हाम्रो उद्देश्य हो। सामूहिक विवाह भएपनि हरेक जोडीले आआफ्नो परम्परा र विधिअनुसार विवाह गराउने पाउने व्यवस्था गाउँपालिकाले गरेको छ। विवाहमा बेहुला बेहुलीको लागि लत्ताकपडा जन्तीको स्वागत र भोजभतेरमा लाग्ने सबै खर्च गाउँपालिकाले नै व्यहोर्ने छ। बेहुला र बेहुली लत्ताकपडाका लागि १०१० हजार रुपैयाँ खर्च गर्न पाउने छन्। विवाहमा केटा पक्षले जन्तीसमेत लिएर आउन पाउने छन्। जन्ती भने ५० जना भन्दा बढी ल्याउन नपाइने नियम छ। सामूहिक विवाह कार्यक्रममा गाउँपालिकाभित्र बसोबास गर्नेहरुले मात्र सहभागिता जनाउन पाउने अध्यक्ष अन्सारीले बताए। विपन्न परिवारले छोरा छोरीको विवाहका लागि ऋण खोजेर धेरै रकम खर्च गर्दा आर्थिक बोझका कारण पछिसम्म समस्या भोगिरहनु नपरोस भनेर गाउँपालिकाले यो वर्षबाट यस्तो तयारी गरेको अध्यक्षको भनाइ छ। यो कार्यमले विवाहकै कारण समाजमा हुने विकृति कम हुने र छोराछोरीको विवाहलाई लिएर विपन्न परिवारमा हुने समस्याको हल हुने अपेक्षा राखेको गाउँपालिका अध्यक्ष अन्सारीले बताए।"
भारतीय नम्बरका टेम्पु रोक्न अदालतको आदेश,"गौर : एक दशकदेखी निर्वाध रुपमा गौर बजारमा सञ्चालन हुँदै आएका भारतीय नम्बर प्लेटका तीनपांग्रे टेम्पु नियन्त्रण गर्न उच्च अदालतले आदेश दिएको छ। तत्कालीन रौतहटका प्रमुख जिल्ला अधिकारी डा कमलेसकुमार सिन्हाले २०६६ चैत १३ गते उनकैै अध्यक्षतामा जिल्लामा सर्वपक्षीय बैठक राखेर भारतीय नम्बरका टेम्पोलाई भन्सार नतिरी गौर बजारमा सञ्चालन गर्न अनुमती दिएका थिए। त्यसयता सबै प्रजिअले सो निर्णयलाई म्याद थप गर्दै टेम्पो सञ्चालन गर्न अनुमती दिँदै आएका थिए। पछिल्लो पटक २०७५ पुस ३ गते जिल्ला प्रशासन कार्यालयको सूचनाको विषयमा अदालतले आदेश दिएको हो। जिल्ला प्रशासन कार्यालयले नै यस्तो निर्णय गरेपछि गौरका टांगा व्यवसायीले विरोध जनाउँदै आएका थिए। भारतको बिहार राज्यको बैरगनियादेखी रौतहट सदरमुकाम गौरसम्म सञ्चालन हुँदै आएका भारतीय नम्बरका तीनपांग्रे सवारीसाधन नियन्त्रण गर्न जिल्ला प्रशासन कार्यालय रौतहटलाई आदेश दिएको हो। नियम कानूनलाई बेवास्ता गरी व्यवसायीले नेपालको गौर र भारतको बैरगनिया बजारसम्म भारतीय नम्बर प्लेटका दर्जनौं टेक्पो दैनिक चल्ने गरेका छन्। भन्सार नियमानुसार अन्य देशमा दर्ता भएका सवारीसाधन भाडा लिने प्रयोजनमा सञ्चालन गर्न नपाइने नियम छ। नेपालका व्यवसायीको तर्फबाट वीरगञ्ज महानगर१६ लक्ष्मी मोटर्स प्रालीका सञ्चालक अरुण कुश्वाहाले जिल्ला प्रशासन कार्यालय रौतहट गौरलाई विपक्षी बनाएर उच्च अदालत जनकपुरको अस्थायी इजलाश वीरगञ्जमा अन्तरिम आदेशका लागि निवेदन दिएका थिए। न्यायधिशद्धय सत्यमोहन जोशी थारु र विरबहादुर डाँगीको संयुक्त इजलाशले मंसिर ३ गते निवेदनको टुंगो नलागेसम्म भारतीय नम्बरका सवारीसाधन व्यवसायिक प्रयोजनका लागी सञ्चालनमा रोक लगाउन आदेश दिएको हो। विदेशी नम्बर प्लेटको टेम्पुलाई व्यवसायीक रुपमा चलाउन यातायात व्यवस्था ऐन, २०४९ बमोजिम रोक लगाउने विषयमा जिल्ला प्रशासन कार्यालय रौतहटबाट मिति २०७५ पुस ३ गतेमा सुचना प्रकाशित गरिएको थियो। आर्थिक ऐन २०७६ को अनुसूची १ को दफा १२ को उपदफा (ख) बाहेकको अवस्थामा विदेशी नम्बर प्लेटका टेम्पुलाई नेपाली नम्बर प्लेटका सवारीसाधन सरह सञ्चालन गर्न, रात्री पार्किग गर्न गराउन नदिनु भनि विपक्षीको नाममा उच्च अदालत नियमावली २०७३ को नियम ४२ (१) बमोजिम अन्तरिम आदेश जारी गरेको हो। भारतको बैरगनियाबाट गौर चल्ने यात्रुबाहक टेम्पोका अधिकाश चालकसँग सवारी चालक अनुमती पत्र समेत नभएको पाइएको छ। नेपाल भारत सिमा बजारमा चल्ने अधिकाश टेम्पु नेपाली नागरिकले खरिद गरी चलाउने गरेका छन्। भारतीय नम्बरका यात्रुवाहक टेम्पुलाई व्यवस्थित गर्न प्रशासकीय अधिकृत शशिमोहन दासको संयोजकत्वमा यातायात कार्यालयका इन्जिनियर, जिल्ला ट्राफिक प्रहरी प्रमुख, व्यवसायीको समिति बनाइएको छ। वर्षौंंदेखी भारतीय नम्बर प्लेटका टेम्पु सञ्चालन भइरहेको पाइएकाले यो समस्या समाधान गर्न समिति गठन गरीएको रौतहटका प्रमुख जिल्ला अधिकारी किरण थापाले जानकारी दिए। समितिले बुझाएको प्रतिवेदन अध्ययन गरी समस्या समाधान गरिने प्रजिअ थापाले बताए।"
पकेट क्षेत्रमै फलेन सुन्तला,"धनबहादुर भण्डारीडडेल्धुरा : सुन्तला उत्पादनका लागि पकेट क्षेत्रका रुपमा प्रख्यात डडेल्धुरामा पछिल्ला वर्षदेखि सुन्तला उत्पादनमा कमी हुँदै आएको छ। पकेट क्षेत्रमै सुन्तला उत्पादनमा कमी आउन थालेपछि पाउन छोडेको स्थानीय बताउँछन् ।सुन्तला जातका फलफूलका विरुवालाई विभिन्न किसमका रोग तथा किराले नष्ट गर्न थालेपछि पोकेट क्षेत्र मानिएकै ठाउँमा सुन्तलाको उत्पादन घटेको हो । धेरै गाउँमा रहेका सुन्तला बारी नै हराई सकेका छन्।सुन्तला जातका फलफूलमा विभिन्न रोगकिराले बिरुवा मर्न थालेसँगै उत्पादन घट्दै गएको कृषकले बताए। वार्षिक ५ हजार मेट्रिक टनभन्दा बढी सुन्तला उत्पादन हुने गरेको डडेल्धुरामा पछिल्ला १२ वर्षयता उत्पादन घट्दै गएको छ । डडेल्धुरामा तीन दर्जन गाउँलाई सुन्तला उत्पादनको उत्कृष्ट पकेट क्षेत्रको रुपमा राखिएको थियो । ती गाउँमा नै रोगले बिरुवा मरेपछि उत्पादन घट्दै तीन हजार मेट्रिक टन पनि नभएको कृषि ज्ञान केन्द्रले जनायो । कृषि ज्ञान केन्द्र डडेल्धुराका प्रमुख दिलबहादुर विष्ट भन्छन, 'केही वर्षयतादेखि सिट्रस ग्रेनीङ रोगका कारण बोट सुक्न थाले पछि सुन्तला उत्पादनमा कमि आएको हो ।' केहि वर्ष पहिला घोषण गरिएका पकेट क्षेत्रमा सुन्तलाका ठुटा मात्रै छन् । 'नर्सरी नै हराउन थालिसक्यो फेरि सुन्लाको व्यवसायिक खेतिका लागि कृषकलाई अनुदान कार्यक्रम ल्याउनका लागि सिफारिस गरिरहेको छु,' ज्ञान केन्द्र प्रमुख विष्टले बताए। गएको वर्ष जिल्ला भरीमा ४ सय मेट्रिकटन सुन्तला मात्रै उत्पादन भएको कृषि ज्ञान केन्द्रले जनाएको छ । यो वर्ष त्यस बाट पनि घट्ने अनुमान गरिएको छ ।जिल्लामा निकै उत्पादन हुने सुन्तला पछिल्लो समयमा ह्रास आएको कृषि ज्ञान केन्द्र प्रमुख विष्टले जनाए । यसपाली सुन्तला जुनार र अन्य बर्षेयामको बालीमा समेत ह्रास आएको उनले बताए । केही वर्ष अगाडी पकेटक्षेत्र घोषणा गरिएका भागेश्वर गाउँपालिकाका वगरकोट , चुल्लसिराड र रुपालमा सुन्तला जातका फलफूलका लागि उत्कृष्ट स्थान रहेका थिए । तर त्यस क्षेत्रमा पनि सुन्तलाका बिरुवा हराउन थालेको स्थानीय नवराज जैशीले बताए । उनले भने, 'पछिल्ला केहि वर्षयता बिरुवा नै सुकेर जान थालेपछि सुन्तलाका दाना पनि साना हुने र मिठो पनि कम हुने गरेको छ ।' डडेल्धुरा जिल्लामा सुन्तला जातका फलफूलको उत्पादनका लागि उपयुक्त हावापानी भए पनि रोगका कारण बोट सुक्न थालेका छन् । जिल्लामा ४ सय ६० हेक्टर क्षेत्रफलमा सुन्तला खेती गरिएको भएपनि हाल भने बिरुवा सुक्दै गइरहेका छन्। जिल्लाको वगरकोट, अमरगढी नगरपालीका, गांखेत, रुपाल, भागेश्वरलगायतका ठाउँहरुमा सुन्तला जातका फलफूलको उत्पादनका लागि प्रसिद्ध मानिन्छन् । तर हाल आएर सुन्तला उत्पादनमा कमि आएपछि सुन्तलाबाट नै जिविको पार्जन गर्दै आएका यहाँका किसान चिन्तित बनेका भागेश्वरका कृषक महेश जोशीले बताए । सिट्रस ग्रेनीङ रोगका कारण सुन्तलाका बोट सुकेर बगैचा उजाड बन्न थालेको अमरगढी नरपालिका कृषिशाखाका रमेश भण्डारीले बताए । फलफूलका बोट सुक्दै जानु, बोटमा सानो दाना फल्ने र दाना नपाक्दै झरेर जाने गरेको छ। सिट्रस ग्रेनीङ रोगले सुन्तलाका बोट सुक्न थालेकाले गत वर्षको तुलनामा यो वर्ष सुन्तला उत्पादमा कमी हुने कृषि शाखाका भण्डारीले बताए । हरेक वर्ष नर्सरीका लागि कृषि ज्ञान केन्द्र र अन्य निकायले पनि सुन्तला जातका फलफूलका बिरुवा अनुदान तथा केही छुटमा बिक्री वितरण गर्दै आएका छन् । तर पुराना बिरुवा मर्दै जाने र नयाँ पनि धेरै नटिक्ने कारण कृषकको मिहिनेत पनि खेर गइरहेको कृषि प्राविधिक बताउँछन्। सुन्तलाका लागि माटो नै परिक्षण गरी आधुनिक सुन्तला खेतिमा जानुपर्ने अमरगढी नगरपालिका कृषी शाखा प्रमुख रमेश भण्डारीले बताए। गत वर्ष ५०६० रुपैयाँ प्रतिकेजी पाइने सुन्तला यस वर्ष ९०१०० रुपैयाँ तोकिएको छ।उत्पादन कम भए सँगै मुल्यमा वृद्धि भएको कृषि विज्ञ बताउँछन् । अघिल्ला वर्षसम्म डडेल्धुराबाट मात्रै वार्षिक लाखौंको सुन्तला निर्यात हुने गर्दथ्यो ।"
बुद्ध एयरले विराटनगर र भद्रपुरबाट प्रादेशिक उडान भर्ने,"विराटनगर : नेपाल भ्रमण वर्ष २०२० लाई लक्षित गर्दै बुद्ध एयरले प्रदेश नं १ बाट प्रादेशिक हवाई उडान गर्ने भएको छ । विराटनगर र भद्रपुरबाट काठमाडौं तथा पोखराका लागि सिधैं उडान भर्ने तयारी गरेको बुद्ध एयरका प्रबन्ध निर्देशक वीरेन्द्रबहादुर बस्नेतले बताए । यो उडान आगामी डिसेम्बर १ तारिखदेखि सुरु हुने बस्नेतको भनाई छ । विराटनगरमा सेवाका विषयमा जानकारी दिँदै बुद्ध एयरले प्रदेश सरकारको आग्रहमा भ्रमण वर्षलाई लक्षित गर्दै सो सेवा सञ्चालनमा गर्न लागेको जनाएको छ । उक्त सेवा सुरु भएपछि प्रदेश १ हुँदै अन्य प्रदेशमा जाने र अन्य प्रदेश हुँदै प्रदेश १ मा आउने आन्तरिक तथा बाह्य पर्यटकलाई विशेष फाइदा पुग्ने निर्देशक बस्नेतको दाबी छ । सो सेवा परीक्षणस्वरुप छ महिना सञ्चालन गर्ने र कम्पनीले नोक्सान व्यहोर्नुपर्ने स्थिति नभए सधैं सञ्चालन गरिने उनको भनाई छ । सातामा तीन दिन सो सेवा सञ्चालन गर्ने बस्नेतले बताए । कार्यक्रमा उपस्थित प्रदेश १ का मुख्यमन्त्री शेरधन राईले बुद्ध एयरको यो थालनिले सरकारको लक्षलाई सघाउ पुर्याउने बताए । सेवालाई प्रभावकारी बनाउन प्रदेश सरकारको साथ र सहयोग रहने उनको प्रतिबद्धता थियो । प्रदेश १ बाट हवाई सेवा व्यवस्थित बनाउन प्रदेश सरकारले विराटनगर विमानस्थलको सुधारमा लागेको समेत उनको भनाई छ । कार्यक्रममा बोल्दै आन्तरिक मामिला तथा कानूनमन्त्री हिक्मतकुमार कार्कीले यो सेवाबाट सेवाग्राहीलाई खर्च पनि कम हुने र गन्तव्यमा पुग्न सजिलो हुने भएकाले ६ महिना मात्रै नभई निरन्तरता र अन्य पहाडी क्षेत्रको उडानमा पनि कम्पनीले ध्यान दिनुपर्ने सुझाव दिए । उद्योग, पर्यटन, वन तथा वातावरणमन्त्री जगदीश कुसियतले विराटनगरबाट नजिक भारतको विहार प्रान्तको पटनामा मात्र विमानस्थल भएकाले भारतीय नागरिकले पनि यो सेवाबाट प्रसस्त लाभ लिन सक्ने बताए ।"
पोखरामा वडाध्यक्षको गाडीमा बम विष्फोट,पोखरा : पोखरा महानगरपालिका ३३ का अध्यक्ष शिवप्रसाद आचार्यको गाडीमा बम विस्फोट भएको छ । सोमबार बिहान करिब २ बजे बम विस्फोट भएको वडा अध्यक्ष आचार्यले जानकारी दिए । उनका अनुसार बम विस्फोट हुँदा ग २ च ४२६ नम्बर हाइलक्स गाडीको अगाडिको भागमा क्षति पुगेको छ । बम विस्फोटले घरका केही कोठाका भित्ता समेत चर्किएको अध्यक्ष आचार्यले बताए । पोखरा १७ को अध्यक्ष आचार्यको घर अगाडि पार्किङ गरेको अवस्थामा गाडीमा बम विस्फोट भएको जिल्ला प्रहरी कार्यालय कास्कीले बताएको छ । कुन प्रकारको बम हो र घटनाको बारेमा अनुसन्धान भइरहेको कास्कीका प्रहरी प्रमुख एसपी दानबहादुर कार्कीले बताए । मंसिर १४ मा कास्की क्षेत्र नम्बर २ मा उपनिर्वाचन हुँदैछ भने अध्यक्ष आचार्यको घर पनि सोही क्षेत्रमा पर्दछ । निर्वाचन विथोल्न खोज्नेले बम विस्फोट गराएको हुन सक्ने प्रहरीको भनाइ छ ।
आज बालाचतुर्दशी : शिवालयमा शतबीज छरिदै,"काठमाडौं : मार्गशीर्ष कृष्ण चतुर्दशीका दिन आज बिहानैदेखि देशभरका शिवालयमा शतबीज छर्नेको घुँइचो लागेको छ। आइतबार रातभर महादीप बाली बसेका भक्तजनले नदीमा स्नान गरी शतबीज छरेका हुन्। बालाचतुर्दशीसमेत भनिने मार्गशीर्ष कृष्ण चतुर्दशीका दिन बिहानै स्नान गरी शिवालय क्षेत्र विशेषगरी पशुपति क्षेत्रको मृगस्थलीमा धानका सय गेडा छरे दिवङ्गत पितृले मोक्ष पाउने शास्त्रीय मान्यता छ। हेमाद्रीलगायत धर्मशास्त्रका पुस्तकमा वर्णन गरिएअनुसार धानको सय गेडा छर्ने विधि भए पनि हाल कतिपयले मकै, गहुँ, हलेदो, जौ, कागुनोलगायत अन्न शतबीजका रुपमा छर्ने गरेका छन्। त्रयोदशी राति दिवङ्गत पितृको सद्गतिको कामना गर्दै महादीप बाली शतबीज छरेमा दिवङ्गत पितृले मोक्ष पाउने जनविश्वास छ । पशुपति क्षेत्रको विशेषगरी मृगस्थली, विश्वरुप, सूर्यघाट, कैलाशडाँडा, उमाकुण्ड, गौरीघाटलगायत क्षेत्रमा बिहानैदेखि शतबीज छर्ने भक्तजनको भीड लागेको छ। यस वर्ष बाला चतुर्दशीको मेला भर्न पशुपति क्षेत्रमा आएका भक्तजनलाई चिसो नहोस् भनी पशुपति क्षेत्र विकास कोषले त्रिपालको व्यवस्था गरेको सदस्यसचिव डा प्रदीप ढकालले बताए।त्रिपालको व्यवस्था भएपछि रातभर दीपदान गरेर बस्नेलाई सुविधा पुगेको थियो। विगत वर्षमा त्रिपालको समेत व्यवस्था नहुँदा श्रद्धालु भक्तजन चिसोले कठ्याङ्ग्रिने गरेका थिए। पशुपतिसँगै उपत्यकाका गोकर्णेश्वर, वसन्तपुरस्थित हनुमानढोका दरबार अघिको सानो पशुपतिनाथ भनेर चिनिने शिवालयलगायत देशभरका शिव मन्दिरमा भक्तजनले दिवङ्गत पितृका नाममा शतबीज छरेका छन्। बाला चतुर्दशीका दिन पशुपति क्षेत्रमा आउने भक्तजनले वासुकी र गुह्येश्वरी मन्दिरमा पनि पूजा गर्ने गर्दछन्। शतबीज छेरर विधिपूर्वक हवनसहित चतुर्थी गरेपछि बाला चतुर्दशी पर्व समाप्त हुन्छ।"
हाम्रा बाबाको हत्या किन भयो,"ललितपुर : मेरो बुवालाई कस्ले मार्यो ? , पत्रकार नवराज शर्माकी छोरी साबु शर्माले प्रश्न गरिन्। उनी ३ कक्षामा पढ्दा उनको बुवाको हत्या भएको थियो। उनी यतिबेला स्नातक तहमा पुगेकी छन्। उनको जस्तै प्रश्न थियो अर्का पत्रकार देवप्रसाद धितालकी छोरी मनीषाको पनि। उनले सोधिन्, मेरो बाबाको हत्या किन भयो ? धितालको ०६७ साउन ६ गते हत्या गरिएको थियो। बसन्ती जोशीले पनि १३ वर्षदेखि हराएका पतिको लास या सास मागिन्। प्रहरीले अनुसन्धानका क्रममा एउटा हाड भेट्टाएको तर त्यो पतिको हो या होइन एकिन भएको छैन भन्दै गर्दा उनको बोली रोकियो। पतिको हत्यापछि दुई छोरीलाई पत्रकार महासंघले पढाइरहेको छ। उनी भैंसी पालेर बसेकी छन्। न्याय पाउने आशा अझै मरेको छैन। उनका पति ०६५ सालदेखि हराइरहेका छन्। सुरक्षित पत्रकारिताका लागि दण्डहीनताको अन्त्य मूल मन्त्रका साथ आइतबार फ्रिडम फोरमद्वारा आयोजित कार्यक्रममा पत्रकारका सन्तानले यसरी प्रश्न सोधेका हुन्। फोरमका अध्यक्ष तारानाथ दाहालले दण्डहीनताको अन्त्य दिवस मनाउनुको एउटा प्रसंग सुनाए। २००९ को नोभेम्बर २३ मा फिलिपिन्समा चुनाव हुँदै थियो। त्यहाँ रिपोर्टिङका लागि गएका ३४ पत्रकार अपहरणमा परे। केही समयपछि एकैचिहानमा उनीहरूका शव भेटिए। त्यसपछि संयुक्त राष्ट्र संघको विश्वव्यापी भेलामा २३ नोभेम्बरलाई दण्डहीनताविरुद्धको अभियानको रूपमा लिने निर्णय भयोे। उनीहरूको स्मृतिमा यो अभियान सुरु भएको हो। राष्ट्र संघले यसलाई अनुमोदन गरेको हो। पत्रकारलाई तर्साइन्छ, धम्की दिइन्छ, भौतिक आक्रमण हुन्छ, मानसिक यातना दिइन्छ तर तीमध्ये १० प्रतिशत घटना पनि अनुसन्धान नभएको दाहालको भनाइ छ। फ्रिडम फोरमले देशका सातै प्रदेशमा दण्डहीनताविरुद्ध कार्यक्रम गरेको र पीडित पत्रकारका परिवार भेट्ने तथा उनीहरूको न्यायका लागि लड्ने गरेको बताएको छ। द्वन्द्वमा मारिने पत्रकारका मुद्दाको कुनै अनुसन्धान भएको छैन। प्रदेश ७ का डीआईजीले अनुसन्धान गर्ने प्रतिबद्धता जनाएको दाहालको भनाइ छ। प्रमुख अतिथि राष्ट्रिय मानव अधिकार आयोगका अध्यक्ष अनुपराज शर्माले संक्रमणकालीन द्वन्द्वपछि १३ वर्ष भए पनि समस्या समाधान नभएको बताए। दण्डहीनताले सम्पूर्ण नेपाली कुनै न कुनै रूपमा मारमा परेका छन्, उनले भने, प्रहरीले जाहेरी लिन मान्दैन, जाहेरी लिए पनि अनुसन्धान गर्दैन। न त मुद्दा नै चलाउँछ। पत्रकार हरिहर विरहीले भने, राज्यले सबैको संरक्षण गर्नुपर्ने हो। तर संविधानले दिएको अधिकार कुण्ठित र निषेधित गर्ने काम गरेको छ। त्यसैले सञ्चारमाध्यम पनि आतंकित र भयभीत भएको उनको बुझाइ छ। पूर्वप्रधानन्यायाधीश सुशीला कार्कीले समाचार लेखेकै कारण पत्रकारको जीवन खतरामा रहेको बताइन्। पत्रकारलाई धम्की दिने, पिछा गर्ने भइरहेको छ, उनले भनिन्, जसबाट पत्रकारले मानसिक तनाव भोगिरहनुपरेको छ। ५० प्रतिशत विकासका काम पत्रकारका कारण नै सम्भव भएको कार्कीको बुझाइ छ। सरकारले पत्रकारको रोजीरोटीको व्यवस्था गर्नु आवश्यक रहेको उनले औंल्याइन्। राज्यले उपचारका नाममा अनेकौं खर्च गरे पनि आर्थिक अवस्था कमजोर भएकालाई सहयोग गरे बेस हुने उनले सुझाव दिइन्। जायज कुरा लेख्नेलाई नियन्त्रण गर्न नहुने बताउँदै उनले भनिन्, लेख्दैमा डराउनु पर्दैन र नियन्त्रणमाथि नियन्त्रण गर्नु राम्रो हुँदैन।"
रसुवागढीबाट सुनसहित दुई महिला पक्राउ,नुवाकोट : रसुवागढी नाकाबाट प्रहरीले सुनसहित दुई महिलालाई पक्राउ गरेको छ । नाकाबाट सोमबार चीनहुँदै नेपाल भित्र्याइएको सुनसहित दुई महिलालाई पक्राउ गरिएको जिल्ला प्रशासना कार्यालय रसुवाले जनाएको छ । नियमित रुपमा रसुवागढी नाकामा चेकजाँचमा खटिएको प्रहरी टोलीले विशेष सुराकीका आधारमा केरुङहुँदै रसुवागढी नाकामा जाँदै गरेका स्थानीय दुई महिलालाई खानतलासी गर्दा उनीहरुको साथबाट ६ टुक्रा सुन फेला परेपछि पक्राउ गरिएको प्रमुख जिल्ला अधिकारी अर्जुन भण्डारीले जानकारी दिए । रसुवाको गोसाइकुण्ड गाउँपालिका १ की ३४ वर्षीया ममाया तामाङ र सोही स्थानकी ३९ वर्षीया छोमाया तामाङले शरीरभित्र लुकाइराखेको अवस्थामा भन्सार छलि ल्याएको सुन बरामद गरिएको प्रहरी निरीक्षक खेम नेपालले जानकारी दिए । रसुवाढीमा सुन जोख्ने उपकरण नभएपछि सुनसहित दुई महिलालाई सदरमुकाम धुन्चे पठाइएको छ।
४६ बोतल लागुऔषधसहित पक्राउ,सिरहा : भारतीय बजारबाट अवैध लागुऔषध खरिद गरी नेपालतर्फ आइरहेका अवस्थामा प्रहरीले नवराजपुर गाउँपालिका ३ फुलबरिया गाउँबाट आइतबार राती एकजनालाई पक्राउ गरेको हो। चेकजाँचको क्रममा पक्राउ पर्नेको साथबाट ४६ बोतल डाइलेक्स डिसी लागुऔषधसमेत बरामद गरेको छ । जिल्ला प्रहरी कार्यालय सिरहाका प्रवक्ता तथा डिएसपी अपिलराज बोहराका अनुसार पक्राउ पर्नेमा सखुवानन्कारकट्टि गाउँपालिका १ का रणधिर यादव रहेका छन् । उनलाई चेकजाँचको क्रममा पक्राउ गरेको डिएसपी बोहराले बताए। उनीमाथि लागुऔषध मुद्दामा थप अनुसन्धान भइरहेको डीएसपी बोहराले बताए ।
ट्रायलमा फेल र अनुपस्थित १३ सयलाई लाइसेन्स !,"काठमाडौं : ट्रायलमा फेल र अनुपस्थित भएका १३ सयजनालाई यातायात व्यवस्था कार्यालय एकान्तकुना ललितपरलेले लाइसेन्स दिएको खुलेको छ। सवारी चालक अनुमतिपत्र बाग्मती एकान्तकुना कार्यालयका तत्कालिन कार्यालय प्रमुख उपसचिव आनन्दकेशरी पोखरेलसहित ३८ जनाको मिलोमतोमा ट्रायलमा फेल भएकालाई लाइसेन्स दिएको भन्दै अख्तियार दुरुपयोग अनुसन्धान आयोगले आइतबार विशेष अदालतमा मुद्दा दायर गरेको छ। पोखरेलविरुद्ध ८ लाख ५९ हजार विगो कायम गर्दै विगोको दोब्बर जरिवानाको मागदाबी गरिएको छ। सबै प्रतिबादीलाई कसुरको मात्रा अनुसार फरकफरक विगो र सजायको मागसहित अभियोगपत्र दर्ता भएको छ। प्रयोगात्मक परीक्षा (ट्रायल)मा फेल भएका १ हजार २८४ जनालाई पास गराउने पोखरेलसहित तीन उपसचिव, इन्जिनियर, डीएसपीसहित यातायात कर्मचारीलाई प्रतिवादी बनाएको छ। २०६९ वैशाख, जेष्ठ र आषाढ महिनाभित्र प्रयोगात्मक परीक्षामा भएको फेरबदलको सम्बन्धमा परेका उजूरीको आधारमा अख्तियारले अनुसन्धान गरेको हो। प्रयोगात्मक परीक्षा (ट्रायल) मा फेलअनुपस्थित भएकालाई पास जनाई निर्णय गरेको गरेको पाइएको छ। अख्तियारको अनुसन्धानबाट एक पटक फेल भई सकेकालाई प्रयोगात्मक परीक्षा (ट्रायल) दिएको ३ (तीन) महिना नपुग्दै पुन परीक्षामा समाबेश गराएको छ। एक पटक फेल भएकाले तीन महिनासम्म पुन : परीक्षामा समावेस हुन नपाउने व्यवस्था छ। ट्रायल परीक्षामा फेल अनुपश्थित तथा परीक्षा समितिको निर्णयमासमेत फेल जनाईसकेकाको नतिजामा अन्यथा हुन गएको भनी दस्तखत गरी नतिजामा फेरवदल गरी पास गर्ने निर्णय गरेको पाइएको छ। अख्तियारले तत्कालीन शाखा अधिकृत (हाल उपसचिव) धर्मराज ढुङ्गाना,तत्कालीन शाखा अधिकृत (हाल उपसचिव) बाबुलाल रेग्मी, इन्जिनियर (हाल अवकास)बासुदेव पोखरेल, तत्कालीन प्रहरी निरीक्षक हाल प्रहरी नायब उपरीक्षक नवराज थापा, प्रहरी निरीक्षक मुरारी मि श्र, शाखा अधिकृत (हाल अवकास) राममणी पोखरेललाई प्रतिवादी बनाएको छ। शाखा अधिकृत (हाल निलम्बन) ईश्वरराज रेग्मी, शाखा अधिकृत शम्भुप्रसाद थपलिया, शाखा अधिकृत (हाल निलम्बन) चक्रबहादुर श्रेष्ठ, शाखा अधिकृत पदमप्रसाद पोखरेल, शाखा अधिकृत (हाल अधिकृत स्तर आठौं) वासुदेब तिवारी, ४शाखा अधिकृत(हाल सेवा निवृत्त) भरतकुमार थापा , शाखा अधिकृत (हाल निलम्बन) सिताराम खनालविरुद्ध अख्तियारले मुद्दा दायर गरेको छ। शाखा अधिकृत भविन्द्र कार्की, नायव सुब्बा वच्चुप्रसाद पोखरेल, नायव सुब्बा (हाल अधिकृत छैठौं) स्थानेश्वर ढुङ्गाना, नायव सुब्बा कमलकुमार खत्री , नायव सुब्बा (हाल निलम्बन) मदन गिरी, नायव सुब्बा प्रेमराज निरौला, नायव सुब्बा (हाल अवकास) राधाकृष्ण पोखरेल, नायव सुब्बा (हाल अधिकृत छैठौं) सत्यबहादुर भण्डारीलाई प्रतिवादी बनाइएको छ। यस्तै नायव सुब्बा शिवप्रसाद चापागाई, नायव सुब्बा (हाल अधिकृत छैठौं) उमाकान्त जोशी, प्राविधिक नायब सुब्बा (हाल अवकास) सुर्यबज्र वज्राचार्य , कम्प्युटर अपरेटर (हाल अधिकृत सातौं) सन्जिव न्यौपाने, टाईपिष्ट नायव सुब्बा कविता खड्का, टाईपिष्ट नायव सुब्बा रञ्जुसेन पाण्डे, खरिदार(हाल नासु) वावुकृष्ण महत, खरिदार (हाल निलम्बन) बद्रीप्रसाद दाहाल, खरिदार (हाल सहायक स्तर पाँचौं) कोषबहादुर थापा,खरिदार (हाल सहायक स्तर पाँचौं) माधवप्रसाद कोइराला, खरिदार(हाल नासु) मणिराम कोइराला , खरिदार (हाल अवकास) प्रतिभा न्यौपाने क्षेत्री, खरिदार रघुनाथ केसी, खरिदार (हाल नासु) रामप्रसाद भट्टराई, खरिदार (हाल नासु) तिर्थराज जैशी, खरिदार (टानासु) तुलसा श्रेष्ठ अधिकारीविरुद्ध मुद्दा दायर भएको छ। आरोपीहरुले ट्रायलको नतिजामा फेरबदल गरी सवारी चालक अनुमतिपत्र(लाइसेन्स) जारी गरेको अख्तियारका प्रवक्ता प्रदीपकुमार कोइरालाले जानकारी दिए। नयाँ सवारी चालक अनुमतिपत्रको कार्यालयमा रहेको अभिलेख लगायतका सरकारी कागजात नोक्सान गरेको र उक्त जारी गरिएका सवारी चालक अनुमतिपत्रको लिनुपर्ने राजश्वसमेत नलिएर सरकारी सम्पत्ति हिनामिना गरेको पुष्टि भएको अख्तियारले दाबी गरेको छ।"
रामधुनी मन्दिरमा शतबीज छर्नेको घुइँचो (भिडियाे),"सुनसरीः दिवंगत पितृको सम्झनामा शतबीज छर्न सुनसरीको रामधुनी मन्दिरमा हरेक वर्षझैं यो वर्ष पनि तीर्थालु भक्तजनको घुइँचो लाग्यो । बालाचतुर्दशीको अवसरमा रामधुनी नगरपालिका ४ मा अवस्थित मन्दिरमा सोमवार शतबीज छर्न एक लाखभन्दा बढी भक्तजन आएका मन्दिर गुठी व्यवस्थापन समितिका अध्यक्ष डिल्ली कार्कीले जानकारी दिए। पूर्वपश्चिम राजमार्गको झुम्का बजारबाट ७ किलोमिटरको दुरीमा रहेको मन्दिरमा बालाचतुर्दशीको अघिल्लो बेलुका भक्तजन मन्दिर पुगि भजनकीर्तन गरेर जागा बस्ने परम्परा छ । बालाचतुर्दशी, शिवरात्रि, रामनवमीलगायत महत्वपूर्ण पर्वमा यहाँ मेला लाग्ने गर्छ। नेपालको पूर्वी भेगका विभिन्न स्थानबाट तीर्थाहरु आउने गर्छन् भने भारतीय तीर्थालुको समेत भीडभाड भएको देखिन्छ । त्रेतायुगमा भगवान् राम यहि स्थानमा आएर वनबास बसेको किंवदन्ती छ। त्यसबेला भागवान् रामले बालेको मानिएको आगो (धुनी) अहिलेसम्म पनि बलिरहेको छ। साथै, मन्दिरपरिसरमा रथको पांग्रा, इनार, सीताले प्रयोग गरेको जाँतोलगायत महत्वपूर्ण ऐतिहासिक वस्तुहरु समेत यहाँ देख्न सकिन्छ । पर्यटकीयक केन्द्र बनाउँदै स्थानीय सरकार नगरपालिकाले यस क्षेत्रलाई धार्मिक पर्यटकीय केन्द्रको रुपमा विकास गरि अर्थ उपार्जन गर्ने योजना बनाएको छ । नगरप्रमुख जयप्रकास चौधरीले यो आर्थिक वर्षमा मन्दिरको संरक्षण र स्तरोन्नतीका लागि ५० लाख बजेट छुट्याएको जानकारी दिए । 'यो धार्मिक ऐतिहासिक महत्वको क्षेत्र भएकाले यहाँसम्म पुग्ने सहज सडकमार्गसँगै व्यवस्थित मन्दिर बनाउने नगरालिकाको लक्ष्य छ,' चौधरीले भने । उनका अनुसार हिउँद याममा पिकनिकका लागि आउने पर्यटकका लागि व्यवस्थित पिकनिक स्पट बनाइँदै छ । त्यस्तै मन्दिर नजिकै भएर बग्ने सुनसरी खोलामा व्यवस्थित मुक्तिघाटको निर्माण समेत गरिएको छ । नगरपालिका भित्रका स्थानीयको सक्रियतामा गठित जनसरोकार मञ्चको सहभागीतामा नगरपाकिाले यहि मंसिर १५ गते मन्दिर परिसरमा अष्टचिरञ्जिविको मूर्तिसमेत शिलान्यास गर्ने कार्यक्रम रहेको मेयर चौधरीले जानकारी दिए ।"
