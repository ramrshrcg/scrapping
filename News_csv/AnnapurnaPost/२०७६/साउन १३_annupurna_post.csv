शीर्षक,विवरण
अफिम नियन्त्रणको अपूरो अभियान,"देशका विभिन्न भूभागमा प्रतिबन्धित अफिम खेती मौलाउँदो छ। ब्राउन सुगर बनाउन प्रयोग गरिने यो वनस्पतिले धेरै नेपालीलाई लागूपदार्थ दुर्व्यसनको सिकार बनाइरहेको छ। युवालाई कुलतमा फसाइरहेको छ। यही कुलत र दुर्व्यसनीका कारण हजारौं युवाको भविष्य जोखिममा परेको छ। अवैध हुँदाहुँदै पनि मुलुकका विभिन्न ठाउँमा यसको प्रशस्त खेती हुने गरेको नेपाल प्रहरीको लागूऔषध नियन्त्रण ब्युरोको तथ्यांकले स्पष्ट पार्छ। कानुनले रोके पनि किन भइरहेको छ त यस्ता सामग्रीको व्यापार ? यसमा गम्भीर भएर सरकारी निकायले सोच्न सकेको छैन। मात्र नियन्त्रणका नाममा हरेक वर्ष अफिम खेती भएका जग्गा खोज्दै नष्ट गर्ने अपूरो अभियान नेपाल प्रहरीले सञ्चालन गरिरहेको छ। प्रहरीको तथ्यांक हेर्ने हो भने मकवानपुरमा सबैभन्दा धेरै अफिम खेती भएको देखिन्छ। ब्युरोका अनुसार दुई वर्षमा मकवानपुरबाट मात्र ६१ बिघाभन्दा धेरै जमिनमा लगाइएको अफिम नष्ट गरिएको छ। दुई वर्षको अवधिमा मुलुकभर एक सय दुई बिघा १७ कट्टा जग्गामा लगाइएको अफिम नष्ट गरिएको छ। प्रहरीले केही जिल्लामा पुगेर अफिम खेती नष्ट गरे पनि सबै जिल्लामा पुग्न सकेको छैन। यसको स्वयं प्रहरीले पनि स्विकारेको छ। कानुनले अवैध ठानेको सामग्रीको खुलमखुला खेती भइरहे पनि त्यस्तो ठाउँमा किन पुग्न सकेको छैन त प्रहरी ? व्यापक रूपमा प्रहरी संयन्त्र परिचालन गरेरै भए पनि यसको कडा नियन्त्रण गर्नुपर्छ। एसियामा उन्नाईसौं शताब्दीको मध्यतिर चलेको अफिम युद्ध को प्रसंग नेपालसँग जोडिन्छ। अफिमकै कारण एसियाले उन्नाइसौं शताब्दीको मध्यतिर (सन् १८३९४२ र १८५६१८६०) दुईवटा भीषण युद्ध व्यहोर्नुपर्यो। ब्रिटेन र चीनबीच युद्ध भइरहेका बेला भारतलाई ब्रिटिस इस्टइन्डिया कम्पनीले आफ्नो कब्जामा लिएको थियो। जानकारहरूका अनुसार त्यतिबेला इस्टइन्डिया कम्पनीका व्यापारीले भारतको पटनामा उब्जाएको अफिम कलकत्ता बन्दरगाह हुँदै चीनसम्म तस्करी गर्थे। ब्रिटेन र चीनबीच त्यतिबेला युद्ध हुनुको प्रमुख कारण पनि अफिमको अवैध व्यापारलाई लिइन्छ। अफिम खेतीमा संलग्न किसानका लागि यो आम्दानीको मुख्य स्रोत बनेको छ। आम्दानी गर्न नेपाली किसानले आफैं खेती गर्नु पनि पर्दैन। भारतीय व्यापारीहरू नेपाल आएर किसानका बाँझा जग्गा भाडामा लिने र त्यही जग्गामा अफिम खेती गर्ने गर्छन्। भारतसँगै सिमाना जोडिएका कतिपय जिल्लामा त भारतीय व्यापारीले नेपालीलाई अफिमको बीउ उपलब्ध गराउने, खेती कसरी गर्ने भन्ने विषयमा तालिम दिनेदेखि ती अफिम उत्पादन गरेपछि आफैंले किनिदिने प्रतिबद्धतासमेत जनाउँछन्। एक त बाँझो रहेको खेतबाट विनालगानी पैसा कमाउन सकिने अर्कोतर्फ बाँझो नै नभएका खेतमा पनि अन्य खेतीभन्दा अफिम लगाउँदा मनग्गे फाइदा हुने भएका कारण किसानहरू यतातर्फ आकर्षित हुने गरेका छन्। नेपालमा उत्पादन गरिएको अफिम पाकिस्तान, अफगानिस्तान र इरानका सीमा क्षेत्रलाई गोल्डेन क्रिसेन्ट, दक्षिणपूर्व एसियाका थाइल्यान्ड, बर्मा, लाओसलगायतका मुलुकसम्म पुग्ने गर्छ। तीनै मुलुकमा उत्पादन हुने महँगा लागूपदार्थ यतैबाट गएको अफिमबाट बन्ने गरेको प्रहरी अनुसन्धानले देखाएको छ। सँगै, यसबाट बन्ने कच्चा ब्राउन सुगरले नेपालमा पनि दुर्व्यसनी बढाइरहेको छ। खेती नष्ट गरेर मात्र हुँदैन। प्रहरीले दुर्व्यसनी बढाउने अफिम उन्मूलन गर्नैपर्छ। प्रतिबन्धित खेती गर्ने व्यक्तिलाई कानुनको कठघरामा उभ्याउनुपर्छ। अनि मात्र यसप्रति निरुत्साहन हुनेछ। नेपाललाई लागूऔषधको प्रयोगशाला बनाउने यो वनस्पतिप्रति राज्यका नीतिनियम कठोर हुनैपर्छ। यसलाई पूर्णरूपमा निरूपण गर्न पूरै राज्यसंयन्त्र लगाएर देशव्यापी अभियान सञ्चालन गर्नुपर्छ। हरेक स्थानीय तहले छुट्टाछुट्टै रूपमा यसको रोकथामका लागि चेतनामूलक अभियान सञ्चालन गर्नुपर्छ। अफिम खेती गरिएको छ भन्ने सूचना पाएर सम्बन्धित ठाउँमा जाने र खेती नष्ट गरेर मात्रै फर्कने प्रवृत्तिले अफिमको कारोबार रोकिँदैन, यसले कारोबारीलाई गिज्याउँछ मात्र।"
बाढीले पर्साको १ हजार ८ सय हेक्टर धानबाली नष्ट,"वीरगन्ज : असार अन्तिम साता पाँच दिनसम्म परेको अविरल वर्षाले रोपिसकेको धानबाली डुबानमा परेर बिग्रिएको छ । डुबानमा पर्दा रोपाइ बिग्रिएका कारण दोहोर्याएर धान रोप्नुपर्ने भएको छ । धानको बीउ खोज्दै गाँउगाँउ चहार्दै हिँड्नु परेको किसानहरुको दुखेसो छ । गाँउगाँउ चहार्दा पनि बीउ नपाएको उनीहरुले बताएका छन् । बाढी र डुबानले प्रभावित नभएका गाँउमा आक्कलझुक्कल बीउ भेटिए पनि, निक्कै महङ्गो भाउ तिर्नु परेको किसानहरुले बताएका छन् । 'मैले १५ कठ्ठामा लगाएको धानबाली डुबानको पानीले गलेर सखाप भयो', अस्लम गद्धीले भने,अहिले फेरि रोपाइँ गर्न खोजेको तर छरछिमेकमा बीउ नै पाइएन, एक साता चहारेपछि मात्रै चार गाँउ पारिबाट ६ हजार तिरेर एक गाडा बीउ ल्याएर फेरि खेत रोप्दैछु, यो बीउ पनि गतिलो छैन छिप्पीएको छ ।' गद्धीकै छिमेकी दिपन रामले भने बीउ नपाएका कारण दोहोर्याएर खेत रोप्न नपाएको गुनासो गरे । 'पहिले रोपेको धान सबै , डुबानको पानीले गलेर कामै नलाग्ने भएपछि फेरि रोप्न खोज्दैछु तर अहिलेसम्म बीउ नै पाइएको छैन', उनले भने, यसपाली खेत बाँझो नै रहला जस्तो छ ।' पाकाहामैनपुरको धोबीया टोलका किसान अमानत मियाँको दुखेसो पनि दिपन रामको जस्तै छ । असार दोश्रो सातासम्म वर्षा नभएपछि पम्पसेट लगाएर धान रोपेको तर रोपेको ४५ दिन बित्न नपाउँदै वर्षाको पानीले डुबानमा परी पुरै धानबाली पहेंहिएर सखाप भएको मियाले बताए । 'अहिले फेरि खेत रोप्न पर्यो भनेर बीउ खोज्न थालेको ६७ दिन भइसक्यो तर अहिलेसम्म कतै भेटेको छैन', उनले भने। कृषि ज्ञान केन्द्रका अनुसार , असार अन्तिम साता पाँच दिनसम्म भएको अविरले वर्षापछिको बाढी र डुबानबाट पर्सा जिल्लामा १ हजार ८ सय २८ हेक्टरको धानबाली नष्ट भएको थियो । केन्द्रका बाली संरक्षण अधिकृत शम्सुल हकका अनुसार , पर्सा जिल्लामा १ हजार ७ सय ४१ हेक्टर धानबाली डुबानमा परेको र ८७ हेक्टरको धानबाली बाढीको बालुवाले पुरिएको छ । बाली संरक्षण अधिकृत हकले पनि बाढी र डुबानले धानबाली नष्ट गरेको क्षेत्रमा किसानहरुले अहिले फेरि दोहोर्याएर धानको रोपाइँ गरिरहेको बताए । 'किसानहरु दोहोर्याएर धान रोप्न जुटेका छन् तर बीउ नै पाइरहेका छैनन्', हकले भने,छिमेकका गाँउबाट बीउ किनेर जेनतेन खेत रोपिरहेका छन् ।' दोहोर्याएर धानको रोपाइँ गर्दा किसानहरुको लागत बढेको तर उत्पादनमा भने कमी आउने उनले बताए । 'पहिले ब्याड राखिएका बीउ अहिले छिप्पिसकेका छन् , त्यो बीउ रोप्दा धानले गाँज एकदमै काम हाल्छ', बाली संरक्षण अधिकृत हकले भने,गाँज कम भयो भने उत्पदान स्वत घट्छ ।' दोहोर्याएर धानको रोपाइ गरिएका कारण यसपालि पर्सामा धान उत्पादनमा १० देखि १५ प्रतिशतले कमी आउने सम्भावना रहेको उनले बताए। कृषि ज्ञान केन्द्रका अनुसार पर्सा जिल्लामा ४६ हजार ३ सय ६० हेक्टर क्षेत्रफलमा धानको खेती हुने गरेको छ । कृषि तथा पशुपंछि विकास मन्त्रालयका अनुसार, गत असार अन्तिम साता आएको बाढी र डुबानका कारण पर्सामा धानबाली, धानका ब्याड, तरकारी, मकै बाली नष्ट हुँदा करिब ४४ करोड ८८ लाख रकम बराबरको क्षति भएको छ ।"
मुस्ताङमा लेक लागेर भारतीय पर्यटकको मृत्यु,मुस्ताङ : मुस्ताङको धार्मिक पर्यटकीयस्थल मुक्तिनाथ मन्दिरको दर्शन गरी फर्किँदैगरेका एक भारतीय पर्यटकको सोमवार लेक लागेर मृत्यु भएको छ । भारतको हैदरावाद आन्ध्र प्रदेश बस्ने ६३ वर्षीय एनए प्रशन्न कुमारको उपचारका क्रममा जोमसोम अस्पतालमा मृत्यु भएको हो । प्रशन्न कुमार ४२ जना भारतीय टोलीसहित मुक्तिनाथ दर्शनका लागि आइतबार तारा एयरको जहाज मार्फत पोखराबाट जोमसोम आएका थिए । सोही दिन नै मुक्तिनाथको दर्शन गरी साँझ जोमसोमस्थित होटल ट्रेकरईनमा बास बसेका थिए । स्वासप्रश्वासमा समस्या देखिएपछि साँझ नै जोमसोम अस्पतालमा भर्ना गरिएको थियो । उपचारपछि सोमवार स्वास्थ्यमा सुधारोन्मुख देखिएका उनी डिस्चार्जको क्रममा थिए । तर पिसाव लागेर शौचालय जाने क्रममा ठोक्किएर लडेका उनी त्यहीँ बेहोस भएका हुन् । सोही अवस्थामा मृत्यु भएको जिल्ला प्रहरी कार्यालय मुस्ताङले जनाएको छ । प्रहरी निरीक्षक राजेन्द्रप्रसाद रेग्मीका अनुसार मृतक भारतीय पर्यटक प्रशन्न कुमारको अस्पतालमा पोष्पमार्टम सम्पन्न भइ एम्बुलेन्स मार्फत् पोखरा लगिएको जानकारी दिए । पोखरामा मृतकका परिवारले शव बुझ्ने उनले बताए ।
स्पेन पठाइदिने भनेर आफन्तसँगै २० लाख ठगी गरेर फरार,"विराटनगर : वैदेशिक रोजगारीमा स्पेन पठाइदिने भन्दै आफ्नै पारिवारिक नाताभित्रका ६ जनासँग २० लाख रुपैयाँ उठाएर विराटनगर पिचराका २४ वर्षीय रोशन श्रेष्ठ गैली एक वर्षदेखि सम्पर्कविहीन बनेका छन् । सुनसरीको इटहरीस्थित कान्छीचोकमा समेत बसोबास रहेका उनी ६ जनासँग २० लाख १८ हजार पाँच सय रुपैयाँ उठाएर फरार बनेका हुन् । धेरै वर्ष आफू स्पेन बसेर फर्किएको र त्यहाँबाट ६ जनाका लागि भिसा लिएर आएको भन्दै उनले रकम असुलेर ठगी गरेको पीडितको गुनासो छ । झापा बुद्धशान्ति गाउँपालिका३ का हेमबहादुर माझी, टेकबहादुर माझी, विनोद माझी, अरुण माझी, झापा भद्रपुर नगरपालिका३ की सीमा तामाङ र इलाम करफोकका अदित तामाङले रोशनबाट ठगिएको बताएका हुन् । पीडितहरु गैलीको एउटै पारिवारिक नाताभित्रका हुन् । पीडितले गैली विरुद्ध श्रम तथा रोजगार कार्यालय विराटनगरमा उजुरी दिएका छन् । कार्यालयका बरिष्ठ श्रम अधिकृत प्रेमप्रसाद सञ्जेलका अनुसार गैली ठगी गरेर फरार रहेको पुष्टि भएको छ ।"
"त्रिविमा प्राध्यापक नियुक्तिविरुद्ध मुद्दा, रजिस्ट्रारसहितको बढुवा रोकियो","काठमाडौं : त्रिभुवन विश्वविद्यालयमा भएको प्राध्यापक बढुवा पनि विवादमा परेको छ। कर्मचारी भर्तीमा अनियमितता गरेको आरोपमा अख्तियार दुरूपयोग अनुसन्धान आयोगले विशेष अदालतमा दायर भ्रष्टाचारसम्बन्धी मुद्दाको किनारा नलाग्दै प्राध्यापक बढुवा पनि विवादित भएको हो। विश्वविद्यालय र सेवा आयोगका पदाधिकारीले आफूअनुकूल नियम बनाउँदै प्राध्यापक बढुवा गरेको र योग्य व्यक्तिलाई पाखा लगाएको आरोप लागेको छ। अर्थशास्त्र (शिक्षा), तथ्यांकशास्त्र (मानविकी), स्वास्थ्य, जनसंख्यालगायत विषयमा प्राध्यापक बढुवा गर्दा मनपरी गरेको आरोपसहित त्रिविकै पुनरावेदन आयोगमा उजुरी परेको छ। हालै सहप्राध्यापकबाट बढुवा भएका विश्वविद्यालयका रजिस्ट्रार डिल्ली उप्रेतीको नियुक्ति पनि यही आरोपका कारण रोकिएको छ। त्रिवि कार्यकारी परिषद्ले प्राध्यापकमा बढुवाका लागि सिफारिस भएका अन्यलाई नियुक्ति दिने निर्णय गरे पनि रजिस्ट्रार उप्रेतीका सम्बन्धमा भने कुनै निर्णय गरेको छैन। अर्थशास्त्रका सहप्राध्यापक उप्रेती र बुटवल बहुमुखी क्याम्पसमा सहप्राध्यापक नूरजंग केसीलाई गत चैत २४ गते प्राध्यापक बढुवा गर्न त्रिवि सेवा आयोगले सिफारिस गरेको थियो। प्राध्यापकमा बढुवाका लागि उप्रेती र केसीसँगै प्रतिस्पर्धी सहप्राध्यापकद्वय नरेन्द्र कटुवाल र दिलनाथ फुयालले उक्त सिफारिस बदर गर्न माग गरेका छन्। विश्वविद्यालयको रजिस्ट्रार भएका व्यक्ति प्राध्यापकमा बढुवाका लागि प्रतिस्पर्धा गरेर उप्रेतीले नैतिक कमजोरी देखाएको आरोप यसअघि पनि लागेको थियो। प्राध्यापकमा बढुवा हुन यसअघि विद्यावारिधी प्राप्तलाई दिइँदै आएको नम्बर समेत घटाएर रजिस्ट्रारकै जोडबलमा कार्यविधि परिवर्तन गरेको आरोप पनि लागेको छ। कुल सय पूर्णांकमा उप्रेतीले ७३ दशमलव ७२ र केसीले ७६ दशमलव ९९ अंक ल्याएर बढुवा भएको उजुरीमा उल्लेख छ। तर बढुवा हुन आवश्यक योग्यताको यथार्थ परीक्षण हुने हो भने आफ्नो ८५ र फुयालको ८० नम्बर आउने कटुवालले दाबी गरेका छन्। अर्थशास्त्रको प्राध्यापकको अन्तरवार्ताका लागि तोकिएभन्दा एक घण्टा ढिलो भएको थियो। यसले पनि उप्रेतीलाई नै बढुवा गर्ने सेवा आयोगका पदाधिकारीको नियत प्रष्ट देखिएको आरोप उजुरीमा लगाइएको छ। त्रिविका उपकुलपति प्राडा तीर्थ खनियाँले उजुरीको छानबिन नसकि रजिस्ट्रार लगायतलाई नियुक्ति दिन नसकिने बताए। उनले भने, सत्यतथ्य छानबिनपछि थाहा होला। अहिल्यै भन्न सकिने अवस्था छैन। पुनरावेदन आयोग अध्यक्षविहीन त्रिविमा प्राध्यापक तथा कर्मचारी छनोटमा भएको अनियमितता छानबिन गर्ने निकाय पुनरावेदन आयोगमा एक वर्षदेखि अध्यक्ष छैनन्। अध्यक्ष अभावमा उजुरीमाथि अध्ययन हुन सकेको छैन। विश्वविद्यालयका पदाधिकारीबीच कुरा नमिल्दा अध्यक्ष नियुक्त हुन नसकेको त्रिवि स्रोतले बतायो। आयोगको अध्यक्ष त्रिवि सिनेटले तोक्नुपर्छ। प्रधानमन्त्री तथा कुलपतिको निर्देशनपछि मात्र त्रिविको सिनेट बस्छ। तर तत्काल सिनेट बस्ने अवस्था छैन। उपकुलपति खनियाँले भने, सिनेट कहिले बस्छ थाहा छैन। त्यसैले आयोग अध्यक्ष तथा सदस्य नियुक्तिको पनि ठेगान छैन। आयोगमा अध्यक्षसहित दुई सदस्य हुन्छन्। यो पनि पढ्नुस्ः यसरी हुन्छ त्रिविमा आफ्नो बढुवा आफैं !"
"कक्षा १२ को नतिजा सार्वजनिक, यसरी थाहा पाउनुस् नतिजा","काठमाडौं : राष्ट्रिय परीक्षा बोर्डले कक्षा १२ को नतिजा सार्वजनिक गरेको छ । बोर्ड कार्यालय भक्तपुरमा बसेको वैठकले नतिजा सार्वजनिक गरेको हो । १२ को परीक्षा गत वैशाख १५ गतेदेखि २६ गतेसम्म सञ्चालन भएको थियो । परीक्षामा मुलुकभरबाट साधारण र प्राविधिक विषयतर्फ नियमित, ग्रेडवृद्धि एवं आंशिक परीक्षार्थी गरी कुल चार लाख २८ हजार ५२ जना सहभागी छन् । नतिजा राष्ट्रिय परीक्षा बोर्ड : र नेपाल टेलिकमकाे वेबसाइट : लगायका साइटबाट हेर्न सकिन्छ ।"
"माग्दामाग्दै तीन पुस्ता बिते, मिलेन मुआब्जा : न नेपाल सुन्छ न भारत","राजविराज : बहुचर्चित नेपालभारत कोशी सम्झौता अनुसार कोशीको कटानमा परी सयौं विगाहा जग्गा गुमाएकाहरुले अझै मुआब्जा पाएका छैनन् । सप्तरी र सुनसरीको सिमानामा रहेको सप्तकोशी नदी पुल निर्माणको क्रममा भारत सरकारले ७५ वर्षअघि अधिग्रहण गरेको, कटान र डुबानमा परेको सयौं विगाहा नम्बरी जग्गाको मुआब्जा अझै नपाएको भन्दै पीडितहरुले सोमबार राजविराजमा प्रदर्शन गरे । चर्को नारावाजीसहित जिल्ला प्रशासन कार्यालय सप्तरी पुगेको कोशी कटान पीडित संघर्ष समितिले प्रमुख जिल्ला अधिकारी सुरेन्द्र पौडेलमार्फत प्रधानमन्त्रीलाई ज्ञापनपत्र बुझाउँदै निर्णायक आन्दोलनको चेतावनी दिए । संघर्ष समितिले साउन ३२ गते राजविराज तथा कोशी ब्यारेज सडक खण्डमा धर्ना, रिले अनसन र कोणसभा लगायत आन्दोलनको कार्यक्रम सार्वजनिक गरेको छ । मुआब्जाका लागि ठोस पहल नभए दोस्रो चरणमा सशक्त आन्दोलनको कार्यक्रम गरिने कोशी नदी कटान डुबान पीडित संघर्ष समिति सप्तरी, सुनसरी र उदयपुरका संयोजक महिदेवप्रसाद चौधरीले चेतावनी दिए । चौधरीका अनुसार भारत सरकारले कोशी सम्झौता अनुसार वर्षौँपिच्छे कोशी कटानबाट पीडित हुनेलाई दिनुपर्ने क्षतिपुर्ति नदिएर अन्याय गरिरहेकाले अक्षरशः सम्झौता कार्यान्वयन गर्न दवाव दिने उद्देश्यले निर्णायक आन्दोलन गर्न लागिएको हो । सातबुँदे ज्ञापनपत्रमार्फत प्रदर्शनकारीहरुले नेपालभारत बीच २०११ बैशाख १२ गते भएको सम्झौता कार्यान्वयन हुनुपर्ने, कोशी योजनाले अधिग्रहण गरेको जग्गामा मात्र पाइलट च्यानलको काम गर्नुपर्ने, सम्झौता अनुसार सो क्षेत्रका नेपाली नागरिकलाई जागिर दिनुपर्ने, कोशी प्रभावित परिवारका लागि स्कुल र अस्पताल खोल्नुपर्ने तथा नेपाली भूभागमा कोशी योजनाले कुनै काम सुरु गर्नुअघि नेपाल सरकारसँग अनुमति लिनुपर्ने लगायत माग राखेका छन् । ज्ञापनपत्र बुझाउनुअघि स्थानीय महादेव मन्दिरको प्राङ्गणबाट तत्कालिन संविधानसभाका सदस्य अशोककुमार मण्डल, मानपुर चौधरी, नागेन्द्र झा, संघर्ष समितिका पदाधिकारीलगायत कोशी पीडितहरुले चर्को नाराबाजी गर्दै राजविराज बजार परिक्रमा गरे । ज्ञापनपत्र परराष्ट्र मन्त्री, उर्जा मन्त्री, विपक्षी दलका नेता, प्रदेश १ र २ का मुख्यमन्त्री तथा भारतीय दूतावासलाई समेत वोधार्थ दिइएको छ । भारत सरकारकै आग्रहमा ०६९ साल भदौ २४ गते सप्तकोशी नदीले कटान गरेको जग्गाको समेत क्षतिपूर्ति दिन नेपाल र भारतीय अधिकारीहरूले संयुक्त रूपमा भारतीय पक्षलाई सिफारिश गरे पनि क्षतिपूर्ति पाउन नसकेको उनले बताए । नेपाल र भारतको सरकारी कार्यालयमा धाएर हैरान भए पनि पुख्र्यौली सम्पत्तीको मुआब्जा नपाउँदा यहाँका अधिकांश युवा ऋण काढेर विदेश पलायन हुनुपरेको समितिका सहसचिव डम्बर नारायण चौधरीको गुनासो थियो । तत्कालिन राष्ट्र प्रमुख राजा महेन्द्र शाह र भारतका तत्कालिन प्रधानमन्त्री जवहरलाल नेहरुको उपस्थितिमा भएको कोशी सम्झौताअनुसार कोशीले कटान गर्ने जग्गाको क्षतिपूर्ति भारत सरकारले दिने प्रावधान छ । सम्झौतामा एक सय ९९ वर्षसम्म कोशी नदी तथा कोशीमा मिसिने सहायक नदीहरूको बाढी नियन्त्रण र आसपासको बसोबासको सुरक्षासमेत भारतीय पक्षले गर्ने व्यवस्था छ । तर भारतले सम्झौता कार्यान्वयन नगरेको र नेपाल सरकारले पनि ठोस पहल नगरेको समितिका सचिव अन्सारी बताउँछन् ।"
मुक्तिनाथ दर्शन गर्न गएका भारतीय तीर्थयात्रुको मृत्यु,पोखरा : मुक्तिनाथ दर्शन गर्न गएका एक भारतीय तीर्थयात्रुको मृत्यु भएको छ। मन्दिर दर्शन गरी फर्कने क्रममा बिरामी भएका उनको अस्पतालमा मृत्यु भएको हो। भारतको हैदराबादका ६३ वर्षीय प्रशन्न कुमार मन्दिर दर्शन गरेर फर्कने क्रममा बिरामी भएपछि आइतबार जिल्ला अस्पताल जोमसोममा भर्ना गरिएको थियो। उपचार पछि अस्पतालबाट फर्कने क्रममा अस्पतालमै फेरी बेहोस भएपछि चिकित्सकले चेकजाँच गर्दा मृत घोषण गरेको गण्डकी प्रदेश प्रहरी कार्यालयका प्रहरी नायव उपरीक्षक सुनिल मल्लले बताए। घट्नाको थप अनुसन्धान भइरहेको प्रहरीले बताएको छ।
चितुवा आक्रमण बढेपछि त्रास,"दमौली : भानु नगरपालिकामा दुई बालबालिकाको ज्यान गएको घटना सेलाउन नपाउँदै फेरि अर्का एक बालकमाथि चितुवाले घातक हमला गरेको छ। भानु नगरपालिका २ जोगीगाडामा आइतबार साँझ चितुवाले स्थानीय ६ वर्षका होमराज सुनुवारलाई आक्रमण गरी घाइते तुल्याएको छ। बाबुआमा दुवै साथमा नभएका बालकको चिन्ताजनक अवस्थामा भरतपुरमा उपचार भइरहेको छ। यसअघि भानुमै फरकफरक वडामा दुई बालबालिकाको यसै वर्ष ज्यान लिएको तथा अर्का एकलाई घाइते बनाएकामा फेरि यसै वर्ष अर्का बालकमाथि घातक हमला भएपछि स्थानीय त्रसित भएका हुन्। यसअघि स्थानीयले आक्रोशमा एक चितुवाको ज्यान लिएका थिए। तर फेरि पनि घटना दोहोरिएपछि स्थानीयमा त्रास निकै बढेको छ। वन डिभिजन प्रमुख केदार बरालले धेरै बालबालिकाको ज्यान जाने घटना भएकाले अब यसलाई दोहोरिन नदिन विशेष उपाय अपनाउने बताए। धेरैको ज्यान गइसक्यो। विगतमा पनि सूक्ष्म अनुसन्धान भएकै हो, उनले भने, अब आवश्यक कदम चाल्नेछौं। उनले स्थानीय प्रशासन र नगरपालिकासँग समन्वय गरेर घटना रोक्न कदम चालिने बताए। जिल्ला सुरक्षा समितिले पनि चितुवालाई नियन्त्रणका लागि आवश्यक हरसम्भव उपाय अपनाउन कदम चाल्ने तयारी गरिरहेको छ। चितुवाको निगरानी र आवश्यक परे गोली हानेर नियन्त्रणमा लिने वा मार्नेसम्मको रणनीति अख्तियारी हुने स्रोतको भनाइ छ। प्रमुख जिल्ला अधिकारी रुद्रप्रसाद पण्डितले थप मानिसको क्षति नहुने गरी आवश्यक कदम चालिने बताए। घटना भएपछि त्यस क्षेत्रमा सुरक्षाकर्मी परिचालन गरिएको छ। विगतमा जस्तै यसपटक पनि चितुवाले साँझका बेला आक्रमण गरेकाले घटना पुरानै प्रकृतिको देखिएको छ। साँझै बाल बालिकामाथि आक्रमण भएकाले त्रास घटाउनका लागि यथासम्भव उपाय अपाइनुपर्ने भानु नगरपालिकाका प्रमुख उदयराज गौलीले बताए।"
बालुवाटार प्रकरणमा मुछिएका श्रेष्ठको मृत्युलाई कांग्रेसले भन्यो 'रहस्यमय',"काठमाडौं : नेपाली कांग्रेसले कांग्रेस नेता युक्तप्रसाद श्रेष्ठको मृत्युलाई 'रहस्यमय र शंकास्पद' भनेको छ। कांग्रेस मुख्य सचिव कृष्णप्रसाद पौडेलले सोमबार विज्ञप्ति जारी गर्दै कांग्रेस जिल्ला कार्यसमिति पर्वतका सचिव ५७ वर्षीय श्रेष्ठको मृत्यु शंकास्पद रहेको बताएका हुन्। मृतक श्रेष्ठ पूर्व नायब सुब्बा हुन्। बालुवाटारको ललिता निवास जग्गा प्रकरणमा मुछिएका उनले माछापोखरीको हिमालय सिटी सपिङ सेन्टरको आठौँ तलाबाट हामफालेर आत्महत्या गरेको प्रहरीले जनाएको छ। महानगरीय प्रहरी परिसर काठमाडौंका डीएसपी होबिन्द्र बोगटीले प्रारम्भिक अनुसन्धानबाट उनले आत्महत्या गरेको देखिएको र थप अनुसन्धान भइरहेको बताएका छन्। बालुवाटारको जग्गा सुवर्ण शमशेरका परिवारको नाममा नामसारी हुँदा २०४९ सालमा श्रेष्ठ मालपोत कार्यालय डिल्लीबाजरका नासु थिए। बालुवाटार प्रकरणमा अख्तियारले उनको बयान लिइरहेको थियो। 'उहाँको मृत्यु हुनासाथ अनुसन्धान नै नगरिकन र पोस्टमार्टम समेत नभएको अवस्थामा प्रहरीको हवला दिँदै आत्महत्या भनेर संचार माध्यमहरूमा सम्प्रेषित समाचारप्रति नेपाली कांग्रेस गम्भीर भएको छ र आपत्ति प्रकट गर्दछ', विज्ञप्तिमा भनिएको छ, 'घटनास्थलको प्रकृति हेर्दा ८ तलाबाट खसेको भनिएको घटनाको प्रत्यक्षदर्शी कोही पनि नहुनु र घटनास्थलमा रगत समेत नदेखिनु, शरीरको कुनै पनि भाग चोटपटक र अंगभंग नहुनु जस्ता कुराले घटनालाई रहस्यमय र शंकास्पद बनाएको छ।' कांग्रेसले घटनाको संवेदनशीलताका साथ छानविन गरी सत्य तथ्य सार्वजनिक गर्न माग गरेको छ। श्रेष्ठका श्रीमती, एक छोरा र दुई छोरी छन्। उनको सोमबार पशुपति आर्यघाटमा दाहसंस्कार गरिएको छ। पार्टीका तर्फबाट कांग्रेस नेता रामचन्द्र पौडेलले पार्टीको झण्डा ओढाएर अन्तिम श्रद्धाञ्जली दिएका थिए।"
कक्षा १२ को नतिजा अंकमा : धेरै विद्यार्थीले ल्याए २०१२४० जीपीए,"काठमाडौं: कक्षा १२ को नतिजा सार्वजनिक भएको छ । गत वैशाखमा भएको परीक्षाको नतिजा राष्ट्रिय परीक्षा बोर्ड सोमबार सार्वजनिक गरेको हो। बोर्डले नियमित, ग्रेड वृद्धि, आंशिकतर्फको सबै विषय र संकायतर्फको नतिजा सार्वजनिक गरेको छ। जसमा सबैभन्दा धेरै परीक्षार्थीले २०१ देखि २४० जीपीए प्राप्त गरेका छन्। २०१ देखि २४० जीपीए प्राप्त गर्ने परीक्षार्थी ८६ हजार २२७ जना रहेका छन्। त्यस्तै ३६१ देखि ४ जीपीए सबैभन्दा कम परीक्षार्थीले प्राप्त गरेका छन्। ३ हजार ६७ जनाले यो जीपीए प्राप्त गरेका छन्। १६ हजार २०४ जनाले ३२१ देखि ३६० जीपीए, ३१ हजार ६२ जनाले २८१ देखि ३२०, ५६ हजार ५०३ जनाले २४१ देखि २८० जीपीए प्राप्त गरेका छन्। त्यस्तै ६२ हजार ६१९ जनाले १६१ देखि २ जीपीए, १९ हजार ५८५ जनाले १२१ देखि १६० जीपीए, ३ हजार ५२४ जनाले ०८१ देखि १२० जीपीए र १३ हजार ३६२ जनाले ० देखि ०८० जीपीए प्राप्त गरेका छन्। बोर्डका अनुसार कक्षा १२ को परीक्षामा नियमिततर्फ २,९२,१५३, ग्रेडवृद्धितर्फ ७८,७४४ र आंशिक तर्फ ५७,१७० विद्यार्थी सहभागी थिए।"
मिलापत्र गराएर झण्डै दबाइएको यो सामूहिक बलात्कार,"विराटनगर : मोरङको रंगेलीमा सुस्तमनस्थितिकी किशोरी बलात्कृत भएको घटना पैसाको लेनदेन गरी दबाउने प्रयास भएको छ। प्रहरीले घटनाका बारेमा थाहा पाएपछि लेनदेन रोकिएको हो। १६ वर्षीया किशोरीलाई ललाईफकाई बलात्कार गरेको घटना २४ दिनसम्म पीडित पक्षलाई लेनदेनको लोभ देखाएर गुपचुप राखिएको हो। गाउँका अगुवा र भद्रभलाद्मीले बलात्कारपीडित बालिकाका परिवारलाई एक लाख ५० हजार रुपैयाँ दिने भन्दै ढाकछोपको प्रयास गरेको इलाका प्रहरी कार्यालय रंगेलीका प्रहरी निरीक्षक कवीन्द्र कार्कीले जानकारी दिए। घटना गत असार २० गतेको हो। किशोरीलाई रंगेली नगरपालिका ९ का २५ वर्षीय रोमन मगर, २४ वर्षीय प्रीन्स अधिकारी र २३ वर्षीय सुनिल चौधरीले सामूहिक बलात्कार गरेको प्रहरीले जनाएको छ। घटनापछि गाउँमा छलफल बोलाइएको र पैसा लेनदेन गरेर घटना गुपचुप राख्ने भनेर कागज समेत गरिएको कार्कीको भनाई छ। पैसा लेनदेन हुनुअघि नै थाहा पाएका कारण अनुसन्धानको दायरामा ल्याइएको उनले जानकारी दिए। घटनामा संलग्न मध्ये मगर र अधिकारी पक्राउ परेका छन्। चौधरीको खोजी भइरहेको प्रहरीले जनाएको छ। पीडितलाई एक संस्थाको संरक्षणमा राखिएको छ। कार्कीले जघन्य घटनामा मिल्न पीडित पक्षलाई दबाब दिने, मिलापत्र गराउने, लेनदेनमा कुरा मिलाउने सबैमाथि अनुसन्धान अघि बढाइने बताए। पीडित पक्षलाई सामाजिक दबाब दिँदै मिल्न बाध्य पारेर पैसाको प्रलोभन समेत देखाइयो, उनले भने, पीडित पक्ष आर्थिक रुपमा कमजोर रहेकाले पनि पैसाको कुरा आएपछि मिल्न सहमत भएको देखिन्छ। घटनाको विषयमा गरिएको मिलापत्र अन्नपूर्णले प्राप्त गरेको छ। मिलापत्रमा तीनजना मिलेर जबर्जस्ती करणी गरेको र पीडितको उपचार लगायतका लागि एक लाख ५० हजार रुपैयाँ दिने सहमति गरिएको छ। अभियुक्त तीनैजनाले घटना स्वीकार गर्दै हस्ताक्षर गरेका छन्। कार्कीले बलात्कारमा संलग्न विरुद्ध जवरजस्ती करणी ऐन अन्तर्गतको मुद्दा चलाउन म्याद थप गरेर अनुसन्धान अघि बढाइएको जानकारी दिए।"
बिरामी चितुवालाई उद्धार गरी उपचारका लागि सौराहा लगियो,"पोखरा : स्याङ्जा जिल्लाको हरिनास गाउँपालिका सालडाँडा गाउँमा भेटिएको बिरामी चितुवा उद्धार गरी उपचारका लागि चितवन लगिएको छ। स्थानीयको सूचनाको आधारमा अन्नपूर्ण संरक्षण क्षेत्र आयोजना (एक्याप)ले घाइते चितुवाको उद्धार गरेको हो। ६ महिनाको चितुवा कम्जोर अवस्थामा भेटिए पछि गाउँलेले बिरामी चितुवाको उद्धार गरेका थिए। स्थानीय युवा मिलन राज श्रेष्ठले बिरामी चितुवा उद्धारका लागि एक्यपालाई खबर गरेका थिए। हरिनास गाउँपालिका एक्यापको कार्य क्षेत्र नपर्ने भए पनि उद्धार गरेको हो। बिरामी चितुवाको उद्धार गरेर प्रकृति संरक्षण कोष अन्तर्गत जैविक संरक्षण केन्द्र सौराहमा लगेर उपचार भइरहेको एक्यापका संरक्षण अधिकृत शैलेन्द्रकुमार यादवले बताए। चितुवा बाहिरी रुपमा चोटपटक नदेखिए पनि हिँड्दा हिँड्दै ढल्ने कम्जोर देखिएपछि उपचारका लागि जैविक संरक्षण केन्द्र सौराहमा लगिएको उनले सुनाए। डिभिजन वन कार्यालय तनहुँ, डिभिजन वन कार्यालय स्याङ्जाको समेत सहयोगमा उद्धार गरि चितुवाको उपचार सुरु भएको उनले बताए। उपचार पछि चितुवालाई प्राकृतिक वावस्थानमै छाडिने पनि उनले सुनाए। पोखरामा उपचारका लागि प्रविधि सहितको जंगली जनावरको उपचारकालागि अस्पताल नभएको र दक्ष जनशत्ती पनि नभएकोले उपचारकालागि सौराहा लग्नु परेको उनले बताए। चितुवा पछिल्लो समयमा बस्ती भएको क्षेत्र गाउँ र शहरमा झरने गरेका छन्। कुकुरलाई आहाराको रुपमा खान चितुवा सहर पस्ने र उज्यालो भएपछि सहरमा भुल्ने हुँदा यो समस्या आएको यादवले बताए। पछिल्लो समयमा नागरिक स्थरमा पनि जंगली जनावरको संरक्षण गर्नु पर्छ भन्ने धारण विकास हुँदै गएको उनले सुनाए।"
१ लाख घुससहित जनस्वास्थ्य अधिकृत पक्राउ,काठमाडौं : राष्ट्रिय स्वास्थ्य शिक्षा सूचना तथा सञ्चार केन्द्र टेकुका जनस्वास्थ्य अधिकृत(सातौं तह) राम अवतार गुप्ता १ लाख घुससहित पक्राउ परेका छन्। अख्तियार अनुसन्धान आयाेगकाे टोलीले उनलाई पक्राउ गरेकाे हाे। सेवाग्राहीसँग जनचेतनामुलक सामग्रिहरु रेडियोमा प्रचारप्रसार गर्न कोटेसन दिएर कमिशन वापत घुस लिइरहेको अवस्थामा टाेलीले उनलाई पक्राउ गरेको हो। बबरमहलस्थित वन विभागको परिसबाट उनलाई नियन्त्रणमा लिएर अख्तियारले अनुसन्धान गरिरहेकाे छ।
निर्मला पन्तको अनुसन्धान अब नयाँ ढंगबाट गर्छौँ: गृहमन्त्री,"काठमाडौं : गृहमन्त्री रामबहादुर थापाले निर्मला पन्तको हत्या प्रकरणमा प्रहरीले गम्भीरताका साथ अनुसन्धान गरिरहेको बताएका छन्। उनले हत्या प्रकरणमा भेटिएका प्रमाण र सूत्रमा गम्भीर अनुसन्धान भइरहेको बताएका हुन्। राष्ट्रियसभा अन्तर्गतको प्रत्यायोजित व्यवस्थापन तथा सरकारी आश्वासन समितिको बैठकमा बोल्दै मन्त्री थापाले कञ्चनपुरकी १३ वर्षीया बालिका निर्मला पन्तको हत्या प्रकरणमा नयाँ ढंगबाट अनुसन्धान थालिएको बताए। अपराध अनुसन्धान गर्ने रणनीति धेरै हुन्छन्, निर्मलाका सन्दर्भमा धेरै टिमले अनुसन्धान गर्यो तर, सफल हुन सकेन', उनले भने, यहाँ कुन रणनीतिले अनुसन्धान भयो भन्ने कुरा आयो। अनुसन्धानका आफ्नै नियम हुन्छन्। त्यहीअनुसार हामी अनुसन्धान गरिरहेका छौँ। अब नयाँ ढंगबाट अनुसन्धान गर्छौँ। पन्तको हत्यामा दिलिप सिंह विष्टलाई अझै पनि प्रहरीले अनुसन्धानको घेरामा राखेको मन्त्री थापाले स्पष्ट परे। अनुसन्धानका क्रममा दिलिप सिंह विष्टसँगै सयौँको संख्यामा अनुसन्धानको घेरामा ल्याएका छौँ, मन्त्री थापाले भने, धेरै कुरा मिल्छ। तर, डीएनए म्याच नै हुँदैन। अब नयाँ सूत्र र तथ्यले अनुसन्धान अघि बढाएका छौँ। उनले यो अनुसन्धान छिट्टै निष्कर्षमा पुग्ने बताए। अनुसन्धानमा कुनै कसर बाँकी रहँदैन, उनले भने, लापरवाही गर्ने कसैलाई मन्त्रालयले छाड्दैन। छिट्टै नतिजामा पुग्छौँ। देशमा शान्ति सुरक्षा तथा अमनचयन कायमा गर्न सरकार क्रियाशील रहेको बताए। मन्त्री थापाले काम गर्न नसक्ने प्रहरीमाथि निगरानी बढाइरहेको समेत बताए। हामीले कमजोर कार्यक्षमता भएका प्रहरीलाई निगरानीमा राखेका छौँ। काम गर्नेको मनोबल उच्च पार्दै लगिएको छ, मन्त्री थापाले भने।"
६४ हजार नगदसहित १३ जुवाडे पक्राउ,परासी : पश्चिम नवलपरासीको सुनवल नगरपालिका१२ भतौडीबाट प्रहरीले १३ जुवाडेलाई नगदसहित पक्राउ गरेको छ। स्थानीय बोलेन्द्र खड्काको पोल्ट्री फर्ममा जुवा खेलाइरहेको सूचना पाएपछि इलाका प्रहरी कार्यालय सुनवलको टोलीले त्यहाँ गएको थियो। जुवा खालबाट ६४ हजार ६ सय रुपैयाँसमेत बरामद भएको जिल्ला प्रहरी कार्यालयका प्रवक्ता नायब उपरीक्षक विरेन्द्र थापाले जानकारी दिए। पक्राउ परेका सबैलाई जुवा मुद्दामा कारबाही प्रक्रिया अघि बढाइएको प्रहरीले जनाएको छ।
"११ सीडीओसहित २६ को सरुवा, कस्को जिम्मेवारी कहाँ ?","काठमाडौं : गृहमन्त्रालयले ११ प्रमुख जिल्ला अधिकारीसहित २६ जना कर्मचारीको जिम्मेवारीमा हेरफेर गरेको छ।आइतबार २६ जना कर्मचारीलाई सरुवा गरेको गृहमन्त्रालयका सूचना अधिकारी उमाकान्त अधिकारीले जनाएका छन्। सर्लाहीका प्रमुख जिल्ला अधिकारी सहसचिव कृष्णप्रसाद रावतलाई सुनसरी सरुवा गरिएको छ।अरु कर्मचारीको फेरिएको जिम्मेवारी यस्तो छ। कुन जिल्लामा को? १ चन्द्रकला ओली मोरङबाट प्रजिअ (तेह्रथुम) २ लक्ष्मीदेवी होमागाइँ तेह्रथुमबाट (काभ्रे) ३ अर्जुन भण्डारी ताप्लेजुङबाट (मोरङ) ४ डोरेन्द्र निरौला इप्रका धरानबाट (ताप्लेजुङ) ५ चन्द्रबहादुर कार्की कालीकोटबाट (इप्रका धरान) ६ कृष्णप्रसाद पन्थ पाल्पाबाट प्रजिअ (प्युठान) ७ बद्रिनाथ गैरे प्युठानबाट (स प्रजिअ नुवाकोट) ८ कृष्णचन्द्र पौडेल झापाबाट (कालीकोट) ९ कृष्णबहादुर राउत प्रजिअ सर्लाहीबाट (प्रजिअ सुनसरी) १० रामेश्वर अर्याल कपिलवस्तुबाट (तनहुँ) ११ शम्भु ऐरी स प्रजिअ रूपन्देहीबाट (रापप विभाग) १२ मोहनबहादुर जिसी इप्रका साँखुबाट (प्रजिअ सर्लाही ) १३ ज्ञाननाथ ढकाल गृह मन्त्रालयबाट (प्रजिअ म्याग्दी) १४ युवराज कँडेल रापप विभागबाट (प्रजिअ दैलेख) १५ वेदनिधि खनाल गृह मन्त्रालयबाट (प्रजिअ सोलुखुम्बु) १६ वेदनिधि अधिकारी कारागार, सुन्धाराबाट (रुकुमपूर्व) १७ पुष्पराज पौडेल कारागार कार्यालय, सुन्धाराबाट (रुकुमपूर्व) १८ मित्रलाल शर्मा रुकुमपूर्वबाट (गृह मन्त्रालय) १९ नरेन्द्र राना सोलुखुम्बुबाट (गृह मन्त्रालय) २० लीलाधर अधिकारी म्याग्दीबाट (अध्यागमन, विमानस्थल) २१ खुमकान्त आचार्य गृह मन्त्रालयबाट (इलाका प्रशासन साँखु) २२ वसन्तराज पुरी स।प्रजिअ काभ्रेबाट (गृह मन्त्रालय) २३ तुलसीराम पौडेल स।प्रजिअ तनहुँबाट (गोरखा) २४ लक्ष्मी बाँस्कोटा प्रजिअ दैलेखबाट (कारागार कार्यालय सुन्धारा) २५ रुद्रनाथ देवकोटा मोरङबाट (अध्यागमन, त्रिभुवन विमानस्थल) २६ हीरादेवी पौडेल, गृहमन्त्रालय काठमाडौं उपसचिव (राष्ट्रिय परिचयपत्र तथा पञ्जीकरण विभाग) हेर्नुस् गृहको सूची"
बाघ संरक्षणमा सफलता,"काठमाडौं : बाघ संरक्षणमा नेपालले सफलता पाएको छ। प्रतिबद्धताअनुसार सन् २०२२ सम्ममा बाघको संख्या २ सय ५० पुर्याउनुपर्नेछ। त्यो लक्ष्य हासिल गर्न अब १५ वटा बढाउनुपर्ने चुनौती देखिएको छ। प्रतिबद्धता पूरा गर्न अझै तीन वर्ष बाँकी छ, राष्ट्रिय निकुञ्ज तथा वन्यजन्तु संरक्षण विभागका महानिर्देशक मनबहादुर खड्काले भने, सन् २०२२ को गणनामा बाघको संख्या लक्ष्यभन्दा बढी हुने अपेक्षा छ। वासस्थान र आहारालगायतमा ध्यान दिइएको महानिर्देशक खड्काले बताए। १३ देशले रूसको सेन्ट पिटर्सबर्गमा सन् २०१० मा बाघको संख्या दोब्बर बनाउने प्रतिबद्धता जनाएका थिए। नेपालले १ सय २१ बाट बढाएर २ सय ५० पुर्याउने लक्ष्य प्रतिबद्धता व्यक्त गरेको थियो। सन् २०१३ मा १ सय ९८ वटा पुगेको थियो। सन् २०१८ मा २ सय ३५ पुगेको छ। विश्व बाघ तथ्यांक २०१६ अनुसार भारतमा २ हजार २ सय २६, रूसमा ४ सय ३३, इन्डोनेसियामा ३ सय ७१, मलेसियामा २ सय ५०, नेपालमा १ सय ९८, थाइल्यान्डमा १ सय ८९, बंगलादेशमा १ सय ६, भुटानमा १ सय ३, चीनमा ७, भियतनाममा ५, लाओसमा २ वटा प्राकृतिक वासस्थानमा छन्। सन् २०१३ को गणनामा राष्ट्रिय निकुञ्जमध्ये बर्दियामा ५०, चितवनमा १ सय २०, शुक्लाफाँटामा १७, बाँकेमा ४, पर्सामा ७ बाघ थिए। त्यस्तै, सन् २०१८ मा बर्दियामा ८७, चितवनमा ९३, शुक्लाफाँटामा १६, बाँकेमा २१, पर्सामा १८ पुगेको थियो। चितवनमा २७ वटा घटेका थिए। शुक्लाफाँटामा एउटा घटेको थियो। बर्दियामा ३७, बाँकेमा १७ वटा बढेका थिए। नेपालमा बाघको संख्या १२१ बाट बढेर २३५ पुगेको छ। अब तीन वर्षमा १५ वटा बढाउनुपर्नेछ। बाघको संख्या वृद्धिमा निरन्तर लागिरहेको चितवन राष्ट्रिय निकुञ्जका प्रमुख संरक्षण अधिकृत वेदकुमार ढकालले बताए। मुख्य आहारा चित्तल, जरायो, बँदेल, मृग संरक्षणमा विशेष ध्यान पुर्याइएको उनको भनाइ छ। उनका अनुसार घाँसे मैदान, पानी पोखरीसमेत हेरक वर्ष विस्तार गर्दै लगिएको छ। चितवन निकुञ्जले बाघ संरक्षणमा क्याट अवार्ड पाइसकेको छ। बाघको संख्या बढ्दै जाने र वासस्थान सुधार गर्न सकेन भने वनबाहिरको क्षेत्रमा जाने चुनौती हुने बाघ संरक्षणकर्मीको भनाइ छ। सोहीअनुरूप हरेक निकुञ्जले वासस्थान सुधार गर्दै आएको महानिर्देशक खड्काले बताए। बाघ अवलोकनको उपयुक्त गन्तव्यका रूपमा बर्दिया राष्ट्रिय निकुञ्ज छ। कर्णाली र बबई नदीका बगर, उपत्यका, वन र घाँसे मैदान क्षेत्रमा बाघ रहेको निकुञ्जले जनाएको छ। यसैबीच सोमबार नेपालमा पनि विविध कार्यक्रम गरी विश्व बाघ दिवस मनाइँदै छ। हरेक वर्षको जुलाई २९ मा यो दिवस मनाउने चलन छ। पर्यटन प्रवद्र्धन गर्न बाघ संरक्षण भन्ने नाराका साथ सबै निकुञ्जले कार्यक्रम आयोजना गरेको विभागका सूचना अधिकारी विष्णुप्रसाद श्रेष्ठले बताए। उनका अनुसार राष्ट्रियस्तरको कार्यक्रम बाँकेमा मनाउने कार्यक्रम छ। जससँग जंगलका बाघ उपचार गर्न आउँथे बाँके निकुञ्जमा पानी अभाव, बाघको आहारा संकटमा बाघलाई डीप बोरिङको पानी ! मानव र बाघबीचको द्वन्द चुलिँदै बाघ आतंकले कैलालीका स्थानीय त्रसित जो भिडे बाघसँग लोप हुँदै बाघका उपप्रजाति"
हात्तीको आक्रमणबाट वृद्ध घाइते,"गुलरिया : जंगली हात्तीको आक्रमणबाट बर्दियामा एकजना वृद्ध घाइते भएका छन्।गेरुवा गाउँपालिका ३ खुटेना निवासी ७० वर्षीय भरथरे थारु हात्तीको आक्रमणमा परी घाइते भएका हुन्। सोमबार दिउँसो कर्णाली नदीको किनारमा बाख्रा चराउन गएका थारुलाई हात्तीले एक्कासी आक्रमण गरेको जिल्ला प्रहरी कार्यालय बर्दियाका प्रहरी उपरीक्षक राजेशनाथ वास्तोलाले जानकारी दिए। थारुको छाती, बाँया कुम र हातमा चोट लागेका छ।उपचारका लागि नेपालगञ्जस्थित नर्सिङ्गहोम पठाइएको उनले बताए।"
पोखरीमा डुबेर नाबालकको मृत्यु,विराटनगर : मोरङको धनपालथान गाउँपालिका७ मुस्लिम टोलका १५ महिने नाबालकको घर नजिकैको पोखरीमा डुबेर मृत्यु भएको छ। इलाका प्रहरी कार्यालय रंगेलीका प्रहरी निरीक्षक कवीन्द्र कार्कीका अनुसार पोखरीमा डुबेर मृत्यु भएको अवस्थामा बालकको शव भेटिएको हो। घरमा छाडेर अभिभावक काम गर्न खेतमा गएका बेला आइतबार नाबालक घरबाट हराएका थिए। बुवा सुवर्णका अनुसार खेतबाट फर्किएर खोजतलास गर्ने क्रममा राति १० बजे घर नजिकैको पोखरीमा डुबेर मृत्यु भएको अवस्थामा शव फेला परेपछि घटनाका बारेमा प्रहरीलाई जानकारी थियो। शव पोस्टमार्टमपछि सोमबार परिवारका सदस्यलाई जिम्मा लगाइएको छ। प्रनि कार्कीले घटनाका बारेमा अनुसन्धान भइरहेको जनाए।
विद्यालयमा ईपुस्तक,"इलाम : रोङ गाउँपालिका५ को उमा महेश्वर माध्यमिक विद्यालयका विद्यार्थी अहिले पाना पल्टाउनुको साटो सुन्ने र हेर्ने पुस्तकबाट ज्ञान लिन थालेका छन्। दुर्गम गाउँहरुमा ६ हजार ५ सय पुस्तक राखेर ईपुस्तकालय सञ्चालनमा ल्याएपछि त्यहाँ विद्यार्थीले प्रविधिको उपयोग गर्न थालेका हुन्। इन्टरनेट उपलब्ध नभएको सो विद्यालयका एक सय १० जना विद्यार्थीले सर्वरमार्फत पुस्तक पढ्ने प्रविधिको प्रयोग गरिरहेको शिक्षक कान्तिराम पन्तले जानकारी दिए। पन्तकाअनुसार रोङमा यो पहिलो प्रयोग हो। उनले भने विद्यार्थी र शिक्षकले मुख्य विषयको अध्ययनका लागि सजिलो उपाय प्रयोग गर्न पाएका छौ। ७ सय जीबी डाटामा दुई हजार पुस्तकहरु सुन्न पाउँछन् भने एक हजार ५ सय पुस्तक टेलिभिजनको स्कृनमा हेरेर सिक्ने गरेका छन्। सर्वरमा तीन हजार पुस्तक राखिएको छ। ईलाइब्रेरी सर्वरमा कक्षा १ देखी कक्षा १२ सम्मका बालबालिकाहरुका लागि पाठ्यक्रम राखिएको छ। कक्षा १ देखी ८ सम्मका लागि नेपाली र अंग्रेजी दुबै माध्यमका पाठ्यपुस्तकहरु अडियो, भिडियो र खेलको रुपमासमेत रहेको पन्तले बताए। विद्यार्थीको कक्षा, रुचिअनुसार अन्य सामग्रीसमेत रहेका छन्, उनले भने। सर्वरबाट राउटर जडान गरी एकैसाथ डेक्सटप, ल्यापटप र मोबाइलमासमेत चलाउन सकिन्छ। शिक्षा मन्त्रालय शैक्षिक जनशक्ति विकास केन्द्रले तयार पारेको प्रत्यक्ष शिक्षणमा आधारित श्रव्यदृश्य सामग्री भएकाले एसईईको तयारीमा रहेका विद्यार्थीका लागि शिक्षकको अनुपस्थितिमासमेत उपयोगी रहेको ईलाइब्रेरी सर्वरका मेची प्रतिनिधि सरोज लम्सालले बताए। रोङ गाउँपालिकाको सहयोगमा जडान गरिएको यो प्रविधि प्रभावकारी भएमा सबै विद्यालयमा जडान गरिने गाउँपालिका अध्यक्ष सम्शेर राईले बताए।"
"अष्ट्रेलियामा नेपाली विद्यार्थी चढेको कार दुर्घटना, दुईको मृत्यु, ३ घाइते","स्याङ्जा : अष्ट्रेलियमा कार दुर्घटना हुँदा स्याङजाका २ जना विद्यार्थीको मृत्यु भएको छ।अन्य ३ जना घाइते भएका छन्। अस्ट्रेलियाको राजधानी क्यानबेरा नजिकै शनिबार राति भएको कार दुर्घटनामा वालिङ नगरपालिका १० का समिक्षा सुवेदी र गल्याङ नगरपालिका ६ का गोपाल भण्डारीको ज्यान गएको हो। अस्ट्रेलियाको पर्यटकीय क्षेत्र स्नोई माउण्टेनमा हिउँ खेल्न जाने क्रममा उनीहरुले चलाएको कार मोनारो हाइवेमा दुर्घटनामा परेको थियो। विदाको समयमा साथीसँग हिउँ खेल्न हिँडेका १५ जनामध्ये ५ जना चढेको कार दुर्घटनामा परेको हो। उनीहरु ३ वटा कारमा थिए। अन्य १० जना खाना खाएर क्यानबेरामै बसेका थिए। तर, ५ जना भने राति नै स्नोई माउण्टेनतिर हिँडेको बताइएको छ। क्यानबेराबाट करिब २ घण्टा लाग्ने सो स्थानमा चाँडै पुग्ने उद्देश्यका साथ उनीहरु राति नै हिँडेको घाइते आश्विन कडेलले बताए। आफू निदाएकाले तत्कालै केही थाहा नपाएको उनको भनाई छ। दुर्घटनामा सख्त घाइते २ लाई हेलिकप्टरमार्फत लगेर उपचार भइरहेको र एकको भने स्थानीय अस्पतालमा उपचार भइरहेको जनाइएको छ। उनीहरुको अवस्था खतरामुक्त रहेको छ। मृतक दुवैजना डेढ वर्षअघि अष्ट्रेलिया गएको पारिवारिक स्रोतले जनाएको छ। जेहेन्दार, मेहनती र तिक्ष्ण बौद्धिक क्षमताका दुई होनाहार युवा विद्यार्थीलाई अल्पायुमै गुमाउनु परेकोमा स्याङ्जाबासी शोकमा डुबको छ।"
कांग्रेस र राजपाको अवरोध पछि प्रतिनिधि सभा बैठक स्थगित,"काठमाडौं : प्रतिपक्षी दल कांग्रेस र राजपाको अवरोध पछि प्रतिनिधि सभा बैठक स्थगित भएको छ।अब अर्को बैठक साउन १५ गते बस्नेछ। सोमबार बसेको बैठकमा प्रतिपक्षी दल नेपाली कांग्रेस र राष्ट्रिय जनता पाटीले अवरोध गरेका थिए। दिउँसो सबा १ बजे सुरु भएको बैठकमा सभामुख कृष्ण बहादुर महराले नियमित कारवाही अगाडि बढाउनसाथ कांग्रेस र राजपाका सांसदले उठेर विरोध जनाएका थिए। बाढी, पहिरो जस्ता जनसरोकारका विषयमा सरकार गम्भीर नभएको, प्रतिपक्षीले दर्ता गराएको जरुरी सार्वजनिक महत्वको प्रस्तावलाई उपेक्षा गरेको लगायतका विषय उठाई विपक्षी सांसदले विरोध जनाएका हुन् । विपक्षी सांसदले प्रहरीको गोलीबाट मारिएका नेत्रविक्रम चन्द विप्लव समूहका सर्लाही इन्चार्ज कुमार पौडेल र सर्लाही ईश्वरपुरका सरोजनारायण सिंहको न्यायिक छानबिनका लागि संसदीय समिति गठनको माग राख्दै नारावाजी गरिरहेका छन् । कांग्रेस र राजपाका सांसदले अहिले रोष्टम घेराउ गरेर नाराबाजी गरिरहेका छन्।अवरोधका कारण संसदको नियमित कारवाही अघि बढ्न सकेको छैन।"
बर्सातमा स्वस्थ रहने ५ तरिका,"बर्सातको मौसममा जमिनभित्र बस्ने धेरैजसो कीरा सतहमा आउँछन्। तिनले फलफूल, सागतरकारीलगायत खाद्य पदार्थलाई दूषित गर्छन्। त्यसैले यस मौसममा कुनै पनि फल वा सागतरकारी खानुअघि राम्ररी पखाल्नुपर्छ। वर्षा याममा कहिलेकाहीँ पानीका कारण संक्रमणको समस्या देखापर्छ। विशेष गरी बच्चाहरू चाँडै संक्रिमत हुन पुग्छन्। त्यसैले यस मौसममा बालबालिकादेखि वृद्धवृद्धा सबैले उमालेको पानी खानुपर्छ। लामखुट्टेलगायत बाट बच्न घरवरिपरि सरसफाइमा ध्यान दिनुपर्छ। बालबालिकालाई बर्सातको पानीमा भिज्न दिनु हुँदैन। स्कुलबाट फर्किंटा बाटोमा भिजे भने उनीहरूलाई तुरुन्त सफा पानीले नुहाइदिनुपर्छ। तातो खानेकुरा खान दिनुपर्छ। र, उनीहरूको खेल्ने स्थान पनि सफा राख्नुपर्छ। बच्चाहरूको रोग प्रतिरोधात्मक क्षमता कमजोर हुन्छ। विभिन्न रोगले उनीहरूलाई सजिलै आक्रमण गर्न सक्छन्। कुनै पनि मौसमी समस्या देखिएमा चाँडोभन्दा चाँडो चिकित्सकसँग सल्लाह लिनुपर्छ। बर्सातमा बालबालिकालाई विभिन्न स्वास्थ्य समस्याबाट बचाउन उनीहरूलाई फोहोरबाट टाढा राख्नुपर्छ।"
चोरीको रकमसहित पक्राउ,विराटनगर : चोरी गरेको रकमसहित विराटनगर महानगरपालिका१ बाट मोरङको कटहरी गाउँपालिका१ का २२ वर्षीय सुरज कामतलाई प्रहरीले पक्राउ गरेको छ। विराटनगर१ का मोतीराज दाहालको घरबाट साउन ७ गते १३ लाख ५० हजार रुपैयाँ चोरी भएको थियो। घर फुटाएर चोरी गरेको घटनामा कामतको संलग्नता पाइएपछि पक्राउ गरिएको मोरङ प्रहरीका प्रवक्ता डीएसपी राजकुमार खिउजुले बताए। उनका अनुसार चोरी भएको रकममध्ये कामतका साथबाट  लाख ८१ हजार रुपैयाँ नगद पनि बरामद भएको छ । साथबाट १ लाख पाँच हजार रुपैयाँ पर्ने सामसुङ कम्पनीको मोबाइल सेट पनि बरामद भएको छ। डीएसपी खिउजुले चोरी गरेकै रकमबाट मोबाइल खरिद गरेको अनुसन्धानका क्रममा पत्ता लागेको बताए। कामतविरुद्ध चोरी मुद्दा चलाउन सोमबार अदालतबाट म्याद थप गरेर बाँकी अनुसन्धान सुरु गरिएको जानकारी उनले दिए ।
"काठमाडौंमा बिहानै तेजिलो घाम, अस्वभाविक हो ?","काठमाडौं : शिक्षक पदमराज जोशी सधैजस्तो कलेज पढाउन बिहानै निस्के, अचानक उनको आँखामा असजिलोपना महसुस गरे। बिहानको घाम हेर्न उनलाई गाह्रो भयो। आँखा बिजाएजस्तो चिलाएजस्तो भयो। बिहानै नुहाएकोले चिसोले वा बाटोको धुलोले पनि होला भन्ने लाग्यो उनलाई। तर जब बाटोमा उनले साथीलाई भेटेर सोधे, उसले पनि त्यही समस्या बतायो। जोशीका साथीले त्यही भने, आज धेरै चम्किलो घाम छ, हेर्न सकिँदैन। सोमबार बिहान साढे ६ बजे घरबाट निस्किएका गंगबुका सरोज घिमिरे पनि चर्को र चम्किलो घाम देखेर अचम्बित बने। एक बिहानैको घामले उनलाई मध्यान्ह १२ बजेको आभास भयो। सोमबार बिहान धेरैले अनुभव गरेको समस्या हो। चम्किलो घामतिर हेर्दा धेरैले आँखा मिच्नुपर्ने अवस्था थियो। आपसमा धेरैले सोधिरहेका थिए, आज के भएको? घाममा हेर्न सकिँदैन। यो जिज्ञासा मौसम विभागसम्म पनि पुग्यो। विभागले सूर्यको तीब्रता केही अस्भाविकपना छ कि भनेर परीक्षण पनि गर्यो। काठमाडौंमा बिहानै लागेको चर्काे घाम । तस्बिर : विकास कार्की केहीदिन देखि दिनभरमा वर्षा, बदली र घाम लाग्ने भई मौसममा परिवर्तन देखिइरहेको छ। यसैबीच सोमबार बिहानै काठमाडौंमा सूर्यको चम्किलोपना निकै देखियो। केहीले आज सूर्य अस्वभाविक चम्किलो भएको र आँखा हेर्नलाई नै कठीन भएको भनेर चर्चा गरे। आजभन्दा अगाडी यस्तो कहिल्यै नभएको भन्ने जस्ता हल्ला पनि सुनिए। के सूर्य अरुदिनभन्दा बढी चम्किएको हो र? अरुदिनभन्दा सूर्य चम्किलो भएको भएपनि त्यो अप्रत्यासित भने नरहेको मौसम पूर्वानुमान महाशाखाले जनाएको छ। सूर्यको किरणको तीब्रता  (वाटमिटर स्क्वायर)मा नापिन्छ। मौसम पूर्वानुमान महाशाखाकाअनुसार एक सातामा शनिबार र सोमबार बिहान सूर्यको तीब्रता केही बढी देखिएको हो। ललितपुरको खुमलटार स्टेसनबाट मापन गर्दा शनिबार सूर्यको तीब्रता २१८  थियो। आज बिहान १७५  थियो। यो अरु दिनभन्दा बढी भएपनि त्यस्तो अप्रत्याशित नरहेको मौसमविद वरुण पौडेलले बताए। सूर्यको किरणको तीब्रता घटबढ भइरहन्छ मौसाविद् पौडेलले भनेयो कहिल्यै नहुने घटना भएको होइन, बिहानै चर्को घाम लाग्दा त्यस्तो अनुभव भएको हुनसक्छ। वर्षापछि वायुमण्डलमा रहेको डस्ट सफा हुँदा त्यसबेला पनि सूर्यको किरण चर्को हुने उनको भनाई छ। बादल लागिरहेका बेला बादलको बीचबाट सूर्य देखिँदा पनि किरण फोकस भएर अलि चम्किलो देखिने पौडेल बताउँछन्। सूर्यको तीब्रता दिनभरमै कयौं पटक घटबढ भइरहने र स्थानअनुसार फरक हुने पौडेलले जानकारी दिए। हल्ला गरेअनुसार काठमाडौंमा आज बिहानै देखिएको चम्किलो घाम नौलो घटना भने नभएको उनले स्पष्ट पारे।"
"कालिकोटको कालेखोलामा पहिरो, यातायात ठप्प","कालिकोट : जिल्लाको शुभकालिका गाउँपालिका वडा नम्बर १ स्थित कालेखोलामा पहिरो गएको छ। गएरातिदेखि आएको अविरल वर्षाका कारण कालेखोलामा पहिरो गएको हो। पहिरोले कर्णाली राजमार्ग पूर्ण रुपमा ठप्प भएको छ। कर्णाली राजमार्गको जुम्लासुर्खेत सडकखण्ड अन्तर्गत जिल्लाको शुभकालिका गाउँपालिकास्थित गगने खोलाको पहिरोले हरेक दिन राजमार्ग अवरुद्ध हुँदै आएको थियो। आइतबार नयाँ ठाँउमा पहिरो गएको हो। कालिकोटका प्रमुख जिल्ला अधिकारी चन्द्रबहादुर कार्कीले कालेखोलामा गएको पहिरोका कारण कर्णाली राजमार्ग पूर्ण रुपमा ठप्प भएको बताए।'कालेखोलामा ठूलो पहिरो गएको छ। तत्काल पहिरो पन्छाउन सकिने अवस्था छैन।' कार्कीले भने 'सानो डोजरले काम गर्न नसक्ने बताएपछि ठूलो मेसिन खोजी भइरहेको छ।' वर्षायाम सुरु भएसँगै कर्णाली राजमार्गमा सामान्य पानी पर्दा पनि पहिरो खस्ने समस्याले सवारी साधन तथा यात्रा गर्ने यात्रुहरुले सास्ती खेप्नु परेको छ। कालेखोलामा करिब ४० मिटर चट्टान फुटेर पूरै सडक भाँसिएको छ। कालेखोला पुलको छेउबाटै सडकको स्वरुप नै बिगारिदिएको छ। कर्णाली राजमार्गको घट्टेखोला, दहिखोला, गगने खोला, काले खोला, सुनार खोला, मोल्फा बजार, पिली, खल्लागाड लगायतका दर्जनौँ ठाँउमा दैनिक रुपमा पहिरो आउने र सडक अवरुद्ध हुने गरेको छ। प्रमुख जिल्ला अधिकारी कार्कीले भने, 'हामी पहिरो गएको स्थलमै छौँ। पहिरो जतिसक्दो छिटो पन्छाएर सडक खुलाउने प्रयास जारी छ। पहिरो पन्छाउन कम्तिमा दुई दिन लाग्न सक्छ।' मेल गरेर यातायात संचालन कर्णाली राजमार्गको कालेखोलामा पहिरो गएर यातायात सेवा अबरुद्ध भएपछि एक गाडीले अर्को गाडीलाई यात्रु मेल गरेर यातायात संचालन गरिएको छ। प्रमुख जिल्ला अधिकारी चन्द्रबहादुर कार्कीको नेतृत्वमा पहिरो स्थलमा गएको जिल्ला सुरक्षा समितिको टोलीले यात्रुहरुको सहजताका लागि एक गाडीबाट अर्को गाडीमा यात्रुहरु मेल गरेर यातायात संचालन गरिएको हो। जिल्ला प्रहरी प्रमुख डिएसपी बिनोद शर्माले पहिरो गएको स्थान कालेखोलामा माथिबाट आएको गाडीमा आएका यात्रुहरुलाई करिब १५ मिनेट पैदल हिडेपछि सुर्खेतबाट आएको गाडीमा यात्रुहरु मेल गरी सुर्खेत लैजाने र सुर्खेत तिरबाट आएको गाडीका यात्रुहरुलाई कालिकोटबाट आएको गाडीमा कालिकोट, जुम्लातिर पठाइरहेको जानकारी दिए। उनले भने, 'पहिरो तत्काल पन्छाउन सकिने अवस्था नभएकाले पहिरो स्थलमा व्यपक रुपमा प्रहरी परिचालन गरी यात्रुहरुलाई पहिरो पार गराउने र पहिरो पन्छाउने कार्य भईरहेको छ।' कालेखोलाको पहिरो निरीक्षण गर्दै प्रमुख जिजल्ला अधिकारी सहित जिल्ला सूरक्षा समिति। सोमबार बेलुकासम्म सडकको ट्याग खोल्ने गरी कामलाई तिब्र बनाइएको छ। वर्षेनी वर्षायाम लागेसँगै हरेक राति पहिरो खस्ने र बिहान पहिरो पन्छाएर सडक खुलाउने गरिएको कर्णाली राजमार्गमा प्रहरीको काम नै पहिरो पन्छाउने भएको उनले बताए। कर्णाली राजमार्गका विभिन्न ठाँउमा पटकपटक पहिरो जाँदा राजमार्ग अवरुद्ध हुँदै आएपनि पहिरोको दीर्घकालीन व्यवस्थापनका बिषयमा सम्बन्धित निकायले चासो नदेखाउँदा यात्रुहरुले सास्ती खेपिरहेका छन्। मालबाहक गाडी थन्किए कर्णाली राजमार्गमा सामान ढुवानी गर्ने मालबाहक गाडीहरु सडकमै थन्किएका छन्। यात्रुबाहक बसका यात्रुलाई पठाइएपनि मालबाहक गाडीहरु ठाँउको ठाँउ सडक छेउमै थन्किएका छन्। कर्णाली राजमार्गको कालेखोला आसपास तथा दहिखोला, हुल्म, जिते बजारमा मालवाहक गाडीहरु सडकमै रोकिएका छन्। कर्णाली राजमार्गमा विगत ७ वर्षदेखि ट्रक चलाइरहेका चालक शेर थापाले वर्षायाम लागेसँगै वर्षेनी सास्ती खेप्नु परेको बताए। उनले यात्रुबाहक गाडीहरुले यात्रुलाई जहाँको तही झारेर फर्किन पाउने भएपनि आफुहरुले सडक नखुल्दासम्म पहिरोस्थलमै कुर्नु पर्दा समस्याहरु भोग्नु परेको बताए। उनले भने, 'निकै साघुँरो सडक छ, कुनै ठाँउमा अर्कोतिरबाट आएको गाडीसँग जम्काभेट हुँदा साइड दिनकै लागि आधा किलोमिटरसम्म ब्याक हुनुपर्छ।' हिलाम्मे सडकमा ट्रक फसेर उकास्नै मुस्किल पर्ने उनले बताए।"
लोप हुँदै बाघका उपप्रजाति,"गुलरिया : बाघका पाँच उपप्रजाति लोपोन्मुख अवस्थामा पुगेका छन्। विश्वमा नौ उपप्रजातिका बाघ छन्। तीन उपप्रजाति भने लोपै भएका छन्। अर्को एक उपप्रजाति प्राकृतिक वासस्थानबाट हराइएपछि चिडियाखानामा राखेर वैज्ञानिकले प्रजनन् कार्य सुरु गरेका छन्। राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत रविन कडरियाका अनुसार सन् १९४० को दशकमा बाली, १९७० मा क्यास्पियन र १९८० मा जाभान बाघ लोप भएका थिए। उनका अनुसार साउथ चाइना बाघ चीनका चिडियाखानामा राखेर प्रजनन् कार्य गर्न थालिएको छ। यसको संख्या ६५ छ। दक्षिणपश्चिमी चीन, थाइल्यान्ड, लाओस्, भियतनाम, कम्बोडियामा पाइने इन्डोचाइनिज बाघको अवस्था पनि नाजुक रहेको उनले बताए। यसको संख्या २ सय ३ वटा छ। मलेसियाको दक्षिण र केन्द्रीय प्रायद्वीपमा पाइने मलायन २ सय ५० को हाराहारीमा छन्। रूसको पूर्वी भाग चीनको उत्तर कोरियासँग जोडिएको सीमावर्ती क्षेत्रमा सीमित साइबेरियन ४ सय ३३ वटा छन्। इन्डोनेसियाको सुमात्रा टापुमा पाइने सुमात्रान ३ सय ७१ वटा रहेको अनुमान छ। बाघको संख्यामा ९६ र वासस्थानमा ९३ प्रतिशतले कमी आएको संरक्षण कार्यक्रमका अधिकृत श्याम थापाले बताए। उनका अनुसार अस्तित्वमा रहेका ६ उपप्रजातिका बाघ नेपाल, भुटान, म्यान्मार, भियतनाम, मलेसिया, चीन, इन्डोनेसिया, रूस, बंगलादेश, भारत, थाइल्यान्ड, लाओस, कम्बोडिया गरी १३ देशमा पाइन्छन्। पाटेबाघ नेपाल, भारत, भुटान र बंगलादेशका संरक्षित क्षेत्रमा मात्र पाइन्छन्। दुर्लभ पाटे बाघ मर्यो बाँके निकुञ्जमा पानी अभाव, बाघको आहारा संकटमा बाघलाई डीप बोरिङको पानी ! मानव र बाघबीचको द्वन्द चुलिँदै जो भिडे बाघसँग"
विषालु च्याउ खाँदा बिरामी परेका रोल्पाका तीनजनाकै मृत्यु,रोल्पा : विषालु च्याउ खाँदा बिरामी भएका रोल्पामा एकै घरका तीनजनाको मृत्यु भएको छ। लुंग्री गाउँपालिका६ पाटेगुम्चालका उनीहरुको उपचारका क्रममा मृत्यु भएको हो प्रहरी नायव उपरीक्षक दिपक खड्काले जानकारी दिए। गुम्चालकी २५ वर्षीया पुरमला बुढाथोकी र उनकी ७ वर्षीया छोरी सुनिता र ४ वर्षीया छोरा पुष्करको मृत्य भएको हो। छिमेकी भिमसर पुनका अनुसार पुरमलाको भैरहवा मेडिकल कलेजमा उपचारका क्रममा सोमबार बिहान निधन भएको हो। छोरी सुनिताको साउन १२ गते दिउँसो ४ बजे मेडिकल कलेजमै मृत्यु भएको थियो। छोरा पुष्करको साउन ११ गते लुम्बिनि अञ्चल अस्पतालमा उपचारका क्रममा मृत्यु भएको हो। आफन्त नने पुनका अनुसार साउन ८ गते बेलुका विषालु च्याउ खाएर उनीहरु बिरामी भएका थिए। गोठमा बस्दै आएका उनीहरुले जंगलबाट च्याउ ल्याएर खाएका थिए। बिरामी भएको थाहा पाएर आफन्तले स्थानीय मेडिकलमा लगेका थिए।
कस्तो छ आजको मौसम ?,काठमाडौं : मनसुनी गतिविधि सक्रिय हुने क्रम विस्तारै कम हुँदै गएको छ। मनसुनको न्यून चापिय रेखा नेपालको तराई भुभागभन्दा दक्षिणतिर रहेकोले मनसुन गतिविधि कमजोर हुँदा वर्षा कम हुने मौसमविद्ले बताएका छन्। सोमबार देशभर सामान्य बदली रहि देशका केहि स्थानमा हल्कादेखि मध्यम वर्षा हुने जल तथा मौसम पूर्वानुमान महाशाखाले जनाएको छ। अहिले सामान्य बदली भएर देशका पश्चिमि र पहाडी भूभागका केहि स्थानमा वर्षा भइरहेको छ। राति पनि देशका केहि स्थानमा हल्कादेखि मध्यम वर्षा हुने जल तथा मौसम पूर्वानुमान महाशाखाले जनाएको छ।
उद्योगले निस्कासन गरेपछि दुई सय मजदुर अलपत्र,"वीरगन्ज : वीरगन्ज २४ रामगढवामा रहेको एसियन डिष्टिलरी उद्योगले कर्मचारी र मजदुरको संख्यामा कटौती गरेपछि करिब २ सय मजदुर र कर्मचारी दुई सातादेखि अलपत्र परेका छन्। मदिराको बिक्री कम भएर उद्योग घाटामा गएकाले मजदुरको आर्थिक भार थेग्न नसक्ने अवस्था सृजना भएको भन्दै उद्योग व्यवस्थापनले २ सय ४७ मध्ये ६ जना कर्मचारी र एक सय ९७ जना मजदुर गरी २ सय ३ जनालाई उद्योगबाट हटाएको हो। उद्योग व्यवस्थापनले कर्मचारी कटौतीको सूचना सार्वजनिक गरेको भोलि पल्ट असार ३१ गते देखि नै निस्कासनमा परेका मजदुर र कर्मचारी पुर्नवहाली नभए उपदानको माग गर्दै उद्योगको मुल गेटमै धर्नामा बसेका छन्। मजदुर कर्मचारी उद्योगको धर्नामा बसेकै दिनदेखि उद्योग पनि बन्द रहेको छ। मजदुर र कर्मचारी धर्नामा बस्नु भन्दा पहिले नै उद्योग व्यवस्थापन आफैले मुल गेटमा ताल्चा लगाएर उत्पादन बन्द गरेको आन्दोलनरत मजदुर मध्येका रामबाबु सिंहले बताए। 'दुई हप्तादेखि निरन्तर गेटमा आएर धर्ना दिइरहेका छौं, असार महिनाको तलब पनि पाएका छैनौं, धर्नामा बसेका मजदुर जीउत राउतले भने, 'घरमा रासनपानी पनि सकिएको छ, बालबच्चा अब भोकै पर्ने अवस्था आइसकेको छ। निस्कानमा परेका अर्का मजदुर नन्दलाल बैठाले भने, 'सात वर्ष यहि काम गरियो, अहिले अचानक उद्योगले हटाइ दियो, अब भनेकै बेला अन्त काम पनि पाइदैन, बालबच्चा कसरी पाल्ने चिन्ताले सताइरहेको छ।' आन्दोलनरत कर्मचारी र मजदुरले उद्योगबाट हटाइएकालाई जति वर्ष काम गरेका छन् त्यति नै समय बराबरको तलब भत्ता जोडेर उपदान दिनुपर्ने माग गरेका छन्। तर उद्योग व्यवस्थापनले भने उद्योगले श्रमऐन अनुसारको उचित क्षतिपूर्ति र उपदान मात्र दिने अडान राख्दै आएको छ। आन्दोलनको अगुवाइ गरिरहेका मजदुर रामबाबु सिंहले उद्योग घाटामा गएको बाहनामा उद्योग व्यवस्थापनले दुई सय मजदुर र कर्मचारीलाई उद्योगबाट निकालेर अलपत्र पारेको गुनासो गरे। 'वर्षौदेखि काम गर्दै आएका हामीलाई कामबाट निकालियो, अब हामी कहाँ जाने के गर्ने भन्ने बाटो नै देखेका छैनौं, उनले भने, 'हाम्रो पहिलो माग भनेको हामीलाई पुर्नवहाली गर्नुपर्छ, यदि अवकाश नै दिने हो भने उचित उपदान दिएर मात्र विदाइ गर्नुपर्छ।' उद्योगका महाप्रबन्धक उदयराज विष्टले उद्योगबाट उत्पादित मदिरा बिक्री नभएको र आर्थिक व्ययभार बढ्दै गएपछि उद्योगमा कार्यरत कर्मचारी तथा मजदुरलाई उचित क्षतिपूर्ति दिएर विदा गर्ने निर्णय गरेको बताए। अघिल्लो आर्थिक वर्ष २०७४०७५ मा जम्मा २ सय दिन मात्र उद्योग चलेको र गत आर्थिक वर्ष २०७५०७६ मा दिनमा चार घण्टाको दरले १ सय २८ दिन मात्रै उद्योग संचालन भएकोले वर्षेनी आर्थिक भार बढ्दै जाँदा कर्मचारी र मजदुरको संख्या कटौती गर्नुपरेको उनले बताए। 'मजदुरले श्रम ऐनले तोकेकोभन्दा कयौं गुणा बढी सेवा सुविधा मागेका छन्, जुन उद्योगले दिन सक्ने अवस्था नै छैन ',महाप्रबन्धक विष्टले भने। साउन ९ गते जिल्ला प्रशासन कार्यालय पर्सामा उद्योग व्यवस्थापन र आन्दोलनरत मजदुरहरु बिच वार्ता भएपनि निष्कर्ष ननिस्किएको मजदुर सिंहले बताए। अब फेरि १५ गते जिल्ला प्रशासन कार्यालयमै वार्ताका लागि बोलाइएको छ, उनले भने, ' यदि त्यो दिनको वार्तामा पनि हाम्रो माग पुरा गरिएन भने हामी अझ सशक्त आन्दोलनमा जान्छौं किन कि यो हाम्रो रोजीरोटीको सवाल हो।'"
सुन्दरीजलमा बोलबम (फोटो फिचर),काठमाडौं : आज साउन महिनाको दोस्रो सोमबार भगवान शिवका भक्तजनहरूले सुन्दरीजलमा पूजा गरेका छन्। साउन महिनाको हरेक सोमबार परिवारको उन्नतिको कामनासहित भगवान शिवको पूजा गर्ने प्रचलन छ। बोलबम भक्तजनहरू पशुपतिनाथमा चढाउने जल लिन सुन्दरीजलसम्म जान्छन् । सुन्दरीजलबाट पशुपतिसम्म उनीहरु पैदल आउने गर्छन् । त्यहाँबाट ल्याएको 'पवित्र' जल पशुपति मन्दिरमा चढाउने गर्छन्।
कुलोमा डुबेर मृत्यु,विराटनगर : कुलोमा डुबेर मोरङको कानेपोखरी गाउँपालिका५ का ४२ वर्षीय तेजेन्द्र अधिकारीको सोमबार मृत्यु भएको छ। इलाका प्रहरी कार्यालय पथरीका डीएसपी लक्ष्मीराज अधिकारीका अनुसार मादक पदार्थ सेवन (मापसे) गरी बिहान ११ बजे घर नजिकै रहेको फलैँचामा बसिरहेको अवस्थामा त्यहाँबाट लडेर उनी कुलोमा परेका थिए। अत्यधिक मापसे गरेका कारण लडेका ठाउँबाट उठ्न नसक्दा कुलोमै डुबेर मृत्यु भएको उनको भनाइ छ। प्रहरीले घटनाका बारेमा अनुसन्धान भइरहेको जनाएको छ।
माछा मार्न गएका ९ जना प्रहरी नियन्त्रणमा,"स्याङ्जा : खोलामा माछा मार्न गएका ९ जनालाई प्रहरीले नियन्त्रयणमा लिएको छ। चापाकोट नगरपालिका ५ स्थित ज्याग्दी खोलामा माछा मार्न गएका स्थानीयको समूहलाई प्रहरीले पक्राउ गरेको हो। उक्त समूहसँग माछा मार्न प्रयोग हुने बिष्फोटक पदार्थ भेटेपछि प्रहरीले पक्राउ गरेको हो।९ जनालाई नियन्त्रणमा लिई 'बिष्फोट पदार्थसम्बन्धी कसुर' मुद्धा चलाएको प्रहरी नायब उपरीक्षक नविनकृष्ण भण्डारीले जानकारी दिए। पक्राउ पर्नेमा चापाकोट नगरपालिका ३ निवासी सागर हमाल, प्रवेश हमाल, हेमलाल थापा, सुनिल कुवर, प्रदीप हमाल, खेम थापा, राजेन्द्र हमाल, दिपेन्द्र थापा र खिमबहादुर मल्ल रहेको प्रहरीले जनाएको छ । माछा मार्ने क्रममा उनीहरुले सलाइको काँटीमा प्रयोग हुने बारुदजस्तो देखिने प्लाष्टिकको डोरीले बेरेर माछा मारेको देखेपछि प्रहरीले पक्राउ गरेको हो।"
बाढीले बगाएको भप्सी पुल अझै सञ्चालनमा आएन,महोतरी : पूर्वपश्चिम राजमार्ग अन्तरगत महोतरीको भप्सी खोलामा आएको बाढीले बगाएको भप्सी पुल सञ्चालनमा ढिलाइ भएको छ । असार २८ गते आएको बाढीले बगाएको भप्सी पुल ७ दिनमा बेलीब्रिज फिट गरेर सञ्चालन गरिने भनिए पनि हालसम्म बनेको छैन। पुल नबन्दा यातायात सञ्चालनमा कठिनाइ उत्पन भएको जिल्ला ट्राफिक प्रहरी कार्यलय बर्दिबासका प्रहरी निरीक्षक प्रकाशबहादुर सिंहले बताए । भप्सी पुलको लम्बाइ कुल ५० मिटर थियो । असार २८ गते भप्सी खोलामा आएको बाढीले २५ मिटर पुल बगाएको सिंहले जानकारी दिए । पुन सोही ठाउँमा ५० मिटरको बेलीब्रिज बन्ने उनले बताए । पुल नबन्दा साउनको सोमबारमा बर्दिबासमा लाग्ने सोमबारे मेला भर्न आउने यात्रुले अत्याधिक कठिनाइ भोग्नुपरेको यात्रुले बताएका छन् ।
प्रविधिमैत्री बन्दै सामुदायिक विद्यालय,"परिचन्द्र खत्री। रुकुमपश्चिम : जिल्लाका सामुदायिक विद्यालयले विद्यार्थी आकर्षण बढाउन प्रविधिमैत्री बनाउन थालेका छन्। संस्थागत विद्यालयमा विद्यार्थी तानिरहेका बेला सामुदायिकले पनि शिक्षणमा आधुनिक प्रविधि अपनाएपछि विद्यार्थीको आकर्षण बढ्न थालेको छ। विद्यार्थी खोज्नुपर्ने अवस्थामा पुगेकाबेला आधुनिक प्रविधि भित्रिएसँगै अभिभावकको रोजाइमा सामुदायिक विद्यालय पर्न थालेका छन्। सदरमुकाम खंलगामा रहेको त्रिभुवन जनता माध्यामिक विद्यालयले हाल प्रविधिसँग जोडिएर पढाउन थालेको बताएको छ। इन्जिनियरिङ संकायसमेत पढाइ भइरहेको यो विद्यालयमा तीन वटा कम्प्युटर ल्याव छन्। यस्तै चक र डस्टर विस्थापित गर्दै विद्यालयले प्रोजेक्टरको प्रयोगबाट पठनपाठन सुरु गरेको हो। डिजिटल हाजिरी, सीसी क्यामेराबाट निरीक्षण र कम्प्युटर प्रणालीबाट पढाइ हुने गरेको छ। इन्जिनियरिङ र विज्ञान संकायतर्फ यसअघि नै कम्प्युटर ल्यावको व्यवस्था गरेको विद्यालयले हाल कक्षा ६ देखि १० सम्म कम्प्युटर विषय रोजेका विद्यार्थीहरुका लागि पनि कम्प्युटर ल्यावको व्यवस्था गरेको छ। प्राविधिक पढ्दै गरेका छविलाल खत्री विद्यालयले व्यवस्था गरेको प्रयोगात्मक समाग्रीबाट पठनपाठनमा सहज भएको बताउँछन्। गाउँकै सामुदायिक विद्यालयमा आधुनिक प्रविधिमार्फत पढ्न पाएपछि गुणस्तरीय शिक्षाका लागि कुनै सहर वा संस्थागत विद्यालय धाउने बाध्यता हटेको खत्रीले उल्लेख गरे। विद्यालयमा अहिले २१ वटा कम्प्युटर र दुई वटा ल्यापटपसहितको ल्याव स्थापना गरिएको प्रध्यानाध्यापक हरिप्रसाद खनालले जानकारी दिए। योसँगै विद्यालयमा १० वटा सीसी क्यामेरा, डिजिटल हाजिरी र दुई थान प्रोजेक्टरको व्यवस्था गरिएको छ। मुसिकोट नगरपालिकाका शिक्षा अधिकृत विनाराम खड्काले विद्यालयको मागका आधारमा आफूहरुले सहयोग गर्ने गरेको बताए। उनकाअनुसार प्रविधिमैत्री विद्यालय निर्माणका लागि नगरका ११ वटा विद्यालयले आवेदन दिएका छन्। त्यस्तै मुसीकोट नगरपालिका९ मा पनि सरकारी विद्यालय प्रविधिमैत्री बन्दै गएका छन्। वडाले चार वटा विद्यालयलाई प्रविधिमैत्री बनाउने भएको हो। डिजिटल हाजिरी, कम्प्युटर, प्रिन्टर, इन्टरनेट, सोलार, पेनड्राइभ लगायतका सामग्रीहरु वडाले सबै विद्यालयलाई वितरणसमेत गरेको छ। विशेषगरी वडाका विद्यालयहरुमा प्रविधिको प्रयोगबाट पठनपाठन गराई शिक्षाको गुणस्तर विकास गर्ने र विद्यार्थी तथा शिक्षकहरुलाई प्रविधिमा अभ्यस्त गराउने उद्देश्य राखिएको वडाध्यक्ष नविन ओलीले बताए। रुकुमपश्चिमः हाल प्रविधिमैत्री बनेको त्रिभुवन जनता मावि।"
