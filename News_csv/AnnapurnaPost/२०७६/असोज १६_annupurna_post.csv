शीर्षक,विवरण
निजी क्षेत्रका व्यवहारिकता हेर,"सरकारले चालु आर्थिक वर्षदेखि कार्यान्वयन गर्ने गरी एकैपटक धेरै नियमनको व्यवस्था ल्याएको छ। व्यावहारिकतालाई नहेरी एकमाथि अर्को नियमनका कारण निजी क्षेत्रमाथि सरकारले भार थपेको टिप्पणी भइरहेको छ। निजी क्षेत्रमाथि चुस्त नियमन हुनुपर्छ र निजी क्षेत्रले पनि नियम, कानुन अधीनस्थ भएर उद्यम व्यवसाय चलाउनुपर्छ। नियमन गर्ने नाममा निजी उद्यम र व्यवसायका व्यावहारिक समस्यालाई सरकारले अनदेखा गर्नु हुँदैन। सरकारले चालु आर्थिक वर्षदेखि फर्म कम्पनीको एक हजार रुपैयाँमाथिको खर्चमा प्यान बिल अनिवार्य गर्ने, कार्यालयमा तलब लिने सबैको प्यान बिल अनिवार्य गरेको छ। एक हजार रुपैयाँ खर्चमा प्यान बिल व्यावहारिक भएन भनेर निजी क्षेत्रले विरोध गरिरहेको छ। फेरि सानादेखि ठूला उद्यम व्यवसायलाई एउटै डालोमा राखेर व्यवहार गरिएको छ। ठूला उद्यम र व्यवसायका लागि सरकारले जारी गरेको प्यानसम्बन्धी नियम, आयातीत वस्तु र आन्तरिक उत्पादनको ओसारपसारमा भेहिकल कन्साइन्मेन्ट ट्र्याकिङ सिस्टम लागू गर्न गाह्रो छैन। यसका अतिरिक्त पनि एकपछि अर्को नियमन बढाइएको छ। यसै वर्षदेखि औद्योगिक र व्यावसायिक प्रतिष्ठानलाई सामाजिक सुरक्षा कोषमा दर्ता हुन अनिवार्य गरिएको छ। कर्मचारीको तलबबाट ११ प्रतिशत र प्रतिष्ठानबाट २० प्रतिशत थपेर सामाजिक सुरक्षा कोषमा जम्मा गर्नुपर्छ। यी सबै व्यवस्थाले व्यवसायको लागत बढाइरहेको छ। एक त नेपालमा व्यावसायिक लागत उच्च छ र प्रतिस्पर्धी क्षमता कम छ भनेर विदेशी लगानीकर्ता हच्किरहेका छन्। सरकारले भने उद्यमव्यवसायमा एकपछि अर्को नियम लागू गर्ने कठोर कानुन निर्माण गर्ने क्रमलाई तीव्रता दिएको छ। सरकारले पैत्रिक सम्पत्तिमा समेत कर लगाउने गृहकार्य सुरु गरेपछि निजी क्षेत्र यसबाट झनै तर्सिएको छ। उपभोक्ता हित संरक्षणसम्बन्धी कानुन, राजस्व चुहावट नियन्त्रणसम्बन्धी विधेयकलगायतका कानुनमा निजी क्षेत्रलाई बेवास्ता गरी एकपक्षीय कानुन निर्माण गरिएको गुनासो निजी क्षेत्रले गर्दै आएको छ। हालै कम्पनी रजिस्ट्रारको कार्यालयले कम्पनी रजिस्ट्रारमा दर्ता भई सञ्चालनमा आएका सबै उद्यमव्यवसायले आफूसँग कारोबार गर्नेको विवरण राख्नुपर्ने ग्राहक पहिचान (केवाईसी) सम्बन्धी व्यवस्था लागू गर्ने सूचित गरेको छ। निजी क्षेत्रलाई दिएका सुविधा कटौती गर्ने, विभिन्न कानुन र नियमनबाट निजी क्षेत्रलाई कस्दै लैजाने सरकारी नीतिले निजी क्षेत्र अनुत्साहित देखिएको छ। निजी क्षेत्रलाई प्रोत्साहित गरेर उत्पादन विस्तार, रोजगार सिर्जनामा लगाउनुपर्ने हो। कतिपय देशले निजी क्षेत्र र सरकारको साझेदारीमा (पब्लिक प्राइभेट पार्टनरसिप) मा ठूला पूर्वाधार आयोजनासमेत कार्यान्वयन गरिरहेका छन्। यस्तो अवस्थामा सरकारले निजी क्षेत्रलाई माइनस गरेर आफ्नो भूमिका मात्र विस्तार गर्दा यसबाट समृद्धिको लक्ष्यमा पुग्न सकिँदैन। समृद्धिको लक्ष्य हासिल गर्न निजी क्षेत्रलाई प्रोत्साहित गर्न जरुरी छ। कानुन निर्माण गर्दा र नियमन जारी गर्दा निजी क्षेत्रसँग परामर्श र राय लिन अत्यावश्यक छ। आज संसारभर विवेकशील नियमनको अभ्यास छ। अहिले साना, मझौला, लघु र घरेलु उद्यमका समस्याप्रति सरकार उदासीन देखिन्छ। यस्ता साना उद्यम व्यवसायमा कम्प्लायन्स बढाएर उनीहरूलाई उठ्नै नसक्ने वातावरण बनाउने नीति सच्याउन जरुरी छ। सान्दर्भिकता र व्यावहारिकताका आधारमा विवेकशील नियमन गर्दा यसले उद्यम, व्यवसायलाई फैलिन मद्दत गर्छ। निजी क्षेत्रको विस्तार भए मात्र सरकारको राजस्व वृद्धि हुने हो। त्यसकारण सरकारले पहिले व्यवसायलाई फैलन दिने या अति नियमन गरेर निचोर्ने भन्ने छनोट गर्न जरुरी छ। निजी क्षेत्रको विकास र फैलावटको लाभ दीर्घकालीन हुन्छ।"
राजस्वका अधिकांश परिसूचक नकारात्मक,"काठमाडौं : आर्थिक वर्ष २०७६७७ को बजेटपछिको पत्रकार सम्मेलन गर्दै अर्थमन्त्री डा युवराज खतिवडाले भनेका थिए, आयात घट्दा घटेको राजस्व आन्तरिक उत्पादनबाट पूर्ति गर्छाैं। तर, आर्थिक वर्षको दुई महिनामै आन्तरिकतर्फका राजस्वका परिसूचक नकारात्मक देखिएका छन्। बढीभन्दा बढी राजस्व उठाउने गरी सरकारकारले लक्ष्य राख्ने गर्छ। स्रोत बढाउन गत वर्षभन्दा राजस्व बढाउने गरी कार्यक्रम तय हुन्छन्। तर, चालु आर्थिक वर्ष सरकारले लक्ष्यअनुसार राजस्व त उठाउन सकेननै, राजस्वका प्रमुख परिसूचकमध्येका अधिकांश नकारात्मक देखिएका छन्। चालु आर्थिक वर्षको पहिलो दुई महिनामा मूल्य अभिवृद्धि करबाहेकका सबै परिसूचक नकारात्मक छन्। आन्तरिक बिक्रीवितरण, आयव्ययमा लाग्ने करको जिम्मेवार निकाय आन्तरिक राजस्व विभागका अनुसार गत आर्थिक वर्षको पहिलो दुई महिनाको तुलनामा यस अवधिमा ती परिसूचक नकारात्मक छन्। आयातमुखी अर्थतन्त्रमा आन्तरिकतर्फको राजस्व संकलनमा गिरावट आउनु अर्थतन्त्रका लागि नकारात्मक संकेत भएको अर्थविद् बताउँछन्। सबैभन्दा बढी गिरावट आयकर शीर्षकका परिसूचकमा देखिएको छ। व्यक्तिगत आयकरतर्फ सबै परिसूचक सकारात्मक देखिए पनि गत वर्षको सोही अवधिको तुलनामा सुस्त देखिएको छ। व्यक्तिगततर्फको व्यक्तिगत आयकर र तलबबापतको राजस्व वृद्धि सुस्त छ। यस अवधिमा कर्पाेरेट पुँजीगत लाभकरमा २४ प्रतिशत गिरावट आएको छ। गत वर्ष सोही अवधिमा सात करोड रुपैयाँ पुँजीगत लाभकर उठाएको थियो। अघिल्लो आर्थिक वर्षको पहिलो दुई महिनाको तुलनामा यो ८६ प्रतिशत बढी हो। उक्त अवधिमा तीन करोड ७६ लाख रुपैयाँ उठेको थियो। लाभांश ६७ प्रतिशत कम दुई महिनामा लाभांश संकलनमा भारी गिरावट आएको छ। गत आर्थिक वर्षको पहिलो दुई महिनामा एक अर्ब लाभांश संकलन गरेको थियो। अघिल्लो आवको सोही अवधिको तुलनामा यो ४०५ प्रतिशत बढी हो। अघिल्लो आवको यस अवधिमा २० करोड रुपैयाँ संकलन भएको थियो। यसपालि जम्मा ३४ करोड रुपैयाँ मात्रै संकलन भएको छ। यो गत आवको तुलनामा ६७ प्रतिशत कम हो। आर्थिक वर्षको अन्तिममा राजस्वको लक्ष्य बढी देखाउन सरकारले लाभांश बाँड्नु अघिनै तान्ने गरेकाले यस अवधिमा लाभांश कम देखिने गरेको अर्थ मन्त्रालयका एक अधिकारीले बताए। उनले भने, आर्थिक वर्षको अन्तमा सरकारलाई राजस्व बढी देखाउनुपर्ने दबाव हुन्छ। त्यसैले अहिले लाभांशबापतको आयकर कम देखिन्छ। अन्तःशुल्कमा धक्का आन्तरिक उत्पादन तथा बिक्रीबापतको अन्तःशुल्क संकलनमा सरकारलाई धक्का पुगेको छ। मदिरा, बियर तथा अन्य औद्योगिक उत्पादनबापतको अन्तःशुल्क संकलनमा गिरावट आएको छ। मदिराबापतको अन्तःशुल्क संकलनमा २० प्रतिशत कमी आएको छ। यद्यपि, चुरोट, सुर्ती र बिडीले अन्तःशुल्क संकलन भने सकरात्मक छ। सुर्तीजन्य वस्तुको उत्पादन तथा बिक्रीबापतको अन्तःशुल्क संकलनमा ८९ प्रतिशत वृद्धि भएको छ। तीन अर्ब ६० करोड रुपैयाँ यस्ता वस्तुबापत संकलन भएको विभागले जानकारी दिएको छ। गत आर्थिक वर्षमा ७१ प्रतिशतसम्म अन्तःशुल्क संकलनमा वृद्धि गराएको औद्योगिक उत्पादनले यसपाली ७ प्रतिशतले बढेको छ। भ्याटमा सुधार मूल्य अभिवृद्धि करमा भने परिसूचक सकारात्मक छन्। उत्पादनतर्फ ३२ प्रतिशतसम्म भ्याट संकलन वृद्धि भएको छ। गत वर्ष सोही अवधिमा दुई प्रतिशत मात्रै भ्याट संकलन बढेको थयो। यस्तै बिक्रीवितरणमा पनि ३३ प्रतिशत वृद्धि भएको छ। अन्य शीर्षकमा पनि भ्याट संकलन सकारात्मक देखिएका छन्।"
प्रदूषण गराउने नौ उद्योग कारबाहीमा,"काठमाडौं : वातावरण प्रदूषण गराउने उद्योग नौ उद्योग कारबाहीमा परेका छन्। अनुगमनका क्रममा वातावरण संरक्षण ऐन, नियमावली, मापदण्ड, निर्देशिका पालना नगर्ने, वातावरणीय प्रभाव मूल्यांकन स्वीकृति नगराई तथा त्यसविपरीत सञ्चालन भएका उद्योगलाई कारबाही गरिएको वातावरण विभागका उपमहानिर्देशक इन्दुविक्रम जोशीले जानकारी दिए। वातावरण विभागले गरेको अनुगमनमा वातावरण प्रदूषण गराएको भेटिएपछि कारबाहीका लागि वातावरण विभागले वन तथा वातावरण मन्त्रालयमा सिफारिस गरेको थियो। विभागको सिफारिसका आधारमा मन्त्रीस्तरीय निर्णयबाट ती उद्योगलाई कारबाही गर्ने निर्णय भएको हो। कारबाहीमा पर्ने उद्योगमा ओम प्लाइउड इन्डस्ट्रिज (नेपालगन्ज), यती डिस्टलरी (भरतपुर), क्वालिटी थाई फुड्स (मोरङ), बाबा भेजिटेबल आयल इन्डस्ट्रिज (मोरङ), रिलायन्स स्पिनिङ (सुनसरी) छन्। त्यस्तै घोराही सिमेन्ट इन्डस्ट्रिज (दाङ), केपी सिमेन्ट इन्डस्ट्रिज (धादिङ), चण्डिका डिस्टलरी (मोरङ) र प्रिमियर वायर्स (मोरङ) छन्। विभागले उद्योगलाई कारबाही गरेको पत्र पठाइसकेको जोशीले बताए। ती उद्योगलाई २५ हजारदेखि एक लाख रुपैयाँसम्म कारबाही गरिएको छ। वातावरणमा प्रतिकूल प्रभाव पार्ने, जनजीवन र स्वास्थ्यका लागि खतरा हुन सक्ने किसिमले प्रदूषण सिर्जना गरेको पाइएपछि उद्योगमाथि कारबाही गरिएको हो। उद्योगबाट निस्कने विषाक्त धुँवा, पानी र ध्वनि प्रदूषणले वातावरणमा प्रतिकूल असर गरेको विभागको ठहर छ। वातावरण विभागले गरेको अनुगमनका आधारमा कारबाही गर्ने निर्णय भएको छ, वन तथा वातावरण मन्त्रालयका प्रवक्ता डा सिन्धुप्रसाद ढुंगानाले भने, निर्णय भएका सबैको कारबाही नहुन पनि सक्छ। निश्चित म्याद तोकिएको हुन्छ। त्यस समयमा चित्त नबुझे पुनरावेदन गर्न सक्छन्। वातावरण संरक्षण ऐन (पहिलो संशोधन) २०५३ को दफा ७ को उपदफा (१) मा कसैले पनि वातावरणमा उल्लेखनीय प्रतिकूल प्रभाव पार्ने गरी वा जनजीवन र जन स्वास्थ्यका लागि खतरा हुन सक्ने किसिमले प्रदूषण गर्न वा तोकिएको मापदण्डविपरीत कुनै यान्त्रिक साधन, औद्योगिक प्रतिष्ठान वा अन्य ठाउँबाट ध्वनि, ताप, रेडियोधर्मी विकिरण तथा फोहर मैला निष्कासन गर्नगराउन हुँदैन। त्यस्तै ऐनको दफा १८ को उपदफा (२)मा ऐन वा यस ऐनअन्तर्गत बनेको नियम वा निर्देशिकाविपरीत अन्य कुनै कार्य गरेमा तोकिएको अधिकारीले त्यस्तो कार्य तुरुन्त बन्द गराउन सक्नेछ र त्यस्तो कार्य कुनै व्यक्ति वा संस्थाले गरेको भए निजलाई कसुरको मात्रा हेरी एक लाख रुपैयाँसम्म जरिबाना गर्न सक्ने व्यवस्था छ।"
नयाँ सभामुखका लागि बाटो खुला,"काठमाडौं : संविधानका जानकारले सभामुख पदबाट कृष्णबहादुर महराको राजीनामा आइसकेकाले नयाँ निर्वाचनमा जान बाटो खुला भएको बताएका छन्। महराको राजीनामाको औचित्य, आरोपमाथिको छानबिन र सभामुखको नयाँ चुनावी प्रक्रियाबारे कानुनविद्को राय जस्ताको तस्तै : निर्वाचन र छानबिनमा बाधा छैन पूर्णमान शाक्य, वरिष्ठ अधिवक्ता भाषा जेसुकै राखे पनि राजीनामा दिएपछि सकियो। राजीनामामा कन्डिसनल को अर्थ हुँदैन। पछि फेरि आउँछु भनेर राजीनामा हुँदैन। संविधानको धारा ९१ को ६ (ख) मा राजीनामा दिएपछि पद रिक्त हुने प्रावधान छ। प्रतिनिधिसभा नियमावली २०७५ को नियम २२१ मा सभामुखले उपसभामुखलाई सम्बोधन गरी पदबाट राजीनामा दिन सक्ने व्यवस्था छ। छानबिनबाट निर्दोष देखिए महरालाई फेरि सभामुख हुन रोकावट छैन। तर संविधानतः एउटै दलको व्यक्ति सभामुख र उपसभामुख हुन सक्दैन। संविधानको धारा ९१ (२) मा प्रतिनिधिसभाको सभामुख र उपसभामुख पदमध्ये एकजना महिला हुने गरी निर्वाचन गर्नुपर्ने र दुई पदमा फरकफरक दलको प्रतिनिधि हुनुपर्ने भनिएको छ। तर प्रतिनिधिसभामा एकभन्दा बढी दलको प्रतिनिधित्व नरहेको वा प्रतिनिधित्व भएर पनि उम्मेदवारी नदिएको अवस्थामा संविधानतः एकै दलको सदस्य सभामुख र उपसभामुख हुन बाधा पर्दैन। जहाँसम्म महरामाथिको आरोपको प्रसंग छ, बलात्कार का विषयमा मौखिक रुपबाट भए पनि छानबिन हुनसक्छ। मौखिक वा लिखित जुनसुकै सूत्रबाट भए पनि जानकारी आएपछि प्रहरीले अनुसन्धान गर्न मिल्छ। लिखित नै चाहिन्छ भन्ने छैन। किनकि यो गम्भीर फौजदारी अपराधको परिभाषाभित्र पर्ने विषय हो। सुरुकै अवस्थामा दिएको मौखिक उजुरीका आधारमा कारबाही प्रक्रिया सुरु गर्न मिल्छ। कि त पीडित भनिने महिलाले प्रहरीसमक्ष गएर बलात्कार होइन रिस वा आवेगमा भनेकी हुँ भन्न सक्नुपर्यो। नत्र प्रहरीलाई पहिले आफंैले खबर गरेर मुचुल्का लिइसकेको अवस्थामा छानबिन गर्न नमिल्ने भन्ने हुँदैन। सभामुख पद कुन तहसम्मको नैतिक वा गरिमामय हो ? पदको कतिसम्म ख्याल गर्नुपर्ने हो भन्ने विषयमा भनिरहनै परेन। छानबिनको विषय नेतालाई सोध्नुपर्छ  शम्भु थापा, वरिष्ठ अधिवक्ता राजीनामा आइसकेको स्थितिमा सभामुखको चुनावी प्रक्रियामा जान संविधान र कानुनबमोजिम बाटो खुल्यो। राजीनामा निलम्बन जस्तो विषय होइन। यो बिदा र काजस्तो पनि होइन। राजीनामा यो अवधिसम्मका लागि भनेर तोकेर दिइँदैन। यसको व्याख्याका लागि कुनै संविधानविद् वा कानुनविद्को गुन्जायस चाहिँदैन। स्वतः र सरल कुरा छ। सभामुख पद खाली भयो। जे भए पनि नैतिकताका आधारमा भनेर राजीनामा आइसकेपछि अब नयाँ सभामुख चयन गर्नका लागि प्रक्रियामा जान मार्गप्रशस्त भएको छ। छानबिनका विषयमा अदालतले बोल्ला। नेकपाका नेताहरु बोल्लान्। सम्बद्ध विशेषज्ञले भन्लान्। म त्यतापट्टि जान चाहन्नँ। यहाँ नैतिकता न अनैतिकता के नै बाँकी रह्यो र ? जाहेरी नदिई छानबिन हुँदैन  राघवलाल वैद्य, पूर्व महान्यायाधिवक्ता सभामुखको पद गयो। नयाँ प्रक्रियामा जानु अबको विकल्प हो। राजीनामामा जेसुकै शब्द राखे पनि संविधानले नचिनेको भाषाको प्रभाव शून्य हुन्छ। शब्दमा जालझेल गर्नुको अर्थ छैन। छानबिनका विषयमा बलात्कार गरिएको भनेर जाहेरी दर्ता भएको अवस्था छैन। जाहेरी नदिएसम्म यही भएको हो भनेर यत्तिकै भन्ने अवस्था रहँदैन। प्रहरीलाई खबर गरिएको भनेर मात्रै हुँदैन। लिखित रूपमा पनि लिपिबद्ध गर्नुपर्छ। फोनबाट प्रहरीलाई खबर गरिएको भने पनि फेरि गएर मैले गरेको हुँ भनेर लिखित रूपमा लिपिबद्ध गर्नुपर्ने हुन्छ। सांसद पद रहन्छ रामनारायण विडारी, सांसद सभामुख पदबाट राजिनामा दिए पनि संसद सदस्य पद रहन्छ। सदस्यको बिषयमा राजिनामाबाट खुल्दैन। अब नयाँ प्रक्रियामा जाँदा उपसभामुख नै राजिनामा दिएर सभामुखका लागि निर्वाचन प्रक्रियामा जान सक्ने पनि हुन सक्छ। प्रमुख विपक्षी दल वा अरु दलको पनि आउन सक्नुहुन्छ। सभामुख र उपसभामुखमध्ये एक पदमा महिला हुनुपर्ने संवैधानिक व्यवस्था छ। प्रतिनिधिसभामा नेकपाको वहुमत रहेको अवस्थामा स्वाभाविक रुपमा सभामुखको दाबी रहन सक्छ। तर राजनीतिक सहमतीका आधारमा दुबै पदमा जो पनि हुनसक्छ। जहाँसम्म बलात्कारको आरोपमा छानविन हुसक्छ की सक्दैन भन्ने बिषय हो, यो सबै फुटेको वेलुन जस्तै कुरा हो। समाचार, फेसबुक र यूट्युवको भरमा मात्र छानविन हुनसक्दैन। छानविनका लागि लिखित रुपमा जाहेरी पर्नुपर्छ। यसैमा पनि पीडित भनिएकी महिलाले नै आफुलाई केही पनि भएको होइन, छैन भनिसकेपछि छानविनको कुनै औचित्य छैन।"
आफूखुसी भाडा असुली,"काठमाडौं : साना सवारीसाधनले यात्रुसँग दोहोरो भाडा असुली गरेको भेटिएको छ। दसैं मनाउन काठमाडौं उपत्यकाबाट गाउँ फकर्ने यात्रुसँग साना सवारीले यात्रुसँग तोकिएभन्दा बढी भाडा लिने गरेका छन्। बाराको निजगढका ममता बजगाई असोज ११ गते भाइको बिहेका लागि काठमाडौं आएकी थिइन्। उनले निजगढदेखि बल्खुसम्मको टाटा सुमोको ६ सय रुपैयाँ भाडा तिरिन्। बुधबार गाउँ फर्किन उनले एक हजार तिर्नुपर्यो। रौतहतका कल्पित चौलागाईंले गाउँको टिकट लिएनन्। रौटहतको टिकट लिँदा १२ सय रुपैयाँ तिर्नुपर्ने भएकाले उनी निजगढको गाडी चढे। इन्जिनियरिङ अध्ययनरत चौलागाईले एक सय २० रुपैयाँ जोगाउन निजगढसम्मको गाडी रोजेको बताए। बढी भाडा तिर्न मन छैन। तर टिकटका लागि बार्गेनिङ गर्दा गाडी प्याक भएको बताउँछन्। उनीहरूले मागे जति पैसा दिँदा भने गाडी चढाउँछन्। घर जाने मनसाय बनाएर बल्खु आइसकेकाले बाध्यताबस बढी पैसा तिरेर भए पनि यात्रा गर्नु परेको उनको गुनासो छ। सरकारले दसैंको मुखमा यात्रु ठगिनबाट जोगाउन भन्दै असोज ५ गतेदेखि टिकट बुकिङ खुला गरेको थियो। ठूला बसले टिकट बुकिङ खुला गरे पनि साना गाडीले टिकट बुकिङ खुलाएका थिएनन्। यात्रुसँग बढी भाडा असुली गर्न साना गाडीले टिकट बुकिङ खुला नगरेको सार्वजनिक यातायात व्यवस्थापनका अभियान्ता रामबहादुर थापा बताउँछन्। साना सवारीले यात्रुसँग बार्गेनिङ गर्न टिकट बुकिङ लिने गरेका छैनन्। बुकिङ लिँदा यात्रुलाई लागत मूल्यमै गन्तव्य पुर्याउनुपर्ने हुन्छ। दसैंमा घर जान झोला बोकेर आउने यात्रु भाडाका लागि झगडा गर्दैनन्, थापाले भने, यात्रुलाई जतिसक्दो छिटो घर जान हतार हुन्छ। भाडाका लागि बार्गेनिङ गर्दा गाडी नपाइने यात्रुमा मनोवैज्ञानिक त्रास रहने गर्छ। त्यसैले यात्रु बढी भाडा तिरेर गन्तव्य पुग्न बाध्य छन्। सरकारले टिकट बिक्री हुने मुख्य स्थानमा यात्रु सहायता कक्ष स्थापना गरेको छ। यहाँ दूरी र भाडादरको सूची टाँसिएको छ। दुबईबाट दसैं मनाउन घर फर्केका सोलुखुम्बुका रविन मगर पनि बढी भाडा तिररे गाउँ जाँदैछन्। दुई वर्षपछि गाउँ जाँदै छु। दसैंमा घर आउँदा साथीभाइ तथा आफन्त भेट हुन्छ, मगरले भने, दुबईबाट नेपाल आउनुभन्दा काठमाडौंबाट गाउँ जान सास्ती छ। दसैंभन्दा अघि चाबहिलदेखि सोलुखुम्बुको टिकट १३ सय रुपैयाँ लाग्छ। तर, अहिले भने दुई हजार रुपैयाँ हातमा नपरेसम्म व्यवसायीले गाडी नै नदेखाउने उनको गुनासो छ। दसैंमा ठगी रोक्न सवारी छुट्ने र टिकटको कारोबार हुने स्थानमा सादा तथा बर्दीमा प्रहरी खटाइएको छ। यात्रुले गुपगुप बढी रकम तिरेर यात्रा गर्ने भएकाले कारबाही गर्न कठिन भएको ट्राफिक प्रवक्ता रवीकुमार पौडेल बताउँछन्। यात्रुबाट बढी भाडा असुल्ने पाँच जनालाई कारबाही पनि गरिएको उनले बताए। उजुरी परेका आधारमा सुनुवाइ गर्ने हो। टिकट कारोबार हुने सबै स्थानमा ट्राफिक प्रहरी खटाइएको छ, पौडेलले भने, कसैले बढी मूल्यमा टिकट बिक्री गरेको भेटेमा तत्काल कारबाही गछौं। यसको जानकारी यात्रुले दिनुपर्छ। उजुरी गर्ने यात्रुलाई लागत मूल्यमै सवारी चढाएर बढी भाडा लिने व्यवसायीलाई कारबाही गर्न ट्राफिक तत्पर रहेको उनले बताए। टाटा सुमो मध्यतराई र पूर्वपहाडी जिल्लामा सञ्चालन भइरहेका छन्। हायस, माइक्रो पोखरा, नुवाकोट, चितवन, सिन्धुलीलगायत जिल्लामा चल्छन्। यी स्थानमा चल्ने साना सवारीले यात्रुबाट सरकारी दरभन्दा भाडा असुल गरिरहेका छन्। सरकारले टिकट बिक्री हुने मुख्य स्थानमा यात्रु सहायता कक्ष स्थापना गरेको छ। यहाँ दूरी र भाडादरको सूची टाँसिएको छ। सहायता कक्ष नयाँ बसपार्क, कलंकी र बल्खु, चाबहिल स्वयम्भू, माछापोखरी, नागढुंगा, कोटेश्वर, गौशाला, सुन्धारा, पुरानो बसपार्क, फर्पिङ, सातदोबाटो र भक्तपुरको जगातीलगायत स्थापना गरिएको छ।"
पर्यटककै भरमा पढाइ,"माथिल्लो डोल्पा : पेमा याङ्कीले डोल्पोबुद्ध गाउँपालिकास्थित क्रिस्टल माउन्टेनबाट ८ कक्षा पास गरिन्। यहाँ त्योभन्दा माथि पढाइ हुँदैन। उनी फ्रान्सेली संस्थाको सहयोगमा काठमाडौं गएर ९ कक्षामा भर्ना भइन्। अहिले उनी निजी स्कुलमा निःशुल्क पढिरहेकी छन्। यही स्कुलका दावा, फुर्वा, पेमा छेवाङलगायत काठमाडौंकै बाबा बोर्डिङमा पढ्छन्। विदेशीले सहयोग नगरेको भए विद्यालय शिक्षा पूरा गर्ने हाम्रो सपना अधुरै हुन्थ्यो, डोल्पोबुद्ध१ का वडाध्यक्ष ग्याल्पो थापा (भोटे) भन्छन्, सरकारी उपस्थिति नहुँदा दुर्गममा आएर हाम्रो पढाइको जिम्मा विदेशीले लिनुपरेको छ। गाउँ पुग्न सदरमुकाम दुनैबाट तीन दिन हिँड्नुपर्छ। ८ कक्षा पूरा गरेपछि काठमाडौं जाने अवस्था नभइदिएको भए सबै विद्यार्थी दुनै बजार गए कक्षा ९ मा पढ्न बाध्य हुन्थे। तर, दुनै गएर पढ्ने हैसियत यो गाउँका कसैसँग छैन, वडाध्यक्ष थापा भन्छन्, पहिलो कुरा त पढ्नुपर्छ भन्ने चेतना फैलाउनै कठिन हुन्छ। त्यसमाथि गाउँमा स्कुल छैन भने तीन दिन हिँडेर कसले पढ्ने ? माथिल्लो डोल्पामा तीनवटा गाउँपालिका छन्। तीनै स्थानीय तहको एक मात्र सरकारी मावि हो, तापरिचा। शे फोक्सुन्डो गाउँपालिकाको यो स्कुल स्विस र अमेरिकी संस्थाको सहयोगमा चलिरहेको छ। ती संस्थाले वार्षिक ७० लाख रुपैयाँ खर्च गरिरहेको डोल्पा सामाजिक सहयोगका लागि तापरिचाका प्रोजेक्ट कोअर्डिनेटर सेम्दुक लामा बताउँछन्। यही संस्थामार्फत तापरिचा स्कुलमा विदेशीले लगानी गरिरहेका छन्। यहाँ सरकारी दरबन्दीका १० शिक्षक छन्। पाँच जना निजी स्रोतका छन्। विदेशीले दिएको पैसाबाट शिक्षक र विद्यार्थीलाई आवासीय सुविधा मिलाइएको छ। विद्यालय भवन निर्माणदेखि विद्यार्थीको पौष्टिक आहार, पोसाक, स्टेसनरी, साबुन, टुथब्रस, औषधि सबै खर्चको प्रबन्ध गरिएको लामा सुनाउँछन्। माथिल्लो डोल्पाका अधिकांश सरकारी विद्यालयमा कुनै न कुनै रूपमा विदेशीले सहयोग गरिरहेका छन्। पर्यटकले यो क्षेत्रमा शिक्षाको अभाव देखेपछि विद्यालय खोल्न स्थानीयलाई हौस्याएका थिए। क्रिस्टल पनि २५ वर्षअघि विदेशीकै सहयोगमा खुलेको थियो। सरकारी दरबन्दीका पाँच तथा विदेशीले दिएको पैसाबाट सात शिक्षक राखेर यो स्कुलको पढाइ चलिरहेको छ। काठमाडौंमा रहेका विद्यार्थीको होस्टल र पढाइ शुल्क पनि विदेशीले भिजन डोल्पामार्फत तिरिरहेका छन्। भिजेरास्थित मुकपोराङ विद्यालयमा स्विस नागरिक तथा संस्थाको सहयोग छ। भवन निर्माण, शैक्षिक सामग्री वितरण र शिक्षक, कर्मचारीको तलब भत्तामा उनीहरूको सहयोग छ। तिन्जेको कुला माउन्टेन स्कुलमा पनि स्विस र जर्मनीबाट सहयोग छ। साल्दाङको सेलरी डुक्ट्रा, छार्काको छार्का भोट प्रावि, सिमेनको सिमेन प्रावि, कोमास प्राविमा पनि विदेशी सहयोग छ। संयोजक लामाका अनुसार दर्जन स्कुल विदेशीका भरमा चलिरहेका छन्। उनीहरूले वार्षिक १२ लाख रुपैयाँदेखि करोडसम्म प्रत्यक्ष वा अप्रत्यक्ष रुपमा सहयोग गरिरहेका छन्। क्रिस्टलबाट अवकाश पाएका शिक्षक केदारविनोद पाण्डेका अनुसार विदेशीकै अगुवाइमा धेरै दुर्गम ठाउँमा स्कुल खुलेका छन्। विदेशीले सहयोग नगरेको भए माथिल्लो डोल्पाका अधिकांश नागरिक निरक्षरै हुन्थे, उनी भन्छन्, यहाँको शिक्षालाई यो स्थानमा ल्याउन विदेशीको सहयोग अमूल्य छ। बिस्तारै उनीहरूले हात झिक्न थालेकाले समस्या भएको स्थानीयको गुनासो छ। विदेशीले स्कुल खोलिदियौं, अब तपाईंहरू आफैं चलाउनू भन्न थालेका छन्। लगानी पनि घटिरहेको छ, छार्का ताङसोङ गाउँपालिकाका छेवाङ भोटे भन्छन्। डोल्पोबुद्ध१ का वडाध्यक्ष थापाका अनुसार अधिकांश स्कुलमा सहयोग घटिरहेको छ। सरकारले चासो नदिने र विदेशीले पनि सहयोग रोक्ने हो भने स्तरीय शिक्षाको सपना अधुरै रहने उनी बताउँछन्।"
हिमाली भेडाच्यांग्राको क्रेज,"जोमसोम : दसैं पर्वमा भेडाच्याङ्ग्राको कारोबार बढी हुन्छ। मुस्ताङ हुँदै झरेका हिमाली भेडाच्याङ्ग्राको क्रेज सहर बजारका उपभोक्ताले मन पराएका हुन्छन्। नेपालीजनमा वर्षभरी घर गृहस्थीमा जेजस्तो रूपले जीवन गुजारा चले पनि दसैंमा ऋण काढेरै एकछाक मासु खानुपर्छ भन्ने मान्यता छ। साविकजस्तै यस वर्ष पनि मुस्ताङ हुँदै २२ हजार भेडाच्याङ्ग्रा बेंसीतर्फ बाहिरिएका छन्। गत वर्ष यहाँबाट २३ हजार भेडा च्याङ्ग्रा बाहिरिएको थियो। यति ठूलो संख्यामा हिमाली क्षेत्रमा पालन गरिएका भेडा च्याङ्ग्रा बिक्री हुनु अस्वाभाविक मान्न सकिँदैन। मुस्ताङको उत्तरी कोरलाको चिनियाँ भूमि तिब्बत, छिमेकी जिल्ला डोल्पा र मुस्ताङको पठार चिसो मरुभूमिमा हुर्काइएका भेडाच्याङग्राको स्वादै बेग्लै हुने गर्छ। मुस्ताङबाट भेडा च्याङ्ग्राको निकासी सदियौ वर्ष पुरानो मानिएको छ। पोखरादेखि मुस्ताङसम्म अहिलेको जस्तो सडक सञ्जाल नहुँदा अघिल्लो पुस्ताका मुस्ताङीले यही भेडाच्याङ्ग्राको व्यापार गर्ने चलन थियो। लोघेकर दामोदरकुण्ड गाउँपालिका स्थानीय निमा विवशले परापूर्व कालदेखि नै पुर्खाले नुन र भेडाच्याङ्ग्रालगायत व्यापार गर्ने गरेको सुनाए। मुस्ताङबाट नुन र चौपाया बेसीमा बिक्री गरेर खच्चडमार्फत खाद्यान्न लिएर फर्किने चलन थियो। उनले भने, पुस्तौदेखि हप्तौ दिन लगाएर बाजे बराजुले पोखरा लगेर नुन र भेडाच्याङ्ग्राको व्यापार गर्थे। अहिले कतिपयले बेसी नझारी जिल्लाबाहिरका व्यापारीलाई बिक्री गर्छन्। पहिलेको जस्तो खाद्यान्न ढुवानीका लागि दुःख कष्ठ गर्नु पर्दैन। हिमाली क्षेत्रको भेडाच्याङ्ग्राको मुख्य बजार गण्डकी प्रदेशको पोखरा नै हो। मुस्ताङबाट झर्नेे अधिकांश भेडाच्याङ्ग्रा पोखरामा नै बिक्री हुन्छ। केही भेडाच्याङ्ग्रा काठमाडौं पुग्ने गरेको स्थानीय पशुपालक किसान भूपिन शेरचनले जानकारी दिए। यहाँबाट झर्ने भेडाच्याङ्ग्रा विशुद्ध अर्गानिक उत्पादन भएको उनले दाबी गरे। चिसो हावापानीमा हुर्काइएका भेडाच्याङ्ग्राको स्वादै बेग्लै हुने गरेको उनले बताए। हिमाली क्षेत्रमा पालन गरिने भेडाच्याङ्ग्राले जडीबुटी यार्सा गुम्बा, पाँचऔले, निरमसी, जटामसीलगायत उच्च लेकमा जडीबुटी खाने भएकाले यसको मासु स्वास्थ्यका लागिसमेत हितकर भएको शेरचनले खुलाए। पर्वतका धर्मदत्त शर्माले मुस्ताङमा हुर्काइएका भेडाच्याङ्ग्रा उपभोक्ताले रुचाउने गरेको बताए। यहाँको चिसो मौसममा हुर्केका च्याङ्ग्रा खानका लागि योग्य भएको उल्लेख गरे। गण्डकी प्रदेशमा खसीबोकाको किनबेच हुने गरे पनि दसैंमा भेडाच्याङ्ग्राको रोजाइ बनेको बताए। मुस्ताङको लोमान्थाङ, लोघेकर दामोदरकुण्ड र घरपझोङ गाउँपालिकामा भेडाच्याङ्ग्रा र चौंरीपालन व्यवसाय गरिएको पाइएको छ। मुस्ताङमा भेडाच्याङ्ग्रा मासुका लागि मात्र नभई पस्मिना उत्पादनका लागि पनि पाल्ने गरिएको छ। छिमेकी जिल्ला डोल्पा र उत्तरी तिब्बतबाट समेत मुस्ताङमा भेडाच्याङ्ग्रा भित्रिने जोमसोमका स्थानीय अजित थकालीले जानकारी दिए। भेडाच्याङ्ग्राको मुख्य पकेट क्षेत्र सीमावर्ती तिब्बती भूभाग हो। नेपालतर्फका सीमावर्ती पशुपालक किसानले त्यहाँबाट खरिद गरी अस्थायी रूपमा पालन गरेर भेडाच्याङ्ग्राको व्यापार गर्ने थकालीले बताए। बर्सेनि दसैंको २ साताअघि भेडाच्याङ्ग्राको व्यापार गर्न व्यापारी मुस्ताङको जोमसोम पुग्न गरेका छन्। यस वर्ष मुस्ताङबाट झरेका भेडाच्याङ्ग्राको २० हजारदेखि २३ हजारसम्म कारोबार भएको घरपझोङ कर संकलक सुनिल परियारले जानकारी दिए। यस वर्ष नेपाल खाद्य संस्थानले २ हजार गोटा च्याङ्ग्रा खरिद गरेको जनाइएको छ।"
प्रदेश १ को आवधिक योजना : प्रतिव्यक्ति आय १६ सय २० डलर पुर्याउने,"विराटनगर : प्रदेश १ को पहिलो आवधिक योजनाले अर्थिक पाँचवर्षभित्र प्रदेशका नागरिकको प्रतिव्यक्ति आय एकहजार ६ सय २० अमेरिकी डलर पुर्याउने लक्ष्य राखेको छ। योजना आयोगले सार्वजनिक गरेको प्रथम आवधिक योजना अनुसार यो अहिलेको डलर मूल्यमा एक लाख ८४ हजार ६८० रुपैयाँ हो। अहिले प्रदेश १ को प्रतिव्यक्ति आय एक हजार ६२ डलर छ। योजना आयोगका उपाध्यक्ष सुवोधराज प्याकुरेलका अनुसार यसै अवधिमा मानव विकास सूचांकसमेत ०५२३ बाट ०६०० पुर्याउने लक्ष्य राखेको छ। स्वच्छ सुखी र समुन्नत प्रदेशको मूल नारा राखेर आवधिक योजना ल्याएका छौ, लक्ष सबै पूरा हुने संभावना बोकेका मात्रै छन्, प्याकुरेलले भने। प्रदेशको कुल ग्राहस्थ्य उत्पादन हाल पाँच खर्ब ५० अर्ब २९ करोड १० रुपैयाँ छ। पाँच वर्षभित्रमा कुल गौहस्थ्य उत्पादन आठ खर्ब तीन अर्ब पाँच करोड ३० लाख रुपैयाँ पुग्ने लक्ष्य राखिएको उपाध्यक्ष प्याकुरेलले बताए। यसका लागि हाल भइरहेको ८७ प्रतिशतको आर्थिक बृद्धिदरलाई १०४ प्रतिशत पुर्याउने लक्ष्य निर्धारण गरिएको छ। प्रदेशको कुल गार्हस्थ्य उत्पादनमा उद्योग क्षेत्रको योगदान हालको करिव २० प्रतिशतबाट बढेर २४ प्रतिशत पुग्ने र दुई लाख रोजगारी सिर्जना हुनेछ। योजना अवधिभरमा साक्षरता प्रतिशत ८४ प्रतिशतबाट ९९ प्रतिशत र औसत आयु ७० वर्षबाट ७३ वर्ष पुर्याउने लक्ष्य लिएको प्रदेश योजना आयोगका सदस्य पूर्ण लोक्सोमले बताए। राष्ट्रिय योजना, नीति र कार्यक्रमका आधारमा नै प्रदेश योजना बनेको भए पनि प्रदेश १ ले आर्थिक बृद्धिदर उच्च बनाउन, साक्षरता र आर्थिक असमानता कम गर्न बढी जोड दिएको छ। शिक्षा, स्वास्थ्य र सामाजिक सुरक्षाका गुणात्मक सुधार गर्दै उन्नत मानव संसाधन विकास एवं समता मूलक समाजको आधार निर्माण गर्ने, जलवायु अनुकूलन गर्दै वन, वातावरण, जलाधार र जैविक विविधताको संरक्षण र सुशासनको अभिवृद्धि गर्ने योजनाको मुख्य उद्देश्य रहेको सदस्य लोक्सोमले बताए । यो योजना पारित गरी सार्वजनिक गर्न केही ढिला भए पनि यसका नीति र कार्यक्रम चालु आर्थिक वर्षको बजेटमा पनि समावेश भइसकेको उनको भनाई छ। पूर्वाधार क्षेत्र अन्तर्गत एकहजार ५ सय ४४ किलोमिटर कालोपत्रे सडकलाई योजना अवधिभर ५ हजार किलोमिटर र विद्युत् शतप्रतिशत पुर्याउने लक्ष्य पनि राखिएको छ। २ सय ५० मेघावाट विद्युत्को माग रहेको प्रदेशमा हाल एकसय २१ मेघावाट उत्पादन भइरहेको छ। पाँच वर्षभित्र एकहजार ५ सय मेघावाट विद्युत् उत्पादन गरी अन्यत्र बिक्री गर्ने लक्ष्य राखेको आयोगले जनाएको छ। यसअघि गण्डकी प्रदेशले मात्रै आवधिक योजना पारित गरेको र प्रदेश ३ ले आधारपत्र मात्रै बनाएको मुख्यमन्त्री शेरधन राईले बताए। प्रदेश १ केही ढिला भए पनि कार्यान्वयन गर्न १ नंबर हुने उनको दाबी छ। हाम्रा संयन्त्रले यसको कार्यान्वयनको खाकामा काम गर्छ, अनुमगनलाई प्रभावकारी बनाउने र योजनाको लक्ष्य हासिल गर्न प्रभावकारी कार्यान्वयन गर्न प्रदेश सरकार लागिपर्नेछ, उनले भने।"
चिनियाँ राष्ट्रपति सीको भ्रमण : यस्ता छन् एजेन्डा,"काठमाडौं : चिनियाँ राष्ट्रपति सी चिनफिङसँग रेल, सडक, सुरुङमार्ग, जलविद्युत् परियोजना, प्रसारण लाइनलगायत पूर्वाधारका एक दर्जन बढी एजेन्डामा वार्ता हुने भएको छ। यस्तै बेल्ट एन्ड रोड इनिसिएटिभ (बीआरआई) अन्तर्गत चीन सरकारले गर्ने सहयोगका परियाजनाबारे सूची तयार भइरहेको परराष्ट्र अधिकारीले बताएका छन्। भौतिक पूर्वाधार तथा योजना मन्त्रालयबाट आठ, ऊर्जा मन्त्रालयबाट तीन, गृह र शिक्षा मन्त्रालयबाट एकएक योजनामा छलफल गर्ने गरी परराष्ट्रका उच्च अधिकारीहरू एजेन्डा तयारीमा व्यस्त छन्। केरुङकाठमाडौं सडक स्तरोन्नतिसँगै टोखादेखि नुवाकोटको छहरे सुरुङमार्ग, तातोपानी र रसुवागढी नाका स्तरोन्नति, अरनिको राजमार्ग थप व्यवस्थित, राजधानीको चक्रपथको स्तरोन्नति र बाहिरी चक्रपथ निर्माणका विषयमा द्विपक्षीय छलफल हुनेछ। किमाथान्काधनकुटाहिले सडक निर्माण, हिल्सा नाकाको विकाससँगै रेलमार्ग निर्माण पनि एजेन्डामा समावेश छ। यस्तै गल्छीरसुवागढीकेरुङ प्रसारण लाइन र कर्णाली जलविद्युत् आयोजनामा पनि छलफल हुनेछ। राष्ट्रपति विद्यादेवी भण्डारीको विशेष आग्रहमा उनका पति महासचिव मदन भण्डारीका नाममा खोल्न लागिएको विश्वविद्यालयका लागि चिनियाँ सहयोग मागिनेछ। चिनियाँ दूतावासका अधिकारी पनि सहयोग परियोजनाबारे छलफलमा व्यस्त छन्। परियोजना सूचीलाई आवश्यक परामर्श गरेर अन्तिम रूप दिन विदेशमन्त्री वाङ यीको भ्रमणमै छलफल भएको थियो। बीआरआई परियोजनाअन्तर्गत राष्ट्रपति सीले ठूलो सहायता घोषणा गर्ने संकेत मिलेको परराष्ट्र अधिकारीले बताए। केरुङकाठमाडौं रेल निर्माणको सम्झौतामा चीनले सहयोग घोषणा गर्न सक्नेछ। २५ गते आउने प्रारम्भिक तयारी चिनियाँ राष्ट्रपति सी चिनफिङ दुईदिने राजकीय भ्रमणमा असोज अन्तिम साता काठमाडौं आउने भएका छन्। असोज २५ मा काठमाडौं आएर २६ गते स्वदेश फर्कने प्रारम्भिक तयारी छ, परराष्ट्रका एक उच्च अधिकारीले अन्नपूर्णसँग भने, हामी एजेन्डालगायत अन्य विषयमा छलफलमा छौं। सीलाई राष्ट्रपति विद्यादेवी भण्डारीले त्रिभुवन अन्तर्राष्ट्रिय विमानस्थलमा स्वागत गर्ने तयारी छ। बेइजिङले राष्ट्रपति सीको भ्रमण मिति तय गरे पनि प्रधानमन्त्रीका परराष्ट्र मामिला सल्लाहकार डा राजन भट्टराईले भने सीको भ्रमण निश्चित भए पनि तिथि तय भइनसकेको बताए। चिनियाँ राजदूत होऊ यान्छीले पनि चीनबाट नेपालतर्फ उच्चस्तरको भ्रमण छिट्टै हुने बताए पनि भ्रमण मितिबारे केही बोलेकी छैनन्। बेइजिङले सीको नेपाल भ्रमण एक दिनमात्र हुने प्रस्ताव गरे पनि सरकारको अनुरोध स्विकार्दै चिनियाँ पक्षले सी एक रात काठमाडौंमा रहने तयारी गरेको हो। यसअघि विदेशमन्त्री वाङ यी र चिनियाँ कम्युनिस्ट पार्टीका विदेश विभाग प्रमुख सोङ थोउ नेपाल आएर सीको भ्रमण निश्चित गरेका थिए। राष्ट्रपतिको भ्रमणअघि चिनियाँ विदेशमन्त्री र विदेश विभागका प्रमुख तयारीका लागि सम्बन्धित मुलुकमा जाने चिनियाँ चलन छ। सन् १९९६ को अन्त्यमा चिनियाँ राष्ट्रपति जियाङ जेमिनले नेपालको दुईदिने भ्रमण गरेपछि चिनियाँ राष्ट्रपति नेपाल आएका छैनन्। अघिल्ला राष्ट्रपति हु जिन्ताओको दुई कार्यकालको अन्त्यमा अर्थात् २०१२ को जनवरीमा चिनियाँ प्रधानमन्त्री वेन जियावाओ नेपाल आएका थिए। तत्कालीन राष्ट्रपति हु दुई कार्यकालसम्म नेपाल आएनन् भने सीले पनि पहिलो कार्यकालमा नेपाल भ्रमण गरेनन्। चिनियाँ राष्ट्रपति सी भारतको चेन्नाईमा उहान दोस्रो वार्तामा सहभागी भएर काठमाडौं आउन लागेका हुन्। त्यहाँ उनले भारतीय प्रधानमन्त्री नरेन्द्र मोदीसँग दुईपक्षीय वार्ता गर्ने कार्यक्रम छ। यसका लागि राष्ट्रपति सी असोज २३ गते बिहान चेन्नाई पुग्नेछन्। परीक्षण उडान सम्पन्न एयर चाइनाको विमानले बुधबार राष्ट्रपति सीको भ्रमणको परीक्षण उडान गरेको छ। बेइजिङबाट आएको उक्त विमानले त्रिभुवन अन्तर्राष्ट्रिय विमानस्थलको अध्ययन गरेको थियो। जहाज अवतरणउडान पूर्वअभ्यासका क्रममा उक्त उडान भएको र केही सामग्रीसमेत ल्याइएको बताइएको छ। सीले नेपाल आउँदा आफू चढ्ने गाडी र जामरसमेत सँगै ल्याउनेछन्। नेपाली सुरक्षा निकायका अधिकारीसँगको परामर्शमा परीक्षण उडान गरिएको बताइएको छ।"
भ्रमण वर्षमा नेपाली सेनाको 'गन्तव्य सगरमाथा',"काठमाडौं : नेपाली सेनाले नेपाल भ्रमण वर्ष सन् २०२० का अवसरमा विभिन्न कार्यक्रम गरी पर्यटन प्रवर्द्धनका लागि साहसिक एवं पर्यटकीय गतिविधि सञ्चालन गर्ने भएको छ। सरकारी लक्ष्य प्राप्तिमा सहयोग पुर्याउन विदेशी पर्यटकको सहभागिता हुने गरी प्रतियोगितात्मक साहसिक खेलकूदका कार्यक्रमका साथै पर्यटकीय गतिविधि सञ्चालन गर्न लागेको नेपाली सेनाले जनाएको छ। भ्रमण वर्षका अवसरमा साहसिक खेल, म्याराथन दौड, जङ्गल सफारी, हिमाली पदयात्रा, बहुराष्ट्रिय संयुक्त सैनिक सगरमाथा आरोहणलगायत ९ वटा कार्यक्रम आयोजना गर्न लागिएको सेनाले बिहीबार काठमाडौँमा भएको कार्यक्रममार्फत जानकारी दिएको छ। उपप्रधानमन्त्री एवं रक्षामन्त्री ईश्वर पोखरेल, संस्कृति, पर्यटन तथा नागरिक उड्डयनमन्त्री योगेश भट्टराईलगायत सरकारी अधिकारी, विभिन्न राजदूतावासका प्रतिनिधि तथा पर्यटनसँग सम्बन्धित सङ्घसंस्थाका प्रतिनिधिको सहभागितामा सेनाले भ्रमण वर्षका अवसरमा आयोजना हुने कार्यक्रमबारे जानकारी गराएको हो। उक्त समारोहमा उपप्रधानमन्त्री पोखरेलले मुलुकले लिएको लक्ष्य भेट्नका लागि नेपाली सेनाले अगाडि सारेको जस्तो कार्यक्रम जरुरी रहेको औँल्याउँदै विदेशमा पनि प्रचारात्मक कार्यक्रम आवश्यक भएको बताए। उनले उच्च पहाडी क्षेत्रमा सफारी, घना जङ्गल क्षेत्रमा मौसमअनुसारका पर्यटकीय गतिविधि सञ्चालन गर्नसके विविधतायुक्त नेपालमा पर्यटन विकासले फड्को मार्ने विश्वास व्यक्त गरे। प्रधानसेनापति पूर्णचन्द्र थापाले सरकारी लक्ष्यप्राप्तिका लागि सेनाकोतर्फबाट पूर्ण सहयोगको प्रतिबद्धता जनाउँदै भ्रमण वर्ष सफल बनाउन विभिन्न कार्यक्रम गर्नेगरी प्रचारात्मक अभियान थालिएको जानकारी दिए। पर्यटन वर्ष सफल पार्न सबै मिलेर अगाडि बढ्नुपर्नेमा जोड दिँदै उनले नेपालको सुन्दरता र प्रकृतिलाई विश्वसामु पुर्याउनुपर्ने बताए। संरक्षणमा सेनाकोसमेत महत्वपूर्ण भूमिका रहेको स्मरण गर्दै उनले विभिन्न क्षेत्रमा हुने जङ्गल सफारी महत्वपूर्ण पर्यटकीय गतिविधि भएको उल्लेख गरे। सेनाले आयोजना गर्न लागेको कार्यक्रमबारे जानकारी दिँदै सेनाका बलाधिकृत रथी शरद गिरीले विविधतायुक्त नेपाल पर्यटनका हिसाबले प्रचुर सम्भावना रहेको उल्लेख गरे। प्रमुख सेनानी सुवास खड्काले काभ्रेको पदयात्रा र सेनानी राजेश चन्दले नेपाली सेनाले आयोजना गर्ने खुला साहसिक खेलकूद प्रतियोगिताका बारेमा प्रस्तुति दिएका थिए। महासेनानी सुवास थापाले जङ्गल सफारी र हिमाली पदयात्रा, प्रमुख सेनानी अर्जुन बस्नेतले प्याराग्लाइडिङ कार्यक्रम, सेनानी विनोद चौलागाईंले लिगलिगकोट दौड, सेनानी दिनेश खड्काले पाँचखालमा आयोजना हुने रन फर फनका बारेमा जानकारी गराएका थिए। यस्तै प्रमुख सेनानी अशोक खाँडले पोखरामा हुने नेपाल म्याराथन, प्रमुख सेनानी सुनिलसिंह राठौरले बहुराष्ट्रिय संयुक्त सैनिक सगरमाथा आरोहण २०२० कार्यक्रमका बारेमा जानकारी दिएका थिए। 'गन्तव्य सगरमाथा' नाम दिइएको उक्त कार्यक्रम ९० दिनको हुने नेपाली सेनाले जनाएको छ। कार्यक्रममा सहभागी हुने विभिन्न देशमा निमन्त्रणसमेत पठाइसकेको जनाइएको छ। कार्यक्रमको उद्देश्य नेपाल भ्रमण वर्ष २०२० लाई सफल बनाउने, नेपालसँगको अन्तरराष्ट्रिय सम्बन्ध थप विस्तार गर्ने र नेपाल र अन्य मुलुकको अनुभव आदानप्रदान गर्ने रहेको नेपाली सेनाले जनाएको छ।"
मदिराको ट्याङ्कीमा खसेर ५ जनाको मृत्यु,"बारा : घरेलु मदिरा उत्पादन गर्न बनाइएको भूमिगत टयाङ्कीमा परेर एकै परिवारका चार सहित पाँच जनाको मृत्यु भएको छ। बाराको फेटा गाँउपालिका ४ बतरा गाँउमा रहेको जोगा मुखिया बिनको घरभित्र बनाइएको भूमिगत ट्याङकीभित्र मुखियासहित पाँचजनाको मृत्यु भएको हो। मृत्यु हुनेहरुमा ४० वर्षीय मुखिया बिन, उनकी श्रीमति ३७ वर्षीया वर्षीया लालमुनि देवी, छोरी १० वर्षीया सुमनी कुमारी, जोगाका भाइ ३५ वर्षीय महेन्द्र मुखिया बिन र मदिरा भट्टीमा काम गर्ने भारतको बहुकठवाका ५५ वर्षीय गुलाबचन्द मुसहर रहेका छन्। टयाङकी देखाउँदै मृतक महिन्द्र मुखियाका छोरा श्याम मुखिया । घरेलु रक्सी उत्पादनका लागि घरभित्रै बनाइएको भूमिगत टयाङ्कीमा बुधबार बेलुकी साढे ७ बजेतिर गुलाब चन्द पसेका थिए। टयाङ्कीभित्र पसेका गुलाब चन्द, बाहिर ननिस्किएपछि उनलाई हेर्न टयाङ्कीभित्र पालै पालो पसेका घरमुली जोगासहित अरु चार जनाको पनि मृत्यु भएको हो। जोगा मुखियाको घरमा लामै समयदेखि अवैध रुपमा घरेलु मदिरा उत्पादन हुँदै आएको थियो। गत भदौ २३ गते प्रहरीले उनको घरमा छापा मारेर छतमा बनाइएको रक्सी उत्पादन गर्ने भट्टी र भाँडाकुडा नष्ट गरेको थियो। त्यसपछि मुखियाले घरभित्र नै सिमेन्टको भूमिगत टयाङ्की बनाएर फेरि घरेलु रक्सी उत्पादन गर्दै आएका थिए। मृतक पाँचै जनाको शव पोष्टमार्टमका लागि कलैया अस्पतालमा राखिएको छ। पक्की घरभित्र चारैतिरबाट पर्खाल लगाएर जमिन मुनि बनाइएको झण्डै ५ फिट गहिरो भूमिगत टयाङ्कीभित्र मदिरा बनाउनका लागि कुहाइएको वस्तुबाट विषाक्त ग्यास बन्न गइ अक्सिजनको कमीका कारणले निसास्सिएर उनीहरुको मृत्यु भएको प्रहरीको प्रारम्भिक अनुमान छ। तर मृत्युको यकिन कारण भने पोष्टमार्टम रिपोर्ट आएपछि मात्र खुल्ने बाराका प्रहरी उपरीक्षक विकासराज खनालले बताए। 'टयाङ्कीभित्र पसेका बेला अक्सिजनको कमी भइ निसास्सिएर वा अन्य कारणले मृत्यु भएको बारेमा अनुसन्धान भइरहेको छ', उनले भने ,यकिन कारण पोष्टमार्टम रिपोर्ट आएपछि मात्र थाहा हुन्छ।' बाराको फेटा गाँउपालिका ४ बतरा गाँउमा रहेको जोगा मुखियाको घरभित्र घरेलु रक्सी उत्पादनका लागि बनाइएको भूमिगत टयाङ्की । बुधबार राति टयाङ्की भित्रबाट शव निकाल्ने क्रममा अक्सिजनको कमी हुन गइ प्रहरीसमेत बेहोश हुने अवस्था आएपछि टयाङ्कीको दुईतिरको पर्खाल भत्काएर शव निकालिएको बुधबार राति घटनास्थलमा पुगेर फर्किएका बाराका प्रहरी प्रवक्ता प्रहरी नायव उपरीक्षक रन्जित सिंह राठौरले बताए। प्रहरीले मृत्युको यकिन कारण खुल्न नसकेको बताए पनि स्थानीयले भने घरेलु मदिरा उत्पादनका लागि बनाइएको भूमिगत टयाङ्कीभित्र पसेका बेला करेन्ट लागेर पाँचै जनाको मृत्यु भएको हुनसक्ने आशंका गरेका छन्। 'टयाङ्कीमाथि बनाइएको पर्खालमा दुईदुई वटा भेन्टिलेटर छ, त्यहाँ अक्सिजनको कमी भएर एकै पटक पाँच जना निसास्सिएर मर्ने अवस्था नै छैन', मृतक जोगाका छिमेकी बड्खडी मुखियाले भने, रक्सी बनाउन कुहाउन राखिएका वस्तु तताउन, टयाङ्कीभित्र हिटर फिट गरिएको र त्यहि हिटरबाट टयाङ्कीभित्र करेन्ट प्रवाह भएका बेला पसेका उनीहरुको करेन्ट लागेर मृत्यु भएको हुन सक्छ।' बिहीबार घटनास्थलमा पुगेका स्वास्थ्यकर्मी अली अकबर हुसेनले पनि टयाङ्कीको अवस्था हेर्दा अक्सिजनकै कमी भइ निसास्सिएर ५ जनाको एकैपटक मृत्यु हुने अवस्था नदेखिएको बताए। '४५ फिट गहिराइको टयाङ्की छ, त्यसमा पनि माथितिर दुईवटा भेन्टिलेटर पनि छ', उनले भने, यी सबै हेर्दा एकै पटक पाँच जनाको निसास्सिएर मृत्यु हुने अवस्था देखिँदैन, पोष्टमार्टम रिपोर्ट आएपछि यकिन कारण खुल्छ होला। मृतक जोगा र महेन्द्रका परिवार।"
वीरगन्जमा दसैं मेला : जाने हैन त जलेबी खान ?,"वीरगन्ज : जलेबी (जुलेबी) तराई मधेसमा रुचाइएको मिठाइ हो। अरु मिठाइभन्दा यो सस्तो पनि हुन्छ।मधेसमा विभिन्न पर्व र अवसरमा लाग्ने मेलामा जलेबी पाकेकै हुन्छ। मेला जाने जोकोही थोरै भएपनि जलेबी किनेर खान्छन्। अनि घर फर्किँदा कोशेलीका रुपमा जलेबी लिएर जान्छन् । वीरगन्जमा घटस्थापनाका दिनदेखि लागेको दसैं मेलामा जलेबी मुख्य आकर्षण बनेको छ । दसैंको अवसरमा वीरगन्जमा हरेक वर्ष लाग्ने मेलामा सडकका फुटपाथ र छेउछाउमा जलेबीका दर्जनौं पसल प्रशस्त भेटिन्छन्। यसपाली पनि घटनस्थापनादेखि मेला लागेको वीरगन्जको घण्टाघर चोकदेखि माइस्थान चोक, महवीर स्थान, अलखीया मठहुँदै वीर्ता चोकसम्म र माइस्थान चोकदेखि गीता मन्दिरसम्मको सडक छेउछाउमा जलेबीका झण्डै डेढ सयभन्दा बढी पसल छन्। मेला हेर्न आउने हरेकले जलेबी किनेर घर लैजाने गरेको पर्साको विन्दवासीनीका हरिहर राउतले बताए।'मेला आएकाले जलेबी नकिन्ने कोही हुँदैनन्, उनले भने, 'मेलाको मिठाई भने कै जलेबी हो, घरमा बालिबालिकादेखि वृद्धवृद्धा सबैले जलेवी मन पराउँछन्। यो अरु मिठाइजस्तो महंगो पनि हुँदैन। जलेबी मधेसको पहिचान दिने मिठाइ हो ।' हरेक वर्ष लाग्ने मेलामा जलेबी बिक्री गर्न अधिकांश व्यापारी सीमावर्ती भारतीय गाउँबाट आउने गरेका छन् । पर्सा र बाराको ग्रामीण भेगबाट पनि मेलामा जलेबीको पसल थाप्न व्यापारी वीरगन्ज आउने गरेका छन् । वीरगन्जमा लागेको दसैं मेलामा जलेबीको बिक्री बढेको व्यापरीले बताए। दसैं मेलामा विगत ५ वर्षदेखि वीरगन्जमा जलेबीको पसल थाप्दै आएका भारत बिहारको छौडादानेका राजु कानुले पोहोरको भन्दा यसपाली मेलामा जलेबीको बिक्री बढेको बताए । 'पोहोर पनि राम्रै व्यापार भएको थियो, एक हप्ताको मेलामा ४० हजार मुनाफा भएको थियो, उनले भने, 'यसपालीको मेलामा मेरै टोलबाट ५ जनाले पसल थापेका छन्।' वीरगंजको दसैं मेलामा १५१६ वर्षदेखि जलेबी मिठाई बिक्री गर्दै आएका बिहारकै भरवलीया गाउँका विक्रम प्रसादले पनि यसपाली जलेबीको बिक्री राम्रै भइरहेको बताए । वीरगन्जको मेलामा अहिले जलेबी मिठाइको भाउ प्रति केजी १ सय २० रुपैयाँ रहेको उनले बताए।उनले भने,'दिनको १० देखि १२ हजार जतिको बेच्छु,' उनले भने, '५६ दिनमा ३०४० हजार रुपैयाँ नाफा हुन्छ।' दसैंको बेला वीरगन्जमा लाग्ने मेला अघिदेखि नै मिठाइको व्यापार गर्न आउन बताउने भारतको नकटुवा निवासी छेदी साहले यसपाली मेला लागेको ३ दिनमै आफूले करिब २५ हजार रुपैयाँ जतिको जलेबी बिक्री गरेको बताए। भोजपुरी संस्कृतिविद् उमाशंकर द्धिवेदी भन्छन्,' जलेबी मधेसको मेलाको मुख्य आकर्षणसँगै पहिचान पनि हो। मधेसमा लाग्ने हरेक मेला र हाट बजारमा जलेबीका पसल भेटिन्छन्।मेला घुम्न आउनेले कोशेलीका रुपमा जलेबी लिएर घर फर्किन्छन्।'"
कालाजारपछि डेंगुको संक्रमण,"ओखलढुंगा : कालाजारको संक्रमणपछि ओखलढुंगामा डेंगुका बिरामी भेटिएका छन्। मानेभन्ज्याङ गाउँपालिका७ टोक्सेल हर्कपुरका २३ जनामा एकैपटक डेंगुको लक्षण देखिएको हो। सुनकोसी किनारका क्षेत्रमा डेंगु फेला परेपछि त्यस क्षेत्रका बासिन्दा त्रसित भएका छन्। यसअघि यो क्षेत्रमा कालाजार देखिएको थियो। डेंगु भेटिएपछि चिकित्सकसहितको टोलीले स्वास्थ्य परीक्षण गर्दा २३ जनामा लक्षण देखिएको सीडीओ गणेश आचार्यले बताए। उनले बिरामीको किट परीक्षण गरेर संक्रमणको स्टेज पत्ता लगाइरहेको जानकारी दिए। जिल्ला अस्पताल रुम्जाटार तथा मानेभञ्ज्याङ गाउँपालिकाको स्वास्थ्य शाखा प्रमुखसहितको टोलीलाई आचार्यले प्रभावितस्थलमै लगेर छलफल तथा उपचारमा सतर्कता अपनाउन निर्देशन दिए। जिल्ला अस्पतालका अनुसार २ जनामा सामान्य तथा अन्यमा संक्रमण अघिल्लो स्टेजमा प्रवेश गर्ने अवस्थामा छ। उनीहरूको उपचार भइरहेको छ। निरन्तर उच्च ज्वरो, टाउको दुख्ने, आँखाको गेडी दुख्ने, खाना अरुचि हुने र पेटमा समस्या आउन थालेपछि उदयपुर घुर्मीस्थित निजी पोलिक्लिनिकमा जँचाउँदा उनीहरुमा डेंगु देखिएको क्लिनिकका चिकित्सक नैनबहादुर गौतमले बताए। कालाजारबाट डराइरहेका स्थानीयमा डेंगु देखिनु स्वास्थ्य सुरक्षाका हिसाबले जोखिमपूर्ण रहेको मानेभञ्याङ गाउँपालिका२ का अध्यक्ष उमेश कार्कीले बताए। उनले डेंगुको संक्रमण रोक्न सबै पक्ष सजग हुनुपर्नेमा जोड दिए। स्वास्थ्य चौकी हर्कपुरका अनुसार टोक्सेलका १० जनामा पहिलो चरणको संक्रमण देखिएको थियो भने पछि १३ जनामा देखिएको छ। ती सबै स्वास्थ्य संस्थामा सामान्य उपचार गरेर घरमै आराम गरिरहेका थिए। स्वास्थ्य चौकी इन्चार्ज निर्मला दाहालका अनुसार केही उपचारका लागि अन्यत्र गइसकेका छन्। गर्मी हुने, राजमार्ग छेउ र कोसीको किनार क्षेत्रका बासिन्दामा संक्रमण देखिएको हो। ओखलढुंगाको हर्कपुर नजिकैको उदयपुरको घुर्मी बजारमा पनि डेंगु फैलिएको छ। त्यहाँ ३ जनामा संक्रमण फेला परेको छ। संक्रमण फैलिन नदिन जनचेतना जगाउने काम भइरहेको बताइए पनि संक्रमण फैलिन थालेको भन्दै सरोकारवालाले चिन्ता व्यक्त गरेका छन्। मानेभञ्याङ र उदयपुरको घुर्मीलाई संकटग्रस्त क्षेत्र घोषणा गरेर नियन्त्रण अभियान चलाउन स्थानीयको माग छ। डेंगुको संक्रमणपछि जिल्ला जनस्वास्थ्य कार्यालय उदयपुरका प्रमुख मोहन सुवेदी, मानेभञ्याङ गाउँपालिकाका स्वास्थ्य शाखा प्रमुख विश्वराज दाहालसहितको टोलीले अनुगमन गरेको थियो। सीमामा सर्तकता अपनाइएको, औषधि उपचार, लामखुट्टे नियन्त्रण तथा जनचेतना फैलाउने काम भइरहेको प्रमुख सुवेदीले बताए। टोक्सेल र घुर्मी सिद्धिचरण लोकमार्गमा पर्ने गर्मी हुने ठाउँ हुन्।"
दसैंलाई ल्याइएका १५ भेडाच्याङ्ग्रा चितुवाले मार्यो,पोखरा : दसैंका लागि मुस्ताङबाट ल्याइएका भेडाच्याङ्ग्रा कास्कीको अन्नपूर्ण गाउँपालिका काँडेमा चितुवाले आक्रमण गरी मारेको छ। रातको समयमा चितुवाले आक्रमण गरी ७ वटा भेडा र ८ वटा च्याङ्ग्रा मारेको अन्नपूर्ण गाउँपालिका ३ का वडाध्यक्ष चन्द्रबहादुर गुरुङले जानकारी दिए। दसैंका लागि पोखरामा बिक्री गर्न मुगुबाट हिमालपारिको जिल्ला मुस्ताङ हुँदै व्यापारीले च्याङ्ग्रा ल्याएका थिए। काँडे बजार नजिकै रातको समयमा बास बसेका च्याङ्ग्रालाई चितुवाले आक्रमण गरेको बताइएको छ। चितुवाले भेडाच्याङ्ग्रा आक्रमण गरेको थाहा पाएपछि व्यापारी उठेर होहल्ला गरेपछि चितुवा भागेको वडाध्यक्ष गुरुङले बताए। भेडा च्याङ्ग्रा मुगुका व्यवसायी छिरिङ लामाले बिक्रीका लागि ल्याएका थिए।
वन विनाश रोक्न ग्यास वितरण,"चरिकोट : दोलखाको उत्तरी कालिञ्चोक गाउँपालिकाको एक सामुदायिक वन उपभोक्ता समितिले वन विनाश रोक्न भन्दै उपभोक्तालाई ग्यास सेट वितरण गरेको छ । कालिञ्चोक गाउँपालिका८ सुनखानीस्थित रहलेथलो सामुदायिक वन उपभोक्ता समितिले वन विनाश रोक्न भन्दै आफ्ना उपभोक्तालाई ग्यास सेट वितरण गरेको हो । समितिका कुल ९६ मध्ये ६९ घरधुरी उपभोक्तालाई ग्यास सेट वितरण गरिएको रहलेथलो सामुदायिक वन उपभोक्ता समितिका अध्यक्ष कुमार श्रेष्ठले जानकारी दिए। रहलेथलोको वन क्षेत्रमा माथिल्लो तामाकोशी जलविद्युत् आयोजनाले निर्माण गरिरहेको २२० केभी डबल सर्किट प्रशारण लाइनको टावर निर्माण र तार प्रशारण कार्यको क्षतिपूर्ति वापत भुक्तान गरिएको आम्दानीबाट ग्यास सेट वितरण गरिएको अध्यक्ष श्रेष्ठले बताए । गाउँमै बसेर नियमित चुल्हो बाल्ने उपभोक्तालाई मात्र ग्यास सेट वितरण गरिएको अध्यक्ष श्रेष्ठको जिकिर थियो । सिलिण्डर सहित ग्यास पाएपछि वन उपभोक्ता खुशी भएका छन् । उपभोक्ता कृष्णमाया खत्रीले भनिन्, 'झरीले दाउरा भिजाएर टण्टा दिएको थियो, ग्यास बाल्न पाइयो खुशी लागेको छ।' वितरण गरिएको ग्यासले कम्तिमा तीन महिना दाउराको बचत हुने र त्यसले वन विनाश रोक्ने समितिको दाबी छ । डिभिजन वन कार्यालय दोलखाका सूचना अधिकारी शम्भु बराइलीले ग्यास वितरण गर्दैमा वन विनाश रोकिने भन्ने नभएको बताए । ग्यास वितरणले दाउरा खपतको अनुपात मिलाउने मात्र भएको जनाउँदै सूचना अधिकारी बराइलीले भने, 'उपभोक्ताले वृक्षारोपण र संरक्षणमा पनि चासो दिनुपर्छ।' प्रतिघरधुरी पाँचहजार तीनसय रुपैयाँको दरले ६९ घरधुरीलाई भरिएको ग्यास सिलिण्डर, चुल्हो, रेगुलेटरसहित पाइप र लाइटर वितरण गरेको अध्यक्ष श्रेष्ठले बताए। तामाकोशी आयोजनाबाट समितिलाई क्षतिपूर्तिवापत एकमुष्ट तीनलाख २० हजार प्राप्त भएको अध्यक्ष श्रेष्ठको भनाई छ ।"
रोशनीका श्रीमानश्रीमतीबीच सम्बन्ध विच्छेद गर्ने सहमति,"काठमाडौं : सभामुख कृष्णबहादुर महरालाई यौन दुर्व्यवहारको आरोप लगाउने संसद् सचिवालयकी महिलाका श्रीमानश्रीमतीले सम्बन्ध विच्छेद गर्ने लिखित निर्णय गरेका छन्। बिहीबार रोशनीका श्रीमान चित्रजंग शाहीले सम्बन्ध विच्छेद गर्ने निर्णयमा पुगेको फेसबुकबाट जानकारी दिएका छन्। सम्बन्ध विच्छेदमा श्रीमान्श्रीमती दुबैले हस्ताक्षर गरेको पत्र चित्र जंगले फेशबुकमार्फत सार्वजनिक गरेका छन्। सार्वजनिक गरिएको पत्रमा प्रीय जनहरु, थुप्रै उतार चढावका बीच हाम्रा साथ साथ २८ वर्ष दिनहरु विते। समयको गतिसँगै असहमति असन्तुष्टि आउँदा रहेछन्। तथापी खुशी साथ अलग बस्ने निर्णय गरेका छौं। कानुनी प्रक्रिया निरन्तरताका साथउल्लेख गरिएको छ । अब उनीहरु कानुनी प्रक्रियामा जानेछन्। संसद सचिवालयमा कार्यरत शाहीले सभामुख महराले आफूलाई बलात्कार गरेको आरोप लगाएकी थिइन्। हाम्रा कुरा अनलाइनसँगको भिडियो अन्तर्वार्तामा ती महिलाले महराले लामो समयदेखि आफूमाथि दुर्व्यवहार गर्दै आएको दाबी गरेकी थिइन्। तर २४ घण्टा नबित्दै उनले बयान फेरेकी छन् । नागरिक खबरको १६ मिनेट लामो भिडियोमा ती महिलाको परिचय लुकाइएको छैन। बरु अन्तर्वार्ताकारले ती महिलालाई सोध्छन् तपाईँसँगको यो कुराकानी प्रशारण गर्दा हुन्छ ? रोशनी नाम भएकी ती महिलाले एकछिन सोचेर जवाफ दिन्छिन् 'हुन्छ।' अघिल्लो दिनको भिडियोमा आफैंले भनेका धेरै कुरालाई उनले काटेकी छन्। जस्तो उनले अघिल्लो दिन भनेकी छन् महराले रक्सीको नशामा आफूलाई बलात्कार गरे। त्यसपछि कुटपीट गरे। जुत्ताको तलुवा र फुटेको चस्मा देखाउँदै उनी त्यसलाई महराको भएको बताउँछिन्। तर दोस्रो दिनको भिडियोमा उनी जुत्ताको तलुवा र चस्मा आफ्नै श्रीमानको भएको दाबी गर्छिन्। अघिल्लो दिन महराबाट 'यतिसम्म होला भन्ने नचिताएको' बताउने उनी मंगलबारको भिडियोमा महरा बाबुसमान रहेको र उनले यस्तो गर्नै नसक्ने बताउँछिन्। उहाँ (महरा) मेरो बाउ समानको मान्छे हो। उहाँमाथि लागेको आरोपमा कुनै सत्यता छैन। मैले रिस उठेको बेलामा के के भने यी सब निराधार हुन्', उनले भनेकी छन्, 'कोही पनि भ्रममा नपर्नु होला। मैले रिस उठ्दा भनेका के के कुरालाई पत्रकारले बंगाएर लेखिदिएछन्। अघिल्लो दिन प्रहरीलाई फोन गरेर घटनाबारे बताएपछि महरा आफ्नो कोठाबाट निस्केको बताउने उनी पछिल्लो भिडियोमा महरा आफ्नो कोठामा आउँदै नआएको र महरासँग लामो समयदेखि आफ्नो भेट पनि नभएको बताउँछिन्। संसदको वेबसाइटबाट महराको नाम हट्यो संघीय संसद सचिवालयले प्रतिनिधिसभाको वेबसाइटबाट कृष्णबहादुर महराको नाम हटाएको छ। वेबसाइटको होमपेजमा सभामुख र उपसभामुखको फोटोसहितको प्रोफाइल लिंक हुन्छ।त्यहाँ सभामुखको ठाउँ खाली राखिएको छ। संघीय संसद् सचिवालयमा कार्यरत एक महिला कर्मचारीले महरामाथि बलात्कारको आरोप लगाएपछि महराले सभामुख पदबाट मंगलबार राजीनामा दिएका थिए। अघिल्लो दिन महराले दिएको राजीनामा पत्रमा छानबिन प्रक्रिया नसकिँदासम्मका लागि' भनेर शर्त राखिएको थियो तर दोस्रो राजीनामा पत्रमा यो शर्त हटाइएको छ। मंगलबारको राजीनामा पत्र उपसभामुख तुम्बाहाङ्फेले अस्वीकृत गरेपछि महराले मंगलबारकै मिति राखेर बुधबार अर्को राजीनामा पत्र बुझाएका थिए। 'उपसभामुखको आदेशअनुसार' भन्दै संघीय संसद् प्रतिनिधिसभा सचिवालय सचिव डा भरतमणि गौतमले सभामुखको राजीनामाको सूचना प्रकाशन गरेका हुन्।"
झुलाघाट नाका तीन दिन बन्द हुने,"बैतडी : नेपालभारत सीमानामा पर्ने बैतडीको झुलाघाट नाका बिहीबारदेखि ३ दिनका लागि बन्द हुने भएको छ। भारतको पिथौरागढ जिल्लामा अक्टोबर ५ (असोज १८ गते) जिल्ला पञ्चायत तथा ग्राम पञ्चायत सदस्य निर्वाचन हुने भएकाले सीमा नाका बन्द हुन लागेको प्रमुख जिल्ला अधिकारी आनन्द पौडेलले बताए। निर्वाचन सुरक्षा संवेदनशीलता कारण सीमा नाका बन्द गर्ने विषयमा दुवै देशका अधिकारीबीच छलफल भएको उनले जानकारी दिए। बिहीबार साँझ सवा ५ बजेदेखि असोज १८ गते साँझ सवा ५ बजेसम्म तीन दिन अन्तर्राष्ट्रिय सीमा (पुल) बन्द हुने प्रमुख अधिकारी पौडेलले बताए। उनले भने, भारतीय पक्षको आग्रह अनुसार सीमा नाका तीन दिन बन्द हुनेछ। निर्वाचनको बेला अवाञ्छित क्रियाकलाप नहोऊन् भनेर नाका बन्द गरिएको हो। यस्तै अक्टोवर १६ (असोज २९ गते) मा भारतको धार्चुला जिल्ला पञ्चायत तथा ग्राम पञ्चायत सदस्य निर्वाचनलाई मध्यनजर गरी दार्चुलाको सीमानाका पनि बन्द हुने भएको छ। उक्त नाका असोज २७ गते साँझ सवा ५ बजेदेखि असोज २९ गते साँझ सवा ५ बजेसम्म बन्द हुने जनाइएको छ। दसैंकी बेला सीमानाका बन्द भएपछि भारतबाट घर फर्किने नेपालीलाई समस्या हुने देखिएको छ। दशैंको लागि घर फर्कनेको सीमा नाकामा घुँइचो लागेको छ। बिरामी तथा अन्य आकस्मिक कामका लागि नाका खोल्नुपरेमा आपसी सहमतिमा खोलिने प्रमुख जिल्ला अधिकारी पौडेलले बताए।"
मुद्दा दर्ता शुल्कबारे न्यायिक समिति अनभिज्ञ,"सन्धिखर्क : अर्घाखाँचीका स्थानीयका न्यायिक समितिहरू आफूहरूसँग आउने मुद्दाको दर्ता शुल्क लिने कि नलिने भन्नेमा अन्योल देखिएका छन्। कतै शुल्क लिएका छन्। कतै शुल्क लिएका छैनन्। स्थानीय न्यायिक समिति अनभिज्ञ छन्। स्थानीय सरकार कार्यविधि र अधिकारअनुसार नगरपालिका र गाउँपालिकाका उपप्रमुखको संयोजकत्वमा न्यायिक समिति हुने प्रावधान छ। न्यायिक समिति निर्माण भएको दुई वर्षको अवधिसम्म पनि न्यायिक समितिमा आउने मुद्दाको दर्ता शुल्क लिने कि नलिने भन्नेमै अन्योलता रहेको देखिएको हो। जिल्लाका ६ वटा स्थानीय तहमध्ये ३ वटाले मुद्दा दर्ता गर्दा शुल्क लिएको र ३ वटा गाउँपालिकाले शुल्क नलिएको पाइएको छ। शीतगंगा नगरपालिका, भूमिकास्थान नगरपालिका र मालारानी गाउँपालिकाले मुद्दा दर्तामा कति पनि शुल्क लिएका छैनन्। सन्धिखर्क नगरपालिकाले एक सय,पाणिनी गाउँपालिकाले एक सय र छत्रदेव गाउँपालिकाले दुई सय रुपैयाँ लिने गरेका छन्। स्थानीय सरकारको वित्तीय ऐन र कार्यविधिअनुसार न्यायिक समितिमा आउने कुनै पनि मुद्दामा दर्ता शुल्क लिन नपाउने प्रावधान रहेको मुख्य न्यायाधिवक्ताको कार्यालय प्रदेश ५ का प्रमुख ऋषि केशव बस्यालले बताए। उनले भने, स्थानीय तहलाई मनोरञ्जन कर, घर बहाल कर, उद्योग तथा साना व्यवसाय कर लिन पाउने प्रावधान रहे पनि न्यायसँग सम्बन्धित कुनै पनि कुरामा रकम लिन पाउने अधिकार छैन। नगरपालिकाको कार्यपालिकाले निर्णय गरेर त्यही निर्णयअनुसार आफूहरूले न्यायिक समितिमा आउने मुद्दा दर्ता गर्दा सय रुपैयाँ लिने गरिएको सन्धिखर्क नगरपालिकाका नगरउपप्रमुख तथा न्यायिक समितिका संयोजक ठाकुरकुमार विकले बताए। उनले न्यायालयका उच्च तहका अधिकारीहरूले दिएको निर्देशनअनुसार कार्यपालिकाको निर्णयअनुसार दर्ता शुल्क रकम लिएको बताएका छन्। स्थानीय स्तरमा मानो चामल, साँध किलोका झैझगडा, दजुभाइ र आफन्त तथा छिमेकीका मुद्दा बढी आउने गरेका छन्। स्थानीय न्यायिक समितिमा आउने अधिकांश मुद्दा सहमति गरेर मेलमिलापको माध्यमबाट मिलाइएका छन्। जिल्लाका सबै ६ वटै पालिकामा दर्जन हाराहारीमा एक वर्षमा मुद्दा दर्ता भएका छन्। अधिकांश मुद्दाको फैसला भएका छन्। कानुनको ज्ञान नहुँदा कानुनी नियमभन्दा पनि व्यावहारिक पाटोलाई पनि हेरेर मुद्दा फैसला गरेका छन्। मुद्दा फैसला गर्दा र दर्ता गर्दा पनि कानुनी प्रक्रियाभन्दा पनि व्यावहारिक पाटोलाई हेर्ने गरिएको छ। न्यायिक समिति र अदालतले हेर्ने मुद्दाबारे जानकारी नहँुदा पनि मुद्दाका प्रकृति र उजुरीमा समस्या आउने गरेको छ। मुख्य न्यायाधिवक्ताको कार्यालय प्रदेश ५ ले कानुन र न्यायका विषयमा स्थानीय तहका पदाधिकारीसँग भएको छलफल तथा अन्तरक्रिया कार्यक्रममा न्यायिक समितिका संयोजक, सदस्य र कर्मचारीले पर्याप्त ज्ञान र कानुनका कारण न्याय सम्पादनमा समस्या भएको बताएका हुन्। कार्यक्रममा सन्धिखर्क नगरपालिकाका नगर उपप्रमुख ठाकुर कुमार विक, भूमिकास्थान नगरपालिकाका नगर उपप्रमुख खडानन्द वेल्वासे, पाणिनी गाउँपालिकाका उपाध्यक्ष लक्ष्मी गौतम, मालारानी गाउँपालिकाका उपाध्यक्ष प्रमिला क्षेत्री, जिल्ला सरकारी वकिल कार्यालयका जिल्ला न्यायाधिवक्ता हरि घिमिरे, नेपाल बार एसोसिएसनका कार्यवाहक जिल्ला अध्यक्ष विजय खत्रीलगायतले मन्तव्य व्यक्त गरेका थिए।"
"सुनको मूल्य ११ सयले बढ्यो, कति पुग्यो तोलाको ?",काठमाडौं : नेपाली बजारमा सुनको भाउमा वृद्धि भएको छ।बुधबार ६९ हजार ८ सय रुपैयाँमा कारोबार भइरहेको सुन बिहीबार ११ सयले बढेर ७० हजार ९ सय रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ। त्यसैगरी तेजाबी सुनको मूल्य प्रतितोला ७० हजार ६ सय रुपैयाँ कायम गरिएको छ। सुनको मूल्य बढेसँगै चाँदीको मूल्य पनि सामान्य वृद्धि भएको छ। चाँदी प्रतितोला १५ रुपैयाँले बढेर ८५० पुगेको महासंघले जनाएको छ। बुधबार चाँदी तोलाको ८३५ रुपैयाँमा कारोबार भएको थियो।
श्रीमतीको टाउकोमा प्रेसर कुकुर प्रहार गरी श्रीमान फरार,विराटनगर : विराटनगर महानगरपालिका१ बुद्धचोकमा एक श्रीमानले आफ्नै श्रीमतीमाथि प्रेसर कुकर प्रहार गरेका छन् । ५८ वर्षीय बाबुराम भट्राईले प्रेसर कुकर प्रहार गर्दा श्रीमती ५३ वर्षीय मञ्जु भट्राई गम्भीर घाइते भएको मोरङ प्रहरीका प्रवक्ता डीएसपी राजकुमार खिँउजुले बताए । उनकाअनुसार टाउकोमा चोट लागेकी मञ्जुको कोसी अस्पतालमा उपचार भइरहेको छ । प्रहरीले सामान्य घरयासी विवादमा बाबुरामले श्रीमतीको टाउकोमा प्रेसर कुकर प्रहार गरेको बताए पनि कस्तो विवाद हो भन्ने बारेमा खुलाएको छैन । घटनापछि फरार रहेका बाबुरामको खोजी भइरहेको जानकारी डीएसपी खिँउजुले दिए।
पर्वतका अनिश बने दसौं लिगलिगे राजा,"गोरखा : यसअघि तीनपटकसम्म लिगलिगे राज बनेका पर्वतका अनिश थापा दशौं लिगलिगे दौड जितेर चौथो पटक पनि राजा बन्न सफल भएका छन्। उनी चेपे र मर्स्याङ्दीको दोभानबाट लिगलिगकोटसम्मको १३८ किलोमिटर दुरी ५७५५ मिनेटमा पार गर्दै थापा लिगलिगे दौड जितेर लिगलिगे राजा बन्न सफल भएका हुन्। थापा भारतीय सेनामा कार्यरत छन्। सोही दुरी १ घण्टा एक मिनेट ८ सेकेण्डमा पार गरी डोटी जिल्लाका खगेन्द्रबहादुर भाट दोस्रो बन्न सफल भएका छन्। एकघण्टा एक मिनेट ३४ सेकेण्डमा पार गरी लम्जुङका रामजी बस्नेत तेस्रो भएका छन्। दोस्रो र तेस्रो हुने दुवै जना नेपाली सेनाका हुन्। निर्धारित दुरी एकघण्टा दुई मिनेट २२ सेकेण्डमा पार गरी सन्दीप ढकाल चौथो बन्न सफल भएका छन्। लिगलिगे दौडमा प्रथम हुनेलाई यस वर्षदेखि एक दिनका लागि लिगलिगे राजाका साथै एकवर्षका लागि पालुङ्टार नगरपालिकाको सद्भावना दूत पनि घोषणा गरिने भएको छ। बिहीबार एक समारोहको आयोजना गरी दसौं लिगलिगे राजा र पहिलो सद्भावना दूत घोषणा गर्ने कार्यक्रम रहेको पालुङ्टार नगरपालिकाका मेयर दीपकबाबु कँडेलले जानकारी दिए। दौडमा प्रथम हुनेलाई यसअघि एक दिनका लागि लिगलिगे राजा घोषणा गरिन्थ्यो, उनले भने, यस बर्षदेखि नयाँ कार्यक्रम ल्याएका छौं। अबदेखि जो विजयी हुन्छ, उहाँलाई एक वर्षका लागि पालुङ्टार नगरपालिकाको सद्भावना दूत बनाइनेछ। नगरपालिकाले आयोजना गरेका ठूला कार्यक्रमहरुमा उहाँलाई ससम्मान दूतको रुपमा आमन्त्रण गराइनेछ। सद्भावना दूतले पनि यस क्षेत्रको पर्यटन प्रवर्धनका लागि उल्लेखनीय काम गर्ने उनले बताए। पालुङ्टार नगरपालिका, लिगलिगकोट विकास अभियान र रणसिंह दल गणको संयुक्त आयोजनामा प्रतियोगिता सम्पन्न भएको स्थानीय हरि देवकोटाले जानकारी दिए। प्रतियोगितामा प्रथम हुनेलाई राष्ट्रिय सभाका प्रतिपक्षी दलका नेता सुरेन्द्र पाण्डेले ६० हजार १ सय रुपैयाँ, लिगलिगे राजाको र पालुङ्टार नगरपालिकाको सद्भावना दूतको दर्जा, श्रीपेच, पगरीमा सजाउने, मेडल र प्रमाणपत्र पुरस्कार दिइने कार्यक्रम रहेको मेयर कँडेलले जानकारी दिए। साथै उनलाई राजकीय सम्मानका साथ पालुङटार नगर परिक्रमा गराइने कार्यक्रम रहेको उनले बताए। यस्तै, दोस्रो हुनेलाई ३५ हजार १ सय रुपैयाँ, तेस्रो हुनेलाई २५ हजार १ सय रुपैयाँ, चौथो हुनेलाई १५ हजार र पाँचौ हुनेलाई १० हजार रुपैयाँ सहित मेडल र प्रमाणपत्र पुरस्कार रहेको आयोजकले जनाएको छ। प्रतियोगितामा छैठौं हुनेलाई सात हजार, सातौं हुनेलाई पाँच हजार, आठौं हुनेलाई चार हजार, नवौं हुनेलाई तीन हजार र दशौं हुनेलाई नगद दुई हजार रुपैयाँ सहित मेडल र प्रमाणपत्र पुरस्कार दिइने आयोजकले जनाएको छ। सबै पुरस्कारको व्यवस्था नेपाली सेनाले गरेको रणसिँह दल गणका प्रमुख सेनानी उज्ज्वल केशीले जानकारी दिए।"
किन हराउँदैछ पिङ संस्कृति ?,"बुटवल : नेपालीको महान् चाड दसैं घर आँगनमा आइसकेको छ। चाडवाडमा खानपान, लत्ताकपडासँगै मनोरञ्जन पनि उत्तिकै महत्वपूर्ण हुन्छ । दसैंमा मनोरञ्जन भनेकै पीङ हो । तर पछिल्ला वर्षमा पीङ खेल्न बिरलै पाइन्छ। लठ्ठे पिङ र चर्खे पिङ बनाउनेक्रम विस्तारै हट्दै गएको छ । पहाडी जिल्लामा चर्खे पिङ बनाउने खुबै प्रचलन थियो । तर अहिले ती भेट्याउनै मुस्किल पर्छ । गाउँमा युवा जनशक्ति कम भएका कारण दसैंमा पिङको चहलपहल विस्तारै हराउँदै गएको छ । खर बाटेर बनाइएको पिङ भने तराई र पहाडमा अझै पनि भेटिन्छन् । तर पहिले जत्तिकै गाउँपिच्छे हुँदैनन् । पाल्पाका संस्कृति सम्बन्धी जानकार झपेन्द्र जिसीले चर्खे पिङ लोप नै हुने अवस्थामा पुगेको बताउँछन् । 'युवाहरु गाउँमा छैनन, काठको पनि अभाव छ, उनले भने, 'विस्तारै पिङ संस्कृति हराउँदै गएको छ।' पाल्पाका एकाध गाउँमा मात्रै चर्खे पिङ राख्ने गरिइएको उनले बताए । तराईका जिल्ला पहाडीयाको बसोबास भएको क्षेत्रमा लठ्ठे पिङ बनाउने गरिएको छ । रुपन्देही, कपिलवस्तु, नवलपरासीका उत्तरी क्षेत्रमा यस्ता पिङहरु भेटिन्छन् । बुटवल उपमहानगरका भिनिन्न टोलमा लठ्ठे पिङहरु राखिएका छन् ।"
प्रयोग गरेर फालिएका सामानबाट गज्जबका मूर्ति,"काठमाडौं : भनिन्छ कला र सिर्जनालाई कुनै नियममा बाँध्न सकिन्नँ। कलाको शैली व्यक्तिअनुसार फरक फरक हुन्छ। सिर्जनाले बोक्ने भाव पनि अनेक हुन्छ। हामिले प्रयोग गरेर फालेका प्लाष्टिक, बोतल, क्यान जुसका बट्टा, नकुहिने मेटलहरु जम्मा पारेर फाइबरले मोडेर मूर्तिकार विजय मर्हजनले गजवको मुर्ति तयार पारेका छन्। 'धर्म, कर्म र कुकर्म' शीर्षकमा तीनवटा उस्तै आकारप्रकारका मुर्तिहरु सजाइएको छ आर्ट काउन्सिलमा। हिमालय आर्ट फेस्टिभलको लागि उनले करिव १५ दिन लगाएर यी मुर्ति तयार पारेका हुन्। मर्हजन हरेक चित्रले एउटा विचार बोक्छ भन्छन्। मुर्तिमा गर्भवति महिलाको आधा शरिर देखाइएको छ। एउटा चित्रमा महिलाको हातले पेटको बच्चालाई माया गरेको दृष्य छ, यसलाई असल कर्मसँग जोडिएको उनको भनाइ छ। त्यस्तै अर्को मुर्तिकी महिलाले हातमा भगवानको मुर्ति लिएकी छन्। यसलाई गर्भावस्थामा मानसिक स्वास्थ्यको लागि पनि ध्यान, तथा भगवानप्रतिको आस्थाले गर्दा पेटको बच्चामा पनि राम्रो सन्देश जाने मान्यतालाई देखाइएको उनले बताए । तेस्रो मुर्तिलाई कुकर्म नाम दिइएको छ जहाँ गर्भवती महिलाले हातमा चुरोट समाएकी छन्। गर्भाबस्थामा चुरोट पिउनु आमा र बच्चा दुवैको लागि हानिकारक हुने भएकाले यसलाई कुर्कम नाम दिइएको विजय बताउँछन्। 'जस्तो कर्म गर्यो, त्यस्तै फल प्राप्त हुन्छ' भन्ने प्रमाणित गर्नका लागि आफ्ना मुर्तिहरुले सहयोग गर्ने मर्हजनको दावी छ। उनका अनुसार माथिपट्टि खाली रहेका यी मुर्तिहरुलाई विरुवा तथा फुल रोप्ने गमलाको रुपमा पनि प्रयोग गर्न सकिन्छ। जसरी विरुवा रोपेपछि मलजल हाल्ने, पानी राख्ने गरी हेरचाह गर्नुपर्छ त्यसरी नै बच्चा जन्माउने आमाले पनि पेटभित्रको बच्चालाई निकै हेरचाह र माया गर्नुपर्ने बताउँछन् उनी। प्रयोग गरेर फालिएको नकुहिने फोहरमैलाबाट आर्टका विभिन्न सामान बनाएर आर्थिक उपार्जन गर्न सकिने तर्क गर्छन् मर्हजन। उनले विभिन्न ठाउँमा नकुहिने बस्तुको पुनप्रयोगको बारेमा बताउँदै र सिकाउँदै पनि आएका छन्। सानैदेखि फरक शैलीको काम गर्न रुचाउने मर्हजन काठमाडौं छाउनीका रैथाने हुन्। हाल पानीपोखरीमा स्टुडियो खोलेर पुर्णसमय मुर्ति सिर्जनामै लागिपरेका छन्। त्रिविबाट फाइन आर्टमा मास्टर्स सकेका उनी स्कप्चरकै तीन महिले कोर्सका लागी थाइल्याण्ड पुगेका थिए। त्यहा उनले मुर्तिकै विविध आयाम र शैली सिक्ने मौका पाए। नेपालमा पछिल्लो समय प्लाष्टिक तथा नकुहिने बट्टाहरुले गर्दा जताततै फोहरमैला बढिरहेको छ। मन्दिर होस् कि अस्पताल, पार्क वा नदि नाला कतै पनि प्लाष्टिकको फोहरबाट अछुतो हुन नसकिरहेको अहिलेको अवस्थामा यस्ता सामाग्रीलाई आर्टका स्वरुपमा ढाल्न सके फोहरमैला व्यवस्थापनमा पनि सहयोग पुग्ने उनको दावी छ। यस्तो प्रक्रियालाई सानो उद्योगकै रूपमा अगाडि बढाउन सकिने उनी बताउँछन्।"
सिटी सफारी चार्ज विवादमा महिला घाइते,विराटनगर : सिटी सफारी चार्ज गरेको विषयमा विवाद हुँदा विराटनगर महानगरपालिका१० सोमबारे हाटमा एक सिटी सफारी चालकले बिहीबार बिहान महिलामाथि चक्कु प्रहार गरेका छन् । स्थानीय ३३ वर्षीय मेघराज मण्डलले चक्कु प्रहार गर्दा ३४ वर्षीय मायादेवी मण्डल घाइते भएको मोरङ प्रहरीका प्रवक्ता डीएसपी राजकुमार खिँउजुले बताए । टाउकोमा गहिरो चोट लागेकी मायादेवीको कोसी अस्पतालमा उपचार भइरहेको जानकारी उनले दिए । प्रहरीकाअनुसार मेघराज र मायादेवी छिमेकी हुन् । मेघराजले चलाउँदै आएको सिटी सफारी आफ्नो घरमा जोडेको विद्युतमा लुकाएर चार्ज गरिरहेको देखेपछि छिमेकी मायादेवी र मेघराजकी आमाबीच विवाद भएको थियो । आमासँग विवाद भइरहेका बेला मेघराजले भने तरकारी काट्ने चक्कु ल्याएर मायादेवीको टाउकोमा प्रहार गरेको डीएसपी खिँउजुले बताए । घाइते मायादेवीले विद्युत महशुल बढी उठ्ने भएकाले सिटी सफारी चार्ज नगर्न आग्रह गर्दा आफूमाथि चक्कु प्रहार गरिएको प्रहरीलाई बताएकी छिन् । चक्कु प्रहार गरेर फरार बनेका मेघराजलाई भाग्दै गर्दा नेपालभारत सीमा क्षेत्रबाट इलाका प्रहरी कार्यालय रानीका इन्सपेक्टर इन्द्रबहादुर राना नेत्रृत्वको टोलीले पक्राउ गरेको छ । मेघराजले भने मायादेवीले आफूलाई दिनुपर्ने रकम नदिएको र उल्टै विवाद गरेका कारण आवेसमा आएर चक्कु प्रहार गरेको प्रहरीलाई बताएका छन् । पक्राउ गरेर जिल्ला प्रहरी कार्यालयमा ल्याइएका मेघराजका बारेमा अनुसन्धान भइरहेको डीएसपी खिँउजुले बताए ।
अव्यवस्थित बजारले वीरगन्ज कुरुप बन्दै,"वीरगन्ज : वीरगन्ज महानगरपालिकाले डोजर लगाएर खाली गराएको घण्टाघर चोक छेउको बीपी उद्यानको जग्गामा व्यापारी र पसलेले फेरि कब्जा गरी टहरा बनाएर पसल थापेका छन्। बीपीउद्यान पार्क निर्माणका लागि भन्दै २०७३ फागुन ८ मा तत्कालीन उपमहानगरपालिकाले डोजर लगाएर त्यहाँ रहेका पसलका टहरा, झुप्रोलगायतका संरचना हटाएको थियो । तर अहिले फेरि व्यापारीले बीपी उद्यानको झण्डै १० बिघा जग्गामा सयौंको संख्यामा टहरा बनाएर तरकारी, खाजा नास्ता र घरेलु मदीराका पसल थापेका हुन् । थोक तरकारी मण्डीका दर्जनौ पसल र होटलबाट दिनहु निस्कने फोहोरमैलाको व्यवस्थापन नहुँदा फोहोरजन्य वस्तु कुहिएर महिनौ दिनसम्म रहने गरेको छ ।कुहिएका फोहोरबाट निस्कने दुर्गन्धले बजार छेउ भएर हिँड्ने यात्रुहरुलाई नाक थुनेर हिँड्नुपर्ने अवस्था छ। सहरकै केन्द्रमा रहेको उद्यानमा अनाधिकृत रुपमा लगाइएको अव्यवस्थित एंव दुर्गन्धित थोक तरकारी बजार, जथाभवी बनाइएका झुप्रा र टहरा तथा दुर्गन्धले वीरगन्ज महनगरकै सौन्दर्य कुरुप बनाएको छ । अढाइ लाखसम्म असुल्छन् कर्मचारी बीपीउद्यानको जग्गामा बनाइएका पसलका टहराहरु हटाउन महानगरपालिकाको कार्यालयले पटक पटक सूचना जारी गर्दै आएको छ । तर व्यापारी र पसलेरले भने जग्गा खाली गर्न अटेर गर्दै आएका छन्। महानगरपालिकाकै केही कर्मचारीले पसले र व्यपारीसँग अनाधिकृतरुपमा रकम असुल्दै आएकाले उद्यानको जग्गा खाली हुन नसकेको हो । कर्मचारीले उद्यानको जग्गामा टहरामा रहेका तरकारीका थोक व्यापारी र होटलवाला पसलेसँग महिनाको ५ हजार तथा भुँइमा पसल थापेका र ठेलावाला पसलेसँग दैनिक २५ रुपैयाँ असुल्दै आएका छन्। नेपाल तरकारी तथा फलफूल खुद्रा व्यवसायी संघ वीरगन्जका अध्यक्ष जगु साह तुराहाका अनुसार बीपी उद्यानमा अहिले थोक तरकारीका पसल २५ वटा , खुद्रा तरकारीका पसल करिब एक सय वटा र खाजा नास्ताका पसल करिब एक दर्जन छन् । ती सबै पसलबाट महिनाको करिब २ देखि अढाइ लाख रुपैयाँ अनाधिकृत रुपमा कर्मचारीले उठाउने गरेको पसलेहरु बताउँछन् । यसबाहेक तरकारी मण्डीका थोक बिक्रेताले कर्मचारीलाई १०१५ हजार रुपैयाँ चाडपर्ब खर्च भनेर पनि दिनुपर्ने बाध्यता रहेको व्यापारी गुनासो गर्छन् । पसलेका अनुसार, टहरा र पसलबाट दैनिक रकम उठाउन वीरगन्जको छपकैयाका शीव नाम गरेका एक व्याक्तिले ५६ जनालाइ खटाउने गरेका छन् । बजारबाट उठेको रकम शीवले महानगरपालिकाको सरसफाइ शाखाका दुईजना कर्मचारी , केही अधिकृत र नगर प्रहरीका प्रमुखलाई भागबण्डा लगाएर दिने गरेको पसले बताउँछन्। ठेलामा खाजा नास्ताको पसल थापेका एक पसलेले भने , ' दिनको २५ रुपैयाँ दिन्छौं , तर त्यसको रसिद पाइँदैन, पैसा उठाउनेले कापीमा लेखेर जान्छ। ' तीन महिना यतादेखि आफूले ठेलामा पसल थापेको भन्दै उनले ठेला राखे बापत दैनिक २५ रुपैयाँ दिँदै आएको बताए । महानगरपालिकाका कर्मचारीले गाउँबाट तरकारी लिएर बेच्न आउने किसानसँग पनि दैनिक २५ रुपैयाँ उठाउने गरेको खुद्रा तरकारी पसले सुरुजपति देवीले बताइन् । '५६ जना छन्, उनीहरुले पसल पसलबाट रकम उठाउँछन्, उनले भनिन्, 'तर रसिद दिँदैनन् ,डायरीमा लेखेर जान्छन्। ' उद्यानको जग्गा खाली गर्न महानगरपालिकाले पटकपटक सूचना निकाल्दै आएको भएपनि केहि कर्मचारीले व्यापारी र पसलेलाई संरक्षण दिँदै आएका कारण खाली हुन नसकेको महानगरपालिका एक अधिकृतले नाम गोप्य राख्ने शर्तमा बताए । त्यो बजारबाट महिनाको २ लाखभन्दा बढी रकम उठ्दै आएको छ, उनले भने, 'त्यहि रकमका कारण महानगरले सूचना निकाले पनि सरसफाइ शाखाका कर्मचारी र नगर प्रहरीले उक्त सूचना कार्यान्वयन गर्न आलटाल गर्दै आएका छन्।' उनले थपे,'मेयर साबले मेरै अगाडि उद्यानको जग्ग खाली गराउन कर्मचारीलाई पटकपटक निर्देशन दिनुभएको छ तर सम्बन्धित फाँटका कर्मचारीले आलटाल गर्दै टार्दै आएका छन्।' बीपि उद्यानमा अनाधिकृत रुपमा बनाइएका टहरा र थापिएका पसल हटाउन पछिल्लो पटक जारी गरिएको सूचनाको म्याद असोज १४ मै सकिएको भन्दै महानगरपालिकाको सरसफाइ शाखाका प्रमुख राजकृष्ण ताम्रकारले भने, 'अब नगर प्रमुखसँग सल्लाह लिएर जग्गा खाली गराउँछौ। ' पसलेहरुबाट कर्मचारीले अनाधिकृत रुपमा रकम नअसुलेको दाबी गर्दै ताम्रकारले भने, 'महानगरको सरसफाइको ठेक्का लिएको ठेकेदारले बजारको सरसफाइका लागि पसलेबाट रकम उठाउने गरेका हुन्।' छठ पछि जग्गा खाली गराउँछौं  मेयर सरावगी नगर प्रमुख विजय सरावगीले उक्त जग्गामा एक सय २५ करोड रुपैयाँको लागतमा सुविधा सम्पन्न अन्र्तराष्ट्रिय स्तरको सम्मेलन केन्द्रसहितको पार्क बनाउने गुरुयोजना रहेको बताए । पार्कको डिपीआर पनि तयार भइसकेको भन्दै सरावगीले अहिले चाडबाडका बेला भएकाले छठ पर्वलगत्तै त्यहाँको बजार र पसल हटाइने जानकारी दिए । उनले भने,'जग्गा खाली गराउन पटकपटक सूचना निकाल्दै आएका छौं, तर केही कर्मचारीको बदमासीका कारण पनि जग्गा खाली हुन नसकेको हो, तर अब छठलगत्तै महानगरपालिकाले जग्गा जसरी पनि खाली गराउँछ।' अहिले उद्यानको जग्गामा रहेको तरकारीको थोकमण्डीलाइ वीरगन्जको छपकैयामा सार्ने योजना रहेको भन्दै उनले त्यसका लागि पनि काम भइरहेको बताए । नेपाल तरकारी तथा फलफुल खुद्रा व्यवसायी संघका अध्यक्ष तुराहाले भने महानगरले उचित विकल्प नदिएकाले नै बजार सार्न व्यपारीले नमानेको बताए । महानगरपालिकाले विकल्प दिएको जग्गा उपलब्ध गराइ भौतिक संरचना बनाइ दिएको खण्डमा थोक तरकारी बजार सार्न व्यपारी तयार रहेको तुराहाले बताए ।"
न्यायिक समिति नै उठाउँछन् गैह्रकानुनी शुल्क,"सन्धिखर्क : अर्घाखाँचीका कतिपय स्थानीय तहका न्यायिक समितिहरूले मुद्धाको दर्ता गर्दा अनधिकृत शुल्क उठाएको भेटिएको छ। मद्दा दर्ता गर्दा शुल्क लिने व्यवस्था कतै नभए पनि केही न्यायिक समितिहरूले शुल्क उठाइरहेका छन्। मुख्य न्यायाधिवक्ताको कार्यालय प्रदेश नम्बर ५ ले मंगलार कानुन र न्यायका विषयमा स्थानीय तहका पदाधीकारीहरूसँग भएको अन्तर्क्रियामा न्यायिक समितिका पदाधिकारीले कानुन नबुझ्दा शुल्क लिएको स्वीकारे। स्थानीय सरकार सञ्चालन ऐन, २०७४ मा नगरपालिका र गाँउपालिकाका उपप्रमुखको संयोजकत्वमा न्यायिक समिति हुने प्रावधान छ। जिल्लाका ६ स्थानीय तह मध्ये ३ वटाले मुद्धा दर्ता गर्दा शुल्क लिएको र ३ वटाले शुल्क नलिएको पाइएको छ। उनीहरूले लिने शुल्क पनि फरक फरक छ। शितगंगा नगरपालिका, भूमिकास्थान नगरपालिका र मालारानी गाउँपालिकाले मुद्धा दर्तामा शुल्क लिएका छैनन्। सन्धिखर्क नगरपालिकाले १००, पाणिनि गाउँपालिकाले १०० र छत्रदेव गाउँपालिकाले २०० रुपैयाँ लिने गरेका छन्। स्थानीय सरकारको वित्तीय ऐन र कार्यविधि अनुसार न्यायिक समितिमा आउने कुनै पनि मुद्धामा दर्ता शुल्क लिन नपाउने प्रावधान रहेको मुख्य न्यायाधिवक्ताको कार्यालय प्रदेश नम्बर ५ का प्रमुख ऋषि केशव बस्यालले बताए। 'स्थानीय तहलाई मनोरञ्जन कर, घर बहाल कर, उद्योग तथा साना व्यवसाय कर लिन पाउने अधिकार रहेपनि न्यायसँग सम्बन्धित कुनै पनि कुरामा रकम लिन पाउने अधिकार छैन', उनले भने। किन उठाइयो शुल्क ? नगरपालिका कार्यपालिकाले निर्णय गरेर त्यही निर्णय अनुसार आफूहरूले न्यायिक समितिमा आउने मुद्धा दर्ता गर्दा १०० रुपैयाँ लिने गरिएको सन्धिखर्क नगरपालिकाका नगर उपप्रमुख तथा न्यायिक समितिका संयोजक ठाकुर कुमार विकले बताए। उनले न्यायलयका उच्च अधिकारीसँग अनौपचारिक परामर्श गरी कार्यपालिकाको निर्णय अनुसार दर्ता शुल्क रकम लिएको तर्क गरे। स्थानीय स्तरमा मानो चामल, साध किलोका झैझगडा, दजुभाइ र आफन्त तथा छिमेकीका मुद्धाहरू बढी आउने गरेका छन्। स्थानीय न्यायिक समितिमा आउने अधिकांश मुद्धाहरू सहमति गरेर मेलमिलापको माध्यमबाट मिलाइएका छन्। जिल्लाका सबै ६ वटै पालिकामा एक दर्जन हाराहारीमा एक वर्षमा मुद्धा दर्ता भएका छन। अधिकांश मुद्धाको फैसला भएका छन्। कानुनको ज्ञान नहुँदा कानुनी नियम भन्दा पनि व्यवहारिक पाटोलाई पनि हेरेर मुद्धा फैसला गरेका छन्। मुद्धाहरू फैसला गर्दा र दर्ता गर्दा पनि कानुनी प्रकृया भन्दा पनि व्यवहारिक पाटोलाई हेर्ने गरिएको छ। न्यायिक समिति र अदालतले हेर्ने मुद्धाको बारेमा जानकारी नहुँदा पनि मुद्धाका प्रकृतिहरू र उजुरीमा समस्या आउने गरेको छ। कार्यक्रममा न्यायिक समितिका संयोजक, सदस्य र कर्मचारीले प्रयाप्त ज्ञान र कानुनका कारण न्याय सम्पादनमा समस्या भएको बताए। कार्यक्रममा सन्धिखर्क नगरपालिकाका नगर उपप्रमुख ठाकुर कुमार विक, भूमिकास्थान नगरपालिकाका नगर उपप्रमुख खडानन्द वेल्वासे, पाणिनि गाउँपालिकाका उपाध्यक्ष लक्ष्मी गौतम, मालारानी गाउँपालिकाका उपाध्यक्ष प्रमिला क्षेत्री, जिल्ला सरकारी वकिल कार्यलयका जिल्ला न्यायधिवक्ता हरि घिमिरे, नेपाल वार एसोसिएसनका कार्यबाहक जिल्ला अध्यक्ष विजय खत्री लगायतले बोलेका थिए।"
मोहनी लगाउने दसैं,"काठमाडौं : नेवार समुदायमा बडा दसैंको आफ्नै महत्व छ। हरेक पर्वलाई आफ्नै तरिकाले मनाउने यो समुदायले दसैंलाई मोहनी नखःको रूपमा मनाउँछ। मोहनी नखः भन्नुका पछाडी खारण छन्। संसारमा दानवीय शक्तिको सँधै वर्चश्व रहेको छ। यसले विनाश मात्र निम्त्याउँछ। यस्तो नकारात्मक शक्तिलाई समाप्त पार्न देवताहरु असमर्थ थिए। अवस्था नाजुक बन्दै गएपछि असुरहरूलाई समाप्त पार्न देवताहरूले जुक्ति लगाउन थाले। प्रकृतिले नै महिला र पुरुष विपरित लिंगप्रति आकर्षित हुने बनाएको छ। देवताहरूले यसलाई प्रयोगमा ल्याउने सोचे। यसका लागि दुर्गा भवानी उपयुक्त पात्र थिइन्। संस्कृतिविद् हरिराम जोशीका अनुसार दानवराज महिषासुरको बध गर्न महामाया भगवती दुर्गाले १६ वर्षे किशोरीको रूप धारण गरिन्। दुर्गा भवानीले किशोरी अर्थात कुमारीको रूप धारण गरेर महिषासुरलाई मोहित बनाइन्। कुमारीको आकर्षणमा परेको महिषासुरले विवाह गर्न बन्दध दुर्गा भवानीलाई बन्दी बनाए। तर दुर्गाले पहिले आफूलाई युद्धमा हराउनुपर्ने सर्त राखिन्। नियम अनुसार यस्तो कार्य गर्न महिषासुरले दुर्गा भवानीसँग युद्ध गर्न तयार भए। भवानी निकै शक्तिशाली भएकाले महिषासुरको बध भयो। संस्कृतिविद् जोशी भन्छन्, कुमारीले असुरलाई मोहनी लगाएर बध गरेकाले नेपाल भाषामा दसैंलाई मोहनी नखः भनिन्छ। कुमारीले दानवराजहरूलाई मोहनी लगाएर संहार गरेका प्रसंग पहाडी क्षेत्रको दोहोरी परम्परासँग मेल खान्छ। नेपालका चाडपर्व पुस्तकमा लेखिएको छ, दोहोरी गीतमा यदी केटाले जितेमा केटीलाई विवाह गरी घर लग्ने र यदि केटीले जितेमा केटालाई केटीको घरमा नोकर बनाउन लग्ने स्थिति थियो। यहि किसिमको परम्परा मोहनी नखःको पनि देखिन्छ। नेवारहरूले दसैंमा रातो टिका र जमरा मात्र लगाउँदैनन्। मोहनी सिन्ह (एक प्रकारको कालो टीका) पनि लगाउँछन्। यो टिका नै वास्तवमा मोहनी अर्थात दसैंको टिका हो। यसमा मोहनी लगाउने तान्त्रिक शक्ति समाहित भएको विश्वास गरिन्छ। नेवारहरू घटस्थापनामा जमरा राख्नुलाई नःलस्वाँ पियू भन्छन्। नःल भनेको भर्खरैको किशोरी र स्वाँ भनेको पुष्प हो। महिसाषुरको बध गर्न बुढी भगवतीले किशोरी रुप धारण गरेकीले नःलस्वाँलाई भगवतीको यौवनको प्रतिक मान्ने गरेको जोशीको पुस्तक नेपालका चाडपर्वमा उल्लेख छ। वास्तवमा दसैं वर्षमा चारपटक मनाउने गरिन्छ। प्राचीन समयमा चार ऋतुलाई मुख्य मानेर प्रत्येक ऋतुमा एकएकवटा दसैं मनाउने प्रचलन थियो। देवी भागवतमा चारवटा दसैंबारे उलेख भएको पाइएबाट यस कुराको खुलाशा हुन्छ ती चार दसैंमध्ये वसन्तऋतुको दसैं चैत्र महिनामा पर्छ। यसलाई चैते दसैं भनिन्छ। गृष्मऋतुको दसैंचाहिँ असारमा मनाइन्छ। शरदऋतुको दसैं भने बडा दसैंको रुपमा धुमधामसँग मनाइन्छ। पौषमाघको शिशिर ऋतुमा पनि दिशी पूजाको नाममा दसैं मनाइन्छ। नेवार समाजमा यो दसैं मान्ने प्रचलन अहिले पनि छ। संस्कृतिविद् हरिराम जोशीका अनुसार संसारमा दुई शक्ति निकै महत्वपूर्ण छन्। एक दैविक शक्ति र अर्को दानवीय शक्ति। यी दुई शक्तिबीच आफूलाई सर्व श्रेष्ठ सावित गर्न सँधै संघर्ष हुँदै आएको छ। संस्कृतिविद जोशी भन्छन्, मानवीय स्वभावमा यी दुई शक्तिको सँधै टकराव हुन्छ। दैविक गुणले जितेमा महान र दानव गुणले जितेमा मानिस खराब व्यक्ति बन्न पुग्छ। वर्षभरि मनाइने थुप्रै चाडपर्वमा मोहनी नखः नेवार समुदायको सबैभन्दा ठूलो चाड हो। मोहनी नखःका बेला अष्टमी, नवमी र दशमीका दिन मनाइने कुछी भ्वय (एक पाथी भोज), स्याक्वत्याक्व (काटमार गर्ने दिन) र चालँ (विजयादशमी) हो।"
