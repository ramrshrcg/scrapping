शीर्षक,विवरण
पाठ सिक्नुपर्छ,"अन्ततः बहुआलोचित र बहुविवादित गुठीसम्बन्धी कानुनलाई एकीकरण र संशोधन गर्न बनेको विधेयक २०७५ फिर्ता लिन सरकार बाध्य भएको छ। यो विधेयक फिर्ता नलिएको भए राजधानीमा आन्दोलनले कडा रूप धारण सक्थ्यो। समय भड्किनुअगावै विधेयक फिर्ता लिएपछि सम्भावित आन्दोलन टरेको छ। सँगै जसरी पनि विधेयक पारित गराएर छाड्ने सरकारी दम्भमा पनि हालका निम्ति विराम लागेको छ। तर सरोकारवालाको माग विधेयक फिर्तामा मात्र सीमित छैन र उनीहरूले माग खारेजीकै राखेका छन्। फिर्तामा चित्त नबुझाई खारेजीकै मागसहित प्रदर्शन हुनु भनेको सरकारप्रतिको अविश्वास पनि हो। सरकारले फेरि कुनै बहानामा कुनै पनि बेला संसद्मा विधेयक दर्ता गराउन सक्ने सम्भावना अन्त्यका निम्ति खारेजीकै माग राखेका हुन्। त्यसैका निम्ति गुठीसँग सरोकार राख्नेहरूको राजधानीमा बुधबार स्वतःस्फूर्त रूपमा प्रदर्शन भयो, सरकारलाई आवश्यक पाठ सिकाउन। जुन जनआन्दोलनपछिको सबभन्दा ठूलो शान्तिपूर्ण जुलुस प्रदर्शन थियो। परापूर्वकालदेखि कालान्तरसम्म देवीदेवताका पूजा, जात्रा चलाउनेदेखि सामाजिक र सांस्कृतिक सम्पदा जोगाउन दानीहरूले हक छाडेको सम्पत्ति हो । विधेयकको खास मक्सद गुुठी संस्थान खारेज गरी राष्ट्रिय गुठी प्राधिकरण बनाउने योजना थियो। संसद्बाट विधेयकले कानुनी रूप लिएको भए गुठीयारको हक स्वतः समाप्त हुने थियो। प्रस्तावित मस्यौदामा कुनै समझदारी पत्र, दानपत्र, रुक्का, लालमोहर, खड्ग निसाना, सनद सवालजस्ता जुनसुकै प्रकारका लिखत, अड्डाअदालतबाट भएका फैसला, आदेश, मिलापत्र निर्णय वा अन्य कुनै पनि लिखत वा परम्पराका आधारमा पाएको गुठीयारको धार्मिकस्थलको अधिकार स्वतः समाप्त हुने उल्लेख थियो। आफ्नो हक समाप्त हुने भएपछि गुठीयार र गुठीपक्षधर आन्दोलनमा उत्रन बाध्य भएका हुन्। सरकारले सम्भावित परिणामको विश्लेषण नगरी अनपेक्षित र अप्रत्यासित तवरमा यो गुठी विधेयक राष्ट्रिय सभामा दर्ता गराएको थियो। अब त्यसरी बदनियतपूर्वक विधेयक अघि बढाउने योजनामा संलग्नमाथि छानबिन गरी कारबाही गरिनुपर्छ। गुठी विधेयक संस्कृतिसम्पदामाथिकै आक्रमण ठानिएको छ। अझ मन्त्रीहरूबाटै गुठीलाई सामन्तवाद को प्रतीक भएको र अन्त्य गरेरै छाड्ने गैरजिम्मेवारपूर्ण अभिव्यक्तिले आममानिसले आक्रोशित तुल्याएको छ। आम तहमा आएका जिज्ञासामा सरकारले तथ्यपरक, तर्कपूर्ण र औचित्य खुल्ने गरी जवाफ दिनुभन्दा सामन्तवाद को भद्दा संज्ञा दियो। नागरिककै अपमान गर्ने मोटो गाली बर्साउनुको अर्थ हो सरकारसँग आधारभूत रूपमै औचित्यपूर्ण जवाफ छैन। ऊसँग जवाफ भएको भए अरिंगालसहितको प्रोपोगान्डा शैली मा उत्रने थिएनन्। अझ गुठीका जग्गा सहरका आकर्षक र त्यसमा पनि सम्पदा भएका क्षेत्र ठाउँमा छन्। गुठीमाथि भूमाफियाका आँखा गढेको छ र सरकारी वृत्तलाई रिझाउँदै तिनीहरू कानुनी रूपमै हडप्न चाहन्छन्। कुनै पनि खाले बदनियत नभएको भए, बृहत् बहसपछि औचित्य स्थापित गर्दै विधेयक अघि बढ्थ्यो, व्यापक परामर्श हुन्थ्यो। यो असल नियतभन्दा स्वार्थी समूहलाई फाइदा पुर्याउँदै अनुचित लाभ सरकारी प्रपञ्चका रूपमा हेरिएको छ। सरकारका एकपछि अर्काे विधेयक विवादित हुनुको मूलभूत कारण हो विज्ञ र सरोकारवालासँग सामान्य छलफलसमेत नगर्नु। संसदमा दर्ता भइसकेपछि मात्रै विधेयकबारे थाहा पाउनुपर्ने अवस्था सिर्जना भएको छ, लोकतान्त्रिक कालखण्डमा। त्यसका अतिरिक्त संसद्मा सत्तारुढ दलको दुईतिहाइ बहुमत छ उसले चाहेको खण्डमा जस्तोसुकै विधेयक पनि सजिलै पारित हुन सक्छ। त्यस्तो स्थितिमा जनअपेक्षा र जनआवाज कुण्ठित हुन्छ नै। सरकारी चाहनाविना विधेयक संशोधन हुन सक्ने स्थिति छैन। विपक्षीको चर्काे विरोध हुँदाहुँदै चिकित्सा शिक्षा विधेयक पारित भएको दृश्यले पनि आममानिसलाई सशंकित तुल्याएको छ। गुठी प्रकरणबाट सरकारले सिक्नुपर्छ सरोकारवालासँग परामर्श नगरी राणाकालीन हुकुमी शैलीमा कानुन निर्माण गर्ने बाटो रोजेको खण्डमा त्यसले संकट निम्त्याउनेछ। लोकतन्त्रमा शासितको सहमतिमा मात्र कानुन निर्माणदेखि शासन सहज गर्न सकिन्छ। संसदभित्रको अंक गणितीय खेलमा नागरिकका बोली दबाउन खोजियो भने त्यसले सिर्जना गर्ने विपत्ति नै हो। त्यसकारण अब चरम विवादित मिडिया काउन्सिल, सूचना प्रविधि, मानव अधिकार आयोगसम्बन्धी विधेयक पनि फिर्ता लिनुपर्छ। त्यस्ता विवादित विधेयक आमतहमा सरोकारवालासँग सघन छलफल गरेर मात्र निष्कर्ष खोज्नुपर्छ।"
खाद्यका महानिर्देशकसहित १३ विरुद्ध भ्रष्टाचार मुद्दा : एक अर्ब ३६ करोड बिगो,"काठमाडौं : अख्तियार दुरुपयोग अनुसन्धान आयोगले खाद्य प्रविधि तथा गुण नियन्त्रण विभागका महानिर्देशक संजीवकुमार कर्णसहित १३ विरुद्ध भ्रष्टाचार मुद्दा दायर गरेको छ। बिहीबार अख्तियारले विशेष अदालत काठमाडौंमा मुद्दा दर्ता गरेको हो। आरोपितलाई प्रधानमन्त्री कृषि आधुनिकीकरण परियोजनाका लागि प्रयोगशाला मोबाइलभ्यान खरिदमा १२ करोड ४० लाख ४७ हजार ५ सय ५८ रुपैयाँ भ्रष्टाचार गरेको आरोपसहित मुद्दा दर्ता गरिएको हो। विशेष अदालतमा मुद्दा चलाइएकामा महानिर्देशक कर्णसहित विभागका वरिष्ठ खाद्य अनुसन्धान अधिकृत पूर्णचन्द्र वस्ती, लेखापाल रविता श्रेष्ठ, नायब सुब्बा गुरुदत्त गौतम, शाखा अधिकृत भागिरथ आचार्य, प्रधानमन्त्री कृषि आधुनिकीकरण परियोजना व्यवस्थापन इकाई खुमलटारका उपसचिव (लेखा) गणेशप्रसाद चालिसे, लेखापाल बालाराम पोख्रेल, तत्कालीन परियोजना निर्देशक नरहरिप्रसाद घिमिरे, वरिष्ठ कृषि इन्जिनियर सरोज अधिकारी, वरिष्ठ योजनाअधिकृत तिलकराज चौलागाई, परियोजना निर्देशक लक्ष्मणप्रसाद पौडेल र वरिष्ठ अनुगमन मूल्यांकन अधिकृत इन्द्रहरि पौडेल रहेका छन्। त्यस्तै प्रुडेन्ट मेडिटेक इन्टरनेसनलका प्रतिनिधि प्रवीण कुँवरलाई समेत आरोपित बनाई मुद्दा दर्ता गरिएको छ। प्रधानमन्त्री कृषि आधुनिकीकरण परियोजनाबाट खरिद गरिएका चारवटा प्रयोगशाला मोबाइल भ्यान खरिद गर्दा भ्रष्टाचार भएको भन्ने उजुरी परेपछि आयोगले विस्तृत अनुसन्धान गरेको थियो। मोबाइल भ्यानहरू कार्यालयमा दाखिला नगरी भुक्तानी गरिएको र त्यस क्रममा भ्रष्टाचार गरिएको आयोगको निष्कर्ष रहेको छ। कृषि अनुसन्धानको क्रममा प्रयोग हुने वेल इक्विपमेन्ट ल्यावोटरी मोबाइलभ्यानखरिद गर्दा नियम कानूनलाई आफू अनुकूल प्रयोग गरी कमिसन खाई भ्यान कार्यालयमा प्राप्त भएको भनी प्रगति देखाई रकम भुक्तानी गरेको पाइएको छ। प्रयोगशाला भ्यान खरिदमा व्यापक भ्रष्टाचार भएको भन्ने उजुरी परेपछि आयोगले विस्तृतमा छानबिन सुरु गरेको थियो। खाद्य प्रविधि तथा गुण नियन्त्रण विभाग र प्रधानमन्त्री कृषि आधुनिकीकरण परियोजनाका लागि बोलपत्रको माध्यमद्वारा खरिद गरिएका चार थानवेल इक्विपमेन्ट ल्यावोटरी मोबाइल भ्यानप्रुडेन्ट मेडिटेक इन्टरनेसनल कमलादी, काठमाडौंले आपूर्ति गरेको थियो। अनुसन्धानको क्रममा प्रधानमन्त्री कृषि आधुनिकीकरण परियोजना र विभागको नाममा कायम भएका भ्यान र सोको विभिन्न पार्ट्स अन्तर्गतका सरसमान, उपकरण तथा रसायनकोसमेत स्वीकृत मापदण्ड तथा स्पेसिफिकेसन अनुसार भेटिएन। यस सम्बन्धमा चेकजाँच गरी गुणस्तरही नभएको भन्ने प्राविधिक प्रतिवेदन समेतलाई नदेखेजस्तो गरी सप्लायर्ससँगको मिलेमतोमा बदनियत पूर्वक आफूलाई गैर कानूनी लाभ लिएको देखिन्छ। यसरी नेपाल सरकारलाई हानी नोक्सानी पुर्याई विभागको नाममा दुई थान प्रयोगशाला मोबाइल भ्यानको भुक्तानी दिएको भेटिएको छ। दुई पटकमा जम्मा १२ करोड ४० लाख ४७ हजार ५ सय ५८ हिनामिना गरेको आयोगले ठहर गरेको छ। खाद्य प्रविधि तथा गुण नियन्त्रण विभागका महानिर्देश्क संजीवकुमार कर्णलाई १२ करोड ४० लाख ४७ हजार ५ सय ५८ भ्रष्टाचार गरेको अभियोग लगाई यति नै रकम बराबरको बिगो माग दाबी गरिएको छ। त्यस्तै वरिष्ठ खाद्य अनुसन्धान अधिकृत पूर्णचन्द्र वस्ती १२ करोड ४० लाख ४७ हजार ५ सय ५८, लेखापाल रविता श्रेष्ठ १२ करोड ४० लाख ४७ हजार ५ सय ५८, नायव सुब्बा गुरुदत्त गौतम १२ करोड ४० लाख ४७ हजार ५ सय ५८, शाखा अधिकृत भागिरथ आचार्य ४ करोड १३ लाख ४९ हजार १ सय ८६, प्रधानमन्त्री कृषि आधुनिकीकरण परियोजना, परियोजना व्यवस्थापन इकाइ, खुमलटारस्थित लेखाका उपसचिव गणेशप्रसाद चालिसेलाई १२ करोड ४० लाख ४७ हजार ५ सय ५८, बिगो मागदाबी गरिएको छ। त्यसैगरी प्रधानमन्त्री कृषि आधुनिकीकरण परियोजना, परियोजना व्यवस्थापन इकाइ, खुमलटारका लेखापाल बालाराम पोख्रेल १२ करोड ४० लाख ४७ हजार ५ सय ५८, प्रधानमन्त्री कृषि आधुनिकीकरण परियोजना, परियोजना व्यवस्थापन इकाइ, खुमलटारका तत्कालीन परियोजना निर्देशक नरहरिप्रसाद घिमिरेलाई ८ करोड २६ लाख ९८ हजार ३ सय ७२, उक्त कार्यालयकै वरिष्ठ कृषि इञ्जिनियर सरोज अधिकारीलाई ८ करोड २६ लाख ९८ हजार ३ सय ७२, वरिष्ठ योजना अधिकृत तिलकराज चौलागाई ८ करोड २६ लाख ९८ हजार ३ सय ७२, परियोजना निर्देशक लक्ष्मण प्रसाद पौडेल ४ करोड १३ लाख ४९ हजार १ सय ८६, वरिष्ठ अनुगमन मूल्यांकन अधिकृत इन्द्रहरि पौडेल ४ करोड १३ लाख ४९ हजार १ सय ८६ रुपैयाँ मागदाबी गरिएको छ। त्यस्तै अख्तियारले भ्यान सप्लाई गर्ने प्रुडेन्ट मेडिटेक इन्टरनेसन लकमलादीका आधिकारिक प्रतिनिधि प्रवीण कुँवरलाई २४ करोड ८० लाख ९५ हजार १ सय १६ बिगो मागदाबी गरेको छ। अभियुक्त सबैलाई भ्रष्टाचार निवारण ऐन, २०५९ को दफा ८ को उपदफा (४) अनुसारको कसुरमा भ्रष्टाचार निवारण ऐन, २०५९ को दफा ८ को उपदफा (४) बमोजिम सजाय हुने अख्तियारले विशेष अदालत समक्ष माग दाबी पेस गरेको छ।"
सुजाताका हत्या अभियुक्त पक्राउ : चोरीको ८१ हजार र खुकुरी बरामद,पाँचथर : सुजाता तामाङको हत्या आरोपित पक्राउ परेका छन्। मंगलबार पाँचथरको गोपेटारस्थित एनएमबी माइक्रोफाइनान्समा कार्यरत इलाम घर भएकी २० वर्षीया सुजाता हत्या भएको थियो। जिल्ला प्रहरी कार्यालय पाँचथरका प्रमुख (डीएसपी) नरेन्द्र कुँवर नेतृत्वको टोलीले हिलिहाङ गाउँपालिका ६ का १९ वर्षीय घनेन्द्र लावतीलाई बिहीबार पक्राउ गरेको हो। प्रहरीले सुजाताको साथबाट लुटिएको ८१ हजार ७० रुपैयाँ र हत्यामा प्रयोग भएको खुकुरीसहित लावतीलाई नियन्त्रणमा लिएको हो। हिलिहाङ ६ रातमाटेमा लघुवित्त समूहको बैठक सञ्चालनसँगै ब्याज र किस्ता संकलन गरेर फर्कदै गरेकी तामाङको असार ३ गते धारिलो हतियार प्रयोग गरी हत्या भएको थियो। प्रहरीले लावतीलाई हिलिहाङ ५ स्थित गाउँमै लुकेर बसेको अवस्थामा बिहीबार राति ८ बजे पक्राउ गरेको हो। लावतीले पैसाकै लोभमा तामाङको हत्या गरेको पप्रारम्भिक अनुसन्धानमा खुलेको डीएसपी कुँवरले बताए। घटनाको थप अनुसन्धान भइरहेको उनको भनाइ छ। पाँचथरमा युवतीको विभत्स हत्या
गर्भवतीको हेलिकप्टरबाट उद्धार,"दुनै,डोल्पा : डोल्पाबाट एक सुत्केरी महिलाको हेलिकप्टरबाट उद्धार गरिएको छ। सुत्केरी व्यथा लागेकी महिलाको पेटमा बच्चा उल्टो भएपछि डोल्पा अस्पतालले आमा र बच्चा बचाउन हेलिकप्टरबाट सुर्खेत पठाएको हो। त्रिपूरा सुन्दरी नगरपालिका २ की १९ वर्षीया अनिसा बुढाको स्वास्थ्य अवस्था जोखिममा रहेको जानकारी दिएपछि उनलाई सुर्खेत अस्पताल पठाइएको जिल्ला अस्पताल डोल्पाले जानकारी दिएको छ। मौसम खराबका कारण कर्णाली प्रदेश सामाजिक विकास मन्त्रालयले हेलिकप्टर पठाउन नसकेपछि प्रमुख जिल्ला अधिकारी मुकेशकुमार केशरीको पहलमा महिला तथा बालबालिका मन्त्रालयको सहयोगमा नेपाली सेनाको हेलिकप्टरले सुत्केरी अनिसा बुढाको उद्धार गरेको डाक्टर सिजन रावलले जानकारी दिए। जिल्ला अस्पतालमा शल्यक्रियाका लागि केहि उपकरण भएपनि विज्ञ सर्जन नहुँदा हेलिकप्टरबाट पठाइएको प्रमुख जिल्ला अधिकारी मुकेशकुमार केशरीले जानकारी दिए। हालसम्म डोल्पाबाट सघीय तथा प्रदेश सरकारले ६ जनाभन्दा सुत्केरीको हेलिकप्टरबाट उद्धार गरिसकेको छ। सड्कको सहजता नहुनु र हवाइ सेवा भरपर्दो नहुनुका साथै अस्पताल कम क्षमताको भएको कारण पनि सरकारले हवाइ एम्बुलेन्सबाटै डोल्पालगायत हिमाली क्षेत्रका सुत्केरी महिलाको उद्धार गर्ने गरेको छ।"
हेलिकप्टरबाट गर्भवतीको उद्दार,बाजुरा : बाजुरामा हेलिकप्टरमार्फत गर्भवतीको उद्धार गरिएको छ। जिल्लाको स्वार्मिकार्तिक गाउँपालिका १ मुक्तीकोटकी २२ वर्षीया रजनी विकलाई सुदूरपश्चिम प्रदेश सामाजिक विकास मन्त्रालयको सहयोगमा बिहीबार नेपालगञ्ज पठाइएको स्वास्थ्य कार्यालय बाजुराका प्रमुख अशोक सिंहले बताए। सुत्केरी हुन एक महिना बाँकी भएपनि स्वास्थ्यमा समस्या आएपछि सामाजिक विकास मन्त्रालयसँग समन्वय गरी हेलिकप्टर मार्फत नेपालगंज लगिएको सिहंले बताए। जिल्लाबाट जटिल केश भएको खबर पाएलगत्तै सामाजिक विकास मन्त्रालयको पहलमा हेलिकप्टर पठाएर महिलाको उद्धार गरिएको सामाजिक विकास मन्त्रालयका जनस्वास्थ्य अधिकृत रमेश कुँवरले बताए। जिल्लामा गरिबी र अशिक्षाका कारण गर्भवतीको अकालमै ज्यान जाने गरेको स्वामीकार्तिक खापर गाउँपालिकाका अध्यक्ष चिरञ्जिवी शाहीले बताए। सामाजिक विकास मन्त्रालयको सहयोगमा यसअघि बाजुरामा ६ जना बिरामी तथा सुत्केरी महिलाको उद्धार गरिएको स्वास्थ्य कार्यालय बाजुराले जनाएको छ।
सर्लाहीमा गोली चल्यो : विप्लवका जिल्ला इन्चार्जको मृत्यु,"प्रदेश ब्यूरो जनकपुरधाम : सर्लाहीको लालबन्दीमा प्रहरीसँगको भिडन्तमा नेत्रविक्रम चन्द विप्लव समूहका जिल्ला इन्चार्जको मृत्यु भएको छ। नेपाल प्रहरीको गस्ती टोलीमाथि लालबन्दी नगरपालिका१ लखनदेही नदी नजिकै करिब २ बजेको समयमा पाँचजनाको समूहमा रहेका विप्लवका कार्यकर्ताहरुले गोली चलाएका थिए। प्रहरीले जवाफी फायरिङ गर्दा सर्लाही जिल्ला इन्चार्ज कुमार पौडेलको मृत्यु भएको प्रदेश प्रहरी कार्यालयले जनाएको छ। गोली चलाउने अन्य व्यक्तिहरु फरार भएको प्रहरीको भनाइ छ। घटनास्थलमा प्रहरीले सिक्सर पेस्तोल १ थान, कटुवा पेस्तोल १ थान र दुईवटा मोटरसाइकल फेला पारेको छ। फरार भएकाको खोजी कार्य भइरहेको जनाएको छ।"
विभागका महानिर्देशक र जिसस प्रमुखको घर जोगाउन सडक मापदण्ड घटाइयो !,"भक्तपुर : चाँगुनारायण नगरपालिकाले वडा नम्बर ३ झौखेलका दुईजना वरिष्ठ व्यक्तिको घर जोगाउन सडकको मापदण्ड घटाएको छ। सहरी विकास तथा भवन निर्माण विभागका महानिर्देशक इञ्जिनियर मणिराम गेलाल र जिल्ला समन्वय समिति भक्तपुरका प्रमुख नवराज गेलालको घर जोगाउन नपाले सडकको मापदण्ड एक मिटर घटाएको हो। भक्तपुरको सल्लाघारी दुवाकोटगेलाल गाउँनारायणटारचाँगुनारायण साङदह सडकको मापदण्ड केन्द्रबाट दायाँबायाँ ७७ मिटरको छ। तर चाँगुनारायण नपाको दोस्रो नगरसभाले उक्त सडकमध्ये वडा नम्बर ३ झौखेल खण्डमात्रै ६६ मिटर कायम गरेको हो। संयोगले उक्त मापदण्ड सिफारिस गर्ने पनि वडा नं ३ का वडा अध्यक्ष श्यामसुन्दर धिमाल रहेका छन्। उनी चाँगुनारायण नपाको भौतिक विकास समितिका संयोजकसमेत हुन्। उक्त समितिमा उक्त सडकको मापदण्ड घटाउन प्रस्ताव गर्दा नेपाली कांग्रेसको तर्फबाट निर्वाचित वडा अध्यक्षहरुले विरोध गरेका थिए। तर वडा अध्यक्ष धिमालले गेलाल गाउँ ऐतिहासिक एवं पुरातात्विक क्षेत्र भएकाले सडक मापदण्ड घटाइएको जिकिर गरेको वडा नं २ का अध्यक्ष शिवहरि केसीले जानकारी दिए। उनले एउटै सडकको केही खण्डमा मात्रै मापदण्ड घटाउँदा बाँकी खण्डका सर्वसाधारणलाई मर्का पर्ने भन्दाभन्दै बहुमतको बलमा उक्त मापदण्ड घटाइएको सुनाए। मापदण्ड घटाउने भए सिंगो सडकको घटाउनुपर्छ। एउटा खण्डको मात्रै घटाउँदा राम्रो हुँदैन भनेर विरोध गर्दा गर्दै बहुमतले पेलेर निर्णय गरियो, वडा अध्यक्ष केसीले भने, यो गलत भयो। आफ्ना केही मान्छेको घर जोगाएर बाँकी नगरवासीलाई मार्न भएन। उक्त सडक साविक चार गाविस दुवाकोट, झौखेल, चाँगुनारायण र छालिङ गाभेर चाँगुनारायण नगरपालिका बनाउँदा नगरको मुख्य सडक थियो। त्यस्तै यो भक्तपुर चक्रपथको सडकखण्डसमेत हो। यस्तो महत्वपूर्ण सडकमा नपाले वडापिच्छे मापदण्ड फरक बनाइएपछि अहिले चाँगुनारायण नगरवासी आक्रोशित भएका छन्। उनीहरुले आफ्ना नेताको घर बचाउन एउटामात्रै वडामा मापदण्ड घटाउनु दुर्भाग्य भएको बताएका छन्। एकमिटर मापदण्ड घटाउन सुरु गरिएको चाँगुनारायण नपा ३ र १ को सिमाना न्यौपाने गाउँ चापाको बोट । तस्बिर : ईश्वरकाजी खाइजू केन्द्रबाट दायाँबायाँ ७७ मिटर मापदण्ड रहेको सडकको झौखेल न्यौपाने गाउँबाट गेलाल गाउँ हुँदै खहरे खण्ड ६६ मिटरमा झारिएको छ। जुन सडक खण्डको गेलाल गाउँमा सहरी विकास तथा भवन निर्माण विभागका महानिर्देशक इञ्जिनियर मणिराम गेलाल र जिल्ला समन्वय समिति भक्तपुरका प्रमुख नवराज गेलालको घर रहेका छन्। मापदण्ड नघटाइए सडक विस्तार गर्दा महानिर्देशक गेलाल र जिसस प्रमुख गेलालको घर प्रभावित हुन्छ। सडक मापदण्डअनुसार जिसस प्रमुख गेलालको आँगन नै सडकमा पर्न आउँछ भने महानिर्देशक गेलालको घर। हाल काठमाडौं उपत्यका विकास प्राधिकरणले उक्त सडक फराकिलो तथा विस्तार गर्ने कार्य गरिरहेको छ। जसअनुसार जिसस प्रमुख गेलालको आँगन जोगाएर ६ मिटरमा ग्याविन पर्खाल बनाइरहेको छ। यसरी सडक विस्तार गर्ने क्रममा सडकको केन्द्रबाट ६ मिटरमात्रै छाडेर ग्याबिन पर्खाल उठाएपछि मात्रै स्थानीयले मापदण्ड घटाइएको सुइको पाएका हुन्। आफ्ना मान्छेको घर जोगाउन जनप्रतिनिधिले सडकको एक खण्डको मात्रै मापदण्ड घटाए, एक स्थानीयले भने, जो अगुवा उहीं बाटोमा हगुवा भनेको यहीं हो। उनले एउटै सडकको एउटा वडामा मात्रै ६ मिटर र अरु वडामा ७ मिटर कसरी हुन्छ भनी प्रश्न गरे। उक्त सडकको वडा नम्बर १ र २ दुवाकोट तथा ४ चाँगुनारायणका धेरै ठाउँमा ७७ मिटर मापदण्ड राखेर दायाँबायाँ ग्याविन पर्खाल यसअघि नै बनाइसकेको छ। त्यस्तै धरै ठाउँमा मापदण्डमा परेको भनी सर्वसाधारणले पुराना घर भत्काइसकेको वडा नम्बर २ का सदस्य उद्धव खड्काले जानकारी दिए। नयाँ घर बनाउनेले समेत ७७ मिटरको मापदण्ड छाडेका छन्, उनले भने, तर वडा नं ३ मा भने ६६ मिटरमात्रै मापदण्ड हुँदा अन्य वडावासीलाई अन्याय भएन र ? स्थानीयले उक्त सडकको मापदण्ड घटाइएको विषयमा नगर प्रमुख सोमप्रसाद मिश्र, उपप्रमुख वीणा बास्तोलालाई ध्यानाकर्षण गराइसकेका छन्। चाँगुनारायण नपाको दोस्रो नगरसभाले उक्त सडकको न्यौपाने गाउँस्थित चापाको बोटदेखि गेलाल गाउँ हुँदै खहरेसम्मको मापदण्डलाई सडकको केन्द्रबाट दायाँबायाँ ६६ मिटरको मापदण्ड कायम गर्ने निर्णय गरेको थियो। उक्त सडक चाँगुनारायण नपाको वडा २ बाट सुरु भई १, ३ र ४ साङदहमा टुंगिन्छ। तर नगरसभाले वडा ३ मा पर्ने सडकको मात्रै मापदण्ड घटाइएपछि अन्य वडाका नगरवासी आक्रोशित भएका हुन्। एक मिटर मापदण्ड घटाएर जिसस भक्तपुरका प्रमुख नवराज गेलालको घरअघि ग्याविन पर्खाल लगाइँदै । तस्बिर : ईश्वरकाजी खाइजू नपाकै नियमानुसार पर्खाल : गेलाल यता जिल्ला समन्वय समिति भक्तपुर प्रमुख नवराज गेलाले चाँगुनारायण नपाको निर्णयानुसार नै आफ्नो घर अगाडिको सडकको ६६ मिटर मापदण्डमा ग्याविन पर्खाल लगाएको सुनाए। उनले आफूहरुको राजनीतिक चरित्र हत्या गर्ने तथा अप्ठ्यारो बनाउनेहरुले मात्रै अनर्गल प्रचार गरेको जिकिर गरे। नगरसभाले पारित गरेको निर्णयभन्दा बाहिर हामी गएको छैन, प्रमुख गेलालले भने, त्यहीं निर्णयलाई हामीले कार्यान्वयन गरेका हौं। उनले सातै मिटर मापदण्ड भए पनि आफ्नो घर भने भत्काउन नपर्ने सुनाए। तर उनीसँगै घर भएका महानिर्देशक गेलालको भने घर भत्काउनुपर्ने र भत्काउन आफू तयार भएको बताइसकेको प्रमुख गेलालले जानकारी दिए। उनले गेलाल गाउँ पुग्ने अरु सडक कुनै चार मिटर, कुनै पाँच मिटर र कुनै ६ मिटर हुँदा हुने अनि न्यौपाने गाउँबाट आउने चै किन सात मिटर चाहिएको भनी प्रश्न गरे। प्रमुख गेलालले आफूहरुको बस्ती ऐतिहासिक भएको दाबी गरे। प्रिन्ट मिस्टेक भयो : नगर प्रमुख चाँगुनारायण नगर प्रमुख सोमप्रसाद मिश्रले भने उक्त सडकको मापदण्ड नघटाइएको स्पष्टीकरण दिएका छन्। उनले निर्णय पुस्तिकामा प्रिन्ट मिस्टेक भएकोसमेत दाबी गरे। नगरपालिकाले मापदण्ड घटाएको छैन। निर्णय प्रकाशित हुँदा प्रिन्ट मिस्टेक भएको हो, नगर प्रमुख मिश्रले भने, हामीकहाँ नक्सापास गर्न आउँदा नियमानुसार मापदण्ड छोडाउँछौं। उनले सडकको ६६ मिटर मापदण्डमा काठमाडौं उपत्यका विकास प्राधिाकरणले ग्याविन पर्खाल उठाए पनि मापदण्ड भने ७७ मिटर नै रहेको दोहोर्याए। भविष्यमा बाटो विस्तार गर्दा कसैको घर तथा भवन भत्काउन नपरोस् भनेर मापदण्ड निर्धारण गरिएको हो, प्रमुख मिश्रले थपे, सोही मापदण्डअनुसार नगरपालिका दायाँबायाँ हुँदैन।उनले कसैलाई जोगाउन नपाले सडकको मापदण्ड नघाउनेसमेत जिकिर गरे।"
सेनालाई चीनको सहयोग,"काठमाडौं : चिनियाँ जनमुक्ति सेना (पीएलए)ले करिब ५३ करोड रुपैयाँ (१५ करोड आरएमबी) बराबरको सैन्य सामग्री नेपाली सेनालाई सहयोग गरेको छ । चीन भ्रमणमा रहेका प्रधानसेनापति पूर्णचन्द्र थापाले मानवीय सहायता तथा विपद् व्यवस्थापनका लागि पीएलएको सहयोग सम्झौतामा हस्ताक्षर गरेका छन् । पीएलएले सेनालाई मेकानिकल ब्रिज, रेस्क्यु किटलगायत सैन्य सामग्री सहयोग गरेको हो । गत कात्तिकमा चीन भ्रमणका बेला रक्षामन्त्री ईश्वर पोख्रेल र उनका चिनियाँ समकक्षीबीच सैन्य सहयोगबारे हस्ताक्षर भएको थियो । बेइजिङस्थित पीएलएले मुख्यालयमा प्रधानसेनापति थापाको सम्मानमा सम्मान गारत अर्पण गरेको थियो । उनले बेइजिङस्थित पीएलएका संरचनाको भ्रमण अवलोकन गरेको सैनिक जनसम्पर्क निर्देशनालयले जनाएको छ । आइतबार चीन गएका उनी शनिबार स्वदेश फर्कने छन् ।"
खैरो हेरोइनसहित दुई पक्राउ,भक्तपुर : मानगरीय प्रहरी परिसर भक्तपुरले प्रतिबन्धित खैरो हेरोइनसहित दुईजनालाई पक्राउ गरेको छ। परिसरबाट खटिएको प्रहरी टोलीले बिहीबार दिउँसो जिल्लाको चाँगुनारायण नगरपालिका २ दुवाकोटमा चेकजाँच गर्ने क्रममा ५५ ग्राम लागूऔषध खैरो हेरोइनसहित उनीहरुलाई नियन्त्रणमा लिएको हो। परिसरका प्रवक्ता प्रहरी नायब उपरीक्षक रेवतीरमण पोखरेलका अनुसार सिन्धुपाल्चोक लिसंखु पाखर गाउँपालिका घर भई हाल चाँगुनारायण नपा २ दुवाकोट बस्ने २६ वर्षीय पुरन परियार र रुपन्देही घर भई हाल दुवाकोट नै बस्ने २३ वर्षीय राधेश्याम बेलदारलाई नियन्त्रणमा लिएको छ। उनीहरुलाई बिहीबार नै भक्तपुर जिल्ला अदालतबाट लागूऔषध मुद्दामा म्याद थप गरी थप अनुसन्धान कार्य अगाडि बढाइएको प्रहरी नायब उपरीक्षक पोखरेलले जानकारी दिए।
इटहरीका मेयरको शब्द चयनप्रति आपत्ति,"इटहरी : इटहरी १६ स्थित लबिपुर चोकमा बुधबार बिहान स्थानीयले खुला कार्यक्रम आयोजना गरे। विषय थियो, त्यहाँ रहेका होटलमा हुनै यौन क्रियाकलाप न्युनिकरण। कार्यक्रममा बोल्ने वक्ताले कसैले प्रहरीको भूमिका प्रभावकारी नभएको बताए त कसैले होटल सञ्चालकहरु नाफामुखी भएर वेश्यावृत्ती गराएको आरोप लगाए। प्रदेश सांसद लिलम बस्नेतले त रेड राइट एरियाको व्यवस्था गर्नुपर्नेमा जोडनै दिए। कार्यक्रमलाई इटहरीका मेयर द्वारिकलाल चौधरीसमेत सहभागी थिए। तर सम्बोधनका क्रममा उनले बोलेको एउटा शब्दका कारण त्यहाँ रहेका महिलाले अफ्ठेरो अनुभव गरेका थिए। कार्यक्रममा मेयर चौधरीले रण्डी भन्ने शब्द बारम्बार उच्चारण गरेका थिए। लबिपुर क्षेत्रमा सञ्चालनमा रहेका होटलमा वेश्यावृत्ती हुने गरेको भन्दै रोक्नका लागि सबैले पहल गर्नुपर्ने आशयका भनाइ राख्दा राख्दै उनले सो शब्द उच्चारण गरेका हुन्। सो क्षेत्रका होटलमा वेश्यावृत्ती भइरहेको र त्यसलाई रोक्न दबाब सिर्जना गर्ने उद्देश्यले वडा नम्बर १६ र १७ को संयुक्त आयोजनामा गरिएको कार्यक्रममा पुगेका मेयर चौधरीले रण्डी जिन्दावाद भन्ने शब्दलाई बारम्बार दोहोर्याएका थिए। मेयर चौधरीको एउटा घर पनि सोही क्षेत्रमा पर्छ। त्यो घर कसैले भाडामा लिएर होटल सञ्चालन गरिरहेको छ। सो होटल भाडामा लिने व्यक्तिले केही वर्षअघिसम्म यौन व्यवसाय सञ्चालन गर्थे। सोही विषयलाई केही पत्रकारले मेयरको घरमा यौन व्यवशाय भनेर लेखेको समाचारलाई लिएर उनले अभिव्यक्ति सुरु गरेका थिए। मेयर चौधरीले होटलका लागि भाडामा दिएको आफ्नो घरमा होटल सञ्चालकले यौनजन्य गतिविधि गराएको थाहा पाएपछि आफूले बोर्ड नै फ्याँकिदिएको बताए। तपाइहरु पनि घर भाडामा दिँदा यी कुराहरु विचार गर्नुहोस्, विकृति गराउनेलाई पैसाकै लागि घर भाडामा दिनु हुँदैन, उनले भने। उनले सो क्षेत्रमा वेश्यावृत्तीले नराम्रो प्रभाव पारेको बताउँदै यौन गतिविधिका कारण त्यहाँको व्यापार चल्ने गरेको बताए। मनोरन्जन गर्न रण्डी चाइया छ। घरभाडा लगाउन रण्डी चाइया छ। कण्डम बेच्न रण्डी चाइया छ। चक्की (पिल्स) बेच्न रण्डी चाइया छ। रण्डी जिन्दावाद, उनले थपे, यहाँ रण्डीको कारण कस्मेटिक पसल, घरभाडा, दबाई दोकान चल्दो रैछ। मेयरको उक्त अभिव्यक्तिलाई लिएर त्यहाँ उपस्थित महिलाले अप्ठेरो मानेका थिए। यसैबीच महिला सञ्जाल इटहरी उपमहानगर समितिले चौधरीले बोलेको शब्दप्रति आपत्ति जनाएको छ। चौधरीले बोलेको शब्दले महिलाको अस्मितामा नै आँच आएको भन्दै इटहरीका ४० बढी महिलावादी संस्थाको साझा सञ्जालले आपत्ति जनाएका हुन्। सञ्जालकी अध्यक्ष विमला ढकालले हस्ताक्षर गरेको विज्ञप्तिमा आफूहरु इटहरी उपमहानगरपालिकाले गरेका सामाजिक विकास, महिला हिंसा न्युनिकरणका कार्यक्रममा सहभागिता जनाउन प्रतिबद्ध रहेको समेत विज्ञप्तीमा जनाइएको छ।"
मन्त्रिपरिषद् पुनर्गठनबारे छलफल भइरहेको छ : प्रचण्ड,"पाेखरा : नेपाल कम्युनिस्ट पार्टी (नेकपा)का अध्यक्ष पुष्पकमल दाहाल प्रचण्डले मन्त्रिपरिषद् पुनर्गठनका विषयमा छलफल भइरहेको बताएका छन्। नेपाल प्रेस संगठनद्वारा पोखरामा आयोजित पत्रकार सम्मेलनमा बोल्दै प्रचण्डले यस्तो बताएका हुन्। सरकार पुनर्गठन गर्ने भन्ने विषयमा छलफल भइरहेको छ तर गरिहाल्ने भन्ने निर्णय भने भइसकेको छैन, प्रचण्डले भने, प्रधानमन्त्रीले चाहे तुरुन्तै मन्त्रिपरिषद् पुनर्गठन हुन्छ। प्रचण्ड बिहीबार बिहानै ९ बजे फेवाताल किनारामा हुन लागेको विच भलिबल प्रतियोगिताको उद्घाटन गर्न पोखरा पुगेका थिए। यसअघि गत जेठ २९ गते चितवन पुगेका प्रचण्डले सरकारको नेतृत्व आलोपालो गर्ने पुरानै सहमति भएको भन्दै त्यसैअनुसार सरकारको नेतृत्वमा अघि बढ्ने धारणा राखेका थिए। जुन सहमति र समझदारी साथअघि बढेका छौं, त्यसैअनुसार अगाडि गइन्छ, उनले भनेका थिए, सबैलाई थाहा भएकै कुरा हो, त्यही सहमतिअनुसार सरकारको नेतृत्वमा अघि बढिन्छ।"
जन्मदिने आमाले बाँसघारीमा फालिन् : नक्कली आमा बन्नेको हानाथाप,"जनकपुरधाम : नौं महिनासम्म कोखमा राखेर जन्मेपछि आमाले शिशुलाई बाँसघारीमा फाल्न थालेका छन्। धनुषाको तारा पट्टीमा आमाले नवजात शिशु फालेको भेटिएको छ। बाँसघारीमा रोइरहेकी बालिकालाई धनुषा प्रहरीले उद्धार गरेको छ। प्रहरीले उद्धार गरेको थाहा पाएपछि बालिकालाई हेरचाह गर्न निःसन्तान दम्पत्तीको हानाथाप सुरु भएको छ। जिल्ला प्रहरी कार्यालय धनुषाका एसपी शेखर खनालका अनुसार, दश दिनअघि धनुषाको तारापट्टीस्थित बाँसघारीमा जवजात शिशु फालिएको अवस्थामा भेटिएकी थिइन्। स्थानीयले देखेपछि प्रहरीलाई खबर गरेका थिए। प्रहरीले नवजात शिशुलाई उद्धार गरेर अञ्चल अस्पताल जनकपुरको एनआईसियुमा भर्ना गरेको छ। बालिका अहिलेसम्म अस्पतालमै छन्। धेरै छोरीपछि फेरि पनि छोरी नै जन्मिएपछि फालिएको हुनसक्ने वा अवैध सम्बन्ध लुकाउन जन्मिएको बच्चा फालिएको हुन सक्ने प्रहरीको अनुमान छ। प्रहरीले शिशु फाल्नेको खोजी भइरहेको बताएको छ। यद्यपी कसैलाई पक्राउ गरेको छैन।"
श्रम ऐन कार्यन्वयन माग गर्दै प्रदेश १ का सुरक्षागार्डले गरे आन्दोलन,विराटनगर : सरकारले लागू गरेको श्रम ऐन तत्काल कार्यान्वयन गर्नुपर्ने माग गर्दै प्रदेश १ मा कार्यरत सुरक्षागार्डले बिहीबार प्रदर्शन गरेका छन् । प्रदेश सरकारका सामाजिक विकास मन्त्री जीवन घिमिरेलाई उनीहरुले ज्ञापनपत्र पनि बुझाएका छन् । अखिल नेपाल सेक्युरेटी मजदुर संघ १ नम्बर प्रदेशको अगुवाइमा सुरक्षा गार्डहरुले ज्ञापनपत्र बुझाएका हुन् । विराटनगरमा भेला भएका उनीहरुले ज्ञापनपत्र बुझाउनुअघि याली निकालेका थिए । सरकारले २०७५ साउन १ गतेदेखि लागू गरेको न्यूनतम पारिश्रमिक हालसम्म लागू हुन नसकेको उनीहरुको गुनासो छ । मन्त्री घिमिरेले उद्योगी व्यापारी लगायत सबै पक्षसँग छलफल र समन्वय गरेर सबै उद्योग लगायत निकायमा श्रम ऐन लागू गराउन तत्काल पहल सुरु गर्ने प्रतिवद्धता जनाए । प्रदेश १ मा ६३ वटा सेक्युरेटी कम्पनी छन् । जसमा ५ हजार बढी सुरक्षा गार्ड कार्यरत छन् । सुनसरीमा २९ र मोरङमा १८ वटा सेक्युरेटी कम्पनी छन् । काठमाडौंबाट सञ्चालन गरिएका १६ वटा रहेको अखिल नेपाल सेक्यूरिटी मजदुर संघ प्रदेश १ का संयोजक राजकुमार मल्लले बताए । उनका अनुसार अधिकांश सेक्युरेटी कम्पनीमा कार्यरत सुरक्षा गार्डलाई श्रम ऐनले तोकेअनुसार न्यूनतम पारिश्रमिक दिइएको छैन ।
सर्वोच्चले सुन तस्करीका सबै मुद्दा एकसाथ सुनुवाइ गर्ने,"काठमाडौं : सर्वोच्च अदालतले सुन तस्करी प्रकरणमा मुछिएका अभियुक्तका मुद्दा एकै ठाउँमा राखेर सुनुवाइ गर्ने भएको छ। सर्वोच्चका न्यायाधीश प्रकाशकुमार ढुंगाना र शुष्मालता माथेमाको संयुक्त इजलासले बिहीबार उक्त आदेश दिएको हो। संगठित सुन तस्करीको अभियोग लागेका २५ अभियुक्तलाई थुनामै राखेर कारवाही गर्ने वा धरौटी वा साधारण तारिखमा राखेर सुनुवाइ अघि बढाउने विचाराधीन थियो। यी प्रतिवादीविरुद्ध संगठित सुन चोरीपैठारी, अपहरण तथा शरीर बन्धक र सनम शाक्य हत्या प्रकरणमा कर्तव्य ज्यान मुद्दा थिए। न्याय परिषद्ले बुधबार सुन तस्करी मुद्दामा संलग्न उच्च अदालत विराटनगरका तीन न्यायाधीशलाई सात दिनभित्र स्पष्टीकरण पेस गर्न भनेको थियो। साथै तीन जनालाई सचेत गराएको थियो।"
टोल टोलमा स्टेचर वितरण,"जाजरकोट : भेरी नगरपालिका ४ का विभिन्न बस्तीमा स्टेचर वितरण गरिएको छ। भेरी नगरपालिकाले उपलब्ध गराएको बजेटबाट ४ नम्बर वडा कार्यालयले ९ वटा बस्ती र तीन सुरक्षा निकायलाई स्टेचर प्रदान गरेको हो। भेरी नगरपालिकाका प्रमुख चन्द्रप्रकाश घर्तीले एक कार्यक्रमका बीच सुरक्षा निकाय र समुदायलाई स्टेचर हस्तान्तरण गरेका हुन्। विपद् जतिखेर पनि आउन सक्ने भएकाले प्रतिकार्यका लागि टोलटोलमा स्टेचर प्रदान गरिएको वडाध्यक्ष खम्बजंग शाहले बताए। सदरमुकाम भएर पनि सबै टोल र बस्तीमा यातायातको पहुँच नपुगेकाले गर्भवती, सुत्केरी, बिरामी र विपद्का घटनामा घाइते भएकालाई तत्काल सडकसम्म वा अस्पतालसम्म पुर्याउन स्टेचर आवश्यक पर्ने भएकाले वडाकार्यालयले स्टेचर खरीद गरेर वितरण गरेको उनले बताए। नेपाली सेनाको मालिका ब्यारेक, नेपाल प्रहरी र शसस्त्र प्रहरीलाई दुईदुई सेट सामग्री प्रदान गरिएको छ। त्यस्तै वडाका काजीवाडा, बाहुनवाडा, रानागाँउ, गोरखालीवाडा, शान्तीटोल, मुलपानी, बोहरा, युउरी, शान्तिचौतारालगायतका टोलमा स्टेचर प्रदान गरिएको हो। स्टेचिङ्ग फोल्डिङ्ग, स्टेचर फोर फोल्डिङ्ग, विपी सेट, रेक्सिन सिरानी र कम्मलसहितको सेट प्रदान गरिएको हो। तीन लाख रुपैयाँमा दुई दर्जन सेट खरीद गरिएकोमा केही थान सामग्री वडा कार्यालयमै राखिएको वडाध्यक्ष शाहले बताए। 'जहाँ आवश्यक पर्छ त्यही दिन्छौं,' उनले भने, ' हाम्रो जस्तो भौगोलिक विकट ठाउँमा स्टेचरको आवश्यकता निकै महसुस गरेरै किनेका हौं। विपद् नपरोस् कामना गरौं तर पूर्वतयारी र सचेत भने हुनैपर्छ।' उनले समुदायका साथै विपद्मा सुरक्षा निकाय तत्काल खटिने भएकाले प्रदान गरिएको बताए। नगरप्रमुख चन्द्रप्रकाश घर्तीले विपद् बाजा बजाएर नआउने, जतिखेर पनि जहाँ पनि विपदका घटना घट्न सक्ने र मानिस बिरामी पर्दा तत्काल स्वास्थ्य संस्था लैजान पनि स्टेचर आवश्यक पर्ने कुराको महसुस गरि स्टेचर वितरण गरेर वडा कार्यालयले राम्रो कामको सुरुआत गरेको बताए। स्टेचर सबै बस्ती र टोलमा आवश्यक पर्ने भएकाले अन्य वडाले पनि यस वडाको राम्रो कामको अनुसरण गर्नुपर्ने बताए।"
बालिका बन्धक बनाएर बलात्कार !,ललितपुर : गतसाता महानगरीय प्रहरी वृत्त सातोबाटोमा दुई बालिका हराएको निवेदन पर्यो। प्रहरीको खोजतलासपछि उनीहरु बन्धक बनाइएको अवस्थामा भेटिए। वृत्तका प्रमुख गौतम मिश्रका अनुसार जेठ ३२ गते घरबाट हराएकी १४ वर्षीया बालिका महालक्ष्मी नगरपालिका सानागाउँस्थित १९ वर्षे वीरेन्द्र कोलीको भाडाको कोठामा भेटिइन्। डडेल्धुरा घर भएका कोलीले विवाहको प्रलोभनमा पारेपछि बालिका परिवारलाई जानकारी नै नदिई घरबाट निस्किएकी थिइन्। बालिकाकी दिदीले प्रहरीमा उजुरी दिएपछि उनी असार ३ गते दिउँसो भेटिएकी थिइन्। कोलीले बालिकालाई कोठामा लगेर जबरजस्ती करणी गरेको ठहर भएको प्रहरीले जनाएको छ। प्रहरीका अनुसार शरीर बन्धक बनाई जबरजस्ती करणी गरेको कसुरमा मुद्धा दर्ता भई अनुसन्धान भइरहेको छ। गतसाता नै यस्तै अर्को घटना घट्यो। महालक्ष्मी नगरपालिकाकै बोझेपोखरीस्थित एउटा घरको सटरमा १३ वर्षीया बालिका भेटिइन्। उनलाई मकवानपुरका विभुलाल जोशीले सटरभित्र लुकाएर राखेका थिए। बालिका ०६३ सालदेखि एक संरक्षण गृहमा बस्दै आएकी थिइन्। जेठ २५ गते संरक्षण गृहबाट बाहिर निस्किए फर्केर नआएपछि प्रहरीमा उजुरी परेको थियो। प्रहरीको खोजतलासपछि गत ३२ गते उनी सटरभित्र भेटिइन्। अभियुक्त जोशीलाई प्रहरीले १ गते मात्रै पक्राउ गरेको थियो। जोशीले सटरभित्र राखेर आफूलाई जबरजस्ती गर्दै आएको बालिकाले प्रहरी समक्ष बयान दिएकी छन्। प्रहरीका अनुसार जोशीले १ वर्षअघि पनि बालिका दाजुको छोरी हुन् भन्दै झुक्याएर संरक्षण केन्द्रबाट लगेका थिए। प्रहरीले दुवैमाथि एउटै कसुरमा अनुसन्धान अगाडि बढाएको मिश्रले बताए ।
कर्णाली दुर्घटना अपडेट : बेपत्ता ९ जनाको पुत्ला बनाएर दाहसंस्कार गरियो,सिमकोट : कर्णाली नदीमा जीप खसेर बेपत्ता भएको सातापछि बेपत्ता भएका ९ जना यात्रुको शवको पुत्ला बनाएर दाहसंस्कार गरिएको छ । खार्पुनाथ गाउँपालिका उपाध्यक्ष सिन्धु हमाल शाही लगायत ९ जनाकाे दाहसंस्कार गरिएको हो । गत मंगलबार (असार ३ गते) खार्पुनाथ गाउँपालिकाको खार्पु दोभानबाट याङ्चु जाने क्रममा बेडु बिसाउनी र कैल्याबालुमा जीप खस्दा गाउँपालिका उपाध्यक्ष शाहीसहित ११ जना बेपत्ता भएका छन् । बुधबार अपरान्ह साढे १ बजेदेखि घटनास्थलमा पुगेको गोताखोरको टोलीले लगातार दुई दिनसम्म खोज्दा पनि नभेटिएपछि हिन्दु धर्मसंस्कार अनुसार परिवारजनले गाउँपालिकाका स्थानीय ९ जनाको छुट्टाछुट्टै दाहसंस्कार गरेका हुन् । बेपत्ता जीप र लासको खोजी कार्यमा कुनै प्रगति नभएपछि आज स्थानीयको सल्लाह अनुसार बेपत्ता भएका ९ जनाकै कुशको पुत्ला बनाएर दाहसंस्कार गरिएको खार्पुनाथ गाउँपालिका अध्यक्ष कर्ण रावलले जानकारी दिए । अध्यक्ष रावलका अनुसार बेपत्ता भएकी खार्पुनथाकी उपाध्यक्ष सिन्धु हमाल शाहीको पुत्लामा उनका पति धिरेन्द्र शाही र छोराले दागवत्ती दिए । जीप दुर्घटनामा बेपत्ता भएका मिस्त्री काठमाडौंका राजु श्रेष्ठ र एकजना नाम नखुलेका कुकको भने दाहसंस्कार गरिएको छैन ।
दिदीकै 'सेटिङ'मा बहिनी बलात्कृत,"विराटनगर : मोरङमा १९ वर्षीया एक युवती पारिवारिक नाता भित्रकै दिदीको 'सेटिङ'मा बलात्कृत भएकी छन्। पथरीशनिश्चरे नगरपालिका ५ की २२ वर्षीया अञ्जना थापाले पारिवारिक नाता भित्रकै बहिनीलाई मोरङको केराबारी गाउँपालिकास्थित गुराँस होटलमा पुर्याएर अपरिचित व्यक्तिलाई बलात्कार गर्ने वातावरण मिलाइदिएको प्रहरी अनुसन्धानबाट खुलेको छ । इलाका प्रहरी कार्यालय बेलबारीका प्रहरी निरीक्षक रामकुमार राईकाअनुसार अनुसन्धानबाट अञ्जनाले आफ्ना प्रेमी सुन्दरहरैंचा नगरपालिका १२ का ३९ वर्षीय सञ्जिवकुमार शंकरको आग्रहमा यो घटना गराएको देखिन्छ।अञ्जनाले प्रेमी सञ्जिवसँग मिलेर गोरखाको पृथ्वीनगर ७ का ३२ वर्षीय विश्वास कट्टेललाई नाता भित्रकी बहिनी बलात्कारको वातावरण मिलाइदिएको राईले बताए। अञ्जना र विश्वासबीचमा भने चिनजान नरहेको प्रहरीको भनाइ छ। प्रहरीकाअनुसार सञ्जिवकुमार र विश्वास साथी हुन्। सञ्जिवको भने विराटचोकमा मेडिकल हल सञ्चालनमा छ। उनीसँगकै सम्पर्कका आधारमा गोरखाबाट आएका विश्वास विराटचोकमा जग्गा कारोवारमा संलग्न रहेको प्रहरीले जनाएको छ। पीडितले दिएको जाहेरीका आधारमा प्रहरीले तीनै जनालाई पक्राउ गरेर असार १ गते जबरजस्ती करणी ऐनअन्तर्गतको मुद्दा चलाउन जिल्ला अदालत मोरङबाट म्याद थप गरेर घटनाको अनुसन्धान सुरु गरिएको जनाएको छ। अनुसन्धानका क्रममा दिदीकै 'सेटिङ' मा बहिनी बलात्कृत भएको खुलेको हो। जबरजस्ती करणी ऐनअन्तर्गतको मुद्दामा महिलाविरुद्ध पनि अनुसन्धान गरिएको घटना मोरङमै पहिलो भएको प्रहरी दाबी छ। प्रहरीले विश्वासलाई घटनामा संलग्न मुख्य अभियुक्त, अञ्जना र उनका प्रेमी सञ्जिवलाई भने घटनाको मुख्य योजनाकारका रुपमा अनुसन्धान गरिरहेको छ। सञ्जिव र विश्वास विवाहित हुन् भने अञ्जना अविवाहित। 'दुवैजनाले सल्लाह गरेर सञ्जिवकी प्रेमिका अञ्जनामार्फत् गत जेठ ३१ गते एकजना युवती झिकाएको देखिन्छ,' घटनाको अनुसन्धान गरिरहेका एक प्रहरी अधिकृतले भने, 'त्यसक्रममा अञ्जनाले पारिवारिक नाता भित्रकी बहिनी पर्ने एक युवतीलाई साथमा लिएर विराटचोक आएको खुलेको छ।' त्यसपछि चारैजना मिलेर हलमा फिल्म पनि हेरेको खुलेको छ। फिल्म हेरिसकेपछि केराबारी गाउँपालिका पुर्याएर त्यहाँको गुराँस होटलमा जेठ ३२ गते बिहानसम्म बलात्कार गरेको खुलेको प्रहरीले जनाएको छ। प्रहरीका अनुसार होटलको १०५ नम्बर कोठामा घटना भएको हो। प्रनि राईका अनुसार अञ्जनाले डुलघुम गरेर आउनुपर्छ भन्दै फकाएर बहिनीलाई साथमै लिएर आएको अनुसन्धानबाट खुलेको छ। 'घुमफिर र खानपिन गरेर चाँडै फर्कनुपर्छ भनेर दिदीले लिएर आउनुभयो,' पीडितलाई उद्धृत गर्दै राईले भने, 'तर दिदीले ममाथि यति ठूलो अपराध सोचेर यसो गर्नु भएको रहेछ।' सबै परिपञ्च मिलाउने घटनाको मुख्य योजनाकारका रुपमा दिदी नै देखिएको उनले बताए। केराबारीस्थित होटलमा पुर्याएपछि पीडित युवतीलाई जुस भन्दै झुक्याएर वाइन खुवाएको पनि खुलेको उनको भनाइ छ। 'तीनजनाले विभिन्न खाले मदिरा सेवन गरेछन्,' प्रनि राईले भने, 'पीडितलाई भने जुस भएकाले केही पनि असर नगर्ने भन्दै गुलियो स्वाद आउने वाइन खुवाएको पाइयो।' उनका अनुसार त्यसकै नशाले मातेर बेहोस भएपछि विश्वासले भने युवतीलाई होटलको कोठामा लग्दै रातभर राखेर बलात्कार गरेको पत्ता लागेको छ। पीडितले जुस भन्दै तरल पदार्थ खुवाएको केही समयपछि आफूले केही पनि थाहा नपाएको र बिहान होसमा आउँदा मात्रै आफू बलात्कृत भएको थाहा पाएको प्रहरीलाई बताएकी छन्। प्रहरीका अनुसार पारिवारिक नाता सम्बन्धकै दिदीबाट बहिनीमाथि बलात्कार गर्ने वातावरण मिलाइदिएको घटना सम्भवत मोरङमा पहिलो हो। त्यसपछि इलाका प्रहरी कार्यालय बेलबारीमा आएर घटना उल्लेख गर्दै पीडितले बलात्कारमा संलग्ल र आफूमाथि बलात्कारको योजना बनाउने दिदीसहित तीनजना विरुद्ध जाहेरी दिएको प्रनि राईको भनाइ छ। 'पारिवारिक नाता भित्रकी दिदीले नै सबै वातावरण मिलाइदिएर बहिनीमाथि बलात्कार गर्न लगाएको नौलो र सबैलाई अचम्मित पार्ने घटना गराइएको छ,' उनले भने, 'बहिनीलाई पीडित बनाइएको यति ठूलो जघन्य अपराध एवं घटनाका बारेमा मिहीन ढंगले अनुसन्धान गर्ने काम भइरहेको छ।' राईका अनुसार अनुसन्धानका क्रममा तीनैजनाले घटनामा संलग्नता स्वीकार गरिसकेका छन्।"
पाँचथरमा आगलागी हुँदा १० लाखको क्षति,"फिदिम : पाँचथरको याङवरक गाँउपालिका४ थर्पुको एउटा घरमा आगलागी भएको छ। स्थानीय इन्द्र योङहाङको घरमा बिहीबार दिउँसो आगो लागेको हो। बिजुलीको मिटर बक्सबाट सल्किएको आगोले घरलाई पूर्णरुपमा जलाएको छ। आगलागीका कारण १० लाख बराबरको क्षति भएको पीडितले बताएका छन्। आगोले घरभित्र रहेको नगद, जिन्सि लगायत अन्नपात पनि जलेर खरानी भएको गाँउपालिका अध्यक्ष लेखनाथ घिमिरेले जानकारी दिए। बाँस र काठले बनेको घरमा आगो लागेकाले आगो नियन्त्रणमा लिन नसकिएको प्रहरीको भनाई छ।"
अपांगलाई परिचयपत्र पाउन सकस,"बैतडी : दशरथचन्द नगरपालिका१ का राजेन्द्र भट्टले गत पुस महिनामा अपांगता परिचयपत्रका लागि निवेदन दिए। तर अहिलेसम्म उनले न परिचयपत्र पाएका छन् न कागजपत्र अपुग भएको खबर आएको छ। मेरो दुबै आँखामा समस्या छ। मैले परिचयपत्रका लागि आवेदन दिएको ५ महिना बढी भइसक्यो, उनले भने, तर, अहिले सम्म अपांग परिचयपत्र पाएको छैन्। लोकसेवा आयोगले विज्ञापन खोलेको छ। परिचयपत्र भएको भए आरक्षण कोटामा फारम भर्ने थिए। पुरचौंडी नगरपालिका भूमिराजकी अमृता साउँद अशक्त अपांग छिन्। तर उनले पनि परिचयपत्र पाउन सकेकी छैनन्। उनले भनिन् परिचउपत्र कहाँबाट पाइन्छ भन्ने कुरा नै थाहा छैन्। केही सीपमूलक कामका लागि तालिम दिए म पनि गर्थे तर मसँग परिचयपत्र नै छैन्। महिला तथा बालबालिका कार्यालयले विगतमा अपांगता परिचयपत्र वितरण गर्ने गर्दथ्यो। अहिले अधिकार स्थानीय तहमा गएको छ। तर त्यहाँबाट परिचयपत्र पाउन सकस हुने गरेको छ । पहिला प्रत्येक महिनाको ५ गते जिल्लामा बैठक बस्थ्यो। महिनाभरी आएका निवेदन उपर छलफल भएर अपांगता परिचयपत्र वितरणमा सहज हुन्थ्यो जिल्ला अपांग संघकी उपाध्यक्ष लक्ष्मी बिष्टले भनिन्, डाक्टरको रिपोर्ट अनिवार्य चाहिन्छ। तर स्थानीय तहमा डाक्टर नै छैनन्। त्यसैले समस्या भएको छ। प्रत्येक स्थानीय तहका उपप्रमुख तथा उपाध्यक्षको संयोजकत्वमा ११ सदस्यीय अपांगता परिचयपत्र वितरण समन्वय समिति गठन गर्ने प्रावधान छ। पुरचौंडी नगरपालिकाका महिला विकास शाखा प्रमुख सरिता अवस्थीले डाक्टर नभएकै कारण नियमित परिचयपत्र वितरण गर्न नसकिएको बताइन्। हामीले शिविरको आयोजना गरेर पनि परिचयपत्र दिएका हौं उनले भनिन्। सदरमुकाम मै नियमित रुपमा परिचयपत्र वितरण गर्न समस्या छ। जिल्लामा अपांगता भएका व्यक्तिहरुको एकिन तथ्यांक समेत छैन्।"
आँगनमै सुतिरहेका थारुको हत्या,गुलरिया : बर्दियाको राजापुर नगरपालिका ३ स्थित नंगापुरमा एकजनाको हत्या भएको छ। घरको आँगनमा सुतिरहेको अवस्थामा ५५ वर्षीय जयराम थारुको हत्या भएको हो। जिल्ला प्रहरी कार्यालय बर्दियाका प्रहरी नायव उपरीक्षक मदनजीत महराका अनुसार थारुको निधारमा धारिलो हतियार प्रहार भएको देखिन्छ। घटना कसले र किन घटाएको भन्ने बारे अनुसन्धान भइरहेको उनले जानकारी दिए। उनका अनुसार राति खाना खाइ सुतेका थारुको हत्या भएको प्रारम्भिक अनुसन्धानबाट खुल्न आएको छ।
चार वर्षसम्म पनि बनेन कभर्डहल,"बाजुरा : बाजुराको मार्तडीमा रहेको कर्भड हलको निर्माण अलपत्र परेको छ। ठेकेदार, खेलकुद विकास समिति र नगपालिकाको चरम लापरवाहीले कभर्डहल अलपत्र परेको स्थानीयको आरोप रहेको छ। निर्माणकार्य अधुरै रहेको कर्भड हल निर्माणका लागि ठेक्का भएको २ महिना बितिसक्दा पनि सम्बन्धित निकायको चासो नहुँदा अलपत्र परेको हो। २ महिना अगाडी दुईवटा ठेकेदार कम्पनीले जिम्मा लिए पनि सम्झौता मिति सकिन अब दश दिन मात्र बाँकी भएपनि निर्माण प्रकिया अगाडी नबढेको स्थानीयले बताएका छन्। डिबी कन्ट्रक्सन एण्ड अडर सप्लायर्स को ५० लाख र बडिमालिका कन्ट्रक्सन एण्ड अडर सप्लार्सले ४० लाख बराबरको काम गर्ने भनि ठेक्का पाएका छन्। डिबी कन्ट्रक्सनले चैत १५ गते सम्झौता गरेको थियो भने बडिमालिका कन्ट्रक्सन चैत ८ गते काम गर्ने सम्झौता गरेको थियो। सम्झौतामा असार १५ गते सक्ने भनेको भएपनि असार महिना लागि सक्दासम्म काम गर्ने सुरसार नभएको खेलकुद विकास समिति बाजुराका कार्यालय प्रमुख लक्ष्मी बढुवालले बताएकी छन्। ४० लाखको सूचना खेलकुद विकास समिति र ५० लाखको सूचना बडिमालिका नगरपालिकाले प्रकाशित गरेको थियो। टेन्डर निकाल्नमा अल्झिएका यी दुवै कार्यालयले अन्तमा फरक फरक सूचना निकालेका थिए। खेलकुद विकास समितिले निकालेको ठेक्का त खेलकुद विकास समितिको संलग्नतामा ठेक्का मिलोमतोमा बडिमालिका कन्ट्रक्सनलाई मिलाएको आरोप समेत लागेको थियो। स्थानीय पूर्वाधारअन्र्तगत सासंद लालबहादुर थापाको सासंद विकास कोषबाट पचास लाख र खेलकुद परिषदबाट चालिस लाख बजेट बिनियोजन भएको खेलकुद विकास समितिले जनाएको छ। बजेट आएर निर्माणको टेन्डर र सम्झौता भएको दुई महिना बितिसक्दा पनि ठेकेदारले व्यवस्था गरेको खेलकुद विकास समितिका अध्यक्ष हिक्मत थापाको आरोप छ। तर स्थानीयले भने बडिमालिका नगरपालिका र खेलकुद विकास समितिको चरम लापरवाहीले अहिलेसम्म काम हुन नसकेको बताएका छन्। दुबैले ठेकेदारलाई ताकेदा नर्गनु, अर्को उनीहरुले नै वेवास्ता भएकाले अलपत्र रहेको स्थानीयको आरोप रहेको छ। वडीमालिका नगरपालिकाले संसद विकास कोषको जिम्मा लिएको भएपनि नगरपालिका पनि बेखवर रहेको बताइएको छ। एक वर्ष अगाडीसम्म खेलकुदसँग कुनै सहकार्य नरहेको बताउँदै आएको नगरपालिका पनि व्यवस्था गरिरहेको खेलकुद विकास समतिको आरोप छ। बडीमालिका नगरपालिका भित्रको संरचनामा नगरपालिकाले लगानी गर्नुपर्ने भएपनि सासंद विकास कोषको बजेटलाई कार्यन्वयन गर्न नसकेको नेकपा जिल्ला कमिटि सदस्य अम्मर खड्काले बताए। बडिमालिका नगरपालिका नगरप्रमुख पदम बढुवालले भने खेलकुद विकास समितिले निकालेको टेन्डरको कामको ढिलाइले काम नभएको बताए। पहिला खेलकुदको ठेकेदारको काम हो त्यसपछि नगरपालिकाको ठेकेदारको काम रहेको उनले बताए । असारसम्म काम नभए रकम फिर्ता हुने उनले बताए। बहुउद्देश्यीय कवर्डहल भनेर नाम दिइएको भएपनि निर्माण बीचमै छोडिदा दुई वर्षदेखि अलपत्र परेको छ। विसं २०७३ मा तत्कालीन नेकपा एमालेका उपाध्यक्ष भीम रावलले कवर्डहल निर्माणको शिलान्यास गरेको थिए। भने तत्कालिन पोलिटव्यूरो सदस्य कर्णबहादुर थापाले निर्माणको अगुवाइ गरेको कर्भडहल अलपत्र रहेकोमा खेलाडीले दुख व्यक्त गरेका छन्। निर्वाचन क्षेत्र विकास कार्यक्रमकै ४५ लाख बजेट विनियोजन गरेर निर्माण सुरु गरिएको थियो। प्राविधिकले पुरै निर्माण गर्न एक करोड ९४ लाख लागत लाग्ने अनुमान गरेका थिए। बीचमा खेलकूद विकास परिषदबाट ४० लाख रकम पनि लगानी भएको छ।"
कोटेश्वरमा चक्कु प्रहार : एक घाइते,काठमाडौं : बिहीबार दिउँसो राजधानीको कोटेश्वरमा चक्कु प्रहार भएको छ। कोटेश्वर प्रहरीका अनुसार बिहीबार दिउँसो कोटेश्वर भन्दा अगाडि जडीबुटीमा डिम्पल घिसिङले चक्कु प्रहार गरेका हुन्। महानगरीय प्रहरी परिसद टेकुका प्रवक्ता डिएसपी होविन्द्र बोगटीका अनुसार घिसिङले सुरेश बुढाथोकीलाई चक्कु प्रहार गरेका हुन्। चक्कु प्रहारबाट गम्भीर घाइते बुढाथोकीलाई उपचारका लागि वीर अस्पताल लगिएको छ। घिसिङलाई कोटेश्वर प्रहरीले नियन्त्रणमा लिएको छ। प्रहरीका अनुसार दुवै पाकेटमार हुन्।
१० दिन ढिलोगरी मनसुन प्रवेश,"काठमाडौं : मौसम पूर्वानुमान महाशाखाले नेपालमा मनसुन प्रवेश गरेको घेषणा गरेको छ।महाशाखाका अनुसार बिहीबारदेखि पूर्वी भूभागबाट नेपालमा मनसुन प्रवेश गरेको हो। पूर्वी भेगबाट नेपालमा प्रवेश गरेको मनसुन मध्यहुँदै पश्चिमतर्फ विस्तार हुने क्रममा छ। 'मनसुन केही दिनभित्रै नेपालभर फैलिने अनुमान गरिएको छ, महाशाखाद्वारा जारी विज्ञप्तिमा भनिएको छ, 'नेपालमा सामान्यतया मनसुन १० जुनमा सुरु हुन्छ । तर यस वर्षमा भने मनसुन १० दिन ढिलो सुरू भएको हो।' नेपालमा जुनदेखि सेप्टेम्बरसम्म चार महिनाको अवधिलाई दक्षिण एसियाली मनसुनको अवधि मानिन्छ। यस वर्ष नेपालको प्रदेश प्रदेश१, २, ३ र ५ को केही पश्चिमी भू(भागमा मनसुनी वर्षा औसतभन्दा कम हुने अनुमान महाशाखाले जनाएको छ। महाशाखाका अनुसार बाँकी प्रदेश गण्डकी, कर्णाली र सुदूरपश्चिममा भने औसत वर्षा हुने अनुमान गरिएको छ।"
विद्यालयको जग्गा मिचेर निजी घर,"बर्दिबास : जनता मावि बर्दिबास महोत्तरीको ढेड अर्ब बढी मूल्य पर्ने जग्गा अतिक्रमणमा परेको छ। तत्कालिन विद्यालय व्यवस्थापन समिति र स्कूल प्रशासनको लापरवाहीले ९ विघा ९ कठ्ठा जग्गा अतिक्रमणमा परेको हो। अतिक्रमित जग्गामा बस्ती बसेको छ। त्यहाँ ठूलाठूला पक्की घर ठडिएका छन्। २०६२०६३ को मधेश आन्दोलनपछी बर्दिबास बसोबासको दृष्टिकोणले सबैको केन्द्रविन्दु भयो, विद्यालयका प्रधानाध्यापक दिलिप तिवारीले भने, जग्गाको मूल्य आकासियो। विद्यालयको जग्गा पनि अतिक्रमणमा पर्यो। माओवादी द्वन्द्वकालमा सार्वजनिक जग्गामा झण्डा गाड्ने अभियानले पनि विद्यालयको जग्गा अतिक्रमणमा परेको तिवारीको भनाइ छ। २०१६ सालमा स्थापित यस विद्यालयको जग्गा अतिक्रमणमा परेपछी आर्थिक अभावले विद्यालय सञ्चालनमा समेत समस्या भइरहेको छ। विद्यालयको नाममा साँढे बीस विघा नम्बरी जग्गाको लालपूर्जा छ। शहर र बजार क्षेत्रका बहुमूल्य जग्गाबाट आम्दानी नआउँदा विद्यालय सञ्चालनमा कठिनाई भएको छ। बर्दिबास नगरपालिका१ स्थित ३ (क) को कित्ता नम्बर ८ मा पर्ने ५ विघा ७ कठ्ठा साँढे सात धुर र ३ (क) कित्ता नम्बर ९ मा पर्ने १ विघा ४ कठ्ठा १० धुर जग्गा अतिक्रण गरि बस्ती बिस्तार भएको विद्यालय व्यवस्थापन समितिका अध्यक्ष देवनारायण महतोले बताए। बर्दिबास नगरपालिका१४ स्थित २ (क) कित्ता नम्बर १३ को १४ कठ्ठा ४ धुर, कित्ता नम्बर २८ मा पर्ने १ विघा ६ कठ्ठा १५ धुर जग्गा गैरकानुनी रुपमा अतिक्रमण गरी पक्की घर, सटर बनाएको छ। बर्दिबास बजार क्षेत्रमा पर्ने यस जग्गामा व्यवसायिक प्रयोजनको लागि बिरौटीमा दिएको जग्गामा ठूलाठूला पक्की घर बनेको छ। बिचौलियाले विद्यालयको जग्गा किनबेच गरिरहेका छन्। विद्यालयको जग्गामा पक्कीघर, अर्धपक्की घर र टहरा बनाएर जग्गा हडपिएको छ। बर्षमा मुश्किलले एक हजार रुपैयाँ दिएर विचौलियाले सटर बनाएर सार्वजनिक सम्पती दोहन गरीरहेका छन्। विद्यालयको जग्गामा १० वटा पक्की दुईतीन तले घर, १सय २३ वटा अर्धपक्की भुँइतले घर र ७२ वटा टहरा निर्माण गरिएको छ। विद्यालयको जग्गा अतिक्रमण गरेर बजार क्षेत्रमा निर्माण गरिएको पक्की र अर्धपक्की घरको सवालमा घरको मूल्यांकन गरि आउने रकम विद्यालयमा धरौटी स्वरुप रहने छ। विद्यालयले लगाएको शुःल्क तिरी व्यापार गर्न सक्ने प्रावधान बनाइएको छ। विद्यालयले संरचना भत्काउन ३५ दिने अल्टिमेटमसहितको सूचना जारी गरेको छ। व्यक्तिले भोगचलन गर्दै आएको बर्दिबास नगरपालिका८ हात्तिलेटमा पर्ने १ (ख) को १३ कठ्ठा ७ धुर जग्गा विद्यालयले हालै खाली गराउन सफल भएको छ। विद्यालय व्यवस्थापन समितिको बैठकले विद्यालयको कानुनी स्वामित्व रहेका जग्गा खाली गर्न ३५ दिने सूचना जारी गरेको छ। जग्गा खाली नगरिए स्थानीय प्रहरीप्रशासन र स्थानीय तहको समन्वयमा संरचना भत्काउने तयारी विद्यालयले गरेको छ।"
"पारिश्रमिक नपाएको भन्दै विद्यालयमा मजदुरको ताला, बरन्डामा बसेर पढ्दै विद्यार्थी","सिन्धुली : सिन्धुलीको फिक्क्ल गाउँपालिका ३ स्थित खोलागाउँमा रहेको श्री प्रकाशोदय माध्यामिक विद्यालय खुरहरीको सुविधा सम्पन्न भवन बनेको तीन महिना बितेपनि विद्यार्थी भने बरन्डा र भर्याङमा बसेर पढ्न बाध्य छन्। विद्यालयको भवन निर्माण गर्ने मजदुरले पैसा नपाएको भन्दै नवनिर्मित भवनमा ताला लगाइदिएपछि विद्यार्थी कक्षा कोठमा पस्न नपाएर बरन्डा र भर्याङमा बसेर पढ्न बाध्य छन्। एसियाली विकास बैंकको ४ करोड ८२ लाख रुपैयाँ लागतमा बनेको भवनमा काम गर्ने कामदारलाई ठेगेदार दुर्गाबहादुर घिमिरेले सम्झौताअनुसार रकम नदिएपछि कामदारले श्रमको ज्याला माग गर्दै विद्यालयको नयाँ भवनमा ताला बन्दी गरिदिएका हुन्। लुम्बिनी जेभीका रत्न गौतमले पाएको ठेक्कामा सब् कन्ट्याक्टरको रुपमा प्रदिप खड्का, कमलामाई नगरपालिका ६ सिन्धुलीका ठेगदार दुर्गा घिमिरेले हरिवन नगरपालिका १५ सर्लाहिका रत्नबहादुर थिङ्गलाई २५ लाख रुपैयाँमा भवनको निर्माण ज्याला मात्र दिने गरी काम लगाएका थिए। तर, घिमिरेले थिङलाई पैसा नदिएपछि थिङ आफ्ना बालबच्चासहित विद्यालयमा ताला बन्दी गरेर पैसा माग गर्दै दुई महिनादेखि विद्यालयमै बस्दै आएका छन्। मुख्य ठेकेदार हुँदै विभिन्न प्रकारका पेटी ठेकेदारमार्फत काम गरेका थिङले पैसा नपाएसम्म विद्यालयको ताला नखोल्ने जनाएपछि उक्त विद्यालयका झन्डै चारसय विद्यार्थी विद्यालय बाहिरै रहेका छन्। 'विद्यालयको भवन निर्माणमा गरिएको सम्झौता अनुसारको रकम नपाएसम्म म विद्यालयको ताला खोल्न दिन्न, बरु विद्यालयमै मर्न तयार छु। मलाई पेटी ठेकेदारले फसाए,' थिङले भने। ठेकेदारको विवादका कारण विद्यार्थी र शिक्षक मारमा परेको उक्त विद्यालयका प्रधानध्यापक टिकाजंग श्रेष्ठले बताए। 'नयाँ भवन बनिसके पनि हेरेरै मात्र बस्नु परेको छ। ठेकेदारले काम सकेको छ । मजदुरले पैसा नपाएको भन्दै ताला बन्दी गरेका छन् । विद्यालयबाट ठेकेदारले पैसा लगिसके पनि मजदुरलाई किन दिएनन् थाहा छैन्,' उनले भने। उक्त विद्यालयको भवन यही ३ गते मंगलबार एक कार्यक्रमका बीच उद्घाटन गर्ने तयारी भएपनि मजदुरले पैसा नपाएसम्म उद्घाटन गर्न नदिने जनाएपछि स्थगित भएको श्रेष्ठले जनाकारी दिए। विद्यालय भवन उद्घाटनका लागि प्रमुख अतिथी बनेर विद्यालयमा पुगेका प्रदेशसभा ३ का सांसद प्रदिप कटवाल कामदारको विरोधपछि त्यतिकै फर्केका थिए। यस विषयमा ठेकेदार दुर्गा घिमिरेले आफूले पनि माथिल्लो ठेकेदारबाट पैसा नपाएपछि मजदुरलाई दिन नसकेको बताएका छन् । मुख्य ठेकेदार लुम्बिनी जेभीका रत्न गौतमसँग भने सम्पर्क हुन सकेन्। उता मजदुरको पैसा तत्काल उपलब्ध गराउने जिल्लाका राजनीतिक दल तथा सम्बन्धित कार्यालयले जनाएका छन्।"
लैंगिक हिंसा र लागुऔषधविरुद्ध ऐक्यवद्धता,"कालिकोट : कालिकोट जिल्लाका सरोकारवालाले लैंगिक हिंसा तथा लागुऔषधविरुद्धको अभियानमा ऐक्यवद्धता जनाएका छन् । कर्णाली प्रदेश सरकारको शान्ति सुरक्षा अभियानअन्तरगत जिल्ला सदरमुकाम मान्ममा आयोजना गरिएको लैंगिक हिंसा, लागुऔषधविरुद्ध परामर्श एवं प्रशिक्षक प्रशिक्षण तालिममा जिल्लाका सरोकारवालाले लैंगिक हिंसा तथा लागुऔषधविरुद्धको अभियानमा ऐक्यवद्धता जनाएका हुन्। जिल्ला प्रहरी कार्यालय कालिकोटका निमित्त प्रमुख देवेन्द्रकुमार मल्लको अध्यक्षतामा भएको कार्यक्रममा खाँडाचक्र नगरपालिका प्रमुख जसीप्रसाद पाण्डेले लैंगिक हिंसा तथा लागुऔषधमुक्त समाज निर्माण गर्न सबैको ऐक्यवद्धताको खाँचो रहेको बताए। उनले खाँडाचक्र नगरपालिकाले यस अभियानलाई प्रभावकारी बनाउन सहयोग गर्ने प्रतिबद्धता पनि जनाए। उनले भने, 'समाजमा लैंगिक हिंसा व्यापक रुपमा रहेको छ। तर गाउँमा हुने हिंसाका सबै घटना न्याय माग्नका लागि सम्बन्धित निकायमा निकै कम आउने गरेका छन्। यो तालिमले पीडितलाई न्याय लिन सम्बन्धित निकायमा आउन उत्प्रेणा दिने र हिंसाका घटना न्यूनिकरणका सवालमा जनचेतना जोगाउन महत्वपूर्ण भूमिका खेल्ने उनले बताए। कार्यक्रममा प्रमुख जिल्ला अधिकारी चन्द्रबहादुर कार्कीले परम्परागत सामाजिक, सांस्कृति मुल्य मान्यता र कुसंस्कारका कारण लैंगिक हिंसा बढिरहेको बताए। उनले कालिकोटमा संचालित लैंगिक हिंसा, लागुऔषधविरुद्ध परामर्श तथा प्रशिक्षक प्रशिक्षण तालिमबाट गाउँमा खटिने प्रशिक्षकले वडा तहसम्म सचेतना जोगाइ न्यूनिकरणका लागि सहयोग गर्ने बताए। उनले भने, 'लैंगिक हिंसाका घटना जिल्लामा निकै कम आउँछन्। गाउँको आर्थिक, सामाजिक, सांस्कृति, शैक्षिक तथा सचेतनाको अभावका कारण गाउँमा हिंसा सहेर बस्ने समस्या छ। यसलाई सबैको सक्रियतामा न्यायिक दायरामा ल्याउने तथा पीडितलाई न्याय माग्न सम्बन्धित ठाउँमा आउने वातावरण बनाउनु आवश्यक छ। कार्यक्रममा जिल्ला प्रहरी कार्यालयका निमित्त प्रमुख देवेन्द्रकुमार मल्लले तालिमको विषयमा जानकारी दिँदै पीडितपक्ष नै न्याय माग्न नआउने गरेको बताए। उनले भने, 'जिल्ला प्रहरी कार्यालयले महिला, बालबालिका, जेष्ठ नागरिक, दलित लगायतका मुद्धामा कुनै कसुर बाँकी नराख्ने गरी काम गरिएको छ। तर अधिकांश घटना प्रहरीमा आउन नपाउदै गाउँमै मिलाइन्छ। यसले हिंसाका घटनाहरु न्यूनिकरणका लागि चुनौती भएको छ। यो तालिमले गाउँ गाउँमा लैंगिक हिंसा र लागुऔषधविरुद्ध जनचेतना अभिवृद्धि गरी जुनसुकै घटना पनि प्रहरीमा जानकारी दिने वातावरण सिर्जना हुने अपेक्षा गरिएको छ। जिल्ला प्रहरी कार्यालयको आयोजनामा भएको तालिममा जिल्लाका ९ वटै स्थानीय तहमा रहेका प्रहरी चौकी इन्चार्ज, शिक्षक, बुद्धिजीवि नागरिक समाज गरी २० जनाको सहभागीता थियो।"
हावाबाट बिजुली,"जोमसोम : उपल्लो मुस्ताङको लोमान्थाङ गाउँपालिका४ चुङजुङमा हावाबाट बिजुली बल्न थालेको छ। हावाबाट बिजुली उत्पादन गर्ने सरकारी लक्ष्य अनुसार सीमावर्ती उक्त गाउँमा वायु तथा सौर्य उर्जा प्रणाली जडान गरिएको हो। सदियौंदेखि अन्धकारमा रुमलिएका दुरदराजको अतिविकट गाउँ चुङजुङमा बिजुली बलेपछि स्थानीय सर्वसाधारण खुसी भएका छन्। गण्डकी प्रदेशका सासद ईन्द्रधारा बिष्टले सौर्य तथा वायु ऊर्जा परियोजनाको एक समारोहकाबीच उद्घाटन गरे। सांसद बिष्टले गाउँको अन्धकार हटाउन सौर्य तथा वायु उर्जा परियोजनाका अभियान्तालाई धन्यवाद व्यक्त गरे। उनले हावाबाट बिजुली उत्पादनले स्थानीयको जीवनस्तरमा परिवर्तन ल्याउने बताए। उर्जा,वातारण अनुसन्धान तथा विकासकेन्द्र र जन ऊर्जा तथा वातारण विकास संघको संयुक्त पहलमा उक्त सौर्य तथा वायुबाट चल्ने हाइब्रिड उर्जा परियोजना सम्पन्न भएको हो। उक्त परियोजनाका लागि फिनिस संस्था सेमेनपु फाउन्डेसन फिनल्यान्ड र इकोइनर्जी कम्पनीले आर्थिक सहयोग गरेका थिए। चुङजुङमा सौर्य ३ किलोवार्ड र वायु उर्जा १ किलोवार्ड गरी ४ किलोवार्ड विद्युत उत्पादन हुने जन ऊर्जा तथा वातावरण विकास संघका कार्यकारणी अधिकृत विराज गौतमले जानकारी दिए। उनका अनुसार सौर्य ऊर्जा सोलार र वायु पंखाको माध्यमबाट ब्याट्री चार्ज हुने व्यवस्था मिलाइएको हो। सौर्य तथा वायु ऊर्जाका लागि सय एम्पियरको ८ ओटा ब्याट्री र ४ केभीएको इन्भटर जडान भएको अधिकृत गौतमले खुलाए। सौर्य तथा वायु उर्जा सञ्चालनमा आएपछि सीमावर्ती गाउँ चुङजुङका ३६ घरधुरी प्रत्यक्ष लाभान्वित भएको स्थानीय रिचुङ गुरुङले बताए। ऊर्जा परियोजनाले प्रत्येक घरधुरीमा बत्ती र तारको व्यवस्था समेत गरेको हो। यसका अतिरिक्त सामुदायिक भवन र त्यहा रहेको स्कुलमा समेत विद्युतीकरणको व्यवस्था मिलाइएको छ। स्कुले बालबालिकाको शैक्षिक पठनपाठनमा टेवा पुर्याउने उद्देश्यले उक्त ऊर्जाकै सहयोगमा एउटा टेलिभिजन राखिएको छ भने गाउँभित्रको बाटोमा हिड्डुलका लागि स्टिल लाइट जडान गरेको कार्यकारणी अधिकृत गौतमले जानकारी दिए। २ वर्षअघि बुद्ध पावर कम्पनीले पनि जिल्ला प्रहरी कार्यालय मुस्ताङमा ३ किलोेवार्ड क्षमताको सौर्य तथा वायु ऊर्जा परियोजनाको सफल परीक्षण गरेको थियो। हावाबाट बिजुली निकाल्ने उक्त परियोजनाको प्रधानमन्त्री केपी शर्मा ओलीले उद्घाटन गरेका थिए। बुद्ध पावर कम्पनीले मुस्ताङमा ४० मेघावार्डसम्म हावाबाट बिजुली निकाल्ने सकिने निष्कर्ष निकालेको थियो। हावाबाट बिजुली निकाल्ने प्रयास मुस्ताङको कागबेनीमा २०४४ सालतिर पनि भएको थियो। तर, पर्याप्त भौगोलिक अध्ययन बिना जडान गरिएको उक्त परियोजना १ महिनामै फेल भएको थियो। मुस्ताङमा हावाबाट बिजुली उत्पादन सुरु हावाबाट बिजुली : जिम्मेवारी कसको ? हावाबाट बिजुली निकाल्ने तयारी"
एक वर्षदेखि तलब नपाएपछि आन्दोलनमा उत्रिने धादिङका चिकित्सकको चेतावनी,"धादिङवेशी : जिल्ला अस्पताल धादिङमा कार्यरत करारका चिकित्सकले काम गरको १ वर्ष भइसक्दा पनि तलब भत्ता नपाएको भन्दै आन्दोलन गर्ने चेतावनी दिएका छन्। चालु आर्थिक वर्षको साउन महिनादेखि हालसम्म पनि मासिकरुपमा पाउनुपर्ने तलबभत्ता नपाएको भन्दै आगामी असार ८ गते आइतबारदेखि आकस्मिक बाहेकका अरु सबै सेवा बहिस्कार गर्ने चेतावनी दिएका छन्। जिल्ला अस्पताल धादिङका प्रमुखलाई तत्काल तलब भत्ता निकासा गरिदिन माग गर्दै करारमा कार्यरत ११ चिकित्सकले हस्ताक्षर गर्दै सामूहिक निवेदन बुझाएका छन्। आगामी ७ गते शनिवारसम्ममा गएको साउन महिनादेखिको तलब भत्ता एकमुष्ट रुपमा नपाए ८ गतेदेखि आकस्मिक बाहेक अन्य सेवा संचालनमा सहभागी नहुने कुरा निवेदनमै उल्लेख गरेका छन्। करारमा कार्यरत चिकित्सक सविना सिटौलाले भनिन्, 'तलब भत्ता निकासा गरिदिन भनेर अस्पताल प्रशासन, संचालक समिति, प्रदेश मन्त्रालयलाइ पटकपटक मौखिक र लिखित अनुरोध गर्दा पनि सुनुवाइ नभएपछि यो अवस्था आइपुगेको हो।' तलबभत्ता नपाएको १ वर्ष हुँदा खर्च व्यवस्थापनलगायत अन्य कुरामा समस्या उत्पन्न भएकाले आन्दोलित हुनुपरेको करारका चिकित्सकले बताएका छन्। अस्पताल संचालन तथा व्यवस्थापन समितिका अध्यक्ष महेन्द्र धमलाले पनि करारका चिकित्सकको तलब निकासा नहुँदा समस्या उत्पन्न भएको उनले बताए। धमलाले भने, 'सबू चिकित्सकको एघारै महिनाको बाँकी होइन, केहीको ५ महिना, केहीको ४ महिना केहीको ११ महिनाको तलब भत्ता पाएका छैनन्।' सरकारी छात्रवृत्तिमा पढेर सरकारी अस्पतालमै २ वर्ष सेवा गर्नुपर्ने अनिवार्य सर्तअनुसार धादिङ जिल्ला अस्पतालमा काम गरिरहेका चिकित्सकले सेवा सुविधा नपाएको धमलाले बताएका छन्। सेवा सुविधा नपाउनेमा ३ जना डेन्टल चिकित्सक, १ जना नर्सिङ अधिकृतसहित ११ जना स्वास्थ्यकर्मी छन्। तलब भत्ता निकासा गराउनका लागि पटकपटक मन्त्रालय, विभाग धाउँदा पनि एकले अर्कालाई दोष देखाएर निकासा नगरेको धमलाले बताए। 'स्वास्थ्य सेवा विभाग गयो मन्त्रालय जा भन्छ, मन्त्रालय गयो नगरपालिकालको चिठी ल्याउ भन्छ ।' धमलाले भने, 'हामी फुटबलजस्तै भइसक्यौँ, कहिले यता दोष दिने कहिले उता दोष दिने समाधान गराउनेतर्फ कसैले चासो दिँदैनन्।' आफूले पटकपटक सेवा सुविधा बापतको रकम निकासा गरिदिनका लागि मन्त्रालय र विभाग धाइरहेकाले चिकित्सकले माग गरेको समयभित्र नै निकासा आइसक्ने धमलाले दावी गरे। हाल धादिङ जिल्ला अस्पतालमा दरबन्दीमा रहेका चिकित्सक २ जना मात्रै छन् । मेडिकल सुपरिटेण्डेन्ट समेत निमित्तको भरमा चलेको २ वर्ष भइसक्दा समेत विभाग र मन्त्रालयले मेसु पठाउन सकेको छैन। दैनिक बिरामी चेकजाँच गर्नुपर्ने चिकित्सकले प्रशासनिक काम पनि गर्नुपर्ने भएकाले थप समस्या भइरहेको छ। जिल्ला अस्पतालको नियमित सेवाबाहेक गएको जेठ २७ गतेदेखि २ नम्बर प्रदेश सरकारको मुख्यमन्त्री जनता स्वास्थ्य परिक्षण कार्यक्रम पनि जिल्ला अस्पतालबाटै भइरहेको छ। असार मसान्तसम्ममा २२ सय जना जनताको निशुल्क स्वास्थ्य परीक्षण गर्नुपर्ने भएपनि चिकित्सकको चेतावनीले त्यो समेत प्रभावित हुने देखिएको छ। चिकित्सकले अस्पताल प्रमुखलाई बुझाएको निवेदनमा स्वास्थ्य तथा जनसंख्या मन्त्रालय, अर्थ मन्त्रालय, स्वास्थ्य सेवा विभाग, ३ नम्बर प्रदेशको सामाजिक विकास मन्त्रालय, प्रमुख जिल्ला अधिकारी र नीलकण्ठ नगरपालिकालाइ पनि बोधार्थ दिएका छन्।"
नगरपालिकाले लियो डोटीका ५ टुहुरा बालबालिकाको जिम्मा,"डोटी : गत सोमबार राति कैंची प्रहार गरी बुवाले आमाको हत्या गरेपछि टुहुरा बनेका डोटीको दिपायल सिलगढी नगरपालिका ३ का ५ जना बालबालिकाको पठनपाठनको जिम्मा दिपायल सिलगढी नगरपालिकाले लिने भएको छ। सोमबार राति घरायसी विवादलाई लिएर ४५ वर्षीय श्रीमान कृष्ण नेपालीले आफ्नै श्रीमती ४० वर्षे मीना नेपालीलाई लुगा काट्ने कैंची प्रहार गरी विभत्स हत्या गरेका थिए। आमाको हत्या अभियोगमा बुवा जेल जाने भएपछि उनका छोराछोरी टुहुरा बनेका हुन्। कृष्णका ५ छोराछोरीमध्ये जेठो छोरी सृजना कक्षा ११ मा पढ्दैछिन्।२० वर्षीया सृजनालाई तत्काल कुनै रोजगारीमा जोड्नका लागि पहल गर्ने दिपायल सिलगढी नगरपालिका प्रमुख मञ्जु मलासीले बताइन्। त्यस्तै, १६ वर्षीय छोरा अंकित कक्षा ८ मा पढ्दैछन्। उनैले आमाको क्रिया गरिरहेका छन्। त्यसैगरी १२ वर्षीया छोरी सन्ध्या कक्षा ४ मा र ८ वर्षीया छोरी सोनीया कक्षा २ मा पढ्दैछन्।कान्छो छोरा विनायक एल केजीमा पढिरहेको वडा नं ३ का वडाध्यक्ष चक्रबहादुर माझीले जानकारी दिए। विपन्न दलित परिवारमा जन्मिएका ती बालबालिका बिचल्लीमा परेपछि स्थानीय सरकारको अनुभूति दिलाउने गरी उनीहरुलाई पठनपाठनको जिम्मा आफूले लिएको नगर प्रमुख मलासीले बताइन्। उनीहरुको घरमै पुगेर नगर प्रमुख मलासीले यस्तो बाचा गरेकी हुन्। आगामी शैक्षिक वर्षमा ति बालबालिकालाई आवासीय विद्यालयमा पठनपाठनको व्यवस्थाका लागि पनि नगरपालिकाले पहल गर्ने उनले बताइन्। यसका साथै मृतकको परिवारलाई किरिया खर्चका लागि पनि नगरपालिकाबाट सहयोग प्रदान गर्ने उनले बताइन्। उता कैंचीप्रहार गरी श्रीमतीको हत्या गर्ने कृष्णका बारेमा विस्तृत अनुसन्धान भइरहेको र अनुसन्धान रिपोर्टसहित अदालत पेश गर्ने तयारी भइरहेको जिल्ला प्रहरी कार्यालय डोटीका प्रहरी प्रमुख प्रहरी उपरीक्षक विद्यानन्द माझीले जानकारी दिए।"
स्तनपानका लागि छुट्टै कक्ष,"धनगढी : धनगढी उपमहानगरपालिकाले महिलाका लागि छुट्टै स्तनपान कक्ष बनाएको छ। महिला कर्मचारी र सेवाग्राहीलाई लक्षित गरी स्तनपान कक्ष निर्माण गरिएको हो। मुल भवनको उत्तरपट्टि बच्चालाई स्तनपान गराउन सहज होस भनेर स्तनपान कक्ष बनाएको हो। स्तनपान कक्षमा एकपटकमा पाँच जनासम्मले स्तनपान गराउन सक्ने छन्। सुत्केरी विदापछि महिला कर्मचारी काममा फर्किदा सेवाग्राही र पुरुष कर्मचारीकाबीच बसेर स्तनपान गराउन समस्या हुने भन्दै छुट्टै स्तनपान कक्ष बनाउनुपर्ने अधिकारकर्मीले माग गरिरहेका थिए। उपमहानगरपालिकाका उप प्रमुख सुशीला मिश्र भट्टले कर्मचारी र सेवाग्राही दुवैलाई लक्षित गरेर स्तनपान कक्ष निर्माण गरिएको बताइन्। महिला कर्मचारी र सेवाग्राही महिलाले स्तनपान गराउन समस्या भोगिरहेका थिए, उनले भनिन्, समस्यालाई बुझेर अलग्गै यस्तो व्यवस्था गरिएको हो। तीन महिनाअघि नै निर्माण गरिएको हो। अन्य कार्यालयमासमेत स्तनपान कक्ष बनाउन आवश्यक भएको उनले बताइन्।"
गर्मी छल्न पोखरा,"पोखरा : गर्मी छल्न निजी कारमा पोखरा आउने भारतीय पर्यटकको संख्या बढेको छ। पछिल्लो समय पोखराको लेकसाइडमा भारतीय निजी कार प्रसस्त देखिन थालेको छ। उत्तर भारतको पटना, बनारस, लखनउदेखि दिल्लीलगायत विभिन्न शहरबाट भारतीय पर्यटक परिवारसहित निजी कारमा पोखरा आउने गरेका छन्। यसबेला बनारसको तापक्रम ४५ डिग्री शेल्सीयसको हाराहारीमा छ। पोखरामा निकै शितल महशुस गरेको पहिलो पटक यहाँ आएका बनासरका शौरभ मि श्रले सुनाए। गर्मी छल्नका लागि पोखरा उपयुक्त स्थान भएको साथीभाइबाट सुनेर पोखरा आएको फेवाताल किनारमा डुंगा सयर गर्ने तरखरमा रहेका मि श्रले बताए। निजी कारमा भारतबाट पोखरा आउँदा कुनै समस्या नपरेको पनि उनले बताए। पोखरा आएपछि होटलमा कार राखेर स्थानीय सवारी साधन प्रयोग गरेको उनले जानकारी दिए। भारतको बनारबाट परिवारसहित पोखरा आएका राजेश पाण्डे पनि यहाँको सितलता र प्राकृतिक सौन्दयदेखि आकर्षित भएको बताए। यति बेला छोराछोरीको स्कूल छुट्टी भएकाले परिवारसहित साथीभाई मिलेर घुम्न निस्केको उनले बताए। पोखरामा मि श्र र पाण्डेजस्तै परिवार र साथी मिलेर निजी कारमा आउनेको संख्या बढेको छ। गत वैशाखमा भारतका प्रधानमन्त्री नरेन्द्र मोदी जनकपुर धाम र मुक्तिनाथ मन्दिर दर्शन गर्न आएपछि भारतीय पर्यटकको आगमन पोखरा र मुक्तिनाथमा बढेको पाइएको छ। पहिले असारमा गर्मी छल्न आउने भारतीय पर्यटक यति बेला वैशाखदेखि नै आउन थालेको पश्चिमाञ्चल होटल संघका अध्यक्ष विकल तुलाचनले सुनाए। भारतीय प्रधानमन्त्रीले मुक्तिनाथको दर्शन गर्नु, पश्चिमाञ्चल होटल संघले भारतीय पर्यटक आकर्षण गर्न सन् २००३ देखि सिमावर्ती बिहार, उत्तरप्रदेशलगायत शहरमा चलाएको चलिए पोखरा अभियान, राजनीतिक स्थिरतालगायत कारणले पोखरामा भारतीय पर्यटक बढेको व्यावसायीको भनाइ छ। भारतीय पर्यटककालागि कर तिरेपछि निजी कारमा नेपाल घुम्न सक्ने अवस्थाले भारतीय पर्यटक निजी कारमा परिवारसहित घुम्न आउने बढेको अध्यक्ष तुलाचनको भनाइ छ। भारतीय पर्यटक निजी कार, मोटरसाइकलमा मुक्तिनाथ दर्शन गर्न जान थालेकाले भारतीय पर्यटकको बसाई पछिल्लो समय नेपालमा बढेको छ। निजी कार, जहाजमा आउने पर्यटक तारे होटलमा राम्रो मुल्य तिर्नेदेखि बसमा आउने सामान्य पर्यटक पोखरामा आएको तुलाचनको भनाइ छ। पहिले युपी बिहारबाट धेरै पर्यटक आउँथे। पछिल्लो समय गुजरात, दिल्ली, पञ्जाव, छत्तीसगणलगायत शहरबाट भारतीय पर्यटक आउन थालेको पश्चिमाञ्चल होटल संघका पूर्वअध्यक्ष भरतराज पराजुलीले बताए। भरतीय पर्यटकलाई आकर्षण गर्न पश्चिमाञ्चल होटल संघ पोखराले यस वर्ष चलीय पोखरा कार्यक्रमअन्तर्गत यसवर्ष गर्मी से बेहाल चलो नेपाल भन्ने नाराका साथ जुलाई १ देखि ६ तारिखसम्म पटना, लखनाउ, आग्रा, गोरखपुरलगायत शहर जान लागेको पश्चिमाञ्चल होटल संघका महासचिव गणेशराज पहारीले जानकारी दिए। पोखरामा साढे सात सय होटलमा २५ हजार कोठा छन्। पोखरामा एउटा पाँचतारेसहित १४ वटा तारे होटल सञ्चालनमा रहेको संघका अध्यक्ष तुलाचनले जानकारी दिए।"
अख्तियारको निर्देशन टेरेनन् सिन्धुलीका क्रसर व्यवसायीले,"सिन्धुली : अख्तियार दुरुपयोग अनुसन्धान आयोगको क्षेत्रीय कार्यालय हेटौडाले प्रदेश नम्बर ३ का ८ जिल्लामा नदीजन्य सामाग्रीको अवैध दोहन रोक्न निर्देशन दिएको दुई महिना पूरा भएपनि अझैं रोकिएको छैन्। मापदण्ड विपरित खोला तथा नदीमा संचालिन अवैध क्रसरका कारण प्राकृतिक दोहन बढेको भन्दै गुनासो बढेपछि आयोगले सिन्धुलीलगायत ८ वटा जिल्लामा मापदण्ड विपरित नदीजन्य सामाग्री उत्खननमा रोक्न भनेको थियो। आयोगको गत वैशाख २ गतेको निर्णयले सिन्धुली, काठमाडौं, भक्तपुर, ललितपुर, काभ्रे, सिन्धुपाल्चोक, धादिङ र नुवाकोट जिल्लामा नदीजन्य समाग्री अवैध उत्खननमा रोख्न भन्दै संघीय मामिला तथा सामान्य प्रशासन मन्त्रालयलाई निर्देशन दिएको थियो। अख्तियारले वैशाख २ गतेको निर्णयअनुसार भन्दै संघीय मामिला तथा सामान्य प्रशासन मन्त्रालयलाई अवैध उत्खनन् बन्द गर्न भन्दै वैशाख ५ गते पत्र पठाएको थियो। मन्त्रालयले ८ वटै जिल्लामा त्यसको अनुगमन गर्न र अवैध उत्खनन् रोक्न भन्दै जिल्ला समन्वय समिति र स्थानीय तहलाई वैशाख ११ गते पत्राचार गरेको थियो। तर, त्यसको दुई महिना पूरा हुँदासम्म जिल्लामा संचालित क्रसर अवैधरुपमा निर्वाध संचालन भइरहेको पाइएको हो। सिन्धुलीको सुनकोसी गाउँपालिकामा मात्र १९ वटा क्रसर संचालनमा छन् । त्यसबाहेक गोलन्जोर गाउँपालिका, मरिण गाउँपालिका, हरिहरपुरगढी गाउँपालिका, कमलामाई नगरपालिका र दुधौली नगरपालिकामा एक दर्जनबढी क्रसर संचालनमा छन्। ति क्रसर अवैध र मापदण्ड विपरित रहेको घरेलु तथा साना उद्योग विकास समति सिन्धुलीले जनाएको छ।सुनकोसी नदीमै संचालन भएका १९ वटा क्रसरमध्ये २ वटा मात्र वैध छन्। अन्य १७ वटा बालुवा प्रशोधनका लागि भन्दै स्वीकृति लिएपनि ठूला क्रसर जडान गरेर संचालन भइरहेको पाइएको जिल्ला अनुगमन समितिका संयोजक तथा जिल्ला समन्वय समितिका संयोजक शंकरराज बर्मा बताउँछन्। 'सुनकोसीमा सुनकोसी गाउँपालिका ५ को मिलन क्रशर उद्योग तथा कन्ट्रक्सन डेभ्लभ प्रालि र सनुकोसी गाउँपालिका १ को कुशेश्वर महादेव एग्रीगेट प्रालीले मात्र क्रसर जडानको अनुमति लिएर संचालनमा आएपनि अन्य सबै क्रसर मापदण्ड विपरित रहेको पाइएको छ,' उनले भने। यि बाहेकका सबै कम्पनीले बालुवा प्रशोधनका लागि अनुमति लिएर मापदण्ड विपरित नदीको धारै परिवर्तन गरी नदीमै क्रसर जडान गरेका छन्। उनीहरुले सुनकोशी, मरिण र कमला नदीमा स्काभेटर, जेसीवी प्रयोग गरेर ठूलठूला खाल्डा पारेर दोहन गरिरहेका छन्। यस्ता अवैध क्रसरले खनेका ठूला ठूला खाल्डामा डुबेर कमला, मरिण र हरिहरपुरगढीमा तीनजना स्थानीयले ज्यान समेत गुमाइसकेका छन्। तर, पनि स्थानीय सरकार, संघीय मामिला तथा सामान्य प्रशासन मन्त्रालय र अख्तियारले पटकपटक अबैध दोहन रोख्न निर्देशन दिएपनि क्रसर संचालकको दादागिरीका कारण नियन्त्रण हुन नसकेको स्थानीय बताउँछन्। सुनकोशी नदीमा मात्र सिन्धुलीसँगै रामेछाप, काभ्रे र सिन्धुपाल्चोक जिल्लामा दर्जनौं क्रसर यसरी नै अवैध संचालनमा छन्। सुनकोसीका अवैध क्रसर रोक्न रामेछापबासीले सर्बोच्चमा रिट दर्ता गराएका छन्। जिल्लाको मरिण र कमलानदीमा निर्माणाधिन मदन भण्डारी लोकमार्ग र पुलका निर्माण ठेकेदार कम्पनीसँगको साझेदारीमा भन्दै अवैध क्रसर संचालनमा आएको पाइएको संयोजक तिवारीको भनाई छ। जिल्ला प्रशासन, जिल्ला प्रहरी कार्यालय, जिल्ला समन्वय समति, स्थानीय तहका प्रमुखसहितको संयुक्त टोलिले गरेको अनुगमनका क्रममा त्यस्ता क्रसरले अनुमति बेगर निर्माण आयोजनाभन्दा बाहिर दैनिक सयौं ट्रक गिट्टी, बालुवा, ढुङ्गाजस्ता निर्माण समाग्री बिक्री गर्ने गरेको पाइएको बर्माले जनाए। यस्ता क्रसरलाई कानुनी दायरामा ल्याउन अख्तियार र मन्त्रालयको निर्देशनपछि जिल्ला समन्वय समिति सिन्धुलीकी उपसंयोजक संझना अधिकारीको संयोजकत्वमा अनुगमन समिति बनाइएको थियो। उक्त समितिले स्थलगत अनुगमन गरी तयार पारेको प्रतिबेदनमा पनि जिल्लाका अधिकांश क्रसर मापदण्ड विपरित संचालन भएको निश्कर्ष निकालेको छ। यस्ता क्रसरले वीपी राजमार्ग, मध्यपहाडी लोकमार्ग, मदनभण्डारी लोकमार्ग, त्यस्ता राजमार्ग र नदीमा निर्माण गरिएका दर्जनौं पक्की पुल, विद्यालय, खानेपानीका मुहान तथा खहरे उच्च जोखिममा परेको पाइएको छ। नदीजन्य सामाग्रीको उत्खनन्, संकलन तथा प्रशोधनका कार्यविधिले कुनै पनि क्रसर उद्योग नदी, खोला वर्षात्मा बग्ने सीमा किनारभन्दा ५०० मिटरभित्र सञ्चालन र स्थापना गर्न नपाइने व्यवस्था गरेको छ। तालतलैया र ऐतिहासिक धार्मिक महत्वका पोखरी तथा घाटक्षेत्रको एक हजार ५०० मिटरभित्र पनि क्रसर उद्योग सञ्चालन गर्न पाइदैन। यस्तै हाइटेन्सन लाइनको ५०० मिटरभित्र, शिक्षण संस्था, स्वास्थ्य संस्था, धार्मिक सांस्कृतिक र पुरातात्विक महत्वका स्थान तथा सुरक्षा निकायको दुई किलोमिटर क्षेत्रभित्र क्रसर सञ्चालन गर्न नपाइने कार्यविधिमा उल्लेख गरिएको छ। राष्ट्रिय वन, निकुञ्ज, आरक्ष, मध्यवर्ती क्षेत्र, संरक्षण तथा चुरे क्षेत्र र अन्य संवेदनशील क्षेत्रबाट उत्खनन् गर्दा डोजर, स्काभेटर, लोडर प्रयोग गर्न नपाइने र अन्य क्षेत्रको हकमा प्रारम्भिक वातावरणीय परीक्षण वा वातावरणीय प्रभाव मूल्याङ्कन प्रतिवेदनमा तोकिएका उपकरण मात्र प्रयोग गर्न पाइने व्यवस्था गरिएको छ। पक्की एवं झोलुंगे पुल र राजमार्ग क्षेत्रमा ५०० मिटर तथा अन्तर्राष्ट्रिय सिमानाको एक किमि क्षेत्रभित्र पनि क्रसर खोल्न नपाइने मापदण्ड छ। तर, यस्ता मापदण्डलाई व्यवास्था गर्दै जिल्लामा हुने खुलेआम दोहन रोक्न सकिएको छैन। नियमअनुसार वातावरणीय प्रभाव मूल्यांकन (आईईई) भएको स्थानमा मात्रै उत्खनन् गर्न पाइने भएपनि जिल्लाको हकमा यो नियम लागू भएको छैन। खोलामा ढुंगाजन्य पदार्थ बढी थुप्रिएको ठाउँमा ८० सेन्टीमिटर गहिराइसम्म खोतल्न पाउने नियम छ। यसैगरी सामान्य अवस्थामा ६० सेन्टीमिटर गहिराइबाट मात्रै ढुंगाजन्य पदार्थ निकाल्न पाउने नियम छ। तर यो नियम पनि जिल्लामा लागू नभएको पाइएको अनुगमन समितिले जनाएको छ। यहाँका प्रत्येक खोला तथा नदीमा मनपरी एक्सकाभेटर प्रयोग गरिएका छन्।स्थानीय स्रोतसाधनको उपभोग र संरक्षणको अधिकार अहिले सम्बन्धित स्थानीय तहले पाएका छन् तर गम्भीर बन्न नसकेको आरोप छ।"
सहारा खोज्दै अस्पतालको भुइँमा,"राजविराज : एक महिनाअघि सडकमा बेहोस अवस्थामा फेला परेका एक पुरुषलाई प्रहरीले राजविराजस्थित गजेन्द्रनारायण सिंह अस्पताल पुर्यायो। उनको शारीरिक अवस्थामा सुधार आएपछि अस्पतालले एक साताअघि डिस्चार्ज गर्यो। बिरामी निको भए पनि जाने ठाउँ नभएर उनी अलपत्र परेका छन्। मानसिक सन्तुलन गुमाएका उनको घरपरिवारका सदस्य कोही फेला नपरेकाले अलपत्र परेको अस्पतालले जनाएको छ। अस्पतालको शैयाबाट हटाइएपछि उनी एक सातादेखि आकस्मिक कक्षको मुल ढोकाको भुइँमा सुत्ने गरेका छन्। गत फागुन ९ गते सप्तरीको सप्तकोशी नगरपालिका४ फत्तेपुरको बलार्दह चौक नजिकबाट वेहोस अवस्थामा उनको उद्धार गरिएको थियो। अग्नीसाइर कृष्णसवरन गाउँपालिका१ बाट फागुन ९ गते हात्तीको आक्रमणमा परी घाइते अवस्थामा फेला परेकी बेवारिस महिला पनि सोही अस्पतालको आकस्मिक कक्षको मूल ढोकामा भुइँमै अलपत्र छिन्। घाइते महिला अस्पतालमा बेवारिस शिर्षकको समाचार चैत २० र २१ गते अन्नपूर्ण पोस्ट् र अन्नपूर्ण अनलाइनमा प्रकाशन भएपछि अन्नपूर्ण पोस्ट्का प्रतिनिधीकै पहलमा उनको राजविराजस्थित गजेन्द्रनारायण सिंह अस्पतालमा निशुल्क उपचार र स्याहार सुरु भएको थियो। डिभिजन वन कार्यालय, सप्तरीले अन्नपूर्ण पोस्ट्का प्रतिनिधीको रोहवरमा १० हजार रुपैयाँ उपलब्ध गराएपछि वेवारिस महिलाको दाहिने हातमा स्टिल जडान गरी सरसफाइ र स्याहार सुरु भएको थियो। पुर्नस्थापनाको प्रयास भइरहेकै बेला बैशाख १४ गते अस्पतालबाट बेपत्ता भएकी महिला बुधबार पुन अस्पतालमा देखा परेकी हुन्। प्रहरीले पत्ता लगाएर घरपरिवारको जिम्मा लगाउने भने पनि हालसम्म उनीहरुको पहिचान खुल्न नसक्दा अलपत्र परेको सप्तरी प्रहरीले जनाएको छ। मानसिक सन्तुलन ठीक नभएकै कारण घरपरिवारले छाडने गरेकाले मानसिक सन्तुलन गुमाएका हरेक महिना शहरमा थपिने गरेको डीएसपी भावेश रिमालले बताए। अस्पतालमा प्रत्येक महिना एकदुई जना मानसिक सन्तुलन गुमाएका व्यक्ति भर्ना हुने गरेको र लामो समयसम्म पुर्नस्थापना हुन नसक्दा अस्पताललाई समस्या बढेको अस्पताल प्रशासनले जनाएको छ। मानसिक उपचार गर्ने अस्पताल नभएकाले शारीरिक स्वास्थ्य उपचारपछि कहाँ पठाउने भन्ने समस्या आउँछ, अस्पतालका प्रमुख मेडिकल सुपरिटेन्डेन्ट डा चुमनलाल दासले बताए। उपचारमा रकम खर्च गर्नु नपरोस् भनेर मानसिक सन्तुलन गुमेका अधिकांशलाई घर परिवारले नै सडकमा छाडने गरेको डिएसपी रिमालको दाबी छ। मानसिक सन्तुलन गुमाएकाहरु शारीरिक रूपमा पनि कमजोर हुने त्यसैमाथि उचित हेरचाह नहुँदा र पोषणयुक्त खानपान अभावमा रोगहरुको संक्रमण चाँडै हुने गरेको चिकित्सकहरु बताउँछन्। यस्तो अवस्थामा आफन्तको साथ नपाउँदा मानसिक रोगीहरु बढी जोखिममा हुने गरेको डा रन्जित झाको भनाई छ। बिरामीहरुलाई सुरक्षित स्थानमा राखेर नियमित मनोविमर्श र मानसिक उपचार गर्न सके मात्रै जीवन जोगाउन सकिने ओसिएमसीकी फोकल पर्सन मनिषा सिम्खडा बताउँछिन्। जिल्लामा मानसिक रोगीहरुलाई राख्ने सुरक्षित आवासगृह नभएकाले अन्यत्र जिल्लाका परोपकारी संस्थाको भर पर्नु पर्ने अवस्था रहेको प्रमुख जिल्ला अधिकारी सुरेन्द्र पौडेलले बताए। सबै जिल्लामा आवास गृहको व्यवस्था नभएकाले बर्षेनी बेवारिसेहरु भेटिने र तिनको संरक्षणमा समस्या आइरहेको उनले बताए। बेवारिसे र असहाय मानसिक रोगीको उपचार खर्च राज्यले व्यहोर्ने भन्दै सरकारले इपिडिमियोलोजी तथा रोग नियन्त्रण महाशाखालाई आर्थिक वर्षको बजेटभित्र रहेर कार्यक्रम सञ्चालन गर्न निर्देशन दिए पनि अस्पतालमै बिरामीहरु भुईमा अलपत्र परेका छन्। अशक्त, असहाय र बेवारिसे मानसिक रोग वा मनोसामाजिक समस्या भएकाहरूको उपचार तथा पुनस्र्थापना कार्यक्रम सञ्चालन कार्यविधि, २०७६ सरकारबाट बैशाख १६ गते स्वीकृत भएसँगै प्रक्रिया अघि बढेको जनाए पनि मानसिक तथा मनोसामाजिक समस्या भएका बिरामीहरु अस्पताल र सडकहरुमा अलपत्र परेका छन्।"
अस्पतालमा छट्पटाउँदै मधेस आन्दोलनका घाइते,"वीरगन्ज : मधेस आन्दोलनमा गोली लागेर घाइते भएका वीरगन्ज महानगरपालिका २८ बगहीका मन्सी पटेल, दुई सातादेखि पुन: अस्पतालमा छन्। अस्पताल भर्ना गरिएको दुई साता बितिसक्दा पनि उपचार खर्चमा कसैले सहयोग नगरिदिएका कारण पटेलको उपचारमा समस्या परेको उनका परिवारको दुखेसो छ । २०७२ साल असोज ३ गते संविधान जारी भयो। संविधान विरुद्ध प्रदर्शन गर्दा वीरगन्जको गीतामन्दिर रोडमा प्रहरी र प्रदर्शनकारीबीच झडप भयो। प्रहरीले हानेको गोली लागेर घाइते भएका पटेल, मधेस आन्दोलनको जीउँदो सहिदका रुपमा परिचित छन्। पिठ्यु र कुमको बीचमा गोली लागि गम्भीर घाइते भएका पटेल , त्यस बेला काठमाडौँका विभिन्न अस्पतालमा ६ महिना उपचार गरी घर फर्किएका थिए। गोलीले मेरुदण्डको नशामै असर पारेपछि उनका दुवै खुट्टा नचल्ने भयो। काठमाडौँमा उपचारका क्रममा बेडमा लामो समयसम्म सुतिरहँदा उनको कम्मर र दुवै खुटटा घाउ भएको भएको थियो। सो घाउ अहिले फेरि बल्झिएपछि, पटेललाई जेठ १५ गते वीरगन्जको एडभान्स मेडिकेयर हस्पिटलमा भर्ना गरियो । तर त्यहाँ उपचार खर्च महङ्गो भएर जेठ २८ गते वीरगन्जकै सरकारी अस्पताल नारायणी अस्पतालमा भर्ना गरेर उपचार गराइरहेको पटेलकी श्रीमती शान्तिकुमारी पटेलले बताइन्। 'नारायणी अस्पातालमा घाउको उपचार यहाँ सम्भव नभएकोले काठमाडौँ लैजान भनेका छन्', पटेलकी श्रीमती शान्तिले भनिन्, वीरगन्जमै उपचार गराउँदा गराउँदै २० हजार खर्च भइसक्यो अब पैसा छैन , काठमाडौँ कसरी लग्ने ?' श्रीमानको उपचार गर्न प्रतिनिधि गुहार्दा कसैले सहयोग नगरेको उनले बताइन्। 'सांसद्लाई पटकपटक फोन गरेँ तर फोन उठेन, मुख्यमन्त्रीले ५० हजारको चेक पठाइदिन्छु भनेको तीन दिन भइसक्यो तर जनकपुरबाट चेक आएको छैन', पटेलकी श्रीमती शान्ति कुमारीले भनिन्, मेयरलाई सोमबार भेटेरै भनेँ। उहाँले गाडी पठाउँछु, काठमाडौँ लैजानुस् भन्नुभयो तर गाडी मात्र पाएर कसरी लानु ? अब हामीसँग एक सुका पनि छैन।' 'हामीसँग एक धुर पनि जग्गा छैन, अर्कैको जग्गमा घर बनाएर बसिरहेका छौँ , पटेलकी श्रीमती शान्ति कुमारीले भनिन् , महानगरपालिकाले मलाई गाउँकै हेल्थपोष्टमा एकवर्षदेखि पियनको जागीर दिएको छ , त्यसबाट १६ हजार तलब आउँछ, ६७ हजार रुपैयाँ त श्रीमानको औषधीमा मात्रै खर्च हुन्छ।' 'अहिले पनि कम्मर मुनिको घाउबाट पानी चुहिरहेको छ , त्यहि घाउका कारण बेला बेलामा ज्वरो पनि आउँछ', उनले भनिन्, गोली लागेदेखि नै दुवै खुट्टा चल्दैन, दिशा पिसाब सबै आफैँले गराउनु पर्छ।' घाइते पटेलको उपचारमा शुरुदेखि नै समन्वय र सहयोग गर्दै आएका सामाजिक अभियन्ता प्रकाश थारुले नारायणी अस्पतालका चिकित्सकले पटेलको घाउ निको पार्न वीर अस्पतालमा लगेर प्लाष्टिक सर्जरी नै गर्नु पर्ने सुझाएको जानकारी दिए। प्रदेश २ का मुख्यमन्त्री लालबाबु राउतका स्वकीय सचिव दिपक यादवले पेटलको उपचारका लागि ५० हजार रुपैयाँ प्रदान गर्ने निर्णय मन्त्रिपरिषद्को बैठकबाट भइसकेको बताए।"
भीरबाट अटो खस्दा चालकसँगै चार विद्यार्थी घाइते,"ओखलढुंगा : रुम्जाटारबाट विद्यार्थी बोकेर सदरमुकाम ओखलढुंगातर्फ आउँदै गरेको अटो दुर्घटना हुँदा पाँचजना घाइते भएका छन्। राष्ट्रपति रनिङ शिल्ड प्रतियोगितामा सहभागी हुन सदरमुकाम आएका रुम्जाटार माध्यमिक विद्यालयका विद्यार्थी बोकेको अटो सिद्धिचरण नगरपालिका ५ स्थित माथिल्लो ढुंग्रेमा दुर्घटना भएको हो। तीव्र गतिमा रहेको को २ ह ४९०० नम्बरको अटो सडकबाट चिप्लिएर १ सय मिटर तल खसेको थियो। दुर्घटनामा चालकसहित पाँचजना विद्यार्थी घाइते घइते भएका हुन्। दुर्घटनामा तीनजना गम्भीर घाइते भएको प्रहरीले जनाएको छ। घाइते हुनेमध्ये सिद्धिचरण नगरपालिका ९ ज्यामिरेका खड्गनारायण श्रेष्ठ, खिजीदेम्वाका फुरी शेर्पा, सुनकोसी गाउँपालिकाका भरत राई र चालक सानुराम दाहालको अवस्था गम्भीर छ। अर्का एक विद्यार्थी युवराज कट्वालको अवस्था सामान्य रहेको प्रहरीले जनाएको छ। घाइतेको टाउकोमा चोट लागेको छ। घाइतेको ओखलढुंगास्थित सामुदायिक अस्पतालमा उपचार भइरहेको छ। प्राथमिक उपचारपछि घाइतेलाईाई हेलिकोप्टरबाट काठमाडौं पठाउने तयारी गरिएको ओखलढुंगाका प्रमुख जिल्ला अधिकारी गणेश आचार्यले बताए। घाटनाको कारणबार अनुसन्धान भइरहेको प्रहरीले जनाएको छ।"
व्यवसायीले मानमर्दन गरे भन्दै पत्रकारको विरोध,"विराटनगर : एक व्यवसायीले सार्वजनिक रुपमै पत्रकारिता पेशाको मानमर्दन गरेको भन्दै माेरङका पत्रकारहरुले विरोध जनाएका छन् । उद्योग संगठन मोरङका अध्यक्ष भीम घिमिरेले जाँड नखुवाइ पत्रकारले समाचार लेख्न छाडे भन्ने अभिव्यक्ति सार्वजनिक रुपमै दिएको भन्दै स्वतन्त्र पत्रकार संघ मोरङले विज्ञप्ति निकालेको हो । जेठ ३२ गते विराटनगरस्थित परोपकार आधारभुत विद्यालय र सार्वजनिक माध्यमिक विद्यालयका विद्यार्थीलाई पोशाक वितरण कार्यक्रममा व्यवसायी घिमिरेले त्यस्तो अभिव्यक्ति दिएको स्वतन्त्र पत्रकार संघको दावी छ । विज्ञप्तिमा जिल्ला अध्यक्ष विजय खतिवडा, केन्द्रीय सदस्यहरु महाप्रसाद खतिवडा, महानन्द सापकोटा र देवनारायण साहको हस्ताक्षर छ । यस अभिव्यक्तिको घोर भत्र्सना र निन्दा गर्दै उक्त भनाइप्रति उद्योग संगठन मोरङको पत्रकार र पत्रकारिताप्रतिको आधिकारिक धारणा माग गर्छौँ, विज्ञप्तिमा भनिएको छ । नेपाल पत्रकार महासंघ मोरङ शाखाका सचिव अर्जुन आचार्यले कार्यक्रममा घिमिरेले यस्तो कुरा भनेनभनेको विषयमा खोजविन थालिएको बताएका छन् । उद्योगी घिमिरेले भने आफूमाथि लगाइएको आरोपको खण्डन गरेका छन् । बोल्दै नबोलेको कुरा खै कसरी आयो म आफैँ अचम्ममा परेँ, उनले भनेका छन् ।"
अन्तरप्रदेश जोड्ने सडक प्राथमिकतामा,"सुर्खेत : कर्णालीमा प्रदेश सरकारले अन्तरप्रदेश जोड्ने सडक निर्माणलाई प्राथमिकता दिएको छ। उत्तरतर्फ चीनसँग जोडिएको हिल्सा नाका पनि प्रभावकारी सञ्चालनमा छैन। दक्षिणतिर भारतसँग प्रदेशको सीमा जोडिएको छैन। छिमेकी प्रदेशसँग निकटता कायम गर्न अन्तरप्रदेश जोड्ने सडक निर्माणलाई सरकारले उच्च महत्व दिएको छ। प्रदेश नम्बर ५ र सुदूरपश्चिम प्रदेशसँगको भौगोलिक दुरी कम गर्न सडक निर्माण गरिने छ। सुर्खेतबर्दिया जोड्ने निर्माणाधीन भुरीगाउँतेलपानी सडकका लागि थप बजेट विनियोजन गरिएको आर्थिक मामिला तथा योजनामन्त्री प्रकाश ज्वालाले बताए। सुर्खेतअछाम जोड्ने सडक, कोहलपुर र दाङलाई जोड्ने सडक पनि प्राथमिकता राखिएको छ, उनले भने, सरकारले छिमेकी प्रदेशसँग सडक सञ्जाल विस्तार गर्ने योजना अघि बढाएको हो। उनले अन्तर्राष्ट्रिय नाकासम्म प्रदेशको सहज पहुँच नभएको बताए। अन्न भण्डारका रुपमा रहेको प्रदेश ५ को बर्दियासँगको भौगोलिक दुरी कम गर्न प्रदेश सरकारले सुरुङमार्ग निर्माण गर्न सम्भाव्यता अध्ययनका लागि बजेट छुट्याएको छ। मुख्यमन्त्री पूर्वाधार विकास कार्यक्रम अन्तर्गत पाँच अर्ब बजेट विनियोजन गरिएको छ। उक्त रकम कर्णाली विकास प्राधिकरणमार्फत खर्च हुनेछ। सरकारले सडकको सुधार गर्दै नयाँ सडकको सम्भाव्यता अध्ययन र डीपीआरको काम नयाँ आर्थिक वर्षबाटै सुरु हुन्छ। जिल्ला सदरमुकाम र स्थानीय तहका केन्द्रसम्म जोड्ने सडक पनि बजेटमा समावेश गरिएको छ। सडकको पहुँच नहुँदा बस्तीहरु दुर्गम बनेको र सरकारी सेवा प्रवाहमा पनि कठिनाइ भइरहेको सरकारको बुझाइ छ। भौगोलिक रुपमा विकट कर्णालीलाई सडक सञ्जाल विस्तार गरेर सुगम बनाउने अभियानमा सरकार लागेको मन्त्री ज्वालाले सुनाए। यस्तै आगामी वर्षको बजेटमा विद्युतीकरणलाई पनि प्राथमिकता राखिएको छ। कर्णाली उज्यालो कार्यक्रमअन्तर्गत दुई अर्ब बजेट छुट्टाइएको छ। भेरी बबई डाइभर्सन आयोजनाको बाँधस्थलमा नौ मेघावाट विद्युत उत्पादन गर्ने घोषणा गरेको छ। खरका छाना विस्थापित गरेर कर्कट पाताको छाना स्थापित गर्ने कार्यक्रम प्रदेश सरकारको प्राथमिकतामा छ। आगामी आर्थिक वर्षका लागि प्रदेश सरकारले ३४ अर्ब ३५ करोड ३४ लाख बराबरको बजेट ल्याएको छ।"
"गोकर्णेश्वरमा गाडी दुर्घटना : सहचालकको मृत्यु, ३० घाइते",काठमाडौं : काठमाडौंको गोकर्णेश्वरमा गाडी दुर्घटना हुँदा एकजनाको मृत्यु भएको छ। ३० यात्रु घाइते भएका छन्। बा १ ख ८७४४ नम्बरको बस दुर्घटनामा सहचालकको मृत्यु भएको महानगरीय प्रहरी परिषद् टेकुका प्रवक्ता होविन्द्र बोगटीले जानकारी दिए। प्रहरीले सहचालकको मृत्यु भएको जानकारी दिए पनि उनको सनाखत भने हुन सकेको छैन। सुन्दरीजलबाट गोकर्णेश्वर हुँदै रत्नपार्क आउँदै गरेको बस दुर्घटना भएको हो। दुर्घटनाका घाइते ३० जनाको अत्तरखेलस्थित नेसनल मेडिकल कलेजमा उपचार भइरहेको छ।
अवैध पाकिस्तानीलाई क्यानडा पुनर्वास,"काठमाडौं : अवैध रूपले नेपाल बस्दै आएका १३ पाकिस्तानी पुनर्वासका लागि क्यानडा गएका छन्। अन्तर्राष्ट्रिय आप्रवासी संगठन (आइओएम) ले उनीहरूलाई गत जेठ ३० गते क्यानडा पठाएको हो। कतार एयरको जहाजबाट उनीहरू क्यानडा गएका हुन्। आइओएमले हवाइ टिकटलगायतका आवश्यक कागजपत्र उपलब्ध गराएपछि अध्यागमन विभागले उनीहरूलाई प्रस्थान अनुमति दिएको हो। यसअघि जेठ २३ गते ३२ जना पाकिस्तानी र ५ जना बंगाली क्यानडा गएका थिए। नेपाल प्रवेश गरी राहदानीलगायतका कागजात नष्ट गरेका छन्। उनीहरूले नेपालस्थित राष्ट्रसंघीय उच्चायुक्तको कार्यालय (युएनएचसीआर) को कार्यालयमा गएर पाकिस्तानमा आफूहरू असुरक्षित भएको जिकिर गर्दे युएनएचसीआरमा शरणार्थीको निवेदन दिएका थिए। युएनएचसीआरको प्रस्तावमा मन्त्रिपरिषद्को फागुन २८ को बैठकले ७४ आप्रवासीको भिसा र विलम्ब शुल्क मिनाह गर्ने निर्णय गरेको थियो। सरकारले ४७ पाकिस्तानी, १९ सोमालियाली, ५ बंगली र १ म्यानमारका अवैध आप्रवासीको भिसा शुल्क, विलम्ब शुल्क र जरिवाना मिनाहा गरेको हो। उनीहरू सन् २००० देखि २०१७ सम्ममा नेपाल प्रवेश गरेका थिए। भिसा नियमित गरी अध्यागमन विभागले ती पाकिस्तानीलाई प्रस्थान अनुमति दिएको हो। भिसा र विलम्ब शुल्क मिनाहा भएपछि अन्तर्राष्ट्रिय आप्रवासी संगठन (आइओएम) ले उनीहरूलाई क्यानडा पुनर्वासको प्रबन्ध मिलाएको हो। युएनएचसीआरले अवैध आप्रवासीको भिसा र विलम्ब शुल्क मिनाह गर्न गृह मन्त्रालयलाई पत्राचार गरेको थियो। अवैध आप्रवासीलाई युएनएचसीआरले शरणार्थीको रूपमा संरक्षण गर्दै आएको छ। नेपालले त्यस्ता विदेशीलाई अवैध आप्रवासीको रूपमा लिएको छ। गृह मन्त्रालयले भुटानी र तिब्बती नागरिकलाई मात्र शरणार्थीको रूपमा व्यवहार गर्दै आएको छ। पाकिस्तान, बंगलादेशका, सोमालियालगायत मुलुकका नागरिक र म्यान्माका रोंहिज्याको अवैध नेपाल प्रवेश दिनँहु बढ्दै गएको छ। उनीहरू सबै पर्यटक भिसामा नेपाल प्रवेश गरेका थिए। भिसाको म्याद गुज्रिएपछि समेत उनीहरू नेपाल बसेका थिए। भिसाको म्याद गुज्रिएपछि उनीहरू शरण खोज्दै युएनएचसीआर कार्यालय पुगेका थिए। नेपालमा कति अवैध आप्रवासी गैरकानुनी रूपमा बसोबास गर्दै आएका छन् भन्ने तथ्यांक सरकारसँग छैन। युएनएचसीआरले उपलब्ध गराएको तथ्यांकलाई नै गृह मन्त्रालयले आधिकारिक मान्दै आएको छ। बंगलादेशबाट मावन तस्करले राम्रो काम पाउने प्रलोभनमा काठमाडौं ल्याएका बंगली ठमेललगायतका क्षेत्रमा अवैध रूपमा बसोाबास गर्दै आएका छन्। म्यान्माबाट विस्थापित भएका रोहिंज्याहरू समेत कपनमा अस्थायी शिविर खडा गरी सन २०१२ देखि बस्दै आएका छन। उनीहरू अधिकांश युएनएचसीआरमा शरणार्थीको रूपमा दर्ता भएका छन्। उनीहरू तेस्रो मुलुकमा पुनर्वासका लागि मौका कुरिरहेका छन्। तेस्रो मुलुकमा पुनर्वासका पाउन अवैध आप्रवासीले नेपाललाई प्रयोग गरिरहेका छन्। अवैध पाकिस्तानी क्यानडा पुनर्वास"
जीप दुर्घटनाको शोकमा गाउँपालिकाद्वारा असार १५ सम्म सार्वजनिक बिदा,"सिमकोट : कर्णाली नदीमा खसेर जीप दुर्घटना भएर खार्पुनाथ गाउँपालिकाका उपाध्यक्ष सिन्धु हमाल शाही लगायत ११ जना बेपत्ता भएपछि शोकमा गाउँपालिकाले असार १५ सम्म सार्वजनिक बिदा दिने निर्णय गरेको छ । दुर्घटनामा बेपत्ता भएको यात्रु र जीपको कुनै पत्ता नलागेपछि बुधबार अपरान्ह बसेको खार्पुनाथ गाउँपालिकाको कार्यपालिकाको आकस्मिक बैठकले उक्त निर्णय विज्ञप्तिमा उल्लेख गरिएको छ। कार्यपालिकाको बैठकले असार १५ सम्म पालिकाले कुनैपनि औपचारिक कार्यक्रम नगर्ने गाउँपालिका अध्यक्ष कर्ण रावलले जानकारी दिए । उनले भने, 'जीप दुर्घटनामा परी बेपत्ता भएका उपाध्यक्ष सिन्धु हमाल शाहीसहितका १० जनाकै घर परिवारलाई क्रिया खर्चको लागि गाउँपालिकाले १० हजार रुपैयाँ दिने निर्णय गरेका छौं ।' खार्पुनाथ गाउँपालिका ५ को बेडुबिसौनाको लु १ ज ७१६६ नम्बरको जीप दुर्घटना भएको १० मिनेटमै खोजी गरिएपनि केहि पत्ता नलागेको उनले बताए । रावलका अनुसार असार १५ गतेसम्म पालिकाभित्र रहेका सरकारी, गैरसरकारी कार्यालय र विद्यालय बिदा दिने निर्णय गरेको छ । कर्णालीमा जीप दुर्घटना : खार्पूनाथ गाउँपालिकाकी उपाध्यक्षसहितका यात्रु बेपत्ता गोताखोरले पनि भेटेन कर्णालीमा बेपत्ता जीप"
बत्ती बाल्न अदालतको आदेश पर्खंदै,"नेपालगन्ज : बाँके क्षेत्र नं १ बाट निर्वाचित प्रतिनिधिसभा सदस्य महेश्वर गहतराज अथक र प्रदेशसभा सदस्य कृष्णा केसी नमूनाले विद्युतीकरणका लागि बाधक बनेका रुख काट्ने कामको थालनी गर्दै असोजमा उद्घोष गरेका थिए, चैत्रभित्र राप्तीपारी बिजुली बल्छ। बाँके जिल्लाको विकट राप्तीपारी बघौडा क्षेत्रमा विद्युतका पोल गाडेको २३ वर्ष भइसकेको छ। हरेक चुनावमा उम्मेदवारको चुनावी नारा गाउँमा बिजुली बाल्ने हुन्छ। ग्रामीण विद्युतीकरणका लागि १८ महिनाभित्र सम्पन्न गर्ने गरी ठेक्का दिएको पनि १० वर्ष भइसकेको छ। विद्युतीकरणका लागि दुई सयभन्दा बढी रूख काट्नुपर्ने देखिएको छ। साढे ५ किलोमिटरमा रूख काट्न वन मन्त्रालयबाट स्वीकृति ल्याउनेदेखि नीतिगत र कानुनी व्यवस्थाका लागि सांसद आफै खटिए। सांसदको सक्रियतासँगै कोहलपुरदेखि बैजापुरसम्म विद्युत्सेवा विस्तार गर्न राप्ती सोनारी ४ धामपुरमा ३३ केभी प्रसारण लाइनको सवस्टेशन स्थापना भइसकेको छ। नरैनापुरसम्म विद्युत्सेवाका लागि टेण्डरका काम भइरहेका छन्। स्टेशनमा विद्युत्परीक्षण भइसकेको छ। राप्ती सोनारी५ चिलरिया गाउँका जमानसिंह वलीले अन्नपूर्णसँग भने, पुसमै घरमा वायरिङ गरें। सबै पक्की घरमा वायरिङ भएको छ। तर अहिलेसम्म बत्ति आउने सुरसार छैन। विद्युत्विस्तार गर्न धमाधम काम अघि बढेको थियो। उसमा धुलिखेल गुरुओम जेवीका ठेकेदार राजेन्द्रकुमार मि श्रले विभिन्न बहानामा काममा ढिलाइ गरेको नेपाल विद्युत्प्राधिकरण क्षेत्रीय कार्यालय नेपालगन्जका प्रमुख मनोजकुमार सिंहको भनाइ छ। दुई सय पोल गाड्नुपर्ने थियो। राप्ती नदीमा दुई वटा टावर बनाउन बाँकी थियो। तार पनि तानेका थिएनन्। समयमै काम सम्पन्न गर्न स्थानीयको दवाब थियो तर ठेकेदारले ढिलो गरे, सिंहले भने। निर्धारित समयमा काम नसेको भन्दै प्राधिकरणले २४ वैशाख २०७६ मा ठेक्का रद्द गरी आफैं काम गर्न थाल्यो। प्राधिकरण क्षेत्रीय प्रमुख सिंहले नियमपूर्वक ठेक्का तोडेको बताए। ठेक्का तोडिएपछि प्राधिकरण आफैंले काम गरिरहेको बेला उच्च अदालतको आदेशबाट काम रोकिएको छ। जेठ २ गतेको निर्णयअनुसार नेपाल विद्युत्प्राधिकरणको निर्णय अनुसार नेपालगन्ज क्षेत्रीय कार्यालयले जंगल क्षेत्रमा २० वटा पोल गाडिसकेको छ। ठेकदार मि श्रले प्राधिकरणले ठेक्का रद्द गर्ने निर्णयविरूद्ध उच्च अदालत तुलसीपुर नेपालगन्ज इजलासमा दायर गरेको रिटमा १६ जेठमा कारण देखाउ आदेश जारी भएको हो। अदालतको आदेशबाट काम रोकिएपछि स्थानीय अदालतसँग न्याय पाउने आशा गरिरहेका छन्। पहिले ठेकेदारले काम गरेन। उसको ठेक्का रद्द भयो। प्राधिकरण आफैं काम गरिरहेको बेला अदालतको आदेशबाट काम रोकियो भन्ने सुनेको छु, राप्ती सोनारी ५ टडुवाका राम लौटन थारू भन्छन्, हामी आग्रह गछौं फैसला चाँडो होस्। हामीले समयमै बत्ति बाल्न पाउँ। यस्तै गुनासो नरैनापुर गाउँपालिकाका स्थानीय पनि गर्छन्। नरैनापुर २ को वडा कार्यालय बाहिर प्रिन्टरको काम गर्ने मोहम्मद असफाक सोलारबाट काम चलाउँछन्। भन्छन्, हाम्रो समस्या देखेर अदालतले चाँडो फैसला दिनुपर्यो। नरैनापुर गाउँपालिका अध्यक्ष इस्तियाक अहमद शाह न्यायालयसँग पनि अनुरोध गर्छन्, जनताको विजुली बाल्ने चाहना पूरा गर्न मुद्दा चाँडो फैसला हुनुपर्छ। प्रदेशसभा सदस्य कृष्णा केसी नमूना अदालतमा मुद्दा हालेर जनतालाई अध्यारोमा राख्न नपाइने बताउँछिन्। प्रतिनिधिसभा सदस्य महेश्वर गहतराज अथक पनि चाँडै बत्ति बाल्ने कुरा अदालतको फैसलामा निर्र्भर हुने बताउँछन्। अदालतले अड्काइ रह्यो भने धेरै वर्ष कुर्नु पर्छ। म सम्मानित अदालतलाई जनतातिर फर्केर फैसला गर्न आग्रह गर्छु, उनले भने, अदालतको फैसला आएको अर्को दिन संसदको बैठक छोडेर विद्युतीकरणका लागि म आफैं लाग्छु। काम थालेको २० दिनभित्र हामी बत्ति बाल्न सक्छौं। सुगम जिल्ला बाँकेको राप्तीपारीका राप्ती सोनारी गाउँपालिकाका तीन वडा र सिंगो नरैनापुर गाउँपालिकामा अझै विद्युत् सेवा छैन। विद्युत्प्राधिकरणको धामपुर सवस्टेशनबाट राप्ती सोनारी गाउँपालिकाको वडा नम्बर ३, ४ र ५ का २१ हजार आठ सय ३६ र नरैनापुर गाउँपालिकाको ३४ हजार नौ सय ४२ गरी ५६ हजार ७ सय ७८ जनसंख्याले विद्युत्लाभ पाउनेछन्।"
रोकिएन हत्या श्रृंखला,"फिदिम : इलामको माइजोगमा गाउँपालिकाकी २० वर्षिय युवती सुजता तामाङको मंगलबार पाँचथरमा हत्या भयो। हिलिहाङ गाउँपालिका६ चित्रे भन्ने स्थानमा घाँटी रेटेर तामाङको हत्या गरिएको हो। एनएमबी माइक्रोफाइनान्स गोपेटार शाखामा कार्यरत तामाङलाई गाउँका दुई ओटा समूहको बैठक सकेर कार्यालय फर्कने क्रममा हत्या गरिएको प्रहरीको भनाइ छ। हत्या गरेर भिरबाट लडाइएकी तामाङको साथमा रहेको ७५ हजार पाँच सय रुपैयाँ समेत लुटिएको पाँचथरका प्रहरी नायब उपरीक्षक नरेन्द्र कुँवरले जानकारी दिए। घटनाको अनुसन्धान भइरहेको छ, अहिले नै कारण खुलाउन सकिँदैन कुँवरले भने पैसाकै कारण युवतीको हत्या भएको भनेर किटान गर्न मिल्दैन। यस्तै वैशाख २९ गतेमात्र सोही गाउँपालिकाको वडा नं ४ कात्तिकेकी १५ वर्षीया किशोरी सीतल योङ्हाङको धारिलो हतियार प्रयोग गरी हत्या भएको थियो। योङहाङको हत्यामा संलग्न उनका पूर्वप्रेमी पदम तामाङलाई घटना भएको २० दिनपछि झापाको दमकबाट प्रहरीले पक्राउ गरेको थियो। हत्याका घटना दोहोरीएपछि स्थानीय आतंकित भएका छन्। एक पछि अर्को हत्याको घटना दोहोरिएको छ, स्थानीय सुजन पुरीले भने एक्लै हिँडडुल गर्न र मान्छेहरु घरबाट बाहिर निस्कनै डराउन थालेका छन्। हत्याका घटना बढेपछि आतंकले राज गर्न थालेको मानवअधिकारकर्मी चन्द्र आङ्देम्बेले बताए। ढुंकसँगले घरमा बस्ने वातावरण छैन, उनले भने घरबाट निस्किएपछि फेरी घर पुगिन्छ पुगिन्न भन्ने कुनै टुंगो छैन। पाँचथरमा दुई महिना नबित्दै एक दर्जनको हत्या भएको हो। ३७ दिनको अवधिमा ११ जनाको हत्या र एक जनाको शंकास्पद रुपमा झुण्डिएको अवस्थामा शव भेटिएको छ। जेठ ६ गते राती मिक्लाजुङ३ आरुबोटेमा एउटै पारीवारिक नाताभित्रका नौ जनाको कारुणिक नरसंहार भएको थियो। दुई घरमा बसेका नौ जनाको घरेलु हतियार प्रयोग गरी हत्या भएको हो। बम बहादुर फियाक र उनका ज्वाई धनराज शेर्माको घरमा बसेका पाँच परिवारका नौ जनाको एकै रातमा कत्लेआम भएको थियो। बमबहादुरका कान्छा ज्वाई मान बहादुर माखिले सबैको हत्या गरेको प्रहरीले जनाएको छ। तर, एक जनाले मात्रै नौ जनाको हत्या गर्न नसक्ने भन्दै सर्वसाधारणले हत्याकाण्डलाई रहस्यमय ढंगले हेरेका छन्। उक्त हत्याकाण्डको त्रास सेलाउन नपाँउदै हिलिहाङमा फेरी युवतीको हत्या भएको हो। आरुबोटे हत्याकाण्डको त्रास सेलाउन नपाउँदै हिलिहाङमा भएको हत्याले झन् त्रसित बनाएको छ स्थानीय मंगल बेघा भन्छन्। हिलिहाङका सन्देश तिम्सिना भन्छन् एउटा घटनाले अर्को घटना घटाउन प्रेरणा दिएजस्तो देखिन्छ। आरुबोटे हत्याकाण्मा प्रहरीले ज्वाईलाई दोषी देखाएको छ। सुजनाताको हत्यामा कस्को सम्लग्नता हो भन्ने विषयमा प्रहरीले अनुसन्धान अघि बढाएको छ।"
तंग्रिँदै न्यायिक समिति,"बैतडी : बैतडीका स्थानीय तहका न्यायिक समिति छुट्टै इजलास कक्ष बनाएर आफ्नो सेवा प्रभावकारी बनाउने तयारीमा सक्रिय भएका छन्। न्यायिक समितिका संयोजकहरूलाई विभिन्न चरणमा प्राप्त तालिमले काम गर्न सहज भएको सुर्नया गाउँपालिका न्यायिक समिति संयोजक लीला विष्टले जानकारी दिइन्। स्थानीय तहकै कार्यकक्षबाट सेवा दिँदा प्रभावकारी नहुने भएकाले न्यायिक समितिको छुट्टै कार्यालय स्थापना गरेका छौं, उनले भनिन्, कानुनी सल्लाहकार राख्ने काम पनि भइसकेको छ। न्यायिक समितिको अलग्गै इजलास हुँदा सेवाग्राहीलाई पनि सजिलो भएको छ। न्यायिक समितिको अलग्गै इलजास कक्ष बनाएर सेवा दिन थालेपछि सजिलो भएको पाटन नगरपालिकाकी उपप्रमुख एवं न्यायिक समितिकी संयोजक सरस्वती कोलीले बताइन्। उनले भनिन्, नगरपालिकाकै कार्यकक्षबाट सेवा दिँदा गाह्रो भइरहेको थियो। सेवाग्राही पनि त्यति आउँदैनथे। अलग्गै इजलास कक्ष बनाएपछि सेवाग्राही आउन थालेका छन्। दशरथचन्द नगरपालिकाको न्यायिक समितिले पनि अलग्गै इजलास कक्ष बनाउने तयारी गरेको छ। अलग्गै इजलास कक्ष नहुँदा सेवा प्रवाहमा समस्या भएको छ। यसलाई प्रभावकारी बनाउन केही दिनभित्रै इजलास कक्ष स्थापना गर्नेछौं, दशरथचन्द नगरपालिकाकी न्यायिक समितिकी संयोजक मीना चन्दले भनिन् न्यायिक समितिलाई प्रभावकारी बनाउन हामीले प्रयास गरिरहेका छौं। केही तालिम पनि पाएका छौं। यसलाई प्रभावकारी बनाउने दिशामा अघि बढ्नेछौं। पुर्चौडी नगरपालिकाले पनि न्यायिक समितिको अलग्गै कक्ष स्थापना गरेर सेवा दिन थालेको छ। इजलास कक्ष बनाएपछि न्यायिक समितिले दिने सेवा प्रभावकारी रुपमा अगाडि बढाउन सजिलो भएको मेलौली नगरपालिकाका उपप्रमुख राधा ओझाले बताइन्। उनले भनिन्, हामीले न्यायिक समितिले दिने सेवाबारे सेवाग्राहीलाई जानकारी दिने गरेका छौं। सुरुको भन्दा अहिले सेवाग्राही बढ्न थालेका छन्। न्यायिक समितिले दिने सेवाबारे स्थानीय तहका न्यायिक समितिले जानकारीसमेत दिन थालेका छन्। प्रत्येक वडामा कार्यक्रम गरेर न्यायिक समितिले दिने सेवाबारे जानकारी दिएको सुर्नया गाउँपालिकाकी न्यायिक समिति संयोजक विष्टले बताइन्। उनले भनिन्, हाम्रो क्षेत्राधिकार, हामीले हेर्ने मुद्दाबारे अन्तरक्रिया गरेर जानकारी दिएका छौं। प्रत्येक वडामा होर्डिङ बोर्ड राखेर सूचना दिएका छौं। दशरथचन्द नगरपालिकाले पनि प्रत्येक वडामा न्यायिक समितिले दिने सेवाबारे जानकारी दिएको जनाएको छ। हामीले वडामा निगरानी समूह गठन गरेर त्यो समूहमा आबद्ध सदस्यहरूलाई न्यायिक समितिले दिने सेवाबारे जानकारी दिएका छौं। महिलामाथि हुने हिंसा न्यूनीकरणका विषयमा समेत जानकारी दिएका छौं। स्थानीयस्तरमै न्याय स्थानीय तहमा न्यायिक समिति बनेपछि नागरिकलाई सेवा लिन सजिलो भएको छ। स्थानीय स्तरमै समिति भएपछि सजिलो भएको सुर्नया२ की पशुपति विष्टले बताइन्। उनले भनिन्, केही समस्या आयो भने सोध्न सकिन्छ। सीधै प्रहरीमा जानुभन्दा पहिला जनप्रतिनिधिसँग छलफल गर्न सकिन्छ। यसका लागि हामीलाई सजिलो भएको छ। स्थानीय तहमा न्यायिक समिति बनेपछि प्रहरीमा आउने मुद्दामा पहिलाको भन्दा कमी भएको जिल्ला प्रहरी कार्यालयका महिला सेलका प्रहरी जवान धनमतीकुमारी धामीले बताइन्। उनले भनिन्, पहिलाको तुलनामा प्रहरीमा आउने मुद्दाको संख्या कम हुँदै गएको छ। स्थानीय स्तरमै न्याय दिने निकाय भएकाले सेवाग्राहीलाई सजिलो भएको छ।"
बिरामी बढेपछि भुइँमै उपचार,"धरान : पूर्वी तराईमा अत्यधिक गर्मी बढेसँगै अस्पतालमा बिरामीको चाप पनि बढेको छ। गर्मीका कारण दैनिक बिरामी बढ्दै गएपछि बीपी कोइराला स्वास्थ्य विज्ञान प्रतिष्ठान धरानमा भुइँमा राखेर उपचार गर्न थालिएको छ। एक्कासी बिरामी बढेपछि अस्पतालमा शैया खाली नभएको अस्पताल स्रोतले जनाएको छ। डेंगु र गर्मीका कारण बीपी कोइराला स्वास्थ्य विज्ञान प्रतिष्ठान र विजयपुर हस्पिटल धरानमा बिरामीको चाप अत्याधिक बढेको छ। बिरामी हुनेमा धेरै जसो बालबालिका र बृद्धबृद्धा रहेको उपचारमा संलग्न चिकित्सकले बताएका छन्। प्रतिष्ठानको आकस्मिक कक्षको क्षमता एकसय शैयाको भए पनि दैनिक एकसय ५० बढी बिरामी उपचार गर्न आउने गरेका छन्। आकस्मिक कक्षमा बिरामी रख्ने ठाउँ नहुँदा भुइँमा राखेर उपचार गर्नु परेको प्रतिष्ठानका सहायक प्रवक्ता डा अशोक ऐरले बताए। उनले प्रतिष्ठानमा आउने सबै बिरामीको उपचार गरी सकुशल घर फर्काउने उद्देश्यले भुइँमा नै राखेर भए पनि उपचार गरिरहेको उल्लेख गरे। गर्मीका कारण सुनसरी, मोरङबाट ज्वरो, झाडापखाला, दम, प्रेसर, सुगर, मुटु र मृगौला रोगका बिरामीको संख्या धेरै भएको डा ऐरले जानकारी दिए। यस्तै विजयपुर हस्पिटलका निर्देशक प्रभाव खतिवडाले पनि गर्मीका कारण केहि सातायता बिरामीको संख्या बृद्धि हुँदै गएको बताए। बिरामीको संख्या बढेको र जनशक्ति अभाव भएपछि आकस्मिक कक्षमै उपचार सहज नभएको स्थानीयले गुनासो गरेका छन्। धरान१३ का घनश्याम तिम्सिनाले प्रतिष्ठानमा भाइको उपचार गर्न नसकेपछि अन्यत्र लैजानुपरेको गुनासो गरे। उनले भने, ठूलो अस्पताल भनेर उपचार गर्न जान्छौं। तर आकस्मिक कक्षका चिकित्सकले रगत परिक्षणका लागि बाहिरका क्लिनकमा पठाउन गर्छन्, न त समयमै उपचार पाइन्छ। प्रतिष्ठानका निर्देशक गौरीशंकर साहले गर्मी र डेंगुका कारण बिरामीको चाप बढेका कारण अन्य बिरामीको उपचारमा केही समस्या उत्पन्न भएको बताए। जनशक्ति अभाव र बिरामीको चापले केही समस्या आए पनि नियतवस कसैको उपचारमा लापरवाही नभएको दाबी गरे।"
न्यायिक समितिबाटै निराश,"अछाम : साँफेबगर नगरपालिका १२ खप्तडकी शोभा कडायतको बिहे भएको ९ वर्ष पुग्यो। उनका ३ छोरी र एक छोरा छन्। वैवाहिक जीवन राम्रोसँग चलिरहेको थियो। गत वर्ष पुषमा उनले नसोचेको भयो। श्रीमान खगेन्द्रले दोस्रो श्रीमती ल्याए। त्यसपछि उनी माथी हिंसा हुन थाल्यो। उनले न्यायका लागि न्यायिक समितिमा उजुरी गरिन्। तर सुनुवाइ भएन। उल्टै न्यायिक समितिले श्रीमानसँग मिलेर बस्नु भनेर पठायो। जेठी छोरीलाई श्रीमानले काम गराउन भनेर काठमाण्डौ पठाएका छन्। मंगलसेन नगरपालिका १२ बान्नातोलीकी बसन्ती परियारले १६ वर्षकै उमेरमा प्रेम विवाह गरिन्। उनकी ५ वर्षकी छोरी छ। तर उनले पनि शोभाको जस्तै यातना भोग्नु परेको छ। श्रीमान जोगी र सासु ससुराले दुःख दिन थालेपछि माईती घरमा बस्दै आएकी छिन्। परिवारका सदस्यले अहिलेसम्म उनको नागरिकता नै बनाइदिएका छैनन्। न्यायका लागि उनी पनि न्यायिक समितिमा पुगिन। तर त्यहाँबाट कुनै सुनुवाइ भएन। स्थानीय तहमा उपप्रमुखको संयोजकत्वमा न्यायिक समिति गठन भएका छन्। तर ती समितिको प्रभावकारी काम नहुँदा पीडितले भने न्याय पाउन सकेका छैनन्। साँफेबगर नगरपालिकामा ६, मंगलसेनमा १०, मेल्लेख गाउँपालिमा ५ र पञ्चदेवल विनायक नगरपालिकामा १४ मुद्धा दर्ता छन्। तर न्यायिक समितिले ती मुद्धाको फैसला गर्न सकेको छैन। प्रहरी कार्यालय मुद्धाको चाप धेरै छ। चालु आर्थिक वर्षको अहिलेसम्म जिल्ला प्रहरी कार्यालय अछाममा यसवर्ष १ सय ८३ वटा मुद्धा दर्ता भएका छन्। श्रीमान श्रीमतीबीचको झैझगडाका बढि मुद्धा छन्।"
खानेपानी संकट टार्न डिप बोरिङ,"भोजपुर : भोजपुुरको पूर्वी पौवादुङ्मा गाउँपालिकाले खानेपानीको संकट टार्न डिप बोरिङमार्फत समस्या समाधान गरेको छ। वर्षेनी पानीको मुहान सुक्दै जाँदा स्थानीयले गाउँ छाड्न थालेका थिए। गाउँ खाली हुने भएपछि नागरिकका लागि गाउँपालिकाले बोरिङ गरेर खानेपानी निकालेको हो। पौवादुङ्मा गाउँपालिका३, च्याङ्ग्रे चाम्ताङका मिनकुमार मगरले भने, डेढ घण्टा हिँड्दा पनि पानी पाइदैनथ्यो, पानी अभावकै कारण अधिकांशले घरबास छाडेर हिडिसकेका छन्। अहिले गाउँपालिकाले बोरिङ मेसिनमार्फत पानी निकालेपछि केही हदसम्म समाधान भएको छ। वडा नं ३ च्याङ्ग्रे र वडा नं ४ वास्तिमको सीमानामा पर्ने चाम्ताङस्थित उक्त प्रविधिबाट पानी निकालिएसँगै खानेपानी आपूर्ति सहज बनेको छ। पानी अभावले थलिएका स्थानीयले हाल आवश्यकताअनुसार पानी पाएपछि राहत महशुस गरेका छन्। पानी नभएकैले बस्ती सर्ने तयारी गरिरहेकी मञ्जु कार्की गाउँपालिकाले डिप बोरिङमार्फत पानी निकालेपछि गाउँमा खुशीयाली छाएको बताउँछिन्। जिल्लामै पहिलो पटक डिप बोरिङबाट जमिनमुनिको पानी निकालिएको हो। हाल निकालिएको खानेपानी सुख्खा क्षेत्रका करिब दुई परिवारको घरसम्म पुर्याइने गाउँपालिकाले जनाएको छ। गाउँपालिका अध्यक्ष किरण राई भन्छन्, खानेपानीको हाहाकारले नागरिक हैरान भएका थिए, हामीले उनीहरुको समस्या टार्न नयाँ प्रविधिको प्रयोग गरेका हौं। करिब एक सय १० मिटरको गहिराईदेखि उक्त डिप बोरिङ प्रविधिबाट खानेपानी निकालिएको छ। गाउँपालिकाको ३९ लाख लागतमा पानी निकालिएको छ। प्रतिदिन ५० हजारदेखि एक लाख २० लिटरसम्म खानेपानी निकाल्न सकिने बताइएको छ। खानेपानी समस्या दिर्घकालिन समाधान गर्न गाउँपालिकाले आगामी आवभित्र दुई ठूला खानेपानीको आयोजनाको काम सम्पन्न गर्ने बताएको छ।"
"स्थानीय तहको बजेट : शिक्षा, स्वास्थ्य र कृषि प्राथमिकतामा","धनकुटा : धनकुटाका स्थानीय तहहरु यतिबेला आगामी वर्षका लागि योजना तथा कार्यक्रम निर्माणको तयारीमा जुटेका छन्। असार १० गतेभित्र नगर तथा गाउँ सभाबाट आगामी वर्षको योजना तथा कार्यक्रम ल्याउँदैछ। वडाले टोलवस्ती तर्जुबाट ल्याएका योजनाको विषयमा वडासभाबाट छलफल गरी कार्यपालिका तथा गाउँपालिका वैठकमा छलफल चलिरहेको छ। सातवटा स्थानीय तहले आागमी बजेटमा शिक्षा, स्वास्थ्य तथा कृषिमा लगानी बढाउँदैछन्। सडक पूर्वाधारमा बजेट विनियोजन गर्ने भनिए पनि आगामी वर्ष नयाँ ट्रयाकमा लगानी भन्दा पनि बाह्रैमास सडक सञ्चालन हुने गरी स्तरोन्नती गर्ने जनप्रतिनिधि बताउँछन्। सहिदभूमि गाउँपालिकाले आगामी वर्ष शिक्षा, स्वास्थ्य र कृषिमा लगानी बढाउने अध्यक्ष मनोज राईले बताए। विद्यार्थी पठनपाठन गर्न व्यवस्थित कक्षा कोठाको भवन निर्माणसँगै शैक्षिक गुणस्तर उकास्ने खालका योजना, कृषकहरुलाई व्यवसायीक उत्पादनतर्फ प्रोत्साहन, गाउँका स्वास्थ्य संस्थाबाट सहज रुपमा स्वास्थ्य सेवा उपलब्ध गराउने योजनालाई प्राथमिकतामा राखेर बजेट निर्माण गरिने उनले बताए। वित्तिय समानीकरण, ससर्त अनुदान, राजश्वबाट गरी आगामी आवको लागि करिब २९ करोड बजेट रहेको छ। वडाले छनोट गरेका योजनाबारे गाउँपालिकामा छलफल भएर आगामी १० गतेभित्र गाउँसभामा प्रस्तुत हुने योजना तथा कार्यक्रमको अन्तिम टुंगो लाग्ने अध्यक्ष राईको भनाइ छ। यसैगरी छथरजोरपाटी गाउँपालिका अध्यक्ष शेरबहादुर लिम्बुले वडागत सिलिङ र विषयगत सिलिङहरु निर्धारण गरिसकेको बताए। वडाले टोलटोलमा पुगेर योजना संकलन गर्ने कामसमेत गरिसकेको छ। वडा र विषयगत कार्यालयलाई मार्गदर्शन निर्धारण गरिएको उनले बताए। उनले भने कृषिका कार्यक्रम, विगतमा सञ्चालन भएर अधुरो रहेका योजनाहरुलाई पूरा गर्ने कार्यक्रमहरु आगामी वर्षको बजेटमा समेटिने छन्। शैक्षिक गुणस्तर बढाउन आधारभुत तहदेखि अंग्रेजी पाठ्यक्रमको पठनपाठन, शिक्षक र शैक्षिक सामग्री व्यवस्थापन, वास्थ्य संस्थालाई उपकरणयुक्त बनाउने योजना प्राथमिकतामा परेका छन्। यस्तै कृषि र पशुमा लगानी बढाउँदै व्यवसायीकरण गर्दै साना तथा मझौला उद्योगका लागि पनि कार्यक्रम राखिने उनको भनाइ छ। पाख्रिवास नगरपालिकाको आगामी आर्थिक वर्षको लागि करिव १९ करोड रुपैयाँ बजेट रहेको छ। पाख्रिवास नगरपालिकाले आागमी वर्ष भौतिक पूर्वाधारलाई प्राथमिकतामा राखिने नगरप्रमुख बिर्खबहादुर राईले बताए। यो नगरपालिकाको सम्भावना भनेको कृषि र पर्यटन नै हो उनले भने तर पूर्वाधार नहुँदा कृषिजन्य वस्तु बजारसम्म ल्याउन सहज छैन। त्यसैले हामीले अहिले पनि पूर्वाधारलाई नै प्राथमिकतामा राखेका छौं। अरु त नियमित योजनाहरु समेटिने नै छ। महालक्ष्मी नगरपालिका र साँगुरीगढी गाउँपालिकाले पनि आगामी बजेटमा शिक्षा, स्वास्थ्य, पूर्वाधार विकासलाई नै प्राथमिकतामा राखेका छन्। साँगुरीगढी गाउँपालिका अध्यक्ष कुमारजंग याख्याले स्थानीय तहको बजेटले मात्रै नपुग्ने भएकाले ठूला योजना निर्माणका लागि प्रदेश र संघीय सरकारसँग समन्वय गरिने बताए। जिल्लाका सबै स्थानीय तहले कृषि, स्वास्थ्य र शिक्षालाई नै प्राथमिकतामा राखेर बजेट ल्याउन लागेका छन्। नागरिकको आधारभूत आवश्यकता पूर्ति भएमात्रै समृद्धि सम्भव भएको भन्दै यी विषयहरु प्राथमिकतामा राखिएको जनप्रतिनिधिहरुको भनाइ छ।"
अधिकारका लागि पवित्राको विद्रोह,"सिन्धुली : कलाकार पवित्रा रम्तेल दुई दिनदेखि सिन्धुलीमाढीको एउटा बन्द घरभित्र अधिकार खोजिरहेकी छन्। कालो पर्दाभित्रको जन्जिरमा बाँधिएकी रम्तेल चुलो चौकोदेखि, लोकतन्त्र, महिलाअधिकार, समानता, समावेशीजस्ता क्षेत्रमा महिला अधिकारको दर्बिलो आवाज निकाल्छिन्। तर, पुरुषार्थ समाजमा महिलाअधिकार, न्याय र समानता हात्तीको देखाउने दाँतजस्तै सावित भएको छ रम्तेलका लागि। न उनी जन्जिर चुँडालेर स्वतन्त्र हुन सकेकी छन् न त बन्दघरबाट मुक्ति। अधिकारका नाममा नारा मात्र पस्कने पुरुषार्थ शैलीविरुद्ध सशक्त अभिनय हो यो कलाकार रम्तेलको। सिन्धुली कला घरको आयोजना तथा पकेट थ्रियटरको प्रस्तुतिमा सिन्धुलीमाढीको सभागृहमा प्रदर्शनमा आएको महिला अधिकारसम्बन्धी नाटक निधारमा सशक्त अभिनय गरेकी रम्तेल भन्छिन्, एक दिन पक्कै पनि जन्जिर चँुडाल्छु र अधिकारका लागि सशक्त विद्रोह गर्छु। जिल्लामै पहिलो पटक थ्रियटर रंगमञ्च शैलीमा प्रस्तुत गरिएको नाटक निधारमा महिलामाथि हुने विभेदको अन्त्यका लागि जीवन्त अभिनय गरेकी कलाकार रम्तेललाई सयौं दर्शकको साथ छ। रम्तेलसँगै प्रगतिशील प्रतिभा केन्द्रका कलाकारहरू रीता पाख्रिन, निरुता लामा, सुस्मा हायू, आयुष्मा देवकोटा, पदम भाइ, पूजा गौतम, आकृति देवकोटालगायतले महिला मुक्तिका लागि बुलन्द आवाज उठाएका छन्। महिलाको वास्तविक अवस्था उधिन्ने प्रयास गरिएको नाटक निधारको लेखन तथा निर्देशन कृष्ण खड्काले गरेका छन्। निर्देशक खड्का भन्छन्, पाँच दिनसम्म प्रदर्शन हुने नाटक निधारमा कालकारले एउटा पुरुषले घर र समाजमा पाउने स्वतन्त्रता र महिलाले निभाउने सामाजिक तथा सांस्कृतिक भूमिकाका बारेमा कथाका माध्यमबाट पस्केका छौं। घरभित्र र घरबाहिरका गरुंगा बन्धनले थिचिएका महिलाले पुरुष समान न्याय र अवसरका निम्ति खोजेको अधिकारको कथालाई निधार नाटकले बोकेको कालाकार तथा सिन्धुली कलाघरका संयोजक नेपाली बाबु सुमन बताउँछन्। कमलामाई नगरपालिका सिन्धुलीका मेयर खड्गबहादुर खत्रीबाट एक कार्यक्रमबीच शुभारम्भ गरिएको नाटक निधार दुई दिनमै निक्कै दर्शकले रुचाएका छन्।"
स्थानीयले फर्काइदिए मेलम्ची निर्माण कम्पनीलाई,"सिन्धुपाल्चोक : मेलम्ची खानेपानी आयोजनाको ठेक्का प्राप्त गरी काम गर्न पुगेको कम्पनीलाई स्थानीय ठेकेदारले फर्काइदिएका छन्। पीडित व्यवसायीले आफ्नो रकम भुक्तानी नदिएको भन्दै मेलम्ची खानेपानी आयोजनाको मुहान क्षेत्रमा काम गर्न आएका श्रेष्ठ कन्ट्रक्सनका कामदारलाई फर्काइदिएका हुन्। सरकारले मुहानको हेडबक्सलगायतका अन्य काम गर्ने जिम्मा श्रेष्ठ कन्ट्रक्सनलाई दिएको थियो। कामको जिम्मा पाएपछि कम्पनी कामदार बोकेर मेलम्चीको मुहान पुगेको थियो। तर स्थानीयवासीले आयोजनामा आफूहरुको डुबेको रकम पहिला भुक्तानी दिएपछि मात्र काम सञ्चालन गर्नुपर्ने नत्र अवरोध हुने चेतावनी दिएपछि श्रेष्ठ कन्ट्रक्सनका मानिस फर्केको स्थानीय सङ्घर्ष समितिका अध्यक्ष उत्तरकुमार श्रेष्ठले जानकारी दिए । 'काम गर्न आएका ठेकेदार कम्पनीका मानिसलाई हामीले आफ्नो समस्या र मागको बारेमा जानकारी गरायौँ, स्थानीयवासीको उक्त आवाज सुनेपछि माथि कुरा गर्ने भन्दै श्रेष्ठ कन्ट्रक्सनका कर्मचारी फर्केका हुन्', उनले भने। इटालीको कम्पनी सिएमसीले रकम नदिएर भागेपछि बोलपत्र खुलाएर मेलम्चीले अर्को ठेक्का प्रक्रिया थालेको थियो। स्थानीयवासीलगायत निर्माण व्यावसायीहरु डेढ अर्ब रुपैयाँ भुक्तानी पाउनुपर्ने माग राखेर आन्दोलनरत छन्। 'हामीले सल्लाहले नै आफूहरुले सिएमसीसँगको गरेको कामको पैसा मागेका हौँ, तीन अर्ब धरौटी जफत भएकाले त्यहीबाट भुक्तानी दिनुपर्दछ', श्रेष्ठले भने । आफूहरुले सरकारसँग रकम नमागेको भन्दै आयोजना छिटो सुरु गर्न पहल होस् भन्ने आफूहरुको माग भएको उनले बताए। हाम्रो रकम भुक्तानी नदिएसम्म काम चल्न नदिने जानकारी सरोकारवालाहरुले यसअघिदेखि नै दिँदै आएका छन्। यता स्थानीय सरकारले पनि स्थानीय समस्या समाधान नगरी मेलम्ची लाने सपना नदेख्न खुलेर चेतावनी दिँदै आएको छ। खानेपानी आयोजनाको काम सुरु गर्न पहल गरिदिन आयोजनाका कार्यकारी निर्देशक सूर्यराज कँडेलले हेलम्बु गाउँपालिकाका अध्यक्ष निमा ग्याल्जेन शेर्पालाई आग्रह गरेका छन्। मेलम्ची खानेपानी ठेकेदार विवाद : सरकारको पक्षमा अदालतको निर्णय मेलम्ची खानेपानी आयोजना : धरौटी नवीकरण नगरे ठेकेदार परिवर्तन मेलम्चीको करोडौं मूल्यका सिमेन्ट सड्ने अवस्थामा व्यर्थै थपियो मेलम्चीमा साढे २ अर्ब भार अन्योलग्रस्त मेलम्ची मेलम्चीमा मेयरकप कराँते, मानसिं डोजोलाई उपाधि मेलम्चीमा अर्को ठेक्का मेलम्ची अझैं अनिश्चित मेलम्ची खानेपानी आयोजनालाई ७ अर्ब ३९ करोड"
भवन बनाउँदै स्थानीय तह,"प्युठान : जिल्लाका स्थानीय तहले भवन निर्माणलाई तीव्रता दिँदै जान थालेका छन्। आफ्नै प्रशासनिक भवन नहुँदा भाडामा चलिरहेका गाउँ, नगर तथा वडा कार्यालयले जग्गा खोजी गर्दै छन्। झिमरुक गाउँपालिका४ बांगेमरोठको प्रशासनिक भवन निर्माणका लागि स्थानीयले निःशुल्क जग्गा दिएका छन्। काउछेटारीमा भवन निर्माणका लागि स्थानीय बेलकुमारी जिसी, ललित थापा र कृष्ण केसीले एकएक रोपनी जग्गा वडा कार्यालयको नाममा पास गराएका छन्। जग्गादाताले उपलब्ध गराएको तीन रोपनी जग्गामा वडा कार्यालयले भवन निर्माण प्रक्रिया अघि बढाएको छ। दाताले दिएको जग्गा करिब २७ लाख रुपैयाँ पर्ने वडाध्यक्ष सीताराम पोखरेलले जानकारी दिए। पहिलेकै जीर्ण गाविस भवनबाट दैनिक कामकाज चलाइरहेका छौँ, उनले भने, दसैंसम्म नयाँ भवन बनाउने गरी योजना अघि बढेको छ। नयाँ भवन निर्माणपछि सेवा प्रवाह सहज हुने उनले बताए। वडासम्म पुग्ने बाटो निर्माणका लागि स्थानीय देवबहादुर जिसी, मीनबहादुर केसी, कृष्णबहादुर केसी, रनबहादुर जिसी र पूर्णबहादुर जिसीले निःशुल्क जग्गा उपलब्ध गराएका छन्। गाउँमा निर्माण गर्न लागिएको वडा कार्यालयले स्थानीय खुसी भएका छन्। आमाको नाममा भएको जग्गा सबै भाइहरूको सल्लाहमा वडा कार्यालयलाई दिने निर्णय गरिएको बेलुकमारीको जेठो छोरा जगत जिसीले सुनाए। गाउँमा हुने विकासमा बाधा पुर्याउनु हुँदैन, उनले भने, विकासमा सबै एकजुट हुनुपर्छ। प्राविधिक स्टिमेटअनुसार वडाको भवन निर्माण गर्न ६० लाख रुपैयाँ बढी खर्च हुने झिमरुक गाउँपालिका प्रमुख प्रशासकीय अधिकृत कमलप्रसाद भुसालले बताए। चालु वर्ष जिल्ला समन्वय समितिमार्फत प्राप्त भएको ५० लाख रुपैयाँ ३ र ४ नम्बर वडा भवन निर्माणका लागि विनियोजन भएको उनले जानकारी दिए। भवन निर्माणका लागि वास्तविक खर्च स्टिमेट भइरहेको भुसालले बताए। झिमरुकका धेरैजसो वडा कार्यालय भाडा र जीर्ण भवनमा छन्। चार नम्बरसहित २, ६ र ७ नम्बरले साविकको गाविस भवनबाट काम चलाइरहेका छन्। अन्य वडाले कोठा भाडा लिएर दैनिक कामकाज सञ्चालन गरिरहेका छन्। गाउँपालिका भवन पनि भाडाकै घरमा छ। भेउतेका स्थानीयबाट निःशुल्क जग्गा लिने प्रक्रिया सकाएको गाउँपालिकाले भवन निर्माण प्रक्रिया अघि बढाएको भुसालले जानकारी दिए। प्युठान नगरपालिकाबाहेक जिल्लाका सबै स्थानीय तह भाडाको घरमा सञ्चालित छन्। धेरैजसो वडा कार्यालय साविकको गाविस भवनबाट दैनिक प्रशासनिक काम चलाइरहेका छन्। पुरानै जुम्रिकाँढा गाविस भवनकै कार्यालयबाट काम चलाइरहेका छौँ, प्युठान नगरपालिका५ का अध्यक्ष लछुमन भण्डारीले भने, नयाँ भवन निर्माण प्रक्रिया अघि बढाउने योजना छ।"
"वैदेशिक रोजगारी : एक दशकमा ७,३०४ को मृत्यु","काठमाडौं : वैदेशिक रोजगारीमा गएकामध्ये पछिल्लो एक दशकमा ७ हजार तीन सय चार जनाको ज्यान गएको छ। नेपालबाट हरेक वर्ष चार लाख हाराहारीमा जनशक्ति वैदेशिक रोजगारीमा जाने तथ्यांक छ। वैदेशिक रोजगार प्रवद्र्धन बोर्डले रोजगारमा जाने नेपालीलाई अपर्याप्त आराम, न्यून पारि श्रमिक, स्वास्थ्यमा लापरबाही र पारिवारिक झमेला तथा दबाबका कारण वैदेशिक रोजगारीमा जाने कामदारको मृत्यु हुने गरेको जनाएको छ। धेरै र कमसल रक्सी खाने, पानी कम पिउने, समयमा खानपानको प्रबन्ध नहुँदा स्ट्रोक, हृदयाघातजस्ता कारणले मृत्यु हुने गरेको छ। कार्यस्थलको असुरक्षा तथा अव्यवस्थित बसाइ मृत्युका अन्य कारण हुन्। आर्थिक वर्ष ०६६६७ देखि यस आवको जेठसम्म वैदेशिक रोजगारीमा मृत्यु हुनेमध्ये १६८ महिला छन्। बोर्डका अनुसार चालू आर्थिक वर्षको जेठसम्म वैदेशिक रोजगारीका क्रममा ६६७ जनाकोे मृत्यु भएको छ। त्यसमा २१ जना महिला थिए। वैदेशिक रोजगार बोर्डका कार्यकारी निर्देशक राजन श्रेष्ठले कार्यस्थलमा सुरक्षित वातावरण, अन्तर्राष्ट्रिय श्रम संगठनको निर्देशिकाअनुसार आराम, राम्रो बसोबासको व्यवस्थाबाट दुर्घटना न्यून गर्नुपर्ने बताए। यसका लागि सरकारले द्विपक्षीय श्रम सम्झौता गरेरमात्र कामदार पठाउनुपर्ने उनको भनाइ छ। वैदेशिक रोजगारीका क्रममा दैनिक त्रिभुवन अन्तर्राष्ट्रिय विमानस्थलमा २ देखि ३ जनाको शव आउने गरेको छ। कतिपय उतै दाहसंस्कार गर्ने चलन पनि छ। श्रम स्वीकृति लिएका कामदारका परिवारले मात्रै वैदेशिक रोजगारीका क्रममा मृत्यु भएमा बोर्डबाट आर्थिक सहायता पाउँछन्। अवैध रूपमा काम गरेर बस्नेको मृत्यु भएमा सहायता दिन कठिन हुने श्रेष्ठ बताउँछन्। वैदेशिक रोजगारीमा रहेका कामदारले खानपान, आराम तथा कार्यस्थलमा अपनाउने सुरक्षा सचेतना हुनसके वैदेशिक रोजगारीमा हुने मृत्यु रोक्न सकिने श्रेष्ठले बताए। आउँदो साउनदेखि पूर्वप्रस्थान अभिमुखीकरण कार्यक्रममा व्यापक सुधार गर्न लागेको उनको भनाइ छ। हामीले कार्यस्थल सुरक्षा, तनाव व्यवस्थापन, कसरी स्वस्थ रहने गरी तालिम दिने तयारी गरेका छौं, उनले भने। कतिपयले भने पारिवारिक मनमुटाव, चर्को ऋण, श्रमसम्झौताअनुसार सेवासुविधा नपाउनुका कारण आत्महत्या बढेको अनुमान छ। वैदेशिक रोजगारीका क्रममा हुने मृत्युको वास्तविक पहिचान गर्न २०७४ मा पाटन स्वास्थ्य विज्ञान प्रतिष्ठानका प्राडा केदार बरालको संयोजकत्वमा चार सदस्यीय कार्यदल गठन गरिएको थियो। मलेसियामा सुतेकै अवस्थामा अचानक मृत्यु (सडेन डेथ) र कतारमा मुटुको कारण मृत्यु (कार्डियाक डेथ) हुने गरेको कार्यदलले प्रारम्भिक प्रतिवेदन तयार पारेको थियो। तर उक्त कार्यदलले पनि वैदेशिक रोजगारीमा वास्तविक मृत्युको कारण र रहस्य पत्ता लगाउन सकेन। श्रमविज्ञ गणेशमान गुरुङले श्रम सम्झौता हुँदा बिमाबाट पोस्टमार्टम गर्ने व्यवस्था गर्नसके मात्र वास्तविक तथ्य पत्ता लाग्ने बताए। यहाँ मेडिकल फिट भएर पनि उता विभिन्न कारणले मृत्यु हुने गरेको छ। चर्को गर्मी र अत्यधिक चिसोका कारण पनि नेपाली कामदारको मृत्यु हुने गरेको छ। दिनभर ५५ डिग्रीसम्ममा काम गर्ने र राति एसीमा सुत्ने कारण पनि बिहान उठ्दा कतिपयको मृत्यु हुने गरेको उनको बुझाइ छ। केहीले कमसल रक्सी खानाले पनि मृत्यु हुने गरेको गुरुङले बताए। बोर्डले मृत्यु भएका कामदारलाई एक अर्ब ९५ करोड ८२ लाख ५४ हजार रुपैयाँ आर्थिक सहायता वितरण गरेको छ। चालू आवको जेठसम्म ४४ करोड २७ लाख ५० हजार, आव २०७४७५ मा ४५ करोड ६५ लाख, आव २०७३७४ मा २२ करोड ६३ लाख, आव २०७२७३ मा २२ करोड ३१ लाख ५० हजार आर्थिक सहायता दिएको छ। यस्तै २०७१७२ मा २१ करोड ७४ लाख ४० हजार, २०७०७१ मा १२ करोड ६ लाख, २०६९७० मा ९७ करोड ९३ लाख, २०६८६९ मा ७ करोड ७३ लाख, २०६७६८ मा ४ करोड ९५ लाख र आव २०६६६७ मा ३८ करोड ९७ लाख रुपैयाँ आर्थिक सहायता वितरण गरिएको छ। वैदेशिक रोजगार प्रवद्र्धन बोर्डले एक दशक अवधिमा अंगभंग र बिरामी भएका एक हजार ४७३ जनालाई २२ करोड १० लाख रुपैयाँ आर्थिक सहायता वितरण गरेको छ।"
"जनकपुरमा ८ सिलिन्डर ग्यास विस्फोट, तीन होटल जले","जनकपुरधाम : सिलिन्डर ग्यास पड्किएर जनकपुरमा बिहीबार बिहानै आगलागी भएको छ। जनकपुरधाम उपमहानगरपालिका २ कदमचोकको होटलमा जडान गरिएको फ्रिजमा विद्युत सर्ट भइ आगलागी सुरु भएको थियो। आगलागीमा सोही होटलमा राखिएको ८ वटा ग्यास सिलिन्डर पड्किएको थियो। ग्यास विस्फोट भएपछि आगलागीले ठूलो रुप लिएको हो। आगोले तीनवटा होटेल पूर्ण रुपमा जलेको छ। गोविन्द मिस्ठान्न भण्डार, सियाराम मिस्ठान्न भण्डार र सँगै रहेको एक होटेल गरी तीन भोजनालय जलेको धनुषाका प्रहरी उपरीक्षक शेखर खनालले बताए। होटेलको फ्रिजमा विद्युत सर्ट भइ आगलागी भएको हुन सक्छ,उपरीक्षक खनालले भने। जनकपुर, महेन्द्रनगरबाट आएको दमकलको सहयोगले तीन घण्टापछि आगलागी नियन्त्रणमा लिइएको थियो। समयमै घटनामा प्रहरी पुगेकोले मानवीय क्षति हुनबाट जोगिएको प्रहरीले बताएको छ। तीन होटल जल्दा ३२ लाखको क्षति भएको प्रहरीको अनुमान छ।"
दुईवर्ष भित्र सबैलाई परिचयपत्र,"ललितपुर : ललितपुरमा बुधबारदेखि बायोमेट्रिक पहिचानसहितको राष्ट्रिय परियचपत्र वितरण सुरु भएको छ । सरकारले दुई वर्षभित्र सबै नागरिकलाई एउटा मात्रै परिचपय पत्र बोक्दा हुने व्यवस्था गर्न लागेको हो । एकै खालको परिचयपत्र वितरण भएपछि नागरिकले थरिथरिका परिचयपत्र बोक्नु पर्ने झञ्झटबाट मुझ हुनेछन् । सबै नेपालीको बायोमेट्रिक पहिचान र पृथक नम्बरसहितको परिचयपत्र वितरणको कार्यक्रम गरी दुइवर्षभित्र १ नागरिकले १ भन्दा बढी परिचयपत्र बोक्नु नपर्ने व्यवस्था सरकारले गर्न लागेको छ, राष्ट्रिय परियचपत्र विभागका महानिर्देशक दीपक काफ्लेले भने, अर्को वर्ष नेपालका ७७ वटै जिल्लामा यो काम सकिन्छ । यसै अन्तर्गत ललितपुरमा पनि सुरु गरीएको हो । १५ जिल्लामा पहिलो चरणको पाइलटिङ कार्यक्रम सुरु भइसकेको छ । प्रदेश ३ का ललितपुर, चितवन र रसुवामा राष्ट्रिय परियचपत्र वितरण भइरहेको काफ्लेले बताए । परिचयपत्र वितरणमा सरकारले कुनै शुल्क तोकेको छैन । जिल्ला प्रशासन कार्यालय ललितपुरबाट सबैले परिचयपत्र लिन सक्ने उनले जानकारी दिए । आजदेखि विधिवत रूपमा सुरु भयो, काफ्लेले भने, जिल्लामा बसोबास गर्दै आएका जो कसैले पनि यो परिचयपत्र लिन सक्नेछन् । ललितपुरका प्रमुख जिल्ला अधिकारी प्रेमराज जोशीले परिचयपत्र लिन चाहनेले आफू तथा बाबुआमाको नागरिकता लिएर आउनुपर्ने बताए । फाराम भरेको सातादिन भित्र राष्ट्रिय परिचयपत्र दिइनेछ उनले भने । ललितपुरका तीनजना सांसदले बुधबार राष्ट्रिय परिचयपत्र लिएका छन् । क्षेत्र नम्बर १ का प्रतिनिधि सभाका सदस्य नवराज सिलवाल, २ का कृष्णलाल महर्जन र क्षेत्र नम्बर ३ की पम्फा भुसालले राष्ट्रिय परिचयपत्र लिएका हुन् । ०७३ सालदेखि परिचयपत्रको काम सुरु भए पनि यसै वर्षदेखि मात्रै केन्द्र स्थापना गरेर काम सुरुवात गरिएको हो । झापा, संखुवासभा, महोत्तरी, सप्तरी, तनहुँ, स्याङजा, गुल्मी, कपिलवस्तु, सल्यान, जुम्ला, अछाम, कञ्चनपुरमा राष्ट्रिय परिचय पत्र दिन थालिएको हो ।"
