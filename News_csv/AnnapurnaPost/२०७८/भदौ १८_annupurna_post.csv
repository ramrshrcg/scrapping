शीर्षक,विवरण
एसेम्बलका नाममा ब्रह्मलुट,"देशभित्रै उद्योग स्थापना गर्न र उपभोक्तालाई सस्तोमा सामान दिन सरकारले एसेम्बल उद्योगलाई प्रोत्साहनको नीति लियो। यस्ता उद्योगलाई अन्तःशुल्कमा २५ प्रतिशत छुट पनि दियो। उद्योगीले अन्तःशुल्कको सुविधा त लिए, तर त्यही नाममा लुट मच्चाए। यसको ज्वलन्त उदाहरण बनेको छ, हुलास अटोक्र्याफ्ट। यो कम्पनीले एसेम्बलको सुविधा लिएर जनतालाई झन् महँगोमा बजाजको मोटरसाइकल बेचेको छ। सर्वसाधारणले सुविधा पाउनुको सट्टा ठगिँदै गएपछि महालेखा परीक्षकको कार्यालयले उद्योगलाई दिने गरिएको छुट को औचित्यमाथि नै प्रश्न उठाएको छ। महालेखाले प्रतिवेदनमा भनेको छ, अन्तःशुल्क तथा मूल्य अभिवृद्धि करमा छुट दिए पनि तयारी मोटरसाइकल आयात गरेको भन्दा कम मूल्यमा सर्वसाधारणले खरिद गर्न सक्ने अवस्था नभएकाले एसेम्बल प्रणाली नै औचित्यपूर्ण देखिएन। देशभित्र तत्काल सवारी साधन उत्पादन हुने अवस्था नदेखेपछि सरकारले एसेम्बल उद्योगको नीति लिएको हो। मुलुकभित्रै रोजगारी र स्वउद्योगको नीतिलाई प्रवद्र्धन गर्ने सरकारको उद्देश्य हो। तर, एसेम्बलमै भइरहेको बदमासीले स्वदेशी उद्योगले पाउने सुविधामाथि प्रश्न उठेको छ। यसले स्वदेशमै उद्योग स्थापना र प्रवद्र्धनमा समेत नकारात्मक सन्देश जाने भन्दै उद्योगी व्यवसायीहरू चिन्ता व्यक्त गर्न थालेका छन्। छुटकै कारण मुलुकभित्र सवारी साधन एसेम्बल गर्ने उद्योगको संख्या बढ्नु सुखद पक्ष हो। तर, सरकारबाट पाएको सुविधाको गलत फाइदा उठाउनु दुःखद हो। कम्पनीहरूले भारतलगायतका देशबाट आवश्यक पाटपुर्जा टुक्राटुक्रा बनाएर अन्त शुःल्क छुटमा नेपाल भित्र्याउँछन्। पाटपुर्जा जोडेर महँगोमा बेच्न थालेपछि सरकारको छुटको नीतिको गलत प्रयोग हुन थालेको छ। आर्थिक ऐन २०७६ मा एसेम्बल गरी सवारीसाधन उत्पादन गर्ने उद्योगले अनएसेम्बल अवस्थाका सवारीसाधन पैठारी गर्दा लाग्ने अन्तःशुल्क र त्यस्ता उद्योगले उत्पादन गरेको तयारी साधन बिक्री गर्दा लाग्ने अन्तःशुल्कमा २५ प्रतिशत छुट हुने उल्लेख छ। यो ऐनमा टेकेर एसेम्बल उद्योग स्थापना गर्न सरकारले बाटो खोल्यो। तर, उद्योगलाई सुविधा दिँदा सेवाग्राहीले के पाए यसको मूल्यांकन लामो समयबाट भएको छैन। यो ऐनले उद्योगलाई फाइदा भयो। उपभोक्ता झनै ठगिए। मोटरसाइकल तयार गर्न लाग्ने सम्पूर्ण पार्टपुर्जा टुक्राटुक्रा भएको अवस्था ल्याउने र जोडेर बेच्ने बाहेक नेपालमा नै उत्पादन गर्नेमा उद्योगको ध्यान पुगेको छैन। नेपालमै सवारी साधनको एसेम्बल गर्ने उद्योग स्थापना हुँदा सवारीको मूल्य कम हुनुपर्छ। यस्ता उद्योगले रोजगारीको सिर्जना पनि गर्छ। अन्तःशुल्कमा छुट सुविधा दिनुको मुख्य उद्देश्य यो नै हो। तर, छुटमा सामान ल्याउने अनि लाखौं रुपैयाँ नाफा कमाउने ध्याउन्नमा मात्रै एसेम्बल उद्योग छन्। स्वदेशमा उद्योग फस्टाउन तत्कालीनभन्दा दीर्घकालीन सोच आवश्यक पर्छ। यस्तै सोचमा सरकारले एसेम्बल प्रणालीलाई स्थापित गर्दै उद्योगलाई करमा छुट दिएको हो। एसेम्बल उद्योग स्थापना भएर मात्रै पार्टपुर्जा जोड्ने र नाफा कमाउने काम भयो। नेपालमा बिक्री हुने अधिकांश मोटरसाइकल एसेम्बल उद्योगमा ल्याएर जोडिएका हुन्। एउटै मोटरसाइकलमा सबै खर्च कटाएर ५० हजारदेखि एक लाख रुपैयाँभन्दा बढीसम्म सर्वसाधारणबाट नाफा लिँदै आए। उद्योगले दुईतर्फी रूपमा सरकार र उपभोक्ताबाट अनावश्यक लाभ लिइरहेको बर्सेनि महालेखाले औंल्याए पनि नियामक निकाय चुपचाप बस्नु गम्भीर विषय हो। एसेम्बल प्रणालीले सरकारको आर्थिक नीतिमा फाइदा नपुर्याएको महालेखाले बर्सेनि औंल्याएकै छ। तर, सरकारले गाडी एसेम्बल गर्ने उद्योगलाई भने ५० प्रतिशतसम्म छुट दिने तयारी गरिरहेको छ। ऐन बनाएर नै उद्योगलाई दिएको छुटले उपभोक्ता लुटिनु हुँदैन। ऐनको कार्यान्वयन र यसको प्रभावकारिताका विषयमा पनि सरकार गम्भीर बन्नुपर्छ। एसेम्बल गर्ने उद्योगले उत्पादन गरेका सवारीको निरन्तर अनुगमन गर्नुपर्छ। उपभोक्ता र सरकारलाई फाइदा नभएको भए ती उद्योग कानुनी दायरामा ल्याउनुपर्छ। सरकारले गैरकानुनी काम गर्नेलाई कारबाही गर्न हिम्मत गर्नुपर्छ। अब ऐनमा टेकेर उद्योगले उपभोक्ता नठगून्।"
बिल तिर्न ठूलाको आनाकानी,"सुनिता कार्कीकाठमाडौं, कृष्ण सारु मगरहेटौंडा, गोपाल शर्मादाङ, शम्भु यादवसिरहा, हिमाल दाहालइटहरी, दिवाकर भण्डारीबारा सर्वसाधारणलाई अँध्यारोमा राखेर प्रयोग गरेको बिजुलीको बिल तिर्न ठूला औद्योगिक प्रतिष्ठान र घरानाले आनाकानी गरेका छन्। उनीहरूले २०७३ देखि २०७६ असारसम्मको सम्मको डेडिकेटेड र ट्रंक लाइनबापतको १५ अर्ब ५३ करोड रकम तिर्न बाँकी छ। संसदको लेखासमिति, अख्तियार दुरुपयोग अनुसन्धान आयोग, सञ्चालक समिति र उच्चस्तरीय समिति लगायतले प्राधिकरणलाई बक्यौता उठाउन निर्देशन दिएका थिए। जगदम्बा स्टिलको करिब ३ अर्ब, शिवम् सिमेन्टको करिब डेढ अर्ब, रिलायन्स स्पीनिङ मिल्सको करिब डेढ अर्ब, अर्घाखाँची सिमेन्टको करिब १ अर्ब, मारुती सिमेन्टको करिब १ अर्ब र घोराही सिमेन्टको करिब १ अर्ब बक्यौता बाँकी छ। बक्यौता तिर्न छोडेर यी उद्योगहरू अदालत गएका थिए। अधिकांशको मुद्दा अदालतमा विचाराधीन छन्। निर्देशन आए लाइन काट्न तयार सर्वोच्च अदालतले तिर्नु भनी दिएको आदेशलाईसमेत अटेर गर्दै शिवम् सिमेन्ट उद्योगले २ अर्ब ३४ करोड रुपैयाँ महसुल तिर्न आनाकानी गरिरहेको नेपाल विद्युत् प्राधिकरण हेटौंडा वितरण शाखाले जनाएको छ। हेटौंडा१६ स्थित उद्योगले विद्युत् महसुल तिर्न अटेर गरेपछि प्राधिकरणले ताकेता गरेको थियो। विद्युत् काटिनेसम्मको सूचना प्रकाशनपछि उद्योग प्राधिकरणविरुद्ध २०७३ मा अदालत गएको थियो। उद्योगले २०७२ सालदेखि २०७५ सम्म प्रयोग गरेको डेडिकेटेड फिडरको महसुल तिर्न अटेर गर्दै आएको र प्राधिकरणले पटकपटक विद्युत् महसुल बुझाउन ताकेता गर्दासमेत आनाकानी गरेको प्राधिकरण हेटौंडा वितरण शाखाका प्रमुख योगेन्द्र ठाकुरले बताए। उनका अनुसार शिवम्ले प्राधिकरणलाई तिर्नुपर्ने महसुल एक अर्ब २१ करोड थियो। लामो समयसम्म महसुल नबुझाउँदा जरिवानासहित दुई अर्ब ३५ करोड पुगेको हो। सर्वाेच्चले उद्योगविरुद्ध र प्राधिकरणको पक्षमा आदेश दिएयता शिवम् महसुल तिर्नबाट भाग्दै आएको ठाकुरको भनाइ छ। तर, शिवम् व्यवस्थापन पक्षले भने उक्त रकम नतिर्ने अडान लिँदै आएको छ। हामीले डेडिकेटेड लाइन प्रयोग गरेका छैनौं, उद्योगका महाप्रवन्धक नवलकिशोर चौधरीले भने, डेडिकेटेड लाइन प्रयोग गरेको न त उहाँहरूसँग सम्झौता छ, न रेकर्ड नै। लाइन नकाटेर केन्द्रको निर्देशन पर्खिरहेको दाङको घोराहीमा स्थापना भएको घोराही सिमेन्ट उद्योगले लामो समयदेखिको विद्युत् बक्यौता तिरेको छैन। उद्योगको नाममा अहिले १ अर्ब १३ करोड रुपैयाँ विद्युत् बक्यौता छ। पटकपटक बक्यौता तिर्न निर्देशन दिए पनि उद्योगले बक्यौता रकम भुक्तानी गर्न अटेरी गरेको प्राधिकरण घोराही कार्यालय प्रमुख अमितकुमार कर्णले बताए। नीतिगत रूपमा शुल्क नबुझाएपछि विद्युत् लाइन काट्नेलगायतका काम गर्नुपर्ने हो, प्रमुख कर्णले भने, तर केन्द्रकै समस्या भएकाले हामीले केही गर्न सकेका छैनौं। बक्यौताको मुद्दा अदालतमा रहेको हुँदा, अदालतको निर्णय आएपछि मात्रै कदम चाल्न सकिने बताए। घोराही सिमेन्ट उद्योगका अधिकारी अमर सुवेदीकाअनुसार उद्योगले आफैं लगानी गरेर विद्युत्को डेडिकेटेड लाइन ल्याएको र त्यसमै बढी शुल्क तोकिएपछि समस्या भएको बताए। रकम तिर्नु नपर्ने भन्दै अदालतमासिरहाको मारुती सिमेन्टले बक्यौता रकम तिर्नुनपर्ने दाबी गर्दै विद्युत् प्राधिकरणविरुद्ध अदालतमा मुद्दा दायर गरेको छ। उद्योगले डेडिकेटेड तथा ट्रंकलाइन प्रयोग गरेबापतको छुट बिल रकम दस्तुर र जरिवानासहित ९९ करोड तिर्नुपर्ने देखिएको प्राधिकरण वितरण केन्द्र मिर्चैयाका केन्द्र प्रमुख जयकुमार यादवले बताए। ०७३ साउन १ गतेदेखि ०७५ असारसम्मको एमपावर पोस्टिङ हुँदा ६४ करोड २४ लाख ९३ हजार बक्यौता देखिएको थियो, केन्द्र प्रमुख यादवले भने, त्यतिबेला उद्योगले तिर्न मानेन। मुद्दातिर गयो। अहिले छुट बिल रकम बढेर अर्बमा पुगेको छ। रिलायन्स पनि मुद्दामाइटहरीस्थित रिलायन्स स्पीनिङ मिलले विद्युत् महसुलको बक्यौता तिर्नुपर्र्ने रकम पौने दुई अर्ब पुगेको छ। १ अर्ब ६१ करोड रुपैयाँ बिल रकम र १४ करोड रुपैयाँ जरिवानासहित पौने दुई अर्ब पुगेको हो। नेपालकै ठूलो धागो उद्योग रिलायन्सले डेडिकेडेड फिडर प्रयोग गर्दाको थप रकमसहितको छुट बिल २०७६ सालमा आफूहरूले पठाए पनि उद्योगले भने तिर्न नचाहेको विद्युत् प्राधिकरण इटहरीका लेखा अधिकृत सोमराज थापाले जानकारी दिए। २०७३ सालदेखि रिलायन्सले डेडिकेटेड लाइनको उपयोग गरेको थियो। डेडिकेटेड फिडरअनुसारको विद्युत् खपत गरेनौं, समयमा बिल पाएनौं। त्यसैले त्यो रकम आफूहरूले तिर्नु पर्दैन भन्ने उहाँहरूको मनशाय हो, उनले भने, मासिक रूपमा बिल गर्न नसकेको कुरा साँचो हो, तर उद्योगीहरूलाई यसरी छुट बिल पठाउने अभ्यास यो पहिलो होइन। महसुल तिर्न बारम्बार उद्योगलाई पत्राचार गर्ने क्रममा पछिल्लो पटक ७ दिनभित्र बुझाउन ताकेता गरेपछि कारबाहीबाट बच्न उद्योगले सुनसरी जिल्ला अदालतमा मुद्दा हालेको हो। अदालतले तत्काललाई विद्युत् बिच्छेद नगर्न अन्तरिम आदेश दिएकै कारण आफूहरूले विद्युत् काट्ने लगायतका कारबाही गर्न नसकेको थापाले बताए। मुद्दा हारे पुनरावेदन दिने तयारीअर्घाखाँची सिमेन्टको ट्रंकलाइन बापतको बक्यौता करिब १ अर्ब पुगेको छ। तर, प्रयोग नै नगरेको विद्युत् महसुलको रकम तिर्न नसक्ने भन्दै उद्योगले २०७७ मा नै भैरहवा जिल्ला अदालतमा मुद्दा दायर गरेको थियो। प्राधिकरण अमुवा वितरण केन्द्र प्रमुख महेन्द्रकुमार दासले भने, अदालतमा मुद्दा चलिरहेको छ। अदालतमा विचाराधीन रहेको भएर अहिले कारबाही गर्न मिल्दैन। अर्घाखाँची सिमेन्टका सञ्चालक पशुपति मुरारकाले प्राधिकरणलाई कुनै पनि बक्यौता तिर्न बाँकी नरहेको दावी गरे। प्राधिकरणसँगै मेरो उद्योगले त्यस्तो कुनै सुविधाका लागि निवेदन गरेको नै छैन भने बक्यौता के को तिर्ने, उनी भन्छन्। जगदम्बाको अटेरी प्राधिकरणले सिमरास्थित जगदम्बा स्टिल्ससँग मात्रै ३ अर्ब २३ करोड असुल्न बाँकी छ। ट्रंकलाइनबाट विद्युत् सुविधा लिएको जगदम्बा स्टिल्सले २०७७ साल भदौदेखि २०७७ साल असारसम्ममा जरिवानासहित उक्त रकम भुक्तान गर्न बाँकी देखिएको हो। विद्युत् प्राधिकरणले महसुल बुझाउनका लागि पटकपटक ताकेता गरे पनि उद्योगले महसुल बुझाउन चासो देखाएको छैन। नेपाल विद्युत् प्राधिकरणको बोर्ड बैठकले निर्णय गरी उक्त बक्यौता उद्योगसँग उठाउने निर्णय गरेको थियो। प्राधिकरणको निर्णयपश्चात् उद्योग शुल्क मिनाहाका लागि अदालत पुगेको थियो। सिमरा वितरण केन्द्रका प्रमुख रामु श्रेष्ठले ट्रंकलाइन सेवा लिएका उद्योगले डेटिकेटेड सरह तिर्नुपर्ने बताए। उद्योगले उक्त रकम तिर्न मानेका छैनन्, श्रेष्ठले भने,हामी तिर्नुपर्छ भनिरहेका छौं। पथलैयावीरगन्ज औद्योगिक करिडोरका ६ वटा ठूला उद्योगले विद्युत् महसुलबापतको चार अर्ब ४० करोडभन्दा बढी रकम नेपाल विद्युत् प्राधिकरणलाई बुझाउन बाँकी देखिएको छ। सिमरा वितरण केन्द्रअन्तर्गत पर्ने जगदम्बा स्टिल्स, सूर्य नेपाल, हामा आइरन, हुलास स्टिल्स्, अशोक स्टिल्स् र जगदम्बा इन्टरप्राइजेजजस्ता उद्योगको नाममा उक्त रकम बक्यौता देखिएको हो। उद्योगले भुक्तान गर्न जति ढिलाइ गरे बक्यौता रकम झन् बढ्दै जाने प्राधिकरणको भनाइ छ।"
बेटी बिमा : कता हरायो करोडौं रुपैयाँ ?,"जनकपुरधाम सिरहा : प्रदेश २ मा लालबाबु राउत नेतृत्वको सरकार गठन हुनासाथ एउटा महत्वाकांक्षी कार्यक्रम घोषणा गरिएको थियो बेटी पढाऊँ, बेटी बचाऊँ। भारतको बेटी बचाऊँ, बेटी पढाऊँ सँग मिल्दोजुल्दो थियो यो। त्यसअन्तर्गत निकै प्रचारबाजी गरिएको कार्यक्रममध्ये एक हो छोरी शिक्षा बिमा कार्यक्रम। २०७५ माघ १ पछि प्रदेशका आठै जिल्लामा जन्मिएका छोरीहरूको १ लाखको शिक्षा बिमा गर्ने घोषणा सरकारले गरेको थियो। त्यो रकमलाई २०७६ मा सरकारले ३ लाख पुर्याएको घोषणा मुख्यमन्त्री राउतले गरे। छोरी शिक्षा बिमा कार्यक्रममा प्रदेश सरकारले प्रभु बैंकसँग सम्झौता गरी नवजात छोरीहरूको बिमा गर्दै आएको थियो। बिमित छोरीहरूले २० वर्षको उमेर पूरा गरेपछि ३ लाख रुपैयाँ बिमाको रकम पाउने अभिभावकहरूलाई जानकारी गराइयो। प्रदेशका छोरीहरू अब जन्मिदै ३ लखिया हुनेछन्, मुख्यमन्त्री राउतले त्यस बेला पत्रकार सम्मेलनमा भनेका थिए, सामाजिक विभेद हटाउन र छोरीहरूलाई सशक्त बनाउन यस अभियानले ठूलो सहयोग गर्नेछ। राउतले भनेका थिए, हामीले अहिलेलाई ३ लाख पुर्याएका छौं, स्थानीय सरकारबाट सहयोग भयो भने २० वर्षमा २० लाख बनाउने लक्ष्य छ। प्रदेश २ सरकारले हालसम्म प्रदेशका २६ हजार ९ सय ५६ छोरीको शिक्षा बिमा भइसकेको दाबीसमेत गर्दै आएको थियो। तर, हालसम्म प्रदेशका साढे सात हजार छोरीको मात्रै बिमा भएको खुल्न आएको छ। त्यसमध्ये पनि २ हजार ७ सय ७८ जना बालिकाको नाममा सम्बन्धित बैंकलाई मुख्यमन्त्री कार्यालयले १४ करोड ९९ लाख ८७ हजार रुपैयाँ उपलब्ध गराइसके पनि बिमाको पोलिसी जारी भएको कुनै प्रमाण बैंकले पेश गरेको छैन। महालेखा परीक्षकको वार्षिक प्रतिवेदन २०७८ मा उल्लेख भएअनुसार मुख्यमन्त्री तथा मन्त्रिपरिषद्को कार्यालय र प्रभु बैंकसँग भएको सम्झौताको बुँदा नं १ मा छोरी मुद्दती बिमा रकम जम्मा गर्न एक पटकमा ३७ हजारको दरले बैंकलाई २ हजार ७ सय ७८ जना बालिकाको नाममा १४ करोड ९९ लाख ८७ हजार उपलब्ध गराइएको छ। तर, सो रकम प्राप्त भएपछि बैंकले छोरी मुद्दती खाता खोली सो खातासम्बन्धी सम्पूर्ण विवरण मन्त्रालयलाई दिनुपर्नेमा बालिकाको खातामा रकम जम्मा भएको, खाता सञ्चालन गरेको वा कुनै बिमा पोलिसी जारी गरेको प्रमाण पेश गरेकै छैन। मलेप कार्यालयले बिमा गरिएको रकम दीर्घकालमा हिनामिना र दुरुपयोग नहुने गरी सुनिश्चित गर्न सरकारलाई सुझाव दिएको छ। छोरी शिक्षा बिमामुद्दती बचत कार्यक्रम सञ्चालन कार्यविधि, २०७६ मा २०७५ माघ १ गतेपछि जन्मिएका प्रदेश २ का आठवटै जिल्लाका बालिकाहरूलाई कार्यक्रममा आबद्ध गरी मुद्दती खाता बाहकले २० वर्ष उमेर पूरा गरेपछि निजले मुद्दती अवधिभित्रै विद्यालय शिक्षा वा १२ कक्षा वा सो सरह पूरा गरेको र २० वर्ष पूरा नगरी विवाह नगरेको अवस्थामा सेवा प्रदायक संस्थाले एकमुष्ट ३ लाख रुपैयाँ भुक्तानी दिनुपर्ने उल्लेख गरिएको छ। बिमा गरिएका थुप्रै बालिकाका अभिभावकहरूले बैंकमा खातानै खोल्न नगएको हुँदा पोलिसी पेपर र अन्य कागजातहरू बैंकले उपलब्ध नगराएको बेटी पढाऊँ, बेटी बचाऊँ कार्यक्रमकी संयोजक प्रियंका यादव बताउँछिन्। शिक्षा बिमा गराउँदा पहिलो वर्ष एक लाख रकम मात्रै थियो। पछि ३ लाख भयो। त्यसको रकम मिलाउँदा प्राविधिक कारणले पनि बैंकले पेपरहरू दिन ढिलाइ गरेको हो, यादवले अन्नपूर्णसँग भनिन्, अर्को समस्या थुपै्र बालिकाका अभिभावकहरू बैंकमा खातानै खोल्न गएनन्। जसले गर्दा हामीले तिनको नाम काटेर अर्कै बालिकाहरूको नाम त्यहाँ समावेश गरेका छौं। अब चाँडै बैंकले सबै कागजातहरू हामीलाई उपलब्ध गराउनेछ। तर, बैंकलाई कार्यक्रमअन्तर्गत पहिलानै बुझाई सकिएको रकम बापतको कुनै कागजात वा पोलिसी पेपर मन्त्रालयलाई उपलब्ध नगराउँदा त्यसको दीर्घकालीन हिनामिनाको सम्भावना पर्याप्त छ। यसका साथै प्रभु बैंकसँग हाल मन्त्रालयले यस कार्यक्रमअन्तर्गतको सम्झौतासमेत रद्द गरेको छ। २ वर्षका लागि मात्रै बैंकसँग सम्झौता गरिएकाले हाल रद्द गरिएको संयोजक यादवले बताएकी छन्। छोरी शिक्षा बिमाअन्तर्गत विभिन्न जिल्लामा गई बालिकाहरूको बिमा गराउँदै मन्त्री तथा नेताहरू । फाइल तस्बिर अभियानअन्तर्गत साइकल वितरण, विद्यालयहरूमा छात्रामैत्री शौचालय निर्माण, महिलाहरूका लागि लोकसेवा आयोगको कक्षा सञ्चालन र विद्यालयका बालबालिकाहरूका लागि सेनेटरी प्याड बाँट्नेदेखि लिएर छात्रवृत्ति उपलब्ध गराउने समेतका कार्यक्रमहरू सञ्चालनमा ल्याइयो। तर, बाहिरबाट निकै लोकप्रिय र उपलब्धिमूलक देखिएको यस अभियानको भित्रि पाटो त्यत्तिनै बढी अपारदर्शी र अदूरदर्शी छ। कागज नदिई कार्यक्रम स्थगितसिरहाकी लीला रामले २०७६ माघ ७ गते छोरी जन्मिने बित्तिकै प्रदेश सरकारबाट ३ लाखको बिमा गराइन्। वर्षदिन बित्न लाग्दासम्म बिमासम्बन्धी कुनै कागजात उनको हातमा परेको छैन। बैंकमा बिमाको प्रिमियम जम्मा भयो कि भएन भनेर उनी कैयौं पटक बुझ्न गइसकिन्। तर, जति पटक जाँदा पनि बैंकमा कुनै प्रिमियम जम्मा नभएको जवाफ पाएपछि निराश हुँदै उनी घर फर्कन्छिन्। सोही गाउँकी सुगावती सदायले पनि २०७६ साल माघ १२ गते जन्मिएकी छोरी सरस्वतीको बिमा गराएकी छन्। बिमा हुने र छोरीको उमेर २० वर्ष पुगेपछि तीन लाख पाउने खुसीले बैंकमा खाता खोलेँ, सदायले भनिन्, मोबाइलमा पैसा जम्मा भएको म्यासेज आउँछ भन्थ्यो। तर, अहिलेसम्म बिमा के भयो, त्यो जानकारी पनि आएको छैन। अहिले कार्यक्रम भने स्थगित भइसकेको छ। बिमा गराएको विवरण मुख्यमन्त्री कार्यालयमा पठाएका छौं, लहान नगरपालिकाका सूचना अधिकारी संजय साहले भने, कागजात सबै नगरपालिकामै छ। मुख्यमन्त्री कार्यालयमा पुग्दा साइकल वितरणमा बढी चासो देखिएको तर, बिमा कार्यक्रमका बारेमा कुनै सोधीखोजी नभएको उनले सुनाए। अभियानमा खटिएका कार्यालयका कर्मचारीहरूले कागजात लग्ने विषयमा आलटाल गर्दै आएको उनले बताए। बालिकाहरुलाई साइकल वितरण गरिँदै । फाइल तस्बिर बिमा भएर प्रिमियम जम्मा भएका छोरीको अभिभावकको मोबाइलमा एसएमएस आउने यस अभियानका सिरहा संयोजक टीकाराम विश्वकर्मा बताउँछन्। बिमा भएपछि फिक्स डिपोजिट कार्ड पनि पाउँछ। प्रिमयम जम्मा हुँदा एसएमएस पनि आउँछ, उनले भने, सिरहामा बिमा गराएकाहरूको प्रक्रियामा छ। हामीले पनि पटकपटक मुख्यमन्त्री कार्यालयमा ताकेता गर्दै आइरहेका छौं।बिमा कार्यक्रम सञ्चालनका लागि आगामी आर्थिक वर्षको बजेटमा ३१ करोड रुपैयाँ छुट्ट्याइएको छ। चाँडै नै ६ हजारभन्दा बढी नवजात छोरीहरूको बिमा गर्ने योजना रहेको यादवले बताइन्। पोलिसी दिने प्रक्रियामै छौं : बैंक म्यानेजर साहएक वर्षअघि नै बिमाको रकम बुझेको प्रभु बैंकले हालसम्म पनि बिमितलाई पोलिसी पेपर उपलब्ध गराएको छैन। तर, बैंकका जनकपुर शाखा म्यानेजर अशोककुमार साह प्रक्रिया पुर्याउन समय लागेकाले बिमितहरूको नाममा रकम जम्मा नभएको र पोलिसी पेपर उपलब्ध नगराएको बताउँछन्। प्रदेशभरि नै बिमा गरिएको हुनाले सबै बिमित छोरीहरूको कागजात ल्याउन र अन्य प्रक्रियाहरू मिलाउन ढिला भयो। तर, हामीले सबै कागजातहरू संकलन गरिसकेका छौं र अब भेरिफाई गर्ने काम मात्र बाँकी छ, म्यानेजर साहले भने, आउँदो साताभित्रै सबै बिमितको पोलिसि पेपर हामी तयार पारेर दिन्छौं। साइकलमा पनि अनियमितताअभियानअन्तर्गतकै कक्षा ८ का छात्रालाई साइकल वितरण कार्यक्रममा समेत अनियमितता भएको महालेखाले देखाएको छ। मुख्यमन्त्री राउतको अध्यक्षतामा २०७६ असार १३ मा बसेको बैठकले सामुदायिक विद्यालयका छात्रालाई साइकल वितरण गर्ने निर्णय गरेको थियो। छोरी शिक्षा बिमाअन्तर्गत विभिन्न जिल्लामा गई बालिकाहरूको बिमा गराउँदै मन्त्री तथा नेताहरू । फाइल तस्बिर ८ कक्षामा पढ्ने छात्रा संख्याको आधारमा दुई सय ६२ विद्यालयका प्रधानाध्यापक वा विद्यालयका प्रतिनिधिहरूलाई ९ करोड ८४ लाख १८ हजार मूल्यका १४ हजार थान साइकल उपलब्ध गराएको थियो। तर, आठ जिल्लाका सामुदायिक विद्यालय र कक्षा ८ मा पढ्ने छात्रा विद्यार्थी संख्याको लगत अद्यावधिक नै नगरी सबै विद्यालयका सबै छात्राले साइकल प्राप्त गरेको एकिन नभएको महालेखा परीक्षकको प्रतिवेदनमा उल्लेख छ। विद्यालयले बुझेको साइकल विद्यार्थीलाई बुझाएको सुनिश्चित गर्नुपर्ने देखिन्छ, प्रतिवेदनमा भनिएको छ, यस्तो कार्यक्रम सञ्चालन गर्दा आर्थिक अवस्था कमजोर भएका परिवारका विद्यार्थीलाई मात्र वितरण गरेमा उपलब्ध सीमित स्रोतको न्यायोचित उपयोग गर्न सकिने देखिन्छ। वितरण पनि पहुँचका आधारमा छ। मुख्यमन्त्रीज्यूले आफ्ना कार्यकर्ता भएको र आफूसँग नजिक भएका मन्त्री सांसदहरूको अनुरोधमा मात्रै सम्बन्धित विद्यालयहरूमा हालसम्म साइकल बाँड्न लगाएका छन्, नेकपा सांसद मन्जु यादव भन्छिन्, म प्रतिपक्षी दलबाट भएकै कारण र मुख्यमन्त्रीज्यूसँग निकटतम् व्यवहार नबनाएकै कारण पटकपटक माग गर्दा पनि मेरो क्षेत्रको कुनै पनि विद्यालयमा साइकल वितरण गरिएको छैन।"
महाधिवेशनबाट 'गुट' र 'गिरोह' समाप्त पार्नुपर्छ : डा शेखर कोइराला,"काठमाडौं : नेपाली कांग्रेसका नेता डाशेखर कोइरालाले नेपाली कांग्रेसको चौधौं महाधिवेशन उत्सव का रुपमा आएको बताएका छन्। उनले अधिवेशनबाट कांग्रेसको आन्तरिक लोकतन्त्रलाई मजबुत बनाउने विश्वास व्यक्त गरेका छन्। शुक्रबार एक अपिल जारी गर्दै नेता कोइरालाले महाधिवेशनसँगै कांग्रेसले नयाँ विचार, नयाँ नेतृत्व र नयाँ सांगठनिक ढाँचा निर्माणमा लागेको बताएका छन्। उत्सवको रुपमा आएको चौधौं महाधिवेशनबाट गुट र गिरोह समाप्त पार्ने दावी गरेका छन्। 'हामीले विगतमा पार्टी भित्र गुट र विभाजनको स्थायी चरित्रका रुपमा बसेको संस्कारलाई हटाउन सकेनौं । यही कारण आम निर्वाचनमा हामी कम्युनिस्ट भन्दा कमजोर हुन पुगेका हौँ । कांग्रेसलाई विश्वसनीय र भरोसायुक्त एक नम्बरको पार्टी बनाउने जिम्मेवारी हाम्रो अगाडि छ । त्यस्तै पार्टीभित्र नयाँ संस्कार र पद्धति निर्माणको लागि पर्खन हामीसँग समय छैन । उत्सवको रुपमा आएको चौधौं महाधिवेशनलाई हामी गुट र गिरोह समाप्त गर्न सफलिभूत हुनुपर्नेछ,' अपिलमा भनेका छन्। विगतमा पार्टीभित्र गुट र विभाजनको स्थायी चरित्रका रुपमा बसेको संस्कारलाई हटाउन नसकेको बताउँदै यही कारण आम निर्वाचनमा आफूहरु कम्युनिस्ट भन्दा कमजोर भएको उनको भनाइ छ। महाधिवेशन उत्सवको रुपमा मात्र नभइ आफूहरुलाई जिम्मेवार र विवेकपूर्णरुपमा अन्तरआत्माको आवाज सुन्न पनि घच्घच्याइरहेको उनले बताए। उनले भने,'महाधिवेशनसँगै नेपाली कांग्रेसले नयाँ विचार, नयाँ नेतृत्व र नयाँ सांगठनिक ढाँचा निर्माण गर्नुपरेको छ । चरणवद्ध रुपमा हुने निर्वाचनहरुमा यस तर्फ साथीहरुले गम्भीरतापूर्वक मनन् गर्नु नै हुनेछ ।' विभिन्न कारणले कांग्रेसको महाधिवेशन समयमा सम्पन्न हुन नसकेको बताउँदै नेता कोइरालाले यतिखेर आमनिर्वाचनको तयारीमा जुटिरहेको बताए। उनले भने,' कांग्रेसको महाधिवेशन किन समयमा हुन सकेन, म कसैलाई दोष दिन चाहन्न । यतिमात्र भन्छु कांग्रेसको महाधिवेशन विधान र संविधानभन्दा बाहिर गएर हुने परिस्थिति भविष्यमा आउन नदिने जिम्मेवारी अब हामी सबैको हो, कांग्रेसजनको हो ।' पार्टीमा हुने आन्तरिक लोकतान्त्रिक अभ्यासलाई जित र हार भन्दामाथि राख्न सक्दा महाधिवेशन उदाहरणीय हुनसक्ने उनले बताए। उनले भने, 'स्वस्थ र शालिन प्रतिस्पर्धाले कांग्रेसको छवि राष्ट्रिय र अन्तराष्ट्रिय रुपमा समेत उचाइमा पुग्नेछ ।' उनले क्रियाशील सदस्यको संख्यामा व्यापक वृद्धि भएको बताए। पार्टीको संगठनात्मक ढाँचाको विस्तारसँगै आसन्न महाधिवेशन सम्पन्न गर्ने काम पनि चानचुने नभएको उनले बताए। ' पार्टीको संगठनात्मक ढाँचाको विस्तारसँगै आसन्न महाधिवेशन सम्पन्न गर्ने काम पनि चानचुने छैन । यस कार्यमा खटिएका सबैलाई सहयोग गर्नुपर्ने दायित्व पनि हामी सबै कांग्रेस कार्यकर्ताहरुको हो, 'उनले भने,' अबको झण्डै सय दिन मुलुकको राजनीति कांग्रेसको महाधिवेशनतर्फ सोझिनेछ । मुलुकवासी मात्र नभइ अन्तराष्ट्रियरुपमा पनि हाम्रा मित्रराष्ट्रहरुले हामीतर्फ हेर्नेछन् ।'"
"कांग्रेस वडा अधिवेशनको शुरु, पार्टी नेताद्वारा शुभकामना व्यक्त","काठमाडौं : नेपाली कांग्रेसको आसन्न १४औँ महाधिवेशनअन्तर्गत शुक्रबारदेखि गाउँनगर वडा अधिवेशन प्रारम्भ भएको छ। कांग्रेस क्रियाशील सदस्यता नामावली प्रकाशित भइसकेका ५६ जिल्लामध्ये अधिकांश जिल्लामा आज वडा अधिवेशन सुरु भएको कांग्रेसको केन्द्रीय निर्वाचन समितिले जनाएको छ। त्यस्तै देशभरका वडाबाट एक लाख १४ हजार पाँच सय ७५ क्षेत्रीय प्रतिनिधि निर्वाचित हुनेछन्। महाधिवेशनअन्तर्गत गाउँनगर वडा अधिवेशन आज भदौ १८, गाउँनगरपालिका अधिवेशन भदौ २७, प्रदेशसभा क्षेत्रीय अधिवेशन आगामी असोज १ र प्रतिनिधिसभा क्षेत्रीय अधिवेशन, एक मात्र प्रतिनिधिसभा निर्वाचन क्षेत्र भएको जिल्ला अधिवेशन असोज ५ गते तोकिएको छ। यसैगरी कांग्रेसले एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन असोज १०, प्रदेश अधिवेशन कात्तिक १० देखि १२ गतेसम्म र केन्द्रीय महाधिवेशन आगामी मङ्सिर ९ देखि १३ गतेसम्म तय गरेको छ। मुलुक सङ्घीय संरचनामा गइसकेपछि पार्टीको तल्लो तहसम्म निर्वाचनमार्फत आन्तरिक प्रजातन्त्रको अभ्यास गर्ने कांग्रेस पहिलो पार्टी बनेको छ। यसअघि कांग्रेसको १३औँ महाधिवशेन २०७२ साल फागुनमा सम्पन्न भएको थियो। वडा अधिवेशनमा नेताहरुका शुभकामना वडा अधिवेशनका अवसरमा आज कांग्रेस नेताहरुले विभिन्न सन्देश जारी गर्दै शुभकामना दिएको छ। प्रधानमन्त्री एवं कांग्रेसका सभापति शेरबहादुर देउवाले भिडियो सन्देश जारी गरी पार्टीभित्रको आन्तरिक प्रतिस्पर्धा लोकतन्त्रको सौन्दर्य भएको बताउँदै स्वस्थ प्रतिस्पर्धाले पार्टीको समग्र सङ्गठनको जग मजबुत बनाउँदै जनजनमा लोकतन्त्रको रक्तसञ्चार गर्ने उल्लेख गरे। कांग्रेसले लोकतान्त्रिक अभ्यासमा आफूलाई सधैँ अग्रणी साबित गर्दै आएको उल्लेख गर्दै देउवाले नेपालका हरेक राजनीतिक आन्दोलनको नेतृत्व गर्दै पार्टीभित्रको आन्तरिक लोकतन्त्रमा पनि कांग्रेस सधैँ अगाडि रहेको बताए। प्रधानमन्त्री एवं पार्टी सभापति देउवाले संवैधानिक बाध्यताअनुसार कोरोना महामारीकै बीच सुरु गर्नु परेको महाधिवेशनमा सामाजिक दूरी कायम गरी सहभागी हुन अनुरोधसमेत गरेका छन्। यस्तै वरिष्ठ नेता रामचन्द्र पौडेलले विज्ञप्तिमार्फत कोरोनाको महामारी र वर्षाको विषम परिस्थितिमा हुन लागेको महाधिवेशनलाई सफल बनाउन सबै लाग्नुपर्ने बताएका छन्। लोकतन्त्रलाई संस्थागत गर्दै मुलुकको आर्थिक समृद्धिका लागि कांग्रेसभित्र सबल नेतृत्व आवश्यक रहेको भन्दै उनले आत्माको पुकार सुनेर निर्णय गर्न आम नेता तथा कार्यकतालाई आग्रहसमेत गरेका छन्। महामन्त्री डा शशाङ्क कोइरालाले पार्टीको वडा तहदेखि नै पार्टीभित्रको आन्तरिक प्रतिस्पर्धालाई मित्रवत् बनाउँदै आपसी एकता र विश्वासमा आधारित कांग्रेसको आगामी गति र परिचालनले मुलुकको भाग्य र भविष्य कोर्नुपर्ने बताएका छन्। उनले वडा तहदेखि अधिवेशनको प्रक्रिया आरम्भ भएर केन्द्रीय महाधिवेशनसम्म एउटा आकर्षक साङ्गठनिक पिरामिड निर्माण हुने गौरवशाली वैधानिक परम्पराको श्रीगणेश भएको उल्लेख गरेका छन्। अर्का महामन्त्री पूर्णबहादुर खड्काले पार्टीको वडादेखि पालिका, प्रदेशसभा, प्रतिनिधिसभा, जिल्ला, प्रादेशिक र केन्द्रीय कार्यसमिति तहसम्म लोकतान्त्रिक प्रक्रियामार्फत पार्टीका सबै तहको संरचनामा समावेशी प्रतिनिधित्व सुनिश्चित गर्ने कांग्रेस पहिलो पार्टी बन्न लागेको बताएका छन्। पूर्वमहामन्त्री प्रकाशमान सिंहले कांग्रेस सङ्गठनको मेरुदण्ड भनेकै वडा, क्षेत्र र जिल्ला भएको भन्दै वडामा सक्षम र सशक्त नेतृत्व चयन गर्नुपर्ने बताए। उनले लोकतान्त्रिक विधि, प्रक्रिया र स्वस्थ प्रतिस्पर्धाबाट वडा अधिवेशनले सक्षम र सबल नेतृत्व चयन गरोस् भन्ने शुभकामना व्यक्त गरेका छन्। नेता डा शेखर कोइरालाले कांग्रेसलाई विश्वसनीय र भरोसायुक्त पार्टी बनाउनका महाधिवेशनले सहयोग पुग्ने र आन्तरिक लोकतन्त्रलाई सबल बनाउँदै पार्टीभित्र ताजा अक्सिजनको सञ्चार हुने बताएका छन्। उनले पार्टीको १४औँ महाधिवेशन उत्सवका रूपमा आएको भन्दै निर्वाचनको माध्यमबाट पार्टीको नयाँ नेतृत्व र प्रतिनिधि चयन गर्दै आन्तरिक लोकतन्त्रलाई मजबुत बनाउने विश्वास व्यक्त गरेका छन्। कांग्रेसका केन्द्रीय सदस्य एवं गृहमन्त्री बालकृष्ण खाणले महाधिवेशनले आपसी सद्भाव र सहकार्यबाट नेपाली राजनीतिलाई अगाडि बढाउने विश्वास आफूले लिएको बताउँदै वडा तहको नेतृत्वमा आउने नेताहरू मुलुकको राष्ट्रियता र स्वाधीनता, सङ्घीयता र गणतन्त्रलाई बलियो बनाउने गरी अगाडि बढ्नुपर्ने धारणा व्यक्त गरेका छन्। मुलुकको वर्तमान अवस्थालाई समेत हृदयङ्गम गरी कांग्रेसको आवश्यकता, मुलुकको राष्ट्रियता, सङ्घीयता, गणतन्त्रजस्ता अतिआवश्यक विषयलाई दृष्टिगत गर्दै अगाडि बढ्ने विश्वासका साथ उनले पार्टीको वडा तहको नेतृत्वमा आउन प्रयासरत सबैलाई शुभकामना दिएका छन्।"
'बेन्च बस्न नभ्याए' पछि निर्वाचन आयोगविरुद्ध मुद्दाको सुनुवाइ भएन,"काठमाडौं : नेकपा एमालेले निर्वाचन आयोगलाई विपक्षी बनाइ सर्वोच्च अदालतमा दायर गरेको रिटको सुनुवाइ नहुने भएको छ। मुद्दाको पेशी न्यायाधीश मिरा खड्काको इजलासमा परेपनि 'बेन्च बस्न नभ्याए' पछि मुद्दाको सुनुवाइ नहुने सर्वोच्च अदालत प्रशासनले जनाएको छ। दल दर्ताका क्रममा निर्वाचन आयोगले दस्तखत नै नभएका निवेदनहरुलाई पछि सनाखत गराएको,बिना कारण प्रक्रिया नै पूरा नगरी गलत मनसायले हतारमा छुट्टै दल दर्ता गराएको भन्दै एमालेले सर्वोच्चमा रिट दायर गरेको थियो। यस्तै लुम्बिनी प्रदेशका दुईजना सांसद बिमला वली र अजय शाहीलाई दलले निष्कासन गरेका दुवै सांसदलाई यथावत राख्नेगरी भएको निर्णय बदर गरी गैरकानुनी कार्य गरेको भन्दै एमालले असर्वोच्चमा अर्को रिट दायर गरेको थियो। यस्तै एमालेले भदौ १ गते माधवकुमार नेपालसहित १४ सांसदलाई कारबाही गर्दै पदमुक्त गर्न संसद् सचिवालयमा पत्र पठाएको थियो । तर सभामुख सापकोटाले कारवाही प्रक्रिया अगाडि बढाएका थिएनन्। त्यसपछि नेकपा एमालेका अध्यक्ष केपी शर्मा ओलीले निर्वाचन आयोगलाई विपक्षी बनाइ रिट दायर गरेका थिए। एमालेले सभामुखको उक्त निर्णय बदर गर्न अन्तरिम आदेश जारी हुनुपर्ने माग गरेको छ ।"
"एमसीसी खारेजको माग गर्दै अमेरिकी दूतावास अगाडि प्रदर्शन, १० जना पक्राउ","काठमाडौं : एमसीसीको विरोध गर्दै काठमाडौंस्थित अमेरिकी दूतावास अगाडि युवाहरुले प्रदर्शन गरेका छन्। एमसीसी खारेज राष्ट्रिय अभियानको नामबाट मिलेनियम च्यालेन्ज कर्पोरेशन (एमसीसी)को खारेज गर्न माग गर्दै युवाहरुले प्रदर्शन गरेका हुन्। प्रदर्शनकारीलाई प्रहरीले नियन्त्रणमा लिएको छ। अभियानका संयोजक निर्ग जैसी (नवीन)का अनुसार आफूसहित १० जनालाई प्रहरीले नियन्त्रणमा लिएको छ। निषेधित क्षेत्रमा प्रदर्शन गर्न थालेको भन्दै प्रहरीले पक्राउ गरेको हो। जैसी माओवादी केन्द्रसम्बद्ध अखिल क्रान्तिकारीका केन्द्रीय सदस्य हुन्। मिलेनियम च्यालेन्ज कर्पोरेशन (एमसीसी)की उपाध्यक्ष फातिमा जेड सुमार आगामी साता नेपाल आउँदैछिन्। काठमाडौँमा उनले प्रधानमन्त्री शेरबहादुर देउवा, नेकपा एमालेका अध्यक्ष तथा पूर्वप्रधानमन्त्री केपी ओली, नेकपा माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष एवं पूर्वप्रधानमन्त्री माधवकुमार नेपाललगायत नेताहरुसँग भेटवार्ता गर्ने कार्यक्रम छ। एमाले उपाध्यक्ष भीम रावलले अस्थिर राजनीतिक वातावरणमा एमसीसीकी उपाध्यक्षलाई बोलाई राष्ट्रघाती सम्झौता अघि बढाउने षडयन्त्र भइरहेको बताएका छन्। उनले सरकार जनअनुमोदित नभएकाले देशलाई दीर्घकालीन असर पार्ने सम्झौता गर्ने जनादेश नभएको दाबी गरे। नेपालमा द्वन्द्व पछिअस्थिर राजनीतिक स्थितिमा एमसीसी सम्झौताको चाँजो मिलाइयो फेरी अहिले अस्थिर राजनीतिक वातावरणमा एमसीसीकी उपाध्यक्षलाई बोलाई राष्ट्रघाती सम्झौता अघि बढाउने षडयन्त्र हुँदैछ। सरकार जनअनुमोदित होइन।उनले ट्वीटमार्फत लेखेका छन्, देशलाई दीर्घकालीन असर पार्ने सम्झौता गर्ने जनादेश सरकारलाई प्राप्त छैन। शेरबहादुर देउवाको नेतृत्वमा गठबन्धनको सरकार बनेपछि पुन: एमसीसीको चर्चा र उपाध्यक्ष फाति आउन लागेसँगै युवाहरु आन्दोलित हुन थालेका हुन्। हेर्नुहोस् तस्बिर :"
किशोरी बलात्कारको आरोपमा ३३ वर्षीय युवक पक्राउ,ओखलढुंगाः होटलमा बास बस्ने क्रममा किशोरीलाई बलात्कार गरेको आरोपमा ३३ वर्षीय युवक पक्राउ परेका छन् । सुनकोशी गाउँपालिका ९ का ३३ वर्षीय भोला कटवाललाई प्रहरीले पक्राउ गरेको हो । पीडितको जाहेरीका आधारमा आरोपति कटवाललाई पक्राउ गरी अनुसन्धान थालिएको जिल्ला प्रहरी कार्यालय ओखलढुंगाका प्रहरी निरीक्षक लंक श्रेष्ठले बताए । आइतबार राति सिद्धिचरण नगरपालिका ११ स्थित एक होटलमा बास बस्ने क्रममा कटवालले आफूलाई जवर्जस्ती करणी गरेको भन्दै जाहेरी दिएकी छन् । जाहेरीका आधारमा श्रेष्ठलाई पक्राउ गरिएको प्रहरी निरीक्षक श्रेष्ठको भनाइ छ । प्रहरीले भने पीडित भनिएकी किशोरीको नाम र उमेर भने खुलाएको छैन ।
"महेशलाई प्रधानमन्त्री देउवाले भने, मसँग होइन भक्तपुरमा दुर्लभ थापालाई हराएर देखाउनुस्","भक्तपुर : प्रधानमन्त्री एवं नेपाली कांग्रेसका सभापति शेरबहादुर देउवाले पार्टीको १४ औँ महाधिवेशनलाई एकताबद्ध भएर सम्पन्न गर्न आह्वान गरेका छन्। भक्तपुरको सूर्यविनायक नगरपालिका५, कटुञ्जेमा आयोजित वडा अधिवेशनको शुक्रबार उद्घाटन गर्दै उनले पार्टीको महाधिवेशनले आन्तरिक लोकतन्त्रलाई बलियो बनाउने बताए। सभापति देउवाले अधिवेशनमा सर्वसम्मत नेतृत्व चयन गरेर पार्टीमा एकताको सन्देश दिन आग्रह गर्दै महाधिवेशन पार्टीलाई एकतावद्ध बनाएर लैजाने र आगामी कार्यकालको लागि कार्यनीति र नेतृत्व चयन गर्ने थलो भएको धारणा राखे। उनले कांग्रेसको वैधानिकता जोगाउनका लागि कोरोना भाइरस सङ्क्रमण जोखिमका बीच महाधिवेशन गर्नुपरेको उल्लेख गर्दै महाधिवेशनलाई सफल बनाउन स्वास्थ्य सुरक्षा मापदण्डको पूर्ण पालना गरी अधिवेशनमा सहभागी हुन सबैमा आह्वान गरे। नेकपा एमालेका नेता महेश बस्नेतले भक्तपुरमा चुनाव लड्न गरेको चुनौतीको जवाफदिँदैं प्रधानमन्त्री देउवाले आफूसँग नभई जिल्ला सभापति दुर्लभ थापालाई निर्वाचनमा हराएर देखाउन चुनौती पनि दिए। प्रधानमन्त्री देउवाले आगामी चुनावमा कांग्रेसको उपस्थिति बलियो रहने बताउँदै भक्तपुरमा पार्टी बलियो अवस्थामा रहेको बताए। उनले पार्टीले महाधिवेशनको प्रक्रिया सुरुआत भएको भन्दै लोकतान्त्रिक पद्धतिबाट नेतृत्व चयन गरी पार्टीलाई थप सशक्त ढङ्गले अघि बढ्ने विश्वास व्यक्त गरे। कांग्रेसका केन्द्रीय सदस्य आनन्दप्रसाद ढुङ्गानाले कांग्रेसको महाधिवेशन वडास्तरबाट सुरु भइसकेको बताउँदै यसलाई सफल पार्न आग्रह गरे। उनले भने, 'कांग्रेस मुलुकको जेठो र लोकतान्त्रिक पार्टी हो। कांग्रेसको महाधिवेशनको सफलताले मुलुकको लोकतन्त्रको भविष्य पनि जोडिएको छ।' कांग्रेसका जिल्ला सभापति दुर्लभ थापाले गुण्डागर्दीबाट चुनाव जित्ने सपना नदेख्न भन्दै भक्तपुरमा अब कांग्रेसलाई कसैले हराउन नसक्ने दाबी गरे। उनले अबको स्थानीय तहदेखि सङ्घीय निर्वाचनसम्ममा कांग्रेस विजय सुनिश्चित रहेको बताए। कार्यक्रम कांग्रेसका वडासभापति राजु ढुङ्गेलको सभापतित्वमा सम्पन्न भएको थियो। भक्तपुरको चारवटै नगरपालिकाका ३८ वटा वडामा वडा अधिवेशन शुरु भएको बताउँदै थापाले जिल्लाका करिब ५० प्रतिशत वडामा नेतृत्व चयनमा सर्वसहमति गरिसकेको र बाँकीमा पनि प्रयास भइरहेको बताए। भक्तपुर जिल्लामा कांग्रेसका १० हजार २८६ क्रियाशील सदस्य छन। तीमध्ये निर्वाचन क्षेत्र नं १ मा तीन हजार ७८२ र क्षेत्र नं २ मा ६ हजार ५०४ जना छन्। रासस"
लोकसेवा परीक्षाः सर्वोच्चमा मुद्दा पर्दा नतिजा प्रभावित,"काठमाडौः लोकसेवा परीक्षाको सन्दर्भमा सर्वोच्च अदालतमा मुद्दा पर्दा पटकपटक समस्या उल्झन हुँदै आएको छ । कतिपय अवस्थामा लोकसेवाले परीक्षा लिए पनि सर्वोच्च अदालतमा यसका विरुद्ध मुद्दा पर्दा अन्तिम नतिजा पर्खाइमा रहेका परीक्षार्थीहरु मर्कामा पर्ने गरेका छन् । सर्वोच्च अदालतमा लोकसेवासँग सम्बन्धित मुद्दाहरु पर्दा परीक्षार्थी मर्कामा पर्ने गरेका हुन्। यसै साता वागमती प्रदेश लोकसेवा आयोगविरुद्ध सर्वोच्च अदालतमा रिट दायर भयो । वागमती प्रदेश लोकसेवा आयोगले प्रथम चरणको परीक्षा लिइसकेपछि अधिकृत छैटौंको सिट संख्या घटाएर बागमती प्रदेश लोकसेवा आयोग ऐन २०७६ को दफा २३ को व्यवस्था विरुद्ध गैरकानूनी कार्य गरेको र पहिलो चरण पास गरिसकेका परीक्षार्थीमाथि अन्याय भएकोले पहिलेकै विज्ञापनको सिट संख्या कायम गर्न माग गर्दै सर्वोच्च अदालतमा रिट दायर भएको थियो । यस्तै, सर्वोच्चले नायव सुब्बाको पदपूर्ति यथास्थितिमा राख्न अन्तरिम आदेश दियो । स्थानीय र प्रदेशमा समायोजन भएका नासुहरूले संघमा नै समायोजन गर्नुपर्ने भन्दै दायर गरेको रिटमाथि बिहीबार सुनुवाइ भएको थियो । सर्वोच्चका न्यायाधीश ईश्वरप्रसाद खतिवडाको एकल इजलासले पेसी मितिसम्म पदपूर्ति सम्बन्धी काम कारवाही यथास्थितिमा राख्न लोकसेवा आयोगका नाममा आदेश दिएको हो । समायोजन भएका नासुहरुले आफूहरूलाई संघमा नै समायोजन गर्नुपर्ने माग राख्दै भदौ ११ गते सर्वोच्च अदालतमा रिट दर्ता गरेका थिए । अदालतले भदौ ३० गते दुबै पक्षलाई छलफलका लागि बोलाएको छ । संघीय निजामती सेवाको रिक्त शाखा अधिकृत पदमा प्रदेश र स्थानीय तहमा समायोजन भएका १७४ शाखा अधिकृतलाई मिलान गर्न सर्वोच्च अदालतले अन्तरिम आदेश दिएपछि सोही पदमा लोक सेवा आयोगको परीक्षा दिइरहेकाहरु चिन्तित बनेका हुन् । लिखित परीक्षा र अन्तर्वार्तासमेत दिएर नतिजा प्रकाशन हुने बेलामा विज्ञापन भएको पदमै प्रदेश र स्थानीय तहका शाखा अधिकृत मिलान गरिएपछि १७४ शाखा अधिकृतहरु चिन्तित बनेका छन् । २०७६ मंसिर २५ गते संघीय मामिला तथा सामान्य प्रशासन मन्त्रालयको माग अनुसार लोकसेवा आयोगले बढुवा तथा खुला समेत गरी प्रशासन सेवामा ५६० शाखा अधिकृतका लागि विज्ञापन गरेको थियो । यसमध्ये बढुवातर्फ छुट्याएको १६८ पदमा २०७६ सालमा नै पदपूर्ति भएको छ । २०७८ भदौ ८ मा अन्तर्वार्ता समेत भइसकेको अवस्थामा ती दरबन्दीमा प्रदेश र स्थानीय तहका अधिकृतलाई मिलान गर्न सर्वोच्चले आदेश दिएपछि आफूहरुमाथि अन्याय हुने परीक्षार्थीहरुको गुनासो छ । खुला तथा समावेशीतर्फका ३९२ पदको परीक्षा भने कोरोना महामारी र निषेधाज्ञाका कारण ढिलाइ भइरहेको थियो । ती पदमा ६३१ जनाले लिखित परीक्षा, सीप परीक्षण, सामूहिक परीक्षण र अन्तर्वार्ता समेत दिइसकेका छन् । लोकसेवा आयोगका प्रवक्ता तोयनारायण सुवेदीले माग अनुसारको दरबन्दीलाई पदपूर्ति गर्न विज्ञापन आह्वान गरिएको बताए । उनले भने, यो कर्मचारी समायोजनको असन्तुष्टि हो । हाम्रो तर्फबाट त्रुटी छैन । उम्मेदवार अन्यायमा पर्नु हुँदैन भन्ने नै हो ।"
फाइल बोकेर प्रधानमन्त्रीकहाँ धाउछन् सचिवहरु,"काठमाडौं : मन्त्रीपरिषद्ले पूर्णता नपाउँदा सरकार कार्यसञ्चालका क्रममा नीतिगत निर्णयमा अफ्ठ्यारो हुने गरेको छ । कतिपय मन्त्रालयका सचिवहरु प्रधानमन्त्री कहाँ फाइल लगेर पुग्नुपर्ने बाध्यता छ । युवा तथा खेलकुद मन्त्रालयका प्रवक्ता उमेश ढुगांनाले मन्त्री नियुक्ती नहुँदा नीतिगत निर्णय गर्दा प्रधानमन्त्री कहाँ पुग्नुपर्ने बताए । उनले भने, दैनिक कार्यसञ्चालन, आर्थिक प्रशासनिक कामहरु त सचिवज्यूबाट हुन्छन् । महत्वपूर्ण नीतिगत निर्णय गर्नुपर्ने भए प्रधानमन्त्री कहाँ पुग्नुपर्छ । मन्त्री नियुक्ती भए सजिलो हुन्छ भन्ने हो । उनले नीतिगत निर्णयमा मन्त्री नियुक्ती भए सजिलो हुने बताए । केहिदिन अघि संसदको शिक्षा तथा स्वास्थ्य समितिमा शिक्षा विज्ञान तथा प्रविधि मन्त्रालयका सचिव रामप्रसाद थपलियाले मन्त्री नहुँदा नीतिगत निर्णयमा अफ्ठेरो भएको बताएका छन्। असार २८ मा प्रधानमन्त्री शेरबहादुर देउवा नियुक्ती भएको ५० दिन पुगिसक्दा पनि मन्त्री मण्डल विस्तारले पूर्णता पाउन सकेको छैन । जसले गर्दा सरकारका कामकारवाही प्रभावित हुँदै आएका छन्। हालसम्म गृहमन्त्री बालकृष्ण खाँड, अर्थमन्त्री जनार्दन शर्मा प्रभाकर, कानुनमन्त्री ज्ञानेन्द्रबहादुर कार्की, उर्जा जलस्रोत तथा सिचाइंमन्त्री पम्फा भुषाल, स्वास्थ्य तथा जनसंख्या राज्यमन्त्री उमेश श्रेष्ठमात्रै नियुक्त भएका छन् । मुख्यतः एकीकृत नेकपा समाजवादी र जनता समाजवादीले मन्त्रालयको टुंगो नलगाउँदा मन्त्रीमण्डल विस्तारमा ढिलाइ भएको हो । नेकपा एकीकृत समाजवादीका अध्यक्ष माधवकुमार नेपालले अझै आगामी मंगलबारसम्म मन्त्रीमण्डल विस्तार नहुने बताएका छन् । अहिलेपनि शिक्षा मन्त्रालय, महिला, बालबालिका तथा जेष्ठ नागरिक मन्त्रालय, युवा तथा खेलकुद मन्त्रालय, संस्कृत पर्यटन तथा नागरिक उड्डयन मन्त्रालय, रक्षा मन्त्रालय, भौतिक पूर्वाधार तथा यातायात मन्त्रालय मन्त्रिबिहीन छन् । शिक्षा, विज्ञान तथा प्रविधि मन्त्रालय, उद्योग, वाणिज्य तथा आपूर्ति मन्त्रालय, श्रम, रोजगार, तथा सामाजिक सुरक्षा मन्त्रालय, वन तथा वातावरण मन्त्रालय, संघीय मामिला तथा सामान्य प्रशासन मन्त्रालय, कृषि, भूमि व्यवस्था तथा सहकारी मन्त्रालय, खानेपानी मन्त्रालय, सञ्चार तथा सूचना प्रविधि मन्त्रालयमा मन्त्री नियुक्त हुन सकेका छैनन्।"
वामदेव गौतमले दिए एमालेबाट राजीनामा (पत्रसहित),काठमाडौँ: नेकपा एमालेका वरिष्ठ उपाध्यक्ष वामदेव गौतमले पार्टीबाट राजीनामा दिएका छन् । शुक्रबार साँझ एमाले पार्टी कार्यालय पुगेर कार्यालय सचिव शेरबहादुर तामाङलाई नेता गौतमले राजीनामापत्र बुझाएका हुन् । वरिष्ठ उपाध्यक्ष सहित पार्टीको सम्पूर्ण काम जिम्मेबारी परित्याग गरेको भन्दै गौतमले राजीनामा दिएको उनका स्वकिय सचिव दीपक टमाटाले अन्नपूर्णलाई जानकारी दिए । नेता गौतमले यसअघि नै एमाले विभाजित भएपछि केपी ओलीसँगै पार्टीमा रहन नसक्ने प्रतिक्रिया दिएका थिए । शुक्रबार साँझ नेता गौतम आफैँ पार्टी कार्यालय पुगेर राजीनामा बुझाएका हुन् । राजीनामापत्रमा नेता गौतमले अध्यक्ष केपी ओलीलाई नवौँ महाधिवेशनले पारित गरेका राजनीतिक कार्यदिशालाई पालना नगरेको र साझा घोषणा लागु नगरेको गुनासो गरेका छन् । साथै सर्वोच्च अदालतले असंवैधानिक भनेर खारेज गरेका विषयलाई समेत अध्यक्ष ओलीले आफूलाई सुधार नगरेको राजनामापत्रमा उल्लेख छ । साथै अध्यक्ष ओलीले पार्टीका बिचार सिद्धान्त र कार्यदिशा पालना नगरेको गौतमले राजीनामा पत्रमा उल्लेख गरेका छन् ।
लुम्बिनीमा जम्बो मन्त्रालय : मन्त्री राख्ने संरचना छैन,"बुटवल : लुम्बिनी प्रदेशमा जम्बो मन्त्रीमण्डल बन्न लागेको छ। माओवादी केन्द्रको नेतृत्वमा बनेको गठबन्धन सरकारले मन्त्रालयको संख्या बढाएर १३ पुराएको हो। दुई जना राज्यमन्त्री राख्दै १५ सदस्यीय मन्त्रीमण्डल बनाउने तयारी छ। तर मन्त्री राख्ने कार्यकक्ष भने प्रदेशमा अहिलेसम्म तयार छैन। मुख्यमन्त्रीमा कुलप्रसाद केसी नियुक्त भएको करिव महिना दिनसम्म पनि मन्त्रीमण्डल भने विस्तार हुन सकेको छैन। गठबन्धनभित्र मन्त्रालय बाँडफाँड नमिलेपछि सरकार विस्तार रोकिएको हो। गठबन्धनमा माओवादी केन्द्र, कांग्रेस, जनता समाजवादी पार्टी, राष्ट्रिय जनमोर्चा र स्वतन्त्र समूहका सांसद छन्। साउन २८ गते मुख्यमन्त्रीसँगै शपथ लिएका तीन जना विनाविभागीय मन्त्रीमध्ये एक जनाले शुक्रबार मात्रै जिम्मेवारी पाएका छन्। सुर्य चिन्हबाट चुनाव लडेको स्वतन्त्र समूहका अजय शाहीले उद्योग, वाणिज्य तथा आपूर्ति मन्त्रालयको जिम्मेवारी पाएका छन्। जसपाका दुई मन्त्री सुमन शर्मा रायमाझी र पुर्मती ढेगाले अहिलेसम्म जिम्मेवारी पाएका छैनन्। विनाविभागीय मन्त्री ढेगाले कांग्रेस र माओवादी भित्र मन्त्रालय बाँडफाँड नमिलेकाले मन्त्रीपरिषद् विस्तार हुन नसकेको बताइन्। हाम्रो पार्टीले तीन मन्त्रालय पाउने टुंगा भइसकेको छ। भौतिक पूर्वाधारमा मन्त्री हुनुभएकै छ', उनले भनिन्,अब कृषि तथा भूमिव्यवस्था मन्त्रालय र श्रम तथा यातायात मन्त्रालय हाम्रो भागमा परेको छ। १३ वटामा विस्तार गरिएका मन्त्रालयमध्ये माओवादी केन्द्रले मुख्यमन्त्रीसहित ५, कांग्रेसले ४, जसपाले ३ र स्वतन्त्रले १ मन्त्रालय पाउने सहमति बनेको छ। अन्य दुई जना राज्यमन्त्री राख्ने तयारी गठबन्धनको छ। माओवादी र कांग्रेसभित्रै सरकारमा को जाने भन्ने विवाद मिल्न नसक्दा मुख्यमन्त्री केसीले मन्त्रीपरिषद् विस्तार गर्न सकेका छैनन्। कांग्रेसकी सचेतक निर्मला क्षेत्रीले मन्त्री टुंग्याउने विषयमा कांग्रेसभित्र छलफल नै नभएको बताइन्। हामी अधिवेशनमा लागेका छौं, सरकारबारे ध्यानै दिएका छैनौं', उनले भनिन्। कांग्रेसमा गुट मिलाएर सरकारमा पठाउने विषयमा छलफल भइरहेको छ। आकांक्षी धेरै भएकाले को पठाउने भन्ने निर्णय लिन कठिन भएको हो। माओवादी केन्द्रभित्र पनि उही अवस्था रहेको छ। माओवादीले पहिला एमालेसँगको संयुक्त सरकारका बेला मन्त्री भएकालाई नपठाउने जनाएको छ। तर त्यसविषयमा सांसदहरुबीच असन्तुष्टि छ। कांग्रेसको वडा तहको अधिवेशन नसकिंदासम्म मन्त्रीपरिषद् विस्तार अलमलमै हुने देखिएको छ। शुक्रबार मात्रै मुख्यमन्त्री कुलप्रसाद केसीले ९ वटाबाट बढाएर १३ वटा बनाएको मन्त्रालय बाँडफाड गरेका छन्। मुख्यमन्त्री केसी आफैंले आन्तरिक मामिला तथा सञ्चार मन्त्रालय, उर्जा, जलस्रोत तथा सिचाई, कानून, महिला, बालबालिका तथा जेष्ठनागरिक, कृषि खाद्य प्रविधि तथा भूमि व्यवस्था, वन वातावरण तथा भुसंरक्षण, शिक्ष विज्ञान युवा तथा खेलकुद, श्रम रोजगार तथा यातायात मन्त्रालय र स्वास्थ्य जनसंख्या तथा परिवार कल्याण मन्त्रालय राखेका छन्। कांग्रेसका डिल्लीबहादुर चौधरीले पर्यटन, ग्रामिण तथा शहरी विकास मन्त्रालयको जिम्मेवारी पाएका छन्। माओवादीका कृष्णध्वज खड्काले आर्थिक मामिला तथा सहकारी मन्त्रालय र स्वतन्त्र समूहका अजय शाहीले उद्योग वाणिज्य तथा आपूर्ति मन्त्रालयको जिम्मेवारी लिएका छन्। भौतिक पूर्वाधार विकास मन्त्रालय जसपाका सहसराम यादवले पाएका छन्। मन्त्रालय राख्ने संरचना नै नभएका कारण पनि मन्त्री परिषद् विस्तार कठिन भएको छ। यसअघि मुख्यमन्त्री रहेका शंकर पोखरेलले थपेका दुई मन्त्रालयको समेत अहिलेसम्म कार्यालय व्यवस्थापन हुन सकेको छैन। सात मन्त्रालय दुई महिनाको अन्तरमा थपिएपछि संरचना व्यवस्थापन कठिन बनेको छ। विनाविभागीय मन्त्री ढेगाले बस्नका लागि क्वाटर पाए पनि कार्यालय नभएकाले कार्यक्रमहरुमै गएर दिन बिताउने गरिएको बताइन्। बधाइ कार्यक्रम भइराखेका छन्, त्यतै गएर दिन बिताउने गरेका छौं', उनले भनिन्। प्रदेशको स्थायी राजधानी दाङ तोकिए पनि त्यहा संरचना निर्माण हुन सकेको छैन। पर्यटन, ग्रामीण तथा शहरी विकास मन्त्रालय त्यहाँ स्थापित भए पनि कर्मचारी बस्ने कार्यालय नभएपछि समस्या भएको छ। संरचना नै नभइ मन्त्रालय मात्रै थपिएपछि कर्मचारी कार्यकक्ष जुटाउन व्यस्त बनेका छन्। गठबन्धनलाई टिकाइ राख्नका लागि लुम्बिनीमा १५ सदस्यीय मन्त्रीमण्डल बनाउन लागिएको हो।"
वायु सेवा निगम सुधारको लागि समिति गठन गर्न अर्थमन्त्रीको सुझाव,"काठमाडौँ: नेपाल वायु सेवा निगमको भावी कार्यदिशा र जारी कर्मचारी आन्दोलनबारे अध्ययन गरी सरकारलाई सुझाव पेश गर्न एक उच्चस्तरीय समिति बनाउन अर्थ मन्त्रालयले सुझाव दिएको छ । शुक्रबार अर्थ मन्त्रालयमा आयोजित छलफलमा अर्थमन्त्री जनार्दन शर्माले पर्यटन सचिवको संयोजकत्वमा अर्थ मन्त्रालय र वायु सेवा निगमका प्रतिनिधि तथा उड्डयन क्षेत्रसँग सम्बन्धित स्वतन्त्र विज्ञ सम्मिलित समिति गठन गरी १५ देखि २० दिनभित्र सुझावसहितको प्रतिवेदन पेश गर्ने गरी प्रक्रिया अघि बढाउन उपयुक्त हुने सुझाव दिए । अर्थमन्त्री शर्माले कर्मचारीहरुसँग छलफल गरी आन्दोलन टुङ्ग्याउनुको साथै निगमको नियमित कामकाज संचालन गर्नुपर्नेमा जोड दिए । निगम सुधारको लागि हालसम्म भएका विभिन्न समितिले दिएका प्रतिवेदनहरु अध्ययन गरी उपयुक्त विकल्प सुझाए आवश्यक निर्णय गर्न सरकारलाई सजिलो हुने मन्त्री शर्माको भनाइ छ । कार्यक्रममा अर्थसचिव मधुकुमार मरासिनी र पर्यटन सचिव यादव कोइरालाले निगम सुधारको लागि दह्रो खालको राजनैतिक नेतृत्वको आवश्यकता औंल्याए । टालटुले सुधारले अब वायु सेवा निगम नउकासिने भन्दै राजनैतिक तहबाटै आवश्यक निर्णय लिनुपर्ने उनको भनाइ थियो । यस्तै निगमका प्रवन्ध निर्देशक डिम प्रसाद पौडेलले नेपाल एयरलाईन्सको वर्तमान अवस्था र भावी रणनैतिक विकल्पका सम्बन्धमा प्रस्तुती गरे । राजनैतिक हस्तक्षेप, आवश्यकताभन्दा बढी कर्मचारी भर्ती र कमजोर कानुनी व्यवस्थाका कारण निगमको वित्तीय अवस्था कमजोर बन्न पुगेको उनको भनाइ थियो ।"
निर्वाचन आयोगविरुद्ध रिटको पेशी न्यायाधीश खड्काको इजलासमा,"काठमाडौं : नेकपा एमालेले निर्वाचन आयोगलाई विपक्षी बनाइ सर्वोच्च अदालतमा दायर गरेको रिटको पेशी न्यायाधीश मिरा खड्काको इजलासमा परेको छ । रिटको पेशी न्यायाधीश मिरा खड्काको एकल इजलासमा तोकिएको सर्वोच्चका प्रवक्ता बाबुराम दाहालले जानकारी दिए। दल दर्ताका क्रममा निर्वाचन आयोगले दस्तखत नै नभएका निवेदनहरुलाई पछि सनाखत गराएको,बिना कारण प्रक्रिया नै पूरा नगरी गलत मनसायले हतारमा छुट्टै दल दर्ता गराएको भन्दै एमालेले सर्वोच्चमा रिट दायर गरेको थियो। यस्तै लुम्बिनी प्रदेशका दुईजना सांसद बिमला वली र अजय शाहीलाई दलले निष्कासन गरेका दुवै सांसदलाई यथावत राख्नेगरी भएको निर्णय बदर गरी गैरकानुनी कार्य गरेको भन्दै एमालले असर्वोच्चमा अर्को रिट दायर गरेको थियो। यस्तै एमालेले भदौ १ गते माधवकुमार नेपालसहित १४ सांसदलाई कारबाही गर्दै पदमुक्त गर्न संसद् सचिवालयमा पत्र पठाएको थियो । तर सभामुख सापकोटाले कारवाही प्रक्रिया अगाडि बढाएका थिएनन्। त्यसपछि नेकपा एमालेका अध्यक्ष केपी शर्मा ओलीले निर्वाचन आयोगलाई विपक्षी बनाइ रिट दायर गरेका थिए। एमालेले सभामुखको उक्त निर्णय बदर गर्न अन्तरिम आदेश जारी हुनुपर्ने माग गरेको छ ।"
चीनले भन्यो: नेपालसँग सीमा विवाद छैन,"काठमाडौँ: चीनले नेपालसँग कुनै सीमा विवाद नरहेको जनाएको छ । नेपालस्थित चिनियाँ दूतावासले शुक्रबार एक विज्ञप्ति जारी गर्दै यस्तो जनाएको हो । हुम्ला जिल्लास्थित चीनसँगको सीमा क्षेत्रमा विवादका समाचार आइरहँदा चिनियाँ दूतावासले यस्तो विज्ञप्ति जारी गरेको हो । ""चीन र नेपालले सधैँ एकअर्काको स्वतन्त्रता, सार्वभौमसत्ता र क्षेत्रीय अखण्डताको सम्मान गरेका छन् । दुबै देशले १९६०को दशकमै आफ्नो सीमा मुद्दालाई मैत्रीपूर्ण परामर्शको माध्यमबाट समस्या समाधान गरेका छन्"" विज्ञप्तिमा भनिएको छ । यस्तै दुई देशबीचको सीमा विवादमुक्त रहेको पनि विज्ञप्तिमा उल्लेख छ । यद्यपि केही व्यक्तिगत शक्तिहरुले यसअघि नै सीमा विवादलाई उचाल्न खोजेको तर नेपाल सरकारले यसबारे स्पष्ट पारिसकेको विज्ञप्तिमा उल्लेख छ । मन्त्रिपरिषदको गत बुधबारको बैठकले हुम्लाको नाम्खा गाउँपालिकाको लिमी लाप्चादेखि हिल्सासम्म सीमा समस्या अध्ययन गर्न गृह मन्त्रालयका सहसचिवको संयोजकत्वमा अध्ययन समिति बनाएको थियो । यसअघि केपी ओली नेतृत्वको सरकारले भने विज्ञप्ति जारी गर्दै चीनसँग कुनै सीमा विवाद नभएको जनाएको थियो ।"
देउवाले गरे वडा अधिवेशनको अवलोकन,"काठमाडौं : नेपाली कांग्रेस सभापति शेरबहादुर देउवाले वडा अधिवेशनको अवलोकन गरेका छन्। शुक्रबार भक्तपुरको मध्यपुर ठिमी नगरपालिका ४ र सूर्यविनायक नगरपालिका५ को वडा अधिवेशनको अवलोकन गरेका हुन्। उनले पार्टीलाई वडा तहदेखि बलियो बनाउने गरी जनताको मन जित्ने काम गर्न पार्टीका नेता तथा कार्यकर्ताहरुलाई अनुरोधसमेत गरेका छन्। उनले शुक्रबारदेखि सुरु हुने वडा अधिवेशनमा सहभागीलाई स्वागत तथा बधाई ज्ञापनसमेत गरेका छन्। उनले संवैधानिक बाध्यताअनुसार कोरोना महामारीकै बीच महाधिवेशन सुरु गर्नु परेकोले सामाजिक दूरी कायम गरी सहभागी अनुरोध गरे। उनले बलियो कांग्रेस, समृद्ध देश भन्ने नारालाई साकार पार्न आग्रह गरेका छन्। हालसम्म क्रियाशील सदस्यता नामावली प्रकाशित भइसकेका ५६ जिल्लाका वडामा अधिवेशन आरम्भ हुने कांग्रेसको केन्द्रीय निर्वाचन समितिले जनाएको छ । नामावली प्रकाशित भएका सम्बन्धित जिल्लामा जिल्ला निर्वाचन अधिकृतलाई समेत खटाइएको निर्वाचन समितिका संयोजक महादेवप्रसाद यादवले जानकारी दिए। कांग्रेसले १४ औँ महाधिवेशनअन्तर्गत गाउँनगर वडा अधिवेशन भदौ १८ गते, गाउँनगरपालिका अधिवेशन भदौ २७ गते, प्रदेशसभा क्षेत्रीय अधिवेशन आगामी असोज १ गते, प्रतिनिधिसभा क्षेत्रीय अधिवेशनएकमात्र प्रतिनिधिसभा निर्वाचन क्षेत्र भएको जिल्ला अधिवेशन असोज ५ गते तोकेको छ ।यसैगरी एकभन्दा बढी प्रतिनिधिसभा निर्वाचन क्षेत्र भएका जिल्लाको अधिवेशन असोज १० गते, प्रदेश अधिवेशन कात्तिक १० देखि १२ गतेसम्म र केन्द्रीय महाधिवेशन आगामी मङ्सिर ९ देखि १३ गतेसम्म तय गरिएको छ ।"
बीपी प्रतिष्ठनलाई अनिवार्य बाहेकका आर्थिक काम बन्द गर्न स्वास्थ्य मन्त्रालयको निर्देशन,"धरान: बीपी कोइराला स्वास्थ्य विज्ञान प्रतिष्ठान धरानका सबै पदाधिकारीहरु आर्थिक अनियमितताका घटनामा संलग्न भएको पाइएपछि स्वास्थ्य मन्त्रालयले अनिवार्य बाहेकका आर्थिक कारोवार बन्द गर्न प्रतिष्ठानलाई लिखित निर्देशन दिएको छ । प्रतिष्ठानका पदाधिकारीहरु उपकुलपति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरीशंकर साहले प्रतिष्ठानमा करौडौं आर्थिक अनियमितता गरेको छानविन समितिले जनाएपछि स्वास्थ्यमन्त्रालयले प्रतिष्ठानलाई लिखित पत्र काटेर उक्त निर्देशन दिएको छ । स्वास्थ्य तथा जनसंख्या मन्त्रालयका उपसचिव प्रकास अधिकारीले बीपी प्रतिष्ठानलाई प्रतिष्ठानमा भएको आर्थिक अनियमितताको विषयमा छानविन समितिले तयार पारेको प्रतिवेदन कार्यान्वयनको चरणमा रहेकाले दैनिक प्रशासनिक काम र अनिवार्य आर्थिक कारोवार वाहेकका काम तत्काल नगर्न लिखित निर्देशन दिएका छन् । सिनेट बैठकको निर्णय नभएसम्म अन्य कुनै काम नगर्न समेत पत्रमा भनिएको छ । उक्त निर्णय भदौ १७ गतेको सचिव स्थरको बैठकको निर्णय अनुसार बीपी प्रतिष्ठानलाई उक्त निर्देशन गरिएको स्वास्थ्य मन्त्रालयले जनाएको छ । बीपी प्रतिष्ठानका चिकित्सक र कर्मचारी बीपी प्रतिष्ठानका चारै जना पदाधिकारीहरुलाई बर्खास्त गर्नुपर्ने माग राखेर ८२औं दिनदेखि आन्दोलनरत छन् । आन्दोलनकै कारण प्रतिष्ठानका रजिष्ट्रार डा रेग्मीले प्रधानमन्त्री समक्ष राजीनामा दिएका छन् भने अन्य तीनजनाले राजीनामा दिएका छैनन् । प्रतिष्ठानका चारैजना पदाधिकारीहरुलाई कारवाही गर्न डा भगवान कोइराला सहित प्रतिष्ठानका ६ जना सिनेट सदस्यहरुले समेत प्रधानमन्त्री शेरबहादुर देउवालाई लिखित निवेदन दिएका छन् । यता प्रतिष्ठानका चिकित्सकहरुले सरकारले आन्दोलनकारीहरुका माग पूरा नगरेको भन्दै आईतबारदेखि कोभिड उपचार, आकस्मिक सेवा बाहेकका सबै सेवा बहिष्कार गर्ने घोषणा गरेका छन् । बीपी प्रतिष्ठान सुद्धिकरण अभियानका सहसंयोजक डा विष्णु पोरखरेलले सरकारलाई प्रतिष्ठान सुधार गर्न दिएको समयभित्र जायज मागलाई पूरा गर्ने छाँटकाट नदेखिएपछि आइतबारदेखि आकस्मिक बाहेकका सबै सेवा बहिष्कार गर्ने घोषणा गरिएको बताए ।"
स्याङ्जामा कांग्रेसको वडा अधिवेशन सुरु,स्याङ्जा : नेपाली कांग्रेस स्याङ्जाको वडा अधिवेशन सुरु भएको छ। भदौ १८ मा देशैभरका सबै वडा अधिवेशन गर्ने केन्द्रीय तालिकाअनुसार शुक्रबार स्याङ्जाका ९७ वटा वडामा निर्वाचनको प्रक्रिया सुरु भइसकेको कार्यवाहक सभापति बुद्धिबहादुर राना (कुमार)ले जानकारी दिए। यहाँ २ संघीय र ४ प्रादेशिक निर्वाचन क्षेत्रसहित ११ वटा स्थानीय पालिका छन्। स्याङ्जामा १९ हजार ८ सय ३६ नेपाली कांग्रेसका क्रियासिल सदस्य छन्। तिनै क्रियाशिल सदस्यले ९७ जना सभापतिसहितको कार्यसमिति र २ हजार ४० जना क्षेत्रीय प्रतिनिधि निर्वाचित गर्नेछन्। अघिल्लो अधिवेशनभन्दा यसपटक ८ हजार ५ सय ८० जना नयाँ क्रियासिल थपिएका हुन्। अधिवेशनका लागि जिल्ला निर्वाचन अधिकृत अधिवक्ता रामचन्द्र गौतम (आरसी) लाई खटाइको छ। उनले निर्वाचन समिति सचिवालय स्थापना गर्नुका साथै ९७ वटै वडाका मतदान अधिकृतलाई प्रशिक्षण समेत दिइसकेका छन्।
"वडा अधिवेशन सुरु, यसरी चुनिदैछन् प्रतिनिधि","काठमाडौं : नेपाली कांग्रेसको आसन्न १४ औँ महाधिवेशनअन्तर्गत आजदेखि गाउँनगर वडा अधिवेशन सुरु भएको छ। हालसम्म क्रियाशील सदस्यता नामावली प्रकाशित भइसकेका ५६ जिल्लाका वडामा अधिवेशन आरम्भ हुने कांग्रेसको केन्द्रीय निर्वाचन समितिले जनाएको छ । नामावली प्रकाशित भएका सम्बन्धित जिल्लामा जिल्ला निर्वाचन अधिकृतलाई समेत खटाइएको निर्वाचन समितिका संयोजक महादेवप्रसाद यादवले जानकारी दिए। उननका अनुसार ती सबै जिल्लामा निर्वाचनका लागि आवश्यक सामग्रीसमेत पठाइसकिएको छ । जिम्मेवारी तोकेका मतदान अधिकृतले आफ्ना वडामा आवश्यक तयारीअनुसार मतदान गराउने प्रक्रिया सुरु भएको छ । क्रियाशील सदस्यता सूची प्राप्त भएका र आवश्यक तयारी पूरा गरिसकेका सबै वडामा सम्भव भएसम्म आज नै अधिवेशन हुने र बाँकी नाम छुटेका तथा सूची मिलाउनुपर्ने वडामा समितिको स्वीकृती लिएर एकदुई दिनपछि अधिवेशन गर्न सकिने बताइएको छ । क्रियाशील सदस्यता नामावली प्रकाशित हुन बाँकी २१ जिल्लाको सूची पनि क्रमशः प्रकाशित हुँदै जाने र यही भदौ २७ गते निर्धारित गाउँनगरपालिका अधिवेशनसम्म सबै वडाको अधिवेशन सम्पन्न हुने कांग्रेस पार्टी कार्यालयले जनाएको छ । करिब नौ लाखको सङ्ख्यामा रहेका कांग्रेस क्रियाशील सदस्य पार्टीको गाउँनगर वडा अधिवेशनका मतदाता हुन् । क्रियाशील सदस्यहरुले आफ्नो वडाको वडासमिति र क्षेत्रीय प्रतिनिधि चयन गर्नेछन् । वडा अधिवेशनले आफूमध्येबाट सभापति एक, उपसभापति दुई, सचिव दुई र सहसचिव दुईगरी सात पदाधिकारी निर्वाचित गर्ने व्यवस्था छ । यसबाहेक मतदाता सङ्ख्याको अनुपातका आधारमा वडा सदस्य र क्षेत्रीय प्रतिनिधि निर्वाचित हुनेछन् । यसैगरी एकभन्दा बढी प्रतिनिधिसभा निर्वाचन क्षेत्र भएका जिल्लाको अधिवेशन असोज १० गते, प्रदेश अधिवेशन कात्तिक १० देखि १२ गतेसम्म र केन्द्रीय महाधिवेशन आगामी मङ्सिर ९ देखि १३ गतेसम्म तय गरिएको छ । भक्तपुरका सबै वडामा सर्वसम्मत नेतृत्व चयनको प्रयास भक्तपुर : आजबाट सुरु नेपाली कांग्रेस जिल्ला समिति भक्तपुरको १४ औँ अधिवेशनअन्तर्गत वडा अधिवेशन सुरु भएको छ । आज बिहानैदेखि पार्टीको निर्धारित कार्यतालिकाअनुसार जिल्लाका चार नगरपालिकाका ३८ वडामा अधिवेशन सुरु भएको जिल्ला सभापति दुर्लभ थापाले जानकारी दिए। उनले भने, 'आजबाट कांग्रेसको महाधिवेशनको चरण सुरु भएको छ, त्यसअन्तर्गत भक्तपुरका चारवटै नगरपालिकाका ३८ वडामा अधिवेशन सम्पन्न हुँदैछ, मैले सूर्यविनायक नगरपालिका५ र मध्यपुरथिमि नगरपालिका४ को वडा अधिवेशनको अवलोकन गर्दै वडा अधिवेशन सुरु हुनेछ, सबै वडामा सर्वसहमतिको नेतृत्व चयनको प्रयास जारी छ ।' जिल्लाका करिब ५० प्रतिशत वडामा नेतृत्व चयनमा सर्वसम्मत गरिसकेको बताउँदै उनले बाँकीमा पनि नेतृत्व चयनमा सर्वसम्मतको प्रयास जारी रहेको जानकारी दिए । कांग्रेसले जिल्ला अधिवेशनका लागि केन्द्रीय प्रतिनिधि एवं निर्वाचन अधिकृत वरिष्ठ अधिवक्ता मुकुन्द शर्मा पौडेललाई चयन गरेर अधिवेशन सुरु गरेको छ । रासस"
परासी कांग्रेस: अल्पमतको गुटले वडा अधिवेशनमा भाग नै लिएन,"परासीः पश्चिम नवलपरासीमा भएको नेपाली कांग्रेस वडा अधिवेशनमा अल्पमतमा परेको गुटले अधिवेशनमा भाग नै लिएको छैन । मतदाता संख्याको अन्तर धेरै रहेका वडाहरुमा उमेदवारी दिए पनि हारिने भएपछि अल्पमतमा रहेका नेतादेखि कार्यकर्ताहरु मतदान केन्द्रमै पुगेका थिएनन् । अल्पमतको गुट नआएपछि अर्को गुट एकलौटी निर्विरोध भएको एक जिल्ला नेताले बताए । अल्पमत बाहेकका केही वडामा पनि निर्विरोध भएको छ । त्यसरी निर्विरोध भएका वडामा भागबण्डा गरिएको छ । तर निर्विरोध भएका अधिकांश वडाहरु एउटा गुटको हाबी भएका छन् । थोरै संख्याको अन्तर भएका वडामा मात्र निर्वाचन भएको छ । जिल्लामा प्रतिनिधिसभा सदस्य एंव केन्द्रीय सदस्य देवेन्द्रराज कँडेल र संविधानसभा सदस्य विक्रम खनालको गुट छ । जिल्ला नेतृत्व आफ्नो पक्षमा हत्याउन उनीहरुको अहिले वडामा होडबाजी भएको हो । मतदान केन्द्रमा पुगेका एक नेताले गुटको प्रतिस्पर्धा देखेर आक्रोश हुँदै भनेयहाँ कोही पनि कांग्रेस रहेनछन् । कोही मुन्ना बाबु, कोही विक्रम बाबु । जिल्लामा कँडेल मुन्ना बाबुनामले परिचित छन् । उनले गुटले कांग्रेस बर्बाद हुन लागेको भन्दै चिन्ता व्यक्त गरे । जिल्लाका ७ स्थानीय तहमा ७४ वडा छन् । नेपाली कांग्रेसको १४ औं महाधिवेशन अन्तरगत जिल्लाका सबै वडामा शुक्रबार निर्वाचन प्रकृया सुरु भएको जिल्ला निर्वाचन अधिकृत बाबुराम पाण्डेले बताए । अधिवेशनका लागि करिब १० हजार क्रियाशील सदस्य मतदाता रहेको पाण्डेले जानकारी दिए । उनीहरुले वडा समिति र क्षेत्रिय प्रतिनिधि चयन गर्ने छन् ।अधिकांश वडामा निर्वाचन भएको छ । केहीमा निर्विरोध र कही स्थगित भएको छ पाण्डेले भने । एउटै व्यक्तिले दुई पदमा उम्मेदवारी दिएको, नामावली नमिलेको लगायत उजुरी परेपछि केही वडामा निर्वाचन स्थगित भएको उनले जानकारी दिए । अधिवेशनको सम्पूर्ण जानकारी राति अबेर मात्र आउन सक्ने पाण्डेले बताए ।"
मित्रराष्ट्रको सम्बन्धमा आँच आउने गतिविधि नगर्न गृहमन्त्रालयको अनुरोध,"काठमाडौं : गृहमन्त्रालयले मित्रराष्ट्रको सम्बन्धमा आँच आउने कुनै पनि गतिविधि नगर्न आम नागरिकमा अनुरोध गरेको छ। मित्रराष्ट्रको सहयोगमा सञ्चालित विकास आयोजना र त्यहाँ कार्यरत कर्मचारी, विदेशी नागरिक र उनीहरुका सम्पत्तिलाई लक्षित गरी प्रत्यक्ष वा परोक्षरुपमा सञ्चारमाध्यामसामाजिक सञ्जालमार्फत नकारात्मक टिप्पणी तथा धम्किपूर्ण अभिव्यक्तिजस्ता गतिविधि भएको प्रति गम्भिर ध्यानाकर्षण भएको जनाउँदै मन्त्रालयले यस्ता गतिविधि रोक्न आग्रह गरेको छ। मन्त्रालयका प्रवक्ता फणिन्द्रमणि पोखरेलद्वारा शुक्रबार जारी विज्ञप्तिमा विकास आयोजना कर्याान्वयनमा असुरक्षा महसुस हुने तथा मित्रराष्ट्रसँगको सम्बन्धमा नै आँच आउने कुनै पनि गतिविधि नगर्न र नगराउन भनेको छ। त्यस्ता अभिव्यक्ति तथा गतिविधिको मन्त्रालयले सुक्ष्म निगरानी राख्ने, विश्लेषण गर्ने गरिरहेको र त्यस्ता गतिविधि गर्ने विरुद्ध कानून बमोजिम कारवाही हुने मन्त्रालयले चेतावनी पनि दिएको छ।"
कांग्रेस वडा अधिवेशन आजबाट,"काठमाडौं : कांग्रेसले आज (शुक्रबार)बाट वडा अधिवेशन प्रारम्भ गरेर १४ औं महाधिवेशन प्रक्रिया सुरुआत गर्दैछ। सबै जिल्लाका क्रियाशील सदस्यताको सूची सार्वजनिक भएको छैन। त्यसैले कांग्रेस चरणबद्ध वडा अधिवेशनमा जुट्ने भएको छ। महाधिवेशनको मुखमा पार्टीभित्र अनेक समस्या देखिन थालेका छन्। कोरोना महामारीले महाधिवेशन रोक्न सर्वोच्च अदालतमा रिट परेको छ। र, दलित र मुस्लिम समुदायको प्रतिनिधित्व घटाउने षड्यन्त्र गरिएको भन्दै पार्टीभित्र तीव्र असन्तुष्टि देखिएका छन्। विवादकै कारण क्रियाशील सदस्यताको सूची सार्वजनिक हुन सकेको छैन। महाधिवेशन प्रतिनिधि एवं बाग्मती प्रदेशसभा सदस्य नरोत्तम वैद्यले महाधिवेश रोक्न माग गर्दै सर्वोच्च अदालतमा बिहीबार रिट दर्ता गरे। उनले कोरोना संक्रमण बढिरहेको बेला महाधिवेशन स्थगित गर्न रिट दर्ता गराएको बताए। उनले भने, महाधिवेशन अवरोध गर्ने मेरो उद्देश्य हैन। जनताको मन जित्न सबैलाई खोप उपलब्ध गराएर मात्र भव्य महाधिवेशनमा जाऊँ। अहिलेलाई स्थगित गरौं भन्ने हो। केन्द्रीय सदस्य मीन विश्वकर्माले दलित प्रतिनिधित्व घटाएको भन्दै पार्टीको जिम्मेवारीबाट राजीनामा दिएका छन्। आफ्नै पार्टीको सरकार भएका बेला खोपको व्यवस्था गरेर मात्र महाधिवेशन गर्नुपर्ने उनको तर्क छ। २०७९ जेठ ३० गतेसम्म महाधिवेशन गर्न नहुने उनको माग छ। उक्त रिटको आइतबार पेसी तोकिएको सर्वोच्च अदालतका प्रवक्ता बाबुराम दाहालले जानकारी दिए। कांग्रेसका नेता विश्वकर्माले पार्टीको केन्द्रीय सदस्य र नेपाल दलित संघको अध्यक्ष पदबाट राजीनामा दिएका छन्। उनले पार्टीले महाधिवेशनका लागि बनाएको निर्वाचन निर्देशिकाप्रति आपत्ति जनाउँदै पार्टी सभापति शेरबहादुर देउवालाई पत्र लेख्दै राजीनामा दिएका हुन्। पार्टीले स्थापना कालदेखि नै जातीय, क्षेत्रीय र लैंगिक समावेशितालाई नवौं महाधिवेशनबाट क्रमशः स्थानीय वडा तहदेखि केन्द्रसम्म प्रयोग गर्दै आएको र ११औं, १२औं र १३औं महाधिवेशनमा विधानबमोजिम प्रत्येक वडाबाट न्यूनतम ५ जनामा १ जना, ७ जनामा १ र ९ मा १ जना तथा, निर्वाचन क्षेत्रमा ११ मा १ जना दलित महाधिवेशन प्रतिनिधि सुनिश्चित गरिँदै आएको थियो, उनले राजीनामा पत्रमा लेखका छन्, यसपटक विधानको गलत व्याख्या गर्दै बनाएको असमावेशी निर्देशिकामा दलित समुदायलाई पार्टी प्रवेश र प्रतिनिधित्वमा निषेध गरिएको उल्लेख गरेका छन्। दलित समुदायलाई अपमान र अन्याय हुने गरी षड्यन्त्रपूर्वक निर्देशिका बनाइएका कारण आफूले राजीनामा दिएको विश्वकर्माले बताए। विश्वकर्माको राजीनामापछि पार्टी सभापति तथा प्रधानमन्त्री शेरबहादुर देउवाले कांग्रेसको आगामी वडा अधिवेशनमा दलित र मुस्लिम समुदायको अनिवार्य प्रतिनिधित्व गराउने प्रतिबद्धता व्यक्त गरेका छन्। देउवाले पार्टी केन्द्रीय सदस्यद्वय विश्वकर्मा तथा जीवन परियारलाई बिहीबार बालुवाटार बोलाएर छलफल गरेका थिए। सभापति ज्यूले आश्वासन दिनुभएको छ। यद्यपि, निर्देशिकामा उक्त कुरा नसमेटिएकाले हाम्रो माग यथावत् नै छन्, विश्वकर्माले भने। दलित समुदायको वडाबाट क्षेत्रीय प्रतिनिधिदेखि महाधिवेशनमहासमितिसम्म अनिवार्य प्रतिनिधित्वको माग गर्दै नेपाल दलित संघले केन्द्रीय कार्यालयमा बुधबार धर्नासमेत दिएको थियो। केन्द्रीय सदस्य अर्जुनप्रसाद जोशी भन्छन्, हतारमा अधिवेशन गर्दा निस्किएका समस्या हुन्। क्लस्टरहरू छुट्ट्याइएका छन्। जसले गर्दा दलितलगायत पिछडिएका समुदायलाई अन्याय गरेको छ। कांग्रेसको भातृसंगठन नेपाल मुस्लिम संघले संविधानले आरक्षण गरेको कोटा हटाएको भन्दै धर्नामा बसेर विरोध गरेका छन्। कांग्रेसको निर्वाचन निर्देशिकामा आरक्षण कोटा हटाएको प्रति ध्यानाकर्षण गर्दै नेपाल मुस्लिम संघ गण्डकी प्रदेश र जिल्ला कार्यसमिति स्याङ्जाको संयुक्त आयोजनामा कांग्रेस पार्टी कार्यालयको मूल गेटमा धर्नामा बसेर विरोध गरेका हुन्। आजबाट वडा अधिवेशन कांग्रेसले विधानअनुसार सबैभन्दा तल्लो तहको संरचनाअन्तर्गत पर्ने वडा तहको अधिवेशन १८ भदौबाट सुरु गरेर २३ गतेभित्र सक्ने गरी तयारी गरेको छ। सदस्यता सार्वजनिक गर्न बाँकी र केन्द्रीय निर्वाचन अधिकृत तोक्न बाँकी रहेका जिल्लामा विस्तारै हुँदै जाने मुख्य सचिव कृष्णचन्द्र पौडेलले जानकारी दिए । जिल्लामा हुने निर्वाचनको मिति भने प्रमुख निर्वाचन अधिकृत र जिल्ला नेतृत्वले सहमतिमा तोक्ने छन्। पौडेलले भने, १८ गतेबाट सुरु गरेर २३ गतेसम्ममा वडा अधिवेशन सक्ने र २७ गतेबाट सुरु हुने पालिका तहका अधिवेशन ढिलामा २९ गतेसम्म सक्न निर्देशन भएको छ। सदस्यता टुंगिएर विवरण पुगेका जिल्लामा धमाधम अधिवेशन सुरु हुन्छ। सदस्य तेज प्रसाद रावलका अनुसार कांग्रेसले हालसम्म ६३ जिल्लाका क्रियाशील सदस्यहरूको नामावली पार्टीको वेबसाइटमा प्रकाशित गरेको छ।"
"महाधिवेशनको प्रारम्भमा देउवाको सन्देश : बलियो कांग्रेस, समृद्ध देश बनाऔं","काठमाडौं : नेपाली कांग्रेस सभापति शेरबहादुर देउवाले गणतन्त्रलाई संस्थागत गर्न पार्टी बलियो बनाउन जरुरी भएको बताएका छन्। पार्टीको वडा अधिवेशनको अवसरमा भिडियो सन्देश जारी गर्दै उनले बलियो कांग्रेस, समृद्ध देश भन्ने नारालाई साकार पार्न आग्रह गरेका छन्। उनले संवैधानिक बाध्यताअनुसार कोरोना महामारीकै बीच महाधिवेशन सुरु गर्नु परेकोले सामाजिक दूरी कायम गरी सहभागी अनुरोध गरेका छन्। भिडियो सन्देश जारी गर्दै उनले भनेका छन्, आज म निकै खुशी छु। ८ लाखभन्दा बढि नेपाली कांग्रेसका क्रियाशिल सदस्य आजदेखि १४ औ महाधिवेशको प्रक्रियामा सहभागि हुनु भएको छ र मैले ति सबै सदस्यहरु र नेतृत्वको जोश, जाँगर र साथको अनुभुती यतिबेला गरिरहेको छु। नेपालका हरेक राजनीतिक आन्दोलनको नेतृत्व गर्दै पार्टीभित्रको आन्तरिक लोकतन्त्रमा पनि नेपाली कांग्रेस सधै अगाडि रहेको विज्ञप्तिमा उल्लेख छ। पार्टीभित्रको आन्तरिक प्रतिस्पर्धा लोकतन्त्रको सौन्दर्य हो। स्वस्थ प्रतिस्पर्धाले पार्टीको समग्र संगठनको जग मजबुत बनाउदै जनजनमा लोकतन्त्रको रक्तसंचार गर्छ।देउवाले भनेका छन्,देशभरका साथिहरुलाई लोकतान्त्रिक प्रक्रिया अनुसार सर्वसम्मत वा स्वस्थ प्रतिस्पर्धामार्फत अधिवेशनमा सहभागि हुन अनुरोध गर्दछु। विगतको योगदान, जनताको भरोसा, परिपक्वता र अनुभवका कारण मुलुकको नेतृत्व अहिले फेरि कांग्रेसकै काँधमा आएको बताउँदै प्रधानमन्त्रीसमेत रहेका देउवाले जनताको विश्वास जित्ने गरेर अघि बढ्ने प्रण गरेका छन्। उनले १४ औं महाधिवेशनमार्फत शसक्त कांग्रेस बनाउने अभियानमा होमिएको बताएका छन्। उनले शुक्रबारदेखि सुरु हुने वडा अधिवेशनमा सहभागीलाई स्वागत तथा बधाई ज्ञापनसमेत गरेका छन्। कांग्रेसले विधानअनुसार सबैभन्दा तल्लो तहको संरचनाअन्तर्गत पर्ने वडा तहको अधिवेशन १८ भदौबाट सुरु गरेर २३ गतेभित्र सक्ने गरी तयारी गरेको छ। सदस्यता सार्वजनिक गर्न बाँकी र केन्द्रीय निर्वाचन अधिकृत तोक्न बाँकी रहेका जिल्लामा विस्तारै हुँदै जाने मुख्य सचिव कृष्णचन्द्र पौडेलले जानकारी दिए । जिल्लामा हुने निर्वाचनको मिति भने प्रमुख निर्वाचन अधिकृत र जिल्ला नेतृत्वले सहमतिमा तोक्ने छन्। पौडेलले भने, १८ गतेबाट सुरु गरेर २३ गतेसम्ममा वडा अधिवेशन सक्ने र २७ गतेबाट सुरु हुने पालिका तहका अधिवेशन ढिलामा २९ गतेसम्म सक्न निर्देशन भएको छ। सदस्यता टुंगिएर विवरण पुगेका जिल्लामा धमाधम अधिवेशन सुरु हुन्छ।"
मलामी गएका युवा खोलाले बगाउँदा बेपत्ता,विराटनगर : विराटनगरमा मलामी गएका एक युवालाई शुक्रबार दिउँसो खोलाले बगाएर बेपत्ता बनाएको छ । सिंघिया खोलाले बगाउँदा विराटनगर महानगरपालिका१० का २८ वर्षीय सुमन मण्डल बेपत्ता भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मलामी गएका मण्डललाई नुहाउन पसेका बेला विराटनगर महानगरपालिका७ स्थित सिंघियाघाटबाट खोलाले बगाएको हो । स्थानीयको सहयोगमा नेपाल र सशस्त्र प्रहरीको संयुक्त टोलीले खोजीरहेको भए पनि साँझ ५ बजेसम्म फेला पार्न नसकेको श्रेष्ठले बताए । यद्यपि मण्डलको खोजी जारी राखिएको उनको भनाइ छ ।
पशुपति क्षेत्र विकास कोषको सदस्यसचिवमा डा थापा,"काठमाडौँः सरकारले पशुपति क्षेत्र विकास कोषको सदस्यसचिवमा डा मिलनकुमार थापालाई नियुक्त गरेको छ । विकास कोषमा चार वर्षे कोषाध्यक्ष पदको कार्यकाल भदौ ११ गते सकिएपछि उनी सदस्यसचिवमा नियुक्त भएका हुन् । भदौ १८ गतेको प्रधानमन्त्रीस्तरीय बैठकले डा थापालाई कोषको सदस्यसचिवमा नियुक्त गरेको हो । थापाले आफू कोषको सदस्यसचिवमा नियुक्त भएको जानकारी दिँदै भने, पाशुपत क्षेत्रको समग्र विकासमा अबको चार वर्ष खर्चिने छु । थापा कोषाध्यक्ष हुँदा एक अर्बको अक्षय कोष स्थापना गरेका थिए । प्रचार प्रसार तथा प्रकाशन समितिका संयोजक समेत रहेका डा थापाको कार्यकालमा शिवमहापुराण भाग १, २ र ३, अनुसन्धानमूलक ग्रन्थ पाशुपत क्षेत्रका सांस्कृतिक सम्पदा (मूर्त र अमूर्त) प्रकाशन गरेका थिए । थापाले कोषबाट द्धैमासिक रूपमा प्रकाशन हुने गरी पाशुपत दर्पण पत्रिका प्रकाशन सुरु गरेका थिए । यी तीन फरक प्रकाशनले पशुपतिनाथ, कोष र पाशुपत क्षेत्रका लागि ऐतिहासिक दस्तावेज तयार पारेका थिए । उनको कार्यकालमा पशुपतिनाथ मन्दिरको गर्भगृहमा सुनको जलहरी राख्ने काम भएको थियो । यस्तै पशुपतिनाथको सम्पत्ति तथा गुठी जग्गा अध्ययन एवं छानबिन समिति बन्यो । डा थापाको संयोजकत्वमा बनेको उक्त समितिले प्रतिवेदन तयार पारी पशुपतिनाथका नाममा रहेका जग्गाको यथार्थ विवरण तयार पारेको थियो । यसअघि दुईवटा समिति बने पनि उक्त काम हुन सकेको थिएन । उनले कोषको आर्थिक प्रणाली पारदर्शी बनाउन बैंकिङ प्रणालीमा लैजानेलगायतका थुप्रै काम गरेका थिए ।"
निर्दोष ठहर सेनाका जवान रिहा,"चितवन : ब्यारेकबाट हतियार चोरेको अभियोगमा जेल सजाय भोगिरहेका दुई नेपाली सैनिक रिहा भएका छन्। सेनाको प्राक विवाग जंगी अड्डा सैनिक विशेष अदालतबाट भाद्र १७ गते अमल्दार ३७ वर्षीय लबकुमार गुरुङ र १९ वर्षीय सरोज सिपाही तामाङलाई निर्दोष ठहर गरेपछि उनीहरु जेलमुक्त भएका छन्। शुक्रबार साँझ पाँच बजे भरतपुर कारागार कार्यालयबाट मुक्त भएका हुन्। कालीबहादुर गणबाट एसएमजी हतियार चोरीको आरोपमा साढे दुई वर्षदेखि जेलमा थिए। भरतपुर कारागारले नेपाली सेनाको भरतपुर स्थित कालीबहादुर गणलाई जिम्मा लगाएको हो। उनीहरुलाई अदालतको आदेश अनुसार नेपाली सेनाको जिम्मा लगाइएको कारागार प्रमुख कमलप्रसाद काफ्लेले बताए। अदालतको फैसला अनुसार सेनाको गणलाई जिम्मा लगायौं , उनले भने, सेनाको टोली आएर उनाीहरुलाई लैजानुभयो। उनीहरुलाई लिन कालीबहादुर गणको टोली कारागार पुगेको थियो। रिहा हुनेहरुलाई कारागारका कैदीबन्दीले अबिर र खादा लगाएर बिदाइ गरेका थिए। उनीहरुलाई हतियार चोरीमा संलग्न नदेखिएको भनी शैनिक विषेश अदालतले सफाइ दिएको हो। तर कोत गाड ड्युटी बस्दा सही तवरले नगरेको सेनाको अदालतले ठहर गरेको छ। यसले उनीहरु तीन वर्ष बढुवा नहुने फैसला समेत गरेको छ। ब्यारेकबाट सर्ट मेसिन गन (एसएमजी) चोरीको आरोप लगाएर साढे दुई वर्षदेखि जेलमा राखिएका दुई नेपाली सेनालाई अन्ततः न्याय मिलेको छ। गुरुङ र तामाङ माथि लागेको ब्यारेकबाटै चोरी भएको हतियार सेनाकै सिपाही गंगाधर ढकालले चोरी गरेको घटना खुलेपछि उनीहरुले सफाइ पाएका हुन्। घटनाको अनुसन्धानबाट ढकालले आफैँ ब्यारेकबाट हतियार चोरेर सहकर्मी भरत गुरुङको हत्या गरेको प्रमाणीत भएपछि उनीहरु निर्दोष ठहर भएका हुन्। शुक्रबारबाटै उनीहरु सेनाको नियमित कामकाजमा फर्किएका छन्। उनीहरु पुरानै सैनिक जीवनमा फर्किएको कालिबहादुर गण भरतपुरका गणपति अच्युत घिमिरेले बताए। सैनिक अदालतको फैसलासँगै उनीहरु सेनाको काममा पूर्नवहाली भएका छन्, उनले भने, रिहा भएपछि गणमा उनीहरु काम गर्न थालिसकेका छन्। कारागार बाहिर उनका आफन्तहरु स्वागतका लागि बसेका थिए। न्याय पाएको भन्दै परिवारका सदस्य खुसी देखिन्थे। २०७५ चैत्र २८ गते तत्कालीन सैनिक अदालत अध्यक्ष सहायक रथी सहदेव खड्काको फैसलाले गुरुङलाई १० वर्ष र तामाङलाई ७ वर्षको जेल सजाय सुनाएको थियो। २०७६ वैशाख ६ गते भरतपुर कारागार चलान भएका थिए। गुरुङलाई २९ हजार नौं सय ३६ रुपैयाँ जरिवाना तोकिएको थियो। उनीहरुलाई सम्पती सम्बन्धी कसूर समेत गरेको मुद्धा लगाइएको थियो।"
राजमार्ग सञ्चालन हुन हप्ता दिन लाग्ने,परासी : पश्चिम नवलपरासीको सुनवलस्थित तुरिया खोलाको पक्की पुल मर्मत नहुँदा हप्ता दिनदेखि अवरुद्ध भएको राजमार्ग सुचारू हुन सकेको छैन। पूर्वपश्चिम राजमार्गको बुटवलनारायणगढ सडक खण्ड अन्तर्गत पर्ने उक्त पुलको पिलरलाई भदौ ११ को बाढीले क्षतिग्रस्त बनाएपछि सडक अवरुद्ध भएको हो। पिलरमा भएको क्षतिले पुल पुरै लच्किएको छ। सडक अवरुद्ध भएपछि पूर्व र पश्चिम जाने सवारीसाधन परासीभैरहवा हुँदै आवतजावत गरेका छन्। पुल तत्काल मर्मत गर्ने अवस्था नरहेकोले सडक सुचारूका लागि बेलिब्रिज राख्ने काम सुरू गरिएको सडक डिभिजन बुटवलका प्रमुख इन्जिनियर जयलाल मरासिनीले जानकारी दिए। काम भइ रहेकाले सडक सुचारू हुन अझ हप्ता दिन लाग्ने उनले जानकारी दिए।
पूर्वाञ्चल विश्वविद्यालयको भवन निर्माणमा चलखेल,"विराटनगर : पूर्वाञ्चल विश्वविद्यालयको भवन निर्माणमा आफूसँगै स्थायी प्राविधिक हुँदाहुँदै बाहिरबाट करारका प्राविधिक ल्याएर चलखेल गरिएको पाइएको छ। २०५८ सालदेखि विश्वविद्यालय सेवामा कार्यरत स्थायी सिभिल इन्जिनियरलाई भने विश्वविद्यालयको कार्यकारी परिषद्बाटै निर्णय गरेर गत असार अन्तिमदेखि जिम्मेवारीविहीन बनाइएको छ। जिम्मेवारीविहीन बनाइएको कारण भने खुलाइएको छैन। शैक्षिक कार्यक्रम सञ्चालनका लागि विश्वविद्यालयले १७ करोड ७५ लाख अनुमानित लागतमा डेढ वर्षदेखि गोठगाउँमा तीनवटा भवन निर्माण गरिरहेको छ। अनुमानित लागत दुई करोड ७५ लाखमा कृषि (एग्रीकल्चर) कलेज, ७ करोड ५० लाखमा भेरेरिनरी (पशु चिकित्सा) र ७ करोड ५० लाखमा वातावरण कलेजको निर्माण भइरहेको हो। एक कर्मचारीका अनुसार आफ्ना स्थायी प्राविधिकले काम गर्न नसक्दा मात्रै बाहिरबाट मगाउनुपर्ने हुन्छ। दक्ष एवं यथेष्ट प्राविधिक आफूसँग उपलब्ध रहेको अवस्थामा उनीहरुलाई कामविहीन बनाउँदै बाहिरबाट नियम विपरीत प्राविधिक परामर्श सेवा खरिद गरिनु अनियमितता भएको स्रोतले बतायो। सार्वजनिक खरिद ऐनको दफा २९ को उपदफा १ (क) मा सम्बन्धित सार्वजनिक निकायमा उपलब्ध जनशक्तिबाट काम हुन नसक्ने भएमा मात्रै कुनै व्यक्ति, फर्म, संस्था वा कम्पनीबाट पारामर्श सेवा खरिद गर्न सकिने उल्लेख छ। तर ऐनविपरीत डेढ वर्षदेखि भवनको काम गरिरहेको इन्जिनीयरको टिमलाई हटाउँदै शहरी विकास तथा भवन निर्माण विभागसँग सम्झौता गर्दै विश्वविद्यालयले निर्माणमा पछिल्लो समय बाहिरका प्राविधिक प्रयोग गरिरहेको हो। विश्वविद्यालयले भवनका नक्साङ्क, लागत स्टिमेट, टेण्डरदेखि निर्माणको काममा गत असार अन्तिमसम्म आफ्नै सिभिल इन्जिनीयर प्रयोग गरिरहेको थियो। तर निर्माण अन्तिम चरणमा पुग्न लाग्दा पदाधिकारीले आफूअनुकूल प्राविधिक मगाएर निर्माणको गुणस्तर नियन्त्रण, सुपरभिजन, निरीक्षणसमेतका काममा प्रयोग गर्दै आर्थिक चलखेल गरिरहेको स्रोतले बतायो। भवन निर्माणमा गत साउन १ गतेबाट भवन विभागअन्तर्गतको संघीय आयोजना कार्यान्वयन इकाई मोरङबाट करारका प्राविधिक खटाइएको छ। विश्वविद्यालयले माग गरेपछि दुई संस्थाबीचको सम्झौता अनुसार इन्जिनीयर शैलेन्द्रकुमार मण्डल र जयप्रकाश चौधरीलाई खटाइएको इकाई प्रमुख गंगाप्रसाद यादवले बताए। मण्डल र चौधरी इकाईमा कार्यरत करारका प्राविधिक हुन्। विश्वविद्यालयले प्राविधिक सहयोग माग गरेपछि खाली रहेका करारका इन्जिनीयरलाई काममा खटाइएको हो, प्रमुख यादवले भने, दुवै जनाले स्थायी इञ्जिनीयर ब्रह्मदेव चौधरीको मातहतमा रहेर काम गर्नुपर्ने हुन्छ। आफ्ना दक्ष जनशक्तिलाई पाखा लगाउँदै विश्वविद्यालयका पदाधिकारीको रोजाइमा रहेका करारका प्राविधिक मगाएर ठूलै आर्थिक चलखेल गर्न खोजिएको छ। उपकुलपति डा यादवराज कोइराला, रजिष्ट्रार नीलमणि पोखरेल, प्रशासन प्रमुख फणिन्द्र गौतम र लेखा प्रमुख खगेन्द्र ढकालको मिलेमतोमा यस्तो गरिएको स्रोतले बतायो। बाहिरबाट प्राविधिक सहयोग मगाउँदा लागतको २ प्रतिशत पारिश्रमिकमै खर्च हुने भएकाले विश्वविद्यालयलाई १५ लाखभन्दा बढीको आर्थिकभार थपिने बताइएको छ। विश्वविद्यालयले निर्माण गरिरहेको वातावरण कलेजको भवन। स्थायी संयन्त्रबाट सोचेजस्तो चलखेल गर्न नपाउँदा र विश्वविद्यालयभित्रका इन्जिनियरले आर्थिक पाटोलाई कसिदिँदा बाहिरबाट आफूअनुकूलका प्राविधिक ल्याएर प्रयोग गरिएको आशंका छ। काम गरिरहेकालाई बिना कारण जिम्मेवारीविहीन बनाउँदै मनोमानी ढंगले बाहिरका इन्जिनियर नियुक्ति गरिनु गलत भएको पूर्वाञ्चल विश्वविद्यालय कर्मचारी संघका अध्यक्ष राजकुमार सापकोटाले बताए। यो बेथितीविरुद्ध संघले यसअघि नै आवाज उठाउँदै उपकुलपति र रजिष्ट्रारको ध्यानाकर्षण गराइसकेको छ। संघले पदाधिकारी सुविधाभोगी भएर व्यक्तिगत सोंच हाबी गराउँदा विश्वविद्यालय धराशायी बनिरहेको भन्दै आपत्ति पनि जनाएको छ। तलब खाइरहेका आफ्ना प्राविधिकबाटै काम लिनुपर्नेमा बाहिरबाट झिकाएर प्रयोग गरिँदा विश्वविद्यालयलाई आर्थिक भार थपिएको छ, सापकोटाले भने, दोहोरो भुक्तानीले विश्वविद्यालयलाई घाटा हुन्छ। उनका अनुसार हालसम्म विश्वविद्यालयले ड्रइङ, डिजाइन र लागत अनुमान तयारीदेखि संरचना निर्माणसम्मका सबै काममा आफ्नै प्राविधिक प्रयोग गरिरहेको थियो। तर अचानक बाहिरबाट ल्याइनुमा केही स्वार्थ मिसिएको उनले बताए। बाहिरबाट परामर्श सेवा नियुक्ति गर्नुपरेमा प्रक्रिया पूरा गर्न विश्वविद्यालयका प्राविधिक जनशक्तिलाई खटाउनुपर्नेमा त्यसो पनि नगरिएको बताइएको छ। विश्वविद्यालय आफै जनशक्ति उत्पादन गर्ने शैक्षिक थलो हो। दक्ष प्राविधिक उत्पादन गरेर बाहिर सप्लाई गरिनुपर्छ, सापकोटा भन्छन्, तर भित्रैका स्थायी एवं दक्ष प्राविधिकलाई पनि सदुयोग गरिएन। उल्टै करारकालाई बाहिरबाट झिकाएर काममा लगाएर चलखेल गर्न खोजियो। उनका अनुसार बाहिरबाट झिकाइएका प्राविधिक पनि निजामति कर्मचारी नभइकन करारका हुनु झन् ठूलो बदमासी हो। विश्वविद्यालयका सिभिल इन्जिनीयर देवीप्रसाद कट्टेल भने कार्यकारी परिषद्ले गरेको निर्णयमा आफूले केही बोल्न नमिल्नेभन्दै पन्छिए। विश्वविद्यालयका रजिष्ट्रार नीलमणि पोखरेलले केही समयअघि सम्झौता गरेर संरचना निर्माण र रेखदेखको जिम्मा भवन विभागलाई नै दिइएको बताए। गुणस्तरीय निर्माणको अपेक्षा राखेर सरकारको निकायलाई जिम्मा दिइएको हो, उनले भने, यसअघि विश्वविद्यालयकै प्राविधिकले यो काम हेर्ने गरेका थिए। पोखरेलले भवन निर्माणमा एकरूपता ल्याउन र कुनै पनि प्रश्न उठ्न नदिन निर्माणमा सरकारी संयन्त्रको प्रयोग गरिएको दाबी गरे। निर्माणमा आर्थिक चलखेल नगरिएको र बाहिरका प्राविधिक ल्याउँदा विश्वविद्यालयलाई कुनै आर्थिक भार नपर्ने उनको भनाइ छ।"
अफगानिस्तानबाट ८६० जनाको उद्धार,"काठमाडौं : अफगानिस्तानबाट नेपालीलाई यथाशक्य चाँडो उद्धार गरी स्वदेश फर्काउने क्रम जारी रहेको जनाउँदै सरकारले त्यहाँबाट बिहीबार राति दुई र शुक्रबार एक जना काठमाडौं आइपुगेको बताएको छ। काबुलमा उद्धार उडानको प्रतीक्षामा रहेकालाई स्वदेश फर्काउन सम्बन्धित निकायसँग समन्वय भइरहेको परराष्ट्र मन्त्रालयले जनाएको छ। काबुलमा रहेका सबैसँग सरकार नियमित सम्पर्कमा रहेको पनि उक्त मन्त्रालयले बताएको छ। अफगानिस्तानबाट हालसम्म ८६० जनाको उद्धार गरिएको र ती सबै स्वदेश आइसकेका पनि मन्त्रालयले आज अपराह्न प्रेस विज्ञप्ति निकालेर जनाएको छ। आगमनपछि उनीहरूलाई कोभिड१९ सङ्कट व्यवस्थापन केन्द्रबाट स्वास्थ्य मापदण्डअनुसार प्रक्रिया पूरा गरी व्यवस्थापन गरिएको छ। अफगानिस्तानमा रहेकालाई कन्सुलर सेवा विभागको वेबसाइटमा रहेको अनलाइन पोर्टल तथा विभाग, परराष्ट्र मन्त्रालय, मन्त्रालयको सिचुएशन रुम र नयाँदिल्लीस्थित नेपाली दूतावासमा आफ्नो नामसहितको विवरण दर्ता गराउन पनि मन्त्रालयले अनुरोध गरिएको छ।"
पर्सामा एनआइसी एसिया बैंकमा चोरी,"वीरगन्ज : पर्साको ग्रामीण भेगमा एनआइसी एसिया बैंकको शाखा कार्यालयमा चौरी भएको छ। धोबीनी गाउँपालिका ४ लंगडी बजारमा रहेको बैंकको शाखा कार्यालयमा बिहीबार राति मुल गेटको सटर फोडेर भित्र पसी चोरी गरेका हुन्। बैंकबाट एक थान ल्यापटप र कम्प्युटरका केही सामान मात्र चोरी भएको बैंकका शाखा प्रबन्धक सचितानन्द चौहानले जानकारी दिए। बिहान बैंकमा पुगेका उनले भने, चोरहरुले पैसा राख्ने लकर फुटाउने कोसिस पनि गरेको रहेछन् तर नसकेपछि लकर त्यसै छाडेर भागेको हुन सक्छ।' बैंकमा जडान गरिएको सिसिटिभी क्यामेरा पनि तोडफोड गरिएको अवस्थामा भेटिएको चौहानले बताए। बैंकमा दिनमा मात्र सुरक्षा गार्ड राख्ने गरिएको तर रातिको समयमा भने सुरक्षागार्ड नराखिएकाले बैंककै लापरवाहीले चोरीको घटना हुन पुगेको स्थानीय लालबाबु बानियाँले बताए। चोरीको घटना बारे जानकारी पाएपछि शुक्रबार बिहान सदरमुकाम वीरगन्जबाट पर्साका प्रहरी उपरीक्षक बेलबहादुर पाण्डे आफैँ चोरी भएको बैंककमा पुगेर जानकारी लिएका छन्। प्रहरी उपरीक्षक पाण्डेका अनुसार सिसिटिभी क्यामेरामा रेकर्ड भएको भिडियोमा १ बजेर ५० मिनेटको समयमा रेनकोट लगाएर आएका दुई जनाले अक्सिजन सिलण्डर सहितको बेल्डिङ मेसिनले सटर काटेर भित्र पसेको देखिन्छ। बैंक भित्र पसेपछि सुरुमै उनीहरुले सिसिटिभी क्यामेराका तार चुडाएको देखिएको पाण्डेले बताए। चोरहरुले लकर फुटाउने प्रयास गरेको तर त्यही बेलामा बाहिर सडकमा प्रहरीको गस्ती पुगेपछि भागेको हुन सक्ने पाण्डेले बताए। चोरहरु भारतबाट आएको हुन सक्ने आशंकामा सीमावर्ती भारतीय सुरक्षकर्मीसँग पनि समन्वय गरेर अनुसन्धान गरिरहेको प्रहरी उपरीक्षक पाण्डेले बताए।"
नेपालगन्ज विमानस्थलबाट ४ किलो सुनसहित २ जना पक्राउ,"नेपालगन्ज: नेपालगन्ज विमानस्थल राँझाबाट चार किलो सुनसहित प्रहरीले दुई जनालाई पक्राउ गरेको छ । जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीका अनुसार काठमाडौँबाट नेपालगन्ज आएको श्री एयर लाएन्सको फ्लाईट दिउँसो ३ बजे नेपालगन्ज आएका झापाको खादुनावारीका २६ वर्षका अमिर लगुन विश्वकर्मा र मोरङको लेटाङका बुद्धिमान खातीलाई आगमनकक्षमा पक्राउ गरिएको हो । उनीहरुबाट प्रहरीले खान तलासी गर्दा विश्वकर्माले लगाएको दुबै जुत्तामा २।२ विस्कुट र बुद्धिमान खातीले लगाएको दुबै जुत्ताको तलुवामा११ पिस बिस्कुट गरी ६ थान काँचो सुन ३ किलो ९९४ ग्राम, त्यसैगरी बुद्धिमान खातीले छालाको कालो रंगको झोलामा तिलहरी थान १, वाला थान १, गणेश लकेट ५ थान (तौल २७४९ ग्राम) गरी जम्मा ४ किलो २१४९ ग्राम सुन फेला पारेको हो । सुनका सम्बन्धमा प्रहरीले अनुसन्धान भइरहेको जनाएको छ । नेपालगन्ज विमानस्थलमा एकैपटकमा यति धेरै सुन पक्राउ गरिएको सम्भवतः यो पहिलो घटना हो ।"
न्युयोर्कमा बाढीले बगाउँदा तीन नेपालीको मृत्यु,काठमाडौं : न्युयोर्कमा बाढीले बगाउँदा सोलुखुम्बुका तीन जनाको मृत्यु भएको छ। सोलुखुम्बु जिल्ला दुधकुण्ड नगरपालिका२ जुनवेशीका आङ गेलु लामा उनका श्रीमती मिङमार शेर्पा र १९ महिनाको छोरा लोप्साङ लामाको बाढीले बगाएर मृत्यु भएको युनाईटेड शेर्पा एसोसियसनले जनाएको छ। उनीहरू अमेरिकाको न्युयोर्कमा बस्दै आएका थिए। बिहीबार आएको सामुद्रिक आँधीमा परेर तीनजना नेपालीको पनि मृत्यु भएको हो। न्युयोर्क र न्युजर्सी राज्यमा अहिले सम्मकै सर्वाधिक वर्षा भएको जनाइएको छ।
काजकिरियामा पनि विभेद,"झापा : अन्तरजातीय बिहेका कारण झापा बिर्तामोडकी सीता ढुंगाना २ दशकदेखि विभेद खप्न बाध्य छन्। दलितसँग विवाह गरेकी उनलाई परिवारले निरन्तर अवहेलना गरिरहेको छ। आफ्नै बिहेदेखि बाबुको निधनसम्म ढुंगानाले विभेदको सामना गर्नु परिरहेको छ। ढुंगानाका बाबु धर्मानन्दको गत भदौ ७ गते ९३ वर्षको उमेरमा निधन भयो। तर, सीतालाई बाबुको मुख हेर्न पनि दिइएन। फेसबुकबाट बुवा खसेको थाहा पाएँ, उनले भनिन्, आउँछु भन्दा नआउँदा राम्रो भन्दै खबर पठाइयो। सीताका ४ दिदीबहिनीमध्ये जेठीको पहिल्यै मृत्यु भएको हो। माहिँली र कान्छी दाजुभाइसँगै बसेर बाबुको काजकिरिया गरिरहेका छन्। तर, साहिँली सीतालाई भने ढुंगाना परिवारले सहभागी गराएका छैनन्। उनी बिर्तामोडस्थित आफ्नै घरमा बाबुको काजकिरिया गरिरहेकी छन्। सीताका तीन दाजुमध्ये माहिला र कान्छा शिक्षक छन्। तर, जातीय विभेदविरुद्धको अभियानमा उनीहरूको पनि चेत फिरेको छैन। घरपरिवार र समाजले गरेको विभेद सहन नसकेर पाँचथरको रानीगाउँबाट झापा झरेकी सीता २१ वर्षदेखि उही नियतीको सामना गरिरहेकी छन्। श्रीमान् छविलाल विश्वकर्माले उनलाई साथ दिएका छन्। २०५७ पुस ५ गते उनीहरूको प्रेम विवाह भएको थियो। सीतालाई माइतीपक्षले आजसम्म स्वीकार गरेको छैन। सीता अखिल नेपाल महिलासंघको कार्यालय सचिव हुन्। छविलाल एमाले झापाका प्रभावशाली नेता मानिन्छन्। छविलाल र सीता कक्षा ८ देखिकै साथी हुन्। क्याम्पस पनि सँगै पढे। ३ वर्ष पाँचथर रानीगाउँको सूर्याेदय प्राविमा सँगै पढाए पनि। एकले अर्कालाई बुझ्ने मौका पाएपछि उनीहरूले प्रेम विवाहको बाटो रोजे। तर, घरपरिवार र समाजले स्वीकार गरेन। मेरो बिहेदेखि बुबाको मृत्युसम्म सधँै अपमान र तिरस्कार भोग्नु परेको छ, ढुंगानाले भनिन्, यो विभेदको अन्त्यहीन श्रृंखला कहिलेसम्म चलिरहने हो, सामना गरिरहन्छु। छविलाल आजसम्म ससुराली पुगेका छैनन्। छोरा विपुल २० वर्षका भए। मावली जाने उनको रहर पूरा भएको छैन। माइतीपक्षले न्यूनतम मानवीय व्यवहार पनि देखाएनन्, सीताले भनिन्, यो भन्दा ठूलो अपमान र विभेद अरु के हुनसक्छ ? दलित युवासँग बिहे गरेपछि माइती पक्षले उतिबेलै छोरी मरी भनेर उनको काजकिरिया गरेको थियो। छोरी कामीसँग गई भनेर जिउँदै मेरो किरिया गर्नुभयो, उनले भनिन्, कपाल काटेर नौ दिनपछि गाईको बाच्छी नै दान गरिएको थियो। कुसंस्कारविरुद्ध लड्न अहिले पनि मुस्किल रहेको छविलाल बताउँछन्। संविधानमा सबै समान भनेर लेखियो, तर व्यवहारमा लागु हुन सकेन, उनले भने। सीता दम्पतीले सहनु परेको विभेद निन्दनीय रहेको अखिल नेपाल महिला संघ प्रदेश नं १ की अध्यक्ष मेनुका काफ्लेले बताइन्। यो मानवताविरुद्धको अपराध हो, उनले भनिन्, विभेदविरुद्ध अझै डटेर लड्न आवश्यक छ।"
यार्सागुम्बासहित काठमाडौंबाट चारजना पक्राउ,"काठमाडौं : महानगरीय अपराध नियन्त्रण महाशाखाले झण्डै ८० लाख मूल्य बराबरको यार्सागुम्बासहित चारजनालाई पक्राउ गरेको छ । अवैधरुपमा यार्सागुम्बाको कारोबार भइरहेको प्राप्त सूचनाका आधारमा महाशाखाको टोलीले काठमाडौंको सामाखुशीबाट उनीहरुलाई पक्राउ गरेको हो । पक्राउ पर्नेमा गोरखा घर भएका काठमाडौंको मित्रनगर बस्ने ४८ वर्षीय डुण्डुप गुरुङ, लमजुङ घर भइ नयाँ बसपार्क बस्ने ५० वर्षका बेलबहादुर थापा, सोही जिल्ला घर भई बानियाटार बस्ने ४० वर्षका कृष्ण परियार र प्यूठान घर भई तारकेश्वर बस्ने ४७ वर्षका दानबहादुर जिसी रहेका छन् । गुरुङको कोठा खानतलासी गर्दा बिक्री वितरण गर्ने उद्देश्यले लुकाइछिपाइ राखेको अवस्थामा यार्सागुम्बा फेला परेको थियो । पक्राउ परेका चारैजनालाई आवश्यक कारवाहीका लागि शुक्रबार डिभिजन वन कार्यालय काठमाडौंमा बुझाइएको महाशाखाले जारी गरेको सूचनामा उल्लेख छ। उनीहरुको साथबाट एक किलो ८५० ग्राम यार्सागुम्बा समेत बरामद गरिएको छ ।रासस"
लेदोसहितको पहिरोले नारायणगढमुग्लिन सडकखण्ड अवरुद्ध,चितवन : पहिरोले नारायणगढमुग्लिन सडकखण्ड अवरुद्ध भएको छ । सो सडकखण्डको पाँचकिलोमा पहिरोले सडक अवरुद्ध भएको हो। शुक्रबार बिहान करिब आठ बजे इच्छाकामना गाँउपालिका ६ पाँचकिलोमा सडकमाथिबाट लेदो खसेकोले सडक अवरुद्ध भएको बाग्मती प्रदेश ट्राफिक प्रमुख एसपी शान्तिराज कोइरालाले जानकारी दिए। पानी निरन्तर परिरहेकाले पहिरो झर्ने क्रम नरोकिदा पहिरो हटाउन नसकिएको एसपी कोइरालाले बताए ।
अझै तीन दिन भारी वर्षाको सम्भावना,"काठमाडौं : मनसुनी वायुको प्रभावले तीन दिन भारी वर्षाको सम्भावना रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल मनसुनी न्यून चापिय रेखा नेपालको तराई भुभाग भन्दा केही तल रहेको छ। हाल देशभर सामान्य देखि पूर्ण बदली रही प्रदेश नं १, गण्डकी ,कर्णाली र लुम्बिनी प्रदेशका केही स्थानहरूमा हल्का देखि मध्यम वर्षा भइरहेको महाशाखाको भनाई छ। शुक्रबार दिउँसो देशभर सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको पूर्वानुमान महाशाखाले जनाएको छ। प्रदेश नं १, २, बागमती र गण्डकी प्रदेशका एक वा दुई स्थानमा मेघ गर्जनचट्याङ्गसहित भारी वर्षाको सम्भावना रहेको छ। राती बागमती प्रदेश र गण्डकी प्रदेशका एक वा दुई स्थानमा मेघ गर्जनचट्याङ्गसहित भारी वर्षाको सम्भावना रहेको छ। महाशाखाद्वारा जारी बुलेटिनमा भनिएको छ, प्रदेश नं १, २, बागमती र गण्डकी प्रदेशका एक वा दुई स्थानमा मेघ गर्जनचट्याङ्गसहित भारी वर्षाको सम्भावना रहेकोले पहाडी भूभागमा भूक्षय, पहिरो तथा गेग्रान बहावको जोखिम रहेको हुनाले नदीनाला र खहरे खोलामा पानीको सतह बढ्न सक्ने भएकोले सामान्य सतर्कता अपनाउनु हुन अनुरोध छ। शनिबार दिउँसो देशभर सामान्य बदली रही धेरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १ र गण्डकी प्रदेशका एक वा दुई स्थानमा मेघ गर्जनचट्याङ्ग सहित भारी वर्षाको सम्भावना रहेको छ। आइतबार प्रदेश १ का एक वा दुई स्थानमा मेघ गर्जनचट्याङ्गसहित भारी वर्षाको सम्भावना रहेको छ।"
संवैधानिक मुद्दाको सुनुवाइ अनिश्चित,"काठमाडौं : सर्वोच्च अदालतले संवैधानिक इजलासमा प्रधानन्यायाधीश बस्ने कि नबस्ने पहिला टुंगो लगाउन बिहीबार अन्तरिम आदेश दिएको छ। न्यायाधीश हरिप्रसाद फुयाँलको अन्तरिम आदेशसँगै यस्ता मुद्दाको सुनुवाइ अनिश्चित भएको छ। संवैधानिक परिषद्का अध्यक्ष तत्कालीन प्रधानमन्त्री केपी शर्मा ओलीसहितको बैठकले मंसिर र माघमा संवैधानिक निकायहरूमा नियुक्ति गरेको थियो। अध्यादेश ल्याएर गरिएको नियुक्तिमा प्रधानन्यायाधीश चोलेन्द्रशमशेर जबरा र राष्ट्रियसभा अध्यक्ष गणेश तिमिल्सिना सहभागी थिए। अध्यादेश बदनियतपूर्वक ल्याएको भन्दै नियुक्ति खारेजीका लागि अदालतमा परेको रिटमा सुनुवाइ जारी छ। प्रधानन्यायाधीश स्वयं नियुक्तिमा संलग्न भएकाले उनी संवैधानिक इजलासमा बस्न नमिल्ने रिट निवेदकहरूले जिकिर गरेका थिए। संविधानको धारा १३७ (१) मा संवैधानिक इजलास प्रधानन्यायाधीशकै नेतृत्वमा हुने व्यवस्था छ। जबरा बस्दा स्वार्थ बाझिने, नबस्दा संविधानसम्मत नहुने जटिल परिस्थिति आएको छ। त्यसलाई लिएर अधिवक्ता गणेश रेग्मीले अर्को रिट हालेका छन्, जसमा प्रधानन्यायाधीश बस्नैपर्ने माग गरिएको छ। त्यसको सुनुवाइका क्रममा न्यायाधीश फुयाँलको एकल इजलासले भनेको छ, संवैधानिक इजलासमा प्रधान अनिवार्य उपस्थित हुनुपर्ने होहोइन ? संवैधानिक इजलासका वरिष्ठतम न्यायाधीशले कायम मुकायम प्रधानन्यायाधीश भई संवैधानिक इजलास सञ्चालन हुन सक्छ कि सक्दैन ? भन्ने विषयमा निक्र्यौल गर्नुपर्ने देखियो। प्रधानन्यायाधीशसहित पाँच न्यायाधीशले गर्ने निर्णयका विषयमा कमन ल प्रणालीअन्तर्गत विकास भएका स्वच्छ सुनुवाइका सिद्धान्त र संविधानको धारा २० र १२६ का मान्यताहरू हेरिनुपर्ने आदेशमा उल्लेख छ। धारा २० मा प्रत्येक व्यक्तिलाई स्वतन्त्र, निष्पक्ष र सक्षम अदालतबाट स्वच्छ सुनुवाइको हक छ। धारा १२६ मा संविधान, कानुन र न्यायका मान्य सिद्धान्तबमोजिम न्यायको अधिकार प्रयोग गरिने उल्लेख छ। विचाराधीन मुद्दामा पूर्वप्रधानन्यायाधीश र न्यायाधीशहरूले सार्वजनिक गर्ने अभिव्यक्ति, बार एसोसिएसनले गर्ने संस्थागत निर्णय तथा कानुन व्यवसायीले गर्ने सार्वजनिक बहसलाई अभिव्यक्ति स्वतन्त्रता तथा न्यायिक संस्कृतिको परम्परा र विकासका सम्बन्धमा कसरी हेर्ने विषयमा पनि हेर्नु पर्ने देखियो, आदेशमा भनिएको छ। कस्तो अवस्थामा संवैधानिक इजलासमा रहने प्रधानन्यायाधीश र न्यायाधीशहरू बाहिरिन सक्ने भन्ने प्रसंगलाई स्वच्छ सुनुवाइका सिद्धान्त र मान्यता कुन रूपमा आकर्षित हुन्छन् भन्ने पनि हेरिनु पर्ने देखिएको आदेशमा उल्लेख छ। रिट निवेदक वरिष्ठ अधिवक्ता दिनेश त्रिपाठी र अधिवक्ता ओमप्रकाश अर्यालले प्राकृतिक न्यायको सिद्धान्तअनुसार प्रधानन्यायाधीश जबरा संवैधानिक इजलास बस्न नहुने माग गरेका थिए।"
चन्द्रागिरिमा जीपलाइन सञ्चालन,"काठमाडौं : काठमाडौंको चन्द्रागिरिमा यही भदौ १९ (भोलि)देखि जीपलाइन सञ्चालनमा ल्याइने भएको छ। चन्द्रागिरि हिल्स लिमिटेडको लगानीमा स्वदेशी तथा विदेशी पर्यटकलाई लक्षित गरेर नेपालकै सबैभन्दा उच्च स्थानमा जीपलाइन सञ्चालनमा ल्याउन लागेको हो। चन्द्रागिरि हिल्स लिमिटेडका महाप्रबन्धक अभिषेक बिक्रम शाहले भालेश्वर मन्दिर नजिकदेखि खेल मैदानसम्म १०० मीटर जीपलाइन सञ्चालनमा ल्याउन लागेको जानकारी दिए। विश्वका विभिन्न मुलुकसहित नेपालमा पनि नयाँ भेरियन्टसहित दोस्रो चरणको कोरोना सङ्क्रमण देखिएपछि झण्डै पाँच महिनादेखि बन्द रहेको चन्द्रागिरि सरकारले निशेषधाज्ञा पूर्णरूपमा हटाएसँगै खुला गरिएको हो। निशेषधाज्ञा हटेसँगै चन्द्रागिरि केवलकारसमेत पूर्णरूपमा सञ्चालन आउने भएको छ। यसअघि रिसोर्ट जाने पाहुनालाई मात्र केवलकारको सेवा प्रदान गर्दै आएको चन्द्रागिरि हिल्स लिमिटेडले शनिबारदेखि स्वदेशी तथा विदेशी पर्यटकसमेतलाई केवलकारले सेवा प्रदान गर्ने महाप्रबन्धक शाहले बताए। 'कोरोना महामारीका कारण बन्द रहेको केवलकार भोलिदेखि पूर्णरूपमा स्वास्थ्य सुरक्षा मापदण्ड अपनाएर सञ्चालनमा ल्याउन लागेका छौँ', उनले भने। केवलकारमा यात्रा गर्ने यात्रु तथा पर्यटकलाई स्वास्थ्य सुरक्षाका नियम अनिवार्य पालना गर्न अनुरोध समेत गरेको छ। ऐतिहासिक र धार्मिक महत्व बोकेको भालेश्वर मन्दिर दर्शन गर्न नेपाल, भारत र विभिन्न देशका पर्यटक चन्द्रागिरि पुग्ने गरेका छन्। पछिल्लो समय चन्द्रागिरि आन्तरिक तथा बाह्य पर्यट्रकका लागि महत्वपूर्ण गन्तव्यस्थल बनिरहेको छ।"
मोरङमा डुबेर र करेन्ट लागेर दुई जनाको मृत्यु,मोरङ : मोरङको धनपालथान र विराटनगरमा भएका अलगअलग घटनामा परेर शुक्रबार दुई जनाको मृत्यु भएको छ। प्रहरीका अनुसार एक जनाको नालीमा डुबेर र अर्का एक जनाको करेन्ट लागेर ज्यान गएको हो। मृतक दुवै पुरुष हुन्। पानी जमेको नालीमा डुबेर धनपालथान गाउँपालिका७ कदमाहाका ३५ वर्षीय रामभरोस शर्मा केवरतको मृत्यु भएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार सडकछेउको नालीमा डुबेर मृत्यु भएको अवस्थामा शर्माको शव भेटिएको हो। ५ फिटजति गहिरो नालीको पानीमा डुबाएर राखेको सनपाट झिक्नलाई भनेर उनी बिहान ७ बजेतिर घरबाट निस्किएको श्रेष्ठले बताए। उनका अनुसार घरमा नफर्किएपछि खोजी गर्ने क्रममा परिवारका सदस्य र स्थानीयले डुबेर मृत्यु भएको अवस्थामा फेला पारेर घटनाका बारेमा प्रहरीलाई जानकारी दिएका हुन्। सनपाट डुबाएकै स्थानमा शव भेटिएको हो। शव पोस्टमार्टमका लागि लगेर घटनाको अनुसन्धान थालिएको प्रहरीले जनाएको छ। त्यस्तै करेन्ट लागेर विराटनगरस्थित रघुपति जुट मिल्समा काम गर्ने एक मजदुरको मृत्यु भएको छ। करेन्ट लागेर विराटनगर महानगरपालिका१८ का २८ वर्षीय पप्पुकुमार मण्डलको मृत्यु भएको डीएसपी श्रेष्ठले बताए। उनका अनुसार बिहान ११ बजेतिर करेन्ट लागेर घाइते भएका मण्डलको उपचारका क्रममा कोसी अस्पतालमा मृत्यु भएको हो। घटनाका बारेमा अनुसन्धान थालिएको प्रहरीले जनाएको छ।
फिल्मकर्मी भन्छन्: अझै तयारी पुगेको छैन,"काठमाडौँः काठमाडौँ उपत्यकामा निषेधाज्ञा हटाएर सिनेमा हल खुलाउने अनुमति दिए पनि हल सञ्चालकहरु भने अझै तयार देखिएका छैनन् । सरसफाइ, कर्मचारी व्यवस्थापन लगायत काममा केही दिन अझै लाग्ने उनीहरुको भनाइ छ । निर्माता तथा अन्य फिल्मकर्मीहरु सिनेमा हल खुलाउने प्रशासनको निर्णय स्वागतयोग्य भए पनि नियमित रुपमा हल सञ्चालनका लागि तयारी अवस्थामा आफूहरु नपुगेको बताउँछन् । गत बुधबार उपत्यकाका तीनवटै जिल्ला प्रशासनले सिनेमा हल खुलाउने निर्णय गरेका थिए । तर शुक्रबारसम्म पनि सिनेमा हल खुलाउने कुनै तयारी देखिएको छैन । यसबीचमा हलमा प्रदर्शनका लागि तयारी अवस्थामा रहेका ४० फिल्म कहिलेदेखि दर्शकसम्म पुग्छन् भन्ने मिति यकिन भइसकेको छैन । चलचित्र विकास बोर्डका अध्यक्ष दयाराम दाहालका अनुसार विभिन्न तयारीका लागि केही समय अझै लाग्ने भएकाले तत्काल हल खोल्न सकिँदैन । 'सरसफाइ तथा कर्मचारी व्यवस्थापन मिलाउनुपर्ने भएकाले हल खुलाउन केही दिन अझै लाग्छ । कहिलेदेखि खुलाउने मिति भन्न सकिँदैन । यद्यपि स्वास्थ्य मापदण्ड अपनाएर कसरी फिल्म हल खुलाउन सकिन्छ भन्ने तयारीबारे हामी छलफल गरिरहेका छौँ,' बोर्डका अध्यक्ष दयाराम दाहालले अन्नपूर्णलाई बताए । दाहालका अनुसार कोरोना महामारीका कारण ४६ वटा फिल्म हलमा जानबाट रोकिएका थिए । तर तीमध्ये ४० फिल्म हलमा जान तयारी नै छन् । तयारी अवस्थामा रहेका फिल्मको प्रदर्शन सुरु गर्नुपर्ने बताउँछन् फिल्म निर्माता तथा अभिनेता अशोक शर्मा । 'प्रशासनको निर्णय सकारात्मक छ । बन्द भएका हल खुल्नु नै खुसीको कुरा हो । अब सबै मिलेर फिल्म क्षेत्रलाई व्यवस्थित रुपमा सञ्चालन गर्नुपर्छ' शर्माले अन्नपूर्णसँग भने । यद्यपि हल खुलाउन केही समय लाग्ने र पहिलेकै अवस्थामा ल्याउन दशैँतिहारसम्म पर्खनुपर्ने शर्माको भनाइ छ । चलचित्र क्षेत्र विकास बोर्डका अध्यक्ष दाहालले भने कसरी कहिलेदेखि हल सञ्चालन गर्ने भन्नेबारे अझै प्रशासनसँग परामर्श गर्ने बताएका छन् । फिल्म प्रर्दशनको लागि तयारी भएपछि निर्माताहरु नै पछि हट्ने भएकोले पनि तत्काल हल खुलाउन नसकिने हल संचालक जीवन शाक्यले बताए । पहिले पनि हल संचालन गर्दा फिल्म प्रर्दशनको कुरा भएको तर जब फिल्म देखाउने समय आउँछ फिल्म निर्माता नै पन्छिने गरेको गुनासो हल संचालक शाक्यले बताए । जसले गर्दा हल संचालकले घाटा व्योहर्नुपरेको गुनासो शाक्यको छ । 'समय नै फिक्स भएपछि पनि रिलिज हुने अवस्थामा फिल्म निर्माताहरु पछि हट्ने गरेकाले हल र फिल्म निर्माताबीच विश्वानियता हुनुपर्छ' शाक्यले अन्नपूर्णसँग भने । फिल्म निर्माता किरण नेपाली भने हल खोल्न थालेपछि नियमित रुपमा फिल्म चल्नेमा आशावादी देखिन्छन् । पछिल्लो समय कोरोना त्रास कम भएकाले पनि फिल्मले दर्शक पाउने सम्भावना बढी रहेको नेपालीको तर्क छ । 'नेपाल सरकारले अधिकांश जनतालाई खोप लगाउने घोषणा गरेपछि सुरक्षित भएर हलमा बसेर फिल्म हेर्न सकिने वातावरण हुन्छ । फिल्म वितरक करण श्रेष्ठ पनि हल खुलाउने प्रशासनको निर्णयको स्वागत गर्छन् । तर कहिलेदेखि हल खुलाउन सकिने भन्नेबारे यकिन जवाफ उनीसँग छैन । दर्शकको स्वास्थ्य अवस्थालाई कसरी ध्यानमा राख्ने भनेर छलफल गरेर हल खुलाउँछौँ श्रेष्ठले बताए । काठमाडौँ बाहिरका जिल्लामा हल खुलाउनुपर्ने फिल्मकर्मीहरुको राय के पनि छ भने काठमाडौँ भन्दा बरु बाहिरका जिल्लामा फिल्म हल खुलाउनुपर्छ । बाहिरका जिल्लामा कोरोना संक्रमण पनि कम भएकाले दर्शकहरु हलसम्म पुगेर फिल्म हेर्न सहज हुने उनीहरुको तर्क छ । काठमाडौँ बाहिर पनि हल संचालन गराउनुपर्ने अशोक शर्मा बताउँछन् । काठमाडौँ मात्रै नभएर अन्य क्षेत्रमा पनि सिनेमा हल खुलाउनुपर्ने शर्माको भनाइ छ । अभिनेता दयाहाङ राई भने फिल्म हल दर्शकका लागि सुरक्षित छन् भन्ने विश्वास दिलाउनुपर्ने जिम्मेवारी रहेको बताउँछन् । यस्तो बेला फिल्मकर्मीहरु नै दुबिधामा अल्झिन नहुने उनको तर्क छ । जसले गर्दा फिल्म प्रदर्शनमा ढिलाइ भएको पनि बताए । 'सरकारले सिनेमा हल खुलाउनु नै ठूलो कुरा हो । आधाभन्दा बढीले कोरोना विरुद्ध खोप लगाइसकेकाले सिनेमा हलमा दर्शकको मोह बढ्ने आशा गर्न सकिन्छ । पहिला त सिनेमा हल सुरक्षित छ भनेर दर्शकमाझ विश्वास भयो भने दर्शकको आर्कषण बढ्नसक्छ,' राईले बताए ।"
मनकामना केबलकार आउँदो आइतबारदेखि सञ्चालन हुने,"गोरखा : पाँच महिनादेखि बन्द मनकामना केबलकार आइतबारबाट संचालन हुने भएको छ। कोभिड१९ को संक्रमण बढ्न थालेपछि बन्द केबलकार संक्रमण घटेसँगै संचालन गर्ने निर्णय गरिएको मनकामना दर्शन प्रालीका नायव प्रबन्धक उज्वल शेरचनले बताए। गत २०७८ बैसाख १६ गतेदेखि केबलकार बन्द रहेको थियो। डिसिसिएमसीको बिहिबारको बैठकले मनकामना मन्दिर पनि खुलाउने निर्णय गरेको छ। त्यसयता १० करोड रुपैयाँ भन्दाबढि घाटा लागेको कम्पनीले जनाएको छ। कोभिडको पहिलो लहरका बेला पनि नौ महिना केबलकार बन्द गर्नुपर्यो, शेरचनले भने । मनकामना क्षेत्रका स्थानीयको आउजाउको सहज माध्यम केबलकार हो। अहिले वर्षातले कच्ची सडक बिग्रिएको र आउजाउ गर्न मुस्किल भएको भन्दै स्थानीयले केबलकार संचालन गर्न कम्पनीलाई दबाब दिइरहेका छन्। कम्पनीका अनुसार बैसखदेखि असारसम्म केबलकारमा भक्तजन धेरै आउँथे । अहिले पनि दैनिक एकहजार मानिस केबलकार चढ्न आउने सिजन हो। केबलकारमा १५० जना कर्मचारीले रोजगारी पाएका छन्। पृथ्वीराजमार्गको कुरिनटार र गोरखाको मनकामना जोड्ने केबलकार २०५५ मंसीरबाट संचालनमा आएको हो ।"
