शीर्षक,विवरण
भेरोसिल पहिलो खोप लगाएकाले दोस्रो डोज गाउँमै लाउन मिल्ने,"काठमाडौं : कोरोना भाइरस (कोभिड१९) विरुद्धको भेरोसिल खोपको पहिलो डोज लगाएर सहरबाट गाउँ पुगेकाले अब गाउँमै दोस्रो डोज लगाउन पाउने भएका छन्। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार विभिन्न कारणले उपत्यका बाहिर गएकालाई सहज बनाउन मन्त्रालयले यस्तो व्यवस्था गर्न लागेको हो। जसका लागि भेरोसिल खोपको पहिलो मात्र लगाएको र दोस्रो मात्रा लगाउनु पर्ने व्यक्तिको लगत सम्बन्धित जिल्ला स्वास्थ्य कार्यालयहरुले तयार पारेर प्रदेशमार्फत् स्वास्थ्य सेवा विभागमा पठाउन अनुरोध गरेको छ। भेरोसिल दोस्रो मात्रा खोप लगाउनुपर्ने व्यक्तिले आफ्नो स्थानीय तहका स्वास्थ्य संयोजकमार्फत् जिल्ला स्वास्थ्य कार्यालयमा लगत टिपाउनु हुन अनुरोध छ, सहप्रवक्ता डा अधिकारीले सार्वजनिक गरेको विज्ञप्तिमा उल्लेख छ।"
नुहाउन गएका दुई जनाको पोखरीमा डुबेर मृत्यु,राजविराज : घर नजिकैको पोखरीमा नुहाउन गएका सप्तरीको कञ्चनरुप नगरपालिकाकी एक बालिका र एक किशोरीको डुबेर मृत्यु भएको छ। बुधबार कञ्चनरुप नगरपालिका९ बस्ने इन्दल सरदारकी छोरी १२ वर्षीया रोशनी र रामकृष्ण सरदारकी छोरी २० वर्षीया कुन्तीको पोखरीमा डुबेर मृत्यु भएको स्थानीयवासीले जानकारी दिए। मृतक रोशीनीकी आमा मञ्जुका अनुसार घरबाट साथीहरुसँग पोखरीतर्फ निक्लेको आधा घण्टामै छोरी पोखरीमा डुबेको खबर आएको थियो। पौडी खेल्न नआउने र कहिले पनि नुहाउन पोखरीतर्फ नजाने गरेकी छोरीलाई आफूले रोक्दा रोक्दै नमानेर गएको मञ्जुले बताइन्। कुन्तीलाई भने पौडी खेल्न आउन गरेको जानकारी दिँदै एक स्थानीयवासीले रोशनीलाई डुब्नबाट जोगाउन खोज्दा कुन्ती पनि डुबेको हुन सक्ने बताए। गाउँलेहरुले मिलेर पोखरीबाट निकालेर दुबैलाई राजविराजस्थित गजेन्द्रनारायण सिंह अस्पताल ल्याउँदा मृत्यु भइसकेको अस्पतालका चिकित्सकले बताएका थिए। दुवै जनाको शव पोष्टमार्टमका लागि अस्पतालको शवगृहमा राखिएको छ।
"पछिल्लो २४ घन्टामा कोरोनाबाट २४६ जनाको मृत्यु, ८ हजार १७३ संक्रमित",काठमाडौं : पछिल्लो २४ घन्टामा ८ हजार १७३ जनामा कोरोना भाइरस संक्रमण पुष्टि भएको छ। परीक्षण गराएकामध्ये पीसीआरबाट ८ हजार ६४ जनामा र एन्टिजेनबाट १०९ जना गरी ८ हजार १७३ जनामा संक्रमण देखिएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। डा गौतमका अनुसार पछिल्लो २४ घन्टामा कोरोनाबाट थप २४६ जनाको मृत्यु भएको छ। थप ७ हजार ९८९ जना कोरोनामुक्त भएका छन्। यस्तै काठमाडौं उपत्यकामा २४ सय ८८ जना संक्रमित थपिएका छन्। मन्त्रालयका अनुसार हाल ९५४ जना क्वारेन्टाइनमा छन्।
राष्ट्रियसभा निर्वाचनमा मतदातालाई कोरोना परीक्षणको रिपोर्ट अनिवार्य नहुने,"काठमाडौं : राष्ट्रियसभाको बिहीबारको उपनिर्वाचनमा मतदातालाई कोरोना परीक्षणको रिपोर्ट अनिवार्य नगरिने भएको छ । मतदान प्रक्रियाबाट मतदाता कसैलाई पनि वञ्चित नगर्नका लागि यस्तो निर्णय गरिएको निर्वाचन आयोगले जनाएको छ । बागमती प्रदेशका प्रदेशसभा सदस्य तथा स्थानीय तहका प्रमुख उपप्रमुख मतदाता रहने निर्वाचनमा कोरोना संक्रमित मतदाताका लागि भने अलग्गै व्यवस्था हुने निर्वाचन अधिकृत डिल्लीरत्न श्रेष्ठले जानकारी दिए । बिहान ९ बजेदेखि सुरु हुने मतदान प्रक्रिया अपराह्न ३ बजे सकिने छ । बागमती प्रदेशअन्तर्गतका उपनिर्वाचनमा नेकपा (एमाले)का तर्फबाट गृहमन्त्री रामबहादुर थापा, स्वतन्त्र डा खिमलाल देवकोटा र नेपाल मजदूर किसान पार्टीबाट कृष्णगोपाल तामाङ प्रतिस्पर्धा गर्दै छन् । देवकोटा एमाले माधव नेपाल समूह, माओवादी केन्द्र र कांग्रेसको तर्फबाट साझा उम्मेदवार बनेका हुन् । निर्वाचनका लागि गृहमन्त्री थापासहित एमाले नेता कृष्णगोपाल श्रेष्ठ, गोकुलप्रसाद बाँस्कोटा, कृष्णबहादुर राईलगायत नेता आज हेटौंँडा पुगिसकेका छन् ।"
सातै प्रदेशमा अस्थायी अस्पताल बनाउन कांग्रेसको माग,"काठमाडौं : प्रमुख प्रतिपक्षी दल नेपाली कांग्रेसले कोरोना भाइरस संक्रमितको उपचारका लागि सातै प्रदेशमा तत्काल अक्सिजन, सघन उपचार कक्ष र भेन्टिलेटर शैय्या सहितका अस्थायी अस्पताल बनाउन माग गरेको छ। कांग्रेस संसदीय दल कार्यसमितिको बुधबार बसेको बैठकले कोरोना उपचार र नियन्त्रणमा सरकारलाई गम्भीर बन्न आग्रह गर्दै संक्रमितको उपचारमा राज्यको सम्पूर्ण शक्ति र निकायलाई परिचालन गर्न माग गरेको हो। बैठकले मुलुकभरका अस्पतालमा आवश्यक मात्रामा शैय्या, अक्सिजन, सघन उपचार कक्ष शय्या र भेन्टिलेटरको व्यवस्थापन गर्न तथा सबैलाई तत्काल कोरोनाविरुद्धको खोप लगाउने व्यवस्था गर्न सरकारलाई आग्रह गर्ने निर्णय गरेको प्रमुख सचेतक बालकृष्ण खाणले जानकारी दिए। कांग्रेसले कोरोनाको उपचारमा नेपाललाई आवश्यक स्वास्थ्य सामग्री तथा कोरोनाविरुद्धको खोप सहयोग गर्ने विदेश, अन्तरराष्ट्रिय संघसंस्था र सहयोगीलाई धन्यवाद दिँदै थप सहयोगका लागि आह्वान गरेको छ। साथै बैठकले कोरोना उपचार र नियन्त्रणको व्यवस्थापनमा स्थानीय तहले गरेको कामको सराहना गर्दै प्रदेश र संघीय सरकारलाई स्थानीय तहलाई थप अनुदानकोे व्यवस्था गर्न माग गरेको खाणले बताए। बैठकले कोरोनाको उपचार र नियन्त्रण तथा व्यवस्थापनका क्रममा अग्रपङ्क्तिमा रहेर चिकित्सक, स्वास्थ्यकर्मी, नर्स, सरसफाइकर्मी, सुरक्षाकर्मी, सञ्चारकर्मीलगायतले महत्वपूर्ण भूमिका निर्वाह गरेकामा धन्यवाद दिँदै उच्च मनोबल बढाउनका लागि सरकारको ध्यानाकर्षण गराएको छ। कांग्रेसले कोरोना रोकथामका लागि लागु गरिएको निषेधाज्ञाका कारण मारमा परेका दैनिक ज्यालादारी गर्ने मजदूर, रोजगारी गुमाएका व्यक्ति र मारमा परेका व्यवसायीलाई उचित राहतको व्यवस्था गर्न सरकारसँग माग गरेको प्रमुख सचेतक खाणले जानकारी दिए। बैठकले बिहीबार हुने राष्ट्रियसभाको उपनिर्वाचनका पूर्वसन्ध्यामा प्रधानमन्त्रीले वक्तव्य सार्वजनिक गर्दै मत मागेकोप्रति भने कांग्रेसले आपत्ति जनाएको छ। कांग्रेसले निर्वाचन आचारसंहिता उल्लंघन गर्ने जोसुकैलाई कारवाहीका लागि निर्वाचन आयोगको ध्यानाकर्षण गराएको छ। कांग्रेसले बिहीबार सभापति शेरबहादुर देउवाका नेतृत्वमा प्रधानमन्त्री केपी शर्मा ओलीलाई भेटेर कोरोना उपचार र नियन्त्रणमा सरकारलाई गम्भीर बन्नका लागि ध्यानाकर्षण गराउने भएको छ।"
भक्तपुरमा २४ घन्टाभित्र १४ संक्रमितको मृत्यु,"भक्तपुर : भक्तपुरमा कोरोना भाइरस संक्रमणको कारण गएको २४ घन्टामा १४ जनाको मृत्यु भएको छ। यो मृत्यु हालसम्मकै सबैभन्दा बढी मृत्यु हो। स्वास्थ्य कार्यालय भक्तपुरका अनुसार १० जना पुरुष र ४ जना महिला गरी १४ जना संक्रमितको मृत्यु भएको हो। कार्यालयका प्रमुख कृष्ण मिजारले यसअघि २४ घन्टाभित्र ९ जनासम्म संक्रमितको मृत्यु भएकोमा पछिल्लोपटक १४ जनाको मृत्यु भएको जानकारी दिए। उनका अनुसार मध्यपुर थिमि नपामा ३ पुरुष र २ महिला गरी ५ जना तथा सूर्यविनायक नपामा ३ पुरुष र एक महिला गरी ४ जना संक्रमितको मृत्यु भएको छ। त्यस्तै चाँगुनारायण नपामा ३ पुरुष र भक्तपुर नपामा एकएक महिला र पुरुष गरी २ जना संक्रमितको मृत्यु भएको प्रमुख मिजार बताउँछन्। यससँगै भक्तपुरमा कोरोना भाइरस संक्रमणका कारण मर्नेको संख्या २०५ पुगेको छ। जसमा पुरुष १३७ र महिला ६८ जना रहेका छन्। भक्तपुरका ४ नपामध्ये सबैभन्दा बढी मध्यपुर थिमिका ५४ जना पुरुष र २२ जना महिला गरी ७६ जना संक्रमितले ज्यान गुमाएका छन्। भक्तपुर नपाका ३४ पुरुष र २२ महिला गरी ५६ संक्रमितको मृत्यु हुँदा सूर्यविनायक नपाका ३४ पुरुष र १८ महिला गरी ५२ जनाले ज्यान गुमाएका छन्। यहाँ सबैभन्दा कम चाँगुनारायण नपाका १५ जना पुरुष र ६ जना महिला गरी २१ जना संक्रमितको मृत्यु भएको स्वास्थ्य कार्यालय प्रमुख मिजारले जानकारी दिए। संक्रमितको संख्या १७ हजार २०७ भक्तपुरमा हालसम्म संक्रमितको संख्या १७ हजार २०७ पुगेको छ। जसमा ९ हजार ४७३ जना पुरुष र ७ हजार ७३४ जना महिला रहेका छन्। यसमध्ये ६ हजार ८८८ जना पुरुष र ५ हजार ४३२ जना महिला गरी १२ हजार ३२० जना संक्रमित डिस्चार्ज भएका छन्। यो कुल संक्रमितको ७१५९ प्रतिशत हो। भक्तपुरमा सक्रिय संक्रमित भने ४ हजार ६८२ जना छन्। जसमा २ हजार ४४८ जना पुरुष र २ हजार २३४ जना महिला रहेका छन्। यहाँका ४ नपामध्ये सबैभन्दा बढी मध्यपुर थिमिमा एकहजार ४९३ जना सक्रिय संक्रमित रहेका छन्। सूर्यविनायकमा एकहजार ३७९ जना, भक्तपुरमा ८३२ जना र चाँगुनारायण नपामा ५७९ जना सक्रिय संक्रमित छन्। सक्रिय संक्रमितमध्ये १४३ पुरुष र ११५ महिला गरी २५८ जना संक्रमित अस्पताल तथा नपाको आइसोलेसनमा उपचाररत छन्। यहाँका २ हजार ३०५ जना पुरुष र २ हजार ११९ जना महिला गरी ४ हजार ४२४ जना सक्रिय संक्रमित होम आइसोलेसनमा रहेको स्वास्थ्य कार्यालयले जनाएको छ।"
प्रधानमन्त्रीलाई कारवाही गर्न निर्वाचन आयोगलाई प्रचण्डको आग्रह,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले निर्वाचन आचारसंहिता उलंघन गरेको भन्दै प्रधानमन्त्री केपी ओलीलाई कारवाही गर्न निर्वाचन आयोग समक्ष आग्रह गरेका छन् । ओली नेकपा (एमाले)को अध्यक्ष मात्र नभएर नेपाल सरकारको प्रधानमन्त्रीसमेत भएकाले मौन अवधिमा अमुक उम्मेदवारलाई विजयी गराउन मतदातालाई वक्तव्य निकालेर धम्की दिएको भन्दै प्रचण्डको सचिवालयले यस्तो आग्रह गरेको हो । प्रचण्डका प्रमुख स्वकीय सचिव जोखबहादुर महराले विज्ञप्ति सार्वजनिक गर्दै निर्वाचन आयोगसमक्ष प्रधानमन्त्रीलाई कारवाही गर्न अनुरोध गरेका हुन्। प्रधानमन्त्रीको वक्तव्यले आचारसंहितको गम्भीर उलंघन भएको ठहर विज्ञप्तिमा गरिएको छ । मौन अवधिमा सार्वजनिक वक्तव्य मार्फत अमूक उम्मेद्वारलाई विजयी गराउन आग्रह गर्दै मतदातालाई दिएको धम्कीले आचारसंहिताको गम्भीर उलङ्घन भएको छ, महराले सार्वजनिक गरेको विज्ञप्तिमा भनिएको छ, यस्तो स्थितिमा हुने निर्वाचन स्वच्छ र निष्पक्ष हुने कसरी अपेक्षा गर्न सकिन्छ ? प्रधानमन्त्रीको यस कार्यको निन्दा र भत्र्सना गर्दै आवश्यक कारवाहीका लागि निर्वाचन आयोग समक्ष आग्रह गर्दछु। विज्ञप्तिमा जेठ ३ गते राति १२ बजेदेखि मौन अवधि सुरु भएको विषयमा निर्वाचन आयोगले सचेत गराएकोसमेत उल्लेख गरिएको छ ।"
नेपालमा पनि सेल्फी विथ डटर अभियान,"काठमाडौं : लैंगिक समानताका लागि नेपालमा पनि (सेल्फी विथ डटर) अभियान सुरु भएको छ। भर्चुअल कार्यक्रममार्फत नेपालमा सेल्फी विथ डटर अभियान सुरु गरिएको हो। छिमेकी भारतका सुनिल जगंलानले सुरु गरेको अभियानले भारतमा आन्दोलनकै रुप लिएको छ। यस अभियानमा सहभागी हुनका लागि आआफ्नो छोरीसँग सेल्फी खिचेर सामाजिक सञ्जालमा ह्यासट्याग  सेल्फी विथ डटर भनेर राख्नुपर्नेछ। महिला सशक्तिकरण तथा लैगिंक समानताको मूलमर्म बोकेको यो अभियान सेल्फी विथ डटर फाउण्डेसन, भारत र नेपाल इन्टरनेट फाउण्डेसनको संयुक्त रुपमा भर्चुअल कार्यक्रम गर्दै सुरु भएको हो। भर्चुअल कार्यक्रम नेपालको तर्फबाट कक्षा आठमा अध्ययनरत तजैना श्रेष्ठ र भारतको तर्फबाट कक्षा ९ मा अध्ययनरत अवनेशी श्रीमलको अध्यक्षतामा सुरु गरिएको थियो। कार्यक्रममा नेपाल इन्टरनेट फाउण्डेसनका अध्यक्ष विक्रम श्रेष्ठले नेपालमा अझै पनि छाउपडी लगायतका महिला विभेदकारी प्रथा रहेको भन्दै अभियानले छोरीहरुको महत्व र अधिकार सुनिश्चित गर्ने बताए। यो अभियानमा सहभागी भएका सेल्फीलाई छनोट गरेर पुरस्कृत पनि गरिनेछ। प्रथम हुनेले सिल्ड, सेल्फी विथ डटरको प्रमाणपत्रसहित २१ हजार रुपैयाँ, दोस्रोलाई सिल्ड, सेल्फी विथ डटरको प्रमाणपत्रसहित ११ हजार रुपैयाँ र तेस्रोलाई सेल्फी विथ डटरको प्रमाणपत्रसहित ५ हजार एक सय रुपैयाँ प्राप्त गरिने आयोजकले बताएका छन्।"
विदेशीलाई स्वदेश फर्कने वातावरण निर्माण गर्न माग,"काठमाडौं : नेपाल एसोसिएशन अफ टुर एन्ड ट्राभल एजेन्ट्स (नाट्टा) ले नेपाल भ्रमणमा आएका विदेशी नागरिकलाई आफ्नो देश फर्कने वातावरण निर्माण गर्न सरकारसँग माग गरेको छ। नाट्टाका कार्यवाहक अध्यक्ष विनय बस्नेतले मङ्गलबार विज्ञप्ति जारी गरी नयाँ भेरियन्टसहित दोस्रो चरणको कोरोना सङ्क्रमणले आन्तरिक तथा अन्तर्राष्ट्रिय उडान बन्द हुँदा विदेशी पर्यटक अलपत्र परेको भन्दै स्वदेश फर्कने वातावरण निर्माण गर्न सरकारसँग माग गरेका हुन्। नेपाल आएका विदेशी पर्यटक आफ्नो भ्रमण सम्पन्न गरी आफ्नो गन्तव्यमा जानलाई रोकिएको अवस्थामा त्यस्ता पर्यटकको विवरण सङ्कलन गरी यसै आधारमा आवश्यक गन्तव्यको पहिचान गरी कम्तीमा प्रत्येक साता दुईतीनवटा नियमित उडान गर्नुपर्छ, नाट्टाका कावा अध्यक्षद्वारा जारी विज्ञप्तिमा भनिएको छ। नाट्टाले मे २५ देखि नियमित उडानका लागि अनुमति प्रदान गर्न, नियमित उडानबाट आवतजावत गर्ने विदेशी तथा नेपाली नागरिकलाई कोरोना सङ्क्रमणलाई दृष्टिगत गरी पूर्ण रुपमा स्वास्थ्य मापदण्ड लागू गराउन आग्रहसमेत गरेको छ। चार्टर उडानमा अत्यधिक हवाई भाडा महङ्गो भएको भन्दै नाट्टाले अन्तरराष्ट्रिय गन्तव्यका लागि चार्टर उडान अनुमति प्रदान नगर्न सरकारको ध्यानाकर्षण गराएको छ। रासस"
सरकारी जग्गा संरक्षण गर्न खोज्दा उदयपुरमा तोडफोड र झडप,"उदयपुर : सरकारी जग्गा संरक्षण गर्न खोज्दा बुधबार उदयपुरको कटारी नगरपालिकाका मेयरसहित जनप्रतिनिधि, कर्मचारीको घर, सवारीसाधन र इलाका प्रशासन कार्यालय तोडफोड भएको छ। वडानम्बर ४ जहडीमा रहेको सरकारी जग्गा अतिक्रमण गरी स्थानीयले बनाएको घर भत्काउनेक्रममा उत्तेजित भीडले मेयर ज्ञानेन्द्र श्रेष्ठ, उपमेयर भीमकुमारी राउत, वडाध्यक्ष कृष्णराज दनुवार, इन्जिनियर ओम मिश्रको घर, इलाका प्रशासन कार्यालय र मदन भण्डारी राजमार्गको साइड अफिसले प्रयोग गरेको घरमा तोडफोड गरेका हुन्। नेपाल सरकारको नाममा रहेको कटारी ४ को कित्ता नम्बर १०८ र ७८ को २ बिघा १४ कठ्ठा जग्गा स्थानीय सन्तबहादुर सुनवार, बालकृष्ण थापा, सुवास दनुवारको नेतृत्वमा रहेको भूमाफियाको समूहले रातारात धमाधम घर बनाउन थालेपछि संरक्षण गर्न खोज्दा घरमा तोडफोड भएको मेयर श्रेष्ठले बताए। सरकारी जग्गामा सुनुवारले एउटा मात्र पक्की घर बनाउँदै गर्दा हामीले पटकपटक छलफल गरी रोक्न आदेश दियौं, उनले भने, मौखिक र लिखितरुपमा धेरै पटक भन्दा पनि सुनवाइ नभएपछि डोजर लगउन बाध्य भयौँ। जग्गा संरक्षणका लागि अख्तियार दुरुपयोग अनुसन्धान आयोग, जिल्ला प्रशासन कार्यालयबाटसमेत पत्रचार भएपछि नगर कार्यपालिकाको बैठकमा छलफल पश्चात संरक्षण गर्ने निर्णय भएको उनले बताए।सरकारी जग्गा अतिक्रमण गरेर सुनवारले दुई तले एउटा पक्की घर र ५ वटा टहरा बनाएको मेयर श्रेष्ठले बताए। भित्रभित्रै जग्गा विक्री हुने गरेको र धमाधम घर बनाउन थालेको सूचना पाएपछि नगरपालिकाले पटकपटक पत्राचार गरेको जनप्रतिनिधिको भनाइ छ। घर भत्काएसँगै झण्डै एक सय जनाको संख्यामा निस्किएको उत्तेजित भीडले मेयर, उपमेयर, वडाध्यक्ष, नगरपालिका र प्रशासन कार्यालयको घरको झ्यालमा ढुंगामुढा गरी तोडफोड गरेका हुन्। तोडफोडबाट मेयरले चढ्दै आएको नयाँ टोइटा गाडी, छोराले प्रयोग गर्ने मोटरसाइकल, डोजर, दमकल, इलाका प्रशासन कार्यालयको स्कार्पियो गाडी, उपमेयरका श्रीमानले चढ्दै आएको स्कुटर, मोटरसाइकल, घरका सिसाहरु फुटेको नगरपालिकाका सूचना अधिकारी ओम मिश्रले जानकारी दिए। उपमेयर भिमकुमारी राउतले सरकारी जग्गा संरक्षण गर्दा आफ्ना निजी सम्पती र सरकारी सम्पत्तिमाथि तोडफोड भएको बताइन्। उनले जग्गा संरक्षणका लागि नगरपालिकाले सबै प्रक्रिया पुरा गरेको बताइन्। जनप्रतिनिधिविरुद्ध नारावाजीसहित निस्किएको भीड नियन्त्रणका लागि स्थानीय प्रहरीलाई हम्मेहम्मे परेको थियो। प्रहरीलेस्थिति नियन्त्रणका लागि अश्रु ग्यास प्रहार गरेको छ। जिल्ला प्रहरी कार्यालयका एसपी भीमबहादुर दाहालले अश्रुग्यास छोडेपछि स्थिति नियन्त्रणमा आएको बताए। प्रमुख जिल्ला अधिकारी तुलसीराम सेडाईले इलाका प्रहरी कार्यालयबाट खटिएको टोलीबाट मात्र स्थिति नियन्त्रणमा नआएपछि जिल्लाबाट थप सुरक्षाफौज पठाइएको बताए। उनले सरकारी जग्गा संरक्षण दायित्व राज्यको भएकाले कुनै सम्झौता नहुने बताए। उनले थप सुरक्षाकर्मी परिचालन गरेर भए पनि स्थिति नियन्त्रणमा लिने बताए। उता स्थानीयले भने निषेधाज्ञाको समयमा मेयरको आदेशमा डोजर लगाएर घर भत्काएकाले प्रतिकार गरेको बताएका छन्। कटारी नगरपालिका ४ मा रहेको सरकारी जग्गा अतिक्रमण गरी सन्तबहादुर सुनवारले बनाएको दुई तले पक्की घर। तस्बिर : अन्नपूर्ण"
विजयपुर अस्पतालमा कोभिड उपचारका लागि १० बेड तयार,"धरान : सुनसरीको धरानमा सञ्चालनमा रहेको एक सय बेडको विजयपुर अस्पतालमा कोभिडको उपचारका लागि १० बेड छुट्याइएको छ। सरकारले देशभरका सबै अस्पताललाई कोभिड बेड सञ्चालन गर्न निर्देशन दिएसँगै विजयपुर अस्पतालले बेड तयार गरेको हो। कोभिड अस्पतालमा चाहिने आवश्यक सामग्रीको व्यवस्थापन पुरा गरी बुधवारदेखि कोभिड अस्पताल सञ्चालन गरिएको विजयपुर अस्पतालका निर्देशक प्रभाव खतिवडाले जानकारी दिए। उनले बिरामीको आवश्यकता अनुसार विस्तारै २० बेडसम्म विस्तार गर्न सकिने बताए। विजयपुर अस्पतालले कोभिड अस्पताल संचालनमा ल्याएसँगै कोराना संक्रमित बिरामीलाई भर्ना गरी उपचार सुरु गरिएको छ। संक्रमितको उपचारका लागि चिकित्सक, नर्स र स्वास्थ्यकर्मीको डिउटी तालिका तयार गरी परिचालन गरिएको निर्देशक खतिवडाले बताए। धरानमा बीपी कोइराला स्वास्थ्य विज्ञान प्रतिष्ठानमा मात्र कोभिड अस्पताल सञ्चालनमा थियो। विजयपुर अपतालमा पुनः अर्को कोभिड अस्पताल संचालन भएसँगै धरानवासीलाई उपचारका लागि विराटनगर जाने बाध्यता कम हुने भएको छ। अक्सिजन बेडसहित सञ्चालनमा ल्याइएको कोभिड अस्पतालमा भर्ना भएका बिरामीहरुलाई एचडीयू बेड, आईसीयू बेड र भेण्टिलेटर बेडको पनि सुविधा प्रदान गरिने छ। धरानका मेयर तिलक राईले विजयपुर अस्पतालले कोभिड उपचार सुरु भएसँगै धरानवासीलाई धेरै राहत मिलेको बताए"
मौन अवधिमा प्रधानमन्त्रीको वक्तव्य आएपछि निर्वाचन आयोगको ध्यानाकर्षण,"काठमाडौं : निर्वाचन आयोगले मौन अवधिमा चुनावी प्रचार प्रसार गर्नु आचारसंहिता विपरीत भएको उल्लेख गरेको छ। बुधबार प्रधानमन्त्री केपी ओलीले बागमती प्रदेशमा हुन लागेको राष्ट्रियसभाको उपनिर्वाचनका उम्मेदवार रामबहादुर थापाको पक्षमा विज्ञप्ति सार्वजनिक गर्दै मत मागेपछि आयोगले यस्तो विज्ञप्ति सार्वजनिक गरेको हो। आयोगले राष्ट्रियसभा उपनिर्वाचनका लागि जेठ ३ गते राति १२ बजेदेखि मौन अवधि सुरु भइसकेको अवस्थामा वक्तव्य, विज्ञप्ति निकालेर प्रचारप्रसार गर्नु र मत माग्नु आचारसंहिता विपरित भएको भन्दै ध्यानाकर्षण भएको बताएको हो। आयोगले अनुरोध गर्दागर्दै पनि केही व्यक्तिहरुले आचारसंहिता विपरीत वक्तव्य दिने, प्रेस विज्ञप्ति निकाल्ने, प्रकाशन तथा प्रसारण गर्ने र केही सञ्चार माध्यमहरुले उम्मेदवारको जीत हारको पूर्वानुमानका सामग्रीहरु प्रसार गर्ने तथा विभिन्न व्यक्तिहरुको अन्तर्वार्ता लिने जस्ता गतिविधिहरु गरेको देखिएकोले यसतर्फ आयोगको गम्भीर रुपमा ध्यानाकर्षण भएको छ, आयोगका प्रवक्ता राजकुमार श्रेष्ठले सार्वजनिक गरेको विज्ञप्तिमा भनिएको छ, निर्वाचनको सिलसिलामा राजनीतिक दल, सार्वजनिक निकाय तथा सञ्चार माध्यमलगायतले पालना गर्नुपर्ने आचारसंहिता समेत लागू भइसकेको सन्दर्भमा आचारसंहिता विपरितका यस्ता क्रियाकलापले निर्वाचनको स्वच्छता र विश्वसनीयताप्रति नै आघात पार्ने कुरा स्पष्ट नै छ। माधव नेपालले गृहमन्त्री थापालाई भने तपाईंलाई सहयोग गर्न सक्दिन बादललाई भोट माग्दै प्रधानमन्त्रीले भने पार्टी निर्णयविरुद्ध कोही गए स्वीकार्य हुनेछैन आयोगले आचारसंहिता विपरीतका कार्य गर्ने व्यक्ति वा संस्थालाई कानुन बमोजिम कारवाही गर्न सक्ने कुरासमेत अवगत गराएको छ। एकातिर आयोगले आचारसंहिता पालना गराउन सकेन भनेर आलोचना भएको र अर्कोतिर मौन अवधिमा चुनावी प्रचारप्रसार भएको भन्दै आयोगले आपत्तिसमेत जनाएको हो। आयोगले आचारसंहिता विपरित काम गर्नेको अभिलेखसमेत आयोगले राख्ने उल्लेख गरेको छ। एकातर्फ आयोगले निर्वाचन आचारसंहिता कडाइका साथ लागू गर्न नसक्ने भनी आलोचना पनि गर्ने र अर्कोतर्फ आफै आचारसंहिता विपरीतका गतिविधिमा संलग्न हुनु कुनै पनि दृष्टिकोणबाट स्वीकार्य हुँदैन, प्रवक्ता श्रेष्ठले सार्वजनिक गरेको विज्ञप्तिमा थप भनिएको छ, अतः निर्वाचन आचारसंहिता विपरीतका कार्य गर्ने व्यक्ति वा संस्थालाई आयोगले कानुन बमोजिम कारवाही गर्न सक्ने कुरा प्रष्ट गर्दै यसरी आचारसंहिता विपरीत कार्य गर्नेको अभिलेख राख्ने व्यहोरासमेत जानकारी गराइन्छ।"
क्यान्सर जितेका मल्ल कोरोनासँग हारे,"स्याङजा : नेपाली कांग्रेस स्याङ्जाका महासमिति सदस्य, पूर्वजिल्ला कोषाध्यक्ष एवं निर्माण व्यवसायी गजिन्द्रप्रकाश मल्लको ७४ वर्षको उमेरमा निधन भएको छ। उनी स्याङजाबाट निर्वाचित गण्डकी प्रदेश सांसद भागवतप्रकाश मल्लका पीता हुन्। केहीदिनअघि कोरोना संक्रमण पुष्टिपछि पोखरास्थित गण्डकी मेडिकल कलेजको आइसीयूमा उपचाररत उनको मंगलबार निधन भएको हो। उनकी श्रीमतीको सोही अस्पतालमा उपचार भइरहेको छ। उनको स्वास्थ्यअवस्था सुधारोन्मुख देखिएको पारिवारिक स्रोतले जनाएको छ। निरंकुश शासन व्यवस्थाविरुद्ध नागरिकका स्वतन्त्रताका पक्षमा आवाज उठाउँदा पटकपटक जेल परेका थिए। तत्कालिन प्रतिवन्धित अवस्थामा पनि कांग्रेसको संगठन विस्तारमा उनको महत्वपूर्ण योगदान छ। राजनीतिसँगै उनी निर्माण व्यवसायी हुन्। उनी निर्माण व्यवसायी संघ स्याङजाका संस्थापक अध्यक्ष एवं हाल केन्द्रीय सदस्य थिए। उनी २ पटकसम्म जिल्ला विकास समितिको सदस्य भए। नेपाली कांग्रेसका तर्फबाट साविक स्याङ्जा क्षेत्र नं ३ को समानुपातिक उम्मेदवार हुन् उनी। पछिल्ला डेढ वर्षदेखि उनी शारीरिकरुपमा अस्वस्थ्य थिए। त्यतिबेला क्यान्सर र दुई साताअघि प्रोष्टेट जितेका थिए। तर, अहिले कोरोनासँग भने पराजित भए। मल्लका श्रीमती, ३ छोरा, एक छोरी र नाती नातिना छन्। साविक सेखाम गाउँ विकास समिति हाल चापाकोट नगरपालिका ५ स्थित उनको जन्मथलो हो। प्रजातन्त्रको वहालीपछि २०४६२०४७ पछि सपरिवार उनी पुतलीबजार नगरपालिका १ स्थित प्रगतीनगरमा बस्दै आएका थिए। नेपाली कांग्रेसको निष्ठावान, कर्तव्यनिष्ठ एवं कर्मठ योद्धाको निधनले आफूलगायत सिंगो कांग्रेस पार्टीलाई दु:खी र अपूरणीय क्षति पुगेको स्याङजा कांग्रेसका कार्यवाहक सभापति बुद्धिबहादुर राना (कुमार)ले प्रेस विज्ञप्तिमार्फत जानकारी गराए। उनको स्याङ्जाको रामनदीधाम राम्दीस्थित कालीगण्की नदी किनारमा बुधबार बिहान हिन्दु परम्पराअनुसार अन्त्येष्टि गरिएको छ।"
नवलपरासीमा शसस्त्र प्रहरीको गोली लागेर घाइते युवाको मृत्यु,"परासी : सशस्त्र प्रहरीको गोली लागि घाइते भएका युवकको मृत्यु भएको छ । पश्चिम नवलपरासीको भारतीय सीमावर्ती नाकामा बुधबार स्थानीय र शसस्त्र प्रहरीबीच झडप हुँदा प्रतापपुर गाउँपालिका६ का २३ वर्षीय अविनाश राजभर घाइते भएका थिए । घाइते राजभरको सहिद स्मृति अस्पताल चौपातामा उपचार हुन नसकेपछि बुटवल सिटी अस्पतालमा पुर्याएको थियो । उपचारका क्रममा उनको अस्पतालमा मृत्यु भएको जिल्ला प्रहरी कार्यालयका प्रवक्ता नायब उपरीक्षक राजु लामाले बताए । उनको तिघ्रामा गोली लागेको प्रहरीले जनाएको छ । भारतीय सीमा क्षेत्रको सुस्ता गाउँपालिका५स्थित नथुई नाका ( वनकट्टी)बाट भारततर्फ जान आएका स्थानीयलाई नाकामा खटिएका सशस्त्र प्रहरीले रोकेका थिए । सुरुमा ५७ जनाको समूहमा जान आएका व्यक्तिहरुसँग शसस्त्र प्रहरीको भनाभन भएको थियो । त्यसपछि उनीहरुले गाउँबाट ५०६० जनाको समूह बोलाई टोलीमाथि ढुंगा मुढा प्रहार गरेपछि झडप भएको सशस्त्र प्रहरी बल नेपाल नं २६ गण हेडक्वाटर पश्चिम नवलपरासीका उपरीक्षक महेश अधिकारीले बताए । 'भीड नियन्त्रण गर्न सुरुमा अश्रु ग्यास प्रहार गरिएको थियो । तर भीड अझ उग्र हुँदै आक्रमणमा उत्रिएपछि बाध्य भएर १ राउण्ड गोली चलाइएको हो, ' प्रमुख जिल्ला अधिकारी धर्मेन्द्र मिश्रले भने । भीडले आक्रमण गर्दा नाकामा खटिएका सशस्त्र नायब निरक्षक (सई) शंकर बुढाथोकी घाइते भएको र उनको टाउकोमा गम्भीर चोट लागेको शसस्त्र प्रहरीले जनाएको छ । जिल्लामा निषेधाज्ञालाई थप कडाई गर्दै सीमावर्ती क्षेत्रमा निगरानी बढाइएको छ । तर पनि स्थानीय नाकाबाट लुकिछिपी आउजाउ गर्ने गरेका छन् ।"
"लमजुङमा भूकम्प, दर्जनौं घर भत्किए, केही स्थानीय घाइते (फोटोफिचर)","बेसीसहर : लमजुङमा बुधबार बिहान २ पटकसम्म गएको भूकम्पमा दर्जनौं घरकटेराहरु भत्किनुका साथै केही स्थानीय घाइते भएका छन् । मस्र्याङ्दी गाउँपालिकाको भुलभुले केन्द्रविन्दु बनाएर बिहान ५ बजेर ४२ मिनेटमा ५ दशमलव ८ र ८ बजेर २६ मिनेटमा ५ दशमलव ३ रेक्टरस्केलको भूकम्प गएको हो । भूकम्पको केन्द्रविन्दु मस्र्याङ्दी गाउँपालिकाका घरहरूमा बढीजसो क्षति पुगेको छ । गाउँपालिका अध्यक्ष अर्जुन गुरुङका अनुसार सवै वडामा भूकम्पले क्षति पुर्याएको । दर्जनौं घरहरु भत्किएको गुरुङले बताए । प्रमुख जिल्ला अधिकारी होमप्रसाद लुइँटेलका अनुसार घर भत्किँदा बेंसीसहर नगरपालिका६ चनौटेकी ३६ वर्षीया उमा गुरुङ र बेंसीसहर११ रामचोकबेंसीकी ८७ वर्षीया खोपकुमारी पाण्डे घाइते भएका छन् । दुवैजनाको जिल्ला अस्पताल लमजुङमा उपचार भइरहेको उनले छ । भूकम्पले घर भत्किदा मस्र्याङ्दी गाउँपालिका६ ठूलीबेंसीमा २२ वर्षीय गोविन्द अधिकारी घाइते भएका छन् । उनलाई थप उपचारका लागि जिल्ला अस्पताल बेंसीसहर लगिएको छ ।डीएसपी गंगाबहादुर थापाले केही घर भत्किएको र केही घाइते भएको जानकारी आएपनि सबै विवरण आइनसकेको बताए । भूकम्पपछि भाग्दा रेडियो मस्र्याङ्दीकी पत्रकार खुसी गुरुङ घाइते भएकी छन् । प्रहरीका अनुसार दोस्रोपटकको भुकम्पका कारण दोर्दीमा १ जना, बेसीसहरमा १ महिला घाइते भएकी छन् । भूकम्पले मस्र्याङ्दी३ खुदी तरापुका बासुदेव खत्री, मस्र्याङ्दी९ को राधा अधिकारीको पूर्णरुपले क्षति भएको छ । मस्र्याङ्दी कार्यपालिका सदस्य कृष्णकुमारी गुरुङका अनुसार वडा नं। ८ रिङट्याङमा २६ घरमा क्षति पुगेको छ । २ घर पूर्णरुपमा क्षति भएको उनले बताइन् । मस्र्याङ्दीका पूराना घर र कटेरामा क्षति भएको छ । भूकम्पको पराकम्प आइरहेकाले स्थानीय घरभित्र बस्न सकेका छैनन् ।"
महामारीमा पनि रोकिएन काठ तस्करी,"बर्दिबास : दशवटा साइकलमा तस्करी गरी लैजाँदै गरेको अवैध ढंगले काटेको सालको ४० क्वीफिट काठ महोत्तरीको बर्दिबास नगरपालिका८ हात्तिलेटबाट बरामद गरिएको छ । सागरनाथ वन विकास परियोजनाको हात्तिलेट युनिटको १० नम्बर पलोटबाट तस्करले कटान गरी लाजाँदै गरेको १० थान बहुमूल्य सखुवाको गोलिया मंगलबार राति बरामद गरिएको हो । डिभिवन वन कार्यालय महोत्तरीको सशस्त्र वन सुरक्षा शाखा माइस्थानका रेन्जर सन्तोष कुमार यादव र सागरनाथ वन विकास परियोजना हात्तिलेट शाखाका रेन्जर सोमारी चौधरीको संयुक्त गस्ती टोलीले काठ नियन्त्रणमा लिएका हुन् ।वन गस्ती टोलीलाई देखेपछि काठ तस्कर फरार भएका थिए । यसैबीच बर्दिबास १ गालटार टोलमा अवैध रुपमा संचालन गरिएको फर्निचरमा वन कार्यालयले छापामारी गरेको छ । त्यहाँबाट काठ चिरानमा प्रयोग गरिएको २ थान विधुतीय मोटर, र ७ क्वीफिट सालको चिरान काठ बराममद गरेको छ । कोरोना महामारी नियन्त्रण गर्न गरिएको निषेधाज्ञाले वन क्षेत्रका बाटोघाटोमा चहलपहल पातलिएपछि तस्करले वन क्षेत्रबाट काठ तस्करी, वनजन्तुको चोरी सिकारी गर्न थालेका छन् ।"
बादललाई भोट माग्दै प्रधानमन्त्रीले भने पार्टी निर्णयविरुद्ध कोही गए स्वीकार्य हुनेछैन,"काठमाडौं : नेकपा एमालेका अध्यक्ष एवम् प्रधानमन्त्री केपी ओलीले गृहमन्त्री रामबहादुर थापा 'बादल'लाई राष्ट्रियसभामा मतदान गर्न आग्रह गरेका छन्। बुधबार अपिल सार्वजनिक जारी गर्दै प्रधानमन्त्री ओलीले बादललाई मतदान गर्न पार्टी पंक्तिलाई अपिल गरेका हुन् । बिहीबार राष्ट्रियसभा सदस्यको रिक्त पदका लागि निर्वाचन हुँदैछ। 'बादल नेपाली कम्युनिस्ट आन्दोलनका एकजना वरिष्ठ नेता हुनुहुन्छ। उहाँको जितले नेपाली कम्युनिष्ट आन्दोलनलाई एकता बनाउन बल पुर्याउनेछ,' उनले भनेका छन्, 'तसर्थ, यस निर्वाचनमा एकतावद्ध भएर आफ्नो पार्टीका उम्मेदवारलाई विजय बनाउनु हुन आग्रह गदर्छु।' ओलीले पार्टीको निर्यणको विपक्षमा उभिएर मत खसाउने जस्ता विषय पार्टीमा कल्पना बाहिरको कुरा भएको भन्दै यसो गरेको पाइएमा स्वीकार्य नहुने बताएका छन्। 'पार्टीको आधिकारिक उम्मेदवारविरुद्ध उम्मेदवारी दिइनु लाखौँ जनताको हृदयमा रहेको निर्वाचन चिन्हलाई अवमूल्यन गर्नु र पार्टी निर्णयको विपक्षमा उभिएर मत खसाउने जस्ता विषय हाम्रो जस्तो पार्टीमा त कल्पना भन्दा बाहिरको कुरा हो', ओलीले अपिलमा भनेका छन्, 'यस्ता प्रवृत्ति बहुदलीय शासन प्रणाली अपनाउने कुनै पनि पार्टीलाई स्वीकार्य या क्षम्य हुनै सक्दैन।' २०७४ सालको निर्वाचनमा बादल नेकपा माओवादी केन्द्रबाट राष्ट्रियसभा सदस्य निर्वाचित भएका थिए। उनी नेकपा एमाले प्रवेशसँगै माओवादीले कारवाही गरेपछि पदमुक्त भएका हुन्।"
मल्लको निधनप्रति देउवाले गरे दुःख व्यक्त,"काठमाडौं : नेपाली कांग्रेसका सभापति शेरबहादुर देउवाले पार्टीका ज्येष्ठ राजनीतिज्ञसभाका सदस्य, महासमिति सदस्य एवं गण्डकी प्रदेशसभा सदस्य भागवतप्रकाश मल्लका पिता गजिन्द्रप्रकाशको निधनप्रति दुःख गरेका छन्। सभापति देउवाले बुधबार शोक वक्तव्यर्फत मल्लको निधनको खबरले आफूलाई मर्माहत बनाएको उल्लेख गर्दै उनको आत्माको चिरशान्तिको कामनाका साथ शोकसन्तप्त परिवारजनमा समवेदना प्रकट गरेका छन्। मल्ल जिल्ला विकास समिति स्याङ्जाका पूर्वसदस्यसमेत हुन्। उनको मंगलबार निधन भएको हो। मल्लले कांग्रेसको सङ्गठन निर्माण र नेपालका लोकतान्त्रिक आन्दोलनमा महत्वपूर्ण योगदान पुर्याएको उल्लेख गर्दै सभापति देउवाले उनको निधनबाट पार्टीले अग्रज अनुभवी व्यक्तित्वलाई गुमाएको बताएका छन् । सामाजिक र विकास निर्माणका क्षेत्रमा समेत मल्लको सक्रिय योगदान थियो ।"
हमास विद्रोहीको क्षमता वर्षौँपछाडि धकेलिदिएको इजरायलको दाबी,"इजरायलले नौ दिनदेखि लगातार बमबारी गरेका कारण गाजास्थित हमास विद्रोहीको क्षमता वर्षौँपछाडि धकेलिएको इजरायलका प्रधानमन्त्री बेन्जामिन नेतान्याहुले दाबी गरेका छन्। त्यहाँ युद्धविराम गर्न अन्तर्राष्ट्रिय समुदायले अनुरोध गरिरहे पनि इजरेलले कारबाही जारी राखेको छ। मङ्गलवार दक्षिण इजरेलमा प्यालेस्टिनी विद्रोहीहरूले रकेट प्रहार गर्दा दुई विदेशी कृषि श्रमिक मारिएका छन्। इजरायलले गाजामा हवाई हमला जारी राखेको छ। वेस्ट ब्याङ्कमा रमल्लाह नजिकै भएको प्रदर्शनका बेला इजरायली प्रहरीसँगको झडपमा परी कम्तीमा तीनजना प्यालेस्टिनी मारिएका छन। सङ्घर्षविराम गराउन थालिएका कूटनीतिक पहलहरू सफल हुन सकेका छैनन्। संयुक्त राष्ट्रसङ्घको सुरक्षा परिषद्मा फ्रान्सले इजिप्ट तथा जोर्डनसँग मिलेर युद्धविरामका निम्ति एउटा मस्यौदा प्रस्ताव दर्ता गराएको छ। मङ्गलवार गाजामा सहायता सामग्री ढुवानी गर्न दिन इजरेलले केही क्षण सिमाना खोलिदिएको थियो। तर प्यालेस्टीनी विद्रोहीको रकेट र मोर्टर आक्रमण भएपछि सिमाना फेरि बन्द गरिएको छ। प्रधानमन्त्री नेतान्याहुका अनुसार गाजाको नियन्त्रण गर्दै आएको हमास समूहले अनपेक्षित प्रहार खेपिरहेको छ। सबै इजरेली जनताका निम्ति शान्ति बहाल नभएसम्म कारबाही जारी रहने उनले बताए।हालसम्म गाजामा १०० महिला र बालबालिकासहित २१५ जनाको ज्यान गएको त्यहाँको स्वास्थ्य मन्त्रालयले जनाएको छ। इजरायलमा दुई बालबालिकासहित १२ जनाको ज्यान गएको छ। इजरायलका अनुसार गाजामा मारिनेमध्ये १५० जना विद्रोही हुन्। हमासले लडाकुको हताहतीको आँकडा दिँदैन। अधिनस्थ वेस्ट ब्याङ्क तथा पूर्वी जेरुसलेममा कैयौँ प्यालेस्टिनीले गाजामा इजरेलको बमबारीको विरोधमा आयोजित आमहडतालमा सहभागिता जनाए। इजरायली अरब समुदाय बहुल बसोबास रहेको इजरेलभित्रको हाइफाजस्ता क्षेत्रमा पनि हडताल भएको थियो। सार्वजनिक सेवा, स्कूल तथा कैयन् व्यापारव्यवसाय बन्द रहे। कैयौँ ठाउँमा झडपहरू भएका थिए।"
कोरोना संकट : संक्रमित र कुरुवालाई तातोभात (फोटो फिचर),"पोखरा : कोरोना संक्रमण नियन्त्रण गर्न यति बेला कास्की जिल्ला लकडाउनमा छ। गण्डकी प्रदेशका ११ वटा जिल्लामात्र होइन अक्सिजन अभाव र बेड अभावमा काठमाडौं, बुटवल लगायत देशका विभिन्न सहरबाट पनि कोभिड बिरामी उपचार गर्न पोखरा आउने गरेका छन्। गत २४ घण्टामा गण्डकी प्रदेशमा १६ सय ३५ जनाको स्वाव परीक्षण भएकोमा ९५९ जनामा कोरोना संक्रमण देखिएको स्वास्थ्य निर्देशनालय गण्डकी प्रदेशले मंगलबार जारी विज्ञप्तिमा जनाइएको छ। कास्की जिल्लामा २ सहित गण्डकी प्रदेशमा गत २४ घण्टामा १५ जनाको मृत्यु भएको छ। होम आइसोलेसनमा ८९०९ जना बसेर उपचार गरिरहेका छन्। लकडाउनका कारण यातायात सेवा बन्द छ। अस्पताल वरपरका होटल रेष्टुरेण्ट पनि बन्द छन्। विभिन्न जिल्लाबाट स्वास्थ्य उपचार गर्न आएका बिरामी र कुरुवालाई खानाको समस्या परेको जानकारी आएपछि कोरोन संक्रमित र कुरुवाका लागि आइतबारदेखि तातोभात अभियान सुरु गरेको विवेकशील साझा पार्टीका प्रदेश सदस्य तथा अभियानका विभाग प्रमुख अशोक खड्काले जानकारी दिए। विवेकशील साझा पार्टी महानगर कमीटीद्वारा यो अभियान चलाइएको हो। अभियान अन्तर्गत दिनको एक पटक बेलुका अस्पतालमै गएर अभियान संचालकले खाना उपलब्ध गराउँदै आएका छन्। बेलुका दुई सय सेट दालभात, तरकारी, अण्डा, सलादको व्यवस्था गरिएको खड्काले सुनाए। यो अभियान पार्टीकै सदस्य साथीबाट पैसा उठाएर सुरु गरे पनि पछिल्लो समयमा विभिन्न सहयोगी मनहरुबाट चामल, दाल, आर्थिक, भौतिक रुपमा सहयोग प्राप्त हुन थालेको उनले बताए। कोरोना संक्रमण दर बढेपछि प्रदेशकै सबैभन्दा ठूलो सरकारी अस्पताल पश्चिमाञ्चल क्षेत्रीय अस्पतालमा उपचार गरिरहेका बिरामीका लागि यो अभियान सुरु गरिएको उनले सुनाए। दश दिनका लागि भनेर सुरु गरिएको यो अभियानमा अवस्था हेरेर समय थपिने पार्टीका महानगर संयोजक अजय श्रेष्ठले बताए। मंगलबार १७० सेट तातोभात संक्रमित र कुरुवालाई उपलब्ध गराएको उनले बताए। जिल्ला प्रशासन कार्यालय कास्कीसंग समन्वय गरेर यो अभियान सुरु गरिएको पनि उनले सुनाए। जिल्ला प्रशासन कार्यालय कास्कीले सोमबार प्रेश विज्ञप्ति निकाल्दै कोरोना संक्रमण दर बढेकोले जोखिमबाट जोगीन पनि सहयोग अभियान एकद्धार प्रणालीबाट मात्र हुने भएकोले सबैलाई यसै अनुसार सहयोग गर्न अनुरोध गरेको थियो।"
गण्डकीमा मन्त्रिपरिषद् विस्तार : पुरानै मन्त्रीलाई माैका,"पोखरा : गण्डकीका मुख्यमन्त्री पृथ्वीसुब्बा गुरुङले मन्त्रिपरिषद गठन गर्दै ५ जनालाई मन्त्री बनाएका छन्। सबै पुरानै मन्त्रीलाई गुरुङले पहिलाकै जिम्मेवारी सुम्पिएका हुन्। किरण गुरुङ, रामशरण बस्नेत, नरदेवी पुन, विकास लम्साल र राजीव गुरुङ (दीपक मनाङे) मन्त्री नियुक्त भएका हुन्। किरण गुरुङलाई अर्थमन्त्री नियुक्त गरिएको छ भने दीपक मनाङेलाई युवा तथा खेलकुद मन्त्रालयको जिम्मेवारी दिएको छ। अरु मन्त्रीको भने जिम्मेवारी तोकिएको छैन। नवनियुक्त सबै मन्त्रीलाई प्रदेश प्रमुख सीताकुमारी पौडेलले शपथ गराउँदै छिन्। राजीव गुरुङलाई युवा तथा खेलकुद मन्त्री नियुक्त भए पनि उनी विशेष कामले काठमाडौं गएको हुँदा बुधबार उनको शपथ हुन सकेन। गुरुङ २९ वैशाखमा मुख्यमन्त्री नियुक्त भएका थिए। कोरोना संक्रमणका कारण बिरामी परेको हुँदा उनले मन्त्रिपरिषद गठन गर्न सकेका थिएनन्। केही निको भएपछि उनले बुधबार मन्त्रीहरु नियुक्त गरेका हुन्।"
"दाउन्ने बस दुर्घटना अपडेट : ४ जनाको मृत्यु, ४९ घाइते ,२ को अवस्था गम्भीर","परासी : निषेधाज्ञाका कारण अलपत्र परेका यात्रु बोकेर पश्चिमतर्फ जाँदै गरेको बस बुधबार पश्चिम नवलपरासीको दाउन्ने पहाडबाट खस्दा ४ जनाको मृत्यु भएको छ । मृत्यु हुने सबै रुकुम पश्चिमका हुन् ।दुर्घटनामा ४९ घाइते भएका छन् । २ को अवस्था गम्भीर रहेको प्रहरीले जनाएको छ । उनीहरुको भैरहवा मेडिकल कलेजमा उपचार भइरहेको प्रहरीले जनाएको छ । अन्यलाई उपचारपछि बुधबार नै घर पठाइएको छ । बसमा रुकुम पश्चिम र सल्यानका यात्रु थिए । काठमाडौंबाट दुई जिल्लाका यात्रु लिएर जाँदै गरेको ना ५ ख २७१३ नम्बरको बस दाउन्ने पहाडको खुर्सानी खोलामा खस्दा दुर्घटना भएको जिल्ला प्रहरी कार्यालयका प्रवक्ता नायब उपरीक्षक राजु लामाले बताए । मृत्यु हुनेमा रुकुम पश्चिम त्रिवेणी गाउँपालिका ६ की २७ वर्षीया कल्पना पुन, सोही जिल्ला सिस्ने गाउँपालिका४ का ३६ वर्षिय धनराज घर्ती, बाझीकोट गाउँपालिका५ की देवी केसी र मुसिकोट नगरपालिका१ का २१ वर्षीय गोपाल ओली छन् । उनीहरुको घटनास्थलमै मृत्यु भएको हो । बस पहाडबाट १ सय ५० मिटर तल खसेको थियो । बसलाई रुखले अड्काएका कारण थप मानवीय क्षति हुनबाट जोगिएको प्रहरीले जनाएको छ । सुरुमा रुकुम पश्चिमका लागि मात्र भनेर हिडेको बसमा सल्यान जान हिडेको बसका यात्रुलाई समेत काठमाडौंबाटै चढाइएको थियो । दुर्घटनामा घाइते भइ चिसापानी अस्पतालमा उपचार गराई रहेका सल्यानका मोहन रानाले भने, हामी अर्को बसमा थियौं । बस नजाने भएपछि हामीलाई पनि यही बसमा पठाइयो । बसमा ५८ यात्रु थिए । दुर्घटना ब्रेक फेल भएर हुन पुगेको चालकलाई उद्दृत गर्दै प्रहरी नायब उपरीक्षक लामाले बताए। तर चिसापानी अस्पतालमै उपचार गराई रहेका सल्यानका अर्का घाइते यात्रु प्रकाश रानाका अनुसार चालकसँगै रहेका क्याबिनमा यात्रुहरुले गीत गाइ रहेका थिए । गीत गाउनेमाथि चालकले पटकपटक हेर्दै गाडी चलाउँदै गरेकाले दुर्घटना भएको हुनसक्छ।"
डडेल्धुरा रेफर गरिएका संक्रमितको बाटोमै मृत्यु,दार्चुला : स्वासप्रश्वासमा समस्या देखिएपछि बुधबार बिहान जिल्ला अस्पताल दार्चुलाबाट डडेल्धुरा रेफर गरिएका एकजना पुरुषको मालिकार्जुन गाउँपालिका ८ धामीगाडामा मृत्यु भएको छ । जिल्लाको महाकाली नगरपालिका ४ का ५० वर्षीय कोरोना संक्रमित पुरुषको डडेल्धुरा अस्पताल लैजाँदै गर्दा बाटोमै मृत्यु भएको जिल्ला अस्पताल दार्चुलाका सूचना अधिकारी डम्मरदत्त भट्टले बताए । जेठ १ गते कोरोना संक्रमण पुष्ट भएपछि उनलाई जिल्ला अस्पताल दार्चुलामा भर्ना गरिएको थियो । स्वासप्रश्वासको समस्या बढ्न थालेपछि दार्चुलाबाट डडेल्धुरा रेफर गरएिकोमा अस्पताल नपुग्दै बाटोमै मृत्यु भएको उनले बताए।
ओपीडी सेवा बन्द हुँदा बिरामी मर्कामा,"वीरगन्ज : पर्साको ग्रामीण भेगमा रहेको एक मात्र सरकारी अस्पतामा बहिरङग (ओपीडी) लगायतका सेवा बन्द हुँदा बिरामी र सेवाग्राही मर्कामा परेका छन् । पोखरीया नगरपालिका ४ मा अवस्थित जिल्ला अस्पताल सरहको पोखरीया अस्पतालमा मङगलबारदेखि ओपीडीलगायतका सेवा बन्द गरिएको हो । अस्पताल प्रशासनले सोमबार एक सूचना निकालेर अस्पतालमै कोभिड संक्रमितको उपचार भइरहेकाले आकस्मिक र प्रसूतिबाहेकका अरु सबै उपचार सेवा मङगलबार देखि अर्को सूचना जारी नभएसम्मका लागि बन्द गरेको हो । अस्पतालमा आकस्मिक र प्रसूति सेवा भने सुचारु नै रहेको अस्पताल प्रशासनको सूचनामा उल्लेख छ । ग्रामीण भेगको एक मात्र सरकारी अस्पतालमा ओपीडी लगायतका सेवा बन्द हुँदा पोखरीया नगरपालिका र त्यस आसपासका गाउँका बिरामी र सेवाग्राही मर्कामा परेका हुन् । पोखरीयामा निजी क्लिनिक र अस्पताल नभएका कारणले कोभिड बाहेकका अन्य रोगका बिरामी अन्यत्र जानुपर्ने बाध्यता भएको स्थानीय शैलेश कुशवाहाले बताए । उनले भने,पोखरीयामा वीरगन्जजस्तो निजी क्लिनिक र नर्सिङ होम पनि छैनन् , गाँउतिरको एक मात्र सरकारी अस्पतालमा ओपीडीलगायतका सेवाहरु बन्द छन् , जसका कारण गाउँका बिरामीलाई उपचारका लागि अन्यत्र धाउनुपर्ने बाध्यता छ । ' अस्पतालका निमित्त मेसु डाक्टर सन्जय गुप्ताले पोखरीया अस्पतालमै नगरपालिकाले कोभिड संक्रमितको उपचारका लागि आइसोलेसन सेन्टर संचालनमा ल्याएकाले ओपीडी सेवा बन्द गरिएको बताए।उनले भने , अस्पतालको माथिल्लो तल्लामै आइसोलेसन सेन्टर बनाइएको छ ,अहिले ८ जना संक्रमित भर्ना पनि छन् , संक्रमण सर्ने जोखीम भएकाले तत्कालका लागि ओपीड सेवा बन्द गरिएको हो । ' स्वास्थ्य मन्त्रालयले देशभरका सबै अस्पतालमा ओपीडीलगायतका सेवा बन्द गर्न दुई हप्ता पहिले नै पत्रचार गरेको भएपनि आफूहरुले सोमबारसम्म बन्द नगरेको उनले बताए । गुप्ताले भने, एक त जनशक्तिको कमी छ , अस्पतालकै जनशक्ति कोभिड संक्रमितको उपचारमा खटिनु परेको छ , त्यहि जनशक्तिले अन्य बिरामीको उपचार गर्दा संक्रमण सर्ने उच्च जोखिम भएकाले पनि ओपीडी बन्द गर्नु परेको हो । ' उनका अनुसार पोखरीया अस्पतालमा हाल एमबीबीएस डाक्टर ४ जना , स्टाफ नर्स २ जना , परारामेडिकल स्टाफ ६ जना कार्यरत छन् । ओपीडी बन्द गरिएपनि आकस्मिक , प्रसूति र फिभर क्लिनिक भने सञ्चालनमा रहेको अस्पताले जनाएको छ।"
मकै गोड्ने चटारो,"गोरखाको हिमालपारि, बिही गाउँमा धमाधम मकै गोड्ने कामको सिजन सुरु भएको छ । देशभर कोरोनाको महामारी फैलिए पनि सदरमुकामबाट चार दिन हिँडेपछि पुगिने यहाँका किसान खेतीपातीमा व्यस्त छन् । तस्बिर : शिव उप्रेती"
वीरगन्जमा निषेधाज्ञा फेरि एक साता लम्बियो,"वीरगन्ज : पर्सा जिल्लामा वैशाख १६ गते देखि जारी निषेधाज्ञा थप एक साताका लागि लम्ब्याइएको छ । बुधबार अपरान्ह बसेको जिल्ला कोभिड संकट व्यवस्थापन केन्द्र (डिसिसिएमसी ) को बैठकले जेठ ६ गते बिहीबारसम्मका लागि लगाइएको निषेधाज्ञा जेठ १३ गते सम्मका लागि थप्ने निर्णय गरेको हो । जिल्लामा कोरोना संक्रमण रोकथाम तथा नियन्त्रणका लागि जारी भएको निषेधाज्ञा, संक्रमणको साङगलो तोड्न (चेनब्रेक ) उपयोगी देखिएकाले जेठ १३ गते मध्यराति १२ बजे सम्मका लागि थप्ने निर्णय गरिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । दोस्रो लहरको कोरोना संक्रमण बढ्दै गएपछि पर्सा जिल्लामा वैशाख १६ गतेबाट लगाइएको निषेधाज्ञा पहिलो पटक वैशाख २३ गतेबाट पुनः थप गरी वैशाख ३० गतेसम्मका लागि लम्बाइएको थियो । त्यसपछि दोस्रोपटक वैशाख ३० गतेबाट जेठ ६ गते बिहीबारसम्मका लागि थप गरिएको थियो । बुधबार तेस्रो पटक थप गरी जेठ १३ गतेसम्मका लागि निषोधाज्ञा जारी गरिएको सहायक प्रमुख जिल्ला अधिकारी पौडेलले जानकारी दिए । बुधबारको डिसिसिएमसीको बैठकले वीरगन्जका निजी अस्पतालमा संक्रमितको उपचारको अवस्था र अस्पतालले लिने गरेको सेवा शुल्कका विषयमा अनुगमन गर्ने निर्णय पनि गरेको छ । यस्तै बैठकले अस्पतालमा अक्सिजन आपूर्तिको सहज व्यवस्था मिलाउने , एन्टिजेन किटका लागि संघ र प्रदेशका स्वासथ्य मन्त्रालयमा आग्रह गर्ने निर्णय पनि गरेको पौडेलले जानकारी दिए । बैठकले वीरगन्जको नारायणी अस्पतालमा अक्सिजन प्लाण्ट निर्माणका लागि ठेक्का भइसकेको भएपनि ठेकेदारले काम सुरु नगरेकाले समयमै काम सम्पन्न गर्न सम्बन्धित ठेकेदारलाइ ताकेता गर्ने निर्णय पनि गरेको छ ।"
गुल्मीमा आइसीयू सञ्चालनका लागि दुई करोड बजेट विनियोजन,"गुल्मी : गुल्मी अस्पताल तम्घासमा ५ बेड क्षमताको आइसीयू सञ्चालनका लागि २ करोड रुपैयाँ बजेट विनियोजन भएको छ । परराष्ट्रमन्त्री एवं गुल्मी क्षेत्र नम्बर १ का प्रतिनिधिसभा सदस्य प्रदिप ज्ञवालीको विशेष चासो र पहलले बजेट विनियोजन भएको हो । मन्त्री ज्ञवालीले बुधबार विनियोजित बजेटका बारेमा जानकारी गराएका हुन् । कोभिड १९ रोकथाम, नियन्त्रण र उपचारका लागि उक्त बजेट जिल्लामा विनियोजन भएको हो । अर्थ मन्त्रालयले बुधबार बजेटको स्वीकृत दिएको छ । मन्त्री ज्ञवालीकै चासोमा यसअघि अक्सिजन प्लान्ट विस्तार गर्न १ करोड रुपैयाँ बजेट जिल्ला अस्पतालमा आएको छ । गुल्मी अस्पतालमा अहिलेसम्म आइसीयू बेड सञ्चालनमा छैन् ।"
भूकम्पले गोरखाको विरुवाटारमा एक घर भत्कियो,"गोरखा : बुधबार बिहान गएको भूकम्पले गोरखामा एउटा घरको गारो भत्किएको छ। पालुङ्टार नगरपालिका वडा नम्बर ७ विरुवाटार फेदीकी जौमाया श्रेष्ठको घरको गारो भत्किएको जिल्ला प्रहरी कार्यालय गोरखाले जनाएको छ। बिहान पौने छ बजेको भूकम्पले गारो भत्किँदा श्रेष्ठले पालेका पाँचवटा कुखुरा चेपिएर मरेको एसपी शेखर खनालले जानकारी दिए। लम्जुङको भुलभुले केन्द्रविन्दू भएर बुधबार बिहान पौने छ बजे ५ दशमलव ८ रेक्टरस्केलको र ८ः१६ बजे ४ रेक्टर, ८ः१७ मा ४ दशमलव १ रेक्टर र ८ः२६ मा ५ दशमलव ३ रेक्टरस्केलको भूकम्प गएको थियो। राष्ट्रिय भूकम्प मापन केन्द्रका वरिष्ठ सिस्मोलोजिस्ट डा लोकविजय अधिकारीका अनुसार २०७२ साल वैशाख १२ गते गएको शक्तिशाली भूकम्पकै परकम्पको रुपमा बुधबार भूकम्प गएको हो। ठूलो भूकम्प गएपछि लामो समयसम्म त्यसको परकम्प आइरहने गर्छ। २०७२ वैशाख १२ गते ७ दशमलव ८ रेक्टर स्केलको भूकम्प गएको थियो। त्यसपछि हजारौँ पटक परकम्प गएका छन्।"
ट्रम्पको कम्पनीमाथि फौजदारी अभियोगमा अनुसन्धान सुरु,"न्यूयोर्क महान्यायाधिवक्ताको कार्यालयले ट्रम्प अर्गनाइजेशनमाथि फौजदारी अभियोगको अनुसन्धान गरिरहेको जनाएको छ। प्रमुख अभियोजनकर्ता लेटिटा जेम्सकी प्रवक्ताले पूर्वराष्ट्रपति डोनल्ड ट्रम्पको सम्पत्तिमाथि थालिएको अनुसन्धान अब देवानी अनुसन्धानको विषय नरहेको बताएका छन्। जेम्सले रिपब्लिकन पार्टीका ट्रम्प राष्ट्रपतिमा निर्वाचित हुनुअघिदेखिको आर्थिक कारोबारको अनुसन्धान गरिरहेको जनाएकी छन्। ट्रम्पले आफूले कुनै गलत काम नगरेको र डेमोक्र्याटिक पार्टीकी अभियोजनकर्ताले गर्ने अनुसन्धान राजनीतिक उद्देश्यबाट प्रेरित रहेको बताएका छन्। बीबीसीकाअनुसार जेम्सकी प्रवक्ता फाबिन लेभीले मङ्गलवार भने, 'हामीले ट्रम्प अर्गनाइजेसनलाई हाम्रो अनुसन्धान अब देवानी प्रकृतिको नहुने जानकारी गराइसकेका छौँ।' उनले थपे, 'अहिले हामीले म्यानहटनको कार्यालयसँग मिलेर सक्रिय रूपमा ट्रम्प अर्गनाइजेसमाथि फौजदारी अनुसन्धान गरिरहेका छौँ। अहिले योभन्दा थप जानकारी छैन।' के कारण अनुसन्धान देवानीबाट फौजदारीतर्फ मोडियो वा पूर्वराष्ट्रपति स्वयंमाथि व्यक्तिगत कुनै आरोप लागेका छन् कि छैनन् भन्ने खुलाइएको छैन। जेम्सले सन् २०१९ को मार्चमा देवानी अनुसन्धान सुरु गरेकी थिइन्।उनको अनुसन्धान ट्रम्पले आफ्ना सम्पत्तिको मूल्य अस्वाभाविक रूपमा बढाएर ब्याङ्कहरूबाट ऋण लिएको र कर तिर्ने बेलामा त्यसको भाउ घटाएको भन्ने दाबीहरूमाथि केन्द्रित छ। उनको कार्यालयले ट्रम्प अर्गनाइजेसका म्यानहटन, अपस्टेट न्यूयोर्क, सिकागो र लस एन्जलसमा रहेका सम्पत्तिहरूको कागजात खोजिरहेको छ। म्यानहटनका न्यायाधिवक्ताले गत अगस्टमा प्रस्तुत गरेको कानुनी विवरणमा कम्पनीमाथि ब्याङ्क र बिमा जोडिएका विषयमा समाचारहरूमा प्रस्तुत गरिएका जालसाजीका आरोपहरू उद्धृत गरिएका छन्। सन् २०१६ मा ट्रम्पसँग सम्बन्ध भएको दाबी गरिएका दुई युवतीलाई पैसा दिएर चुप लगाइएको आरोपको आर्थिक कारोबार अनुसन्धानको विषय हुनसक्ने बताइएको छ। फेब्वरीमा उक्त कार्यालयले अनुसन्धानकै क्रममा ट्रम्पको कर फिर्तीको विवरण एउटा लामो कानुनी लडाइँपछि आफूले प्राप्त गरेको जनाएको थियो। निकै दबावका बीच समेत राष्ट्रपति छँदा ट्रम्पले आफ्नो कर फिर्ती विवरण सार्वजनिक गर्न अस्वीकार गरेका थिए। उनले त्यस्तो अनुसन्धान राजनीतिक प्रतिशोध साँध्न गरिएको भन्दै त्यसलाई टार्ने काम गरेका थिए।"
बागमती प्रदेशमा राष्ट्रियसभा उपनिर्वाचनको मतदान बिहीबार,"काठमाडौं : बागमती प्रदेशमा रिक्त राष्ट्रियसभा सदस्य उपनिर्वाचनमा बिहीबार बिहान ९ देखि अपराह्न ३ बजेसम्म मतदान हुँदैछ । उपनिर्वाचन स्वच्छ, स्वतन्त्र, मर्यादित र विश्वसनीय ढंगबाट गराउने सन्दर्भमा शान्ति सुरक्षा, स्वास्थ्य सुरक्षा मापदण्ड र अरु व्यवस्थापनका सम्पूर्ण तयारी पूरा भएको छ । निर्वाचनमा वाग्मती प्रदेशसभा सदस्य ११० र प्रदेशअन्तर्गतका गाउँपालिका अध्यक्ष र उपाध्यक्ष तथा नगरपालिकाका प्रमुख र उपप्रमुख २३८ गरी ३४८ मतदाता कायम रहेको आयोगका प्रवक्ता राजकुमार श्रेष्ठले जानकारी दिए । मतदाताको निर्वाचकमण्डलबाट पहिलो हुने निर्वाचित हुने निर्वाचन प्रणालीअनुरुप हुने निर्वाचन स्वच्छ र निष्पक्ष बनाउन आयोग प्रतिबद्ध र क्रियाशील रहेको जानकारी दिइएको छ । आयोगले सबै मतदातालाई मतदानमा सहभागी हुन अनुरोध गरेको छ । निर्वाचन प्रयोजनका लागि निर्वाचन आचारसंहितानुसार यही जेठ ३ गते राति १२ बजेपछि मौनअवधि सुरु भइसकेको छ । निर्वाचन आचारसंहिता विपरीतका कार्य गर्ने व्यक्ति वा संस्थालाई कानूनबमोजिम कारवाही गर्न सकिने र आचारसंहिता विपरीत कार्य गर्नेको अभिलेख राखिने जनाइएको छ । निर्वाचन आचारसंहिता एक कानूनी आधार र नैतिक बन्धन भएकाले सोको पालना गरी निर्वाचन निष्पक्ष ढंगबाट सञ्चालन गर्ने कार्यमा सहयोग पुयाउन आयोगले सबैमा आग्रह गरेको छ । जिल्ला कोभिड१९ संकट व्यवस्थापन केन्द्र मकवानपुरले मतदाताको बसोबास र मतदान व्यवस्थापन स्वास्थ्य सुरक्षा मापदण्डका आधारमा प्रबन्ध मिलाइएको जानकारी दिएको छ । हेटौंडा नगरपालिका ४ स्थित भुटनदेवी माध्यमिक विद्यालयमा कायम गरिएको तीन केन्द्रमा मतदान हुनेछ । केन्द्रमा प्रदेशसभा सदस्य, स्थानीय तहका जनप्रतिनिधि र कोभिड संक्रमित मतदाताका लागि बेग्लाबेग्लै मतदानको व्यवस्था मिलाइने छ । उपनिर्वाचनमा यसअघिका विभिन्न निर्वाचनमा जारी भएका मतदाता परिचयपत्र, नागरिकता वा राष्ट्रिय परिचयपत्रलगायत कागजात देखाएर मतदान गर्न सकिने व्यवस्था गरिएको छ । निर्वाचकमण्डलको अन्तिम मतदाता नामावलीमा नाम समावेश भएका मतदाताले प्रदेशसभा सदस्य, गाउँपालिकाका अध्यक्ष वा उपाध्यक्ष तथा नगरपालिकाका प्रमुख वा उपप्रमुखमा निर्वाचित भएको प्रमाणपत्रका आधारमा पनि मतदान गर्न सक्ने छन् । स्थानीय तह निर्वाचन, प्रतिनिधिसभा तथा प्रदेशसभा सदस्य निर्वाचन र उपनिर्वाचन, २०७६ मा आयोगबाट जारी भएको मतदाता परिचयपत्र, नागरिकता प्रमाणपत्र र राष्ट्रिय परिचयपत्रका आधारमा मतदान गर्न सकिने आयोगका प्रवक्ता राजकुमार श्रेष्ठले जानकारी दिए । निर्वाचकमण्डलको अन्तिम मतदाता नामावली विवरणसँग भिडाएर यकिन गरी मतदान गर्न पाउने व्यवस्था मिलाउन सम्बन्धित निर्वाचन अधिकृतलाई आयोगले निर्देशन पनि दिएको छ ।"
गण्डकीमा मन्त्रिपरिषद् गठन : दीपक मनाङेबाहेक चार मन्त्रीले लिए शपथ,"पोखरा : गण्डकीका मुख्यमन्त्री पृथ्वीसुब्बा गुरुङले मन्त्रिपरिषद गठन गरेका छन्। मुख्यमन्त्री गुरुङले बुधबार पाँच मन्त्री नियुक्त गर्दै मन्त्रिपरिषद् गठन गरेका हुन्। गुरुङले पहिलाकै मन्त्रीलाई जिम्मेवारी सुम्पिएका छन्। किरण गुरुङ, रामशरण बस्नेत, नरदेवी पुन, विकास लम्साल र राजीव गुरुङ (दीपक मनाङे) मन्त्री नियुक्त भएका हुन्। मनाङेबाहेक चार मन्त्रीले बुधबार नै प्रदेश प्रमुख सीताकुमारी पौडेलबाट पद तथा गोपनीयताको शपथ लिएका छन्। किरण गुरुङलाई आर्थिक मामिला तथा योजनामन्त्री मन्त्रालयको जिम्मेवारी तोकिएको छ भने अन्य तीन मन्त्रीलाई जिम्मेवारी दिइएको छैन। दीपक मनाङेलाई युवा तथा खेलकुद मन्त्रालयको जिम्मेवारी दिएको छ। मनाङे विशेष कामले काठमाडौं गएको हुँदा बुधबार उनको शपथ हुन सकेन। गुरुङ २९ वैशाखमा मुख्यमन्त्री नियुक्त भएका थिए। कोरोना संक्रमणका कारण बिरामी परेको हुँदा उनले मन्त्रिपरिषद गठन गर्न सकेका थिएनन्। केही निको भएपछि उनले बुधबार मन्त्रीहरु नियुक्त गरेका हुन्।"
एकल पहलमा डेढ करोड सहयोग,"हङकङ : करिब २९ वर्षअघि सन् १९९२ मा हङकङ आएका आपुन एचके(भोटे)ले नेपालीहरूको सहयोगका लागि एकल प्रयासमा रकम संकलन गरेका छन्। उनले आफू काम गर्ने कम्पनीमार्फत नेपाललाई १० लाख ५ हजार (१ करोड ६० लाख ८० हजार रुपैयाँ) हङकङ डलर सहयोग गर्ने भएका छन्। १२ वर्षदेखि निरन्तर काम गरिरहेको कम्पनीले आफ्नो देश पीडामा रहेको समयमा गरेको सहयोगले भावविह्वल भएको आपुन एचकेले बताए। दिउँसोको खाना खाने समयमा कम्पनीका मालिक रियल स्टेटका व्यापारी पेट्रिक सेकल आपुनलाई तिम्रो देशमा हाम्रो तर्फबाट सहयोगको यो रकम पठाइदेउ भन्दै मालिकले चेक दिएको उनले बताए। मुुलुकमा केही दिनअघि कोरोनाका संक्रमणका कारण छट्पटाइरहेका बिरामी, अक्सिजनको अभावले पारेको प्रभावले राम्रोसँग निदाउँन सकिरहेको थिइनँ, उनले भने, कम्पनीबाट केही सहयोग पाइन्छ कि भन्ने झिनो आसले आफ्नो बोसलाई भनेको थिएँ। उहाँले मेरो इमान्दारिताको प्रशंसा गर्दै यतिका रकम सहयोग गरिदिनुभयो। उहाँप्रति नतमस्तक छु। नेपाल पर्वत भोक्सिङ घर भएका आपुन संसार नै कारोनाको त्रास र पीडामा भएका बेला नेपालमा बुढी आमालाई सम्झन्छन्। उक्त रकम नेपालमा सावर एक्सन नामक संस्थामार्फत प्रदान गरिने भएको छ।"
महामारीमा मानवता,"जनकपुरधाम : महामारीमा संक्रमितलाई सोधपुछ गर्न समेत डराउने अवस्थामा यहाँका केही साहसी युवा आफ्नो ज्यानको समेत पर्वाह नगरी मानवता जोगाउन लागिपरेका छन्। सोमबार जनकपुरमा केही युवाले देखाएको साहस अहिले सामाजिक सञ्जालमा प्रशंसा बटुल्न सफल भएको छ। स्थानीय देवीचौकको एक घरमा करिब २४ वर्षीय एक युवा कोरोनाको लक्षणसहित बिरामी भई बसेका थिए। परिवारसँगै बस्दै आएका ती युवाको उपचार घरमै परिवारजनले गरिरहेको बताए। सोमबार दिउँसो शौचालय गएका ती युवा एक्कासि बेहोस भए। उनको श्वासप्रश्वासमा समस्या आयो। घरको दोस्रो तल्लामा बस्दै आएका परिवारजन वृद्धवृद्धा भएकाले उनीहरू ती युवालाई उठाएर ल्याउनसमेत असमर्थ भएका थिए। परिवारजनले केही आफन्तहरूलाई फोन गरी हारगुहार मागे। आफन्तहरूले चारैतिर फोन गर्न थालेपछि युवा समाजसेवी राकेशविक्रम साहलाई पनि जानकारी भयो। साह तत्कालै आफ्ना सहयोगी जितेन्द्र साहलाई खबर गरी एम्बुलेन्स लिएरै बेहोस भएका युवकको घरमा पुगे। एम्बुलेन्ससम्म बेहोस युवकलाई ल्याउन गाह्रो थियो। उनी हिँड्ने अवस्थामा थिएनन्। हामीले हातले नछोएर तन्नामा बेरेर ती युवकलाई माथिबाट तल ल्याई एम्बुलेन्समा राख्यौँ, समाजसेवी जितेन्द्र साहले भने, केही डर त मनमा थियो। तर, पहिले ती युवकको ज्यान जोगाउनु जरुरी थियो। ती युवकलाई तत्कालै प्रादेशिक अस्पताल जनकपुरमा भर्ना गराएर अक्सिजनमा राखियो र अहिले उनको अवस्था ठीक रहेको साहले जानकारी गराए। आफ्नो मात्र नभईअरूको ज्यान जोगाउन पनि सजग हुनु अहिले निकै आवश्यक रहेको युवा अभियन्ता साह बताउँछन्। उनी भन्छन्, यो विपत्तिबाट हामी सबै मिलेर पार पाउन सक्छौं। त्यसैले एकले अर्कालाई सक्ने सहयोग गरौं।"
लमजुङ भूकम्प : तनहुँमा घर भत्कियो,दमौलीली : बुधबार बिहान लमजुङको भुलभुले केन्द्रविन्दु भएर गएको भूकम्पका कारण तनहुँमा एक घर भत्किएको छ। व्यास नगरपालिका १४ स्थित कुलुङमा एक घर भत्किएको हो। वडाध्यक्ष काजीमान श्रेष्ठका अनुसार स्थानीय कृष्णबहादुर कामीको घर भत्किएको हो। उनको घरको माथिल्लो तल्ला भत्किएको छ। घरमा १० जना सदस्य बस्दै आएका छन्। २०७२ सालको भूकम्पले चर्किएको घर बुधबारको भूकम्पले भत्काएको हो। भूकम्प बुधबार बिहान दुईपटक गएको थियो। बिहान ५ बजेर ४२ मिनेटमा ५८ रेक्टर स्केल र दोस्रोपटक ८ बजेर २६ मिनेटमा ५३ म्याग्निच्यूडको भूकम्प गएको राष्ट्रि भूकम्प मापन केन्द्रले जनाएको छ। भूकम्प लमजुङका आसपासका जिल्ला तथा राजधानी काठमाडौंमा समेत महसुस गरिएको थियो।
निषेधाज्ञाका बेला पनि दिनहुँजसो तस्करी,"विराटनगर : भारतको जोगवनीदेखि ल्याएको एक लाख ५६ हजार रुपैयाँ बराबरको तस्करीको कपडासहित विराटनगर महानगरपालिका१६ दरैयाबाट प्रहरीले मंगलबार बिहान एक जनालाई पक्राउ गर्यो। कपडा लोड गरिएको को २ ह ७८७ र को २ ह ४९२४ नम्बरको अटो टेम्पोसहित विराटनगर१६ का ३८ वर्षीय सुधीरकुमार महतो पक्राउ परेका हुन्। दुवै टेम्पो र कपडासहित उनलाई प्रहरीले मंगलबार नै कारबाहीका लागि विराटनगर भन्सार कार्यालयमा बुझायो। जोगवनीदेखि भन्सार छली गरेर अवैध रुपमा नेपालतिर ल्याइएको एक सय ६० किलो चिनी प्रहरीले विराटनगर१७ मटेरुवाबाट बरामद गर्यो। तस्करीमा संलग्न फरार भएपछि प्रहरीले आठ हजार रुपैयाँ बराबरको चिनी मात्रै फेला पार्यो। मटेरुवाबाटै जेठ १ गते भारतबाट ल्याइएको चिनी, काजु र जिरा गरेर दुई लाख २७ हजार रुपैयाँ बराबरको तस्करीको सामान बरामद गर्यो। सोही दिन विराटनगरको दरैयाबाटै प्रहरीले नेपालदेखि भारततिर लैजान ठिक्क पारिएको चना, मटर र मरिच बरामद गर्यो। ५५ हजार मूल्य बराबरको सामाग्री बरामद गरेर प्रहरीले भन्सारमा बुझायो। माथि प्रस्तुत गरिएका उदाहरण नेपालदेखि भारत र भारतदेखि नेपालतिर हुने गरेका तस्करीसँग सम्बन्धित छन्। यी उदाहरणले कोरोना भाइरस संक्रमण चरम विन्दुमा पुगेर नियन्त्रणका लागि लगाइएको निषेधाज्ञामा पनि सीमा नाकाबाट हुने तस्करी नरोकिएको पुष्टि गर्छ। बरामद भएका तस्करीका कपडा लगायतका सामान। तस्बिर : अन्नपूर्ण भारतबाट नेपालतिर कपडा, दाल, चिनी, काजु, जिरालगायत दैनिक उपभोग्य सामाग्री र नेपालबाट भारततिर चना, मटर तथा मरिचलगायत तस्करी हुँदै आएको छ। नेपालसँग खुला सीमा रहेको छिमेकी मुलुक भारत कोरोना संक्रमणको जटिल परिस्थितिको सामना गरिरहेको छ। दैनिक थपिने र मृत्यु हुने संक्रमितको संख्या अन्य मुलुकको भन्दा अत्याधिक छ। मोरङसँग ६३४ किलोमिटर खुला सीमा जोडिएको भारतको बिहारमा पनि संक्रमण दर उच्च छ। तर महामारीको चपेटामा परेर कोरोनाका कारण नराम्ररी प्रभावित बनेको भारतबाट नेपालतिर हुने तस्करीलगायतका अवैध धन्दा यस्तो अवस्थामा पनि जारी छ। न त नेपालबाट भारततिरको तस्करी धन्दा नै रोकिन सक्यो। वर्षौँदेखिको अवैध धन्दा महामारीका समयमा पनि रोकिएन। विभिन्न ठाउँबाट लुकिछिपी र अवैध आवतजावत उस्तै छ। नेपाल र सशस्त्र प्रहरी परिचालित भएपनि सीमित संख्याका सुरक्षाकर्मीले त्यसलाई नियन्त्रणमा लिन सम्भव भइरहेको छैन। जसले कोरोना संक्रमणले थलिँदै गएको नेपालमा महामारीको थप जोखिम बढाएको छ। विराटनगर महानगरपालिकाका मेयर भिम पराजुली जसरी पनि नेपालभारत आवतजावतलाई शून्यमा झानुपर्नेमा जोड दिन्छन्। कोरोनाका कारण भारतमा अवस्था भयावह बनेको छ, उनले भने, अवैध आवतजावतका कारण त्यसको प्रभाव नेपालमा पनि देखियो। पराजुलीले निश्चित सीमा नाकाभन्दा अन्यत्रबाट कुनै पनि हालतमा आवतजावत गर्नै दिन नहुने बताए। खुला सीमाका कारण संक्रमण दर अत्यधिक रहेको भारतबाटै नेपालमा कोरोना भित्रिएको र त्यसले ठूलो असर पारिरहेको आशंका छ। कोरोना नियन्त्रण गर्न सुरक्षाकर्मी केन्द्रित भएको मौकाको फाइदा उठाउँदै अवैध धन्दा चलाउनेहरुले सीमा क्षेत्रमा यतिबेला सक्रियता बढाएका हुन्। अवैध धन्दा चलाउनेको भारतसँगको सीधा सम्पर्क टुटाउन सम्बन्धित निकाय सफल हुन नसक्दा महामारीमा तस्करी मौलाएको सीमा क्षेत्रका बासिन्दाको बुझाइ छ। तस्करी धन्दा चलाउनेको आवतजावत नरोकिँदा नेपालमा कोरोनाको जोखिम झन् बढेको उपभोक्ता अधिकारकर्मी उत्तम ढुंगेलको भनाइ छ। भारतसँगको खुला सीमा र अवैध आवतजावत नेपालमा कोरोना फैलनुको मुख्य कारण बन्यो, उनले भने, यत्रो महामारी फैलँदा पनि अवैध धन्दा र तस्करी नियन्त्रणमा नआउनु दुःखद् हो। ढुंगेलले यस्तो बेला सीमा वारपार गर्दा आफूलाई पनि कोरोना सल्किन्छ र त्यसले परिवार तथा समाज र सिंगो मुलुकलाई नै असर गर्छ भन्ने सबैले बुझ्न जरुरी रहेको बताए। सीमा क्षेत्रमा खटिएका सुरक्षाकर्मीबाट छलिएर र लुकेर भारततिर जान पाउँदा मान्छे आफूलाई ठूलो सम्झन्छ। तर कोरोना सल्किएर जीवन नै रहन्छ कि रहँदैन भन्ने अवस्थामा गर्व गराइको मूल्य चुकाउनुपर्ने आवस्था आइरहेको छ, उनले भने, सबै जोखिममा रहेका बेला पनि अवैध धन्दा चलाउनेहरुले वारपारलाई जारी राख्दा साथमा कोरोना पनि भित्रिन्छ भन्ने सबैले बुझ्नुपर्छ। तर मृत्युलाई नै चुनौति दिएर अवैध कमाइका लागि मरिहत्ते गर्नुले मान्छेको मुर्खता प्रष्ट झल्कन्छ ? अस्पताल भरिएर नेपालमा संक्रमितले उपचार नपाउने अवस्था बनिरहेका बेला मान्छे सचेत नहुनु दुःखद् भएको नागरिक अगुवा भरत गुरागाईंको भनाइ छ। दुवै छिमेकी मुलुकले कोरोनाको कठिन परिस्थितिसँग जुध्नु परिरहेका बेला तस्करी गर्नेहरुले मौका नै यही हो भनेर धन्दा चलाइरहेको उनले बताए। यतिबेला सुरक्षाकर्मी र सिंगो राज्य संयन्त्र कोरोनामै केन्द्रित हुनुपरेको छ। कोरोनाले विश्वै गलाइसक्यो, गुरागाईंले भने, संक्रमण दर अत्यधिक भएको भारतसँगको आवतजावत शून्यमा झार्नुपर्ने बेला तस्करी र अवैध धन्दा मौलाउँदै जानु राम्रो सन्देश हैन। सबैलाई रोगसँग डर भइरहेका बेला अवैध धन्दा चलाउनेहरुले किन टेर्दैनन् ? कोरोना संक्रमणले अवस्था जटिल बनाउँदा अस्पतालहरुमा बेड र अक्सिजन अभाव भएर बिरामीले उपचार पाउन नसकेको अवस्थालाई हेरेर सबै कुराको निर्णय लिनुपर्ने उनको भनाइ छ। संक्रमितको विजोग र उनीहरुले मृत्युवरण गरिरहेको दृश्यलाई सबैले ध्यान दिनुपर्नेमा गुरागाईंको जोड छ। मोरङ प्रहरी प्रमुख एसपी सन्तोष खड्काले सुरक्षाकर्मीको उपस्थिति बढाएर दुई देशीबीचको आवतजावत शून्यमा झार्न सीमा क्षेत्रलाई उच्च सुरक्षा निगरानीमा राखिएको बताए। भारतबाट नेपाल र नेपालबाट भारततिर आवतजावत गर्नेलाई तत्काल पक्राउ गरेर कारबाही गर्ने गरिएको उनको भनाइ छ। आवतजावत र तस्करी नियन्त्रण गर्न सीमामा सशस्त्र प्रहरीसँग समन्वय गरेर विशेष अभियान नै चलाइएको खड्काको भनाइ छ। मोरङका प्रमुख जिल्ला अधिकारी कोषहरि निरौला सीमा क्षेत्रमा सुरक्षाकर्मीको उपस्थिति सीमित भएको मौकाको फाइदा अवैध धन्दामा सक्रिय रहेकाहरुले उठाउन सक्नेतर्फ चनाखो रहेको बताउँछन्। मोरङमा दुई साताअघिबाट निषेधाज्ञा लगाइएको छ। उच्च जोखिमबीच सुरक्षा निकाय कोरोनाको नियन्त्रणमा केन्द्रित रहेको निरौलाको भनाइ छ। अवैध आवतजावत र तस्करी नियन्त्रण गर्दै त्यसमा संलग्नलाई कारबाहीको दायरामा ल्याउने काम भइरहेको उनले बताए। प्रजिअ निरौलाका अनुसार सीमा नाकामा रहेको हेल्थ डेस्कमा स्वास्थ्य परीक्षण गराउँदै आवश्यक प्रक्रिया पूरा गरेर भारतबाट नेपालतिर आउन चाहनेलाई सहज बनाइएको छ।"
तेक्वान्दोको ओलम्पिक सहभागिता अनिश्चित,"काठमाडौं : नेपाली तेक्वान्दोको ओलम्पिक सहभागिता अनिश्चित बनेको छ। कोरोना भाइरसको महामारी र लकडाउनका कारण छनोट प्रतियोगिता खेल्न नपाएपछि टोकियो ओलम्पिकको सहभागिता अनिश्चित बनेको हो। टोकियो ओलम्पिक आगामी जुलाई २३ देखि अगस्ट ८ सम्म हुँदैछ। ओलम्पिक सकिएको एक महिनापछि पारा ओलम्पिक सुरु हुनेछ। टोकियो ओलम्पिकअन्तर्गत एसियाली छनोटका खेल यही शुक्रबार र शनिबार जोर्डनको राजधानी अम्मानमा आयोजना हुँदैछ। उक्त छनोट प्रतियोगितामा सहभागिताका लागि नेपालले लामो समयदेखि तयारी पनि गरेको थियो। तर, लकडाउनका कारण अन्तर्राष्ट्रिय उडान नभएपछि नेपालले छनोट प्रतियोगिता खेल्न नपाउने भएको हो। नेपाल तेक्वान्दो संघका अध्यक्ष प्रकाशशमशेर राणाले जोर्डनले नेपाल र भारतबाहेकका मुलुकमा दुई हप्ता क्वारेन्टाइन बसेर मात्रै प्रवेश दिने नियम बनाएका कारण छनोट प्रतियोगितामा सहभागिता जनाउन नसकिएको बताए। हामीकहाँ लकडाउन छ। अन्तर्राष्ट्रिय उडान पनि रोकिएको छ। त्यहीमाथि अरू देशमा दुई हप्ता क्वारेन्टाइनमा बसेर मात्र जोर्डन प्रवेश गर्न दिने नियमका कारण छनोट प्रतियोगितामा खेलाडीलाई पठाउन सकिएन, अध्यक्ष राणाले भने। उनले छनोट प्रतियोगितामा सहभागी हुन नपाएको विषयमा अन्तर्राष्ट्रिय तेक्वान्दो महासंघमा पनि जानकारी गराइसकिएको बताए। छनोट प्रतियोगितामा नेपालबाट ६ खेलाडीले प्रतिस्पर्धा गर्न लागेका थिए। नेपालबाट वीरबहादुर महरा, निमा गुरुङ र भूपेन श्रेष्ठले प्रतिस्पर्धा गर्न लागेका थिए। वीरबहादुर र भूपेन १३औं दक्षिण एसियाली खेलकुद (साग) का स्वर्ण विजेता हुन्। वीरबहादुर महरा ओलम्पिक छात्रवृत्ति पाउने खेलाडी पनि हुन्। नेपाल ओलम्पिक कमिटीले वाइल्ड कार्डका लागि वीरबहादुरको नाम पनि सिफारिस गरेको छ। ओलम्पिक कमिटीले वाइल्ड कार्डका लागि सात खेलका १२ जना खेलाडीको नाम सिफारिस गरेको थियो। नेपालबाट पौडीमा महिलातर्फ गौरिका सिंह र पुरुषमा एलेक्स शाह तथा एकजना एथलेटिक्स खेलाडीको सहभागिता पक्का भइसकेको छ। एथलेटिक्स खेलाडी भने तय हुन बाँकी छ। नेपालले एथलेटिक्समा म्याराथनतर्फ भाग लिने तयारी गरे पनि एनओसीले खेलाडीको टुंगो लगाइसकेको छैन। वाइल्ड कार्डका लागि सिफारिस गरिएका अन्य खेलाडीमा कराँतेका अनु अधिकारी र नवीन रसाइली, आर्चरीमा ज्ञानु अवाले र तिलक पुनमगर, सुटिङमा सुस्मिता नेपाल र कल्पना परियार, भारोत्तोलनमा कमला श्रेष्ठ र सञ्जु चौधरी, जुडोमा इन्द्रबहादुर श्रेष्ठ र सोनिया भट्ट तथा बक्सिङमा मीनु गुरुङ छन्। एसियाली छनोटका लागि नेपाली टोलीमा परेकी निमाले भने १३औं सागमा रजत पदक जितेकी थिइन्। उनले सन् २०१६ को रियो ओलम्पिकअन्तर्गत एसियाली छनोटमा कांस्य पदक जिते पनि ओलम्पिकमा भने सहभागी हुन पाइनन्। खेलाडीसँगै कोरियन प्रशिक्षक क्वान यान दल पनि जोर्डन जाने तयारीमा थिए। यसैगरी पारा तेक्वान्दोतर्फ पलेसा गोवद्र्धन, विशाल गर्बुजा र सिर्जना घिसिङले छनोट प्रतियोगिता खेल्न लागेका थिए। पारा टोलीको प्रशिक्षकमा भने कविराज नेगी लामा जोर्डन जान लागेका थिए। सबै खेलाडी र प्रशिक्षकको भिसा पनि आइसकेको र टिकट पनि बुकिङ गरिसकेको अध्यक्ष राणाले बताए। छनोट प्रतियोगितामा सहभागी हुन हामीले सम्पूर्ण तयारी गरिसकेका थियौं, उनले भने, जोर्डनकै नयाँ नियमका कारण जान पाएनौं। नेपाली टोली बुधबार जोर्डन जाने कार्यक्रम थियो। नेपालको तयारी राम्रो रहेकाले सहभागी भएको भए छनोट हुने सम्भावना रहेको तेक्वान्दोका प्रमुख प्रशिक्षक नवीनकुमार श्रेष्ठले बताए। हामीले राम्रा खेलाडी छनोट गरेका थियौं। उनीहरूले तयारी पनि राम्रै गरेका थिए। पारामा पनि राम्रो सम्भावना थियो, प्रमुख प्रशिक्षक श्रेष्ठ भन्छन्, कोरोना महामारीका कारण छनोट खेलमा सहभागी हुनै नसकिने अवस्था आयो। छनोट चरणमा सहभागी हुन नसकेकाले वाइल्ड कार्ड पाउने सम्भावना पनि न्यून मात्रै रहेको उनले बताए। हामीले वाइल्ड कार्ड पाउन पनि कठिन छ। पहिले पनि पाइसकेकाले यस पटक वाइल्ड कार्ड पाउन मुस्किलै छ, प्रमुख प्रशिक्षक श्रेष्ठले भने। अध्यक्ष राणाले पहिलेदेखि नै पहल गर्दै आएकाले वाइल्ड कार्ड पाउने सम्भावना रहेको बताए। हामीले वाइल्ड कार्डका लागि पहिलेदेखि नै पहल गर्दै आएका थियौं। त्यही कारण पनि पाउने सम्भावना छ, उनले भने, त्यसमा पनि पारा टोलीको सम्भावना अझ बढी छ। पारा तेक्वान्दो प्रशिक्षक कविराज नेगी लामाले विश्व वरीयतामा १३औं स्थानमा रहेको खेलाडीले खेल्न नपाउँदा दुःख लागेको बताए। पाराको विश्व वरीयतामा हामी अगाडि रहेका थियौं। खेलाडी छनोट हुने सम्भावना पनि थियो, उनी भन्छन्, कोरोना महामारीले गर्दा हाम्रा खेलाडीले खेल्न नपाउँदा दुःख लागेको छ। पलेसा गोवद्र्धन विश्व वरीयतामा १३औं स्थानमा छिन्। विशाल गर्बुजा र सिर्जना घिसिङ नयाँ भए पनि उनीहरूको सम्भावना पनि राम्रो रहेको प्रशिक्षक लामाले बताए। पारातर्फको छनोट प्रतियोगितामा नेपालले के४४ विधामा प्रतिस्पर्धा गर्न लागेको थियो। ओलम्पिकमा के४३ र के४४ दुई विधा मात्रै समावेश गरिएको प्रशिक्षक लामाले जानकारी दिए।"
"घाँटी रेटेर महिलाको हत्या, नहरमा भेटियो शव","विराटनगर : धारिलो हतियारले घाँटी रेटेर मोरङमा एक महिलाको हत्या भएको छ। हत्या गरेर सुख्खा नहरमा फ्यालेको अवस्थामा बुधबार बिहान महिलाको शव फेला पारिएको मोरङ प्रहरी प्रवक्ता डीएसपी मानबहादुर राईले जानकारी दिए। डीएसपी राईका अनुसार रंगेली नगरपालिका३ का बेचन यादवकी श्रीमती २४ वर्षीया अनिता यादवको हत्या भएको हो। धारिलो हतियारले घाँटी रेटेर हत्या गर्दै रंगेली३ स्थित तिलुवा चोकनजिकको नहरमा फ्यालेको अवस्थामा अनिताको शव भेटिए पनि घटनाका बारेमा विस्तृत कुरा खुल्न बाँकी रहेको डीएसपी राईले बताए। उनका अनुसार शव फेला परेको नहर पानीविहीन र सुख्खा छ। प्रारम्भिक अनुसन्धानबाट घाँटी रेटेर हत्या गरेपछि शव नहरमा फ्यालेको पाइयो, डीएसपी राईले भने, प्रहरीको विशेष टोली परिचालन गरेर गम्भीर रुपले घटनाको अनुसन्धान थालिएको छ। हत्यामा संलग्नको पहिचान हुन सकेको छैन। प्रहरीका अनुसार महिलाको हत्या कसले र किन गरेको हो भन्ने खुल्न बाँकी छ। तर घाँटीमा हतियारले रेटेको चोट रहेका कारण हत्या नै गरिएको निस्कर्षमा प्रहरी पुगेको हो। इलाका प्रहरी कार्यालय रङ्गेलीका प्रहरी निरीक्षक अनमोल खड्का नेतृत्वको टोली घटनास्थलमा पुगेको छ। खड्का नेतृत्वकै टोलीले हत्यामा संलग्नको पहिचान गर्दै घटनाको अनुसन्धान अघि बढाएको हो।"
"काठमाडौंबाट रुकुमपश्चिम जाँदै गरेको बस दुर्घटना : चारको मृत्यु, ४९ घाइते",परासी : दाउन्ने पहाडबाट बस खस्दा ४ जनाको मृत्यु भएको छ । ४९ यात्रु घाईते भएका छन् । काठमाडौंबाट रुकुम पश्चिम जाँदै गरेको ना ५ ख २७१३ नम्बरको बस पश्चिम नवलपरासीको बर्दघाट नगरपालिकास्थित दाउन्ने पहाडको खुर्सानी खोलामा आज बिहान ७ बजे खसेर दुर्घटना भएको हो । दुर्घटनामा परी २ महिला र २ पुरुषको घटनास्थलमै मृत्यु भएको जिल्ला प्रहरी कार्यालयका उपरीक्षक अजय केसीले जानकारी दिए । मृत्यु हुनेमा रुकुम पश्चिम त्रिवेणी गाउँपालिका ६ की २७ वर्षीया कल्पना पुन र सोही जिल्ला सिस्ने गाउँपालिका४ का ३६ वर्षीय धनराज घर्ती रहेका छन् । अन्य दुई जनाको सनाखत हुन सकेको छैन । बस पहाडबाट १ सय ५० मिटर तल खसेको हो । एकजना बसमै च्यापिएको अवस्थामा रहेकाले क्रेन बोलाएर निकाल्ने प्रयास भइरहेको छ । बसलाई रुखले अड्काएका कारण मानवीय क्षति बढी हुन नपाएको प्रहरीले जनाएको छ । घाइते सबैको अहिले चिसापानी अस्पताल बर्दघाटमा उपचारका लागि पठाइएको छ । केही गम्भीर छन् । सबैलाई तत्काल अस्पताल पठाइएकाले कति गम्भीर छन् भन्ने बारे केही समयपछि जानकारी दिइएने प्रहरी उपरीक्षक केसीले बताए । काठमाडौंमा अलपत्र परेका रुकुम पश्चिमका स्थानीयलाई लिएर बस त्यसतर्फ जाँदै गरेको प्रहरीले जनाएको छ । बसमा ५८ जना यात्रु थिए ।
बुटवलमा पत्रकार चौधरीसहित ५ संक्रमितको मृत्यु,बुटवल : रुपन्देहीका एक पत्रकारसहित बुटवलको कोरोना विशेष अस्पतालमा ५ जनाको मृत्यु भएको छ । बिहान ४ बजेदेखि ८ बजेको बीचमा पत्रकार हिक्मत चौधरीसहित ५ जनाको निधन भएको हो । उनीहरुको बुटवल धागो कारखानामा संचालित कोरोना विशेष अस्पतालमा उपचारतका क्रममा मृत्यु भएको हो। तिलोत्तमा बनबाटीका आइसोलेसनमा उपचार सुरु गरिएका चौधरीलाई पछिल्लो समय कोरोना विशेष अस्पताल लगिएको थियो । १० दिनदेखि उपचाररत चौधरीको भेन्टिलेटरमा राखेर उपचारका क्रममा बुधबार बिहान ३ : १५ बजे निधन भएको अस्तालका प्रवक्ता डा बिष्णु गौतमले जानकारी दिए । गौतमका अनुसार बिहान ५ जनाको मृत्यु भएको हो । जसमध्ये रुपन्देहीका ४ जना कोरोना पोजिटिभ बिरामी र एकजना सैनामैनाका पुरुषको कोरोना नेगेटिभ देखिएपनि मृत्यु भएको छ।
सनातन सञ्चार भाष्य,"भूमण्डलीकृत विश्वमा आफ्नो पहिचान, प्रतिनिधित्व र पहुँच स्थापित गर्नु आजको आवश्यकता हो जुन आजको पुस्ताको जिम्मेवारी पनि हो सूचनाको प्रकृयागत हस्तान्तरण सञ्चार हो। सूचनाको प्रसारमा खास प्रकृयाको विद्यमान हुन्छ। सूचनाको स्रोत, प्रस्तोता, सञ्चारको माध्यम, ग्रहणकर्ता, ग्रहण, प्रतिकृया आदिको संयोजनबाट सूचनाको प्रकृया हुन्छ। यसमध्ये सञ्चारमा सूचनाको स्रोत, सूचनाको हस्तान्तरणको माध्यम र सूचनाको प्राप्तिलाई मुख्य मान्दछ। तर सनातनी परम्परामा सूचनाको प्राप्ति, छनोट र प्रतिक्रियालाई जोड दिएको हुन्छ। हरेक व्यक्तिको दैनन्दिनी जीवनचर्या सञ्चार कर्मबाट भएको छ। मानिसको चेतन अवचेतन (जागृत, स्वप्न र सुसुप्ती), जन्मदेखि मृत्युपर्यन्त सञ्चार कर्मबाट सञ्चालित छ। व्यक्तिहरूकै समूह समाज वा समुदाय भएकाले निर्वैयक्तिक रूपमा, वैयक्तिक रूपमा, सामूहिक रूपमा र आमसञ्चारको रूपमा सूचना सञ्चारको कर्म भएको छ। मानिसमा जुन कुराको सूचना, ज्ञान, अनुभूत वा बोध स्वरूप हुन्छ, पाँच महाभूतको परिणाम हो (महाभारत : वन पर्व २११११) जुन वातावरणबाट शरीरका ज्ञानेन्द्रीयहरूले ग्रहण गर्छन्। रूप, रस, गन्ध, स्पर्श, शब्दबाट सूचना लिने यसको मूल्यांकन र विश्लेषण गर्ने र यसको प्रतिकृयामार्फत आफैं सूचनाको स्रोतको रूपमा काम गर्ने अविछिन्न प्रकृया सनातन सञ्चारको शास्त्रीय मत हो। यो कुनै सम्प्रदाय विशेष मत नभई सञ्चार कर्मको सनातन र सर्वव्यापी सत्य हो। शरीरमा सूचना ग्रहण गर्ने ज्ञानेन्द्रीयमा छाला, आँखा, नाक, कान र जिब्रो हुन्। ज्ञानेन्द्रीयहरू घ्राणेन्द्रीय, रसेन्द्रीय, चक्षेन्द्रीय, त्वचेन्द्रीय र स्रोतेन्द्रीय हुन्। ती इन्द्रीयहरूको सूचना शरीरको चेतन प्रणालीलाई थाहा भएपछि त्यसको अन्तरेन्द्रियमा प्रभाव देखाउँछ। अन्तरेन्द्रियमा मन र बुद्धि पर्दछ। मनमा विद्यमान चञ्चलता र बुद्धिमा विद्यमान विवेकका आधारमा निर्णय हुने गर्छ। निष्कर्षमा पुगिएका विषयलाई कर्मेन्द्रीयहरूले कार्यरूप दिन्छन् र कार्य गर्छन्। यो नै सञ्चारको अविछिन्न प्रकृया हो। मानव जीवनमा सञ्चार सम्भावनाका कारण जीवन्तताको परिचय सञ्चारकर्मले दिएको हुन्छ। मानवीय सम्बन्ध, सामाजिक पहिचान, विश्वव्यापी अस्तित्वबोध सञ्चार क्रियामा भएको निरन्तर अभ्यासले सम्भव भएको हुन्छ। देख्ने शरीर रथ हो, मन सारथी हो, इन्द्रिय रथका घोडा हुन्, जसरी कुशल सावधान रथीले उत्तम घोडाको साथ सही मार्ग पहिल्याउँछ, त्यसैगरी धीर र सावधान व्यक्ति इन्द्रियलाई बसमा लिएर सुखी जीवन जिउँछ (महाभारत : वन पर्व २१११९)। अर्थात् सूचना लिने, यसको सही गलतको मूल्यांकन गर्ने र सोची विचारी लिएको निर्णयको आधारमा सुखी जीवनको आधार हुने कुरामा जोड दिएको छ। मानिसका तीनै प्रकारका इन्द्रियहरूको संयोजित रूपमा सञ्चारकर्ममा संलग्न रहेको स्वीकार गरेको पाइन्छ। मानिसमा विद्यमान पाँच ज्ञानेन्द्रियको सामिप्यता प्रकृतिका खास तत्तवसँग छ। जस्तो आँखाको सम्बन्ध ज्योतिसँग छ, यसले खास स्वरूपको सूचना ग्रहण गर्दछ, प्रकृतिमा विद्यमान तेज तत्तवको सामिप्यताले दृश्यवान वस्तुको सूचनाको सञ्चार गर्दछ। त्यस्तै छाला, कान, नाक र जिब्रोको पनि खास इन्द्रिय द्रव्यसँगको सम्बन्धका कारण सूचनाको प्राप्ति निरन्तर अविछिन्न रूपमा भइरहेको हुन्छ। सञ्चार कर्मको सुनियोजित सम्बन्धबाटै मानव जीवन, सामाजिक व्यवहारलाई व्यवस्थित वनाउन सकिने निष्कर्ष छ। कुशल सुखी जीवनयापनका लागि सुनियोजित सञ्चार कर्म अपरिहार्य छ। जस्तो ज्ञानेन्द्रियहरू जसले वातावरणको सम्पर्कमा रहेर सूचनाको संग्रहण गर्दछन्। जसले जसरी एक रथको सञ्चालनमा घोडा वा शक्ति आवश्यक पर्दछ त्यसरी नै सूचना जीवनको शक्ति हो। शरीर एक समग्र साधन हो वा रथ हो, त्यसको उचित गन्तव्यका लागि सुविचारित निर्णय अपरिहार्यता हो। सुविचारित निर्णय सूचनाको विवेकपूर्ण विश्लेषण र निष्कर्षका कारण सम्भव हुन्छ। जस्तो ज्ञानेन्द्रिय जनीत सूचनालाई मनको माध्यमबाट जस्ताको तस्तै नभई बुद्धिविवेकपूर्ण निर्णयले मात्र सुखी र धीर जीवनयापनको सम्भव हुन्छ। सूचना तथा सञ्चारको चक्र मानव शरीरको निर्माणको अभिन्न अन्तरभूतसँग जोडिएको छ। वातावरणको वनावट र शरीरको वनावट समान प्रकृतिको हुनाले यो सम्भव भएको हो। पृथ्वी, जल, तेज, वायु, आकाश शरीरमा विद्यमान तत्वहरू हुन् (महाभारत : शान्ति पर्व २४७३)। हामी जिइरहेको वातावरण पनि तिनै पाँच तत्त्वको समष्टि हो। मानिसले जिएको वातावरणको स्थिति र मानिसको निर्माण संरचनाको समानताका कारण सूचनाको प्रसार सम्भव भएको हो। मानव शरीरको आन्तरिक वस्तुस्थिति र बाहिरी वातावरणको बनावट एकै प्रकृतिको छ। सोही वातावरणको अन्तर्सम्बन्धका कारण वातावरणबाट सूचनाहरूको बोध हुन्छ। यो सत्यको नजिक छ र औचित्यपूर्ण पनि। मानिसको शारीरिक वनावट र वातावरणको अवस्थितिका कारण र वातावरणीय अन्तरक्रियाबाट सञ्चारकर्म सम्भव भएको हो। पृथ्वी, जल, तेज, वायु, आकास आदि पाँच तत्त्व हुन्, जसलाई पञ्चमहाभूत पनि भनिन्छ। सूचनाका ग्रहणकर्ता ज्ञानेन्द्रीयहरू घ्राणेन्द्रीय, रसेन्द्रीय, चक्षेन्द्रीय, त्वचेन्द्रीय र स्रोतेन्द्रीय हुन्। जस्तो स्रोतेन्द्रीयका लागि इन्द्रिय कान हो, यसको सम्बन्ध आकास तत्त्वसँग हुन्छ र यसले शब्दादी स्वरूपको सूचना आवाजको माध्यमबाट प्राप्त हुन्छ। शब्द आकासको एकै गुण हो (महाभारत : वन पर्व २११६)। चक्षेन्द्रियका लागि इन्द्रिय आँखा हो, यसको सम्बन्ध तेज तत्त्वसँग हुन्छ, शब्द रूप आदि स्वरूपमा सूचना प्राप्त हुन्छ। तेजको गुण शब्द, रूप र गन्ध हो (महाभारत : वन पर्व २११६)। त्वचेन्द्रियका लागि इन्द्रिय छाला हो, यसको सम्बन्ध वायुसँग हुन्छ र यसले स्पर्श स्वरूपको सूचना अनुभवको माध्यमबाट प्राप्त हुन्छ। वायुको गुण शब्द र स्पर्श हो (महाभारत : वन पर्व २११६)। रसेन्द्रियका लागि इन्द्रिय जिब्रो हो, यसको सम्बन्ध जल तत्त्व हुन्छ र यसले रसादि स्वरूपको सूचना स्वादको माध्यमबाट प्राप्त हुन्छ। जलको स्वाभाव शब्द, स्पर्श, रूप र रस शब्द हो, (स्पर्सश्न रूपंच रशस्चापी द्विजोत्तम, महाभारत वन पर्व २११।४)। घ्राणेन्द्रियका लागि इन्द्रिय नाक हो, यसको सम्बन्ध पृथ्वी तत्त्वसँग हुन्छ र यसले गन्धादि स्वरूपको सूचना गन्धको माध्यमबाट प्राप्त हुन्छ। शब्द, स्पर्श, रूप, रस, गन्ध, पृथ्वी तत्त्वका पाँच गुण हुन् (महाभारत : वन पर्व २११५)। सनातन दर्शनले सूचनाको प्रकृति, विशेषता, कार्य, अनिवार्यता आदिलाई मिहिन गरेर व्याख्या गरेको पाइन्छ। प्रकृतिमा विद्यमान सबै प्रकृतिका सूचनाहरू, शरीरको बिभिन्न इन्द्रियसँगको सामिप्यताले सञ्चार हुने गर्छ। ऐतिहासिक रूपमै सूचनाको सञ्चार कसरी हुन्छ भन्ने कुरामा निष्कर्षमा पुगेको देखिन्छ। सूचनाको प्रसारको प्रकृयागत पक्षमा मात्र सीमित आजको सञ्चारको शोध कार्य, सञ्चार हुनुको कारण, औचित्यता, अविछिन्नता र अपरिहार्यतालाई समेत हजारौं वर्ष पहिले नै शोध भई निष्कर्षमा पुगेको देखिन्छ। जिब्रो, छाला, कान, आँखा, नाकजस्ता इन्द्रियको सन्निकर्षको आधारमा पदार्थको बोध वा ज्ञान हुन्छ (महाभारत)। सूचनाको प्रसारमा भएको सहभागिता र यसको फैलावटका आधारमा निर्वैक्तिक, वैयक्तिक, सामूहिक र आमसञ्चार चार तह छन्। यो सूचनाको प्रसारमा भएको संख्याको विस्तारसँगै भएको विस्तार हो। निर्वैक्तियताबाहेक अन्य तहप्रकृयामा एकभन्दा बढी व्यक्ति वा पक्ष सहभागी हुन्छन्। सबै सञ्चारका तहमा स्रोत, माध्यम र स्रोता प्राथमिक कर्ता हुन्। सञ्चार शास्त्रीय भाषामा यसलाई सूचनाको रेखीय यदाकता गैह्ररेखीय सूचना प्रसारको नमूना भनी समेटिएको छ। वास्तवमा सूचनाको प्रसार सूचना ग्रहण र उपयोगसँग जोडिएको विषय हो। सनातन दर्शनमा सूचनाको प्राप्ति, सूचनाको विश्लेषण र यसबाट हुने प्राप्त हुने प्रतिक्रियालाई सञ्चारको प्रकृया हो भनिएको छ। मानिसमा विद्यमान इन्द्रियहरूले सूचनाको ग्रहण गर्ने, यसको सही गलतको मूल्यांकन गर्ने र सोही आधारमा सूचनाप्रतिको धारणा राख्ने चक्र सञ्चार प्रक्रिया हो। सूचनाको प्राप्त गर्न, लेखाजोखा गर्न र कार्यरूप निर्णय गर्न, तीनवटै क्रियामा शरीरका फरकफरक इन्द्रियहरूले समान रूपमा काम गरिरहन्छन्। आँखा लगायतका इन्द्रियहरूले क्रमश: ज्ञात गर्दछ (अमरकोश)। आजको सूचना तथा सञ्चारको अध्ययन खास रूपमा तस्वीर र आवाजमा केन्द्रित छ। यहाँ तस्वीर भन्नाले अंक, अक्षर, फोटो, भिडियो वा आँखाले अनुभूत गर्ने सबै आकार, प्रकार, स्वरूप वा संरचना हो। यसका अलावा कानले अनुभूत गर्ने आवाज अर्को सूचनाको स्रोतको माध्यम हो। जस्तो, पत्रपत्रिका, पुस्तक, अंक, अक्षर, फोटो खास स्वरूपमा व्यक्त आकारप्रकार आँखाले देख्छ र रेडियो, टेलिभिजन, बोर्ड, माइक आदिको आवाज कानले सुन्छ। ती सूचनाको प्रसारलाई सूचनासञ्चार मानिन्छ। तर प्राचीन सनातन दर्शनले योभन्दा व्यापक भएर सूचनाको प्रसार शब्द, स्पर्श, रूप, रस र गन्धको माध्यमबाट शरीरका खासखास इन्द्रियको साधनबाट सूचनाको बोध हुने कुरामा जोड दिएको छ। मानिसले आँखा, कान, नाक, जिब्रो र छालाको माध्यमबाट सूचनाको सञ्चार गर्छन्। मानव शरीरको निर्माण प्रकृतिमा रहेका सबै खास तत्त्वहरूको माध्यमबाट निर्माण भएको छ। प्रकृतिमा प्रकृतिमा पृथ्वी, जल, तेज, वायु, आकाशको संयोजनको माध्यमबाट शरीरको निर्माण भएको छ। मानिसमा विद्यमान पाँच ज्ञानेन्द्रियको सामिप्यता प्रकृतिका खास तत्त्वसँग छ। जस्तो आँखाको सम्बन्ध ज्योतिसँग छ, यसले खास स्वरूपको सूचना ग्रहण गर्दछ, प्रकृतिमा विद्यमान तेज तत्त्वको सामिप्यताले दृश्यवान वस्तुको सूचनाको सञ्चार गर्दछ। त्यस्तै छाला, कान, नाक र जिब्रोको पनि खास इन्द्रिय द्रव्यसँगको सम्बन्धका कारण सूचनाको प्राप्ति निरन्तर अविछिन्न रूपमा भइरहेको हुन्छ। मानव शरीर र वातावरणको समन्वय, अन्तरसम्बन्ध र अन्तरक्रियाका कारण सूचनाको प्राप्ति, परीक्षा, प्रयोग वा प्रतिक्रिया सम्भव भएको हो। सूचना तथा सञ्चारको अभ्यास र आचारमा एक खास अवधारणा बनेको छ। जुन धारणा खासगरी ग्रीसेली दर्शन र यी दर्शनका आधारमा विकास भएका सैद्धान्तिक पृष्ठभूमिका आधारमा बनेका छन्। विद्यालय विश्वविद्यालयको अध्ययन, शोध पनि सोही धारणामा केन्द्रित छ। हाम्रा सनातन दर्शनका विभिन्न दर्शन, सिद्धान्त, संहिताहरूमा पनि सञ्चारकर्मको बारेमा लेखिएका छन्। यो उताको वा यताको भन्ने होइन, ज्ञानको क्षेत्रलाई सबैले स्वीकार गर्नुगर्छ। जसलाई सोधखोज गरी आजको भूमण्डलीकृत विश्वमा आफ्नो पहिचान, प्रतिनिधित्व र पहुँच स्थापित गर्नु आजको आवश्यकता हो। आजको यो पुस्ताको जिम्मेवारी हो।"
साइकोसिस : समस्या र समाधान,"बोलीचालीको भाषामा साइकोसिसलाई पागलपन तथा साइकोसिसका बिरामीलाई पागल तथा बौलाहा भन्ने गरिन्छ। वास्तवमा साइकोसिस भन्नाले कडा खालका विभिन्न मानसिक रोगहरूको समूह बुझिन्छ। पहिला मानसिक रोगलाई न्युरोसिस (कम कडा खालका मानसिक रोग) तथा साइकोसिस (कडा खालका मानसिक रोग) गरी दुई भागमा वर्गीकरण गरिएको थियो। हाल चिकित्साशास्त्रमा न्युरोसिस र साइकोसिसका विभिन्न प्रकारहरू छुट्याइएको भएता पनि सर्वसाधारण पाठकका लागि सजिलो होस् भन्ने हेतुले यहाँ साइकोसिस शब्द प्रयोग गरिएको हो। उपचारको अभाव र मानसिक रोगको बारेमा व्याप्त भ्रमका कारण उपचार अभावमै यसका बिरामी अझै पनि घरमा साङ्लोले बाँधिन र थुनिन विवश छन्। कतिपय सडकमा नाङ्गै भौतारिएका छन्, पोकापोकी बोकेर कराउँदै हिँडिरहेका छन्। तर कडा खालको मानसिक रोगहरूलाई पागलपन भन्नु तथा यस रोगका बिरामीलाई पागल तथा बौलाहा शब्दले सम्बोधन गर्नु कदापि ठिक होइन। वास्तवमा पागलपन होइन, साइकोसिस। साइकोसिसका अनेक लक्षणहरू हुन सक्छन्। सामान्यतया साइकोसिसबाट पीडित व्यक्तिहरूले सामाजिक परिप्रेक्षमा अमिल्दो व्यवहार गर्ने, कुराकानीमा पनि गडबडी भेटिने र आफ्नो दिमागी सन्तुलन ठम्याउन नसक्ने हुन्छन्। यस समूहअन्तर्गत विभिन्न खालका कडा मानसिक रोगहरू पर्दछन्। त्यसैले यस्ता रोगहरूको लक्षणअनुसार उपचार पनि फरक फरक हुन सक्दछ। डिप्रेसिभ साइकोसिस डिप्रेसन बढ्दै गएर पनि साइकोसिस हुनसक्छ। यसलाई डिप्रेसिभ साइकोसिस भनिन्छ। डिप्रेसनको चरमसीमामा उदास हुने लक्षणहरू सँगसँगै साइकोसिसका लक्षणहरू पनि भेटिन सक्छन्। स्वजनहरू मरिसके या आफ्नो शरीरका भागहरू कुहिएर झरिसकेजस्ता कुराकानी यस्ता व्यक्तिले गर्न सक्छन्। उपचार नगरेमा यो अवस्था कति लम्बिन्छ भन्न सकिन्नँ। संक्रमण र आत्महत्याको सम्भावना यस प्रकारको साइकोसिसमा बढी हुने हुनाले यस रोग उचित औषधि उपचार आवश्यक छ। यस रोगको उपचारमा औषधिका साथ साइकोथेरापी तथा पारिवारिक र सामाजिक सहयोग महत्त्वपूर्ण हुन्छ। सिजोफ्रेनिया सिजोफ्रेनिया गम्भीर र जटिल मानसिक समस्या हो। विश्व स्वास्थ्य संगठनका अनुसार विश्वको कुल जनसंख्याको लगभग १५ प्रतिशत व्यक्ति विभिन्न मानसिक समस्याहरूबाट पीडित भएकोमा एक प्रतिशत सिजोफ्रेनिया जस्तो गम्भीर मानसिक स्वास्थ्यबाट पीडित छन्। यो विशेषगरी मानिसको सोच्ने प्रक्रियामा आउने गम्भीर समस्या हो। जसले मानिसको जीवनमा विभिन्न भ्रमको सिर्जना गर्छ। वास्तविकतामा हुँदै नभएको कुरामा विश्वास गर्नु, अरूले नसुनेका र हुँदै नभएका आवाज सुन्नुजस्ता लक्षण यसमा देखा पर्छ। अस्वाभाविक व्यवहार, डर, चिन्ता, शंकास्पद गतिविधि, मूर्तिझैं उभिइरहने, अकारण अस्थिरता पनि यसको लक्षण हो। अरूले नसुन्ने ध्वनि, दृश्य, गन्ध आदि महसुस गर्ने, कुनै धर्म, दर्शन वा विचार विशेषमा अत्यधिक अडान लिने, पूर्वाग्रही विचार बनाउनेजस्ता लक्षण पनि सिजोफ्रेनियाका रोगीमा देख्न सकिन्छ। यी लक्षण कमसेकम एक महिनासम्म रहिरहेमा सिजोफ्रेनिया भनिन्छ। साधारणतया यो समस्याको सुरुआत १५ देखि ३० वर्षको उमेर समूहमा बढी हुने गर्छ। मेनिया (उन्माद) मेनिकडिप्रेसन भावनात्मक स्थितिमा गडबडी उत्पन्न भएर हुने रोग हो। यसबाट पनि झन्डै एक प्रतिशत जनसंख्या जिन्दगीभर पीडित हुन्छन्। यस रोगका लक्षणहरू भिन्न समयमा फरक हुन सक्छन्। कहिले यसमा महिनौंसम्म डिप्रेसनका लक्षणहरू उपस्थित हुन्छन् त कहिले डिप्रेसनको ठिक उल्टो अर्थात् बढी बोलेको बोल्यै गर्ने, धाक धक्कु लगाउने, अनावश्यक रूपमा बढी आत्मबल हुने, भनेको कुरा नपुगेमा क्रोधित हुने, चञ्चलता बढी हुने, थोरै सुते पनि ताजगी महसुस हुनेजस्ता लक्षणहरूको उपस्थितिमा उक्त व्यक्तिलाई मेनिया भन्ने मानसिक रोग भएको भनिने र समग्र रूपमा उक्त व्यक्ति बाइपोलर डिसअर्डर नामक रोगबाट ग्रसित भएको भन्ने गरिन्छ। उचित औषधि उपचारले यस्ता लक्षणहरू नियन्त्रण गरी रोगी रोग लाग्नुपूर्वको अवस्थामा आउन सक्छ। तर यस रोगमा लक्षणहरू हटे पनि औषधि टुटाउँदा रोग बल्झिने सम्भावना रहिरहन्छ। साइकोसिस र हिंसा साइकोसिसबाट ग्रसित व्यक्तिहरू हिंस्रक हुन्छन् भन्ने भनाइ भए पनि यो पूर्णरूपमा सही होइन। साइकोसिसबाट ग्रस्तमध्ये वास्तवमा धेरैजसो हिंस्रक हुँदैनन्। हिंसक हुनेमध्ये पनि धेरैजसो अरूले जिस्क्याएको अवस्थामा मात्र उनीहरूलाई हानी पुर्याउन आएको भन्ने सोचेर यस्तो व्यवहार गर्न पुग्छन्। एउटा सानो समूह चाहिँ वैचारिक गडबडीका कारण बिनाकारण एक्कासि हिंस्रक हुनपुग्छ। समग्रमा भन्दा साइकोसिसबाट ग्रसित व्यक्तिहरूलाई एउटा सामान्य मान्छेजस्तै व्यवहार गरेमा एउटा मानसिक तबरले स्वस्थ व्यक्तिले भन्दा बढी हिंस्रक व्यवहार गर्दैन। उपचार साइकोसिसबाट ग्रसित व्यक्तिहरूलाई बाँधेर राख्ने चलन परापूर्वकालदेखिको हो। यसो गर्दा कतिपय व्यक्तिहरू केही समयपछि आफैं ठिक भएर आउँथे भने कतिलाई लामो समयसम्म या जीवनभर त्यसरी नै राखिन्थ्यो। कतिचाहिँ बाँधेको अवस्थामा विभिन्न संक्रामक रोगको शिकार भएर या भोकाएर मर्दथे। कतिपय ठाउँमा झारफुक, धामीझाँक्री तथा जडीबुटीको प्रयोगले उपचार गरिन्थ्यो। तर अधिकांश यस्ता रोगीहरूको हालत एकदमै दयनीय हुन्थ्यो। तर समयसँगै अनेकथरिका औषधि उत्पादन गर्न थालियो। झन्डै आधा शताब्दी अगाडिदेखि यस रोगको उपचारका लागि आधुनिक प्रभावशाली औषधिहरूको प्रयोग गर्न थालियो। यस्ता औषधिहरूले साइकोसिसका रोगीहरूका लागि निकै उपयोगी सावित गरेका छन्। त्यसैले रोगको ठिक पहिचान गरी उचित साइकोटिक औषधिहरूको प्रयोग गर्ने हो भने प्रायःजसो रोगीहरूको लक्षण बिल्कुल हराएर जान्छन्। झन्डै ९० प्रतिशत यस्ता बिरामीहरूले औषधिको प्रयोगले लाभ हाँसिल गर्छन् भने १० प्रतिशतमा भने उपचारले खास असर ल्याउँदैन। साइकोसिस दोहारिन सक्छ छोटो समयका लागि मात्र हुने साइकोसिहरू दोहोरिने दर न्युन छ। तर, लामो अवधिसम्म (छ महिनाभन्दा बढी) भएका साइकोसिसहरू चाहिँ औषधि छोडेमा बल्झने सम्भावना हुन्छ। एकपटक साइकोसिस भएर ठिक भएको व्यक्तिको रोग बल्झिने सम्भावना केही हदसम्म भए तापनि उनीहरू धेरै अवस्थाहरूमा आफ्नो जिम्मेवारी बहन गर्दै सामान्य जिन्दगी बिताउन सफल हुन्छन्। भएका पनि छन्। त्यसैले एकपटक साइकोसिसबाट ग्रस्त भएपछि ठिक हुँदैन भन्ने धारणालाई बिल्कुल गलत हो, तर बल्झिँदैन भन्ने अवस्थामा चाहिँ छैन। औषधिको साथसाथै साइकोथेरापी, न्यानो पारिवारिक वातावरण, उपयुक्त व्यक्तिगत स्वतन्त्रता तथा आपसी विश्वासले रोग बल्झाउने सम्भावनालाई कम गर्छन् भन्ने थुप्रै अनुसन्धानले देखाएका छन्। पुछारमा नेपाली समाजमा साइकोसिसका बिरामीहरूलाई अहिले पनि दूरदूर दृष्टिले हेर्ने गरिन्छ। बौलाहा, पागल भन्ने गरिन्छ जुन शब्दको प्रयोग सही होइन। यस्तो सम्बोधनले रोगी र परिवारलाई उल्टो असर पर्छ। अशिक्षित मानिसहरूले मात्र होइन कि सहरबजारका कतिपय शिक्षित मानिसहरूले समेत भूतप्रेत, पूर्वजन्मको पाप, गण्डाताविज, टुनामुना, डायनी बोक्सी तथा गह्रहरूको नकारात्मक प्रभावलाई यस रोगको कारक मान्ने गर्छन्। देवीदेवताहरूको अभिसाप ठान्ने गर्छन्। त्यसैले अहिले पनि यहाँका अधिकांश मानिसले धामीझाँक्री, तन्त्रमन्त्र तथा धर्मको आधारमा यस रोगको उपचार गर्ने प्रयत्न गर्छन्। नेपालमा साइकोसिसका बिरामी कति छन् भने आँकलन गर्न अझै सकिएको छैन। उपचारको अभाव र मानसिक रोगको बारेमा व्याप्त भ्रमका कारण उपचार अभावमै यसका बिरामी अझै पनि घरमा साङ्लोले बाँधिन र थुनिन विवश छन्। कतिपय सडकमा नाङ्गै भौतारिएका छन्, पोकापोकी बोकेर कराउँदै हिँडिरहेका छन्। तर सरकार र सम्बन्धित निकायको यसतर्फ ध्यान गएको छैन। यो निकै चिन्ताको विषय हो। त्यसैले स्थानीय निकाय, प्रदेश सरकार तथा संघीय सरकारको यसतर्फ ध्यान जाओस्। पागलपन, पागल वा बौलाहा शब्द नै नेपाली मनमस्तिष्क तथा शब्दकोशबाट हटोस्। (लेखक साइकोथेरापिष्ट हुन्।)"
एक दशकपछि पारुको कमब्याक,"काठमाडौं : गायिका पारु राई एक दशकपछि सांगीतिक यात्रामा फर्किएकी छन्। पारुले हालै तिम्रो तृष्णा बोलको गीतको भिडियो बजारमा ल्याएकी छन्। उनलाई भ्वाइस अफ नेपालका फाइनलिस्ट विकास लिम्बूले साथ दिएका छन्। गायिका पारुकै शब्द रचना रहेको गीतमा संगीत ताराप्रकाश लिम्बूको रहेको छ। बेलायत र नेपालका विभिन्न रमणीय स्थानमा छायांकन गरिएको भिडियोको छांयाकन, सम्पादन एवं निर्देशन सञ्चारकर्मी कुशल श्रेष्ठले गरेका छन्। नेपालतर्फ सुरज तामाङले निर्देशन गरेका हुन्। करिब डेढ दशक यता ब्रिटिस गोर्खा सेनामा सेवारत साथै सामाजिक अभियन्ता मण्डल थेवे, पारु राई, विकास लिम्बू र वृक्षा लिम्बूले यस गीतमा अभिनय गरेका छन्। सानै उमेरदेखि कलाकारितामा झुकाव भएकाले अवसर पाएसम्म समय मिलाएर कलाकारितामा निरन्तर लाग्ने पारुले बताइन्। भिडियोमा मेकअप बिपना गुरुङ, सहछायांकन आशिष श्रेष्ठ र रंग संयोजन नवीन निरौलाको छ। नेपाल छँदै संगीतको आधारभूत शिक्षा लिइसकेकी पारुले प्रवासमा रहेर आफूलाई मनपर्ने पेसा अँगाल्नका लागि सोचेजस्तो सहज नभएको बताइन्। पाँचथरमा जन्मिएकी र हाल बेलायतमा पल्टने जीवन बिताइरहेकी पारु राई करिब एक दशकदेखि बेलायतमै बस्दै आएकी छन्।"
अक्सिजनलाई सहुलियत ऋण,"काठमाडौं : अक्सिजन उत्पादन गर्न उद्योगीले सस्तो ब्याजमा ऋण पाउने भएका छन्। राष्ट्र बैंकले लिक्विड अक्सिजन प्लान्ट र अक्सिजन प्लान्ट स्थापना गर्न आधार दरमै ऋण पाउने व्यवस्था गरेको छ। नेपाल राष्ट्र बैंकले चालू आर्थिक वर्षको तेस्रो त्रैमासिक मौद्रिक समीक्षा गर्दै राष्ट्र बैंकले आधार दरमै ऋण दिन बैंक तथा वित्तीय संस्थाहरूलाई निर्देशन दिएको हो। बैंकहरूको आधार दर ७ प्रतिशत छ। कोरोना भाइरसको कारण अक्सिजनको माग बढेपछि राष्ट्र बैंकले अक्सिजन उद्योग स्थापनाको लागि सहुलियत ब्याजदर दिने निर्णय गरेको हो। लिक्विड अक्सिजन प्लान्टका लागि ५० करोडसम्म र अक्सिजन प्लान्ट स्थापना गर्न २० करोडसम्मको कर्जा पाउनेछन्। कर्जालाई एक वर्षको लागि विशेष पुनर्कर्जा उपलब्ध गराउने राष्ट्र बैंकले भनेको छ। पुनर्कर्जाको ब्याजदर एक प्रतिशत छ। विश्वव्यापीरूपमा फैलिएको कोरोना भाइरसबाट नेपाल आक्रान्त छ। अक्सिजन नपाएर धेरैको अकाल मृत्यु भइरहेको छ। दैनिक आठ हजारभन्दा बढीमा सक्रमण हुनुका साथै दुई सयभन्दा बढीको कोरोनाबाट निधन भइरहेका बेला अभाव पूर्ति गर्नका लागि अक्सिजन उत्पादन बढाउन राष्ट्र बैंकको यस्तो निर्देशन दिएको हो। यसैबीच, नेपालमै अक्सिजन सिलिन्डर उत्पादन गर्न परीक्षणसमेत भइसकेको छ। नेपालमा सिलिन्डर नहुने भएकाले सिलिन्डरको अभाव भइरहेको छ। नेपाल विज्ञान तथा प्रविधि प्रतिष्ठान (नास्ट) को सिलिन्डर उत्पादन परीक्षण सफल भएसँगै अक्सिजन सिलिन्डर उत्पादन गर्न कम्पनीहरूले स्वीकृति पाउने छन्। नास्टले अझै परीक्षणको केही प्राविधिक पक्ष बाँकी रहेको र छिट्टै पूरा गरेर सिलिन्डर उत्पादन गर्न चासो दिएको छ। सिलिन्डर अभाव पूर्ति गर्न गैरआवासीय नेपाली संघलगायतको पहलबाट विभिन्न देशबाट सिलिन्डर ल्याउने काम भइरहेको छ। बैंक तथा वित्तीय संस्थाहरूले कोभिड नियन्त्रणका गतिविधिमा सामाजिक उत्तरदायित्व (सीएसआर) अन्तर्गत छुट्ट्याएको कोषको रकम खर्च गर्न पाउनेछन्। जीवन रक्षा, सार्वजनिक हित र परोपकारी कार्यमा खर्च गर्न पाउने भएका हुन्। बैंकले नाफाको एक प्रतिशत सीएसआरमा छुट्ट्याउनु पर्छ। यो कोषको रकम अब बैंक तथा वित्तीय संस्थाहरूले अक्सिजन सिलिन्डर, अक्सिजन कन्सन्ट्रेटर, जीवन रक्षक भ्याक्सिन, औषधिमा खर्च गर्न पाउनेछन्। कोभिड मध्यजर गर्दै मानव जीवन रक्षामा योगदान पुग्ने उद्देश्यले राष्ट्र बैंकले बैंक तथा वित्तीय संस्थालाई निर्देशन जारी गरेको हो। अब बैंक तथा वित्तीय संस्थाहरूले ऋणीबाट जरिवानालगायत अतिरिक्त शुल्क लिन पाउने छैनन्। त्यस्तै निषेधाज्ञा सकिएको एक महिनासम्म कर्जा उठाउन र लिलामीको सूचना निकाल्न पनि बन्देज लगाइएको छ। निषेधाज्ञाकै समयममा कर्जाको किस्ता तथा ब्याज भुक्तानी गर्ने ग्राहकले छुटसमेत पाउनेछन्। अघिल्लो वर्ष १० प्रतिशत छुटको व्यवस्था गरिए पनि यस वर्ष भने कति छुट दिने भन्ने घोषणा गरिएको छैन। बैंक तथा वित्तीय संस्थाले सम्बन्धित व्यक्तिको रुचिमा मात्रै निषेधाज्ञा क्रममा मुद्दती निक्षेप, कर्जा, जमानत तथा प्रतीतपत्रको नवीकरण गर्नुपर्नेछ। यसअघि बैंक तथा वित्तीय संस्था नवीकरण गर्न बाध्यकारी हुँदैनथे। निक्षेप तथा कर्जाको ब्याज परिवर्तन हुँदा बैंक तथा वित्तीय संस्थाले सम्बन्धित व्यक्तिको मोबाइल तथा इमेलमा जानकारी गराउनु पर्नेछ। यसअघि ब्याज परिवर्तन हुँदा बैंकहरूले वेभसाइट र पत्रिकामा मात्रै प्रकाशन गरे हुन्थ्यो। खाता निष्क्रिय भएका ग्राहकले विद्युतीय माध्यमबाट अध्यावधिक गरी खाता सुचारु गर्न सक्नेछन्। चालू आर्थिक वर्षको नौ महिनासम्मको मौद्रिक नीति समीक्षा गर्दै राष्ट्र बैंकले चालू आर्थिक बर्षमा ४ प्रतिशतको आर्थिक वृद्धि हासिल गर्न नसकिने प्रक्षेपण गरेको छ। केभिड१९ को यसअघि अर्थतन्त्रमा केही सुधार आए पनि दोस्रो लहरले देश आक्रान्त हुनुका साथै निषेधाज्ञा अनिश्चित भएका कारण आर्थिक वृद्धि हासिल गर्न चुनौतीपूर्ण रहेको राष्ट्र बैंकको निष्कर्ष छ। यसअघि केन्द्रीय तथ्यांक विभागले जारी गरेको तथ्यांकले पनि १५ दिनसम्म निषेधाज्ञा हुँदा अर्थतन्त्रमा खासै फरक नपर्ने देखिए पनि त्यसभन्दा बढी लम्बिँदै जादाँ अर्थतन्त्र खुम्चिने आँकलन गरेको थियो। कोरोना कहर सकिएर गत चैत्रमा अर्थतन्त्रका सूचकहरू सकारात्मक भइरहेको बेला विश्व बैंकले नेपालको आर्थिक वृद्धि ४४ प्रतिशतले वृद्धि हुने प्रक्षेपण गरेको थियो। स्वदेशमा उत्पादन कम हुँदा पछिल्ला महिनामा आयात उकालो लागेको छ। व्यापारघाटा बढेसँगै शोधनान्तर बचतको मात्रा पनि घट्दै गएको छ। निषेधाज्ञाका क्रममा स्वदेशी उत्पादन भन्दा आयातित सामानले बढी प्राथमिकता पाइरहेका छन्। तेस्रो त्रैमाससम्म मुद्रास्फीति दर नियन्त्रित अवस्थामा छ। तर अन्तर्राष्ट्रिय बजारमा कच्चा तेलको मूल्य बढ्नु, भारतको मूल्यवृद्धि नेपालको भन्दा उच्च हुनु तथा नेपाली रुपैयाँ अवमूल्यन हुनुलगायतका कारण मुद्रास्फीति प्रभावित हुन सक्ने राष्ट्र बैंकको आकलन छ। चालू आवको चैतसम्म विप्रेषण आप्रवाह सन्तोषजनक छ। गत वर्षको तुलनामा रेमिट्यान्समा सुधार आए पनि वैदेशिक रोजगार प्रभावित भएकाले रेमिट्यान्समा गिरावट आउन सक्ने राष्ट्र बैंकको आकलन छ। कोभिडले ६७ प्रतिशत वैदेशिक रोजगारीमा जानेको संख्या घटेकाले रेमिट्यान्स नबढ्ने बैंकले जनाएको छ।"
प्रहरीलाई देखाउन मास्क !,"नेपालमा कोभिड १९ को दोस्रो चरणको महामारीमा दिनहुँ २०० बढीले ज्यान गुमाइरहेछन्। यति थोरै जनसंख्या भएको नेपालमा दिनहुँ दुई सयभन्दा बढीले ज्यान गुमाउनु भनेको निकै ठुलो क्षति हो। नेताहरू कुर्र्सी र सत्ताको पछि यसरी लागेका छन् कि मानौं यति धेरै जनता मरिरहँदा पनि उनीहरूलाई कुनै प्रभाव परेको छैन। नेता त नेता भइहाले, हामी नागरिकसमेत अविवेकी बनिरहेका छौं कि जस्तो लाग्छ। बाटोमा मास्क चिउडोमा उनेका धेरै मान्छे देखिए। दुईचार दिन घरमा बस्दा के हुन्छ ? हामीले अरूका लागि गर्दिने हो र आँखा छल्नलाई ? नेतालाई र हाम्रो सिस्टमलाई मात्र दोष दिएर हुन्छ र ? हामीले आफ्नै लागि गर्नुपर्ने कुनै दायित्व छैनन् ? कोभिड १९ को दोस्रो चरणको महामारी सुरु हुनुभन्दा साता दिनअघि कामविशेषले काठमाडौंबाट धनकुटा गएकी थिएँ। काम पूरा भइनसक्दै नयाँ स्वरूपको कोरोना देखा पर्यो भनेर समाचारहरू आउन थाले। एकपछि अर्को गरी मानिसहरू अस्पताल भर्ना भएको र केहीको ज्यानै गएको खबरले अखबार भरिन थाले। विद्यालयहरू पनि बन्द भए। डर र त्रासको बातावरण सिर्जना भयो। तर प्रदेश १ तिर भने अवस्था सामान्य नै थियो। विद्यालयहरू पनि खुलिरहेका थिए। बिहे र ब्रतबन्ध पनि भइरहेका थिए। मानिसहरूको जमघटमा कुनै कमी थिएन। यसैबेला पूर्वतिरकै मेरा आफन्त पर्ने भाइको बिहे थियो। म उता छु भन्ने थाहा पाउनासाथ उनले फोन गरेर भने, लौ है दिदी, काठमाडौं हुनुभएको भए कर गर्ने थिइनँ। यतै आउनुभएको रहेछ जसरी पनि आउनु पर्यो। मनमा डर राखेरै भनें, भाइ ! यस्तो बेला छ। आएँ भने आएँ नत्र गएँ भने मैले यहीँबाट आशिर्वाद दिएँ है भाइबुहारीलाई। ऊ हाँसेर बोल्यो, यता तेस्तो छैन। धेरै डर मान्नु पर्दैन। उसँग धेरे विवाद गर्न चाहिनँ र भनें, ल भाइ। हेरौ है त के हुन्छ ? तर मैले निश्चय गरिसकेकी थिएँ कि म जाँदिनँ। र गइन पनि। भाइका बिहेका भिडियो र फोटाहरू फेसबुकमा हेर्दा निकै राम्रो जमघट देखियो। हाम्र्रा सबै प्रायः आफन्तहरू हुनुहुन्थ्यो। मास्क लगाउने बिरलै देखें। सामाजिक दूरीको कुरै नगरौं। बिहेको साता दिनपछि सुनियो, बिहेमा उपस्थित आधालाई कोरोना देखियो। उहाँहरू सबै मेरा नातागोताभित्रै हुनुहुन्छ। अहिले कोही घरमै स्वस्थलाभ गरिरहनुभएको छ भने कोही अहिले पनि हस्पिटलमै हुनुहुन्छ। कोही मुक्त भइ सक्नुभयो। यति भइसक्दा धनकुटातिरका स्कुलहरू बन्द हुन थाले। अरू भने सामान्य नै थियो। धरान हुँदै काठमाडौं आउनका लागि हिँंडें। त्यति बेलासम्म प्लेनहरू बन्द भएका थिएनन्। धरानमा केही काम पनि थियो। काम पनि सकाएर आफन्तकोमा एकदुई दिन बसेर काठमाडौं आउने योजना थियो। धरान आउँदै गर्दा बाटोबाट एकजना साथीलाई फोन गरेर धरान आएको तर यस्तो अवस्थामा भेट चाँहि गर्न नपाइने भन्ने कुरा अवगत गराएँ। ऊ उताबाट बोली, मास्क त बोकेकी छस् नि हैन ? यहाँ त पुलिसले देख्यो भने एक हजार जरिवाना लिन्छ नि ! एक हजार लिन्छ अनि एउटा मास्क दिन्छ तलाईं। उसको कुराले एकछिन अवाक् भएँ अनि बोले, बोकेकी मात्रै हैन लगाएकी नै छु नि। पुलिसलाई देखाउनका लागि मात्र बोक्ने हो र ? आफ्नै लागि हो नि लगाउनु पर्ने त। तर यो मेरो साथीको मात्र बोली होइन। यो आममानिसको बोली हो। हामी मनमनै भनिरहेका हुन्छौं कि ला त्यहाँ चोकमा पुलिस त छैन ? मैले त मास्क नै बोक्न भुलेछु। मेरो काम सकिँदासम्म प्लेन पनि बन्द भइसकेका थिए। पूर्व (प्रदेश १) पूरै ठप्प थियो। अब काठमाडौं फर्किनु थियो तर सबैथोक बन्द। केही समय अगाडि सडक दुर्घटनामा परेर लामो उपचारपश्चात बाँचेकी म। मेरो घाइते खुट्टालाई घरीघरी अस्पताल देखाउन गइरहनुपर्ने। लामो समय रेष्ट गर्न नपाएको खुट्टामा केही असर परेजस्तो लाग्न थालेको थियो। खुल्ने भन्दा पनि झन् बढी भयावह अवस्था आउन थालेको थियो। छिटो गरेर काठमाडौं फर्किनुको विकल्प मसँग थिएन। जसोतसो उपचारका लागि भनेर खुट्टा नै देखाएपछि श्रीमान पास बनाउन सफल हुनुभयो। दुईजना मात्रै लेखेको पास बन्यो। हामी दुवै धरानबाट इटहरीतर्फ बढ्यौं। धरान त सुनसान नै थियो। इटहरी पुग्दा निकै गाडीहरू चलिरहेका थिए हातमा मास्क बोकेका र चिउँडोमा मास्क लगाएका मान्छेहरू सडकमा हिँडिरहेका थिए। चोकमा पुगेपछि मेरो कानमा एउटा आवाज ठोक्कियो, ओई ! पुलिसले देख्छ अब मास्क लगा। बाहिर पुलुक्क हेरें, चार, पाँच जना केटाहरू एउटा मिनी ट्रकमा कोच्चिएर बसेका थिए। हे अचम्म ! यो मास्क चाहिँ कसका लागि लगाइदिन बोकेका यिनीहरूले ? श्रीमानतिर हेरेर भनें। मेरो कुरा सुनेर उहाँ हाँस्नु मात्र भयो। बाटोमा मास्क चिउडोमा उनेका धेरै मान्छे देखिए। सिराहाको गोलबजार पुग्दा एकजना सुरक्षाकर्मी साथी भेटिनुभयो। उहाँ चोकैमा बस्नुभएको रहेछ। सामाजिक दूरी कायम गर्दै कुरा गर्यौं। उहाँले दुखेसो पोख्नुभयो, हेर्नु न, जमघट नगरौं पसल नखोलौं भनेर कति सम्झाए पनि हामी यहाँ बसुञ्जेल छापछुप हुन्छ। हामी यताउता लागेपछि मान्छे भेला हुने पसल खोल्ने गरिहाल्छन्। पुलिसकै भलाइका लागि उहाँहरूले गर्देको जस्तो छ। हाम्रो त यही चोकको बास छ हजुर। उहाँका यी शब्दहरूमा निकै पीडा मिसिएको थियो। यसले सँगै अर्को यथार्थ पनि ओकलिरहेको थियो अर्थात् त्यो भाषाले हामीसँग भएको सभ्यता कति भनेर प्रश्न गरिरहेको थियो। अरू यस्ता उदाहरणहरू मसँग प्रसस्तै छन्। एकपटक बिहे नखाएर के हुन्छ ? दुईचार दिन घरमा बस्दा के हुन्छ ? हिँड्नै पर्दा सुरक्षित भएर किन नहिँड्ने ? हामी किन सजग नहुने ? हामीले अरूका लागि गर्दिने हो र आँखा छल्नलाई ? नेतालाई र हाम्रो सिस्टमलाई मात्र दोष दिएर हुन्छ र ? हामीले आफ्नै लागि गर्नुपर्ने कुनै दायित्व छैनन् ? यतिका हाम्रा देशवासी मरिसके। केही घरमा त सयौं अस्पतालमा छट्पटाइरहेछन्। भोलि हामी त्यही ठाउँमा पुग्न सक्तैनौं भन्ने के ग्यारेन्टी छ र ? अब त गम्भीर भएर सोचौं। तपाई हामीले नगरे कसले गर्ने ? अहिलेदेखि नगरे कहिलेदेखि गर्ने ?"
भत्किन्छ कि भ्रष्टाचारको जग,"जनताले घुस खुवाउने बानी छोड्ने हो भने नेता र कर्मचारीमा घुस खाने बानी हट्छ र भ्रष्टाचार घट्छ कथाकार मनु ब्राजाकीले एउटा कथा लेखेका थिए, मेरो छोरो घुस खाँदैन। यस कथामा आफू पनि घुस नखाने र छोराले पनि घुस नखाएकोमा गर्व गर्ने एक असल बाबुको मनोदशाको वर्णन छ। के अहिलेका बाबुआमाहरू यस्तै असल छन् ? छैनन् भन्न हिच्किचाउनु पर्दैन। बरु छोराले घुस नखाएकोमा दिनरात छोरालाई धिक्कार्ने बाबुआमाहरूको बाहुल्य छ समाजमा। अनि उस्तै छ समाज पनि। जसले प्रत्यक्ष अथवा अप्रत्यक्ष रूपमा घुस खानेहरूलाई नै प्रोत्साहित गरिरहेछ। घुस खानेहरूलाई सम्मानित गरिरहेछ। घुस नखाने छोराका बाबु खुसी हुन्नन्। आमा खुसी हुन्नन्। श्रीमती खुसी हुन्नन्। छोराछोरी खुसी हुन्नन्। घुस नखाने मान्छेलाई समाजले पनि हेप्छ। कमजोर ठान्छ। हुतिहारा ठान्छ। लाछी मान्छ। समाजको दृष्टिमा पुरुषार्थी त्यही हो, जसले घुस खान्छ र घुस खाएर वैभवशाली बन्छ। अनि सम्पन्नशाली जीवन जिउँछ। घुस खाने खराब व्यक्तिलाई पुरुषार्थी र घुस नखाने असल व्यक्तिलाई लाछी ठान्ने समाजमा छौं हामी। असललाई तिरस्कार गर्दै खराबलाई इज्जत र मानसम्मान दिने समाजमा बाँचिरहेछौं हामी। घुस सामाजिक अपराध हो र घुस खाने व्यक्ति परपीडक हो। तर पीडितलाई बेवास्ता गर्दै पीडकलाई पक्षपोषण गर्दैछ समाजले। भ्रष्टाचारीलाई फूलमालाले स्वागत गर्छ हाम्रो समाज। भ्रष्टाचारीकै जयजयकार गर्छ हाम्रो समाज। हामीले परिकल्पना गरेको समाज हुँदै होइन यो। यो सामाजिक प्रवृत्ति हाम्रा लागि घातक छ। त्यसैले यसमा परिवर्तन जरुरी छ। भ्रष्टाचार नियन्त्रण भए समाजमा बढ्दो आर्थिक असमानता कम हुन्छ। अनि देशको अर्थतन्त्र पनि सुरक्षित र सुदृढ बन्छ। अब त भ्रष्टाचारको जग भत्किन्छ कि ! अलिकति आशा जागेको छ। हरेक प्रकारका सञ्चारमाध्यममा मुलुकमा भ्रष्टाचार बढेको खबर पढ्छौं, सुन्छौं र हेर्छौं हामी। भ्रष्टाचारले दिएको पीडा र व्यथाको चर्चा पनि गर्छौं हामी। भ्रष्टाचारले भुईंमान्छेदेखि कुलिनवर्गसम्मलाई प्रभाव पारेको चर्चा पनि गर्छौं हामी। तर भ्रष्टाचार नियन्त्रणका लागि केही गर्दैनौं हामी। बरु भ्रष्टाचारलाई प्रश्रय दिने काममा उद्यत छौं हामी। मिहिनेत गर्ने बानी छैन। हामीमा धैर्य गर्ने बानी छैन। नियमलाई पालना गर्ने बानी छैन। नियम तोड्न र अनियमित काम गर्नगराउन हामी घुसको सहारा लिन्छौं। राष्ट्रसेवक कर्मचारीदेखि नेताकार्यकर्तामा घुस खाने बानी बसालिदिन्छौं हामी। घुस खुवाएर काम फत्ते गर्नसक्दा आफूलाई धन्य ठान्छौं हामी। घुस खानेप्रति नै कृतज्ञ बन्छौं हामी। घुस खुवाएर काम फत्ते गर्नुलाई ठूलो सफलता मान्छौं हामी। अनि अखबारमा भ्रष्टाचार बढेको खबर पढेर आक्रोशित हुन्छौं हामी। घुस खुवाउनु भनेको भ्रष्टाचारलाई प्रश्रय दिनु हो भनेर किन सोच्दैनौं हामी ? घुस एउटा कमाउने माध्यम बनेको छ सबैका लागि। घुस दिनेको उद्देश्य कमाउने हो भने घुस खानेले घुस खाएरै कुस्त कमाउँछ। त्यसैले जसले जति धेरै घुस खान सक्यो, समाजमा उसको उति नै धेरै मानसम्मान र इज्जत बढ्छ। किनभने घुस खाएर कमाउनेले ठूलो घर बनाउँछ। घरलाई भनेजस्तो गरी सजाउँछ। चिल्लो कार चढ्छ। विलासी जीवनशैली अपनाउँछ। छोराछोरीलाई देशविदेशमा पढाउँछ। उसको त्यही शानशौकतलाई हेरेर समाजले उसलाई धेरै मानसम्मान र इज्जत दिन्छ। अनि ऊ समाजको प्रतिष्ठित मान्छे बन्छ। घुस खुवाउनेले पनि थोरै घुस खुवाएर धेरै कमाउँछ। समाजलाई नै शोषण गर्छ। सबैभन्दा धेरै त भूईंमान्छेलाई शोषण गर्छ। कोही शोषण गरेर धनी बन्छ। कोही धनी शोषकको केही अंश घुसवापत लिएर धनी बन्छ। कोही घुस खाएरै धनी बन्छन्। कोही सानो कामका लागि पनि घुस खुवाउँदाखुवाउँदा तन्नम बन्छन्। आफैं घुस खुवाउने अनि आफैं भ्रष्टाचार बढ्यो भनेर चिन्ता जाहेर गर्ने तपाईंहाम्रै दोहोरो भूमिकाले गर्दा मुलुकमा भ्रष्टाचारले प्रश्रय पाएकोमा अब कुनै सन्देह छैन। घुस खुवाए भोलिको काम आजै हुन्छ। आजको काम अहिल्यै हुन्छ। हुने काम त हुन्छ नै, नहुने काम पनि हुन्छ। नमिल्ने काम पनि मिलाएर हुन्छ। नियम मिचेर हुन्छ। कानुन मिचेर पनि हुन्छ। न नियम मिच्ने सजायको भागीदार बन्छ। न त कानुन मिच्ने नै। कानुन भनेको मिच्नकै लागि बनाएजस्तो। हरेक भ्रष्टाचारीले नियम मिचेका छन्, कानुन मिचेका छन्। खोई कति जना भ्रष्टाचारी सजायको भागीदार बने ? थोरैथोरै घुस खाँदाखाँदै धेरैधेरै लुँड्याउने बानी बस्दै जान्छ। सयबाट हजार, हजारबाट लाख, लाखबाट करोड र करोडबाट अझै त्योभन्दा धेरै खाने बानी बसेपछि भ्रष्टाचारी क्रमशः निडर बन्दै जान्छ। उसलाई कानुनको पनि डर लाग्न छोड्छ। केही गरी कानुनले समातिहाले कानुनलाई पनि प्रभावित पार्नसक्ने सामथ्र्य भएका शक्तिशाली नेताको सहारा खोज्छ। त्यस्तो सहारा र संरक्षण प्रदान गर्न नेताहरू पनि लालायित नै हुन्छन्। किनभने पार्टी चलाउन र चुनाव लड्न त्यस्तै भ्रष्टाचारीको सहयोग चाहिन्छ। भ्रष्टाचारी र राजनीतिक पार्टीका नेताहरू ढुंगा र माटोजस्तै भएका छन्। ढुंगालाई माटोको भर अनि माटोलाई ढुंगाको भर। यही मान्यतामा अडेको छ भ्रष्टाचारको जग। यो मान्यतालाई तोड्न देशको कानुन र कानुन पालना गराउनेहरूमा निष्ठा र इमानदारीको खाँचो टड्कारो देखिएको छ। तर विडम्बना नै भन्नुपर्छ, हामीकहाँ कानुन बनाउने, कानुनको व्याख्या गर्ने र कानुनको पालना गराउनेहरू नै द्रव्यपिशाच भइदिनाले भ्रष्टाचारीको मनोबल घट्नुको साटो बढिरहेको छ। त्यसैले कोही भ्रष्टाचार गरी कमाएको धन जमिनमुनि लुकाउँछन्। कोही पानीको ट्यांकीमा लुकाउँछन्। कोही आफन्तका नाउँमा लुकाउँछन्। भ्रष्टाचार गरेर धन कमाउनेहरू नै अहिले ठूला मान्छे भएका छन् र ठूला पदमा आसिन छन्। अनि समाजका केही वर्ग तिनै ठूलामान्छेलाई पूजा गर्न र तिनको भक्तिगान गाउन तँछाडमछाड गर्छन्। त्यही शक्तिको पूजा र भक्तिगानको परिणाम भोग्न र गरिबी, अभाव र तनाव झेलेर बाँच्न अभिशप्त छन् देशका ठूलो संख्याका भूईंमान्छेहरू। ती भूईंमान्छेले दुःख पाउनु, तिनले बाँच्नु र मर्नुसँग सरकारको चासो र चिन्ता अत्यन्तै कम छ। ती बाँचिरहे कुनै अमुक पार्टीको एउटा मतदाता र मरे मृतकको संख्यामा गनिन्छन्। भूईंमान्छे त राज्यका लागि पनि केवल संख्यामा गनिन्छन्। राज्यका लागि साख हुन सक्दैनन् भूईंमान्छे। केवल संख्या हुन्। आफ्नो स्वार्थपूर्तिका लागि नेता र कर्मचारीको सहयोग खोज्ने र त्यसवापत घुस टक्र्याउने जनताको बानीले भ्रष्टाचारले प्रश्रय पाएको हो। नेता र कर्मचारी भनेका जनताका सेवक हुन्। तिनलाई शासक बनाउने पनि जनता नै हुन्। सेवकलाई शासक बनाएर आफू तिनबाट शासित हुने गल्ती हामी जनताले गरेकाले नै नेता र कर्मचारी ठूला भएका हुन् र हामी जनताचाहिँ सानो हुनुपरेको हो। नेता र कर्मचारीलाई आवश्यकभन्दा बढी सम्मान गर्दा जनताको अपमान भएको हो। नेता र कर्मचारीले आफूलाई शक्तिशाली ठान्ने र जनतालाई कमजोर मान्ने मनोवृत्ति पनि जनताकै नेताभक्ति र कर्मचारीभक्तिले बढेको हो। जनताले नेतालाई जनताको प्रतिनिधि र कर्मचारीलाई जनताको सेवकको ठाउँमा राखेर व्यवहार गर्ने हो भने नेता र कर्मचारीमा म शक्तिशाली हुँ भन्ने भ्रम टुट्छ र उसको दम्भ हट्छ। जनताले घुस खुवाउने बानी छोड्ने हो भने नेता र कर्मचारीमा घुस खाने बानी हट्छ र भ्रष्टाचार घट्छ। जुनसुकै परिस्थितिमा पनि घुस खुवाउँदै नखुवाउने, भ्रष्टाचार सुन्नै नचाहने, भ्रष्टाचार सहँदै नसहने र भ्रष्टाचारीलाई सामाजिक बहिष्कार गर्ने बानीको विकास भएमात्रै भ्रष्टाचार नियन्त्रण सम्भव हुन्छ। भ्रष्टाचार नियन्त्रण भए समाजमा बढ्दो आर्थिक असमानता कम हुन्छ। अनि देशको अर्थतन्त्र पनि सुरक्षित र सुदृढ बन्छ। तेस्रो पटक प्रधानमन्त्रीको पद बहालीलगत्तै प्रधानमन्त्री केपी शर्मा ओलीले भनेका छन्, कुनै पनि नाममा हुने भ्रष्टाचार वा अनुचित लाभ लिने कार्य सह्य छैन। सरकारकारले कडाइका साथ कारवाही गर्नेछ। अब त भ्रष्टाचारको जग भत्किन्छ कि ! अलिकति आशा जागेको छ।"
बागलुङमा सिटामोललगायतका औषधीको अभाव,"बागलुङ : बागलुङमा सिटामोल लगायतका औषधीको अभाव भएको छ। कोरोना भाइरस संक्रमण उच्च भएसँगै सरकारले गरेको निषेधाज्ञाका कारण संक्रमितहरुका लागि प्रयोग गरिँदै आइएको सिटामोल लगायतका औषधी अभाव भएको हो। पारासिटामोल, डेक्सामथेजोन, हाइडोकोटिजन, हेपारिन लगायतका औषधीको एक सातादेखि अभाव भइरहेको समानान्तर मेडिका फर्माका सञ्चालक शिशिर पन्तले बताए। कोरोना संक्रमित भएकाहरुका लागि चिकित्सकले सिफारिस गरेका पारासिटामोल लगायतका औषधी पुरै सकिएको एक साता बढी भइसक्यो, माथिबाट पठाउन आग्रह गरे पनि सर्वत्र अभाव भएको कुरा आएको छ, धौलागिरीमा होलसेल औषधी बिक्रेता समेत रहेका पन्तले भने, ट्रान्सपोट समेत बन्द हुँदा औषधी आयातमा थप समस्या भइरहेको छ। जिल्लामा कोरोना भाइरसले विकराल रुप लिइरहेका बेला अत्यावश्यक औषधीको अभाव देखिएको नर्स नितु खड्काले बताइन्। सरकारी तथा निजी अस्पतालमा अक्सिजनको अभाव भइरहेका बेला औषधीको समेत अभाव देखिएपछि बिरामीहरुको उपचारमा थप समस्या हुने जोखिम देखिएको उनको भनाइ छ। पारासिटामोल कोरोना संक्रमितलाई ज्वरो आएको अवस्थामा प्रयोग गरिन्छ भने डेक्जामेथाजोन श्वास प्रश्वासमा गाह्रो तथा एलर्जी भएको अवस्थामा दिइन्छ। हाइडोकोटिजन दुखाई कम गर्ने, सुन्निएको चिलाउने समस्या भएमा, हेपारिन (मुटु, किड्नीका समस्या) भएकालाई प्रयोग गरिने खड्काले बताइन्। पारासिटामोल लगायतका औषधिको माग उच्च भएको र औषधी अभाव हुन नदिन आवश्यक पहल र समन्वय भइरहेको बागलुङ नगरपालिका स्वास्थ्य शाखाका प्रमुख रामप्रसाद खनालले बताए। अहिले नै शुन्य भएको अवस्था होइन, तर पारासिटामोल लगायतका औषधीको माग अधिक छ, खनालले भने, अधिकांश सक्रमितले यसको प्रयोग गर्ने र संक्रमित नभएका परिवारले पनि घरमा सञ्चित गर्ने अवस्थाले केही अभावको संकेत देखिएको छ, हामीले सम्बन्धित स्वास्थ्य चौकी र बिक्रेतासँग समन्वय गरेर छिट्टै ल्याउँछौ। यसअघि पारासिटामोलको स्थानमा निम्स, फेलेक्सन, ब्रोफिनलगायत प्रयोग गरिए पनि अहिले संक्रमितहरुलाई यी औषधी प्रयोग नगर्न चिकित्सकले सुझाव दिएका छन्।"
स्वास्थ्यमा शुल्क राजनीति !,"विश्वकै प्रणालीलाई चुनौती दिँदै कोरोना संक्रमणले महामारीको रूप लिएको वर्ष दिन नाघिसकेको छ। स्वास्थ्य सेवाको विकास र विस्तारमा ध्यान नदिएका देशले यो महामारीबाट अतुलनीय क्षति बेहोरिरहेका छन्। नयाँ भेरियन्टको संक्रमणले अझै कति क्षति गर्ने हो तुलना गर्न सकिँदैन। कोभिड१९ को दुई लहरले स्वास्थ्य सेवाको विकासका लागि पूर्वाधार निर्माणमा थप लगानी गर्न प्रत्येक मुलुकको आँखा बल्ल खोल्न थालेको छ। नेपाल पनि सोही सूचीमा छ। महामारी आउनुपूर्व पनि नेपालका प्रायः धेरै जिल्लामा सरकारी अस्पताल थिए। भवन हुने तर स्वास्थ्यकर्मी, उपकरण र औषधि नहुँदा जीवनजल र सिटामोलसमेत नपाएर नागरिकले निजी अस्पताल र क्लिनिकको भर पर्नुपर्यो। कोरोना महामारीको पहिलो लहरले यो समस्या प्रष्ट देखायो। अनि मात्रै सरकारी अस्पताल र स्वास्थ्यचौकीलाई पनि सुधार गर्नुपर्छ भन्ने चेत सरकारको खुल्यो। उखानै छ नमरी स्वर्ग देखिँदैन। नागरिकले समयमा उपचार नपाउँदा मात्र आँखा खोलेको सरकारले अस्पतालको सुधार र बिस्तार गर्न पनि खोज्यो। तर, कुबेलाको राजनीतिक प्रदूषणले काम कछुवा गतिमा अघि सर्यो। शिलान्यास गरेका सरकारी अस्पताल सुरु भएनन्। यसको सजाय नागरिकले भोगिरहेका छन्। महामारीले नागरिकलाई सोतर बनाउन लाग्दा सरकारले निजी ठुला अस्पतालको पनि साथ खोज्नु परेको छ। सरकारी अस्पतालले मात्रै नभ्याउने अवस्था आएकाले प्रत्येक प्रदेशमा निजी अस्पतालसँग सरकारले सहमति र सम्झौता गरेर निःशुल्क उपचार गर्ने व्यवस्था मिलाउने प्रयास गर्यो। केही निजी अस्पतालले आफ्नो सामाजिक उत्तरदायित्व सम्झिएर निस्वार्थ सेवा पनि गरिरहेका छन्। यो उनीहरूको कर्तव्य पनि हो। तर, महामारीलाई कमाउने मात्रै होइन लुट्ने समय आयो भन्ने ठानेका निजी अस्पतालको सूची पनि क्रमशः बढ्दै छ। सरकारसँग कोभिडका बिरामीको निःशुल्क उपचार गराउँछु भनेर हस्ताक्षर गरेका अस्पतालले नै श्वास फेर्न गाह्रो भएर बचाइदिन हात जोड्दै शैयामा ढलेका बिरामीलाई निचोरेर रकम असुलेको घटना सार्वजनिक हुँदैछन्। जुन संकेत राम्रो होइन। सार्वजनिक नभएका यस्ता घटना कति होलान् ? सरकारसँग कोभिडको निःशुल्क उपचार गराउने सम्झौता गरी सबै रकम सरकारसँग लिने सहमति गरेको नोबेल शिक्षणले मोरङकी एक बिरामीलाई पीपीई, औषधि, खाना र अस्पतालको पनि चार्ज रकम लियो। ८७ हजारको चेक थमाएपछि मात्रै उनलाई अस्पतालले घर जान दिएको तीतो सत्य बाहिरिएको छ। यो एउटा उदाहरण मात्रै हो। यस्तै दर्जनौं अस्पतालले महामारीलाई कमाउने समय ठानेर सरकार र बिरामीसँग पनि रकम लिएका घटना हुन सक्छन्। यस्ता बिरामीका लागि सरकारले बिरामीको संख्या गनेर रकम पठाउँछ। कसैलाई पनि यस्तो परिस्थितमा दोहोरो सुविधा लिने छुट छैन। गरिबजनलाई संवैधानिक ग्यारेन्टी गरेको स्वास्थ्य सुविधाबाट वञ्चित गर्न यसै पनि मिल्दैन भनेर सरोकारवालाले बुझ्न जरुरी छ। बाँच्ने चाहना र अधिकार सबैको हुन्छ। समयमा सही उपचार पाउने आशा बोकेर अस्पताल खोज्ने र पुग्नेको संख्या कोभिडले दैनिक बढाएको छ। लापरबाही र महामारीमा रोगीको मन्दिर मानिने अस्पतालका ठगी र जिउँदा भगवान् स्वरूप उभिने चिकित्सकको लापरबाहीका घटनामा वृद्धि भएको तथ्यांकले देखाउँछ। नियामक निकाय मौन बस्दा घटना बढ्दैछन्, बिरामी र उनका आफन्त ठगिँदैछन्। बोले उपचार नपाइएला भन्ने पीरले पीडित घटना सार्वजनिक गर्न डराउँछन्, यसले ठगी गर्नेलाई अझै मनोबल बढाउँछ। देश संघीयतामा गएसँगै केन्द्रको अधिकार बाँडिएर प्रदेश र गाउँसम्म पुगेको छ। प्रत्येक स्थानमा हुने ठगी र कालोबजारीलाई नियन्त्रण गर्ने संयन्त्र बनेका छन्। अझै महामारी नियन्त्रण गर्न उपचार र बिरामीको व्यवस्थापनमा प्रदेश र तहमै छुट्टै समिति पनि छन्। यसरी बनेका संयन्त्रले बिरामीको यस्तो हालत बुझेर अस्पतालको ठगी नियन्त्रण गर्ने साहस गर्नुपर्छ। ती संयन्त्र ढोडको तोक्मा नबनुन्। बिरामीको सेवासँगै सामाजिक उत्तरदायिŒव पनि पूरा गर्ने नियममा हस्ताक्षर गरेर मात्रै अनुमति पाएका अस्पतालले आफ्नो प्रतिज्ञा नभुलुन्। सरकारले पनि निरन्तर अनुगमन गरोस्। कारबाही गर्ने पनि आँट गरोस्। महामारीमा जुधिरहेका नागरिकले अब पुनः अकालमा ज्यान गुमाउनु नपरोस्।"
"पश्चिम नवलपरासीको सीमा नाकामा गोली चल्यो, एक जना घाइते","परासी : पश्चिम नवलपरासीको भारतीय सीमावर्ती नाकामा गोली चलेको छ । गोली लागेर एक जना घाइते भएका छन्। भारतीय सीमा क्षेत्रको सुस्ता गाउँपालिका५ स्थित नथुई नाका (वनकट्टी)बाट भारततर्फ जान आएका स्थानीयलाई नाकामा खटिएका सशस्त्र प्रहरीले रोकेका थिए । सुरुमा ५७ जनाको समूहमा जान आएका व्यक्तिहरुलाई सशस्त्रले रोकेर जान नदिएपछि उनीहरुले गाउँमा पुगेर अरू स्थानीयलाई खबर गरेका थिए । ५०६० जनाको समूहमा आएका स्थानीयहरुले सशस्त्रमाथि ढुंगा मुढा प्रहार गरेपछि झडप भएको सशस्त्र प्रहरी बल नेपाल नं २६ गण हेडक्वाटर पश्चिम नवलपरासीका उपरीक्षक महेश अधिकारीले बताए। भीडलाई नियन्त्रण गर्न सुरुमा अश्रु ग्याँस प्रहार गरिएको थियो, प्रमुख जिल्ला अधिकारी धर्मेन्द्र मिश्रले भने, तर भीड अझ उग्र हुँदै आक्रमणमा उत्रिएपछि बाध्य भएर एक राउन्ड गोली चलाइएको हो । गोली लागेर घाइते हुनेमा प्रतापपुर गाउँपालिका६ का २३ वर्षीय अविनाश राजभर छन् । उनको सहिद स्मृति अस्पताल चौपातामा उपचार हुन नसकेपछि बुटवल सिटी अस्पतालमा पठाइएको प्रहरीले जनाएको छ। भीडले आक्रमण गर्दा नाकामा खटिएका सशस्त्र नायब निरक्षक (सई) शंकर बुढाथोकीसमेत घाइते भएको र उनको टाउकोमा गम्भीर चोट लागेको सशस्त्र प्रहरीले जनाएको छ ।"
मोरङमा एकाबिहानै कोरोनाबाट पाँचजनाको मृत्यु,"विराटनगर : मोरङका तीनवटा भिन्दाभिन्दै अस्पतालमा उपचाररत कोरोना भाइरस संक्रमित पाँचजनाको बुधबार बिहान मृत्यु भएको छ । मोरङको बूढीगंगास्थित विराट शिक्षण अस्पतालमा एक, विराटनगरको कोसी अस्पताल कोभिड१९ उपचार केन्द्र र नोबेल शिक्षण अस्पतालमा दुईदुई जना संक्रमितको मृत्यु भएको छ । एक महिलासहित चार पुरुषको उपचारकै क्रममा मृत्यु भएको हो । मृत्यु हुनेमा एक वृद्ध पुरुष र एकजना वृद्धा महिला पनि छन् । नोबेल शिक्षण अस्पतालमा सुनसरीको भोक्राहानरसिंह गाउँपालिका७ का ५४ वर्षीय पुरुषको बिहान ८ बजेतिर मृत्यु भएको छ । अस्पतालका प्रबन्धक नारायण दाहालका अनुसार कोरोना पुष्टि भएका पुरुषलाई जेठ २ गते उपचारका लागि ल्याइएको थियो । झापाको दमक नगरपालिका५ का ७३ वर्षीय वृद्ध पुरुषको बिहान ५ बजेतिर नोबेलमै मृत्यु भएको छ । वृद्धलाई उपचारका लागि मंगलबार अस्पताल भर्ना गरिएको थियो । अवस्था गम्भीर रहेका वृद्धको उपचारकै क्रममा मृत्यु भएको दाहालले बताए । कोसी अस्पताल कोभिड१९ उपचार केन्द्रमा दुई संक्रमितको मृत्यु भएको छ । केन्द्रका सूचना अधिकारी अनुपम राजवंशीका अनुसार विराटनगर महानगरपालिका८ का ४६ वर्षीय पुरुषको बिहान ५ बजेतिर मृत्यु भएको छ । उनलाई वैशाख २७ गते उपचारका लागि भर्ना गरिएको थियो । त्यस्तै सुनसरीको रामधुनी नगरपालिका५ का ४३ वर्षीय पुरुषको बिहानका राति १ बजेतिर कोसीमै मृत्यु भएको छ । उनलाई उपचारका लागि जेठ ३ गते अस्पताल भर्ना गरिएको जानकारी राजवंशीले दिए । विराट शिक्षण अस्पतालमा व्यापारिक घरनाकी एक वृद्धा महिलाको मृत्यु भएको छ । विराटका कोभिड अस्पताल इन्चार्ज सुनील देवका अनुसार विराटनगर३ की ७० वर्षीया वृद्धा महिलाको बिहानका राति २:३० बजेतिर मृत्यु भएको हो । कोरोना पुष्टि भएपछि वृद्धालाई उपचारका लागि वैशाख ३० गते अस्पताल भर्ना गरिएको जानकारी देवले दिए ।"
अस्पतालमा बेड र अक्सिन नपाएपछि आइसोलेसन बनाउन जुटे स्थानीय,"गोरखा : गाउँबस्तीमा कोरोना महमारी फैलिएर सयौँको संख्यामा बिरामी पर्न थालेपछि गोरखाका गाउँगाउँका स्थानीयबासी आइसोलेसन सेन्टर निर्माणमा जुटेका छन् । ठूला सहरका अस्पतालमा बिरामीले बेड तथा अक्सिजन लगायतका सुविधा नपाउने भएपछि गाउँलेहरु आफै आइसोलेसन सेन्टर निर्माणमा जुटेका हुन् । भीमसेनथापा गाउँपालिका वडा नं ४ आँपचौरमा गत वैशाख ११ गते र १७ गते बिहेभोजमा सहभागी भएका २६ जनामा कोरोना संक्रमण पुष्टि भयो । उनीहरुको कन्ट्याक ट्रेसिङ गर्दा फेरि ३५ जनामा संक्रमण पुष्टि भयो । गाउँभरि कोरोनाका बिरामी छ्यापछ्याप्ति हुन थालेपछि स्थानीयबासी आआफै मिलेर आइसोलेसन वार्ड निर्माण गर्न थालेका छन् । वडा अध्यक्ष मदन शाक्यको संयोजकत्वमा आइसोलेसन व्यवस्थापन समिति गठन गरी गाउँलेहरुले धावा स्वास्थ्य चौकीमा चार बेडको आइसोलेसन वार्ड निर्माण गरेका हुन् । अक्सिजन सिलिण्डर, अक्सिजन कन्सन्ट्रेटरसहितको आइसोलेसन निर्माणका लागि समितिले सामाजिक सञ्जालमार्फत देश विदेशमा छरिएर रहेकाहरुसँग अर्थ संकलन गर्यो । जीविका कृषि सहकारी संस्थाले सञ्चालन गरेको सहयोग संकलन अभियानबाट संकलित रकमबाट अक्सिजन सिलिण्डर, अक्सिजन कन्सन्ट्रेटर, बेडसिट, सर्जिकल मास्क, एन ९५ मास्क, सेनिटाइजर, पीपीई, थर्मलगन, बेडसेटलगायतका सामग्री खरिद गरी आइसोलेसन व्यवस्थापन समितिलाई हस्तान्तरण गरेको छ । सहकारी संस्थाका अध्यक्ष प्रकाशसिँह क्षेत्रीले सो समितिका अध्यक्ष तथा वडाअध्यक्ष शाक्यलाई एक कार्यक्रमकाबीच सो सामग्री हस्तान्तरण गरेका हुन् । हाम्रो धावामा कोरोना भाइरसको लहर असाध्यै तीब्र गतिमा बढेकाले यहाँका स्थानीयबासी तन, मन र धनले सकेजति आआफै जुट्नु भएको छ,' अध्यक्ष शाक्यले भने, बिरामीलाई जिल्ला अस्पताल, भरतपुर, काठमाडौं पठाउँदा बेड पाउन नसकेर बिचल्ली भइरहेको, अक्सिजन नपाएर मरिरहेको समाचार दिनप्रतिदिन सुन्नु परेको छ । त्यसैले आफैआफै मिलेर गाउँमै आइसोलेसन बनाउन जुटेका छौँ । त्यस्तै शहीद लखन गाउँपालिका ७ मा २० जना संक्रमित देखिएपछि वडा अध्यक्ष शरण श्रेष्ठसहितको स्थानीयबासीको समूह मिलेर हेल्थपोष्टमा आइसोलेसन वार्ड बनाउन सुरु गरेका छन् । स्थानीय प्रेम श्रेष्ठको संयोजकत्वमा गठित अर्थ संकलन समितिले सामाजिक सञ्जालमार्फत सहयोग गर्न आव्हान गरेपछि अहिलेसम्म १२ लाख रुपैयाँ संकलन भइसकेको वडा अध्यक्ष श्रेष्ठले बताए । सो सहयोगबाट अक्सिजन सिलिण्डर, अक्सिजन कन्सन्ट्रेटरसहितको १० बेडको आइसोलेशन बनाउने प्रक्रिया सुरु गरिएको छ । सोही गाउँपालिकाको ८ मा पनि ४२ जना संक्रमित भएपछि स्थानीयबासी आइसोलेसन बनाउन जुटेका छन् । वडाअध्यक्ष काशिनाथ अम्गाई नेतृत्वको स्थानीयबासीको टिमले तीनलाख ७२ हजार रुपैयाँ संकलन गरी छ वटा अक्सिजन सिलिण्डर खरिद गरेका छन् । साथै मास्क, सेनिटाइजर सहितका स्वास्थ्य सामग्री खरिद गरी कोभिड न्यूनिकरणका लागि खटिरहेका अम्गाईले जानकारी दिए । शहीदलखन गाउँपालिका ९ नाम्जुङमा पनि कोभिडले दुई जनाको मृत्यू भएको र २० जनाभन्दा धेरै संक्रमित भएपछि स्थानीयबासी आआफै मिलेर आइसोलेशन वार्ड निर्माण गरेका छन् । नाम्जुङ स्वास्थ्यचौकीमा निर्माण गरिएको आइसोलेसन वार्डका लागि स्थानीय नामजुङ सेवा समाजले सो १० वटा अक्सिजन सिलिण्डर, अत्यावश्यकीय स्वास्थ्य सामग्री जुटाएको समाजका अध्यक्ष शिव बञ्जराले जानकारी दिए ।"
ताप्लेजुङमा दुई पुरुषको मृत्यु,"ताप्लेजुङ : ताप्लेजुङमा कोरोना संक्रमित पुरुषको बुधबार बिहान मृत्यु भएको छ । फुङलिङ नगरपालिका६ बस्दै आएका ५० वर्षीय पुरुषको मृत्यु भएको स्वास्थ्य कार्यालयका सम्पर्क अधिकृत हेमराज कठायतले बताए । जिल्ला अस्पताल ताप्लेजुङमा जेठ १ गते गरिएको एन्टिजेन परीक्षणमा उनमा कोरोना पुष्टि भएको थियो । अस्पतालमा केहि दिन उपचारपछि उनी होम आइसोलेसनमा बस्ने गरी फर्किएका थिए । नेपाली सेनाले उनको अन्त्येष्टि गर्ने फुङलिङ नगरपालिकाका मेयर छत्रपति प्याकुरेलले बताए । यस्तै कोरोनासँग मिल्दोजुल्दो लक्षण भएका अर्का ३० वर्षीय युवकको पनि मृत्यु भएको छ । फुङलिङ नगरपालिका७ का ती युवक हप्तादिनदेखि ज्वरो, रुघाखोकीका बाट ग्रसित थिए। परिवारका अन्य दुई सदस्यमा पनि कोरोना संक्रमण देखिएको छ। मेयर प्याकुरेलका अनुसार युवाको अन्त्येष्टि भने परिवारले नै गर्नेछन् । जिल्लामा हालसम्म ६ जना कोरोना संक्रमितको मृत्यु भएको छ । सक्रिय संक्रमित ३ सय २२ छन् ।"
जसपाको क्षणिक मिलन,"काठमाडौं : दोस्रो तहका नेताको प्रयासमा जनता समाजवादी पार्टी (जसपा)को सम्भावित विभाजन तत्काललाई टरेको छ। जसपा अध्यक्षद्वय महन्थ ठाकुर र उपेन्द्र यादवबीच मंगलबार तत्काल सरकारमा नजानेलगायत आठबुँदे सहमति भएको छ। तर, दुई अध्यक्षबीच सहमति हुँदै गर्दा नेता राजेन्द्र महतो भने आफू संसदीय दलका नेता निर्वाचित भएको भन्दै संघीय संसद् सचिवालयमा पत्र बुझाउँदै थिए। दलको माइन्युटको प्रतिलिपिसहित महतोले संसद् सचिवालयमा पत्र बुझाएका हुन्। अध्यक्ष ठाकुरसहित आफ्नो पक्षमा रहेका प्रतिनिधिसभा सदस्यको भेलाले वैशाख ३० गते महतोलाई दलका नेता चयन गरेको जनाइएको थियो। पार्टी एकताका बेला आफूलाई दलका नेता बनाउने भद्र सहमतिका आधारमा आफू चयन भएको दाबी महतोले गर्दै आएका छन्। महतो प्रधानमन्त्री केपी शर्मा ओली नेतृत्वको सरकारमा जाने पक्षमा देखिएका छन्। यसलाई रोक्न यादवले अध्यक्ष ठाकुरलाई प्रधानमन्त्रीको आशामा अलमल्याउने प्रयास भएको महतो पक्षको भनाइ छ। तर, ठाकुर र यादवबीच जसपा तत्काल सरकारमा सहभागी नभई प्रतिपक्षमा बसेर आफ्नो भूमिका निर्वाह गर्ने सहमति भएको छ। यद्यपि, राष्ट्रिय सहमति वा आफ्नै पार्टीको नेतृत्वमा सरकार बन्ने अवसर प्राप्त हुन सक्ने भए त्यसतर्फ बढ्न सकिने सहमतिपत्रमा उल्लेख छ। ठाकुर र यादवले गरेको सहमतिमा डा बाबुराम भट्टराईले उठाएको राष्ट्रिय सहमतिको सरकारको प्रस्ताव समेटिएको छ। डा भट्टराईले विपक्षी गठबन्धनमा बहुमतको अवस्था नदेखिएपछि प्रधानमन्त्री ओलीलाई भेटेर राष्ट्रिय सहमतिको सरकार गठनको प्रस्ताव गरेका थिए। डा भट्टराई आफ्नो त्यही प्रस्तावलाई पार्टीमा अनुमोदन गराउन सफल भएको देखिएको छ। सहमतिपत्रमा पार्टीभित्र कसैले व्यक्तिगत स्वार्थ सिद्ध गर्न गुटबन्दी गर्ने, गुट उपगुट खडा गर्ने, पार्टी नेताविरुद्ध अनेकौ भ्रम फैलाउने, विखण्डन र विभाजनकारी भूमिका खेल्न खोज्ने क्रियाकलाप, विचार प्रकृतिलाई अन्त्य गरी पार्टी एकताबद्ध राख्ने उल्लेख छ। यादव पक्षका मोहम्मद इस्तियाक राई, रेणुकुमारी यादव, प्रदीप यादव, गंगानारायण श्रेष्ठ, प्रशान्त सिंह अनि ठाकुर पक्षका मनीष सुमन र मृगेन्द्रनारायण यादव दुई नेताबीच सहमति गराउन लागेका थिए। यो सहमतिप्रति महतो पक्ष असन्तुष्ट देखिएको छ। यादव पक्षले दलका नेता निर्वाचित भएको भनेर भ्रमपूर्ण प्रचार गरिएको जनाएको छ। दलको विधानसमेत पारित नभएको अवस्थामा कसैले संसदीय दलका नेता चयन भएको भनी संसद् सचिवालय जानकारी दिएको भए त्यसलाई मान्यता प्रदान नगर्न उक्त पक्षले आग्रह गरेको छ। यादवले पार्टीको संसदीय दलको आफ्नो विधान हुने र त्यो विधान कार्यकारिणी समितिबाट अनुमोदित हुनुपर्ने व्यवस्था भएकोमा हालसम्म दलको विधान नै नबनेको र कार्यकारिणीबाट अनुमोदन पनि नभएको प्रेस विज्ञप्तिमा जनाएका छन्। दलका नेतामा ठाकुर र यादव आकांक्षी देखिएका थिए। ठाकुर र यादवबीचको सहमतिअनुसार जेठ ८ र ९ गते कार्यकारिणी समितिको बैठक बोलाइएको नेता इस्तियाक राईले बताए। उक्त बैठकले संसदीय दलको टुंगो लगाउन सक्ने जनाइएको छ। लुम्बिनी प्रदेशका चार सांसदलाई कार्यकारिणी समितिको बहुमतको बलमा यादव पक्षले कारबाही गरेपछि जसपामा विवाद चर्किएको थियो। उक्त कारबाहीअनुसार प्रदेशसभा सचिवालयले उनीहरूलाई पदमुक्त गरेको थियो। तर, सर्वोच्च अदालतले उक्त निर्णय कार्यान्वयन नगर्न अल्पकालीन अन्तरिम आदेश दिएको छ। उनीहरू चारै जना लुम्बिनी प्रदेश मन्त्री छन्। प्रधानमन्त्री ओलीले विश्वासको मत लिँदा ठाकुर र महतो पक्षधर तटस्थ बसेका थिए। डा भट्टराई र यादव पक्षका सांसदले विपक्षमा मतदान गरेका थिए। ठाकुर र यादवबीचको सहमतिपत्रमा प्रतिनिधिसभामा ओलीले विश्वासको मत प्राप्त गर्न राखेको प्रस्तावमािथ पदाधिकारीको बैठकको सहमतिमै प्रस्तावविरुद्ध मत दिने वा तटस्थ बस्ने अवसर प्रदान गरिएको उल्लेख छ। पार्टी समायोजनसम्बन्धी कार्यलाई पार्टीको विधान, समायोजन सम्बन्धी निर्देशिका र पार्टीले गरेको निर्णयको आधारमा यथाशीघ्र सम्पन्न गर्दै एकताबद्ध, अनुशासित एवं सुदृढ पार्टी संगठन निर्माण गर्ने दुई नेताको सहमतिपत्रमा उल्लेख छ। पार्टीमा उत्पन्न भएका समस्या आफू संगठित रहेका पार्टी संगठनभित्र छलफल गरी पार्टी विधानअन्तर्गत रहेर नै समस्याहरूको समाधान गर्नुपर्ने सहमतिमा उल्लेख छ।"
बुधबार बिहानै भूकम्पको धक्का,काठमाडौं : बुधबार बिहान भूकम्पको धक्का महसुस गरिएको छ। राष्ट्रिय भूकम्प मापन केन्द्रका अनुसार बुधबार बिहान ५ बजेर ४२ मिनेट जाँदा लमजुङ आसपास केन्द्रविन्दु भएको ५८ रेक्टर स्केलको भूकम्प गएको हो। भूकम्पको महसुस काठमाडौंलगायत मुलुकका विभिन्न स्थानमा गरिएको थियो। २०७२ को गोरखा भूकम्पपछि यसका परकम्प जाने क्रम भने अझै रहेको छ। पछिल्लो समय वैशाख १५ गते कलंकी केन्द्रविन्दु भएर ३५ रेक्टर स्केलको परकम्प गएको थियो।
श्रद्धाको नमस्कार !,"जनकपुरधाम : एक ३८ वर्षीय पुरुषको सोमबार अपराह्न ४ बजे मधेस स्वास्थ्य विज्ञान प्रतिष्ठानअन्तर्गत प्रादेशिक अस्पताल जनकपुरधाममा निधन भयो। तर, उनको शव मंगलबार अपराह्नसम्म पनि अस्पतालको इमर्जेन्सी वार्डको एक कुनामा अलपत्र अवस्थामा लडिरह्यो। कसैले चासो नदिएपछि करिब २४ घण्टामा जनकपुर जानकी चोकका चार युवाले शव व्यवस्थापन गरेका छन्। ती व्यक्तिको दाहसंस्कारका क्रममा उनीहरूले नमस्कार गर्दै अन्तिम श्रद्धाञ्जली अर्पण गरेका छन्। जनकपुरधाम उपमहानगरपालिका९ का ती पुरुषको मृत्युलगत्तै आफन्तले अस्पतालका मेडिकल सुपरिटेन्डेन्टदेखि स्थानीय प्रशासनलाई खबर गरेका थिए। तर, शव व्यवस्थापन कसले गर्ने भन्ने टुंगो लागेन। धनुषाका प्रमुख जिल्ला अधिकारी बन्धुप्रसाद बाँस्तोला मृतकको कोरोना परीक्षण नै नभएकाले शव उठाउन नमिल्ने भन्दै पन्छिए। न आफन्तले नै शव उठाए। त्यसपछि परिवर्तनका लागि युवा अभियानमा आवद्ध युवाहरू शव व्यवस्थापन गर्न अघि सरेका हुन्। उपमहानगरपालिकाले दिएको पीपीई लगाए। प्रादेशिक अस्पतालमा मृतकको परिवारसँग आवश्यक प्रक्रिया पुर्याएर स्वीकृति लिए। शव निकाल्नुअघि उनीहरूले स्ट्रेचर र वरिपरिका सामानलाई डिसइन्फेक्ट गरे। शव अस्पतालबाट निकालेर शववाहनमा राखे। फेरि आफू र वरिपरिका सामानलाई डिसइन्फेक्ट गरी स्वर्गद्वारीतिर हिँडे। स्वर्गद्वारीमा पुर्याएपछि उनीहरूले मृतकलाई अभिवादन गरे। अरूलाई सुरक्षित स्थानबाट फूल अर्पण गर्न अवसर दिए। तब ती पुरुषको दाहसंस्कार गरियो। परिवारलाई आफ्ना सदस्य गुमाउनुको पीडा छँदै थियो तर अन्तिमपटक छुन पनि पाएनन्। मृतकको अनुहार पूरै ढाकिएको थियो। परिवारका सदस्य र आफन्तजन पनि घाट पुगेका थिए। चार जनाको टोली दाउरा जुटाउनेदेखि शव व्यवस्थापनसम्म कार्यमा जुटिरहेको थियो। संकटपूर्ण अवस्थामा राज्यले दिएको काम गर्न पाउँदा गर्व लागेको छ, शव व्यवस्थापनमा खटिएका सुशील कर्णले भने, दाहसंस्कारमा नबोलाई जानुहुँदैन भन्ने परम्परा तोड्नुभन्दा हामीले आफ्नो जिम्मेवारी निर्वाह गरेका हौं। अभियानमा आवद्ध सुशील कर्ण, किशन मण्डल, मोहन रौनियार, मनीष सिंहलगायत युवा शव व्यवस्थापनमा खटिएका थिए। सुरुमा डर लाग्यो। तर, बिस्तारै डर हराउँदै गयो, मण्डलले भने, एकपटक गरेपछि अब अर्को शव व्यवस्थापन गर्न सक्छु भन्ने मनोबल बढेको छ। हामीलाई जहाँ जसको जसरी आवश्यकता हुन्छ, हामीलाई जानकारी गराउनुस्, हामी तपाईंलाई सक्दो सहयोग गर्छौं। मृतकका पिता रेवतीरमण लालले दुई साताभन्दा बढी समयदेखि बिरामी भई घरमै औषधोउपचार गराइरहेकामा अवस्था बिग्रिँदै अस्पताल लगिएको बताए। स्थानीय राकेशविक्रम साहको सहयोगमा एम्बुलेन्स मगाएर बिरामीलाई अस्पतालमा भर्ना गराइएको लालको भनाइ छ। तर, अस्पताल प्रशासनले कोरोना परीक्षणबिना कोभिड वार्डमा लैजान अस्वीकार गरेपछि इमर्जेन्सीमा राखेर ती युवकको उपचार भइरहेको थियो। अस्पताल प्रशासनले कोरोनाको लक्षण भए पनि पीसीआर रिपोर्ट नभएकाले यकिनका साथ भन्न नसकिने जनाएको छ। प्रमुख जिल्ला अधिकारी बाँस्तोलाले मृतकको पीसीआर रिपोर्ट नभएकाले शव व्यवस्थापनमा कठिनाइ भएको स्वीकार गरे।"
बजेटअघि पूरा गर्नुपर्ने संवैधानिक र प्रक्रियागत कामसमेत अघि बढाइएको छैन : अब बजेट के होला ?,"काठमाडौं : सरकारले वार्षिक बजेट जेठ १५ गते संघीय संसद्मा प्रस्तुत गर्नुपर्ने संवैधानिक व्यवस्था छ। तर, अहिलेसम्म संसद अधिवेशन नै डाकिएको छैन। बजेटअघि पूरा गर्नुपर्ने संवैधानिक र प्रक्रियागत कामसमेत अघि बढाइएको छैन। बजेट ल्याउनुअघि संसदमा प्रिबजेट छलफल, नीति तथा कार्यक्रम प्रस्तुत गरी पारित हुनै पर्छ। तर, समयमै संसद् अधिवेशन नबसेका कारण प्रिबजेट छलफलको समय गुज्रिएको छ। प्रतिनिधिसभा नियमावलीले बजेट ल्याउनु १५ दिनअगावै प्रिबजेट छलफल सक्नुपर्ने व्यवस्था गरेको छ। नियमावलीको नियम १४२ (४) मा छ, राजस्व र व्ययको वार्षिक अनुमान प्रस्तुत हुनुभन्दा कम्तीमा १५ दिनअगावै छलफल समाप्त भइसक्नुपर्नेछ। जसअनुसार यो छलफल वैशाखभित्र गरिसक्नुपथ्र्यो। संविधानको धारा ११९ को उपधारा ३ मा अर्थमन्त्रीले प्रत्येक वर्षको जेठ १५ गते संघीय संसदमा बजेट पेश गर्नैपर्ने किटान गरिएको छ। कोभिड सन्त्रासबीच गत वर्ष वैशाख २६ गते बजेट अधिवेशन सुरु भएको थियो। तीन दिन प्रिबजेट छलफल गरियो। त्यति बेला राष्ट्रपतिबाट जेठ २ मा सरकारको नीति तथा कार्यक्रम संघीय संसदमा प्रस्तुत भई जेठ ६ मा पारित गरिएको थियो। संसद्मा नीति तथा कार्यक्रम र बजेट पारित गर्न बहुमत चाहिन्छ। बहुमतको सरकार नबनेपछि सबैभन्दा ठूलो पार्टी एमाले संसदीय दलका नेता केपी शर्मा ओली वैशाख ३० मा प्रधानमन्त्री नियुक्त भए। नीति तथा कार्यक्रम र बजेट पारित गर्न सरकारलाई विपक्षी कांग्रेस, माओवादी केन्द्र वा जसपामध्ये कुनै एक दलले समर्थन गर्नै पर्छ। सत्तासीन एमाले एक्लैको संख्याले मात्र संसदबाट नीति तथा कार्यक्रम र बजेट पारित हुन सक्दैन। एमालेभित्रकै आन्तरिक किचलो पनि टुंगिसकेको छैन। नीति तथा कार्यक्रम पारित भएपछि मात्र सरकारलाई बजेट ल्याउने बाटो खुल्छ। प्रधानमन्त्रीले पहिले विश्वासको मत लिने कि नीति तथा कार्यक्रम ल्याएर अघि बढ्ने भन्नेमा छलफल भइरहेको छ, एक मन्त्री भन्छन्, सरकारसँग बहुमत पुग्ने अवस्था नभए जेठ १५ मा एकैचोटी अध्यादेशमार्फत बजेट पनि आउन सक्छ। त्यसो गर्दा जेठ ३० भित्र प्रधानमन्त्रीले संसदबाट विश्वासको मत लिए पुग्छ। जनता समाजवादी पार्टीका नेताहरूसँग सहयोग र समर्थनका लागि कुराकानी भइरहेको सत्तापक्षका नेताहरू बताउँछन्। संविधानले नै जेठ १५ गते संसदमा बजेट प्रस्तुत गरिनुपर्ने व्यवस्था गरेका कारण अध्यादेशबाट बजेट आउने विषयमा कल्पना गर्न नसकिने संविधानविद् एवं सांसद रामनारायण बिडारी बताउँछन्। संसदलाई निष्क्रिय र निकम्मा बनाउनु अक्षम्य अपराध हो, सांसद विडारी भन्छन्, चाँडोभन्दा चाँडो ससद बोलाएर संसदबाटै सबै निर्णय गराउनेतर्फ सरकार अग्रसर हुनुपर्छ। संविधानविद् एवं राष्ट्रियसभा सदस्य राधेश्याम अधिकारी सरकारले अझै संसद अधिवेशन नबोलाएर सरकारले संसद्को अपमान गरेको तर्क गर्छन्। प्रिबजेट छलफल, नीति तथा कार्यक्रम र बजेट ल्याउने कुरा संसदका कर्मकाण्डी मात्र होइनन्, सांसद अधिकारी भन्छन्, संसदीय प्रक्रियाको पालना महत्वपूर्ण पक्ष हो। प्रधानमन्त्रीले संसदलाई बन्धक बनाउन खोज्नु भएको प्रष्टै छ। नीति तथा कार्यक्रम फेल भए सरकारले बजेट ल्याउनै नमिल्ने संविधानविद्हरूको तर्क छ। कांग्रेसको बहुमत रहेकै अवस्थामा ०४८ सालमा प्रधानमन्त्री गिरिजाप्रसाद कोइरालाले आफ्नै पार्टीका सांसदहरूको असहयोगका कारण नीति तथा कार्यक्रम फेल भएपछि राजीनामा दिई मध्यावधि निर्वाचन घोषणा गरेका थिए। कांग्रेस नेता एवं पूर्वअर्थमन्त्री डा रामशरण महतले अल्पमतको सरकारले विश्वासको मत लिइनसकेका कारण पूर्णबजेट ल्याउनै नमिल्ने तर्क गरेका छन्। सरकारले कामचलाउ बजेट ल्याएर अघि बढ्नुपर्ने महतको भनाई छ। कानुनमन्त्री लीला श्रेष्ठ अविलम्ब संसद अधिवेशन बोलाउनेबारे सरकारले तयारी गरिरहेको बताउँछन्। यही हप्ताभित्र अधिवेशन बोलाउने तयारी छ, कानुनमन्त्री श्रेष्ठ भन्छन्, नीति तथा कार्यक्रम र बजेट पारित गर्ने तिथि मितिबारे पनि सरकार आफैंभित्र र संसद सचिवालय र अरू दलहरूसँग कुराकानी भइरहेको छ।"
युवामा सर्वाधिक संक्रमण,"काठमाडौं : नेपालमा दैनिक कोरोना संक्रमणदर ८ हजार माथि छ। संक्रमितमध्ये सर्वाधिक संख्या युवा (२०३९ वर्ष समूह)को छ। यसमा पनि ३० देखि ३९ वर्ष समूहका व्यक्ति सबैभन्दा बढी प्रभावित देखिन्छन्। दोस्रोमा २० देखि २९ वर्षका व्यक्ति बढी संक्रमित छन्। कोरोनाको पहिलो लहरमा भने बेला वृद्धवृद्धा र दीर्घ रोगीहरू बढी प्रभावित भएका थिए। स्वास्थ्य तथा जनसंख्या मन्त्रालयको तथ्यांकअनुसार पछिल्लो एक साता (वैशाख २९ देखि जेठ ४)सम्म मुलुकभर २० देखि ३९ वर्ष उमेर समूहका २७ हजार १ सय ८८ जना संक्रमित भएका छन्। जब कि ६० वा त्योभन्दा बढी उमेर समूहका संक्रमितको संख्या जम्मा ६ हजार ९ सय ३३ छ। युवा उमेर समूहका व्यक्तिले खोप लगाउन पाएका छैनन्। खोप नलगाएका कारण पनि युवाहरू कोरोनाको चपेटामा पर्ने गरेको देखिएको छ।  डा शेरबहादुर पुन, सरुवा रोग विशेषज्ञ युवा समूहभित्र पनि ३०३९ वर्ष उमेर समूहका १४ हजार १ सय ३ जना संक्रमित भएका छन्। यस्तै २०२९ उमेर समूहका १३ हजार ८५ जनालाई कोरोना लागेको छ। सोही अवधिमा ६०६९ उमेरमा ४ हजार २ सय २८, ७०७९ वर्ष उमेर समूहका १ हजार ७ सय ८२, ८०८९ उमेर समूहका ६ सय ७४ र ९०१०० उमेर समूहका १ सय ३३ जना संक्रमित भएको मन्त्रालयको तथ्यांक छ। मन्त्रालयका प्रवक्ता डा जागेश्वर गौतम भीडभाड र हिँडडुल गर्ने गरेका कारण युवाहरू बढी संक्रमित भएको बताउँछन्। सबैभन्दा बढी पार्टीमा जाने र भीड गर्ने युवाहरू हुन्। जो धेरै हिँडडुल गर्छन्। घरबाट निस्किरहन्छन्, उनीहरूलाई संक्रमण बढी हुन्छ, प्रवक्ता डा गौतम भन्छन्, बालबालिका र वृद्धवृद्धा घरमै बस्ने भएकाले उनीहरू कम संक्रमित छन्। आईसीयू र भेन्टिलेटरमा पनि युवाहरू नै बढी रहेको डा गौतम बताउँछन्। शुक्रराज ट्रपिकल तथा सरुवा रोग अस्पतालका डा शेरबहादुर पुन नेपालसँगै भारतमा पनि कोरोना भाइरसले युवा समूहलाई बढी असर पुर्याइरहेको बताउँछन्। पहिलेभन्दा भाइरस बढी शक्तिशाली हुनु र युवा समूहले खोप लगाउन नपाएका कारण पनि कोरोनाको चपेटामा परेको डा पुनको ठम्याइ छ। पहिलोभन्दा दोस्रो लहरमा भाइरस निकै शक्तिशाली देखिएको छ। त्यही कारण यसले हरेक उमेर समूहलाई प्रभावित बनाइरहेको छ, सरुवा रोग विशेषज्ञ डा पुन भन्छन्, युवा उमेर समूहका व्यक्तिले कोरोनाविरुद्धको खोप लगाउन पाएका छैनन्। खोप नलगाएका कारण पनि युवाहरू कोरोनाको चपेटामा पर्ने गरेको देखिएको छ। खोप लगाउन नपाउनु सामान्य कारण मात्रै हो। मुख्य कारण भीडभाड नै हो। युवा समूहका मानिसहरू बढी नै छाडा भए।  डा जागेश्वर गौतम, प्रवक्ता, स्वास्थ्य मन्त्रालय मन्त्रालयका प्रवक्ता डा गौतम भने युवाहरूले खोप लगाउन नपाउनुलाई ठूलो कारण मान्दैनन्। खोपभन्दा पनि मोभिलिटीका कारण युवामा संक्रमणदर उच्च रहेको भएको दाबी डा गौतम गर्छन्। खोप लगाउन नपाउनु सामान्य कारण मात्रै हो। मुख्य कारण भीडभाड नै हो, उनी भन्छन्, युवा समूहका मानिसहरू बढी नै छाडा भए। उनीहरू आफू मात्र संक्रमित हुने होइन, अरूलाई पनि संक्रमणको चपेटा पारिरहेका छन्। यसमा डा पुनको बुझाइ भने अलि फरक छ। देशभित्रको भीडभाडले मात्र होइन, भारतलगायत विभिन्न मुलुकबाट आउनेहरू पनि अधिकांश युवा भएकाले उनीहरूमा जोखिम बढी देखिएको उनी बताउँछन्। छिमेकी मुलुक भारतलगायत विभिन्न मुलुकबाट नेपाल भित्रिएकाहरू अधिकांश युवा छन्। उनीहरू दैनिक जीवनमा पनि धेरै नै सक्रिय हुन्छन्, उनी भन्छन्, त्यही कारण पनि उनीहरूमा संक्रमणको दर बढी देखिएको हुनसक्छ। डा गौतमका अनुसार निषेधाज्ञाको समयमा पनि ५९ प्रतिशत मात्र आवतजावत रोकिएको छ। विवाह, ब्रतबन्ध, पूजा, सामाजिक गतिविधि, राजनीतिक कार्यक्रमको बहानामा निषेधाज्ञाको उल्लंघन भइरहेको छ। धेरै संक्रमण भएका काठमाडौं उपत्यकालगायत जिल्लाहरूमा संक्रमित व्यक्तिहरू नै खुलेआम हिँडिरहेको पाइएको छ। मानिसहरू विभिन्न बहानामा निषेधाज्ञाको उल्लंघन गरिरहेका छन्। कोरोना संक्रमित पनि खुलेआम हिँडिरहेको पाइएको छ, उनी भन्छन्, दोस्रो लहरलाई जसोतसो नियन्त्रण होला तर, हाम्रो आनीबानी परिवर्तन गरेनौं भने जनसंख्या धेरै नै घट्न सक्छ। मन्त्रालयका अनुसार पछिल्लो २४ घण्टामा ८ हजार २ सय ३ जना संक्रमित थपिएका छन्। १ सय ९६ जनाको ज्यान गएको छ। ६ हजार ८ सय ९१ जना निको भएका छन्। देशभर सक्रिय संक्रमितको संख्या १ लाख १४ हजार ६ सय २९ पुगेको छ। कोरोनाबाट हालसम्म ५ हजार ४ सय ११ जनाको मृत्यु भएको छ।"
नेपाली फुटबल टोली घोषणा,"काठमाडौं : फिफा विश्वकपअन्तर्गत एसियाली छनोट र इराकसँगको मैत्रीपूर्ण खेलका लागि राष्ट्रिय फुटबल टोलीको घोषणा गरिएको छ। मुख्य प्रशिक्षक अब्दुल्ला अलमुताइरीले मंगलबार २३ सदस्यीय टोली घोषणा गरेका हुन्। बन्द प्रशिक्षणमा रहेका ३२ खेलाडीबाट प्रशिक्षक अलमुताइरीले २३ सदस्यीय नेपाली टोली छनोट गरेका हुन्। राष्ट्रिय टोलीमा सुरज ठकुरी, कमल थापा, गौतम श्रेष्ठ, आयुष घलान र मनिष डाँगी पहिलो पटक परेका छन्। नेपाली टोलीको गोलरक्षकमा किरण चेम्जोङ, विशाल सुनार र दीप कार्की छन्। यस्तै रक्षकमा रोहित चन्द, अनन्त तामाङ, दिनेश राजवंशी, गौतम श्रेष्ठ, सुमन अर्याल र विकास खवास छन्। यसैगरी मिडफिल्डरमा विशाल राई, मनिष डाँगी, एरिक विष्ट, कमल थापा, सन्तोष तामाङ, सुमन लामा, सुनील बल, सुरज ठकुरी, पूजन उपरकोटी र आयुष घलानलाई प्रशिक्षक अलमुताइरीले छनोट गरेका छन्। स्ट्राइकरमा अभिषेक रिजाल, अञ्जन विष्ट, नवयुग श्रेष्ठ र आशिष लामा छन्। राष्ट्रिय टोलीका नियमित सदस्य भरत खवास, रञ्जित धिमाल, अमित तामाङ, सेसेहाङ आङदम्बे, रवि पासवान, निशान खड्का, दर्शन गुरुङले भने स्थान बनाउन सकेनन्। नेपालले यही मे २९ मा इराकसँग मैत्रीपूर्ण खेल खेल्दैछ। नेपालले इराकसँगको मैत्रीपूर्ण खेलपछि फिफा विश्वकप छनोटअन्तर्गत एसियाली छनोटका बाँकी तीन खेल्नेछ। नेपालले अस्ट्रेलिया, जोर्डन र चाइनिज ताइपेईसँग खेल्न बाँकी छ। कुवेतमा हुने छनोटका बाँकी खेलअन्तर्गत नेपालले जुन ३ मा ताइपेई, जुन ७ मा जोर्डन र जुन ११ मा अस्ट्रेलियासँग खेल्नेछ। विश्वकप छनोटअन्तर्गत नेपालले आठ खेलमध्ये पाँच खेल खेलिसकेको छ। नेपालले यसअघिका खेलमा चाइनिज ताइपेईलाई मात्र २० गोलले हराएको थियो। नेपाल आफ्नो पहिलो खेलमा कुवेतसँग ७० र दोस्रो खेलमा १० गोलले पराजित भएको थियो। नेपाल अस्ट्रेलियासँगको पहिलो खेलमा ५० र जोर्डनसँग ३० गोलले पराजित भएको थियो। अहिले समूहमा १२ अंकसहित अस्ट्रेलिया शीर्ष स्थानमा छ। कुवेत १० अंकसहित दोस्रो, १० नै अंक बनाएको जोर्डन तेस्रो, नेपाल तीन अंकसहित चौथो र अंक जोड्न नसकेको चाइनिज ताइपेई पुछारमा छ।"
स्वास्थ्यमा शुल्क राजनीति !,"विश्वकै प्रणालीलाई चुनौती दिँदै कोरोना संक्रमणले महामारीको रूप लिएको वर्ष दिन नाघिसकेको छ। स्वास्थ्य सेवाको विकास र विस्तारमा ध्यान नदिएका देशले यो महामारीबाट अतुलनीय क्षति बेहोरिरहेका छन्। नयाँ भेरियन्टको संक्रमणले अझै कति क्षति गर्ने हो तुलना गर्न सकिँदैन। कोभिड१९ को दुई लहरले स्वास्थ्य सेवाको विकासका लागि पूर्वाधार निर्माणमा थप लगानी गर्न प्रत्येक मुलुकको आँखा बल्ल खोल्न थालेको छ। नेपाल पनि सोही सूचीमा छ। महामारी आउनुपूर्व पनि नेपालका प्रायः धेरै जिल्लामा सरकारी अस्पताल थिए। भवन हुने तर स्वास्थ्यकर्मी, उपकरण र औषधि नहुँदा जीवनजल र सिटामोलसमेत नपाएर नागरिकले निजी अस्पताल र क्लिनिकको भर पर्नुपर्यो। कोरोना महामारीको पहिलो लहरले यो समस्या प्रष्ट देखायो। अनि मात्रै सरकारी अस्पताल र स्वास्थ्यचौकीलाई पनि सुधार गर्नुपर्छ भन्ने चेत सरकारको खुल्यो। उखानै छ नमरी स्वर्ग देखिँदैन। नागरिकले समयमा उपचार नपाउँदा मात्र आँखा खोलेको सरकारले अस्पतालको सुधार र बिस्तार गर्न पनि खोज्यो। तर, कुबेलाको राजनीतिक प्रदूषणले काम कछुवा गतिमा अघि सर्यो। शिलान्यास गरेका सरकारी अस्पताल सुरु भएनन्। यसको सजाय नागरिकले भोगिरहेका छन्। महामारीले नागरिकलाई सोतर बनाउन लाग्दा सरकारले निजी ठुला अस्पतालको पनि साथ खोज्नु परेको छ। सरकारी अस्पतालले मात्रै नभ्याउने अवस्था आएकाले प्रत्येक प्रदेशमा निजी अस्पतालसँग सरकारले सहमति र सम्झौता गरेर निःशुल्क उपचार गर्ने व्यवस्था मिलाउने प्रयास गर्यो। केही निजी अस्पतालले आफ्नो सामाजिक उत्तरदायित्व सम्झिएर निस्वार्थ सेवा पनि गरिरहेका छन्। यो उनीहरूको कर्तव्य पनि हो। तर, महामारीलाई कमाउने मात्रै होइन लुट्ने समय आयो भन्ने ठानेका निजी अस्पतालको सूची पनि क्रमशः बढ्दै छ। सरकारसँग कोभिडका बिरामीको निःशुल्क उपचार गराउँछु भनेर हस्ताक्षर गरेका अस्पतालले नै श्वास फेर्न गाह्रो भएर बचाइदिन हात जोड्दै शैयामा ढलेका बिरामीलाई निचोरेर रकम असुलेको घटना सार्वजनिक हुँदैछन्। जुन संकेत राम्रो होइन। सार्वजनिक नभएका यस्ता घटना कति होलान् ? सरकारसँग कोभिडको निःशुल्क उपचार गराउने सम्झौता गरी सबै रकम सरकारसँग लिने सहमति गरेको नोबेल शिक्षणले मोरङकी एक बिरामीलाई पीपीई, औषधि, खाना र अस्पतालको पनि चार्ज रकम लियो। ८७ हजारको चेक थमाएपछि मात्रै उनलाई अस्पतालले घर जान दिएको तीतो सत्य बाहिरिएको छ। यो एउटा उदाहरण मात्रै हो। यस्तै दर्जनौं अस्पतालले महामारीलाई कमाउने समय ठानेर सरकार र बिरामीसँग पनि रकम लिएका घटना हुन सक्छन्। यस्ता बिरामीका लागि सरकारले बिरामीको संख्या गनेर रकम पठाउँछ। कसैलाई पनि यस्तो परिस्थितमा दोहोरो सुविधा लिने छुट छैन। गरिबजनलाई संवैधानिक ग्यारेन्टी गरेको स्वास्थ्य सुविधाबाट वञ्चित गर्न यसै पनि मिल्दैन भनेर सरोकारवालाले बुझ्न जरुरी छ। बाँच्ने चाहना र अधिकार सबैको हुन्छ। समयमा सही उपचार पाउने आशा बोकेर अस्पताल खोज्ने र पुग्नेको संख्या कोभिडले दैनिक बढाएको छ। लापरबाही र महामारीमा रोगीको मन्दिर मानिने अस्पतालका ठगी र जिउँदा भगवान् स्वरूप उभिने चिकित्सकको लापरबाहीका घटनामा वृद्धि भएको तथ्यांकले देखाउँछ। नियामक निकाय मौन बस्दा घटना बढ्दैछन्, बिरामी र उनका आफन्त ठगिँदैछन्। बोले उपचार नपाइएला भन्ने पीरले पीडित घटना सार्वजनिक गर्न डराउँछन्, यसले ठगी गर्नेलाई अझै मनोबल बढाउँछ। देश संघीयतामा गएसँगै केन्द्रको अधिकार बाँडिएर प्रदेश र गाउँसम्म पुगेको छ। प्रत्येक स्थानमा हुने ठगी र कालोबजारीलाई नियन्त्रण गर्ने संयन्त्र बनेका छन्। अझै महामारी नियन्त्रण गर्न उपचार र बिरामीको व्यवस्थापनमा प्रदेश र तहमै छुट्टै समिति पनि छन्। यसरी बनेका संयन्त्रले बिरामीको यस्तो हालत बुझेर अस्पतालको ठगी नियन्त्रण गर्ने साहस गर्नुपर्छ। ती संयन्त्र ढोडको तोक्मा नबनुन्। बिरामीको सेवासँगै सामाजिक उत्तरदायिŒव पनि पूरा गर्ने नियममा हस्ताक्षर गरेर मात्रै अनुमति पाएका अस्पतालले आफ्नो प्रतिज्ञा नभुलुन्। सरकारले पनि निरन्तर अनुगमन गरोस्। कारबाही गर्ने पनि आँट गरोस्। महामारीमा जुधिरहेका नागरिकले अब पुनः अकालमा ज्यान गुमाउनु नपरोस्।"
बादललाई भोट माग्दै प्रधानमन्त्रीले भने पार्टी निर्णयविरुद्ध कोही गए स्वीकार्य हुनेछैन,"काठमाडौं : नेकपा एमालेका अध्यक्ष एवम् प्रधानमन्त्री केपी ओलीले गृहमन्त्री रामबहादुर थापा 'बादल'लाई राष्ट्रियसभामा मतदान गर्न आग्रह गरेका छन्। बुधबार अपिल सार्वजनिक जारी गर्दै प्रधानमन्त्री ओलीले बादललाई मतदान गर्न पार्टी पंक्तिलाई अपिल गरेका हुन् । बिहीबार राष्ट्रियसभा सदस्यको रिक्त पदका लागि निर्वाचन हुँदैछ। 'बादल नेपाली कम्युनिस्ट आन्दोलनका एकजना वरिष्ठ नेता हुनुहुन्छ। उहाँको जितले नेपाली कम्युनिष्ट आन्दोलनलाई एकता बनाउन बल पुर्याउनेछ,' उनले भनेका छन्, 'तसर्थ, यस निर्वाचनमा एकतावद्ध भएर आफ्नो पार्टीका उम्मेदवारलाई विजय बनाउनु हुन आग्रह गदर्छु।' ओलीले पार्टीको निर्यणको विपक्षमा उभिएर मत खसाउने जस्ता विषय पार्टीमा कल्पना बाहिरको कुरा भएको भन्दै यसो गरेको पाइएमा स्वीकार्य नहुने बताएका छन्। 'पार्टीको आधिकारिक उम्मेदवारविरुद्ध उम्मेदवारी दिइनु लाखौँ जनताको हृदयमा रहेको निर्वाचन चिन्हलाई अवमूल्यन गर्नु र पार्टी निर्णयको विपक्षमा उभिएर मत खसाउने जस्ता विषय हाम्रो जस्तो पार्टीमा त कल्पना भन्दा बाहिरको कुरा हो', ओलीले अपिलमा भनेका छन्, 'यस्ता प्रवृत्ति बहुदलीय शासन प्रणाली अपनाउने कुनै पनि पार्टीलाई स्वीकार्य या क्षम्य हुनै सक्दैन।' २०७४ सालको निर्वाचनमा बादल नेकपा माओवादी केन्द्रबाट राष्ट्रियसभा सदस्य निर्वाचित भएका थिए। उनी नेकपा एमाले प्रवेशसँगै माओवादीले कारवाही गरेपछि पदमुक्त भएका हुन्।"
मौन अवधिमा प्रधानमन्त्रीको वक्तव्य आएपछि निर्वाचन आयोगको ध्यानाकर्षण,"काठमाडौं : निर्वाचन आयोगले मौन अवधिमा चुनावी प्रचार प्रसार गर्नु आचारसंहिता विपरीत भएको उल्लेख गरेको छ। बुधबार प्रधानमन्त्री केपी ओलीले बागमती प्रदेशमा हुन लागेको राष्ट्रियसभाको उपनिर्वाचनका उम्मेदवार रामबहादुर थापाको पक्षमा विज्ञप्ति सार्वजनिक गर्दै मत मागेपछि आयोगले यस्तो विज्ञप्ति सार्वजनिक गरेको हो। आयोगले राष्ट्रियसभा उपनिर्वाचनका लागि जेठ ३ गते राति १२ बजेदेखि मौन अवधि सुरु भइसकेको अवस्थामा वक्तव्य, विज्ञप्ति निकालेर प्रचारप्रसार गर्नु र मत माग्नु आचारसंहिता विपरित भएको भन्दै ध्यानाकर्षण भएको बताएको हो। आयोगले अनुरोध गर्दागर्दै पनि केही व्यक्तिहरुले आचारसंहिता विपरीत वक्तव्य दिने, प्रेस विज्ञप्ति निकाल्ने, प्रकाशन तथा प्रसारण गर्ने र केही सञ्चार माध्यमहरुले उम्मेदवारको जीत हारको पूर्वानुमानका सामग्रीहरु प्रसार गर्ने तथा विभिन्न व्यक्तिहरुको अन्तर्वार्ता लिने जस्ता गतिविधिहरु गरेको देखिएकोले यसतर्फ आयोगको गम्भीर रुपमा ध्यानाकर्षण भएको छ, आयोगका प्रवक्ता राजकुमार श्रेष्ठले सार्वजनिक गरेको विज्ञप्तिमा भनिएको छ, निर्वाचनको सिलसिलामा राजनीतिक दल, सार्वजनिक निकाय तथा सञ्चार माध्यमलगायतले पालना गर्नुपर्ने आचारसंहिता समेत लागू भइसकेको सन्दर्भमा आचारसंहिता विपरितका यस्ता क्रियाकलापले निर्वाचनको स्वच्छता र विश्वसनीयताप्रति नै आघात पार्ने कुरा स्पष्ट नै छ। आयोगले आचारसंहिता विपरीतका कार्य गर्ने व्यक्ति वा संस्थालाई कानुन बमोजिम कारवाही गर्न सक्ने कुरासमेत अवगत गराएको छ। एकातिर आयोगले आचारसंहिता पालना गराउन सकेन भनेर आलोचना भएको र अर्कोतिर मौन अवधिमा चुनावी प्रचारप्रसार भएको भन्दै आयोगले आपत्तिसमेत जनाएको हो। आयोगले आचारसंहिता विपरित काम गर्नेको अभिलेखसमेत आयोगले राख्ने उल्लेख गरेको छ। एकातर्फ आयोगले निर्वाचन आचारसंहिता कडाइका साथ लागू गर्न नसक्ने भनी आलोचना पनि गर्ने र अर्कोतर्फ आफै आचारसंहिता विपरीतका गतिविधिमा संलग्न हुनु कुनै पनि दृष्टिकोणबाट स्वीकार्य हुँदैन, प्रवक्ता श्रेष्ठले सार्वजनिक गरेको विज्ञप्तिमा थप भनिएको छ, अतः निर्वाचन आचारसंहिता विपरीतका कार्य गर्ने व्यक्ति वा संस्थालाई आयोगले कानुन बमोजिम कारवाही गर्न सक्ने कुरा प्रष्ट गर्दै यसरी आचारसंहिता विपरीत कार्य गर्नेको अभिलेख राख्ने व्यहोरासमेत जानकारी गराइन्छ।"
जसपाको क्षणिक मिलन,"काठमाडौं : दोस्रो तहका नेताको प्रयासमा जनता समाजवादी पार्टी (जसपा)को सम्भावित विभाजन तत्काललाई टरेको छ। जसपा अध्यक्षद्वय महन्थ ठाकुर र उपेन्द्र यादवबीच मंगलबार तत्काल सरकारमा नजानेलगायत आठबुँदे सहमति भएको छ। तर, दुई अध्यक्षबीच सहमति हुँदै गर्दा नेता राजेन्द्र महतो भने आफू संसदीय दलका नेता निर्वाचित भएको भन्दै संघीय संसद् सचिवालयमा पत्र बुझाउँदै थिए। दलको माइन्युटको प्रतिलिपिसहित महतोले संसद् सचिवालयमा पत्र बुझाएका हुन्। अध्यक्ष ठाकुरसहित आफ्नो पक्षमा रहेका प्रतिनिधिसभा सदस्यको भेलाले वैशाख ३० गते महतोलाई दलका नेता चयन गरेको जनाइएको थियो। पार्टी एकताका बेला आफूलाई दलका नेता बनाउने भद्र सहमतिका आधारमा आफू चयन भएको दाबी महतोले गर्दै आएका छन्। महतो प्रधानमन्त्री केपी शर्मा ओली नेतृत्वको सरकारमा जाने पक्षमा देखिएका छन्। यसलाई रोक्न यादवले अध्यक्ष ठाकुरलाई प्रधानमन्त्रीको आशामा अलमल्याउने प्रयास भएको महतो पक्षको भनाइ छ। तर, ठाकुर र यादवबीच जसपा तत्काल सरकारमा सहभागी नभई प्रतिपक्षमा बसेर आफ्नो भूमिका निर्वाह गर्ने सहमति भएको छ। यद्यपि, राष्ट्रिय सहमति वा आफ्नै पार्टीको नेतृत्वमा सरकार बन्ने अवसर प्राप्त हुन सक्ने भए त्यसतर्फ बढ्न सकिने सहमतिपत्रमा उल्लेख छ। ठाकुर र यादवले गरेको सहमतिमा डा बाबुराम भट्टराईले उठाएको राष्ट्रिय सहमतिको सरकारको प्रस्ताव समेटिएको छ। डा भट्टराईले विपक्षी गठबन्धनमा बहुमतको अवस्था नदेखिएपछि प्रधानमन्त्री ओलीलाई भेटेर राष्ट्रिय सहमतिको सरकार गठनको प्रस्ताव गरेका थिए। डा भट्टराई आफ्नो त्यही प्रस्तावलाई पार्टीमा अनुमोदन गराउन सफल भएको देखिएको छ। सहमतिपत्रमा पार्टीभित्र कसैले व्यक्तिगत स्वार्थ सिद्ध गर्न गुटबन्दी गर्ने, गुट उपगुट खडा गर्ने, पार्टी नेताविरुद्ध अनेकौ भ्रम फैलाउने, विखण्डन र विभाजनकारी भूमिका खेल्न खोज्ने क्रियाकलाप, विचार प्रकृतिलाई अन्त्य गरी पार्टी एकताबद्ध राख्ने उल्लेख छ। यादव पक्षका मोहम्मद इस्तियाक राई, रेणुकुमारी यादव, प्रदीप यादव, गंगानारायण श्रेष्ठ, प्रशान्त सिंह अनि ठाकुर पक्षका मनीष सुमन र मृगेन्द्रनारायण यादव दुई नेताबीच सहमति गराउन लागेका थिए। यो सहमतिप्रति महतो पक्ष असन्तुष्ट देखिएको छ। यादव पक्षले दलका नेता निर्वाचित भएको भनेर भ्रमपूर्ण प्रचार गरिएको जनाएको छ। दलको विधानसमेत पारित नभएको अवस्थामा कसैले संसदीय दलका नेता चयन भएको भनी संसद् सचिवालय जानकारी दिएको भए त्यसलाई मान्यता प्रदान नगर्न उक्त पक्षले आग्रह गरेको छ। यादवले पार्टीको संसदीय दलको आफ्नो विधान हुने र त्यो विधान कार्यकारिणी समितिबाट अनुमोदित हुनुपर्ने व्यवस्था भएकोमा हालसम्म दलको विधान नै नबनेको र कार्यकारिणीबाट अनुमोदन पनि नभएको प्रेस विज्ञप्तिमा जनाएका छन्। दलका नेतामा ठाकुर र यादव आकांक्षी देखिएका थिए। ठाकुर र यादवबीचको सहमतिअनुसार जेठ ८ र ९ गते कार्यकारिणी समितिको बैठक बोलाइएको नेता इस्तियाक राईले बताए। उक्त बैठकले संसदीय दलको टुंगो लगाउन सक्ने जनाइएको छ। लुम्बिनी प्रदेशका चार सांसदलाई कार्यकारिणी समितिको बहुमतको बलमा यादव पक्षले कारबाही गरेपछि जसपामा विवाद चर्किएको थियो। उक्त कारबाहीअनुसार प्रदेशसभा सचिवालयले उनीहरूलाई पदमुक्त गरेको थियो। तर, सर्वोच्च अदालतले उक्त निर्णय कार्यान्वयन नगर्न अल्पकालीन अन्तरिम आदेश दिएको छ। उनीहरू चारै जना लुम्बिनी प्रदेश मन्त्री छन्। प्रधानमन्त्री ओलीले विश्वासको मत लिँदा ठाकुर र महतो पक्षधर तटस्थ बसेका थिए। डा भट्टराई र यादव पक्षका सांसदले विपक्षमा मतदान गरेका थिए। ठाकुर र यादवबीचको सहमतिपत्रमा प्रतिनिधिसभामा ओलीले विश्वासको मत प्राप्त गर्न राखेको प्रस्तावमािथ पदाधिकारीको बैठकको सहमतिमै प्रस्तावविरुद्ध मत दिने वा तटस्थ बस्ने अवसर प्रदान गरिएको उल्लेख छ। पार्टी समायोजनसम्बन्धी कार्यलाई पार्टीको विधान, समायोजन सम्बन्धी निर्देशिका र पार्टीले गरेको निर्णयको आधारमा यथाशीघ्र सम्पन्न गर्दै एकताबद्ध, अनुशासित एवं सुदृढ पार्टी संगठन निर्माण गर्ने दुई नेताको सहमतिपत्रमा उल्लेख छ। पार्टीमा उत्पन्न भएका समस्या आफू संगठित रहेका पार्टी संगठनभित्र छलफल गरी पार्टी विधानअन्तर्गत रहेर नै समस्याहरूको समाधान गर्नुपर्ने सहमतिमा उल्लेख छ।"
युवामा सर्वाधिक संक्रमण,"काठमाडौं : नेपालमा दैनिक कोरोना संक्रमणदर ८ हजार माथि छ। संक्रमितमध्ये सर्वाधिक संख्या युवा (२०३९ वर्ष समूह)को छ। यसमा पनि ३० देखि ३९ वर्ष समूहका व्यक्ति सबैभन्दा बढी प्रभावित देखिन्छन्। दोस्रोमा २० देखि २९ वर्षका व्यक्ति बढी संक्रमित छन्। कोरोनाको पहिलो लहरमा भने बेला वृद्धवृद्धा र दीर्घ रोगीहरू बढी प्रभावित भएका थिए। स्वास्थ्य तथा जनसंख्या मन्त्रालयको तथ्यांकअनुसार पछिल्लो एक साता (वैशाख २९ देखि जेठ ४)सम्म मुलुकभर २० देखि ३९ वर्ष उमेर समूहका २७ हजार १ सय ८८ जना संक्रमित भएका छन्। जब कि ६० वा त्योभन्दा बढी उमेर समूहका संक्रमितको संख्या जम्मा ६ हजार ९ सय ३३ छ। युवा उमेर समूहका व्यक्तिले खोप लगाउन पाएका छैनन्। खोप नलगाएका कारण पनि युवाहरू कोरोनाको चपेटामा पर्ने गरेको देखिएको छ।  डा शेरबहादुर पुन, सरुवा रोग विशेषज्ञ युवा समूहभित्र पनि ३०३९ वर्ष उमेर समूहका १४ हजार १ सय ३ जना संक्रमित भएका छन्। यस्तै २०२९ उमेर समूहका १३ हजार ८५ जनालाई कोरोना लागेको छ। सोही अवधिमा ६०६९ उमेरमा ४ हजार २ सय २८, ७०७९ वर्ष उमेर समूहका १ हजार ७ सय ८२, ८०८९ उमेर समूहका ६ सय ७४ र ९०१०० उमेर समूहका १ सय ३३ जना संक्रमित भएको मन्त्रालयको तथ्यांक छ। मन्त्रालयका प्रवक्ता डा जागेश्वर गौतम भीडभाड र हिँडडुल गर्ने गरेका कारण युवाहरू बढी संक्रमित भएको बताउँछन्। सबैभन्दा बढी पार्टीमा जाने र भीड गर्ने युवाहरू हुन्। जो धेरै हिँडडुल गर्छन्। घरबाट निस्किरहन्छन्, उनीहरूलाई संक्रमण बढी हुन्छ, प्रवक्ता डा गौतम भन्छन्, बालबालिका र वृद्धवृद्धा घरमै बस्ने भएकाले उनीहरू कम संक्रमित छन्। आईसीयू र भेन्टिलेटरमा पनि युवाहरू नै बढी रहेको डा गौतम बताउँछन्। शुक्रराज ट्रपिकल तथा सरुवा रोग अस्पतालका डा शेरबहादुर पुन नेपालसँगै भारतमा पनि कोरोना भाइरसले युवा समूहलाई बढी असर पुर्याइरहेको बताउँछन्। पहिलेभन्दा भाइरस बढी शक्तिशाली हुनु र युवा समूहले खोप लगाउन नपाएका कारण पनि कोरोनाको चपेटामा परेको डा पुनको ठम्याइ छ। पहिलोभन्दा दोस्रो लहरमा भाइरस निकै शक्तिशाली देखिएको छ। त्यही कारण यसले हरेक उमेर समूहलाई प्रभावित बनाइरहेको छ, सरुवा रोग विशेषज्ञ डा पुन भन्छन्, युवा उमेर समूहका व्यक्तिले कोरोनाविरुद्धको खोप लगाउन पाएका छैनन्। खोप नलगाएका कारण पनि युवाहरू कोरोनाको चपेटामा पर्ने गरेको देखिएको छ। खोप लगाउन नपाउनु सामान्य कारण मात्रै हो। मुख्य कारण भीडभाड नै हो। युवा समूहका मानिसहरू बढी नै छाडा भए। डा जागेश्वर गौतम, प्रवक्ता, स्वास्थ्य मन्त्रालय मन्त्रालयका प्रवक्ता डा गौतम भने युवाहरूले खोप लगाउन नपाउनुलाई ठूलो कारण मान्दैनन्। खोपभन्दा पनि मोभिलिटीका कारण युवामा संक्रमणदर उच्च रहेको भएको दाबी डा गौतम गर्छन्। खोप लगाउन नपाउनु सामान्य कारण मात्रै हो। मुख्य कारण भीडभाड नै हो, उनी भन्छन्, युवा समूहका मानिसहरू बढी नै छाडा भए। उनीहरू आफू मात्र संक्रमित हुने होइन, अरूलाई पनि संक्रमणको चपेटा पारिरहेका छन्। यसमा डा पुनको बुझाइ भने अलि फरक छ। देशभित्रको भीडभाडले मात्र होइन, भारतलगायत विभिन्न मुलुकबाट आउनेहरू पनि अधिकांश युवा भएकाले उनीहरूमा जोखिम बढी देखिएको उनी बताउँछन्। छिमेकी मुलुक भारतलगायत विभिन्न मुलुकबाट नेपाल भित्रिएकाहरू अधिकांश युवा छन्। उनीहरू दैनिक जीवनमा पनि धेरै नै सक्रिय हुन्छन्, उनी भन्छन्, त्यही कारण पनि उनीहरूमा संक्रमणको दर बढी देखिएको हुनसक्छ। डा गौतमका अनुसार निषेधाज्ञाको समयमा पनि ५९ प्रतिशत मात्र आवतजावत रोकिएको छ। विवाह, ब्रतबन्ध, पूजा, सामाजिक गतिविधि, राजनीतिक कार्यक्रमको बहानामा निषेधाज्ञाको उल्लंघन भइरहेको छ। धेरै संक्रमण भएका काठमाडौं उपत्यकालगायत जिल्लाहरूमा संक्रमित व्यक्तिहरू नै खुलेआम हिँडिरहेको पाइएको छ। मानिसहरू विभिन्न बहानामा निषेधाज्ञाको उल्लंघन गरिरहेका छन्। कोरोना संक्रमित पनि खुलेआम हिँडिरहेको पाइएको छ, उनी भन्छन्, दोस्रो लहरलाई जसोतसो नियन्त्रण होला तर, हाम्रो आनीबानी परिवर्तन गरेनौं भने जनसंख्या धेरै नै घट्न सक्छ। मन्त्रालयका अनुसार पछिल्लो २४ घण्टामा ८ हजार २ सय ३ जना संक्रमित थपिएका छन्। १ सय ९६ जनाको ज्यान गएको छ। ६ हजार ८ सय ९१ जना निको भएका छन्। देशभर सक्रिय संक्रमितको संख्या १ लाख १४ हजार ६ सय २९ पुगेको छ। कोरोनाबाट हालसम्म ५ हजार ४ सय ११ जनाको मृत्यु भएको छ।"
श्रद्धाको नमस्कार !,"जनकपुरधाम : एक ३८ वर्षीय पुरुषको सोमबार अपराह्न ४ बजे मधेस स्वास्थ्य विज्ञान प्रतिष्ठानअन्तर्गत प्रादेशिक अस्पताल जनकपुरधाममा निधन भयो। तर, उनको शव मंगलबार अपराह्नसम्म पनि अस्पतालको इमर्जेन्सी वार्डको एक कुनामा अलपत्र अवस्थामा लडिरह्यो। कसैले चासो नदिएपछि करिब २४ घण्टामा जनकपुर जानकी चोकका चार युवाले शव व्यवस्थापन गरेका छन्। ती व्यक्तिको दाहसंस्कारका क्रममा उनीहरूले नमस्कार गर्दै अन्तिम श्रद्धाञ्जली अर्पण गरेका छन्। जनकपुरधाम उपमहानगरपालिका९ का ती पुरुषको मृत्युलगत्तै आफन्तले अस्पतालका मेडिकल सुपरिटेन्डेन्टदेखि स्थानीय प्रशासनलाई खबर गरेका थिए। तर, शव व्यवस्थापन कसले गर्ने भन्ने टुंगो लागेन। धनुषाका प्रमुख जिल्ला अधिकारी बन्धुप्रसाद बाँस्तोला मृतकको कोरोना परीक्षण नै नभएकाले शव उठाउन नमिल्ने भन्दै पन्छिए। न आफन्तले नै शव उठाए। त्यसपछि परिवर्तनका लागि युवा अभियानमा आवद्ध युवाहरू शव व्यवस्थापन गर्न अघि सरेका हुन्। उपमहानगरपालिकाले दिएको पीपीई लगाए। प्रादेशिक अस्पतालमा मृतकको परिवारसँग आवश्यक प्रक्रिया पुर्याएर स्वीकृति लिए। शव निकाल्नुअघि उनीहरूले स्ट्रेचर र वरिपरिका सामानलाई डिसइन्फेक्ट गरे। शव अस्पतालबाट निकालेर शववाहनमा राखे। फेरि आफू र वरिपरिका सामानलाई डिसइन्फेक्ट गरी स्वर्गद्वारीतिर हिँडे। स्वर्गद्वारीमा पुर्याएपछि उनीहरूले मृतकलाई अभिवादन गरे। अरूलाई सुरक्षित स्थानबाट फूल अर्पण गर्न अवसर दिए। तब ती पुरुषको दाहसंस्कार गरियो। परिवारलाई आफ्ना सदस्य गुमाउनुको पीडा छँदै थियो तर अन्तिमपटक छुन पनि पाएनन्। मृतकको अनुहार पूरै ढाकिएको थियो। परिवारका सदस्य र आफन्तजन पनि घाट पुगेका थिए। चार जनाको टोली दाउरा जुटाउनेदेखि शव व्यवस्थापनसम्म कार्यमा जुटिरहेको थियो। संकटपूर्ण अवस्थामा राज्यले दिएको काम गर्न पाउँदा गर्व लागेको छ, शव व्यवस्थापनमा खटिएका सुशील कर्णले भने, दाहसंस्कारमा नबोलाई जानुहुँदैन भन्ने परम्परा तोड्नुभन्दा हामीले आफ्नो जिम्मेवारी निर्वाह गरेका हौं। अभियानमा आवद्ध सुशील कर्ण, किशन मण्डल, मोहन रौनियार, मनीष सिंहलगायत युवा शव व्यवस्थापनमा खटिएका थिए। सुरुमा डर लाग्यो। तर, बिस्तारै डर हराउँदै गयो, मण्डलले भने, एकपटक गरेपछि अब अर्को शव व्यवस्थापन गर्न सक्छु भन्ने मनोबल बढेको छ। हामीलाई जहाँ जसको जसरी आवश्यकता हुन्छ, हामीलाई जानकारी गराउनुस्, हामी तपाईंलाई सक्दो सहयोग गर्छौं। मृतकका पिता रेवतीरमण लालले दुई साताभन्दा बढी समयदेखि बिरामी भई घरमै औषधोउपचार गराइरहेकामा अवस्था बिग्रिँदै अस्पताल लगिएको बताए। स्थानीय राकेशविक्रम साहको सहयोगमा एम्बुलेन्स मगाएर बिरामीलाई अस्पतालमा भर्ना गराइएको लालको भनाइ छ। तर, अस्पताल प्रशासनले कोरोना परीक्षणबिना कोभिड वार्डमा लैजान अस्वीकार गरेपछि इमर्जेन्सीमा राखेर ती युवकको उपचार भइरहेको थियो। अस्पताल प्रशासनले कोरोनाको लक्षण भए पनि पीसीआर रिपोर्ट नभएकाले यकिनका साथ भन्न नसकिने जनाएको छ। प्रमुख जिल्ला अधिकारी बाँस्तोलाले मृतकको पीसीआर रिपोर्ट नभएकाले शव व्यवस्थापनमा कठिनाइ भएको स्वीकार गरे।"
अक्सिजनलाई सहुलियत ऋण,"काठमाडौं : अक्सिजन उत्पादन गर्न उद्योगीले सस्तो ब्याजमा ऋण पाउने भएका छन्। राष्ट्र बैंकले लिक्विड अक्सिजन प्लान्ट र अक्सिजन प्लान्ट स्थापना गर्न आधार दरमै ऋण पाउने व्यवस्था गरेको छ। नेपाल राष्ट्र बैंकले चालू आर्थिक वर्षको तेस्रो त्रैमासिक मौद्रिक समीक्षा गर्दै राष्ट्र बैंकले आधार दरमै ऋण दिन बैंक तथा वित्तीय संस्थाहरूलाई निर्देशन दिएको हो। बैंकहरूको आधार दर ७ प्रतिशत छ। कोरोना भाइरसको कारण अक्सिजनको माग बढेपछि राष्ट्र बैंकले अक्सिजन उद्योग स्थापनाको लागि सहुलियत ब्याजदर दिने निर्णय गरेको हो। लिक्विड अक्सिजन प्लान्टका लागि ५० करोडसम्म र अक्सिजन प्लान्ट स्थापना गर्न २० करोडसम्मको कर्जा पाउनेछन्। कर्जालाई एक वर्षको लागि विशेष पुनर्कर्जा उपलब्ध गराउने राष्ट्र बैंकले भनेको छ। पुनर्कर्जाको ब्याजदर एक प्रतिशत छ। विश्वव्यापीरूपमा फैलिएको कोरोना भाइरसबाट नेपाल आक्रान्त छ। अक्सिजन नपाएर धेरैको अकाल मृत्यु भइरहेको छ। दैनिक आठ हजारभन्दा बढीमा सक्रमण हुनुका साथै दुई सयभन्दा बढीको कोरोनाबाट निधन भइरहेका बेला अभाव पूर्ति गर्नका लागि अक्सिजन उत्पादन बढाउन राष्ट्र बैंकको यस्तो निर्देशन दिएको हो। यसैबीच, नेपालमै अक्सिजन सिलिन्डर उत्पादन गर्न परीक्षणसमेत भइसकेको छ। नेपालमा सिलिन्डर नहुने भएकाले सिलिन्डरको अभाव भइरहेको छ। नेपाल विज्ञान तथा प्रविधि प्रतिष्ठान (नास्ट) को सिलिन्डर उत्पादन परीक्षण सफल भएसँगै अक्सिजन सिलिन्डर उत्पादन गर्न कम्पनीहरूले स्वीकृति पाउने छन्। नास्टले अझै परीक्षणको केही प्राविधिक पक्ष बाँकी रहेको र छिट्टै पूरा गरेर सिलिन्डर उत्पादन गर्न चासो दिएको छ। सिलिन्डर अभाव पूर्ति गर्न गैरआवासीय नेपाली संघलगायतको पहलबाट विभिन्न देशबाट सिलिन्डर ल्याउने काम भइरहेको छ। बैंक तथा वित्तीय संस्थाहरूले कोभिड नियन्त्रणका गतिविधिमा सामाजिक उत्तरदायित्व (सीएसआर) अन्तर्गत छुट्ट्याएको कोषको रकम खर्च गर्न पाउनेछन्। जीवन रक्षा, सार्वजनिक हित र परोपकारी कार्यमा खर्च गर्न पाउने भएका हुन्। बैंकले नाफाको एक प्रतिशत सीएसआरमा छुट्ट्याउनु पर्छ। यो कोषको रकम अब बैंक तथा वित्तीय संस्थाहरूले अक्सिजन सिलिन्डर, अक्सिजन कन्सन्ट्रेटर, जीवन रक्षक भ्याक्सिन, औषधिमा खर्च गर्न पाउनेछन्। कोभिड मध्यजर गर्दै मानव जीवन रक्षामा योगदान पुग्ने उद्देश्यले राष्ट्र बैंकले बैंक तथा वित्तीय संस्थालाई निर्देशन जारी गरेको हो। अब बैंक तथा वित्तीय संस्थाहरूले ऋणीबाट जरिवानालगायत अतिरिक्त शुल्क लिन पाउने छैनन्। त्यस्तै निषेधाज्ञा सकिएको एक महिनासम्म कर्जा उठाउन र लिलामीको सूचना निकाल्न पनि बन्देज लगाइएको छ। निषेधाज्ञाकै समयममा कर्जाको किस्ता तथा ब्याज भुक्तानी गर्ने ग्राहकले छुटसमेत पाउनेछन्। अघिल्लो वर्ष १० प्रतिशत छुटको व्यवस्था गरिए पनि यस वर्ष भने कति छुट दिने भन्ने घोषणा गरिएको छैन। बैंक तथा वित्तीय संस्थाले सम्बन्धित व्यक्तिको रुचिमा मात्रै निषेधाज्ञा क्रममा मुद्दती निक्षेप, कर्जा, जमानत तथा प्रतीतपत्रको नवीकरण गर्नुपर्नेछ। यसअघि बैंक तथा वित्तीय संस्था नवीकरण गर्न बाध्यकारी हुँदैनथे। निक्षेप तथा कर्जाको ब्याज परिवर्तन हुँदा बैंक तथा वित्तीय संस्थाले सम्बन्धित व्यक्तिको मोबाइल तथा इमेलमा जानकारी गराउनु पर्नेछ। यसअघि ब्याज परिवर्तन हुँदा बैंकहरूले वेभसाइट र पत्रिकामा मात्रै प्रकाशन गरे हुन्थ्यो। खाता निष्क्रिय भएका ग्राहकले विद्युतीय माध्यमबाट अध्यावधिक गरी खाता सुचारु गर्न सक्नेछन्। चालू आर्थिक वर्षको नौ महिनासम्मको मौद्रिक नीति समीक्षा गर्दै राष्ट्र बैंकले चालू आर्थिक बर्षमा ४ प्रतिशतको आर्थिक वृद्धि हासिल गर्न नसकिने प्रक्षेपण गरेको छ। केभिड१९ को यसअघि अर्थतन्त्रमा केही सुधार आए पनि दोस्रो लहरले देश आक्रान्त हुनुका साथै निषेधाज्ञा अनिश्चित भएका कारण आर्थिक वृद्धि हासिल गर्न चुनौतीपूर्ण रहेको राष्ट्र बैंकको निष्कर्ष छ। यसअघि केन्द्रीय तथ्यांक विभागले जारी गरेको तथ्यांकले पनि १५ दिनसम्म निषेधाज्ञा हुँदा अर्थतन्त्रमा खासै फरक नपर्ने देखिए पनि त्यसभन्दा बढी लम्बिँदै जादाँ अर्थतन्त्र खुम्चिने आँकलन गरेको थियो। कोरोना कहर सकिएर गत चैत्रमा अर्थतन्त्रका सूचकहरू सकारात्मक भइरहेको बेला विश्व बैंकले नेपालको आर्थिक वृद्धि ४४ प्रतिशतले वृद्धि हुने प्रक्षेपण गरेको थियो। स्वदेशमा उत्पादन कम हुँदा पछिल्ला महिनामा आयात उकालो लागेको छ। व्यापारघाटा बढेसँगै शोधनान्तर बचतको मात्रा पनि घट्दै गएको छ। निषेधाज्ञाका क्रममा स्वदेशी उत्पादन भन्दा आयातित सामानले बढी प्राथमिकता पाइरहेका छन्। तेस्रो त्रैमाससम्म मुद्रास्फीति दर नियन्त्रित अवस्थामा छ। तर अन्तर्राष्ट्रिय बजारमा कच्चा तेलको मूल्य बढ्नु, भारतको मूल्यवृद्धि नेपालको भन्दा उच्च हुनु तथा नेपाली रुपैयाँ अवमूल्यन हुनुलगायतका कारण मुद्रास्फीति प्रभावित हुन सक्ने राष्ट्र बैंकको आकलन छ। चालू आवको चैतसम्म विप्रेषण आप्रवाह सन्तोषजनक छ। गत वर्षको तुलनामा रेमिट्यान्समा सुधार आए पनि वैदेशिक रोजगार प्रभावित भएकाले रेमिट्यान्समा गिरावट आउन सक्ने राष्ट्र बैंकको आकलन छ। कोभिडले ६७ प्रतिशत वैदेशिक रोजगारीमा जानेको संख्या घटेकाले रेमिट्यान्स नबढ्ने बैंकले जनाएको छ।"
राष्ट्रियसभा निर्वाचनमा मतदातालाई कोरोना परीक्षणको रिपोर्ट अनिवार्य नहुने,"काठमाडौं : राष्ट्रियसभाको बिहीबारको उपनिर्वाचनमा मतदातालाई कोरोना परीक्षणको रिपोर्ट अनिवार्य नगरिने भएको छ । मतदान प्रक्रियाबाट मतदाता कसैलाई पनि वञ्चित नगर्नका लागि यस्तो निर्णय गरिएको निर्वाचन आयोगले जनाएको छ । बागमती प्रदेशका प्रदेशसभा सदस्य तथा स्थानीय तहका प्रमुख उपप्रमुख मतदाता रहने निर्वाचनमा कोरोना संक्रमित मतदाताका लागि भने अलग्गै व्यवस्था हुने निर्वाचन अधिकृत डिल्लीरत्न श्रेष्ठले जानकारी दिए । बिहान ९ बजेदेखि सुरु हुने मतदान प्रक्रिया अपराह्न ३ बजे सकिने छ । बागमती प्रदेशअन्तर्गतका उपनिर्वाचनमा नेकपा (एमाले)का तर्फबाट गृहमन्त्री रामबहादुर थापा, स्वतन्त्र डा खिमलाल देवकोटा र नेपाल मजदूर किसान पार्टीबाट कृष्णगोपाल तामाङ प्रतिस्पर्धा गर्दै छन् । देवकोटा एमाले माधव नेपाल समूह, माओवादी केन्द्र र कांग्रेसको तर्फबाट साझा उम्मेदवार बनेका हुन् । निर्वाचनका लागि गृहमन्त्री थापासहित एमाले नेता कृष्णगोपाल श्रेष्ठ, गोकुलप्रसाद बाँस्कोटा, कृष्णबहादुर राईलगायत नेता आज हेटौंँडा पुगिसकेका छन् ।"
सातै प्रदेशमा अस्थायी अस्पताल बनाउन कांग्रेसको माग,"काठमाडौं : प्रमुख प्रतिपक्षी दल नेपाली कांग्रेसले कोरोना भाइरस संक्रमितको उपचारका लागि सातै प्रदेशमा तत्काल अक्सिजन, सघन उपचार कक्ष र भेन्टिलेटर शैय्या सहितका अस्थायी अस्पताल बनाउन माग गरेको छ। कांग्रेस संसदीय दल कार्यसमितिको बुधबार बसेको बैठकले कोरोना उपचार र नियन्त्रणमा सरकारलाई गम्भीर बन्न आग्रह गर्दै संक्रमितको उपचारमा राज्यको सम्पूर्ण शक्ति र निकायलाई परिचालन गर्न माग गरेको हो। बैठकले मुलुकभरका अस्पतालमा आवश्यक मात्रामा शैय्या, अक्सिजन, सघन उपचार कक्ष शय्या र भेन्टिलेटरको व्यवस्थापन गर्न तथा सबैलाई तत्काल कोरोनाविरुद्धको खोप लगाउने व्यवस्था गर्न सरकारलाई आग्रह गर्ने निर्णय गरेको प्रमुख सचेतक बालकृष्ण खाणले जानकारी दिए। साथै बैठकले कोरोना उपचार र नियन्त्रणको व्यवस्थापनमा स्थानीय तहले गरेको कामको सराहना गर्दै प्रदेश र संघीय सरकारलाई स्थानीय तहलाई थप अनुदानकोे व्यवस्था गर्न माग गरेको खाणले बताए। बैठकले कोरोनाको उपचार र नियन्त्रण तथा व्यवस्थापनका क्रममा अग्रपङ्क्तिमा रहेर चिकित्सक, स्वास्थ्यकर्मी, नर्स, सरसफाइकर्मी, सुरक्षाकर्मी, सञ्चारकर्मीलगायतले महत्वपूर्ण भूमिका निर्वाह गरेकामा धन्यवाद दिँदै उच्च मनोबल बढाउनका लागि सरकारको ध्यानाकर्षण गराएको छ। कांग्रेसले कोरोना रोकथामका लागि लागु गरिएको निषेधाज्ञाका कारण मारमा परेका दैनिक ज्यालादारी गर्ने मजदूर, रोजगारी गुमाएका व्यक्ति र मारमा परेका व्यवसायीलाई उचित राहतको व्यवस्था गर्न सरकारसँग माग गरेको प्रमुख सचेतक खाणले जानकारी दिए। बैठकले बिहीबार हुने राष्ट्रियसभाको उपनिर्वाचनका पूर्वसन्ध्यामा प्रधानमन्त्रीले वक्तव्य सार्वजनिक गर्दै मत मागेकोप्रति भने कांग्रेसले आपत्ति जनाएको छ। कांग्रेसले निर्वाचन आचारसंहिता उल्लंघन गर्ने जोसुकैलाई कारवाहीका लागि निर्वाचन आयोगको ध्यानाकर्षण गराएको छ। कांग्रेसले बिहीबार सभापति शेरबहादुर देउवाका नेतृत्वमा प्रधानमन्त्री केपी शर्मा ओलीलाई भेटेर कोरोना उपचार र नियन्त्रणमा सरकारलाई गम्भीर बन्नका लागि ध्यानाकर्षण गराउने भएको छ।"
गण्डकीमा मन्त्रिपरिषद् विस्तार : पुरानै मन्त्रीलाई माैका,"पोखरा : गण्डकीका मुख्यमन्त्री पृथ्वीसुब्बा गुरुङले मन्त्रिपरिषद गठन गर्दै ५ जनालाई मन्त्री बनाएका छन्। सबै पुरानै मन्त्रीलाई गुरुङले पहिलाकै जिम्मेवारी सुम्पिएका हुन्। किरण गुरुङ, रामशरण बस्नेत, नरदेवी पुन, विकास लम्साल र राजीव गुरुङ (दीपक मनाङे) मन्त्री नियुक्त भएका हुन्। किरण गुरुङलाई अर्थमन्त्री नियुक्त गरिएको छ भने दीपक मनाङेलाई युवा तथा खेलकुद मन्त्रालयको जिम्मेवारी दिएको छ। अरु मन्त्रीको भने जिम्मेवारी तोकिएको छैन। नवनियुक्त सबै मन्त्रीलाई प्रदेश प्रमुख सीताकुमारी पौडेलले शपथ गराउँदै छिन्। राजीव गुरुङलाई युवा तथा खेलकुद मन्त्री नियुक्त भए पनि उनी विशेष कामले काठमाडौं गएको हुँदा बुधबार उनको शपथ हुन सकेन। गुरुङ २९ वैशाखमा मुख्यमन्त्री नियुक्त भएका थिए। कोरोना संक्रमणका कारण बिरामी परेको हुँदा उनले मन्त्रिपरिषद गठन गर्न सकेका थिएनन्। केही निको भएपछि उनले बुधबार मन्त्रीहरु नियुक्त गरेका हुन्।"
गण्डकीमा मन्त्रिपरिषद् गठन : दीपक मनाङेबाहेक चार मन्त्रीले लिए शपथ,"पोखरा : गण्डकीका मुख्यमन्त्री पृथ्वीसुब्बा गुरुङले मन्त्रिपरिषद गठन गरेका छन्। मुख्यमन्त्री गुरुङले बुधबार पाँच मन्त्री नियुक्त गर्दै मन्त्रिपरिषद् गठन गरेका हुन्। गुरुङले पहिलाकै मन्त्रीलाई जिम्मेवारी सुम्पिएका छन्। किरण गुरुङ, रामशरण बस्नेत, नरदेवी पुन, विकास लम्साल र राजीव गुरुङ (दीपक मनाङे) मन्त्री नियुक्त भएका हुन्। मनाङेबाहेक चार मन्त्रीले बुधबार नै प्रदेश प्रमुख सीताकुमारी पौडेलबाट पद तथा गोपनीयताको शपथ लिएका छन्। किरण गुरुङलाई आर्थिक मामिला तथा योजनामन्त्री मन्त्रालयको जिम्मेवारी तोकिएको छ भने अन्य तीन मन्त्रीलाई जिम्मेवारी दिइएको छैन। दीपक मनाङेलाई युवा तथा खेलकुद मन्त्रालयको जिम्मेवारी दिएको छ। मनाङे विशेष कामले काठमाडौं गएको हुँदा बुधबार उनको शपथ हुन सकेन। गुरुङ २९ वैशाखमा मुख्यमन्त्री नियुक्त भएका थिए। कोरोना संक्रमणका कारण बिरामी परेको हुँदा उनले मन्त्रिपरिषद गठन गर्न सकेका थिएनन्। केही निको भएपछि उनले बुधबार मन्त्रीहरु नियुक्त गरेका हुन्।"
सातै प्रदेशमा अस्थायी अस्पताल बनाउन कांग्रेसको माग,"काठमाडौं : प्रमुख प्रतिपक्षी दल नेपाली कांग्रेसले कोरोना भाइरस संक्रमितको उपचारका लागि सातै प्रदेशमा तत्काल अक्सिजन, सघन उपचार कक्ष र भेन्टिलेटर शैय्या सहितका अस्थायी अस्पताल बनाउन माग गरेको छ। कांग्रेस संसदीय दल कार्यसमितिको बुधबार बसेको बैठकले कोरोना उपचार र नियन्त्रणमा सरकारलाई गम्भीर बन्न आग्रह गर्दै संक्रमितको उपचारमा राज्यको सम्पूर्ण शक्ति र निकायलाई परिचालन गर्न माग गरेको हो। बैठकले मुलुकभरका अस्पतालमा आवश्यक मात्रामा शैय्या, अक्सिजन, सघन उपचार कक्ष शय्या र भेन्टिलेटरको व्यवस्थापन गर्न तथा सबैलाई तत्काल कोरोनाविरुद्धको खोप लगाउने व्यवस्था गर्न सरकारलाई आग्रह गर्ने निर्णय गरेको प्रमुख सचेतक बालकृष्ण खाणले जानकारी दिए। साथै बैठकले कोरोना उपचार र नियन्त्रणको व्यवस्थापनमा स्थानीय तहले गरेको कामको सराहना गर्दै प्रदेश र संघीय सरकारलाई स्थानीय तहलाई थप अनुदानकोे व्यवस्था गर्न माग गरेको खाणले बताए। बैठकले कोरोनाको उपचार र नियन्त्रण तथा व्यवस्थापनका क्रममा अग्रपङ्क्तिमा रहेर चिकित्सक, स्वास्थ्यकर्मी, नर्स, सरसफाइकर्मी, सुरक्षाकर्मी, सञ्चारकर्मीलगायतले महत्वपूर्ण भूमिका निर्वाह गरेकामा धन्यवाद दिँदै उच्च मनोबल बढाउनका लागि सरकारको ध्यानाकर्षण गराएको छ। कांग्रेसले कोरोना रोकथामका लागि लागु गरिएको निषेधाज्ञाका कारण मारमा परेका दैनिक ज्यालादारी गर्ने मजदूर, रोजगारी गुमाएका व्यक्ति र मारमा परेका व्यवसायीलाई उचित राहतको व्यवस्था गर्न सरकारसँग माग गरेको प्रमुख सचेतक खाणले जानकारी दिए। बैठकले बिहीबार हुने राष्ट्रियसभाको उपनिर्वाचनका पूर्वसन्ध्यामा प्रधानमन्त्रीले वक्तव्य सार्वजनिक गर्दै मत मागेकोप्रति भने कांग्रेसले आपत्ति जनाएको छ। कांग्रेसले निर्वाचन आचारसंहिता उल्लंघन गर्ने जोसुकैलाई कारवाहीका लागि निर्वाचन आयोगको ध्यानाकर्षण गराएको छ। कांग्रेसले बिहीबार सभापति शेरबहादुर देउवाका नेतृत्वमा प्रधानमन्त्री केपी शर्मा ओलीलाई भेटेर कोरोना उपचार र नियन्त्रणमा सरकारलाई गम्भीर बन्नका लागि ध्यानाकर्षण गराउने भएको छ।"
बागमती प्रदेशमा राष्ट्रियसभा उपनिर्वाचनको मतदान बिहीबार,"काठमाडौं : बागमती प्रदेशमा रिक्त राष्ट्रियसभा सदस्य उपनिर्वाचनमा बिहीबार बिहान ९ देखि अपराह्न ३ बजेसम्म मतदान हुँदैछ । उपनिर्वाचन स्वच्छ, स्वतन्त्र, मर्यादित र विश्वसनीय ढंगबाट गराउने सन्दर्भमा शान्ति सुरक्षा, स्वास्थ्य सुरक्षा मापदण्ड र अरु व्यवस्थापनका सम्पूर्ण तयारी पूरा भएको छ । निर्वाचनमा वाग्मती प्रदेशसभा सदस्य ११० र प्रदेशअन्तर्गतका गाउँपालिका अध्यक्ष र उपाध्यक्ष तथा नगरपालिकाका प्रमुख र उपप्रमुख २३८ गरी ३४८ मतदाता कायम रहेको आयोगका प्रवक्ता राजकुमार श्रेष्ठले जानकारी दिए । मतदाताको निर्वाचकमण्डलबाट पहिलो हुने निर्वाचित हुने निर्वाचन प्रणालीअनुरुप हुने निर्वाचन स्वच्छ र निष्पक्ष बनाउन आयोग प्रतिबद्ध र क्रियाशील रहेको जानकारी दिइएको छ । आयोगले सबै मतदातालाई मतदानमा सहभागी हुन अनुरोध गरेको छ । निर्वाचन प्रयोजनका लागि निर्वाचन आचारसंहितानुसार यही जेठ ३ गते राति १२ बजेपछि मौनअवधि सुरु भइसकेको छ । निर्वाचन आचारसंहिता विपरीतका कार्य गर्ने व्यक्ति वा संस्थालाई कानूनबमोजिम कारवाही गर्न सकिने र आचारसंहिता विपरीत कार्य गर्नेको अभिलेख राखिने जनाइएको छ । निर्वाचन आचारसंहिता एक कानूनी आधार र नैतिक बन्धन भएकाले सोको पालना गरी निर्वाचन निष्पक्ष ढंगबाट सञ्चालन गर्ने कार्यमा सहयोग पुयाउन आयोगले सबैमा आग्रह गरेको छ । जिल्ला कोभिड१९ संकट व्यवस्थापन केन्द्र मकवानपुरले मतदाताको बसोबास र मतदान व्यवस्थापन स्वास्थ्य सुरक्षा मापदण्डका आधारमा प्रबन्ध मिलाइएको जानकारी दिएको छ । हेटौंडा नगरपालिका ४ स्थित भुटनदेवी माध्यमिक विद्यालयमा कायम गरिएको तीन केन्द्रमा मतदान हुनेछ । केन्द्रमा प्रदेशसभा सदस्य, स्थानीय तहका जनप्रतिनिधि र कोभिड संक्रमित मतदाताका लागि बेग्लाबेग्लै मतदानको व्यवस्था मिलाइने छ । उपनिर्वाचनमा यसअघिका विभिन्न निर्वाचनमा जारी भएका मतदाता परिचयपत्र, नागरिकता वा राष्ट्रिय परिचयपत्रलगायत कागजात देखाएर मतदान गर्न सकिने व्यवस्था गरिएको छ । निर्वाचकमण्डलको अन्तिम मतदाता नामावलीमा नाम समावेश भएका मतदाताले प्रदेशसभा सदस्य, गाउँपालिकाका अध्यक्ष वा उपाध्यक्ष तथा नगरपालिकाका प्रमुख वा उपप्रमुखमा निर्वाचित भएको प्रमाणपत्रका आधारमा पनि मतदान गर्न सक्ने छन् । स्थानीय तह निर्वाचन, प्रतिनिधिसभा तथा प्रदेशसभा सदस्य निर्वाचन र उपनिर्वाचन, २०७६ मा आयोगबाट जारी भएको मतदाता परिचयपत्र, नागरिकता प्रमाणपत्र र राष्ट्रिय परिचयपत्रका आधारमा मतदान गर्न सकिने आयोगका प्रवक्ता राजकुमार श्रेष्ठले जानकारी दिए । निर्वाचकमण्डलको अन्तिम मतदाता नामावली विवरणसँग भिडाएर यकिन गरी मतदान गर्न पाउने व्यवस्था मिलाउन सम्बन्धित निर्वाचन अधिकृतलाई आयोगले निर्देशन पनि दिएको छ ।"
बादललाई भोट माग्दै प्रधानमन्त्रीले भने पार्टी निर्णयविरुद्ध कोही गए स्वीकार्य हुनेछैन,"काठमाडौं : नेकपा एमालेका अध्यक्ष एवम् प्रधानमन्त्री केपी ओलीले गृहमन्त्री रामबहादुर थापा 'बादल'लाई राष्ट्रियसभामा मतदान गर्न आग्रह गरेका छन्। बुधबार अपिल सार्वजनिक जारी गर्दै प्रधानमन्त्री ओलीले बादललाई मतदान गर्न पार्टी पंक्तिलाई अपिल गरेका हुन् । बिहीबार राष्ट्रियसभा सदस्यको रिक्त पदका लागि निर्वाचन हुँदैछ। 'बादल नेपाली कम्युनिस्ट आन्दोलनका एकजना वरिष्ठ नेता हुनुहुन्छ। उहाँको जितले नेपाली कम्युनिष्ट आन्दोलनलाई एकता बनाउन बल पुर्याउनेछ,' उनले भनेका छन्, 'तसर्थ, यस निर्वाचनमा एकतावद्ध भएर आफ्नो पार्टीका उम्मेदवारलाई विजय बनाउनु हुन आग्रह गदर्छु।' ओलीले पार्टीको निर्यणको विपक्षमा उभिएर मत खसाउने जस्ता विषय पार्टीमा कल्पना बाहिरको कुरा भएको भन्दै यसो गरेको पाइएमा स्वीकार्य नहुने बताएका छन्। 'पार्टीको आधिकारिक उम्मेदवारविरुद्ध उम्मेदवारी दिइनु लाखौँ जनताको हृदयमा रहेको निर्वाचन चिन्हलाई अवमूल्यन गर्नु र पार्टी निर्णयको विपक्षमा उभिएर मत खसाउने जस्ता विषय हाम्रो जस्तो पार्टीमा त कल्पना भन्दा बाहिरको कुरा हो', ओलीले अपिलमा भनेका छन्, 'यस्ता प्रवृत्ति बहुदलीय शासन प्रणाली अपनाउने कुनै पनि पार्टीलाई स्वीकार्य या क्षम्य हुनै सक्दैन।' २०७४ सालको निर्वाचनमा बादल नेकपा माओवादी केन्द्रबाट राष्ट्रियसभा सदस्य निर्वाचित भएका थिए। उनी नेकपा एमाले प्रवेशसँगै माओवादीले कारवाही गरेपछि पदमुक्त भएका हुन्।"
जसपाको क्षणिक मिलन,"काठमाडौं : दोस्रो तहका नेताको प्रयासमा जनता समाजवादी पार्टी (जसपा)को सम्भावित विभाजन तत्काललाई टरेको छ। जसपा अध्यक्षद्वय महन्थ ठाकुर र उपेन्द्र यादवबीच मंगलबार तत्काल सरकारमा नजानेलगायत आठबुँदे सहमति भएको छ। तर, दुई अध्यक्षबीच सहमति हुँदै गर्दा नेता राजेन्द्र महतो भने आफू संसदीय दलका नेता निर्वाचित भएको भन्दै संघीय संसद् सचिवालयमा पत्र बुझाउँदै थिए। दलको माइन्युटको प्रतिलिपिसहित महतोले संसद् सचिवालयमा पत्र बुझाएका हुन्। अध्यक्ष ठाकुरसहित आफ्नो पक्षमा रहेका प्रतिनिधिसभा सदस्यको भेलाले वैशाख ३० गते महतोलाई दलका नेता चयन गरेको जनाइएको थियो। पार्टी एकताका बेला आफूलाई दलका नेता बनाउने भद्र सहमतिका आधारमा आफू चयन भएको दाबी महतोले गर्दै आएका छन्। महतो प्रधानमन्त्री केपी शर्मा ओली नेतृत्वको सरकारमा जाने पक्षमा देखिएका छन्। यसलाई रोक्न यादवले अध्यक्ष ठाकुरलाई प्रधानमन्त्रीको आशामा अलमल्याउने प्रयास भएको महतो पक्षको भनाइ छ। तर, ठाकुर र यादवबीच जसपा तत्काल सरकारमा सहभागी नभई प्रतिपक्षमा बसेर आफ्नो भूमिका निर्वाह गर्ने सहमति भएको छ। यद्यपि, राष्ट्रिय सहमति वा आफ्नै पार्टीको नेतृत्वमा सरकार बन्ने अवसर प्राप्त हुन सक्ने भए त्यसतर्फ बढ्न सकिने सहमतिपत्रमा उल्लेख छ। ठाकुर र यादवले गरेको सहमतिमा डा बाबुराम भट्टराईले उठाएको राष्ट्रिय सहमतिको सरकारको प्रस्ताव समेटिएको छ। डा भट्टराईले विपक्षी गठबन्धनमा बहुमतको अवस्था नदेखिएपछि प्रधानमन्त्री ओलीलाई भेटेर राष्ट्रिय सहमतिको सरकार गठनको प्रस्ताव गरेका थिए। डा भट्टराई आफ्नो त्यही प्रस्तावलाई पार्टीमा अनुमोदन गराउन सफल भएको देखिएको छ। सहमतिपत्रमा पार्टीभित्र कसैले व्यक्तिगत स्वार्थ सिद्ध गर्न गुटबन्दी गर्ने, गुट उपगुट खडा गर्ने, पार्टी नेताविरुद्ध अनेकौ भ्रम फैलाउने, विखण्डन र विभाजनकारी भूमिका खेल्न खोज्ने क्रियाकलाप, विचार प्रकृतिलाई अन्त्य गरी पार्टी एकताबद्ध राख्ने उल्लेख छ। यादव पक्षका मोहम्मद इस्तियाक राई, रेणुकुमारी यादव, प्रदीप यादव, गंगानारायण श्रेष्ठ, प्रशान्त सिंह अनि ठाकुर पक्षका मनीष सुमन र मृगेन्द्रनारायण यादव दुई नेताबीच सहमति गराउन लागेका थिए। यो सहमतिप्रति महतो पक्ष असन्तुष्ट देखिएको छ। यादव पक्षले दलका नेता निर्वाचित भएको भनेर भ्रमपूर्ण प्रचार गरिएको जनाएको छ। दलको विधानसमेत पारित नभएको अवस्थामा कसैले संसदीय दलका नेता चयन भएको भनी संसद् सचिवालय जानकारी दिएको भए त्यसलाई मान्यता प्रदान नगर्न उक्त पक्षले आग्रह गरेको छ। यादवले पार्टीको संसदीय दलको आफ्नो विधान हुने र त्यो विधान कार्यकारिणी समितिबाट अनुमोदित हुनुपर्ने व्यवस्था भएकोमा हालसम्म दलको विधान नै नबनेको र कार्यकारिणीबाट अनुमोदन पनि नभएको प्रेस विज्ञप्तिमा जनाएका छन्। दलका नेतामा ठाकुर र यादव आकांक्षी देखिएका थिए। ठाकुर र यादवबीचको सहमतिअनुसार जेठ ८ र ९ गते कार्यकारिणी समितिको बैठक बोलाइएको नेता इस्तियाक राईले बताए। उक्त बैठकले संसदीय दलको टुंगो लगाउन सक्ने जनाइएको छ। लुम्बिनी प्रदेशका चार सांसदलाई कार्यकारिणी समितिको बहुमतको बलमा यादव पक्षले कारबाही गरेपछि जसपामा विवाद चर्किएको थियो। उक्त कारबाहीअनुसार प्रदेशसभा सचिवालयले उनीहरूलाई पदमुक्त गरेको थियो। तर, सर्वोच्च अदालतले उक्त निर्णय कार्यान्वयन नगर्न अल्पकालीन अन्तरिम आदेश दिएको छ। उनीहरू चारै जना लुम्बिनी प्रदेश मन्त्री छन्। प्रधानमन्त्री ओलीले विश्वासको मत लिँदा ठाकुर र महतो पक्षधर तटस्थ बसेका थिए। डा भट्टराई र यादव पक्षका सांसदले विपक्षमा मतदान गरेका थिए। ठाकुर र यादवबीचको सहमतिपत्रमा प्रतिनिधिसभामा ओलीले विश्वासको मत प्राप्त गर्न राखेको प्रस्तावमािथ पदाधिकारीको बैठकको सहमतिमै प्रस्तावविरुद्ध मत दिने वा तटस्थ बस्ने अवसर प्रदान गरिएको उल्लेख छ। पार्टी समायोजनसम्बन्धी कार्यलाई पार्टीको विधान, समायोजन सम्बन्धी निर्देशिका र पार्टीले गरेको निर्णयको आधारमा यथाशीघ्र सम्पन्न गर्दै एकताबद्ध, अनुशासित एवं सुदृढ पार्टी संगठन निर्माण गर्ने दुई नेताको सहमतिपत्रमा उल्लेख छ। पार्टीमा उत्पन्न भएका समस्या आफू संगठित रहेका पार्टी संगठनभित्र छलफल गरी पार्टी विधानअन्तर्गत रहेर नै समस्याहरूको समाधान गर्नुपर्ने सहमतिमा उल्लेख छ।"
मौन अवधिमा प्रधानमन्त्रीको वक्तव्य आएपछि निर्वाचन आयोगको ध्यानाकर्षण,"काठमाडौं : निर्वाचन आयोगले मौन अवधिमा चुनावी प्रचार प्रसार गर्नु आचारसंहिता विपरीत भएको उल्लेख गरेको छ। बुधबार प्रधानमन्त्री केपी ओलीले बागमती प्रदेशमा हुन लागेको राष्ट्रियसभाको उपनिर्वाचनका उम्मेदवार रामबहादुर थापाको पक्षमा विज्ञप्ति सार्वजनिक गर्दै मत मागेपछि आयोगले यस्तो विज्ञप्ति सार्वजनिक गरेको हो। आयोगले राष्ट्रियसभा उपनिर्वाचनका लागि जेठ ३ गते राति १२ बजेदेखि मौन अवधि सुरु भइसकेको अवस्थामा वक्तव्य, विज्ञप्ति निकालेर प्रचारप्रसार गर्नु र मत माग्नु आचारसंहिता विपरित भएको भन्दै ध्यानाकर्षण भएको बताएको हो। आयोगले अनुरोध गर्दागर्दै पनि केही व्यक्तिहरुले आचारसंहिता विपरीत वक्तव्य दिने, प्रेस विज्ञप्ति निकाल्ने, प्रकाशन तथा प्रसारण गर्ने र केही सञ्चार माध्यमहरुले उम्मेदवारको जीत हारको पूर्वानुमानका सामग्रीहरु प्रसार गर्ने तथा विभिन्न व्यक्तिहरुको अन्तर्वार्ता लिने जस्ता गतिविधिहरु गरेको देखिएकोले यसतर्फ आयोगको गम्भीर रुपमा ध्यानाकर्षण भएको छ, आयोगका प्रवक्ता राजकुमार श्रेष्ठले सार्वजनिक गरेको विज्ञप्तिमा भनिएको छ, निर्वाचनको सिलसिलामा राजनीतिक दल, सार्वजनिक निकाय तथा सञ्चार माध्यमलगायतले पालना गर्नुपर्ने आचारसंहिता समेत लागू भइसकेको सन्दर्भमा आचारसंहिता विपरितका यस्ता क्रियाकलापले निर्वाचनको स्वच्छता र विश्वसनीयताप्रति नै आघात पार्ने कुरा स्पष्ट नै छ। आयोगले आचारसंहिता विपरीतका कार्य गर्ने व्यक्ति वा संस्थालाई कानुन बमोजिम कारवाही गर्न सक्ने कुरासमेत अवगत गराएको छ। एकातिर आयोगले आचारसंहिता पालना गराउन सकेन भनेर आलोचना भएको र अर्कोतिर मौन अवधिमा चुनावी प्रचारप्रसार भएको भन्दै आयोगले आपत्तिसमेत जनाएको हो। आयोगले आचारसंहिता विपरित काम गर्नेको अभिलेखसमेत आयोगले राख्ने उल्लेख गरेको छ। एकातर्फ आयोगले निर्वाचन आचारसंहिता कडाइका साथ लागू गर्न नसक्ने भनी आलोचना पनि गर्ने र अर्कोतर्फ आफै आचारसंहिता विपरीतका गतिविधिमा संलग्न हुनु कुनै पनि दृष्टिकोणबाट स्वीकार्य हुँदैन, प्रवक्ता श्रेष्ठले सार्वजनिक गरेको विज्ञप्तिमा थप भनिएको छ, अतः निर्वाचन आचारसंहिता विपरीतका कार्य गर्ने व्यक्ति वा संस्थालाई आयोगले कानुन बमोजिम कारवाही गर्न सक्ने कुरा प्रष्ट गर्दै यसरी आचारसंहिता विपरीत कार्य गर्नेको अभिलेख राख्ने व्यहोरासमेत जानकारी गराइन्छ।"
प्रधानमन्त्रीलाई कारवाही गर्न निर्वाचन आयोगलाई प्रचण्डको आग्रह,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले निर्वाचन आचारसंहिता उलंघन गरेको भन्दै प्रधानमन्त्री केपी ओलीलाई कारवाही गर्न निर्वाचन आयोग समक्ष आग्रह गरेका छन् । ओली नेकपा (एमाले)को अध्यक्ष मात्र नभएर नेपाल सरकारको प्रधानमन्त्रीसमेत भएकाले मौन अवधिमा अमुक उम्मेदवारलाई विजयी गराउन मतदातालाई वक्तव्य निकालेर धम्की दिएको भन्दै प्रचण्डको सचिवालयले यस्तो आग्रह गरेको हो । प्रचण्डका प्रमुख स्वकीय सचिव जोखबहादुर महराले विज्ञप्ति सार्वजनिक गर्दै निर्वाचन आयोगसमक्ष प्रधानमन्त्रीलाई कारवाही गर्न अनुरोध गरेका हुन्। प्रधानमन्त्रीको वक्तव्यले आचारसंहितको गम्भीर उलंघन भएको ठहर विज्ञप्तिमा गरिएको छ । मौन अवधिमा सार्वजनिक वक्तव्य मार्फत अमूक उम्मेद्वारलाई विजयी गराउन आग्रह गर्दै मतदातालाई दिएको धम्कीले आचारसंहिताको गम्भीर उलङ्घन भएको छ, महराले सार्वजनिक गरेको विज्ञप्तिमा भनिएको छ, यस्तो स्थितिमा हुने निर्वाचन स्वच्छ र निष्पक्ष हुने कसरी अपेक्षा गर्न सकिन्छ ? प्रधानमन्त्रीको यस कार्यको निन्दा र भत्र्सना गर्दै आवश्यक कारवाहीका लागि निर्वाचन आयोग समक्ष आग्रह गर्दछु। विज्ञप्तिमा जेठ ३ गते राति १२ बजेदेखि मौन अवधि सुरु भएको विषयमा निर्वाचन आयोगले सचेत गराएकोसमेत उल्लेख गरिएको छ ।"
मल्लको निधनप्रति देउवाले गरे दुःख व्यक्त,"काठमाडौं : नेपाली कांग्रेसका सभापति शेरबहादुर देउवाले पार्टीका ज्येष्ठ राजनीतिज्ञसभाका सदस्य, महासमिति सदस्य एवं गण्डकी प्रदेशसभा सदस्य भागवतप्रकाश मल्लका पिता गजिन्द्रप्रकाशको निधनप्रति दुःख गरेका छन्। सभापति देउवाले बुधबार शोक वक्तव्यर्फत मल्लको निधनको खबरले आफूलाई मर्माहत बनाएको उल्लेख गर्दै उनको आत्माको चिरशान्तिको कामनाका साथ शोकसन्तप्त परिवारजनमा समवेदना प्रकट गरेका छन्। मल्ल जिल्ला विकास समिति स्याङ्जाका पूर्वसदस्यसमेत हुन्। उनको मंगलबार निधन भएको हो। मल्लले कांग्रेसको सङ्गठन निर्माण र नेपालका लोकतान्त्रिक आन्दोलनमा महत्वपूर्ण योगदान पुर्याएको उल्लेख गर्दै सभापति देउवाले उनको निधनबाट पार्टीले अग्रज अनुभवी व्यक्तित्वलाई गुमाएको बताएका छन् । सामाजिक र विकास निर्माणका क्षेत्रमा समेत मल्लको सक्रिय योगदान थियो ।"
वीरगन्जमा निषेधाज्ञा फेरि एक साता लम्बियो,"वीरगन्ज : पर्सा जिल्लामा वैशाख १६ गते देखि जारी निषेधाज्ञा थप एक साताका लागि लम्ब्याइएको छ । बुधबार अपरान्ह बसेको जिल्ला कोभिड संकट व्यवस्थापन केन्द्र (डिसिसिएमसी ) को बैठकले जेठ ६ गते बिहीबारसम्मका लागि लगाइएको निषेधाज्ञा जेठ १३ गते सम्मका लागि थप्ने निर्णय गरेको हो । जिल्लामा कोरोना संक्रमण रोकथाम तथा नियन्त्रणका लागि जारी भएको निषेधाज्ञा, संक्रमणको साङगलो तोड्न (चेनब्रेक ) उपयोगी देखिएकाले जेठ १३ गते मध्यराति १२ बजे सम्मका लागि थप्ने निर्णय गरिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । दोस्रो लहरको कोरोना संक्रमण बढ्दै गएपछि पर्सा जिल्लामा वैशाख १६ गतेबाट लगाइएको निषेधाज्ञा पहिलो पटक वैशाख २३ गतेबाट पुनः थप गरी वैशाख ३० गतेसम्मका लागि लम्बाइएको थियो । त्यसपछि दोस्रोपटक वैशाख ३० गतेबाट जेठ ६ गते बिहीबारसम्मका लागि थप गरिएको थियो । बुधबार तेस्रो पटक थप गरी जेठ १३ गतेसम्मका लागि निषोधाज्ञा जारी गरिएको सहायक प्रमुख जिल्ला अधिकारी पौडेलले जानकारी दिए । बुधबारको डिसिसिएमसीको बैठकले वीरगन्जका निजी अस्पतालमा संक्रमितको उपचारको अवस्था र अस्पतालले लिने गरेको सेवा शुल्कका विषयमा अनुगमन गर्ने निर्णय पनि गरेको छ । यस्तै बैठकले अस्पतालमा अक्सिजन आपूर्तिको सहज व्यवस्था मिलाउने , एन्टिजेन किटका लागि संघ र प्रदेशका स्वासथ्य मन्त्रालयमा आग्रह गर्ने निर्णय पनि गरेको पौडेलले जानकारी दिए । बैठकले वीरगन्जको नारायणी अस्पतालमा अक्सिजन प्लाण्ट निर्माणका लागि ठेक्का भइसकेको भएपनि ठेकेदारले काम सुरु नगरेकाले समयमै काम सम्पन्न गर्न सम्बन्धित ठेकेदारलाइ ताकेता गर्ने निर्णय पनि गरेको छ ।"
नवलपरासीमा शसस्त्र प्रहरीको गोली लागेर घाइते युवाको मृत्यु,"परासी : सशस्त्र प्रहरीको गोली लागि घाइते भएका युवकको मृत्यु भएको छ । पश्चिम नवलपरासीको भारतीय सीमावर्ती नाकामा बुधबार स्थानीय र शसस्त्र प्रहरीबीच झडप हुँदा प्रतापपुर गाउँपालिका६ का २३ वर्षीय अविनाश राजभर घाइते भएका थिए । घाइते राजभरको सहिद स्मृति अस्पताल चौपातामा उपचार हुन नसकेपछि बुटवल सिटी अस्पतालमा पुर्याएको थियो । उपचारका क्रममा उनको अस्पतालमा मृत्यु भएको जिल्ला प्रहरी कार्यालयका प्रवक्ता नायब उपरीक्षक राजु लामाले बताए । उनको तिघ्रामा गोली लागेको प्रहरीले जनाएको छ । भारतीय सीमा क्षेत्रको सुस्ता गाउँपालिका५स्थित नथुई नाका ( वनकट्टी)बाट भारततर्फ जान आएका स्थानीयलाई नाकामा खटिएका सशस्त्र प्रहरीले रोकेका थिए । सुरुमा ५७ जनाको समूहमा जान आएका व्यक्तिहरुसँग शसस्त्र प्रहरीको भनाभन भएको थियो । त्यसपछि उनीहरुले गाउँबाट ५०६० जनाको समूह बोलाई टोलीमाथि ढुंगा मुढा प्रहार गरेपछि झडप भएको सशस्त्र प्रहरी बल नेपाल नं २६ गण हेडक्वाटर पश्चिम नवलपरासीका उपरीक्षक महेश अधिकारीले बताए । 'भीड नियन्त्रण गर्न सुरुमा अश्रु ग्यास प्रहार गरिएको थियो । तर भीड अझ उग्र हुँदै आक्रमणमा उत्रिएपछि बाध्य भएर १ राउण्ड गोली चलाइएको हो, ' प्रमुख जिल्ला अधिकारी धर्मेन्द्र मिश्रले भने । भीडले आक्रमण गर्दा नाकामा खटिएका सशस्त्र नायब निरक्षक (सई) शंकर बुढाथोकी घाइते भएको र उनको टाउकोमा गम्भीर चोट लागेको शसस्त्र प्रहरीले जनाएको छ । जिल्लामा निषेधाज्ञालाई थप कडाई गर्दै सीमावर्ती क्षेत्रमा निगरानी बढाइएको छ । तर पनि स्थानीय नाकाबाट लुकिछिपी आउजाउ गर्ने गरेका छन् ।"
"दाउन्ने बस दुर्घटना अपडेट : ४ जनाको मृत्यु, ४९ घाइते ,२ को अवस्था गम्भीर","परासी : निषेधाज्ञाका कारण अलपत्र परेका यात्रु बोकेर पश्चिमतर्फ जाँदै गरेको बस बुधबार पश्चिम नवलपरासीको दाउन्ने पहाडबाट खस्दा ४ जनाको मृत्यु भएको छ । मृत्यु हुने सबै रुकुम पश्चिमका हुन् ।दुर्घटनामा ४९ घाइते भएका छन् । २ को अवस्था गम्भीर रहेको प्रहरीले जनाएको छ । उनीहरुको भैरहवा मेडिकल कलेजमा उपचार भइरहेको प्रहरीले जनाएको छ । अन्यलाई उपचारपछि बुधबार नै घर पठाइएको छ । बसमा रुकुम पश्चिम र सल्यानका यात्रु थिए । काठमाडौंबाट दुई जिल्लाका यात्रु लिएर जाँदै गरेको ना ५ ख २७१३ नम्बरको बस दाउन्ने पहाडको खुर्सानी खोलामा खस्दा दुर्घटना भएको जिल्ला प्रहरी कार्यालयका प्रवक्ता नायब उपरीक्षक राजु लामाले बताए । मृत्यु हुनेमा रुकुम पश्चिम त्रिवेणी गाउँपालिका ६ की २७ वर्षीया कल्पना पुन, सोही जिल्ला सिस्ने गाउँपालिका४ का ३६ वर्षिय धनराज घर्ती, बाझीकोट गाउँपालिका५ की देवी केसी र मुसिकोट नगरपालिका१ का २१ वर्षीय गोपाल ओली छन् । उनीहरुको घटनास्थलमै मृत्यु भएको हो । बस पहाडबाट १ सय ५० मिटर तल खसेको थियो । बसलाई रुखले अड्काएका कारण थप मानवीय क्षति हुनबाट जोगिएको प्रहरीले जनाएको छ । सुरुमा रुकुम पश्चिमका लागि मात्र भनेर हिडेको बसमा सल्यान जान हिडेको बसका यात्रुलाई समेत काठमाडौंबाटै चढाइएको थियो । दुर्घटनामा घाइते भइ चिसापानी अस्पतालमा उपचार गराई रहेका सल्यानका मोहन रानाले भने, हामी अर्को बसमा थियौं । बस नजाने भएपछि हामीलाई पनि यही बसमा पठाइयो । बसमा ५८ यात्रु थिए । दुर्घटना ब्रेक फेल भएर हुन पुगेको चालकलाई उद्दृत गर्दै प्रहरी नायब उपरीक्षक लामाले बताए। तर चिसापानी अस्पतालमै उपचार गराई रहेका सल्यानका अर्का घाइते यात्रु प्रकाश रानाका अनुसार चालकसँगै रहेका क्याबिनमा यात्रुहरुले गीत गाइ रहेका थिए । गीत गाउनेमाथि चालकले पटकपटक हेर्दै गाडी चलाउँदै गरेकाले दुर्घटना भएको हुनसक्छ।"
"लमजुङमा भूकम्प, दर्जनौं घर भत्किए, केही स्थानीय घाइते (फोटोफिचर)","बेसीसहर : लमजुङमा बुधबार बिहान २ पटकसम्म गएको भूकम्पमा दर्जनौं घरकटेराहरु भत्किनुका साथै केही स्थानीय घाइते भएका छन् । मस्र्याङ्दी गाउँपालिकाको भुलभुले केन्द्रविन्दु बनाएर बिहान ५ बजेर ४२ मिनेटमा ५ दशमलव ८ र ८ बजेर २६ मिनेटमा ५ दशमलव ३ रेक्टरस्केलको भूकम्प गएको हो । भूकम्पको केन्द्रविन्दु मस्र्याङ्दी गाउँपालिकाका घरहरूमा बढीजसो क्षति पुगेको छ । गाउँपालिका अध्यक्ष अर्जुन गुरुङका अनुसार सवै वडामा भूकम्पले क्षति पुर्याएको । दर्जनौं घरहरु भत्किएको गुरुङले बताए । प्रमुख जिल्ला अधिकारी होमप्रसाद लुइँटेलका अनुसार घर भत्किँदा बेंसीसहर नगरपालिका६ चनौटेकी ३६ वर्षीया उमा गुरुङ र बेंसीसहर११ रामचोकबेंसीकी ८७ वर्षीया खोपकुमारी पाण्डे घाइते भएका छन् । दुवैजनाको जिल्ला अस्पताल लमजुङमा उपचार भइरहेको उनले छ । भूकम्पले घर भत्किदा मस्र्याङ्दी गाउँपालिका६ ठूलीबेंसीमा २२ वर्षीय गोविन्द अधिकारी घाइते भएका छन् । उनलाई थप उपचारका लागि जिल्ला अस्पताल बेंसीसहर लगिएको छ ।डीएसपी गंगाबहादुर थापाले केही घर भत्किएको र केही घाइते भएको जानकारी आएपनि सबै विवरण आइनसकेको बताए । भूकम्पपछि भाग्दा रेडियो मस्र्याङ्दीकी पत्रकार खुसी गुरुङ घाइते भएकी छन् । प्रहरीका अनुसार दोस्रोपटकको भुकम्पका कारण दोर्दीमा १ जना, बेसीसहरमा १ महिला घाइते भएकी छन् । भूकम्पले मस्र्याङ्दी३ खुदी तरापुका बासुदेव खत्री, मस्र्याङ्दी९ को राधा अधिकारीको पूर्णरुपले क्षति भएको छ । मस्र्याङ्दी कार्यपालिका सदस्य कृष्णकुमारी गुरुङका अनुसार वडा नं। ८ रिङट्याङमा २६ घरमा क्षति पुगेको छ । २ घर पूर्णरुपमा क्षति भएको उनले बताइन् । मस्र्याङ्दीका पूराना घर र कटेरामा क्षति भएको छ । भूकम्पको पराकम्प आइरहेकाले स्थानीय घरभित्र बस्न सकेका छैनन् ।"
भूकम्पले गोरखाको विरुवाटारमा एक घर भत्कियो,"गोरखा : बुधबार बिहान गएको भूकम्पले गोरखामा एउटा घरको गारो भत्किएको छ। पालुङ्टार नगरपालिका वडा नम्बर ७ विरुवाटार फेदीकी जौमाया श्रेष्ठको घरको गारो भत्किएको जिल्ला प्रहरी कार्यालय गोरखाले जनाएको छ। बिहान पौने छ बजेको भूकम्पले गारो भत्किँदा श्रेष्ठले पालेका पाँचवटा कुखुरा चेपिएर मरेको एसपी शेखर खनालले जानकारी दिए। लम्जुङको भुलभुले केन्द्रविन्दू भएर बुधबार बिहान पौने छ बजे ५ दशमलव ८ रेक्टरस्केलको र ८ः१६ बजे ४ रेक्टर, ८ः१७ मा ४ दशमलव १ रेक्टर र ८ः२६ मा ५ दशमलव ३ रेक्टरस्केलको भूकम्प गएको थियो। राष्ट्रिय भूकम्प मापन केन्द्रका वरिष्ठ सिस्मोलोजिस्ट डा लोकविजय अधिकारीका अनुसार २०७२ साल वैशाख १२ गते गएको शक्तिशाली भूकम्पकै परकम्पको रुपमा बुधबार भूकम्प गएको हो। ठूलो भूकम्प गएपछि लामो समयसम्म त्यसको परकम्प आइरहने गर्छ। २०७२ वैशाख १२ गते ७ दशमलव ८ रेक्टर स्केलको भूकम्प गएको थियो। त्यसपछि हजारौँ पटक परकम्प गएका छन्।"
नुहाउन गएका दुई जनाको पोखरीमा डुबेर मृत्यु,राजविराज : घर नजिकैको पोखरीमा नुहाउन गएका सप्तरीको कञ्चनरुप नगरपालिकाकी एक बालिका र एक किशोरीको डुबेर मृत्यु भएको छ। बुधबार कञ्चनरुप नगरपालिका९ बस्ने इन्दल सरदारकी छोरी १२ वर्षीया रोशनी र रामकृष्ण सरदारकी छोरी २० वर्षीया कुन्तीको पोखरीमा डुबेर मृत्यु भएको स्थानीयवासीले जानकारी दिए। मृतक रोशीनीकी आमा मञ्जुका अनुसार घरबाट साथीहरुसँग पोखरीतर्फ निक्लेको आधा घण्टामै छोरी पोखरीमा डुबेको खबर आएको थियो। पौडी खेल्न नआउने र कहिले पनि नुहाउन पोखरीतर्फ नजाने गरेकी छोरीलाई आफूले रोक्दा रोक्दै नमानेर गएको मञ्जुले बताइन्। कुन्तीलाई भने पौडी खेल्न आउन गरेको जानकारी दिँदै एक स्थानीयवासीले रोशनीलाई डुब्नबाट जोगाउन खोज्दा कुन्ती पनि डुबेको हुन सक्ने बताए। गाउँलेहरुले मिलेर पोखरीबाट निकालेर दुबैलाई राजविराजस्थित गजेन्द्रनारायण सिंह अस्पताल ल्याउँदा मृत्यु भइसकेको अस्पतालका चिकित्सकले बताएका थिए। दुवै जनाको शव पोष्टमार्टमका लागि अस्पतालको शवगृहमा राखिएको छ।
गुल्मीमा आइसीयू सञ्चालनका लागि दुई करोड बजेट विनियोजन,"गुल्मी : गुल्मी अस्पताल तम्घासमा ५ बेड क्षमताको आइसीयू सञ्चालनका लागि २ करोड रुपैयाँ बजेट विनियोजन भएको छ । परराष्ट्रमन्त्री एवं गुल्मी क्षेत्र नम्बर १ का प्रतिनिधिसभा सदस्य प्रदिप ज्ञवालीको विशेष चासो र पहलले बजेट विनियोजन भएको हो । मन्त्री ज्ञवालीले बुधबार विनियोजित बजेटका बारेमा जानकारी गराएका हुन् । कोभिड १९ रोकथाम, नियन्त्रण र उपचारका लागि उक्त बजेट जिल्लामा विनियोजन भएको हो । अर्थ मन्त्रालयले बुधबार बजेटको स्वीकृत दिएको छ । मन्त्री ज्ञवालीकै चासोमा यसअघि अक्सिजन प्लान्ट विस्तार गर्न १ करोड रुपैयाँ बजेट जिल्ला अस्पतालमा आएको छ । गुल्मी अस्पतालमा अहिलेसम्म आइसीयू बेड सञ्चालनमा छैन् ।"
महामारीमा पनि रोकिएन काठ तस्करी,"बर्दिबास : दशवटा साइकलमा तस्करी गरी लैजाँदै गरेको अवैध ढंगले काटेको सालको ४० क्वीफिट काठ महोत्तरीको बर्दिबास नगरपालिका८ हात्तिलेटबाट बरामद गरिएको छ । सागरनाथ वन विकास परियोजनाको हात्तिलेट युनिटको १० नम्बर पलोटबाट तस्करले कटान गरी लाजाँदै गरेको १० थान बहुमूल्य सखुवाको गोलिया मंगलबार राति बरामद गरिएको हो । डिभिवन वन कार्यालय महोत्तरीको सशस्त्र वन सुरक्षा शाखा माइस्थानका रेन्जर सन्तोष कुमार यादव र सागरनाथ वन विकास परियोजना हात्तिलेट शाखाका रेन्जर सोमारी चौधरीको संयुक्त गस्ती टोलीले काठ नियन्त्रणमा लिएका हुन् ।वन गस्ती टोलीलाई देखेपछि काठ तस्कर फरार भएका थिए । यसैबीच बर्दिबास १ गालटार टोलमा अवैध रुपमा संचालन गरिएको फर्निचरमा वन कार्यालयले छापामारी गरेको छ । त्यहाँबाट काठ चिरानमा प्रयोग गरिएको २ थान विधुतीय मोटर, र ७ क्वीफिट सालको चिरान काठ बराममद गरेको छ । कोरोना महामारी नियन्त्रण गर्न गरिएको निषेधाज्ञाले वन क्षेत्रका बाटोघाटोमा चहलपहल पातलिएपछि तस्करले वन क्षेत्रबाट काठ तस्करी, वनजन्तुको चोरी सिकारी गर्न थालेका छन् ।"
कोरोना संकट : संक्रमित र कुरुवालाई तातोभात (फोटो फिचर),"पोखरा : कोरोना संक्रमण नियन्त्रण गर्न यति बेला कास्की जिल्ला लकडाउनमा छ। गण्डकी प्रदेशका ११ वटा जिल्लामात्र होइन अक्सिजन अभाव र बेड अभावमा काठमाडौं, बुटवल लगायत देशका विभिन्न सहरबाट पनि कोभिड बिरामी उपचार गर्न पोखरा आउने गरेका छन्। गत २४ घण्टामा गण्डकी प्रदेशमा १६ सय ३५ जनाको स्वाव परीक्षण भएकोमा ९५९ जनामा कोरोना संक्रमण देखिएको स्वास्थ्य निर्देशनालय गण्डकी प्रदेशले मंगलबार जारी विज्ञप्तिमा जनाइएको छ। कास्की जिल्लामा २ सहित गण्डकी प्रदेशमा गत २४ घण्टामा १५ जनाको मृत्यु भएको छ। होम आइसोलेसनमा ८९०९ जना बसेर उपचार गरिरहेका छन्। लकडाउनका कारण यातायात सेवा बन्द छ। अस्पताल वरपरका होटल रेष्टुरेण्ट पनि बन्द छन्। विभिन्न जिल्लाबाट स्वास्थ्य उपचार गर्न आएका बिरामी र कुरुवालाई खानाको समस्या परेको जानकारी आएपछि कोरोन संक्रमित र कुरुवाका लागि आइतबारदेखि तातोभात अभियान सुरु गरेको विवेकशील साझा पार्टीका प्रदेश सदस्य तथा अभियानका विभाग प्रमुख अशोक खड्काले जानकारी दिए। विवेकशील साझा पार्टी महानगर कमीटीद्वारा यो अभियान चलाइएको हो। अभियान अन्तर्गत दिनको एक पटक बेलुका अस्पतालमै गएर अभियान संचालकले खाना उपलब्ध गराउँदै आएका छन्। बेलुका दुई सय सेट दालभात, तरकारी, अण्डा, सलादको व्यवस्था गरिएको खड्काले सुनाए। यो अभियान पार्टीकै सदस्य साथीबाट पैसा उठाएर सुरु गरे पनि पछिल्लो समयमा विभिन्न सहयोगी मनहरुबाट चामल, दाल, आर्थिक, भौतिक रुपमा सहयोग प्राप्त हुन थालेको उनले बताए। कोरोना संक्रमण दर बढेपछि प्रदेशकै सबैभन्दा ठूलो सरकारी अस्पताल पश्चिमाञ्चल क्षेत्रीय अस्पतालमा उपचार गरिरहेका बिरामीका लागि यो अभियान सुरु गरिएको उनले सुनाए। दश दिनका लागि भनेर सुरु गरिएको यो अभियानमा अवस्था हेरेर समय थपिने पार्टीका महानगर संयोजक अजय श्रेष्ठले बताए। मंगलबार १७० सेट तातोभात संक्रमित र कुरुवालाई उपलब्ध गराएको उनले बताए। जिल्ला प्रशासन कार्यालय कास्कीसंग समन्वय गरेर यो अभियान सुरु गरिएको पनि उनले सुनाए। जिल्ला प्रशासन कार्यालय कास्कीले सोमबार प्रेश विज्ञप्ति निकाल्दै कोरोना संक्रमण दर बढेकोले जोखिमबाट जोगीन पनि सहयोग अभियान एकद्धार प्रणालीबाट मात्र हुने भएकोले सबैलाई यसै अनुसार सहयोग गर्न अनुरोध गरेको थियो।"
क्यान्सर जितेका मल्ल कोरोनासँग हारे,"स्याङजा : नेपाली कांग्रेस स्याङ्जाका महासमिति सदस्य, पूर्वजिल्ला कोषाध्यक्ष एवं निर्माण व्यवसायी गजिन्द्रप्रकाश मल्लको ७४ वर्षको उमेरमा निधन भएको छ। उनी स्याङजाबाट निर्वाचित गण्डकी प्रदेश सांसद भागवतप्रकाश मल्लका पीता हुन्। केहीदिनअघि कोरोना संक्रमण पुष्टिपछि पोखरास्थित गण्डकी मेडिकल कलेजको आइसीयूमा उपचाररत उनको मंगलबार निधन भएको हो। उनकी श्रीमतीको सोही अस्पतालमा उपचार भइरहेको छ। उनको स्वास्थ्यअवस्था सुधारोन्मुख देखिएको पारिवारिक स्रोतले जनाएको छ। निरंकुश शासन व्यवस्थाविरुद्ध नागरिकका स्वतन्त्रताका पक्षमा आवाज उठाउँदा पटकपटक जेल परेका थिए। तत्कालिन प्रतिवन्धित अवस्थामा पनि कांग्रेसको संगठन विस्तारमा उनको महत्वपूर्ण योगदान छ। राजनीतिसँगै उनी निर्माण व्यवसायी हुन्। उनी निर्माण व्यवसायी संघ स्याङजाका संस्थापक अध्यक्ष एवं हाल केन्द्रीय सदस्य थिए। उनी २ पटकसम्म जिल्ला विकास समितिको सदस्य भए। नेपाली कांग्रेसका तर्फबाट साविक स्याङ्जा क्षेत्र नं ३ को समानुपातिक उम्मेदवार हुन् उनी। पछिल्ला डेढ वर्षदेखि उनी शारीरिकरुपमा अस्वस्थ्य थिए। त्यतिबेला क्यान्सर र दुई साताअघि प्रोष्टेट जितेका थिए। तर, अहिले कोरोनासँग भने पराजित भए। मल्लका श्रीमती, ३ छोरा, एक छोरी र नाती नातिना छन्। साविक सेखाम गाउँ विकास समिति हाल चापाकोट नगरपालिका ५ स्थित उनको जन्मथलो हो। प्रजातन्त्रको वहालीपछि २०४६२०४७ पछि सपरिवार उनी पुतलीबजार नगरपालिका १ स्थित प्रगतीनगरमा बस्दै आएका थिए। नेपाली कांग्रेसको निष्ठावान, कर्तव्यनिष्ठ एवं कर्मठ योद्धाको निधनले आफूलगायत सिंगो कांग्रेस पार्टीलाई दु:खी र अपूरणीय क्षति पुगेको स्याङजा कांग्रेसका कार्यवाहक सभापति बुद्धिबहादुर राना (कुमार)ले प्रेस विज्ञप्तिमार्फत जानकारी गराए। उनको स्याङ्जाको रामनदीधाम राम्दीस्थित कालीगण्की नदी किनारमा बुधबार बिहान हिन्दु परम्पराअनुसार अन्त्येष्टि गरिएको छ।"
सरकारी जग्गा संरक्षण गर्न खोज्दा उदयपुरमा तोडफोड र झडप,"उदयपुर : सरकारी जग्गा संरक्षण गर्न खोज्दा बुधबार उदयपुरको कटारी नगरपालिकाका मेयरसहित जनप्रतिनिधि, कर्मचारीको घर, सवारीसाधन र इलाका प्रशासन कार्यालय तोडफोड भएको छ। वडानम्बर ४ जहडीमा रहेको सरकारी जग्गा अतिक्रमण गरी स्थानीयले बनाएको घर भत्काउनेक्रममा उत्तेजित भीडले मेयर ज्ञानेन्द्र श्रेष्ठ, उपमेयर भीमकुमारी राउत, वडाध्यक्ष कृष्णराज दनुवार, इन्जिनियर ओम मिश्रको घर, इलाका प्रशासन कार्यालय र मदन भण्डारी राजमार्गको साइड अफिसले प्रयोग गरेको घरमा तोडफोड गरेका हुन्। नेपाल सरकारको नाममा रहेको कटारी ४ को कित्ता नम्बर १०८ र ७८ को २ बिघा १४ कठ्ठा जग्गा स्थानीय सन्तबहादुर सुनवार, बालकृष्ण थापा, सुवास दनुवारको नेतृत्वमा रहेको भूमाफियाको समूहले रातारात धमाधम घर बनाउन थालेपछि संरक्षण गर्न खोज्दा घरमा तोडफोड भएको मेयर श्रेष्ठले बताए। सरकारी जग्गामा सुनुवारले एउटा मात्र पक्की घर बनाउँदै गर्दा हामीले पटकपटक छलफल गरी रोक्न आदेश दियौं, उनले भने, मौखिक र लिखितरुपमा धेरै पटक भन्दा पनि सुनवाइ नभएपछि डोजर लगउन बाध्य भयौँ। जग्गा संरक्षणका लागि अख्तियार दुरुपयोग अनुसन्धान आयोग, जिल्ला प्रशासन कार्यालयबाटसमेत पत्रचार भएपछि नगर कार्यपालिकाको बैठकमा छलफल पश्चात संरक्षण गर्ने निर्णय भएको उनले बताए।सरकारी जग्गा अतिक्रमण गरेर सुनवारले दुई तले एउटा पक्की घर र ५ वटा टहरा बनाएको मेयर श्रेष्ठले बताए। भित्रभित्रै जग्गा विक्री हुने गरेको र धमाधम घर बनाउन थालेको सूचना पाएपछि नगरपालिकाले पटकपटक पत्राचार गरेको जनप्रतिनिधिको भनाइ छ। घर भत्काएसँगै झण्डै एक सय जनाको संख्यामा निस्किएको उत्तेजित भीडले मेयर, उपमेयर, वडाध्यक्ष, नगरपालिका र प्रशासन कार्यालयको घरको झ्यालमा ढुंगामुढा गरी तोडफोड गरेका हुन्। तोडफोडबाट मेयरले चढ्दै आएको नयाँ टोइटा गाडी, छोराले प्रयोग गर्ने मोटरसाइकल, डोजर, दमकल, इलाका प्रशासन कार्यालयको स्कार्पियो गाडी, उपमेयरका श्रीमानले चढ्दै आएको स्कुटर, मोटरसाइकल, घरका सिसाहरु फुटेको नगरपालिकाका सूचना अधिकारी ओम मिश्रले जानकारी दिए। उपमेयर भिमकुमारी राउतले सरकारी जग्गा संरक्षण गर्दा आफ्ना निजी सम्पती र सरकारी सम्पत्तिमाथि तोडफोड भएको बताइन्। उनले जग्गा संरक्षणका लागि नगरपालिकाले सबै प्रक्रिया पुरा गरेको बताइन्। जनप्रतिनिधिविरुद्ध नारावाजीसहित निस्किएको भीड नियन्त्रणका लागि स्थानीय प्रहरीलाई हम्मेहम्मे परेको थियो। प्रहरीलेस्थिति नियन्त्रणका लागि अश्रु ग्यास प्रहार गरेको छ। जिल्ला प्रहरी कार्यालयका एसपी भीमबहादुर दाहालले अश्रुग्यास छोडेपछि स्थिति नियन्त्रणमा आएको बताए। प्रमुख जिल्ला अधिकारी तुलसीराम सेडाईले इलाका प्रहरी कार्यालयबाट खटिएको टोलीबाट मात्र स्थिति नियन्त्रणमा नआएपछि जिल्लाबाट थप सुरक्षाफौज पठाइएको बताए। उनले सरकारी जग्गा संरक्षण दायित्व राज्यको भएकाले कुनै सम्झौता नहुने बताए। उनले थप सुरक्षाकर्मी परिचालन गरेर भए पनि स्थिति नियन्त्रणमा लिने बताए। उता स्थानीयले भने निषेधाज्ञाको समयमा मेयरको आदेशमा डोजर लगाएर घर भत्काएकाले प्रतिकार गरेको बताएका छन्। कटारी नगरपालिका ४ मा रहेको सरकारी जग्गा अतिक्रमण गरी सन्तबहादुर सुनवारले बनाएको दुई तले पक्की घर। तस्बिर : अन्नपूर्ण"
नेपालमा पनि सेल्फी विथ डटर अभियान,"काठमाडौं : लैंगिक समानताका लागि नेपालमा पनि (सेल्फी विथ डटर) अभियान सुरु भएको छ। भर्चुअल कार्यक्रममार्फत नेपालमा सेल्फी विथ डटर अभियान सुरु गरिएको हो। छिमेकी भारतका सुनिल जगंलानले सुरु गरेको अभियानले भारतमा आन्दोलनकै रुप लिएको छ। यस अभियानमा सहभागी हुनका लागि आआफ्नो छोरीसँग सेल्फी खिचेर सामाजिक सञ्जालमा ह्यासट्याग  सेल्फी विथ डटर भनेर राख्नुपर्नेछ। महिला सशक्तिकरण तथा लैगिंक समानताको मूलमर्म बोकेको यो अभियान सेल्फी विथ डटर फाउण्डेसन, भारत र नेपाल इन्टरनेट फाउण्डेसनको संयुक्त रुपमा भर्चुअल कार्यक्रम गर्दै सुरु भएको हो। भर्चुअल कार्यक्रम नेपालको तर्फबाट कक्षा आठमा अध्ययनरत तजैना श्रेष्ठ र भारतको तर्फबाट कक्षा ९ मा अध्ययनरत अवनेशी श्रीमलको अध्यक्षतामा सुरु गरिएको थियो। कार्यक्रममा नेपाल इन्टरनेट फाउण्डेसनका अध्यक्ष विक्रम श्रेष्ठले नेपालमा अझै पनि छाउपडी लगायतका महिला विभेदकारी प्रथा रहेको भन्दै अभियानले छोरीहरुको महत्व र अधिकार सुनिश्चित गर्ने बताए। यो अभियानमा सहभागी भएका सेल्फीलाई छनोट गरेर पुरस्कृत पनि गरिनेछ। प्रथम हुनेले सिल्ड, सेल्फी विथ डटरको प्रमाणपत्रसहित २१ हजार रुपैयाँ, दोस्रोलाई सिल्ड, सेल्फी विथ डटरको प्रमाणपत्रसहित ११ हजार रुपैयाँ र तेस्रोलाई सेल्फी विथ डटरको प्रमाणपत्रसहित ५ हजार एक सय रुपैयाँ प्राप्त गरिने आयोजकले बताएका छन्।"
"घाँटी रेटेर महिलाको हत्या, नहरमा भेटियो शव","विराटनगर : धारिलो हतियारले घाँटी रेटेर मोरङमा एक महिलाको हत्या भएको छ। हत्या गरेर सुख्खा नहरमा फ्यालेको अवस्थामा बुधबार बिहान महिलाको शव फेला पारिएको मोरङ प्रहरी प्रवक्ता डीएसपी मानबहादुर राईले जानकारी दिए। डीएसपी राईका अनुसार रंगेली नगरपालिका३ का बेचन यादवकी श्रीमती २४ वर्षीया अनिता यादवको हत्या भएको हो। धारिलो हतियारले घाँटी रेटेर हत्या गर्दै रंगेली३ स्थित तिलुवा चोकनजिकको नहरमा फ्यालेको अवस्थामा अनिताको शव भेटिए पनि घटनाका बारेमा विस्तृत कुरा खुल्न बाँकी रहेको डीएसपी राईले बताए। उनका अनुसार शव फेला परेको नहर पानीविहीन र सुख्खा छ। प्रारम्भिक अनुसन्धानबाट घाँटी रेटेर हत्या गरेपछि शव नहरमा फ्यालेको पाइयो, डीएसपी राईले भने, प्रहरीको विशेष टोली परिचालन गरेर गम्भीर रुपले घटनाको अनुसन्धान थालिएको छ। हत्यामा संलग्नको पहिचान हुन सकेको छैन। प्रहरीका अनुसार महिलाको हत्या कसले र किन गरेको हो भन्ने खुल्न बाँकी छ। तर घाँटीमा हतियारले रेटेको चोट रहेका कारण हत्या नै गरिएको निस्कर्षमा प्रहरी पुगेको हो। इलाका प्रहरी कार्यालय रङ्गेलीका प्रहरी निरीक्षक अनमोल खड्का नेतृत्वको टोली घटनास्थलमा पुगेको छ। खड्का नेतृत्वकै टोलीले हत्यामा संलग्नको पहिचान गर्दै घटनाको अनुसन्धान अघि बढाएको हो।"
"पश्चिम नवलपरासीको सीमा नाकामा गोली चल्यो, एक जना घाइते","परासी : पश्चिम नवलपरासीको भारतीय सीमावर्ती नाकामा गोली चलेको छ । गोली लागेर एक जना घाइते भएका छन्। भारतीय सीमा क्षेत्रको सुस्ता गाउँपालिका५ स्थित नथुई नाका (वनकट्टी)बाट भारततर्फ जान आएका स्थानीयलाई नाकामा खटिएका सशस्त्र प्रहरीले रोकेका थिए । सुरुमा ५७ जनाको समूहमा जान आएका व्यक्तिहरुलाई सशस्त्रले रोकेर जान नदिएपछि उनीहरुले गाउँमा पुगेर अरू स्थानीयलाई खबर गरेका थिए । ५०६० जनाको समूहमा आएका स्थानीयहरुले सशस्त्रमाथि ढुंगा मुढा प्रहार गरेपछि झडप भएको सशस्त्र प्रहरी बल नेपाल नं २६ गण हेडक्वाटर पश्चिम नवलपरासीका उपरीक्षक महेश अधिकारीले बताए। भीडलाई नियन्त्रण गर्न सुरुमा अश्रु ग्याँस प्रहार गरिएको थियो, प्रमुख जिल्ला अधिकारी धर्मेन्द्र मिश्रले भने, तर भीड अझ उग्र हुँदै आक्रमणमा उत्रिएपछि बाध्य भएर एक राउन्ड गोली चलाइएको हो । गोली लागेर घाइते हुनेमा प्रतापपुर गाउँपालिका६ का २३ वर्षीय अविनाश राजभर छन् । उनको सहिद स्मृति अस्पताल चौपातामा उपचार हुन नसकेपछि बुटवल सिटी अस्पतालमा पठाइएको प्रहरीले जनाएको छ। भीडले आक्रमण गर्दा नाकामा खटिएका सशस्त्र नायब निरक्षक (सई) शंकर बुढाथोकीसमेत घाइते भएको र उनको टाउकोमा गम्भीर चोट लागेको सशस्त्र प्रहरीले जनाएको छ ।"
मोरङमा एकाबिहानै कोरोनाबाट पाँचजनाको मृत्यु,"विराटनगर : मोरङका तीनवटा भिन्दाभिन्दै अस्पतालमा उपचाररत कोरोना भाइरस संक्रमित पाँचजनाको बुधबार बिहान मृत्यु भएको छ । मोरङको बूढीगंगास्थित विराट शिक्षण अस्पतालमा एक, विराटनगरको कोसी अस्पताल कोभिड१९ उपचार केन्द्र र नोबेल शिक्षण अस्पतालमा दुईदुई जना संक्रमितको मृत्यु भएको छ । एक महिलासहित चार पुरुषको उपचारकै क्रममा मृत्यु भएको हो । मृत्यु हुनेमा एक वृद्ध पुरुष र एकजना वृद्धा महिला पनि छन् । नोबेल शिक्षण अस्पतालमा सुनसरीको भोक्राहानरसिंह गाउँपालिका७ का ५४ वर्षीय पुरुषको बिहान ८ बजेतिर मृत्यु भएको छ । अस्पतालका प्रबन्धक नारायण दाहालका अनुसार कोरोना पुष्टि भएका पुरुषलाई जेठ २ गते उपचारका लागि ल्याइएको थियो । झापाको दमक नगरपालिका५ का ७३ वर्षीय वृद्ध पुरुषको बिहान ५ बजेतिर नोबेलमै मृत्यु भएको छ । वृद्धलाई उपचारका लागि मंगलबार अस्पताल भर्ना गरिएको थियो । अवस्था गम्भीर रहेका वृद्धको उपचारकै क्रममा मृत्यु भएको दाहालले बताए । कोसी अस्पताल कोभिड१९ उपचार केन्द्रमा दुई संक्रमितको मृत्यु भएको छ । केन्द्रका सूचना अधिकारी अनुपम राजवंशीका अनुसार विराटनगर महानगरपालिका८ का ४६ वर्षीय पुरुषको बिहान ५ बजेतिर मृत्यु भएको छ । उनलाई वैशाख २७ गते उपचारका लागि भर्ना गरिएको थियो । त्यस्तै सुनसरीको रामधुनी नगरपालिका५ का ४३ वर्षीय पुरुषको बिहानका राति १ बजेतिर कोसीमै मृत्यु भएको छ । उनलाई उपचारका लागि जेठ ३ गते अस्पताल भर्ना गरिएको जानकारी राजवंशीले दिए । विराट शिक्षण अस्पतालमा व्यापारिक घरनाकी एक वृद्धा महिलाको मृत्यु भएको छ । विराटका कोभिड अस्पताल इन्चार्ज सुनील देवका अनुसार विराटनगर३ की ७० वर्षीया वृद्धा महिलाको बिहानका राति २:३० बजेतिर मृत्यु भएको हो । कोरोना पुष्टि भएपछि वृद्धालाई उपचारका लागि वैशाख ३० गते अस्पताल भर्ना गरिएको जानकारी देवले दिए ।"
बुधबार बिहानै भूकम्पको धक्का,काठमाडौं : बुधबार बिहान भूकम्पको धक्का महसुस गरिएको छ। राष्ट्रिय भूकम्प मापन केन्द्रका अनुसार बुधबार बिहान ५ बजेर ४२ मिनेट जाँदा लमजुङ आसपास केन्द्रविन्दु भएको ५८ रेक्टर स्केलको भूकम्प गएको हो। भूकम्पको महसुस काठमाडौंलगायत मुलुकका विभिन्न स्थानमा गरिएको थियो। २०७२ को गोरखा भूकम्पपछि यसका परकम्प जाने क्रम भने अझै रहेको छ। पछिल्लो समय वैशाख १५ गते कलंकी केन्द्रविन्दु भएर ३५ रेक्टर स्केलको परकम्प गएको थियो।
"काठमाडौंबाट रुकुमपश्चिम जाँदै गरेको बस दुर्घटना : चारको मृत्यु, ४९ घाइते",परासी : दाउन्ने पहाडबाट बस खस्दा ४ जनाको मृत्यु भएको छ । ४९ यात्रु घाईते भएका छन् । काठमाडौंबाट रुकुम पश्चिम जाँदै गरेको ना ५ ख २७१३ नम्बरको बस पश्चिम नवलपरासीको बर्दघाट नगरपालिकास्थित दाउन्ने पहाडको खुर्सानी खोलामा आज बिहान ७ बजे खसेर दुर्घटना भएको हो । दुर्घटनामा परी २ महिला र २ पुरुषको घटनास्थलमै मृत्यु भएको जिल्ला प्रहरी कार्यालयका उपरीक्षक अजय केसीले जानकारी दिए । मृत्यु हुनेमा रुकुम पश्चिम त्रिवेणी गाउँपालिका ६ की २७ वर्षीया कल्पना पुन र सोही जिल्ला सिस्ने गाउँपालिका४ का ३६ वर्षीय धनराज घर्ती रहेका छन् । अन्य दुई जनाको सनाखत हुन सकेको छैन । बस पहाडबाट १ सय ५० मिटर तल खसेको हो । एकजना बसमै च्यापिएको अवस्थामा रहेकाले क्रेन बोलाएर निकाल्ने प्रयास भइरहेको छ । बसलाई रुखले अड्काएका कारण मानवीय क्षति बढी हुन नपाएको प्रहरीले जनाएको छ । घाइते सबैको अहिले चिसापानी अस्पताल बर्दघाटमा उपचारका लागि पठाइएको छ । केही गम्भीर छन् । सबैलाई तत्काल अस्पताल पठाइएकाले कति गम्भीर छन् भन्ने बारे केही समयपछि जानकारी दिइएने प्रहरी उपरीक्षक केसीले बताए । काठमाडौंमा अलपत्र परेका रुकुम पश्चिमका स्थानीयलाई लिएर बस त्यसतर्फ जाँदै गरेको प्रहरीले जनाएको छ । बसमा ५८ जना यात्रु थिए ।
निषेधाज्ञाका बेला पनि दिनहुँजसो तस्करी,"विराटनगर : भारतको जोगवनीदेखि ल्याएको एक लाख ५६ हजार रुपैयाँ बराबरको तस्करीको कपडासहित विराटनगर महानगरपालिका१६ दरैयाबाट प्रहरीले मंगलबार बिहान एक जनालाई पक्राउ गर्यो। कपडा लोड गरिएको को २ ह ७८७ र को २ ह ४९२४ नम्बरको अटो टेम्पोसहित विराटनगर१६ का ३८ वर्षीय सुधीरकुमार महतो पक्राउ परेका हुन्। दुवै टेम्पो र कपडासहित उनलाई प्रहरीले मंगलबार नै कारबाहीका लागि विराटनगर भन्सार कार्यालयमा बुझायो। जोगवनीदेखि भन्सार छली गरेर अवैध रुपमा नेपालतिर ल्याइएको एक सय ६० किलो चिनी प्रहरीले विराटनगर१७ मटेरुवाबाट बरामद गर्यो। तस्करीमा संलग्न फरार भएपछि प्रहरीले आठ हजार रुपैयाँ बराबरको चिनी मात्रै फेला पार्यो। मटेरुवाबाटै जेठ १ गते भारतबाट ल्याइएको चिनी, काजु र जिरा गरेर दुई लाख २७ हजार रुपैयाँ बराबरको तस्करीको सामान बरामद गर्यो। सोही दिन विराटनगरको दरैयाबाटै प्रहरीले नेपालदेखि भारततिर लैजान ठिक्क पारिएको चना, मटर र मरिच बरामद गर्यो। ५५ हजार मूल्य बराबरको सामाग्री बरामद गरेर प्रहरीले भन्सारमा बुझायो। माथि प्रस्तुत गरिएका उदाहरण नेपालदेखि भारत र भारतदेखि नेपालतिर हुने गरेका तस्करीसँग सम्बन्धित छन्। यी उदाहरणले कोरोना भाइरस संक्रमण चरम विन्दुमा पुगेर नियन्त्रणका लागि लगाइएको निषेधाज्ञामा पनि सीमा नाकाबाट हुने तस्करी नरोकिएको पुष्टि गर्छ। बरामद भएका तस्करीका कपडा लगायतका सामान। तस्बिर : अन्नपूर्ण भारतबाट नेपालतिर कपडा, दाल, चिनी, काजु, जिरालगायत दैनिक उपभोग्य सामाग्री र नेपालबाट भारततिर चना, मटर तथा मरिचलगायत तस्करी हुँदै आएको छ। नेपालसँग खुला सीमा रहेको छिमेकी मुलुक भारत कोरोना संक्रमणको जटिल परिस्थितिको सामना गरिरहेको छ। दैनिक थपिने र मृत्यु हुने संक्रमितको संख्या अन्य मुलुकको भन्दा अत्याधिक छ। मोरङसँग ६३४ किलोमिटर खुला सीमा जोडिएको भारतको बिहारमा पनि संक्रमण दर उच्च छ। तर महामारीको चपेटामा परेर कोरोनाका कारण नराम्ररी प्रभावित बनेको भारतबाट नेपालतिर हुने तस्करीलगायतका अवैध धन्दा यस्तो अवस्थामा पनि जारी छ। न त नेपालबाट भारततिरको तस्करी धन्दा नै रोकिन सक्यो। वर्षौँदेखिको अवैध धन्दा महामारीका समयमा पनि रोकिएन। विभिन्न ठाउँबाट लुकिछिपी र अवैध आवतजावत उस्तै छ। नेपाल र सशस्त्र प्रहरी परिचालित भएपनि सीमित संख्याका सुरक्षाकर्मीले त्यसलाई नियन्त्रणमा लिन सम्भव भइरहेको छैन। जसले कोरोना संक्रमणले थलिँदै गएको नेपालमा महामारीको थप जोखिम बढाएको छ। विराटनगर महानगरपालिकाका मेयर भिम पराजुली जसरी पनि नेपालभारत आवतजावतलाई शून्यमा झानुपर्नेमा जोड दिन्छन्। कोरोनाका कारण भारतमा अवस्था भयावह बनेको छ, उनले भने, अवैध आवतजावतका कारण त्यसको प्रभाव नेपालमा पनि देखियो। पराजुलीले निश्चित सीमा नाकाभन्दा अन्यत्रबाट कुनै पनि हालतमा आवतजावत गर्नै दिन नहुने बताए। खुला सीमाका कारण संक्रमण दर अत्यधिक रहेको भारतबाटै नेपालमा कोरोना भित्रिएको र त्यसले ठूलो असर पारिरहेको आशंका छ। कोरोना नियन्त्रण गर्न सुरक्षाकर्मी केन्द्रित भएको मौकाको फाइदा उठाउँदै अवैध धन्दा चलाउनेहरुले सीमा क्षेत्रमा यतिबेला सक्रियता बढाएका हुन्। अवैध धन्दा चलाउनेको भारतसँगको सीधा सम्पर्क टुटाउन सम्बन्धित निकाय सफल हुन नसक्दा महामारीमा तस्करी मौलाएको सीमा क्षेत्रका बासिन्दाको बुझाइ छ। तस्करी धन्दा चलाउनेको आवतजावत नरोकिँदा नेपालमा कोरोनाको जोखिम झन् बढेको उपभोक्ता अधिकारकर्मी उत्तम ढुंगेलको भनाइ छ। भारतसँगको खुला सीमा र अवैध आवतजावत नेपालमा कोरोना फैलनुको मुख्य कारण बन्यो, उनले भने, यत्रो महामारी फैलँदा पनि अवैध धन्दा र तस्करी नियन्त्रणमा नआउनु दुःखद् हो। ढुंगेलले यस्तो बेला सीमा वारपार गर्दा आफूलाई पनि कोरोना सल्किन्छ र त्यसले परिवार तथा समाज र सिंगो मुलुकलाई नै असर गर्छ भन्ने सबैले बुझ्न जरुरी रहेको बताए। सीमा क्षेत्रमा खटिएका सुरक्षाकर्मीबाट छलिएर र लुकेर भारततिर जान पाउँदा मान्छे आफूलाई ठूलो सम्झन्छ। तर कोरोना सल्किएर जीवन नै रहन्छ कि रहँदैन भन्ने अवस्थामा गर्व गराइको मूल्य चुकाउनुपर्ने आवस्था आइरहेको छ, उनले भने, सबै जोखिममा रहेका बेला पनि अवैध धन्दा चलाउनेहरुले वारपारलाई जारी राख्दा साथमा कोरोना पनि भित्रिन्छ भन्ने सबैले बुझ्नुपर्छ। तर मृत्युलाई नै चुनौति दिएर अवैध कमाइका लागि मरिहत्ते गर्नुले मान्छेको मुर्खता प्रष्ट झल्कन्छ ? अस्पताल भरिएर नेपालमा संक्रमितले उपचार नपाउने अवस्था बनिरहेका बेला मान्छे सचेत नहुनु दुःखद् भएको नागरिक अगुवा भरत गुरागाईंको भनाइ छ। दुवै छिमेकी मुलुकले कोरोनाको कठिन परिस्थितिसँग जुध्नु परिरहेका बेला तस्करी गर्नेहरुले मौका नै यही हो भनेर धन्दा चलाइरहेको उनले बताए। यतिबेला सुरक्षाकर्मी र सिंगो राज्य संयन्त्र कोरोनामै केन्द्रित हुनुपरेको छ। कोरोनाले विश्वै गलाइसक्यो, गुरागाईंले भने, संक्रमण दर अत्यधिक भएको भारतसँगको आवतजावत शून्यमा झार्नुपर्ने बेला तस्करी र अवैध धन्दा मौलाउँदै जानु राम्रो सन्देश हैन। सबैलाई रोगसँग डर भइरहेका बेला अवैध धन्दा चलाउनेहरुले किन टेर्दैनन् ? कोरोना संक्रमणले अवस्था जटिल बनाउँदा अस्पतालहरुमा बेड र अक्सिजन अभाव भएर बिरामीले उपचार पाउन नसकेको अवस्थालाई हेरेर सबै कुराको निर्णय लिनुपर्ने उनको भनाइ छ। संक्रमितको विजोग र उनीहरुले मृत्युवरण गरिरहेको दृश्यलाई सबैले ध्यान दिनुपर्नेमा गुरागाईंको जोड छ। मोरङ प्रहरी प्रमुख एसपी सन्तोष खड्काले सुरक्षाकर्मीको उपस्थिति बढाएर दुई देशीबीचको आवतजावत शून्यमा झार्न सीमा क्षेत्रलाई उच्च सुरक्षा निगरानीमा राखिएको बताए। भारतबाट नेपाल र नेपालबाट भारततिर आवतजावत गर्नेलाई तत्काल पक्राउ गरेर कारबाही गर्ने गरिएको उनको भनाइ छ। आवतजावत र तस्करी नियन्त्रण गर्न सीमामा सशस्त्र प्रहरीसँग समन्वय गरेर विशेष अभियान नै चलाइएको खड्काको भनाइ छ। मोरङका प्रमुख जिल्ला अधिकारी कोषहरि निरौला सीमा क्षेत्रमा सुरक्षाकर्मीको उपस्थिति सीमित भएको मौकाको फाइदा अवैध धन्दामा सक्रिय रहेकाहरुले उठाउन सक्नेतर्फ चनाखो रहेको बताउँछन्। मोरङमा दुई साताअघिबाट निषेधाज्ञा लगाइएको छ। उच्च जोखिमबीच सुरक्षा निकाय कोरोनाको नियन्त्रणमा केन्द्रित रहेको निरौलाको भनाइ छ। अवैध आवतजावत र तस्करी नियन्त्रण गर्दै त्यसमा संलग्नलाई कारबाहीको दायरामा ल्याउने काम भइरहेको उनले बताए। प्रजिअ निरौलाका अनुसार सीमा नाकामा रहेको हेल्थ डेस्कमा स्वास्थ्य परीक्षण गराउँदै आवश्यक प्रक्रिया पूरा गरेर भारतबाट नेपालतिर आउन चाहनेलाई सहज बनाइएको छ।"
लमजुङ भूकम्प : तनहुँमा घर भत्कियो,दमौलीली : बुधबार बिहान लमजुङको भुलभुले केन्द्रविन्दु भएर गएको भूकम्पका कारण तनहुँमा एक घर भत्किएको छ। व्यास नगरपालिका १४ स्थित कुलुङमा एक घर भत्किएको हो। वडाध्यक्ष काजीमान श्रेष्ठका अनुसार स्थानीय कृष्णबहादुर कामीको घर भत्किएको हो। उनको घरको माथिल्लो तल्ला भत्किएको छ। घरमा १० जना सदस्य बस्दै आएका छन्। २०७२ सालको भूकम्पले चर्किएको घर बुधबारको भूकम्पले भत्काएको हो। भूकम्प बुधबार बिहान दुईपटक गएको थियो। बिहान ५ बजेर ४२ मिनेटमा ५८ रेक्टर स्केल र दोस्रोपटक ८ बजेर २६ मिनेटमा ५३ म्याग्निच्यूडको भूकम्प गएको राष्ट्रि भूकम्प मापन केन्द्रले जनाएको छ। भूकम्प लमजुङका आसपासका जिल्ला तथा राजधानी काठमाडौंमा समेत महसुस गरिएको थियो।
महामारीमा मानवता,"जनकपुरधाम : महामारीमा संक्रमितलाई सोधपुछ गर्न समेत डराउने अवस्थामा यहाँका केही साहसी युवा आफ्नो ज्यानको समेत पर्वाह नगरी मानवता जोगाउन लागिपरेका छन्। सोमबार जनकपुरमा केही युवाले देखाएको साहस अहिले सामाजिक सञ्जालमा प्रशंसा बटुल्न सफल भएको छ। स्थानीय देवीचौकको एक घरमा करिब २४ वर्षीय एक युवा कोरोनाको लक्षणसहित बिरामी भई बसेका थिए। परिवारसँगै बस्दै आएका ती युवाको उपचार घरमै परिवारजनले गरिरहेको बताए। सोमबार दिउँसो शौचालय गएका ती युवा एक्कासि बेहोस भए। उनको श्वासप्रश्वासमा समस्या आयो। घरको दोस्रो तल्लामा बस्दै आएका परिवारजन वृद्धवृद्धा भएकाले उनीहरू ती युवालाई उठाएर ल्याउनसमेत असमर्थ भएका थिए। परिवारजनले केही आफन्तहरूलाई फोन गरी हारगुहार मागे। आफन्तहरूले चारैतिर फोन गर्न थालेपछि युवा समाजसेवी राकेशविक्रम साहलाई पनि जानकारी भयो। साह तत्कालै आफ्ना सहयोगी जितेन्द्र साहलाई खबर गरी एम्बुलेन्स लिएरै बेहोस भएका युवकको घरमा पुगे। एम्बुलेन्ससम्म बेहोस युवकलाई ल्याउन गाह्रो थियो। उनी हिँड्ने अवस्थामा थिएनन्। हामीले हातले नछोएर तन्नामा बेरेर ती युवकलाई माथिबाट तल ल्याई एम्बुलेन्समा राख्यौँ, समाजसेवी जितेन्द्र साहले भने, केही डर त मनमा थियो। तर, पहिले ती युवकको ज्यान जोगाउनु जरुरी थियो। ती युवकलाई तत्कालै प्रादेशिक अस्पताल जनकपुरमा भर्ना गराएर अक्सिजनमा राखियो र अहिले उनको अवस्था ठीक रहेको साहले जानकारी गराए। आफ्नो मात्र नभईअरूको ज्यान जोगाउन पनि सजग हुनु अहिले निकै आवश्यक रहेको युवा अभियन्ता साह बताउँछन्। उनी भन्छन्, यो विपत्तिबाट हामी सबै मिलेर पार पाउन सक्छौं। त्यसैले एकले अर्कालाई सक्ने सहयोग गरौं।"
