शीर्षक,विवरण
प्रधानमन्त्री ओलीले गरे मन्त्रिपरिषद्मा व्यापक हेरफेर : एमालेका चारबाहेक सबै मन्त्री 'आउट',"काठमाडौं : प्रधानमन्त्री केपी ओलीले शुक्रबार मन्त्रिपरिषद्मा व्यापक हेरफेर गरेका छन्। जनता समाजवादी पार्टी (जसपा) महन्थ ठाकुर र राजेन्द्र महतो समूहलाई सरकारमा सहभागी गराउँदै ओलीले मन्त्रिपरिषद् पुनर्गठन गर्दा व्यापक हेरफेर गर्ने निर्णय गरेका हुन्। ओलीले जसपाका आठ मन्त्री र दुई राज्य मन्त्रीलाई शपथ ग्रहण गराउन लागेका छन् भने एमालेका चारबाहेक सबै मन्त्रीलाई पदमुक्त गरेका छन्। प्रधानमन्त्री ओलीले एमालेका अर्थमन्त्री विष्णु पौडेल, शिक्षामन्त्री कृष्णगोपाल श्रेष्ठ, कानुनमन्त्री लीलानाथ श्रेष्ठ र भौतिक पूर्वाधारमन्त्री वसन्त नेम्वाङबाहेक सबै मन्त्रीलाई हटाएका हुन्। ओलीले जसपालाई सरकारमा सहभागी गराएसँगै पुराना मन्त्रीलाई हटाएर नयाँ मन्त्री नियुक्त गर्न लागेका हुन्। ओलीले एमालेका नेता रघुवीर महासेठ, शेरबहादुर तामाङलगायत नेतालाई मन्त्री बनाउने तयारी गरेका छन्। शेरबहादुर तामाङ स्वास्थ्यमन्त्री बन्दै छन् । स्रोतका अनुसार ओलीले अर्थमन्त्री विष्णु पौडेल र रघुवीर महासेठ उपप्रधानमन्त्री बनाउने तयारी गरेका छन्। राष्ट्रपति कार्यालय शीतल निवासमा एकसाथ पुनर्गठित मन्त्रिपरिषदका सदस्यले शपथ लिँदैछन्। ओली सरकारमा जसपाका वरिष्ठ उपाध्यक्ष राजेन्द्र महतो उपप्रधान मन्त्री तथा शहरी विकास, शरतसिहं भण्डारी, ऊर्जा, अनिल झा, खानेपानी, बिमल श्रीवास्तव, श्रम, उमाशंकर अरगरिया, युवा, लक्ष्मणलाल कर्ण, भूमी व्यवस्था, चन्दा चौधरी, महिला, एकबाल मियाँ, वन, चन्द्रकान्त चौधरी, ऊर्जा राज्यमन्त्री, रेणुका गुरुङले महिला राज्य मन्त्रीको रुपमा शपथ लिँदैछन्।"
मन्त्रिपरिषद् पुनर्गठन : शीतल निवासमा नवनियुक्त मन्त्रीको शपथ,"काठमाडौं : प्रधानमन्त्री केपी ओलीले मन्त्रिपरिषद् पुनर्गठन गरेका छन्। शुक्रबार प्रधानमन्त्री ओलीले १२ जना नयाँ मन्त्री नियुक्त गर्दा पुराना १३ मन्त्रीलाई हटाएर मन्त्रिपरिषद् पुनर्गठन गरेका हुन्। नयाँ १२ मन्त्रीमा जनता समाजवादी पार्टी (जसपा)को महन्थ ठाकुर पक्षका १० र एमालेका दुई मन्त्री बनेका छन्। १७ सदस्यीय मन्त्रिपरिषद् गठन हुँदा १३ जना पुराना मन्त्री पदमुक्त भएका छन्। यसरी पदमुक्त हुनेमा एक उपप्रधानमन्त्री, ९ मन्त्री र तीन राज्यमन्त्री छन्। मन्त्रिपरिषद् पुनर्गठनसँगै ओली सरकारमा तीन उपप्रधानमन्त्री बनेका छन्। जसपाका वरिष्ठ नेता राजेन्द्र महतोलाई उपप्रधानमन्त्रीसहित सहरी विकास मन्त्रालयको जिम्मेवारी दिइएको छ भने अर्थमन्त्री विष्णु पौडेलसमेत उपप्रधानमन्त्रीमा बढुवा भएका छन्। रघुवीर महासेठलाई ओलीले उपप्रधानमन्त्री बनाएका छन्। मन्त्रिपरिषद् पुनर्गठन : राजेन्द्र महतो उपप्रधानमन्त्री, आठ बजे शपथ (अपडेट) ओली सरकारमा एमाले नेता शेरबहादुर तामाङले स्वास्थ्य तथा जनसंख्या मन्त्रालयको जिम्मेवारी पाएका छन्। जसपाका वरिष्ठ नेता राजेन्द्र महतो, उपप्रधान मन्त्री तथा शहरी विकास, शरतसिहं भण्डारी, ऊर्जा जलस्रोत तथा सिंचाई, अनिलकुमार झा, खानेपानी, बिमलप्रसाद श्रीवास्तव, श्रम रोजगार तथा सामाजिक सुरक्षा, उमाशंकर अरगरिया, संस्कृति पर्यटन तथा नागरिक उड्यन, लक्ष्मणलाल कर्ण, भूमि व्यवस्था सहकारी तथा गरिबी निवारण, चन्दा चौधरी, महिला बालबालिका तथा ज्येष्ठ नागरिक, एकबाल मियाँ, युवा तथा खेलकुद, चन्द्रकान्त चौधरी, ऊर्जा जलस्रोत तथा सिंचाई राज्यमन्त्री र रेणुका गुरुङ, महिला बालबालिका तथा ज्येष्ठ नागरिक राज्यमन्त्री बनेका छन्। प्रधानमन्त्री ओलीले मन्त्रिपरिषद् पुनर्गठन गर्दा अर्थमन्त्री पौडेल, भौतिक पूर्वाधार तथा यातायात मन्त्री वसन्तकुमार नेम्वाङ, शिक्षा विज्ञान तथा प्रविधिमन्त्री कृष्णगोपाल श्रेष्ठ र कानुन न्याय तथा संसदीय मामिलामन्त्री लीलानाथ श्रेष्ठलाई निरन्तरता दिएर अरुलाई बिदा गरेका हुन्। ओलीले गृह, रक्षा, सञ्चार तथा सूचना प्रविधि, कृषि तथा पशुपन्छी विकास, उद्योग वाणिज्य तथा आपूर्ति, वन तथा वातावरण, संघीय मामिला तथा सामान्य प्रशासन मन्त्रालय भने आफूसँग राखेका छन्। को को बाहिरिए ? उपप्रधानमन्त्री ईश्वर पोखरेल, परराष्ट्रमन्त्री प्रदीप ज्ञवाली, संस्कृति पर्यटन तथा नागरिकमन्त्री भानुभक्त ढकाल, कृषि तथा पशुपक्षी विकासमन्त्री पद्माकुमारी अर्याल, स्वास्थ्य तथा जनसंख्यामन्त्री हृदयेश त्रिपाठी, सञ्चारमन्त्री पार्वत गुरुङ र भूमि व्यवस्था, सहकारी तथा गरिबी निवारणमन्त्री डा शिवमाया तुम्बाहाम्फे, संघीय मामिला तथा सामान्य प्रशासनमन्त्री गणेश गठुन्ना, वन तथा वातावरणमन्त्री प्रेमबहादुर आले र महिला बालबालिका तथा ज्येष्ठ नागरिकमन्त्री जुलीकुमारी महतोको पद गएको छ । सँगै स्वास्थ्य राज्यमन्त्री नवराज राउत, सहरी विकास राज्यमन्त्री रामवीर मानन्धर र उद्योग राज्यमन्त्री विमला विकलाई हटाइएको छ।"
मलेसिया: बालबालिकाको मृत्यु र संक्रमण बढेपछि स्वास्थ्यकर्मी चिन्तित,"क्वालालम्पुर: मलेसियामा कोभिड १९ का कारण बालबालिकाको मृत्युदर साथै गम्भीर बिरामीको संख्या बढेकोमा यहाँका स्वास्थ्य अधिकारीहरुले चिन्ता व्यक्त गरेका छन् । यससँगै मलेसियामा फेरि कडा लकडाउन घोषणा गरिएको छ । संक्रमितको संख्या बढ्न थालेपछि प्रधानमन्त्री मुहिद्धीन यासिनले जुन १ देखि १४ सम्मका लागि दुई साताको पूर्ण रुपमा लकडाउन घोषणा गरेका छन् । साथै सरकारले नयाँ भेरियन्ट फैलन सक्ने भन्दै फेरि लकडाउन कडा पारेको हो । मलेसियामा यस वर्षको पहिलो ५ महिनाको अवधिमा कोभिड १९ का कारण ५ वर्ष मुनिका तीन जना बालबालिकाहरुको मृत्यु भयो । गत वर्ष पनि बालबालिकाको मृत्युको दर यस्तै थियो । ५ वर्ष मुनिका १९ जना बालबालिका सहित जम्मा २७ बालबालिकाहरु जनवरी र मे महिनाको बीचमा संक्रमित थिए । जुन गत वर्षको भन्दा ८ जनाले बढी हो । यहाँको स्वास्थ्य मन्त्रालयले बालबालिका लगायत कम इम्युनिटी भएकाहरुको हेरचाहको लागि सबै पक्षहरु, विशेषगरी अभिभावक र परिवारले महत्वपूर्ण भूमिका खेल्नुपर्ने जनाएको छ । तर कति जना बालबालिकाको कोरोना परीक्षण गरियो भन्ने बारे यकिन तथ्य मन्त्रालयले दिएको छैन । छिमेकी देश सिंगापुरले समेत गत महिनामा देखिएको नयाँ भेरियन्टले बालबालिकालाई बढी असर पार्ने भन्दै सचेत रहन आग्रह गरेको थियो । मलेसियन स्वास्थ्य मन्त्री अधम बाबाले सोमबार बताए अनुसार गत वर्षको जनवरीदेखि यस वर्षको मे ३० गतेसम्म जम्मा ८२ हजार ३४१ बालबालिका कोरोना संक्रमित भएका छन् । मलेसियामा हालसम्म कुल संक्रमितको संख्या ६ लाख नाघिसकेको छ । जुन संख्या यस क्षेत्रमै इन्डोनेसिया र फिलिपिन्स पछि तेस्रो ठूलो हो । साथै दैनिक रुपमा ९ हजार को हाराहारीमा संक्रमित छन् । र एकै दिनमा सबैभन्दा धेरै मृत्यु भएको गत बुधबार १२६ जना हो । स्वास्थ्य मन्त्रालयका निर्देशक नूर हिशम अब्दुल्लाहका अनुसार कोभिड विरुद्धको लडाइँमा सरकारले नागरिकहरुलाई खोपको मात्रा बढाउने लक्ष्य राखेको छ । प्रधानमन्त्री मुहिद्धीनले तिब्र रुपमा नागरिकहरुलाई खोप लगाइने बताएका छन् ।"
"दुई दम्पत्ति : एक जोडी प्रदेश र केन्द्रका मन्त्री, अर्को जोडी आलोपालो मन्त्री","काठमाडौं : राजनीतिमा गुट परिवर्तन गर्न सक्यो भने अवसर नै अवसर मिल्ने रहेछ। संसदीय राजनीतिमा मन्त्री बन्नका निम्ति कसैले जीवनभर संघर्ष गर्नुपर्छ। कसैलाई भने अवसरहरु बारबार आइरहन्छन्। कसैलाई अवसरले देख्दै देख्दैन भने कसैका वरिपरि अवसर घुमिरहन्छ। नेता रघुवीर महासेठ र जुलीकुमारी महतो दम्पत्तिले प्रधानमन्त्री केपी ओली नेतृत्वको सरकारमा आलोपालो मन्त्री बन्ने अवसर पाएका छन् भने शेरबहादुर तामाङ र उशाकला राई दम्पत्तिले केन्द्र र प्रदेश सरकारमा मन्त्री बन्ने अवसर पाएका छन्। रघुवीर र जोलीकुमारी आलोपालो प्रधानमन्त्री ओलीले २०७४ चैत २ गते मन्त्रिपरिषद् विस्तार गर्दा रघुवीर महासेठ भौतिक पूर्वाधार मन्त्री बने। २०७७ पुस १० गते मन्त्रिपरिषद् पुनर्गठन हुँदा २० महिना मन्त्री बनेका उनी ओली सरकारबाट बाहिरिए। २०७७ पुस ५ मा प्रधानमन्त्री ओलीले संसद विघटन गरेपछि माओवादी केन्द्र र माधवकुमार नेपाल समूहबाट सहभागी केही मन्त्रीले राजीनामा दिए। त्यसपछि पुन मन्त्रिपरिषद् पुनर्गठन भयो। सुरुमा नेकपा भंग नहुँदासम्म प्रचण्डनेपाल समूहमा रहेकी महासेठ पत्नी जुलीकुमारी महतो मन्त्री पाउने भएपछि ओली समूहमा पुगिन्। गुट परिवर्तन गरे लगत्तै उनले महिला बालबालिका मन्त्रीको जिम्मेवारी पाइन्। शुत्रबार जनता समाजवादी पार्टी जसपा सरकारमा सहभागी हुनेभएपछि ओलीले पुनः मन्त्रिपरिषद् पुनर्गठन गरे। यसअघि भौतिक पूर्वाधार मन्त्री रहेका महासेठलाई उपप्रधानमन्त्रीसहित परराष्ट्र मन्त्रालयको जिम्मेवारी दिँदा उनकी पत्नी जुली सरकारबाट बाहिरिइन्। शेरबहादुरका दम्पत्ति नै मन्त्री यसअघि सरकारमा कानुनमन्त्री रहेका शेरबहादुर तामाङले बंगलादेशमा पढ्ने छात्राका विषयमा बोल्दा पद गुमाएका नेता हुन्। छात्राको विषयमा सार्वजनिक कार्यक्रममा बोलेको विषयमाथि चर्को आलोचना भएपछि नैतिकताको आधारमा उनले राजीनामा दिएका थिए। मन्त्रिपरिषद् पुनर्गठन : राजेन्द्र महतो उपप्रधानमन्त्री, आठ बजे शपथ (अपडेट) पुस ५ मा प्रतिनिधिसभा विघटन भएपछि एमाले माधव नेपाल समूहमा रहेका तामाङ केही समयअघि पत्नी उशाकला राईसहित ओली समूहमा लागेका हुन्। सुरुमा प्रतिनिधिसभा विघटनको विरुद्धमा भएका सभा र जुलुसमा सहभागी भएको यो जोडी फागुन ८ गते ओली समूहमा फर्किएको थियो। त्यसपछि नेकपा एमाले पार्टी कार्यालय सचिवको जिम्मेवारी पाएका तामाङले महामारीको समयमा महत्वपूर्ण मानिएको स्वास्थ्य तथा जनसंख्या मन्त्रीको रुपमा शुक्रबार शपथ लिँदैछन्। तामाङ पत्नी उषाकला राई प्रदेश १ मा सामाजिक विकासमन्त्री छिन्। तामाङ सिन्धुपाल्चोक क्षेत्र नम्बर २ बाट निर्वाचित भएका हुन् भने उषाकला प्रदेश १ प्रदेशसभाकी समानुपातिक सांसद हुन्।"
उपत्यकामा कोरोना परीक्षण (तस्बिर),"काठमाडौं : कोरोना भाइरस (कोभिड१९) संक्रमितको सम्पर्कमा आएका र शंका लागेकामा उपत्यकामा एन्टिजेन परीक्षण सुरु गरिएको छ । काठमाडौं, ललितपुर र भक्तपुरमा एन्टिजेन परीक्षण सुरु गरिएको हो । उपत्यकाका नगरपालिकाले विभिन्न स्थानमा परीक्षण सुरु गरेका हुन् । शुक्रबार काठमाडौं बूढानीलकण्ठ वडा नम्बर १० मा भएको एन्टिजेन परीक्षणमा सहभागी । तस्बिर : दिपेन श्रेष्ठ"
दल दर्ताबारे कसैसँग छलफल भएको छैन : मन्त्री त्रिपाठी,"परासी : स्वास्थ्य तथा जनसंख्यामन्त्री हृदयेश त्रिपाठीले नयाँ दल दर्ताबारे कसैसँग पनि छलफल नभएको बताएका छन् । जनता सामाजवादी पार्टीका नेता महन्थ ठाकुर समूहसँग मिलेर नयाँ पार्टी दर्ता गर्न लागेको भन्नेबारेको चर्चा निराधार हल्ला मात्र भएको मन्त्री त्रिपाठीको भनाइ छ । शुक्रबार गृह जिल्ला पश्चिम नवलपरासी पुगेका मन्त्री त्रिपाठीले पत्रकारहरुसँग कुरा गर्दै भने,महन्थजीसँग मेरो भेटघाट भइरहन्छ । तर नयाँ दल दर्ताबारे कुनै छलफल र कुराकानी भएको छैन । यो कपोकल्पित र निराधार कुरा मात्र हो । स्वतन्त्र राजनीतिक समुहका संयोजक समेत रहेका त्रिपाठीले महन्थ ठाकुर समुहसँग आफ्नो समुह मिलेर नयाँ पार्टी खोल्ने होईन बरु उहाँहरु नै आफूले अंगिकार गरेको राजनीतिक लाइनमा आएको दाबी गरे । मलाई तत्कालीन एमालेसँग गठबन्धन गर्दा विभिन्न आरोप लगाउने उपेन्द्र र महन्थजीहरु पालैपालो आउन थाल्नु भएको छ । पहिला १९ महिना सरकारमा बसेर उपेन्द्रजीलाई बिदाइ गरे । अब १२ दिनमा महन्थजी पनि सरकारमा आउँदै हुनुहुन्छ । उहाँलाई स्वागत गर्छु । यसले मेरो नैतिक र राजनीति बिजयी भएको छ,' मन्त्री त्रिपाठीले भने । आफ्नो लाइनले राजनीतिक नेतृत्वको दुरदर्शितालाई पुष्टि गरिसकेकाले अब छिट्टै नयाँ दल दर्ता गर्ने मन्त्री त्रिपाठीको भनाइ छ ।हाम्रो नयाँ दल दर्ता भइसक्थ्यो संक्रमणले गर्दा ढिलो भएको हो । अवस्था सामान्य भएपछि दल दर्ता गर्छौ,' मन्त्री त्रिपाठीले भने । गृह जिल्ला पश्चिम नवलपरासी पुगेका मन्त्री त्रिपाठी । तस्बिर : अन्नपूर्ण"
कोरोनाले मृत्यु भएमा परिवारलाई एक लाख दिने ललितपुर महानगरको निर्णय,काठमाडौं : ललितपुर महानगरपालिकाले कोरोना भाइरस (कोभिड१९) संक्रमणले मृत्यु भएका व्यक्तिका परिवारलाई एक लाख रुपैयाँ सहयोग दिने भएको छ । शुक्रबार पत्रकार सम्मेलन गर्दै ललितपुर महानगरपालिकाका प्रमुख चिरीबाबु महर्जनले महानगरपालिकाले यस्तो निर्णय गरेको जानकारी दिएका हुन् । मेयर महर्जनले ललितपुर महानगरपालिकामा स्थायी बासिन्दाको कोरोना उपचारका क्रममा निधन भएमा मृतकको परिवारलाई एक लाख रुपैयाँ सहयोग गर्ने निर्णय गरेको जानकारी दिएका हुन् । सँगै महानगरले आईसीयू तथा भेन्टिलेटरमा उपचार गरेर निको भएकालाई जनही ५० हजार रुपैयाँ र अस्पताल भर्ना भएर कोरोना जितेकालाई जनही २५ हजार रुपैयाँ प्रदान गर्ने निर्णय गरेको हो । सहयोग लिनका निम्ति आवश्यक कागजपत्र भने आवश्यक पर्ने मेयर महर्जनको भनाइ छ । ललितपुर महानगरले हरेक वडामा पीसीआर र एन्टिजेन परीक्षणको व्यवस्था गरेको महर्जनले जानकारी दिएका छन् ।
चुरे दोहनको लाइसेन्स : 'माटो' माथि 'राजनीतिक गद्दारी',"गाउँघरमा बुढापाका भन्ने गर्छन्, 'जति गरिब भए पनि पराईलाई माटो नबेच्नू, नदिनू।' यसको निकै गहिरो र व्यापक अर्थ छ। यो कथन व्यक्तिको जीवनमा मात्र होइन, राष्ट्रको जीवनमा पनि उत्तिकै सान्दर्भिक र अर्थपूर्ण हुन्छ। बजेटमा सरकारले व्यापार घाटा कम गर्न ढुङ्गा, गिट्टी, बालुवा निकासी गर्ने नीतिगत व्यवस्था गरेर प्रकृति दोहनलाई खुल्ला गर्ने प्रयास गरेपछि यसविरुद्ध यतिबेला सिंगो मुलुक जागेको छ। राजनीतिक दल, विज्ञ तथा नागरिकस्तरबाट यसको चर्को विरोध तथा आलोचना भएको छ। 'मुलुकको माटो' बेचेर व्यापार घाटा कम गर्न तयार हुने यो सरकारको नियत र निष्ठाप्रति नागरिकस्तरबाट गम्भीर संशय र प्रश्नहरू पैदा भएका छन्। माटो पदार्थ मात्रै होइन, यो हाम्रो प्राण पनि हो। माटोसँग मुलुकको नाता अन्योन्याश्रित हुन्छ, त्यहाँ प्रत्येक नागरिकको पसिना र भावना मिसिएको हुन्छ। माटो हाम्रो स्वामित्व मात्र होइन, हाम्रो गौरव पनि हो। हाम्रो माटो अर्थात यहाँका ढुंगा, गिटी, बालुवाजस्ता प्राकृतिक पदार्थसँग हाम्रो जीवन अनि प्राण पनि जोडिएको छ। यति संवेदनशील विषयलाई व्यापार घाटासँग जोडेर बजेटमा जुन नीतिगत प्रावधान घुसाइएको छ, त्यो निकै डरलाग्दो छ। व्यापार घाटा कम गर्ने अरु थुप्रै उपाय र रणनीति हुनसक्छन् । व्यापार घाटा कम गर्ने संभावनाबारे के सरकारले विज्ञहरूसँग गम्भीर परामर्श गरेको छ ? के यसबारेमा कुनै सघन गृहकार्य र अध्ययन भएको छ ? कुनै अध्ययनबिना नै हचुवाका भरमा कतैबाट निर्देशित भएर सरकारले यो प्रावधान बजेटमा घुसाएको देखिन्छ। चुरे दोहनको खुलेयाम लाइसेन्स नीतिगत भ्रष्टाचारको सामान्य मुद्दा मात्र होइन, यो माटोमाथिको बेइमानी अनि राष्ट्रप्रतिको गद्दारी हो। यसको परिणाम र पीडा पछिपछिसम्म पनि हाम्रा सन्ततीले सकसका साथ सामना गर्नुपर्नेछ। पुस्तापुस्ताले यसका निर्णयकर्ता र हामी रमितेलाई पनि धिकार्नेछ। विज्ञहरूले भनिसकेका छन्, 'यस्तो प्रावधानले व्यापार घाटा कम हुँदैन। चुरे दोहनको यो बाहना मात्र हो।' पूर्वाधार विज्ञ डा सूर्यराज आचार्य भन्छन्, 'प्रकृतिक स्रोत दोहन गरेर वा ढुङ्गागिटीबालुवा बेचेर देश धनी बन्दैन। बजेटको यो नीति गलत छ। सच्याईयोस्।' चुरै क्षेत्रमा फैलिएको क्रसर माफियाको राजसामु राज्य पनि निरीह जस्तै छ। चुरे दोहनको दादागिरी रोक्नुको सट्टा राज्यले रमिता हेरिरहेको छ। किनभने यो धन्दामा राजनीतिक तथा प्रशासनिक संरक्षण छ। जेठ १५ गते अध्यादेशमार्फत अर्थमन्त्री विष्णु पौडेलले पेस गरेको बजेट वक्तव्यको वाणिज्य शीर्षकमा १९९ नम्बरको बुँदामा 'वातावरणीय प्रभाव मूल्याङ्कनको आधारमा खानीजन्य ढुङ्गा, गिट्टी, बालुवा निकासी गरी व्यापार घाटा न्यूनीकरण गरिनेछ' उल्लेख छ। सबैतिरबाट चर्को विरोध भएपछि जेठ १९ गते अर्थमन्त्रालयले एउटा विज्ञप्ती निकालेर ढाकछोप गर्ने प्रयास गरेको छ। मन्त्रालयका प्रवक्ता महेक आचार्यले निकालेको वक्तव्यमा चुरे क्षेत्रको दोहन हुन नदिन र वातावरण संरक्षणमा नकारात्मक प्रभाव पार्न नदिन सरकार प्रतिवद्ध र सचेत रहेको बताइएको छ। तर चुरे बचाउका लागि उठेको तरंग अब सजिलै शान्त हुनेवाला छैन। वातावरणीय मूल्यांकनका आधारमा निकासी गरिने भनिए पनि त्यो कार्यान्वयनमा हुनेमा सरोकारवाला विज्ञहरूले चिन्ता व्यक्त गरेका छन्। व्यापार घाटा न्यूनीकरणको आवरण ओढाएर घुसाइएको यो प्रावधान पछाडिको स्पस्ट नियत भनेको चुरे तराई मधेस क्षेत्रका ढुंगा बालुवा गिटी भारत निकासी गर्न बाटो खोल्नु हो। यो खुलाउनका लागि भारतीय पक्षबाट विगतमा पनि पटकपटक भएको आग्रह तथा दबाब भएको हो। अहिलेसम्म यो रोकिँदै आएको थियो। तर यसपटक सरकारले छिमेकीलाई खुसी पार्ने नाममा यस्तो प्रावधान बजेटमा घुसाएर प्रकृति दोहनलाई संस्थागत गर्ने प्रयास गरेको छ। छिमेकीलाई सघाउने वा खुसी पार्ने भन्दैमा माटो नै बेच्न तयार हुनु मातृभूमिप्रतिको अक्षम्य हर्कत हो। यसले सत्ताको सुरक्षाका लागि क्षणिक रुपमा केही पात्रहरूलाई न्यानो वा निको होला तर दीर्घकालीन रुपमा मुलुकको सुरक्षा र जनताको स्वास्थ्य लागि यो निकै घातक कदम हो। पूर्वदेखि पश्चिमसम्मै फैलिएको चुरे क्षेत्र वातावरणीय हिसाबले निकै संवेदनशील जोन मानिन्छ।चुरे क्षेत्रले कुल भूभागको करिब १३ प्रतिशत ओगटेको छ। इलामदेखि कन्चनपुरबीचका ३६ वटा जिल्लामा फैलिएको चुरेलाई सिंगो मधेसको भूमिगत जलभण्डारको स्रोत मानिन्छ। जैविक विविधताको खानी पनि यहीं छ।चुरे क्षेत्र भएर वहने डेढसय भन्दा नदी प्रणालीहरू छन्। चुरेले नै तराईको उर्बरता जोगाएको हो। चुरे तराई मधेस क्षेत्रमा ढुंगा बालुवा जस्ता प्राकृतिक श्रोतको दोहनसँग यहाँको वातावरणमा गम्भीर नकारात्मक असर देखिन थालेको चिन्ता विज्ञ तथा नागरिकस्तरबाट व्यक्त हुँदै आएको छ। सरकारले ती पदार्थको उत्खनन् रोक्ने प्रयास गरे पनि राजनीतिक संरक्षण प्राप्त ठेकदार र माफियाका कारण त्यो संभव हुन सकेको छैन। २०७१ साउनदेखि चुरे क्षेत्रमा ढुङ्गा, गिट्टी निकासी सरकारले रोक लगाएको थियो। तर लुकीछिपी यो धन्दा हुँदै आएको छ। लुकीछिपी हुँदै आएको यो धन्दा अब खुलेयाम हुने भएको छ। प्रकृति दोहन खुल्ला गर्ने सरकारको नीतिले चुरेको वातावरणीय सन्तुलन विथोलिएर गम्भीर संकट आउने चिन्ता विज्ञहरूले व्यक्त गरेका छन्। तराई जलभण्डार मासिएर यहाँको अनुपम जैबिक विविधता समेत नासिने खतरा छ। करिब आठ वर्षदेखि रोकिएको प्रकृतिको अवैध उत्खनन् र निकासीलाई अहिले खुला गर्नुपर्ने वाध्यता किन आइलाग्यो सरकारलाई ? यसको जबाफ सरकारसँग छैन। स्थानीयलाई आफ्नो घर तथा अन्य आवश्यक संरचना बनाउन तथा मुलुकभित्रको पूर्वाधार तथा अन्य निर्माणका लागि आवश्यक पर्ने बालुवा गिटी, ढुंगाको आपूर्तिमा यो नीति नआउँदा पनि कुनै समस्या थिएन। स्थानीय निकाय र प्रशासनसँगको समन्वय तथा सहजीकरणमा यो काम भइरहेको थियो। बरु यसलाई पनि नियमन र अगुमन गर्नेपर्ने आवश्यकता थियो। विकास निर्माणको बाहनामा भइरहेको प्रकृतिको दुरुपयोग र अवैध उत्खनन्लाई रोक्नुको सट्टा उल्टै खुलेयाम प्रकृति दोहनलाई प्रोत्साहन गर्ने यो नीतिको नियतमा खोट देखिन्छ। विभिन्न बाहनामा हुने प्राकृतिक दोहन पछिल्लो समय निकै चिन्ता विषय भएको छ। प्रकृति दोहनले हाम्रा खोलनाला भासिँदै अनि सुक्दै गएका छन्। मनपरी रुपमा बालुवा, गिटी ढुंगा निकाल्दा नदी खोलाको नापनक्सा नै बिग्रिएको छ। उत्खननकै चक्करमा चुरे क्षेत्रको बनजंगल अनि डाँडाकाँडा नांगिएका छन्, मासिएका छन्। चुरै क्षेत्रमा फैलिएको क्रसर माफियाको राजसामु राज्य पनि निरीह जस्तै छ। चुरे दोहनको दादागिरी रोक्नुको सट्टा राज्यले रमिता हेरिरहेको छ। किनभने यो धन्दामा राजनीतिक तथा प्रशासनिक संरक्षण छ। राजनीतिक दलका नेता कार्यकर्तादेखि व्यापारी तथा प्रहरी प्रशासन पनि यो धन्दा अप्रत्यक्ष रुपमा संलग्न छन्। उनीहरूका लागि कमाउने मलिलो मुहान भएको छ। यो गलत नीतिले प्रकृति दोहनका माफियाहरूको मनोबल झन् उच्च बनाएको छ। प्रकृति दोहनको मुद्दा पटकपटक संसदीय समितिमा उठ्ने गरेको हो। संसदीय समितिहरूले यस विषयमा सरकारको ध्यानाकर्षण गर्दै प्रकृति दोहन रोक्न प्रभावकारी कदम चाल्न निर्देशन दिदै पनि आएका छन्। तर राज्यका सरोकारवाल निकायले त्यसलाई गम्भीरका साथ लिएको देखिदैन। सरकारको नीतिको विपक्षीले मात्र होइन, सत्तारुढ दलभित्रैबाट कडा आलोचना भएको छ।चुरे संरक्षणमा विशेष पहल गरेका प्रथम राष्ट्रपति डा रामवरण यादव चुरे दोहन नरोकिए मधेस उजाड हुने बताउँदै आएका छन्। कांग्रेसले यसलाई जघन्य नीतिगत भ्रष्टाचारको रुपमा लिँदै भनेको छ, 'चुरे दोहन गरेर व्यापार घाटा कम गर्छु भन्नु खरानीको व्यापार गर्न घर जलाए जस्तै हो।' पूर्वप्रधानमन्त्री माधव नेपालले यसलाई रुपमा तराई मधेश क्षेत्रलाई मरुभूमि बनाउने राष्ट्रघाती योजनाको संज्ञा दिएका छन्। जनता समाजवादी पार्टी (जसपा) अध्यक्ष उपेन्द्र यादवले व्यापार घाटाको नाममा ढुंगा गिटी, बालुवा निकासी गर्ने बजेटको घोषणा राष्ट्रघाती भएको बताएका छन्। बुच्चे नक्सालाई चुच्चे बनाएर क्रान्ति गरेको भन्दै उत्सब मनाउने 'राष्ट्रवादी' यो सरकारको असली मुहार र मन यतिबेला नांगिएको छ। 'मुलुकको माटो' बेचेर छिमेकीसँगको मित्रता केही क्षण केही पात्रहरूका लागि मलिलो हुनसक्ला तर यो मातृभूमिप्रतिको गद्दारी हुनेछ। कृपया यो हर्कत बन्द गरौं। नत्र माटोको श्राप लाग्नेछ अनि मातृभूमिले कहिल्यै माफ गर्ने छैन।"
सुदूरपश्चिम संसदीय दलका नेता शाहलाई ओलीले सोधे ४८ घण्टे स्पष्टीकरण,धनगढी : पार्टी निर्णय विपरीत सुदूरपश्चिम प्रदेशमा नेकपा (माओवादी केन्द्र) नेतृत्वको सरकारलाई समर्थन जारी राखेको भन्दै सुदूरपश्चिम प्रदेश संसदीय दलका नेता प्रकाशबहादुर शाहलाई एमाले अध्यक्ष केपी शर्मा ओलीले स्पष्टीकरण सोधेका छन्। अध्यक्ष ओलीले शाहलाई ४८ घण्टे स्पष्टीकरण सोधेको एमालेका प्रदेश अध्यक्ष कर्ण थापाले जानकारी दिए। पार्टी स्थायी कमिटी बैठकले सुदूरपश्चिम सरकारमाथिको समर्थन फिर्ता लिने निर्णय गर्दासमेत प्रदेश संसदीय दलले पार्टीको निर्देशन विपरीत निर्णय गरी अघि बढेको जनाइ कारवाही प्रक्रिया थालेको बताइएको छ । एमाले केन्द्रीय सदस्य शाहलाई अध्यक्ष ओलीले एमाले सुदूरपश्चिम प्रदेश संसदीय दलको विधानसमेतका आधारमा पार्टीको साधारण सदस्यसमेत नरहने गरी किन निष्काशन नगर्ने भनी चित्तबुझ्दो जवाफ माग गरेका छन्। प्रधानमन्त्री ओलीले पार्टी स्थायी कमिटीले समर्थन फिर्ता लिइसकेको विपक्षी दलको प्रदेश सरकारको मन्त्री पदमा किन रहेको भनी सोधेका छन्। त्यस्तै शाहलाई गुटका भेलामा सहभागी हुने र अरूलाई समेत सहभागी हुन उत्प्रेरित गर्ने गरेको आरोप पनि लगाइएको छ ।
"मन्त्रिपरिषद् पुनर्गठन : राजेन्द्र महतो उपप्रधानमन्त्री, आठ बजे शपथ (अपडेट)","काठमाडौं : जनता समाजवादी पार्टी (जसपा)को महन्थ ठाकुर पक्ष सरकारमा सहभागी हुने भएको छ । बालुवाटार स्रोतका अनुसार शुक्रबार साँझ शपथ गराउने गरी जसपा नेतालाई प्रधानमन्त्री केपी ओलीले सरकारमा सहभागी गराउन लागेका हुन् । जसपाले राजेन्द्र महतोको नेतृत्वमा नेताहरुलाई सरकारमा पठाउन लागेको हो । महतोलाई उपप्रधानमन्त्रीसहितको कुनै एक मन्त्रालय दिने तयारी ओलीले गरेका छन् । आठ बजे शपथ गर्नेगरी तयारी भइरहेको छ । जसपाको तर्फबाट शरदसिंह भण्डारी, लक्ष्मणलाल कर्ण, अनिल झा, विमल श्रीवास्तव, उमाशंकर अरगरिया, एकबाल मिया, रेणुका गुरुङ, चन्दा चौधरी मन्त्री बन्दैछन् । जसपा नेता केशव झाका अनुसार राजेन्द्र महतो उपप्रधान मन्त्री तथा शहरी विकास, शरतसिहं भण्डारी ऊर्जा, अनिल झा खानेपानी, बिमल श्रीवास्तव श्रम, उमाशंकर अरगरिया युवा, लक्ष्मणलाल कर्ण भूमी व्यवस्था, चन्दा चौधरी  महिला, एकबाल मियाँ वन, चन्द्रकान्त चौधरी  ऊर्जा राज्य मन्त्री, रेणुका गुरुङले महिला राज्य मन्त्रीको रुपमा शपथ लिँदैछन् ।"
बीपीमा उपचार सेवा सुधारको माग,"धरान : बीपी कोइराला स्वास्थ्य विज्ञान प्रतिष्ठान धरानले कोरोना संक्रमितको उपचार प्रभावकारी नगरेको भन्दै धरानका सबै दलका नेता प्रतिष्ठान व्यवस्थापनविरुद्ध एकजुट भएका छन्। पटकपटक प्रतिष्ठानको उपचार सेवा प्रभावकारी बनाउन व्यवस्थापन पक्षसँग आग्रह गर्दासमेत अटेर गरेको भन्दै स्थानीय राजनीतिक दलले प्रतिष्ठानका पदाधिकारीको कार्यशैलीको विरोध गर्दै संगठित भएर आन्दोलन गर्ने चेतावनी दिएका छन्। बीपी प्रतिष्ठानले कोरोना संक्रमित बिरामीको उपचारमा चरम लापरवाही गरेको, अन्य रोगका बिरामीको उपचारमा वेवास्था गरेको, आर्थिक अनियमितता गरेको, आइसीयू र भेन्टिलेटर सेवा विस्तार नगरेको, मिर्गौला रोगका बिरामीको उपचारलाई सहज नबनाएको, अक्सिजन प्लान्ट संचालन नगरेको र सामान्य बिरामीलाई भर्ना नगरी रिफर गर्ने गरेको भन्दै धरानका राजनीतिक दल व्यवस्थापनविरुद्ध खनिएका छन्। धरानका सबै दलले प्रतिष्ठानको कार्यकारी सदस्यसमेत रहेका धरान उपमहानगरपालिकाका मेयर तिलक राईलाई ज्ञापनपत्र बुझाउदै प्रतिष्ठानको सेवा सुधार गर्न माग गरेका छन्। शुक्रबार मेयर राईकै अध्यक्षतामा सर्वदलीय बैठक बसेर शनिवारदेखि प्रतिष्ठान सुधार गर्न अभियान थाल्ने र तत्काल सुधार नगरिए प्रतिष्ठानका पदाधिकारीलाई कडा कारवाहीका लागि आन्दोलन गर्ने तयारी गरेका छन्। प्रतिष्ठानका उपकुलति डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरी शंकर साहको चरम लापरवाहीका कारण धरानवासीले उपचार नपाई अकालमा ज्यान गुमाउनु परेको भन्दै धरानका राजनीतिक दल आन्दोलित हुनु परेको कांग्रेस धरानका सचिव श्याम पोखरेलले बताए। उनले प्रतिष्ठानले तत्काल स्वास्थ्य सेवा सुधार नगरे प्रतिष्ठानका पदाधिकारीलाई कडा कार्वाही गर्ने चेतावनी दिएका छन्। प्रतिष्ठानका पदाधिकारी प्रतिष्ठानको हितमा भन्दा पनि कमिसनको खेलमा लागेर प्रतिष्ठानलाई धरासायी बनाउनतर्फ उन्मुख भएको भन्दै राजनीतिक दलले बीपी प्रतिष्ठान बचाउन आवश्यक ठानी व्यवस्थापन पक्षको खवरदारी गरिएको माओवादी केन्द्र धरानका इन्चार्ज अइन्द्रविक्रम बेघाले बताए। उनले प्रतिष्ठानमा भर्ना हुन आउने बिरामीलाई प्रर्याप्त बेड र चिकित्सक हँुदाहुँदै पनि प्रतिष्ठानका चिकित्सकले कमिसनको प्रलोभनमा बिरामीलाई रेफर गरेको आरोप छ। धरानमा देशकै ठूलो अस्पताल भए पनि धरानवासीले सहज रुपमा उपचार नपाएको एमाले धरानका अध्यक्ष नारायण सुवेदीले बताए। प्रतिष्ठानमा बिरामीले महिना दिनसम्म पर्खदासमेत सिटी स्क्यान, एमआरआई, र भिडियो एक्सरे सेवा पाउन सकेका छैनन्। यसले गर्दा बिरामीको उपचारमा चरम लापरवाही भएकाले प्रतिष्ठान बचाउन सशक्त आन्दोलन गर्ने तयारी गरिएको जनता समाजवादी पार्टीका अध्यक्ष ताजुव लिम्बुले बताए। प्रतिष्ठानका सहायक प्रवक्ता डा चूडामणि पोखरेलले प्रतिष्ठान सुधारको काम भइरहेको बताएका छन्। सेवाग्राहीका असन्तुष्टिलाई ध्यानमा राख्दै सुधारको काम भइराखेको उनको भनाइ छ।"
स्याङजामा पनि फल्यो स्याउ,"स्याङजा : प्रायः हिमाली क्षेत्रमा फल्ने स्याउ स्याङजामा पनि फलेको छ। स्याङजाको गल्याङ् नगरपालिका ९ अमिलाथुममा गत वर्षदेखि स्याउ फलेको हो। हिमाली जिल्लामा फल्ने स्याउ पहाडी जिल्ला स्याङजामा पनि फलेको हो। करिब ५ वर्षअघि रोपेको चकलेटी स्याउले गत वर्षदेखि फल दिन थालेको नारायण अर्यालले जानकारी दिए। उनले भने, गएको वर्ष एक सयभन्दा बढी दाना फले। बढी सेतो रंगका र केही राताराता थिए। खाँदा पनि स्वादिला थिए। अर्यालका भाइ मुक्तिले दिदीको घरबाट एउटा स्याउको बिरुवा ल्याएर रोपेका थिए। आँगनको डिलमै रोपेको स्याउ सप्रेर अहिले ठूलो बुटो बनेको छ। बलाममा रहेका भिनाजु हरिप्रसाद पाण्डेले सालालाई स्याउका बिरुवा दिएका थिए। सुन्तला फल्ने स्याङजामा स्याउ पनि फल्न थालेपछि यहाँका किसानले चासो बढाएका छन्। वडा अध्यक्ष हरि खनाल पनि गतबर्ष नै स्याउको बोट हेर्न उही पुगें। अमिलाथुममा सुन्तला पनि फल्छन्। अन्यत्र भन्दा यहाँ कम उत्पादन हुन्छ सुन्तला। दक्षिणतर्फ फर्केको भूभाग, कालीगण्डकीको होचो भूभाग रहेकाले यहाँ आँप, लिचि, केरा, मेवा खेती भने राम्रो हुन्छ। स्याउ लगाउन सके फल राम्रो दिदो रहेछ अर्यालले भने, जनशक्तिका अभावभा जग्गा जमिन धेरै बाझिएका छन्। स्याउ लगाएर आर्थिकोपार्जन गर्न सकिन्छ। रोपेको तेस्रो बर्षदेखि फल दिदो रहेछ। सुन्तला फल्ने जिल्लामा स्याउ पनि फल्न थालेपछि स्थानीयबासी अचम्मित भएका छन्। कतिले नासपतिको अर्को प्रजाती समेत भनेका छन् । फल लागेका बेला पुग्नेले फल चाखेपछि स्याउ रैछ भन्ने गरेको अर्याल परिवारको भनाइ छ।"
सिजनमा मलका गोदाम रित्तै,"दाङ : दाङमा रासायनिक मलका गोदाम भने रित्ता छन । विगत एक वर्षदेखि गोदाम भरिना पाएको छैन । सहज रुपमा आपूर्ति हुनुपर्ने रसायनिक मल माग अनुसार आपूर्ति हुन नसकेपछि मल राखेका कृषि सामग्रीका गोदाम रित्तै रहेका छन्। हजारौं मेट्रिक टन गोदाम गर्न सकिने क्षमता भएका गोदाम घरहरु अहिले मलविना रित्ता छन् । गोदाम रित्ता हुँदा खेतीको समयमा किसानले मल पाउन सकेका छैनन । अहिले दाङमा रासायनिक मलको अभाव देखिएको छ । सरकारले आवश्यक मात्रामा रासायनिक मल उपलव्ध गराउन नसक्दा अनुदानमा विक्री गरिने युरिया र डिएपी मलको अभाव भएको निकायले जनाएका छन् । खेतीपातीको समय सुरु हुँदा पनि सरकारले पर्याप्त मात्रामा अनुदानको मल उपलव्ध नगराउँदा विगतका वर्षजस्तै यसवर्ष पनि दाङमा रासायनिक मलको अभाव देखिएको हो । यो अभाव लामो समयसम्म रहेमा यस वर्ष किसानले खेतमा चाहिने आवश्यक रासायनिक मल पाउने सम्भावना कम देखिनेछ । तर कृषि सामग्री केन्द्रका अधिकारीहरुले भने माग अनुसारको आपूर्तिका लागि पहल भइरहेको र छिट्टै सहज हुने दावी गरेका छन् । मल सहकारीको माध्यमबाट किसानलाई दिने व्यवस्था गरिँदै आएको छ । सरकारले किसानको मागको आधारमा मल उपलव्ध गराउन नसक्दा मलको अभाव बर्सेनि अभाव हुने गरेको कृषि सामग्री केन्द्र तुलसीपुरका प्रमुख तिर्थराज न्यौपानेले बताए । कृषि केन्द्रले बजार मुल्य भन्दा ७० प्रतिशत सस्तोमा मल विक्रि गर्ने भएकाले मलको माग अत्याधिक हुने गरेको उनले बताए । 'किसानको माग धेरै छ तर मल आपूर्ति कम हुन्छ, उनले भने,' माग र आपूर्तिबीचको खाडल नपुरिदासम्म यो समस्या यस्तै हो ।' थोरै मल आवश्यक हुँदा पनि कृषक कृषि केन्द्रमा आउने गरेको उनी बताउँछन् । यस वर्ष सहज गराउने गरि प्रदेश कार्यालयमा माग गरिरहेको र ढुवानीको सहज अवस्था भएका मल आपुर्ति सहज हुने बताए । अहिले कृषि केन्द्रमा मल पूर्णरुपमा सकिएको छ । यस वर्षको धान खेतीका लागि कृषि सामग्री केन्द्र तुलसीपुरले २ हजार ३६ दशमलव ८० मेट्रिक टन मेट्रिक्टन युरिया विक्रि गरिसकेको छ । यस्तै २ हजार ४६ मेट्रिक्टन डिएपि विक्रि गरिसकेको छ । तर दाङमा ४० हजार मेट्रिक टन वर्सेनी आबश्यक हुन्छ । घोराहीले १५ सय १४ मेट्रिक टन युरिया र १४ सय २ मेट्रिक टन डिएपी मात्रै विक्रिय गरेको छ । त्यसै गरे र लमहीले एक हजार २३ मेट्रिक टन, युरियन र ११ सय २९ डिएपी विक्रि गरेको छ । तुलसीपुर शाखाले छिमेकी जिल्ला सल्यान र घोराही शाखाले रुकुम जिल्लाको आफुर्ती पनि गर्ने गरेको छ । लमही क्षेत्रमा अहिलेको मल पर्याप्त भए पनि अन्य क्षेत्रमा भने अभाव नै छ । जिल्लामा रहेका तिन कृषि सामाग्री शाखा कार्यालयबाट युरिया, डिएपी र पोटास गरेर ९ हजार ५ सय ४१ दशमलन ५०० मेट्रिक टन मल यस वर्ष जिल्लामा विक्रि भएको छ ।"
नागरिकता अध्यादेशविरुद्ध मुद्दा हेर्दाहेर्दैमा,"काठमाडौं : नागरिकतासम्बन्धी अध्यादेशविरुद्ध परेका रिटमाथिको शुक्रबारको सुनुवाइ सकिएको छ। बहस नसकेपछि मुद्दा हेर्दाहेर्दैमा राखिएको छ। प्रधानन्यायाधीश चोलेन्द्र शमशेर राणाको नेतृत्वमा वरिष्ठताका आधारमा गठन गरिएको संवैधानिक इजलासमा आजदेखि सुनुवाइ सुरु भएको हो। राणाले आजै आफूसहित प्रधानन्यायाधीशहरु दीपक कुमार कार्की, मिरा खड्का, हरिकृष्ण कार्की र ईश्वरप्रसाद खतिवडासहितको संवैधानिक इजलास गठन गरेका हुन्। सरकारको सिफारिसमा राष्ट्रपति विध्यादेवी भण्डारीले ९ जेठमा नागरिकतासम्बन्धी अध्यादेश जारी गरेकी थिइन्। लगत्तै तत्काल अध्यादेश कार्यान्वयन नगर्न माग गर्दै वरिष्ठ अधिवक्ता वोर्णबहादुर कार्कीसहित अधिवक्ता विष्णुकुमारी गिरी,रामबहादुर शाहीलगायतले सर्वोच्चमा रिट दिएका थिए। नयाँ जारी गरेको नागरिकता अध्यादेशमा जन्मसिद्ध नागरिकका सन्तानले वंशजको आधारमा नागरिकता प्राप्त गर्न सक्ने र नेपाली नागरिक आमाबाट नेपालमा जन्म भइ नेपालमा बसोबास गरेको र बाबुको पहिचान हुन नसकेका व्यक्तिलाई वंशजका आधारमा नागरिकता दिने व्यवस्था गरेको छ। यसअघि प्रतिनिधिसभा विघटनविरूद्धको रिटमाथि सुनुवाई गर्न गठित संवैधानिक इजलासमाथि विवाद उठेको थियो। त्यसपछि प्रधानन्यायाधीश राणाले वरिष्ठताका आधारमा संवैधानिक इजलास गठन गर्ने वचन दिएका थिए। संसद् विघटनविरुद्धका रिटमाथि यही जेठ २३ गते सुनुवाइ हुने भएको छ ।"
"८ हजार ६६३ जना कोरोनामुक्त हुँदा ६६ सय ५३ संक्रमित थपिए , १०१ को मृत्यु",काठमाडौं : पछिल्लो केही दिनयता कोरोना भाइरस (कोभिड १९) बाट संक्रमित हुनेभन्दा निको हुनेको संख्यामा वृद्धि भएको छ। स्वास्थ्य तथा जनसंख्या मन्त्रालयले पनि नेपालमा पछिल्लो समय कोरोना संक्रमणदर घट्दै गएको बताएको छ। बिहीबार ८ हजार ६६३ जना कोरोना संक्रमणबाट मुक्त भएका छन्। यो सहित निको हुनेको संख्या ४ लाख ७६ हजार १३० पुगेको छ। निको हुने यो ८१९ प्रतिशत हो। यस्तै पछिल्लो २४ घन्टामा ६६ सय ५३ जनामा संक्रमण देखिएको मन्त्रालयले जनाएको छ भने १०१ जनाले कोरोनाबाट ज्यान गुमाएका छन्। यो सहित कोरोनाबाट ज्यान गुमाउने संख्या ७ हजार ७३१ पुगेको छ। मन्त्रालयका अनुसार हाल ९७ हजार ६९९ कोरोनाका सक्रिय संक्रमित छन् भने ७५५ जना क्वारेन्टाइमा रहेका छन्।
सांसद खारेजी बदरको माग गर्दै कृष्ण थापाबाट सर्वोच्चमा रिट,"पोखरा : सांसदबाट बर्खास्त गर्ने पार्टीको निर्णय खारेजीको माग गर्दै जनमोर्चाका गण्डकी प्रदेश सांसद कृष्ण थापाले सर्वोच्च अदालतमा रिट निवेदन दायर गरेका छन्। जनमोर्चाले बिहीबारमात्रै कृष्ण थापालाई सांसदबाट हटाउन प्रदेश सभामा पत्र दिएको थियो। सभामुख नेत्रनाथ अधिकारीले उनलाई सांसदबाट हटाइएको पार्टीको पत्र पढेर सुनाएका थिए। राष्ट्रिय जनमोर्चा, केन्द्रीय कार्यालय र केन्द्रीय सचिवालय, राष्ट्रिय जनमोर्चा प्रदेश संसदीय दलको कार्यालय, प्रदेश सभा सचिवालय, गण्डकी प्रदेश सभाका सभामुख र निर्वाचन आयोगलाई थापाले विपक्षी बनाएर रिट दायर गरेका हुन्। रिट दर्ताका लागि थापाले गणेश घिमिरेलाई वारेसनामा दिएका थिए। प्रदेश सभा सदस्यको हैसियतमा निरन्तर काम काम कारबाही गर्न दिनु भनी प्रत्यर्थीहरुको नाउँमा प्रतिशेधयुक्त परमादेश लगायतको अन्य जो चाहिन उपयुक्त आज्ञा आदेश वा पुर्जी जारी गरी पूर्ण न्याय दिलाई पाऊँ, थापाले रिटमा माग गरेका छन्। सांसद थापाले एमाले संसदीय दलका नेता पृथ्वीसुब्बा गुरुङविरुद्धको अविश्वास प्रस्तावको पक्षमा समर्थन जनाउन मानेका थिएनन्। उनले कांग्रेस संसदीय दलका नेता कृष्णचन्द्र नेपाली पोखरेललाई मुख्यमन्त्री बनाउन दाबीपत्रमा हस्ताक्षर गर्नसमेत नमानेपछि जनमोर्चाको बिहीबारको केन्द्रीय कमिटी बैठकले कारबाहीको निर्णय गरेको थियो। पार्टीले कारबाही गरेको पत्र जनमोर्चा महासचिव मनोज भट्ट र सांसद पियारी थापाले प्रदेश सभा सचिवालयमा दर्ता गरेका थिए। २५ चैतमा माओवादीले सरकार छाडेपछि मुख्यमन्त्री पृथ्वीसुब्बा गुरुङ विरुद्ध २ वैशाखमा कांग्रेस, माओवादी र जसपाका सांसदको हस्ताक्षरसहित अविश्वास प्रस्ताव दर्ता भएको थियो। त्यसमा जनमोर्चा संसदीय दलका नेता कृष्ण थापाले हस्ताक्षर गर्न मानेका थिएनन्। पार्टी केन्द्रले भने उनीसहित सबै ३ सांसदलाई अविश्वास प्रस्तावको समर्थन गर्न निर्देशन गरेको थियो। उनलाई जनमोर्चाले ८ जेठमा पार्टी केन्द्रीय सदस्यबाट हटाउँदै र १ वर्षका लागि साधारण सदस्यबाट निलम्बन गरेको थियो। त्यसअघि उसले थापासँग प्रष्टीकरण मागेको थियो। तर थापाले आफूलाई सोधिएको स्पष्टीकरण गैरकानुनी भएको रिट निवेदनमा उल्लेख गरेका छन्। दलको ह्वीप उलंघन गरेको आधारमा पदबाट निश्कासन गर्ने विषयमा स्पष्टीकरण सोध्ने अधिकार राजनीतिक दल सम्बन्धी ऐन, २०७३ को दफा ३२ (३) ले सम्बन्धित दलको केन्द्रीय समितिलाई मात्र प्रदान गरेको छ। यो अधिकार प्रत्यायोजन हुने कानुनी व्यवस्था पनि छैन, थापाको रिटमा भनिएको छ, मलाई स्पष्टीकरण सोधिएको पत्रमा प्रत्यर्थी राष्ट्रिय जनमोर्चाको केन्द्रीय सचिवालयको निर्णय अनुसार भनी महासचिवले पत्र पठाउनु भएको छ। तसर्थ मलाई सोधिएको स्पष्टिकरण नै गैह्रकानुनी रहेको अवस्थामा अधिकार नभएको निकायबाट सोधिएको स्पपिष्टकरणको आधारमा भएको निर्णय स्वतः गैरकानुनी, अमान्य एवम् शून्य हुन्छ।"
जनता आवासको रकम भुक्तानी नपाउँदा ऋणको भारी,"जाजरकोट : सरकारले गरिबलाई जनता आवास कार्यक्रममार्फत घर बनाउन लगाएर पैसा नदिएपछि उनीहरु थप ऋणको भारी बोक्न बाध्य छन् । घर बनाएको एक वर्ष बितिसक्दा पनि रकम भुक्तानी नदिएपछि जनता आवास कार्यक्रममा छनोटमा परेका विपन्न परिवार समस्यामा परेका हुन् । साहु ऋण गरेर जेनतेन घर बनायौँ तर सरकारले दिने भनेको रकम दिएन । ऋणको ब्याज बढेको बढ्यौँ छ, भेरी नगरपालिका १३ कुदुकी विमला विकले भनिन्, साहु काढेर घर बनाएँ तर रकम भुक्तानीका लागि कार्यालय धाउँदा धाउँदा वर्ष दिन बित्यो अझै पाइएको छैन । साहुले पैसा मागेको माग्यै छन् । आफूसँग पैसा छैन कसरी तिरुँ ? उनले पहिलो र दोस्रो किस्ता गरेर एक लाख ८४ हजार आठ सय रुपैयाँ भुक्तानी पाएकी छन् । उनले तेस्रो र अन्तिम किस्ता बापत पाउनु पर्ने एक लाख ५१ हजार दुई सय रुपैयाँ पाउन सकेकी छैनन् । भेरी नगरपालिका ४ बोहराकी सरस्वती मल्लले पनि जनता आवास कार्यक्रमले दिने भनेको तेस्रो र अन्तिम किस्ताको रकम नपाएको गुनासो गरिन् । घर थिएन । सरकारले घर बनाइदिने भयो भनेर हामी निकै खुसी भएका थियौँ तर सबै रकम भुक्तानी नदिँदा आफूहरु समस्यामा परेको गुनासो गर्दै भनिन्, कार्यालयले देला र तिरौला भनेर छिमेकीसँग ब्याज तिर्ने गरेर लिएको ऋण अहिलेसम्म तिर्न सकिएको छैन । ब्याज बढेको बढ्यै छ । अहिलेसम्म रकम भुक्तानी पाएका छैनौँ । उनीहरु जस्तै गत आर्थिक वर्षमा जनता आवास कार्यक्रममार्फत घर बनाएका जाजरकोटका सबै एक सय ७३ परिवारको हालत र अवस्था उस्तै छ । सुरुमा संघीय सरकारले सहरी विकास मन्त्रालयमार्फत सुरु गरेको यो कार्यक्रमपछि प्रदेश मातहतको भौतिक पुर्वाधार विकास मन्त्रालयको जिम्मा लगाएपछि कार्यक्रम अलपत्र परेको हो । प्रदेश सरकारले बजेट विनियोजन नगर्दा विपन्न वर्गले रकम भुक्तानी पाउन नसकेका हुन् । आर्थिक वर्ष ०६६६७ मा पूर्वाधार विकास कार्यालयमार्फत घरबारविहीन विपन्न दुई सय परिवारका घर बनाउने भनेर जनता आवास कार्यक्रम सुुरु गरिएको हो । कार्यालयका अनुसार त्यसमध्ये २७ परिवार सम्झौता गर्न नआएपछि एक सय ७३ परिवारले घर बनाउन सम्झौता गरेका थिए । सम्झौता गरेका सबै परिवारले घर निर्माण सम्पन्न गरिसकेको कार्यालय प्रमुख इन्जिनियर प्रविण कार्कीले बताए । उनका अनुसार १० परिवारले अहिलेसम्म कुनै रकम भुक्तानी लिएका छैनन् । एक सय ६३ परिवारले पहिलो र ६५ परिवारले दोस्रो किस्ता वापतको रकम भुक्तानी लिइसकेका छन् । उनले सबैलाई भुक्तानी दिन करिब साढे तीन करोड रुपैयाँ आवश्यक पर्ने बताए। पहिलो किस्ता बापत ८४ हजार, दोस्रो किस्ता एक लाख ८ सय, तेस्रो किस्ता एक लाख १७ हजार ६ सय र अन्तिम किस्ता ३३ हजार ६ सय गरेर जम्मा तीन लाख ३६ हजार भुक्तानी दिने गरी सम्झौता भएको पूर्वाधार विकास कार्यालयले जनाएको छ । जनता आवास कार्यक्रमको नाममा जनतालाई थप ऋणको भारी बोकाउने काम भएको बारेकोट गाँउपालिकाका अध्यक्ष महेन्द्र शाहले बताए । रकम भुक्तानीका लागि सम्बन्धित निकायमा अनुरोध गर्दा पनि सुनुवाइ नभएको उनले बताए ।"
केटीलाई प्रेमपत्र पठाएको आरोपमा युवकमाथि बाँधेर कुटपिट,"रौतहट: दुर्गा भगवती गाउँपालिका५ का १८ वर्षीय युवकले युवतीलाई प्रेमपत्र लेखेको भन्दै उनीमाथि निर्घात कुटपिट गरिएको छ । विकास पासवान नामका युवकलाई बाँधेर कुटपिट गरेको भिडियो र तस्बिर सामाजिक संजालमा भाइरल बनेको हो । कक्षा ११ मा पढ्ने युवक पासवानलाई केही व्यक्तिले बाँधेर कुटपिट गरेका हुन् । कुटपिट गरेको स्थानमा एक दर्जन बढी मानिस जम्मा रहेको तस्बिरमा देखिन्छ । कुटाइ खाइरहेका युवकले आफूले गल्ती नगरेको भन्दै याचना गरिरहेको दृश्य देखिन्छ । एकजनाले कुटपिट गरिरहेको र अन्य व्यक्ति हेरेर बसेको तस्बिरमा देखिन्छ । घटना बिहीबारको हो । शुक्रवार घटना सार्वजनिक भएको छ । दुर्गाभगवती५ का वडाध्यक्ष धर्मनाथ चौधरीले ती युवकले स्थानीय एक युवतीलाई प्रेमपत्र लेखेपछि कुटपिट भएको आफूले सुनेको बताए । वडाध्यक्ष चौधरीले घटनामा संलग्न दुबै पक्षलाई प्रहरीले बोलाएको जानकारी आफूले पाएको समेत बताए । जिल्ला प्रहरी कार्यालय रौतहटका प्रमुख एसपी सिद्धिविक्रम शाहले कुटपिटबारे दिउँसोसम्म उजूरी नपरेको बताएका छन् । 'कुटाइ खाएका युवकको स्वास्थ्य जाँच भएको छ । जाहेरी आएपछि थप अनुसन्धान हुन्छ,' एसपी शाहले भने । कुटपिटको घटनामा संलग्नको आरोपमा प्रहरीले ५० वर्षका राजदेव गिरी र अरु २ जना पक्राउ गरेको छ । केटी जिस्काएकाले युवकलाई सुधार्नका लागि सामान्य कुटपिट गरेको कुटपिट गर्ने पक्षका व्यक्तिले बताएका छन् भने पीडित युवक पक्षले भने केटी नजिस्काएको, प्रेमपत्र नलेखेको दलित भएकै आधारमा आफू कुटिएको गुनासो गरेका छन् । सामाजिक संजालमा कुटपिटको भिडियो र तस्बिर राखेर दोषीलाई कारवाहीको माग गर्दै अधिकारकर्मी, राजनीतिकर्मी तथा स्थानीयले माग गरेका छन् ।"
मल ढुवानीमा देखिएको समस्या समाधान हुन्छ : कृषिमन्त्री अर्याल,"काठमाडौं : कृषि तथा पशुपंक्षी विकासमन्त्री पद्माकुमारी अर्यालले यो सिजनका लागि मलको अभाव नहुने बताएकी छन्। केहीदिनयता सरकारले किसानलाई मल दिन नसकेको जस्ता समाचार सञ्चारमाध्यममा आएपछि कृषिमन्त्री अर्यालले शुक्रबार कृषि सामग्री कम्पनी लिमिटेडको मल खाद्य गोदामको अनुगमननिरीक्षण गरेकी छन्। कम्पनीमा मौज्दात रहेको मलको निरीक्षणपछि आयोजित पत्रकार सम्मेनलाई सम्बोधन गर्दै मन्त्री अर्यालले यो सिजनका लागि मलको कुनै समस्या नभएको बताए। तर कोभिड१९ का दोस्रो लहरको प्रकोपका कारण भएको निषेधाज्ञाले केही जिल्लामा मलको ढुवानीमा समस्या देखिएको भए पनि गुनासो आउने बित्तिकै त्यसको समाधान गरिएको मन्त्री अर्यालले बताइन्। यो सिजनको बाली लगाउने प्रयोजनका निम्ती साउनसम्म हामीसँग मल स्टक छ। अहिलेसम्मको प्रमाणले खेतीबाली लगाउनसम्मका लागि कुनै समस्या छैन, मन्त्री अर्यालले भनिन्, मलको वितरणमा समस्या नहोस् भनेर हामीले विशेष ध्यान दिइरहेका छौँ। कोभिडका कारण वितरणमा केही ठाउँमा समस्या देखिएको छ त्यसलाई तत्काल समाधान गर्नेगरी हामी अगाडि बढेपछि त्यो समस्या समाधान भइसकेको छ। कोरोनाको दोस्रो लहरको प्रकोपका कारण बन्द भएको अवस्थामा वितरणमा समस्या देखिएको गुनासो आए पनि अहिले त्यसको समाधान भइसकेको उनको भनाइ छ। यसको विषयमा मन्त्रीपरिषद्मा समेत छलफल गरेर समाधान गरिएको उनको भनाइ छ। कोभिडका कारण बन्द रहेको अवस्थामा पनि किसानले गुनासो गर्ने ठाउँ नराखिकन मलको आपूर्तिमा ध्यान दिन मन्त्री अर्यालले कर्मचारीलाई निर्देशन दिएकी छन्। मल ढुवानीमा देखिएको समस्या हामीले तत्काल सहजिकरण गरिसकेका छौँ। कोभिड संक्रमणलाई ध्यानमा राखेर कर्मचारीको स्वास्थ्यको समेत ख्याल गर्दै सम्पूर्ण स्वास्थ्य मापदण्ड अपनाएर किसानलाई नियमित रुपमा मल वितरण कार्यमा लाग्नुहोस्, मन्त्री अर्यालले भने, फलाना ठाउँमा जाँदा मल पाइएन भन्ने ढंगले किसानको गुनासो आउने अवस्थाको सिर्जना नहोस्। यसमा तपाईंहरु सचेत रहनुहोला। मलको समस्या दीर्घकालका लागि समेत समाधान गर्न सरकार निरन्तर लागिरहेको भन्दै उनले त्यसैका निम्ती मल कारखाना स्थापना गर्ने प्रक्रिया अगाडि बढेको बताइन। त्यसका निम्ति सरकारले बजेटको समेत व्यवस्था गरिसकेको भन्दै उनले यस योजनालाई सफल बनाउन सबै लाग्नुपर्ने बताइन्। आफ्नै पालामा उत्तरी नाकाबाट समेत मल ल्याउन सफल भएको भन्दै उनले मलको व्यवस्थाका निम्ती भारतसँग सम्झौता गर्ने प्रक्रिया अगाडि बढेको बताइन्। भारतसँगै बंगलादेश, चाइना, ओमानलगायतका देशसँग समेत मलको विषयमा छलफल अगाडि बढेको भन्दै मन्त्री अर्यालले ती देशबाट सकारात्मक सन्देश प्राप्त भएको बताइन। कृषि सामग्री कम्पनी र साल्ट ट्रेडिङ कर्पोरेशनसँग गरी हाल जम्मा ३५ हजार २ सय ९० मेट्रिक टन यूरिया, ५३ हजार ७ सय ३० मेट्रिक टन डीएपी, ८ हजार ४२ मेट्रिक टन पोटास र ४ सय ४४ मेट्रिक टन कृषि चुन रासायनिक मल मौज्दात रहेको जानकारी दिएको हो। त्यस अवसरमा ६५ हजार मेट्रिक टन यूरिया मल मार्गस्थलमा रहेको र असार महिनाभित्रै प्राप्त हुने अवस्था रहेको जानकारी दिइएको थियो। जम्मा मौज्दात रहेको रासायनिक मलमध्ये कृषि सामग्री कम्पनी लिमिटेडसँग २० हजार ८६ मेट्रिक टन यूरिया, ३९ हजार २ सय ८६ मेट्रिक टन डिएपी, ४ हजार १ सय ४६ मेट्रिक टन पोटास र ४ सय ४४ मेट्रिक टन कृषि चुन मौज्दात रहेको कम्पनीका प्रबन्ध सञ्चालक नेत्रबहादुर भण्डारीले जानकारी दिए। त्यस्तै साल्ट ट्रेडिङ कर्पोरेशनसँग हाल १५ हजार २ सय ४ मेट्रिक टन यूरिया, १४ हजार ४ सय ४४ मेट्रिक टन डिएपी र ३ हजार ८ सय ९६ मेट्रिक टन पोटास रासायनिक मल मौज्दात रहेको कर्पोरेशनका प्रमुख कार्यकारी अधिकारी उर्मिला श्रेष्ठले जानकारी दिइन्। रासायनिक मलको अभाव नरहेको र ढुवानीमा देखिएको समस्या पनि सरकारले समाधान गरिसकेकाले ढुक्कक रहन कम्पनीका प्रबन्ध सञ्चालक भण्डारीले जानकारी दिए।"
दलितको न्याय र समानताको अधिकार सुनिश्चित गर्न आयोगको आग्रह,"काठमाडौं : राष्ट्रिय मानव अधिकार आयोगले दलितको न्याय र समानताको अधिकार सुनिश्चित गर्न सरकारसँग आग्रह गरेको छ। जातीय भेदभाव तथा छुवाछूतमुक्त राष्ट्र घोषणा गरेको १५ वर्ष पुगेको अवसरमा आयोगका प्रवक्ता डा टीकाराम भट्टराईले आज जारी गरेको प्रेस विज्ञप्तिमा संवैधानिक तथा कानूनी व्यवस्थाका बाबजुद कानूनको प्रभावकारी कार्यान्वयन हुन नसक्दा नेपालमा अझै पनि जातीय विभेदका घटनामा कमी आउन नसकेको उल्लेख छ। सरकारले २०६३ साल जेठ २१ गते नेपाललाई जातीय भेदभाव तथा छुवाछूतमुक्त राष्ट्र घोषणा गरेको थियो। उक्त घोषणा गरेको १५ वर्ष बितिसक्दा पनि समाजमा अझैँ पनि भेदभाव र छुवाछूतमुक्त हुन सकेको छैन। अहिले पनि छुवाछूतका कारण कुटपिट, यातना तथा व्यक्ति हत्या, बलात्कार, सामाजिक बहिष्करण, कोठा भाडामा नदिइने, शिक्षा क्षेत्रमा विभेद, अमर्यादित भाषाको प्रयोग तथा छुवाछूत जस्ता अमानवीय घटना दिन प्रतिदिन भइरहनु र त्यस्ता अपराधमा संलग्नलाई पहिचान गरी समयमै कारबाही हुन नसक्दा दण्डहीनता कायम रहेको अवस्थाप्रति आयोगले चिन्ता व्यक्त गरेको छ। दैनिक रुपमा समाजमा घटिरहेका जातीय विभेद तथा छुवाछूतका घटनालाई निर्मूल गर्न सबै राजनीतिक दल तथा तिनका भ्रातृ सङ्गठन, जनप्रतिनिधिलगायत सबैलाई कानूनको कार्यान्वयनमा सहयोग पुर्याउन र कानूनको प्रभावकारी कार्यान्वयन गर्न आयोगले सरकारलाई आग्रह गरेको छ। आर्थिक, सामाजिक, सांस्कृतिक तथा शैक्षिकरुपमा पछाडि पारिएका दलित समुदाय वर्तमान कोभिड१९ को महामारीको उच्च जोखिममा रहेकाले उनीहरुका लागि आवश्यक राहत तथा उचित स्वास्थ्य उपचारमा पहुँचका लागि आवश्यक पहल गर्नसमेत आयोगले अनुरोध गरेको छ। नेपालको संविधानले प्रत्येक व्यक्तिको सम्मानपूर्वक बाँच्न पाउने हक, न्यायसम्बन्धी हक, दलितको हक, सामाजिक न्यायको हक, समानताको हक, छुवाछूत तथा भेदभावविरुद्धको हकलगायत अधिकारको सुनिश्चितता गर्दै समतामूलक समाजको परिकल्पना गरेको छ। जातीय तथा अन्य सामाजिक छुवाछूत तथा भेदभाव (कसूर र सजाय) ऐन २०६८ र मुलुकी अपराधसंहिता २०७४ तथा नेपाल पक्ष राष्ट्र भएकाले सबै किसिमका जातीय भेदभाव उन्मूलनसम्बन्धी अन्तर्राष्ट्रिय महासन्धि, १९६५ समेतले यस्ता हकको प्रत्याभूति गरेको छ।"
"उपत्यकामा निषेधाज्ञा खुकुलो : के खुल्यो, के खुलेन?","काठमाडौं : कोभिड१९ सङ्क्रमण नियन्त्रणका लागि जारी भएको काठमाडौँ उपत्यकाको निषेधाज्ञाका समयमा आजदेखि खाद्य पसल खोल्न पाइने छ। उपत्यकाका तीन जिल्ला (काठमाडौँ, ललितपुर र भक्तपुर) का प्रमुख जिल्ला अधिकारीसहित बुधबारको बैठकले आजदेखि लागू हुने गरी केही खुकुलो पार्दै १० दिन निषेधाज्ञा लम्ब्याउने निर्णय गरेको थियो। जेठ ३१ गते राति १२ बजेसम्म थप गरिएको निषेधको आदेशमा किराना तथा खाद्यान्न पसल सञ्चालन गर्न पाइने उल्लेख छ। यसअघि पसल सञ्चालनमा रोक लगाइएको थियो। यसपटक उद्योगलाई पनि आवासीयरूपमा मजदुर राखेर काम गर्न खुला गरिएको छ भने रातिको समयमा ढुवानी पनि खुला गरिएको छ। उपत्यकामा वैशाख १६ गतेदेखि आदेश जारी गरी अत्यावश्यकबाहेकका गतिविधिमा रोक लगाइँदै आइएको छ। गर्न पाइने गतिविधि यसपालि भने तरकारीलगायत किराना पसल, खाद्यान्न तथा डिपार्टमेन्ट स्टोर्स (ग्रोसरी मात्र) बिहान ९ बजेसम्मका लागि खुला गरिएको छ। अत्यावश्यक उद्योग सञ्चालन तथा निर्माणका लागि आवासीयरूपमा श्रमिकलाई राखेर स्वास्थ्य मापदण्डको पालना गरी काम गर्न सकिने छ। यसअघि उक्त कार्यमा समेत रोक लगाइएको थियो। औषधि तथा अन्य अत्यावश्यक उपभोग्य वस्तु वा सेवा खरिदका लागि घरबाहिर जान पाइने तर स्वास्थ्यका सबै मापदण्ड प्रयोग गर्नुपर्ने छ। निषेधाज्ञाका बेला अत्यावश्यक सामग्री बोकेका ढुवानीका सवारी साधन, बिरामी तथा कुरुवा (बढीमा दुईजना) बोकेका एम्बुलेन्स, स्वास्थ्यकर्मी तथा सुरक्षाकर्मीले प्रयोग गर्ने सवारी साधन मात्रै सञ्चालन हुनेछ। अत्यावश्यक सेवा जस्तै एम्बुलेन्स खानेपानी, स्वास्थ्य, खाद्यान्न, तरकारी, फलफूल, दूध तथा दुग्धजन्य पदार्थ, सोको प्याकिङ, सामग्री कुखुराको दाना, चल्ला, मासुजन्य पदार्थ, इन्धन खाना पकाउने ग्यास, दूरसञ्चार, इन्टरनेट, क्वारेन्टिन, आइसोलेशन, फोहरमैला व्यवस्थापन, सरसफाइमा प्रयोग हुने साबुन स्यानिटाइजर, कुरियर तथा डाँक सेवा, प्रिन्ट तथा सरकारी छापाखानालगायत ढुवानी तथा यातायातका साधन विषय उल्लेख गरी सञ्चालन गर्न पाइने छ। खाद्यान्न, तरकारी, फलफूल, दूध तथा दुग्धजन्य पदार्थ, सोको प्याकिङ, सामग्री कुखुराको दाना, चल्ला, मासुजन्य पदार्थ, इन्धन, खाना पकाउने ग्यास, दूरसञ्चार इन्टरनेट, भेटेरेनरी, प्रिन्ट तथा सरकारी छापाखाना, सरसफाइमा प्रयोग गरिने सामग्री ढुवानीका सवारी साधनमा ब्यानर राखेर राति ९ देखि बिहान ४ बजेसम्म सञ्चालन गर्न पाइने छ। वाणिज्य बैंकको हकमा प्रधान कार्यालयसहित तीन शाखा कार्यालय र विकास बैंकको हकमा प्रधान कार्यालयसहित दुईवटा शाखा कार्यालयलाई मात्रै सञ्चालनको अनुमति छ। त्यस्ता कार्यालय पनि आलोपालो गरी न्यूनतम जनशक्ति (२० प्रतिशत) मात्र परिचालन गर्नुपर्ने छ। वित्त कम्पनीमा कर्पोरेट कार्यालय र धितोपत्र बोर्डमात्रै खुल्न पाइने छ। अन्तर्राष्ट्रिय उडानबाट विदेश जाने यात्रुको हकमा हवाई टिकट, पासपोर्ट, भिसा हुनेलाई सिधैँ विमानस्थल जाने सवारी साधनको हकमा सहजीकरण गरिने छ। घरमै विवाह, व्रतबन्ध गर्दा सात जनामात्रै उपस्थित हुन पाइने र आवागमनमा एउटा मात्रै गाडीको प्रयोग गर्नुपर्ने आदेशमा भनिएको छ। भीडभाड नहुने गरी नित्यपूजाका गतिविधिमात्रै गर्न पाइने छ। मृत्यु संस्कारमा जान र आउनुपरेमा मृत्युदर्ता प्रमाणपत्र वा सम्बन्धित वडाको सिफारिश, परिचयपत्र खुल्ने कागजातसहित प्रशासन कार्यालयमा निवेदन दिनुपर्ने छ। बिरामी वा कुरुवाको हकमा भर्ना कार्ड वा रिपोर्टको आधारमा उपत्यकाभित्र दुई जना हिँड्न पाइने तर अन्यत्र बिरामी भई जानुपर्ने भएमा भर्ना कार्ड वा रिपोर्ट कार्ड, परिचयपत्र खुल्ने कागजातसहित निवेदन दिनुपर्ने छ। सुरक्षा गार्डले पोशाक र परिचयपत्रका आधारमा कार्यस्थलमा आवतजावत गर्न पाउनेछन्। सूचना विभागको पास भएका पत्रकार हिँड्न पाउने र त्यसबाहेकको हकमा आवातजावतका लागि प्रशासन कार्यालयबाट पास बनाउनुपर्ने आदेशमा भनिएको छ। गर्न नपाइने गतिविधि अनलाइनबाहेकका शैक्षिक गतिविधिमा रोक लगाइएको छ। अत्यावश्यक सेवा दिनेबाहेकका कार्यालयका सेवा स्थगन गरिएको छ। उक्त अवधिमा सबै प्रकारका भीडभाड हुने गतिविधिमा रोक लगाइएको छ। औषधि, तथा अन्य अत्यावश्यक उपभोग्य वस्तु वा सेवा खरिदका लागिबाहेक कुनै पनि व्यक्ति घर बाहिर निस्किन पाउने छैन। सार्वजनिक एवं निजी सवारी साधन पनि सञ्चालन गर्न पाइने छैन। थोक तरकारी बजारमा फुटकर बिक्री गर्न नपाइने आदेशमा उल्लेख छ। विवाह, व्रतबन्धजस्ता कार्य होटल तथा पार्टी प्यालेसमा गर्न रोक लगाइएको छ। फुटपाथ, खुला ठाउँका व्यवसाय र कवाडी सङ्कलनमा रोक लगाइएको छ। आदेश पालना नगरेमा कोभिड१९ सङ्कट व्यवस्थापन अध्यादेश २०७८ बमोजिम कारवाही हुने काठमाडौँका प्रमुख जिल्ला अधिकारी कालीप्रसाद पराजुलीले जानकारी दिए।  रासस"
द्रुत गतिको विमान बन्दै: साढे ३ घण्टामै न्यूयोर्कदेखि लण्डनसम्म,"वासिङटन: यूनाइटेड एयरलाइन्सले एयरलाइन स्टार्टअप बूम सुपरसोनिकबाट १५ वटा त्यस्ता विमान किन्ने घोषणा गरेको छ, जुन् विश्वमै सबैभन्दा द्रुत गतिका हुनेछन् । यूनाइटेडले बिहीबार यस्तो घोषणा गरेको हो । यूनाइटेडले २०२९ मा यात्रु बोक्ने गरी सक्ने गरी विमान तयार पारिँदै गरिएको दुई कम्पनीबाट जारी संयुक्त विज्ञप्तिमा भनिएको छ । सुरक्षा लगायत यूनाइटेडको माग अनुसार बूमले ओभरचर एयरक्राफ्ट तयार पारिरहेको हो । तर ती विमानको रकमबारे भने कम्पनीले सार्वजनिक गरेको छैन । तर विज्ञहरुले भने उक्त विमान तयार पार्न १० देखि १५ बिलियन डलर लाग्ने अन्तर्राष्ट्रिय मिडियाले जनाएका छन् । विज्ञप्तिमा भने भुक्तानबारे केही उल्लेख छैन । तर विज्ञप्तिमा बताइए अनुसार बूमको विमान हाल बजारमा भएका एयरक्राफ्टको भन्दा दोब्बर गतिमा उडान गर्न सक्नेछ । यतिसम्म कि न्यूयोर्कदेखि लण्डनसम्म पुग्न यस नयाँ विमानलाई ३ घण्टा ३० मिनेट लाग्नेछ । यस्तै सन फ्रान्सिस्कोदेखि टोक्योसम्म ६ घण्टामै पुग्नेछ । यूनाइटेड कम्पनीका प्रमुख कार्यकारी स्कट किर्बीका अनुसार जनतासँग जोडिएर काम गर्ने उनीहरुको लक्ष्य हो । र हाल बूमसँग भइरहेको कामलाई पछि झन् ठूलो मात्रामा विस्तार गर्ने उनले बताए ।"
"सर्वोच्चको फुलकोर्टको निर्णय, नियमावली तत्काल संशोधन नहुने, वरिष्ठताको आधारमा इजलास गठन","काठमाडौं : संवैधानिक इजलास सञ्चालन नियमावली तत्काल संशोधन नहुने भएको छ। शुक्रबार बसेको सर्वोच्च अदालतको फुलकोर्ट बैठकले यस्तो निर्णय गरेको हो। बैठकमा हाललाई नियमावली संशोधन नगर्ने र अहिलेकै रोष्टरबाट वरिष्ठताका आधारमा इजलास गठन गर्ने निर्णय भएको हो। डिजिटल रुपमा भएको बैठकमा सहभागी सबै न्यायाधीशले नियमावली संशोधन गर्न नपर्ने सुझाव दिएपछि प्रधानन्यायाधीश चोलेन्द्र शमशेर राणा सहमत भएका हुन्। यसअघि प्रधानन्यायाधीश राणाले प्रतिनिधिसभा विघटनसम्बन्धी रिटको सुनुवाइका लागि संवैधानिक इजलास गठन गरेका थिए। प्रधानन्यायाधीश राणाको नेतृत्वमा संवैधानिक इजलासमा न्यायाधीशहरू दीपककुमार कार्की, आनन्दमोहन भट्टराई, तेजबहादुर केसी र बमकुमार श्रेष्ठ तोकिएका थिए। तर, इजलासमा सहभागी न्यायाधीश तेजबहादुर केसी र बमकुमार श्रेष्ठप्रति रिट निवेदक पक्षका कानुन व्यवसायीले प्रश्न उठाएपछि नयाँ इजलास गठन गर्ने प्रधानन्यायाधीश राणा सहमत भएका थिए। प्रधानन्यायाधीश जबराले मुख्य रजिस्ट्रार लालबहादुर कुँवरलाई त्यसका नियमावली संशोधनको प्रस्ताव तयार पारी फूलकोर्टमा पेश गर्न निर्देशन दिएका थिए। प्रधानन्यायधीश राणाले आफ्नो नेतृत्वमा गठन गरेको पाँच सदस्यीय संवैधानिक इजलासमा वरिष्ठताको क्रम मिचेर इजलास गठन गरिएको भन्दै पुनर्गठनको माग उठेको थियो। रिट निवेदक पक्षका वकिलहरूले विगतका फैसलासँग स्वार्थको बाझिने भएकाले न्यायाधीश केसी र श्रेष्ठले इजलास छाड्नुपर्ने माग गरेका थिए। तर, न्यायाधीश केसी र श्रेष्ठले इजलास नछोड्ने बताएपछि न्यायाधीश दीपककुमार कार्की र आनन्दमोहन भट्टराईले इजलासमा नबस्ने घोषणा गरेका थिए। न्यायाधीश श्रेष्ठले नेतृत्व गरेको इजलासले २३ फागुनमा नेकपा (एमाले) र नेकपा (माओवादी केन्द्र) एकीकरण पूर्वको अवस्थामा फर्कने आदेश गरेका थिए। उक्त आदेशलाई पुनरावलोकनबाट उल्ट्याउन माग गरिएको निवेदनको सुनुवाइ गर्दै पुनरावेदन नगर्ने निर्णय दिने इजलासमा न्यायाधीश केसी पनि थिए।"
कोरोना संक्रमित श्रीमतीको उपचार नगरिदिएको भन्दै शिक्षकले गरे स्वास्थ्यकर्मीमाथि हातपात,सिमकोट : हुम्लाको दक्षिणी क्षेत्रमा रहेको चङ्खेली गाउँपालिकामा होम आइसोलेसनमा रहेकी कोरोना सङ्क्रमित श्रीमतीको दैनिक उपचार गर्न नआएको भन्दै एक शिक्षकले गाउँपालिकाका स्वास्थ्य संयोजकमाथि हातपात गरेका छन् । सङ्क्रमित महिला होम आइसोलेसनमा बसेकी र दैनिक बिरामी भेट्न नआएको भन्दै गाउँपालिकाका स्वास्थ्य संयोजक कालीबहादुर बुढालाई शिक्षक अम्रित रोकायाले हातपात गरेका हुन् । दिनहुँ उपचार गर्न किन नआएको भन्दै आफूमाथि शिक्षक रोकायाले हातपात गरेको संयोजक बुढाले बताए। सम्बन्धित घटनास्थलमा प्रहरी चौकीको टोली पुगेर छलफल गरिरहेको प्रमुख जिल्ला अधिकारी गणेश आचार्यले बताए । घटनाबारे जानकारी आएको र प्रहरीले सत्यतथ्य बुझेर प्रक्रिया अगाडि बढाइने प्रजिअ आचार्यले जानकारी दिए। रासस
कोभिड१९ महामारी कहिले समाप्त हुन्छ ?,"दोस्रो लहरको कोरोना भाइरस संक्रमणले मानव जगत्लाई नै संकटमा पारेको छ कोभिड१९ चाँडै नै अन्त्य हुन सक्छ। वास्तवमा, कोभिड१९ ले अझै पनि चिकित्सा र वैज्ञानिक दुवै समुदायहरूलाई चुनौतीहरू प्रस्तुत गरिरहेको छ। हो, कोभिड१९ लाई सामना गर्न तीनवटा विभिन्न खोपहरू बजारमा छन्, जसरी थप अनुसन्धान कार्यहरू भइरहने समस्याहरूसँग लड्न भइरहेका छन्। यी र अन्य पहिचान हुन नसकेका कारणहरूले निश्चित रूपमा कोभिड१९ को रोकथाम र निवारणमा सहायक हुनेछन्। सहर पराजित भ्याक्सिनहरूमा नयाँ रूपहरू सटडाउन, इनडोर, सामाजिक दूरी, क्लोज डाउन २०२० मा वास्तवमै मद्दतको साथ कर्टमेलमेन्ट; सामाजिक र आर्थिक कारणले गर्दा, यी प्रतिबन्धहरू अब सम्भव नहुन सक्छ, धेरै दुर्लभ मामिलाहरूमा बाहेक। अस्तित्वको लागि आर्थिक गतिविधि को कारण, कोभिड१९ अप्रत्यक्ष रूपमा जटिल प्रभावसँग फिर्ता आउन सक्ने अनुमान अनुसार भयो। कमजोर राष्ट्रहरू विश्वभरिका राष्ट्रहरूसँग कोभिड१९ को सामना गर्न समान क्षमता छैन। धनी र राजनीतिक रूपले बलिया राष्ट्रहरूले पनि कोभिड१९ बाट केही हदसम्म पछि हटिरहेका छन्, कल्पना गर्नुहोस् आर्थिक तवरले कमजोर राष्ट्रहरू कोभिड१९ को हातमा परिरहेका छन्। कोभिड१९ सँग लड्नका लागि विश्व स्वास्थ्य संगठनको संयुक्त कार्यसँग, रकम अब ठूलो बाधा भएको छ। राजनीतिक कारणहरू जस्तै अन्य सामाजिक, आर्थिक, र राजनीतिक समस्याहरू; त्यहाँ जहिले पनि राजनीतिक र सम्भवतः आर्थिक लाभ पुँजीवादी संस्थाहरू हुन्छन्। यस हप्ता मात्र, अफ्रिकी राष्ट्र प्रमुखहरूले फ्रान्सको पेरिसमा आर्थिक सहयोगका लागि भेटे, कोभिड१९ ले अफ्रिकी देशहरूको कारण बने। फ्रेन्च बैठक अफ्रिकी देशहरू र पश्चिमी देशहरू बीचको हजारौं बैठकभन्दा फरक छैन; परिणाम कहिल्यै अनुकूल भएको छैन। यदि कोभिड१९ जान्छ भने, यसले सिर्जना गर्ने राजनीतिक र आर्थिक असर सदाका लागि रहने निश्चित छ। कोभिड१९ को तेस्रो छाल रोक्न खोप महत्वपूर्ण छ। धेरैजसो विदेशी मिडियाले नेपालका लागि प्रक्षेपण गरिरहेको थियो भनेर सोच्नका लागि। कोभिडको ब्रिटिस भेरियन्टको परिवर्तित रूपलाई ती मिडिया घरहरूले खोप दिन प्रतिरोधीको रूपमा भविष्यवाणी गरिरहेका थिए। अन्त्यमा यो निष्कर्षमा देखाइएको छ कि कोभिडको यो परिवर्तित संस्करण खोपका लागि प्रतिरोधी छैन र वास्तवमा फाइजर र एस्ट्राजेनेका खोपहरू दुवै कोभिड रोक्नको लागि सबै प्रभावकारी छन्। नेपालमा केस मात्र घट्दै छ तर अर्को हप्ताहरूमा धेरै घट्ने आकलन गरिएको छ। यो ढाँचा विश्वव्यापी रूपमा देखिएको छ, र अगाडि भएका कार्यहरूको लागि हरेक प्रयासलाई समर्पण गर्नु हो जुन प्रत्येक व्यक्तिलाई खतराहरूको विरुद्ध खोप दिने हो। नेपालले पहिलो छालको विरुद्ध चीनको वुहानबाट फैलिएपछि सुरुमा अनियन्त्रित संसारको महामारीको विरुद्ध धेरै हदसम्मको ज्यान गुमाउनबाट सफलता पाएको थियो। यदि २०२० मा नेपालमा लकडाउन नगरेको भए यो खोपको उपस्थिति वा कोभिडको उपचार गर्ने पूर्ण ज्ञान बिना नै पहिलो विशाल लहरको सामना गर्नु पर्ने थियो। संयुक्त राज्य अमेरिकाको राष्ट्रपति बिडेनको नेतृत्वमा खोप अभियान वास्तवमै सुरु नभएसम्म यो एकदम नराम्रै संकेत थियो। भारत विश्वभरि खोप उत्पादन गर्ने सबैभन्दा ठूलो उत्पादक हो र यस वर्षको अन्त्यसम्ममा अरू कुनै पनि राष्ट्रले भन्दा बढी मानिसहरूलाई खोप लगाउने सम्भावना छ। यो प्रयासले तेस्रो लहरको सम्भावना कम हुने बनाउँछ। भाइरस उत्परिवर्तन गर्न सक्दैन यदि यसले एक होस्ट फेला पार्न सकेन र खोपले तेस्रो छाल रोक्न सक्छ। कोभिडविरुद्धको जित सबै राष्ट्रहरूको संयुक्त प्रयासबिना विश्वव्यापी रूपमा हासिल गर्न सकिँदैन, कोभिड विरुद्धको लडाइँ समग्र मानवताको लडाइँ हो। यस अवस्थामा कहीँ पनि विजय घोषणा गर्नु समयपूर्व हुनेछ, किनकि अन्तिम विजय त केवल सबै नेपालीहरूलाई खोप लगाए पछि मात्र आउन सक्छ। ती सबै जसले आफ्नो जीवन गुमाए र शोक गर्नेहरूका लागि, शोकलाई उनीहरूको सम्झनामा जीवन बचाउन खोजमा परिवर्तन गर्नुपर्दछ। कोभिडको पूर्ण उन्मूलन नभएसम्म विश्व सुरक्षित हुँदैन। गत वर्ष हामीले कल्पना गर्न सकेनौं कि यस खतराको विरुद्ध हामीसँग प्रभावकारी खोपहरू हुनेछन्, अर्को वर्ष हामी त्यस्तो ठाउँमा हुन सक्छौं जहाँ कोभिड धेरै हदसम्म कम वा निर्मूल होस् । कोभिडको पूर्ण उन्मूलन नभएसम्म विश्व सुरक्षित हुँदैन। गत वर्ष हामीले कल्पना गर्न सकेनौं कि यस खतराको विरुद्ध हामीसँग प्रभावकारी खोपहरू हुनेछन्। नेपालमा खोप खरिद गर्न नसकेको भनेर चौतर्फी आलोचना भइरहेको बेला सरकारले कोरोना संक्रमण हुनबाट बचाउने थप ५० लाख डोज खोप खरिद गर्ने प्रक्रिया अगाडि बढाएको कुरा सार्वजनिक गरेको छ । स्वास्थ्य तथा जनसंख्यामन्त्रीले हालै आयोजित पत्रकार सम्मेलनमा दिएको जानकारीअनुसार अमेरिका, रुस, बेलायत, चीन र भारतलगायत खोप उत्पादक मुलुकसँग खोप ल्याउन औपचारिक पत्र पठाइएको र पाँच मुलुकका स्वास्थ्यमन्त्रीलाई सम्बोधन गर्दै करिब ५० लाख खोप खरिद गर्न सरकार इच्छुक भएको जानकारीसमेत दिइएको छ । हाल भारत सरकारले १० लाख मात्रा कोभिसिल्ड, चीन सरकारले आठ लाख मात्रा भेरोसेल र कोभ्याक्स सुविधामार्फत ३ लाख ४८ हजार कोभिसिल्ड अनुदानमा र १० लाख कोभिसिल्ड खोप खरिद गरेको छ । मन्त्रालयका अनुसार हालसम्म २६ लाख ६५ हजार ९ सय ८७ ले पहिलो मात्रा र पाँच लाख ५३ हजार पाँच सय ८९ जनाले दोस्रो मात्राको खोप लगाइसकेका छन् । अघिल्लो वर्ष लकडाउनमा कडाइ गरिएको कारण गाउँगाउँमा संक्रमण पुगेको थिएन। यस वर्ष भने निषेधाज्ञामा लचकता अपनाउँदा गाउँगाउँमा कोरोनाको महामारी नै फैलिएको छ । पछिल्लो समयमा ग्रामीण भेगबाट अस्पताल आउनेको संख्या बढेको छ । कोरोना भाइरस संक्रमितको संख्या दुई हजार नाघेपछि सरकारले स्वास्थ्य संकटकाल (जनस्वास्थ्य आपत्कालीन सेवा) लगाउने तयारी गरेको आभास हुन्छ । संक्रमितको संख्या बढेपछि रोगलाई नियन्त्रण गर्न सरकारले स्वास्थ्य संकटकाल लागउने तयारी गरेको हो कि भन्ने छलफल भएको छ । तसर्थ , नागरिक हक र मौलिक हकमा प्रतिकूल असर नपर्ने गरी स्वास्थ्य संकटकाल घोषणा गरिन्छ। यो संकटकाल राजनीतिक कारणले घोषणा गर्न लागिएको संकटकाल जस्तो होइन। बाहिर हिँड्नै नपाउने भन्ने होइन। त्यसैले संशय मान्नु नपर्ने धारणा राख्नेहरू पनि छन्। संक्रमण रोग ऐन २०३०, संक्रामक रोग ऐन २०२० र जनस्वास्थ्य सेवा ऐन २०७५, विपत् जोखिम न्यूनीकरण तथा व्यवस्थापन ऐन २०७४ र आवश्यक सेवा सञ्चालन ऐन २०१४ रहेको छ। यी ऐनको आधारमा सरकारले स्वास्थ्यमा आपत्कालीन सेवा घोषणा गर्ने हो। जनस्वास्थ्यमा गम्भीर समस्या देखियो, महामारीको अवस्था आयो भने जनस्वास्थ्य ऐनमा संकटकाल लगाउन सकिने व्यवस्था छ, कानुनका विज्ञको अनुसार सरकारलाई काम गर्नको लागि सजिलो होस् भनेर स्वास्थ्य संकटकाल लगाउने हो। वास्तवमा निजी क्षेत्रका संरचना अथवा सम्पत्तिहरू केही समयका लागि सरकारले लिन सक्छ। जस्तैः निजी अस्पताल, विद्यालय वा व्यक्तिको घर। अहिलेको महामारीको लागि क्वारेन्टाइन बनाउन निजी विद्यालय र होटलको सरकारले प्रयोग गर्न सक्छ। समय तोकेर निश्चित समयको लागि सरकारले अस्थायी स्वामित्व स्थापना गर्न सक्छ। कुनकुन वस्तु वा सेवामा कसरी सरकारले आफ्नो नियन्त्रण कायम गर्छ। त्यो संकटकालको आदेशमा भर पर्छ। सरकारले केके प्रयोग गर्ने भन्ने स्वास्थ्य संकटकाल घोषणा गर्दा जारी गरिने आदेशमा उल्लेख गरिएको हुन्छ। आदेशमा के गर्न पाइने के गर्न नपाइने भनेर उल्लेख गरिएको हुन्छ। स्वास्थ्य मन्त्रालयले चाहिने आवश्यक सामग्री खरिद गर्न चाहेमा गर्न पाउनेसम्मको आदेशमा जारी गर्न सक्छ। विश्वभरि महामारीका रूपमा फैलिएको दोस्रो लहरको कोरोना भाइरस संक्रमणले मानव जगत्लाई नै संकटमा पारेको छ। पहिलो चरणको कोरोनाले ९१० महिना थलापरेको व्यापारव्यवसाय भर्खर लयमा आउन थाले पनि दोस्रो लहरको संक्रमण भयावह रूपमा फैलिएपछि फेरि उद्योग, कलकारखाना, व्यापारव्यवसाय थला परेको छ। विगतको भन्दा दोस्रो लहरको संक्रमणले मानवीय क्षति अझै धेरै गरेको हुन सक्ने विज्ञहरू बताउँछन्। प्रधानमन्त्री केपी शर्मा ओलीले जनतालाई आश्वासन दिएका छन् कि सरकारले नोभेम्बरमा सम्पन्न हुने प्रतिनिधिसभाको चुनावअघि सबै नागरिकलाई कोभिड१९खोप प्रदान गर्नेछ। प्रधानमन्त्री ओलीले सरकारले खोप अनुदान सहयोग र खरिदका रूपमा खोप लिन विभिन्न खोप उत्पादन गर्ने देशहरू र विकास साझेदारहरूसँग कुराकानी गरिरहेको जानकारी दिए।"
खुला ढलमा खस्दा बालक घाइते,"भक्तपुर : भक्तपुरको मध्यपुर थिमि नगरपालिका २ स्थित मुनाल मार्गमा अपूरो छोडेको ढलमा खसरे एक बालक घाइते भएका छन् । स्थानीय दीपक घिमिरेका ७ वर्षीय छोरा दीक्षान्त खुला ढलमा खस्दा घाइते भएका हुन् । ढलमा खसेलगत्तै उद्दार गरिएकाले कुनै अप्रिय घटना हुन नपाएको अभिभावक घिमिरेले जानकारी दिए । उनका अनुसार बाटोमा बच्चा रोएको सुनिएपछि उनकी आमा बन्दना र छोरीले छिमेकीहरुलाई हारगुहार गर्दै दीक्षान्तको उद्दार गरिएको थियो । बालक घर बाहिर जाने क्रममा एक्कासी ढलमा खस्न पुगेको पिता घिमिरेले बताए । उनका अनुसार उक्त ढल तीन महिनादेखि खुला छोडिएको छ । सर्वसाधारणको घरअगाडि नै ढल खुला छोडिँदा उक्त घटना भएको उनी बताउँछन् ।ढल गएको तीन महिनादेखि खुला छोडिएको छ । सर्वसाधारणलाई आवतजावत गरिरहनुपर्छ, घिमिरेले भने, ढल खुला भएकाले दुर्घटना हुनसक्ने भएकाले काम पूरा गर्न वडा अध्यक्षलाई पटकपटक भन्दा पनि सुनुवाइ भएन । घटनापछि नपाका मेयर मदनसुन्दर श्रेष्ठलाई फोन गर्दा कल रिसिभ नगरेको उनले गुनासो गरे । वडा अध्यक्ष राम थापामगरले भने मेयर श्रेष्ठले रकमान्तरणको फाइल सदर नगर्दा ढल निर्माण अधुरो हुन पुगेको प्रतिक्रिया दिए । मेयर श्रेष्ठकहाँ उक्त योजनाको रकमान्तरण सदर गराउन तीन महिनादेखि धाउदाधाउँदै आफै आजित भइसकेको उनी बताउँछन् । उनका अनुसार भक्तपुरकाठमाडौं पुरानो बाटोको सानोठिमीस्थित प्रहरी विटदेखि दक्षिण करिब एक किलोमिटरको मिलन मार्गमा ढल बिछ्याउने कार्य अघि बढाइएको थियो । सुरुमा वडा बजेटबाट ४० लाख रुपैयाँ र उपभोक्ताहरुको साझेदारीमा करिब ६ सय मिटर बाटोमा ढल बिछ्याइएको वडा अध्यक्ष थापामगरले जानकारी दिए । बाँकी ४ सय मिटर सडकमा ढल बिछ्याउन वडाकै अर्को योजनाको ४० लाख रुपैयाँ रकमान्तरण गर्ने वडा समितिले निर्णय गरेर नपामा पठाएका थियौं, उनले भने, तर मेयरले वडाको निर्णय सदर गर्नुभएन । नपाको बोर्ड बैठक आह्वानसमेत नगर्दा तीन महिनादेखि योजना अलपत्र पर्न गएको हो । उनले मेयरले पक्षपातपूर्ण रुपमा वडा समितिको रकमान्तरण गर्ने निर्णय सदर नगरेको आरोप लगाए । नत्र अन्यत्र वडाबाट निर्णय भएर आएका रकमान्तरण गरिएका योजनालाई सदर गर्ने अनि वडा नं २ को मात्रै किन सदर गरिएन, वडा अध्यक्ष थापामगरले आक्रोश पोखे, अन्त कार्यपालिका बैठकबाट अनुमोदन हुने गरी भनी नयाँ नयाँ योजनालाई पेश्कीसमेत निकासा दिन हुने तर हाम्रो वडामा सर्वसाधारणको माग हुँदा पनि र वडाले निर्णय गरेर पठाउँदा पनि किन फाइल सदर गरिँदैन ? उक्त योजना अधुरो छाडेको भन्दै तीन महिनाअघि नै स्थानीयले वडा कार्यालय घेराउ गरेका थिए । उक्त क्षेत्रमा ढल निकास नभएकाले स्थानीयले आफ्नोतर्फबाट गर्नुपर्ने निश्चित प्रतिशतभन्दा बढी योगदान गर्ने भन्दा पनि मेयर श्रेष्ठले उक्त योजनालाई अधुरै छाड्न बाध्य बनाएको वडा अध्यक्ष थापामगरले सुनाए ।"
लागूऔषध बिक्री गर्ने पसल सिल,"उदयपुर : उदयपुरका औषधि व्यवसायीबाटै लागूऔषध बिक्री वितरण हुने गरेको तथ्य खुलेको छ। बिहीबार औषधि व्यवस्था विभाग विराटनगरको टोलीले जिल्लाको पूर्वी क्षेत्र चौदण्डीगढी र बेलका नगरपालिकाका औषधि पसलमा छड्के चेकगर्दा यस्तो तथ्य फेला परेको हो। चेकजाँचमा नेपाल औषधि व्यवसायी संघ उदयपुरका महासचिव वीरेन्द्रकुमार झाले सञ्चालन गरेको फार्मेसीबाट लागूऔषधसँग सम्बन्धी विभिन्न औषधिहरू मिसाएर सेवनकर्तालाई बिक्री वितरण गरेको फेला परेको विभागका प्रमुख सञ्जीव कट्टेलले जानकारी दिए। चौदण्डीगढी नगरपालिका९ स्थित गोपीकृष्ण मेडिकल सञ्चालन गर्दै आएका झाले ट्रामाडोल, डिसाइक्लोमिन र प्रेगावालिन औषधि मिसाएर लागूऔषध बनाउने र सेवनकर्तालाई बिक्री वितरण गर्ने गरेको फेला परेको उनले बताए। यसरी बनाएको औषधि सेवन गर्दा लामो समयसम्म नसा दिने, झुमझुम भइरहने, एकोहोरिनेजस्ता लक्षण देखिने कट्टेलले बताए। उनले भने, विभिन्न थरीका औषधि मिसाएर लागूऔषध बनाई विद्यालय क्याम्पस पढ्दै गएका १५१६ वर्ष उमेरका किशोरलाई बिक्री गरेको भन्नै उजुरी परेकाले छड्के चेकजाँच गर्दा पुष्टि भएको हो। झालाई एक वर्षअघि पनि विभागले यही घटनामा पक्राउ गरी २५ दिन कारबाही गरी छाडेको थियो। पुनः दोहोरिएकाले औषधि ऐन २०३५ अनुसार थप कारबाही गरिने प्रमुख कट्टेलले बताए। टोलीले उनको फार्मेसी सिल गरी पाँच दिनभित्र विभागमा हाजिर हुने गरी पत्राचार गरेको छ। टोलीले बिहीबार नै बिनाइजाजत, तोकिएको जनशक्ति बेगर र मापदण्ड विपरीत सञ्चालन गरिएका थप पाँचवटा औषधि पसलमा सिल गरेको छ। डेढ दर्जन औषधि पसलमा गरिएको चेकमा ६ वटामा सिल गरिएको उनले बताए। त्यसैक्रममा टोलीलाई देखेपछि पसल बन्द गरी फरार भएका तीनवटालाई प्रहरीमार्फत पत्र काटिएको कट्टेलले बताए। टोलीले तोकिएको जनशक्तिबिना र नवीकरण नगरी सञ्चालन गरिएको बेलका नगरपालिका४ सञ्जीवनी मेडिकल, सोही ठाउँमा बिनादर्ता सञ्चालित यादव मेडिकल, ठाउँसारी र जनशक्तिबिना सञ्चालित सोही ठाउँको बरहा क्षेत्र फार्मेसीलाई सिल गरिएको छ। त्यसैगरी रामपुर सामुदायिक अस्पताल नजिक रमानन्द यादवले दर्ता नगरी सञ्चालन गरेको नामबिनाको औषधि पसल र सप्तरीको सप्तकोसी नगरपालिका फत्तेपुरस्थित अनुकूल औषधि पसलसमेत सिल गरिएको छ। जनशक्ति नभएको र एलोपेथिकको अनुमति लिएर आयुर्वेदिकलाई प्राथामिकता दिई धेरै औषधि बिक्री गरेको फेला परेपछि अनुकूललाई सिल गरिएको उनले बताए। कोभिड१९ को परिस्थितिमा सरकारको उपस्थिति कम हुँदा औषधि पसलले जथाभावी औषधिको मूल्य बढाएको, बिक्री गरेको, लागूऔषधको कारोबार गर्ने गरेका विभागमा उजुरी परेका कारण छड्के चेकजाँचलाई तीव्रता दिएको उनको भनाइ छ। चेकजाँचलाई थप प्रभावकारी बनाउँदै अन्य ठाउँमा पुगिने उनले बताए। जो अगुवा उसैले बाटो बिराउने भन्ने नेपाली उखानलाई आत्मसाथ गर्दै समाजका युवामा विकृति ल्याउने यस्ता व्यक्तिलाई हदैसम्मको कारबाही गर्न स्थानीयको माग छ। एउटा जिम्मेवार नेटवर्कको महासचिवबाट गरिएको गैरजिम्मेवारी कार्यलाई कुनै पनि हालतमा क्षमा दिन नसकिने स्थानीय जीवन मगरले बताए।"
साना व्यापारीका ठूला दुःख,"राजविराज : कोरोना भाइरस संक्रमणको डरले निषेधाज्ञा लागेको सुरुका केही दिन राजविराज६ का राजकुमार मण्डल व्यवसाय बन्द गरेर सपरिवार घरभित्रै बसे। पैसा सकिँदै गएपछि श्रीमती, तीन छोराछोरी र बुवाआमासहित सात जनाको परिवार पाल्न बाध्य भएपछि ठेला लिएर निक्लिए। लकडाउन अघि तरकारी बिक्री गर्ने मण्डलको ठेलामा आँप, स्याउ, अंगुरका झुप्पा छन्। राजविराज हटियामा तरकारी, चिया, नास्ता बिक्रीमा रोक लागेपछि धेरैजसो साना व्यापारी अहिले अस्पताल क्षेत्र र टोलटोलमा ठेला गुडाउँदै फलफूल बिक्री गर्छन्। मौसमअनुसार आँप, लिची, तरबुजा, केरा, स्याउ, अंगुर बिक्री गर्न थालेको उनीहरूको भनाइ छ। मानिसहरूको आवतजावत नहुने गरी निषेधाज्ञा लागेपछि तरकारी व्यापारी अरबिन्द दासले पनि भाँडामा लिएको ठेला गुडाउँदै फलफूल बेच्न थालेको बताए। हाट बजारमा बस्दा जरिवाना गर्छ। तरकारी छाडेर तरबुजा बेच्न थालेका दास भन्छन् टोलहरूमा ठेला घुमाएर बेच्दा भने प्रहरीले रोकटोक गरेको छैन्। ठेला व्यापारीहरूको भनाइमा सबैभन्दा ठूलो मारमा उनीहरू परेका छन्। धनी, सम्पन्नलाई खाद्यान्नको चिन्ता छैन्, अर्कोतिर गरिब, विपन्नको घरघरै पुगेर सामाजिक संघसंस्था एवं मनकारी व्यक्तिहरूले राहत वितरण गरिरहेका छन् तरकारी छाडेर फलफूल बेच्न थालेका श्रवण दासले भने बाँकी हामी घरका न घाटका भएका छौ। हामी साना व्यापारी राहतका लागि हात पसार्न पनि सक्दैनौं, व्यापार पनि चलेको छैन् राजविराज५ का शंकर साफीले दुःखेसो गरे। लकडाउनले खल्ती रित्तिँदै गएको छ। राजविराजमै सानो घर भए पनि सानोतिनो व्यापार गर्ने र सबथोक किनेर खाने वर्गको आर्थिक स्थिति नाजुक बन्दै गएको साफीको भनाइ छ। सानोतिनो व्यापारकै भरमा सहरमा टिकेकाहरूलाई सबथोक किनेर खानलाई पैसा छैन। खाद्यान्न सामग्रीका सवारीसाधन खुला भए पनि लकडाउन पछि ठूला व्यापारीहरूले कृत्रिम अभाव सिर्जना गर्दै दाल, तेल, मसलामा झन्डै दुई गुणासम्म मूल्यवृद्धि गरेका छन्। सरकारले आपूर्ति व्यवस्था राम्रो भने पनि किराना व्यवसायीले लकडाउनमा सामान आपूर्ति नभइरहेको र महँगोमा किन्नु परेको बताउँदै आएको छ। महँगिएको सामान किनेर खाँदा साना व्यापारीहरूको खल्ती रित्तिएको छ। गरिब र विपन्नका लागि गत वर्ष नगरपालिकाले सोच्यो, यसपटक विभिन्न संस्था र मनकारी व्यक्तिहरूले घरमा राहत पुगाएको देख्छु। फलफूल व्यापारी मुकेश स्वर्णकार भन्छन् दिनहुँ गरिखाने वर्गको बारेमा सबै निकाय बेखबर छ। उनी थप्छन्, हामीले राहत माग्यौं भने पनि कसैले पत्याउँदैन। घरभित्रै सबथोक भएका सम्पन्न वर्ग बाहेक अन्यको हकमा लकडाउनमा जीवन धान्न कठिन र तनावपूर्ण छ। दैनिक हुने व्यवसायमा भर पर्ने र किनेर खाने वर्गका लागि लकडाउन लम्बिँदा उनीहरू सबैभन्दा मारमा परेका छन्। पसल सटर भाडामा लिएर चियानास्ता, तरकारी र साना व्यवसाय गर्नेको हिसाबकिताबको सन्तुलन बिग्रेको छ।"
कोरोनासँग मिल्दोजुल्दो लक्षण देखिएका रानिटारका दुई पुरुषको निधन,"फिदिम : कोरोना भाइरससँग मिल्दोजुल्दो लक्षण देखिएका फिदिमनगरपालिका ८ का दुईजना पुरुषको बिहीबार राति निधन भएको छ । रानिटार स्थितघुमाउने टारका अन्दाजी ७० वर्षीय वृद्ध र कागतेका अन्दाजी ६० वर्षीय पुरुषको निधन भएको वडाध्यक्ष सेरबहादुर नेम्बाङले जानकारी दिए । दुवैजना मृतकमा कोरोनाको लक्षण देखिएको थियो, नेम्बाङले भने उनीहरुका परिवारका अन्य सदस्य पनि बिरामी छन् । उनीहरुमा ज्वारो आउने, खोकी लाग्ने, घाँटी दुख्ने र श्वासप्रश्वासमा समस्या देखिएको छ । घुमाउनेटारका वृद्धको घरमै निधन भएको हो भने कागेतका पुरुषलाई उपचारका लागि समर्पित अस्पताल फिदिम ल्याउने क्रममा निधन भएको हो । उनीहरुको कोरोना परीक्षण गरिएको थिएन। नेम्बाङका अनुसार अब परीक्षण गर्ने कि नगर्ने भनेर सम्बन्धित निकायसँग परामर्श भइरहेको छ।"
बुबाको किरियामा बसेका दम्पतीको आगलागीबाट मृत्यु,संखुवासभा : मादी नगरपालिका५ च्याङरिङमा आगलागीबाट एक दम्पतीको मृत्यु भएको छ । आगलागीमा परेर किरियापुत्री बसेका च्याङ्रिङका ४७ वर्षीय राजेन्द्रबाबु दाहाल र ४४ वर्षीया कमला भण्डारी दाहालको मृत्यु भएको वडा नं ५ का वडा अध्यक्ष नेत्र प्रसाद दाहालले बताए । बुबाको किरियामा बसेका दम्पतीको आगलागीमा परेर गयराति १ बजे मृत्यु भएको हो । आगलागीमा परेर गम्भीर घाइते भएका राजेन्द्रबाबुको उपचारका लागि स्थानीय स्वास्थ्य संस्थामा लाने क्रममा बाटैमा मृत्यु भएको वडा अध्यक्ष दाहालले बताए । उनकी श्रीमती घटनास्थलमै मृत्यु भएको थियो । सात दिन अघि निधन भएका ८४ वर्षीय बुबा कृष्णप्रसादको किरियामा बसेका थिए । मृतक दम्पती किरियामा बसेका घरबाट केही काम छ भन्दै नजिकै रहेको आफ्नो घरतर्फ गएको थिए । निकै बेर नफर्किएपछि खोजी गर्ने गर्दा घरमा आगलागी भएको देखेपछि स्थानीयले ढोका फोरेर उनीहरुको खोजी गरेको आफन्तले बताए । ढोका फोडेर हेर्दा राजेन्द्रबाबु आगोमा परेर जलेका थिए भने श्रीमती कमला जलेर मृत अवस्थामा फेला परेको अवस्थामा फेला पारेका थियो । ढोका लगाएको अवस्थामा आगालागि भएकाले आत्महत्या भएको हुन सक्ने वडा अध्यक्ष दाहालको भनाई छ । घटनास्थलतर्फ इलाका प्रहरी कार्यालय चैनपुरका प्रमुख प्रहरी निरीक्षक योगराज खतिवडाको जाँदै छ । बुबा काजकिरियाका लागि चार छोराबुहारी र छोरीसहित १२ जना एकै घरमा बसेका थिए ।
"सांसदका छोराले चलाएको कारको ठक्करबाट एकको मृत्यु, एक घाइते","विराटनगर : प्रदेश १ की प्रदेश सांसद विन्दिया कार्कीका छोरा रविन कार्कीले चलाएको कारको ठक्करबाट विराटनगरमा बिहीबार साँझ एक जनाको मृत्यु भएको छ। कारले ठक्कर दिँदा भएको दुर्घटनामा परेर अर्का एक जना गम्भीर घाइते भएका छन्। विराटनगर महानगरपालिका४ स्थित विराटनगर विमानस्थलको नहरनजिक पूर्वबाट पश्चिमतर्फ जाँदै गरेको प्र ३०१००२ च २१३९ नम्बरको कारले बिहीबार साँझ ७ : ३५ बजेतिर दुई जना पैदल यात्रीलाई एकै पटक ठक्कर दिएको प्रहरीले जनाएको छ। दुर्घटनामा भारतीय नागरिक ३५ वर्षीय मुकेश शर्माको मृत्यु भएको हो। मोरङ प्रहरीका प्रवक्ता डीएसपी मानबहादुर राईले कारको ठक्करबाट गम्भीर घाइते भएका शर्मालाई उपचारका लागि कोसी अस्पताल पुयाएपछि चिकित्सकले मृत घोषित गरेको जानकारी दिए। दुर्घटनामा मोरङको कटहरी गाउँपालिका२ का २७ वर्षीय रामकुमार राजवंशी घाइते भएका छन्। उनको नोबेल शिक्षण अस्पताल विराटनगरमा उपचार भइरहेको छ। प्रहरीको प्रारम्भिक अनुसन्धानबाट दुर्घटना गराउने कार प्रदेशसभा सदस्य विन्दिया कार्कीले प्रयोग गर्दै आएको खुलेको छ। छोरा रविनलाई चलाउनका लागि दिएका बेला कार दुर्घटना गरेको पाइएको प्रहरी स्रोतले बतायो। दुर्घटनामा परेर मृत्यु र घाइते हुने दुवै पुरुष विराटनगर४ स्थित न्यू एभरेष्ट फर्निचर उद्योगमा कार्यरत मजदुर हुन्। प्रहरीका अनुसार उनीहरु उद्योगबाट काम गरेर फर्कँदै गर्दा दुर्घटनामा परेका हुन्। दुर्घटना लगत्तै कार चालक रविन फरार बनेका छन्। प्रहरीले भने चालकको पहिचान हुन नसकेको र फरार रहेका कारण खोजी तीव्र पारिएको जनाएको छ। डीएसपी राईले सांसद विन्दियाका छोरा रविनले चलाएका बेला कार दुर्घटनामा परेको सूचना आएको भए पनि यकिन हुन बाँकी रहेको जानकारी दिए। दुर्घटनाको खबर पाएपछि घटनास्थलमा पुगेको प्रहरी सुरुमा घाइतेको उद्धार र उपचारमा केन्द्रित हुनुपर्ने अवस्था आयो, उनले भने, त्यसपछि दुर्घटना गराउनेको खोजी थालिए पनि अहिलेसम्म फेला पार्न सकिएको छैन। पहिचान पनि खुलेको छैन। स्थानीय प्रत्यक्षदर्शीका अनुसार कारमा अरु दुई युवती पनि सवार थिए। दुर्घटना लगत्तै तीनै जना कारबाट निस्किएर फरार भएको प्रत्यक्षदर्शीको भनाइ छ। दुर्घटना भएपछि हामी भेला भएर घाइतेको उद्धारमा व्यस्त भयौँ, एक स्थानीयले भने, त्यतिबेलै कार चालक युवा र दुई युवती कार घटनास्थलमै छाडेर फरार भएछन्। कारमा रहेका तीनै जनाले मादक पदार्थ सेवन (मापसे) गरेजस्तो देखिने उनको भनाइ छ। दुर्घटनामा परेर कार क्षतिग्रस्त बनेको छ। कार चालक रविनसँग सवारी चालक अनुमति पत्र (लाइसेन्स) पनि नभएको पाइएको प्रहरीले जनाएको छ। दुर्घटनापछि उनी राति विराटनगरकै विराट नर्सिङ होम एवं विराटनगर अस्पताल पुगेका थिए। मदिराको नसामा लट्ठ रहेको अवस्थामा रविन आएको र त्यसपछि कता गए भन्ने थाहा नभएको अस्पतालका एक कर्मचारीले बताए। छोरा अस्पताल छिरेको केही समयपछि आमा विन्दिया पनि अस्पताल आएको उनले बताए। विन्दिया लाइसेन्सबिनै सवारी चलाएर दुर्घटना गराएका छोरालाई बचाउन लागेको स्रोतको दाबी छ। अन्नपूर्णसँगको सम्पर्कमा उनले आफ्ना छोराले कार नचलाएको र दुर्घटना पनि नगराएको बताइन्। उनले उक्त कार कोरोना संक्रमणका कारण मृत्यु भएकाको शव व्यवस्थापनमा प्रयोग गर्नलाई दिएकी थिइन्। राम नेपालको नेतृत्वमा केही युवाहरु मिलेर संक्रमितको शव व्यवस्थापन गर्ने अभियान विराटनगरमा चलाइएको छ। अभियान पहिलो भेरियन्टदेखि नै सञ्चालन गरिएको हो। सांसद विन्दियाका छोरा रविन पनि अभियानमा सहभागी थिए। युवाहरुले बिहीबार दिउँसो विराटनगरमा संक्रमणका कारण मृत्यु भएका तीन जनाको शवको व्यवस्थापन गरेका छन्। तर रविन भने शव व्यवस्थापनको काम छाडेर बिचैमा निस्किएको बताइएको छ। विराटनगरको मुनालपथमा पुगेर एउटा होटलमा मदिरा सेवन गरेपछि उनी दुई युवतीलाई कारमा राखेर उत्तरतर्फ लागेको जानकारी प्रहरीले प्राप्त गरेको छ। मैले गाडी संक्रमितको शव व्यवस्थापनमा प्रयोग गर्न दिएकी थिएँ। मेरो छोरासँग लाइसेन्स थिएन। लाइसेन्स भएकालाई कार जिम्मा लगाएको हुँ, विन्दियाले भनिन्, एउटा भवितव्य घटना हुन पुग्यो। तर मेरो छोराले गाडी चलाएको थिएन। अरुले नै चलाएको बेला दुर्घटना भएको हो। उनले गुडिरहेको गाडीको अगाडिको चक्का एक्कासि विष्फोट भएपछि दुर्घटना हुन पुगेको दाबी गरिन्। नोबेल शिक्षण अस्पतालबाट उपचारपछि निको भएर डिस्चार्ज भएका संक्रमितलाई मास्क र सेनिटाइजर वितरण गर्न जाँदा दुर्घटना भएको दाबी विन्दियाको छ। तर प्रहरीले भने गाडी कता गएको थियो भन्ने यकिन हुन बाँकी रहेको जनाएको छ। विन्दिया नेपाली कांग्रेसको तर्फबाट प्रदेशसभामा प्रतिनिधित्व गर्छिन्।"
संवैधानिक इजलासमा नागरिकता अध्यादेशविरुद्ध रिटमाथि सुनुवाइ,"काठमाडौं : नागरिकतासम्बन्धी अध्यादेशविरुद्ध परेका रिटमाथि सुनुवाइ सुरु भएको छ। प्रधानन्यायाधीश चोलेन्द्र शमशेर राणाले गठन गरेको वरिष्ठताका आधारमा संवैधानिक इजलासमा सुनुवाइ सुरु भएको हो। राणाले शुक्रबार आफूसहित प्रधानन्यायाधीशहरु दीपक कुमार कार्की, मिरा खड्का, हरिकृष्ण कार्की र ईश्वरप्रसाद खतिवडासहितको संवैधानिक इजलास गठन गरेका हुन्। नयाँ जारी गरेको नागरिकता अध्यादेशमा जन्मसिद्ध नागरिकका सन्तानले वंशजको आधारमा नागरिकता प्राप्त गर्न सक्ने र नेपाली नागरिक आमाबाट नेपालमा जन्म भइ नेपालमा बसोबास गरेको र बाबुको पहिचान हुन नसकेका व्यक्तिलाई वंशजका आधारमा नागरिकता दिने व्यवस्था गरेको छ। सरकारको सिफारिसमा राष्ट्रपति विध्यादेवी भण्डारीले ९ जेठमा नागरिकतासम्बन्धी अध्यादेश जारी गरेकी थिइन्। लगत्तै तत्काल अध्यादेश कार्यान्वयन नगर्न माग गर्दै वरिष्ठ अधिवक्ता वोर्णबहादुर कार्कीसहित अधिवक्ता विष्णुकुमारी गिरी,रामबहादुर शाहीलगायतले सर्वोच्चमा रिट दिएका थिए। यसअघि प्रतिनिधिसभा विघटनविरूद्धको रिटमाथि सुनुवाई गर्न गठित संवैधानिक इजलासमाथि विवाद उठेको थियो। त्यसपछि प्रधानन्यायाधीश राणाले वरिष्ठताका आधारमा संवैधानिक इजलास गठन गर्ने वचन दिएका थिए। संसद् विघटनविरुद्धका रिटमाथि यही जेठ २३ गते सुनुवाइ हुने भएको छ ।"
सभ्य नागरिक बन्ने कि ?,"हामीलाई आफ्नोभन्दा अरूको ख्याल गर्न मनपर्छ। आफ्नो बारेमा राम्रो सोच्ने फुर्सद हँुदैन। अरूको बारेमा चौबिसै घन्टा नकारात्मक सोचेर टीकाटिप्पणी गर्न हामीलाई समय मिल्छ, निकै आनन्द लाग्छ। यो हाम्रो संस्कारजस्तै बनिसक्यो। यी र यस्तैआनीबानीले हामीलाई कहिले सभ्य बनाउला ? सोच्न निकै ढिला भइसकेको छ। स्कुलमा पढ्दा फेल भइयो भनेर गुरुलाई पिटियो। ठुलो हुँदै जाँदा आफूले भनेको नमान्ने साथीभाइलाई पनि मुढेबलले परास्त पार्नुलाई निकै ठुलो मानियो। जवान बन्दै जाँदा भनेको कुरा नकिनिदिने बाबाआमालाई पनि गाली गर्न र कहिलेकाहीँ हातपात गर्न पछि परिएन। अस्पतालका डाक्टर र स्वास्थ्यकर्मीहरू पिटिइरहेका खबरहरू हाम्रा लागि नौला रहेनन्। केही समय अगाडिदेखि नै सोलुखुम्बु, धनुषा, कास्की, मोरङ लगायतका अस्पतालहरूमा स्वास्थ्यकर्मीमाथि आक्रमण भएका खबर सुन्दै आएका थियौं। यही जेठ १३ गते भेरी अस्पतालको कोभिड वार्डमा यस्तै निकै नमिठो घटना भयो। सो घटनाको विषयले सामाजिक सञ्जाल भरियो। मैले त्यहाँभित्र भएका कमेन्टहरू हेर्दा अचम्म लाग्यो। भनिएको थियो कि यस्तो बेलामा डाक्टरलाई पिट्न हुन्न। हाम्रो सोचाइ, हाम्रो चिन्तन कति साँघुरो हो ?के हाम्रा स्वास्थ्यकर्मीहरू कोरोना कहरका लागि मात्र हुन् ?अरू बेलामा हामीलाई कुनै रोग लाग्दैन ? अनि अस्पतालका डाक्टर र स्वास्थ्यकर्मीहरू बिरामीहरूका लागि सधैंका भगवान् होइनन् र ?यस्तो बेलामा स्वास्थ्यकर्मीलाई पिट्न हुन्न भन्नुको अर्थ अरू बेलामा त पिट्न हुन्छ भनेको भएन र ? हामीहरू सबै एकजुट भएर हामीलाई बचाउने स्वास्थ्यकर्मीहरूको बचावट किन गर्न सक्दैनौं ? डाक्टर होउन् कि सवारी चालक जानीजानी मानिसलाई मात्रै होइन, कुनै सानो प्राणीलाई समेत मार्दैनन् भनेर हामीले कहिले बुझ्ने ?मृत्यु सृष्टिको अनिवार्य सर्त हो। कसैको छिटो कसैको ढिलो कसैलाई केही थाहा हँुदैन। बिरामी भएपछि अस्पताल जाने हो। अस्पतालका डाक्टरहरूले आफ्नो ज्यानको माया मारेर भएपनि आफ्ना बिरामी बचाउन लागिपरेका हुन्छन्। उपचार गर्दागर्दै पनि उमेर पुगेका ज्येष्ठ नागरिक वा अन्य जटिल स्वास्थ्य अवस्थाका बिरामीहरूको निधनहुन सक्छ। यति पनि नबुझेर मेरो मानिसलाई मारिस् भनेर स्वास्थ्यकर्मीमाथि नै जाइलाग्ने मानिसहरूलाई के भन्ने खै ? आधुनिकता समय र शताब्दीले ल्याउने कुरा होइन। आधुनिक हुनका लागि मानिस सभ्य हुनुपर्छ। मानव विकास उच्च बिन्दुमा पुग्नुपर्छ। हाम्रा संस्कृति र सभ्यताको दियो प्रचुर मात्रामा निरन्तर बल्न सक्नुपर्छ। एकपटक गहिरिएर सोचौं तसबैले। हाम्रा वास्तविक भगवान्प्रति हामीले साँच्चै राक्षसी व्यवहार किन गर्छौ ?जति अरूलाई पिट्न र अभद्र व्यवहार गर्न सक्छौं उति नै किन सभ्य मान्छौं हामीहरू आफूलाई ? यसको दोषी कसकसलाई मान्ने हो ? पटकपटक यस्ता प्रकृतिका घटनाहरू किन दोहोरिरहन्छन् ? जसले नराम्रा काम गर्छ उसैलाई ठुलो मान्छे मान्न हामीलाई कसले सिकायो ?पूर्वीय सभ्यता र संस्कृतिको केन्द्रविन्दुमा बसेर यस्ता गैरनागरिक क्रियाकलाप गर्न हामीलाई कसले आदेश दियो ? खोज्यो भने यस्तै तमाम प्रश्नहरूले हाम्रो मथिंगलमा निकै तरंगहरू ल्याउँछन्। आधुनिकता समय र शताब्दीले ल्याउने कुरा होइन। आधुनिक हुनका लागि मानिस सभ्य हुनुपर्छ। मानव विकास उच्च बिन्दुमा पुग्नुपर्छ। हाम्रा संस्कृति र सभ्यताको दियो प्रचुर मात्रामा निरन्तर बल्न सक्नुपर्छ। तबमात्र हामी सभ्य भइन्छ। हाम्रो समाज सभ्य हुन्छ अनि सिंगो मुलुक सभ्य र सुव्यवस्थाले सजित हुन्छ। अनि मात्र देश आधुनिक बन्छ र सम्पूर्ण देशबासीहरू पनि आधुनिक बनिन्छ। कमीकमजोरीहरू हरेक तह र तप्कामा भइरहेका छन्। सरकार आफैं गैरजिम्मेवार छ। असभ्य नागरिकलाई, अराजक नागरिकलाई प्रोत्साहित गर्दै सरकारमा समावेश गराउँछ। हामी नागरिकहरू पनि त्यस्तै कमजोर चेतनाका छौं। फलानो व्यक्ति फौजदारी अभियोग लागेको हो भन्ने थाहा पाएर पनि उसैलाई आफ्नो अमूल्य भोग दिएर आफ्नो जनप्रतिनिधि बनाउँछौं। जब हामीले चुनेका जनप्रतिनिधिहरू नै खराब आचरणका छन् भने उनीहरूले कस्तो कानुन बनाउलान् ? अनि उनीहरूले बनाएको कानुनको कसरी कार्यान्वयन होला? हामीहरू यसमा पटक पटक चुकिरहेका छौं। जब अपराधीले उन्मुक्ति पाउँछ तब अन्य अपराधीहरू थपिँदै जान्छन्। अपराधीले अपराधीलाई बचाउने हो। जब हामीभित्रका सोचाइ र व्यावहारिकता नै खराब छन् भने असल मान्छेले, निर्दोषमान्छेले सधैं दुःख पाउँछ। अपराधीहरू झन् डन बन्दै जान्छन् र पटकपटक यस्ता घटनाहरू दोहोरिन्छन्। अहिले भैरहेका स्वास्थ्यकर्मीमाथिका हिंसा अनि महिलाजन्य हिंसाहरू पनि यसैका उपज हुन्। के हामी सभ्य नागरिक बन्न सक्दैनौं?आफू सभ्य हुँदा आफूलाई घाटा हुन्छ र ? नराम्रा काम गरेर चर्चा पाउनुभन्दा राम्रा काम गरेर बस्नु राम्रो होइन र ? भ्रुण अवस्थाबाट नै अतिथिदेवो भव, मातृदेवो भव, पितृदेवो भवको वास्तविकता ग्रहण गर्दै जन्मेका होइनौं र हामीहरू? खै हामी आफू असल बनेको ? खै हामीले आफ्ना सन्तानहरू असल बनाएको ?आफू सुध्रिने कुरा, आफू सभ्य बन्ने कुरा अरूले गरिदिने हो र ? सुधार बिस्तारै हुने कुरा हो। सुधार आफूबाट हुनुपर्ने कुरा हो। आउनुहोस्, तपाईं हामी पनि अब सुधारको बाटोमा लागौं। सकारात्मक परिवर्तनको बाटोमा लागौं। एक दिनमा आफूभित्र भएको एउटा मात्र नराम्रो बानी सुधार गर्यौं भने पनि एक महिनामा नै हाम्रा धेरै खराब आनीबानीमा सुधार आउँछन्। जब आफू असल भइन्छ तब घर परिवार, समाज हुँदै सिंगो मुलक पनि असल बन्छ। सरकार असल, कर्मचारी असल, सबै व्यवसायी असल, सबै दलका मानिसहरू असल, शिक्षक विद्यार्थी असल अझभन्दा सबैसबै असल। आखिर सरकार, संघसंस्था भनेको पनि त आफूहरूकै समूह त हो नि। त्यसैले आजको आवश्यकता भनेको हरेक आफूहरू असल बन्नु हो। हरेक आफूहरू सभ्य बन्नु हो। सभ्य बन्नका लागि, असल बन्नका लागि सरकारले मानव विकासका लागि प्रशस्त लगानी गर्नुपर्छ। मानव विकासमा हुने लगानीले मानवलाई सभ्य र असल बनाउँछ। विकासको अन्तिम बिन्दु भनेको नै मानव विकास हो। जब हरेक नागरिक असल हुन्छन्, सभ्य हुन्छन् तब मुलुकमा विकास र समृद्धि आउँछ। जब आफ्नै विकास हुन्छ भने अरूको खुट्टा किन तान्नु ? नराम्रा काम गरेर आफूले किन चर्चा बटुल्नु। आफू सभ्य नागरिक बन्दा न त आफूलाई घाटा हुन्छ न त अरूलाई। सबैलाई फाइदा हुने कुरामा हामी किन पछि पर्ने ? आजैदेखि हामी सबै सभ्य नागरिक बन्ने अभियानमा जुटौं।"
नागरिकता अध्यादेशविरुद्ध परेका रिटमा सुनुवाइ गर्न वरिष्ठताका आधारमा संवैधानिक इजलास गठन,"काठमाडौं : नागरिकता सम्बन्धी अध्यादेशविरुद्ध परेका रिटमाथि सुनुवाइ गर्न प्रधानन्यायाधीश चोलेन्द्र शमशेर जबराले वरिष्ठताका आधारमा संवैधानिक इजलास गठन गरेका छन् । राणाले आफूसहित प्रधानन्यायाधीशहरु दीपक कुमार कार्की, मिरा खड्का, हरिकृष्ण कार्की र ईश्वरप्रसाद खतिवडासहितको संवैधानिक इजलास गठन गरेका हुन्। अहिले सुनुवाइ जारी छ। प्रधानमन्त्री केपी ओलीको सिफारिसमा राष्ट्रपति विद्यादेवी भण्डारीले नेपाल नागरिकता (पहिलो संशोधन) अध्यादेश, २०७८ ९ जेठमा जारी गरेकी थिइन्। लगत्तै अध्यादेश कार्यान्वयन रोक्न माग गर्दै वरिष्ठ अधिवक्ता वोर्णबहादुर कार्की, अधिवक्ताहरू विष्णुकुमारी गिरी, रामबहादुर शाही, कुलबहादुर बोगटी, वीरभद्र जोशी र मौलिक जरोकिलो पार्टी लगायतले सर्वोच्चमा रिट दायर गरेका थिए । यसअघि प्रतिनिधिसभा विघटनविरूद्धको रिटमाथि सुनुवा गर्न गठित संवैधानिक इजलासबारे प्रश्न उठेपछि प्रधानन्याधीश राणा वरिष्ठताका आधारमा संवैधानिक इजलास गठन गर्न सहमत भएका छन् । यसअघि प्रतिनिधिसभा विघटनविरूद्धको रिटमाथि सुनुवाई गर्न गठित संवैधानिक इजलासमाथि विवाद उठेको थियो। त्यसपछि प्रधानन्यायाधीश राणाले वरिष्ठताका आधारमा संवैधानिक इजलास गठन गर्ने वचन दिएका थिए। संसद् विघटनविरुद्धका रिटमाथि यही जेठ २३ गते सुनुवाइ हुने भएको छ ।"
बिरामीलाई टेलिमेडिसिन सेवा,"झापा : हामी जुट्छौँ, फेरि उठ्छौँ, भन्ने उद्देश्यले पाँच वर्षअघि जनस्तरबाट सुरु भएको मेची अभियानले पूर्वमा टेलिपेथी सेवा सुरु गरेको छ। कोभिडको महामारीमा अन्य रोगीहरूले उपचार सेवा नपाउने अवस्था भएपछि झापामा नन्कोभिड बिरामीहरूका लागि टेलिमेडिसिन सेवा सुरु भएको हो। कोभिडसँगै नन्कोभिडलाई सघाऔं नाम दिइएको टेलिमेडिसिन सेवा पहिलो चरणमा जेठ ३१ गतेसम्म चल्नेछ। कोरोना संक्रमणबाट उत्पन्न स्वास्थ्य समस्यालाई काबु बाहिर जान नदिन टेलिपेथी सेवा सुरु भएको मेची अभियानका संयोजक विजय डालमियाले बताए। अभियान अहिले झापाका मेचीनगर नगरपालिका, बुद्धशान्ति गाउँपालिका, भद्रपुर नगरपालिका, गौरीगन्ज गाउँपालिका, झापा गाउँपालिका र साविक खुदुनाबारी गाविसमा जारी छ। बिरामीहरूको आवश्यकताअनुसार यो सेवा बिस्तार हुँदै जाने संयोजक डालमियाले जानकारी दिए। कोरोना संक्रमितसँगै मुटु, मिर्गौला, सुगर, प्रेसरका बिरामी, गर्भवती, सुत्केरी महिला तथा डायलासिस सेवा लिनुपर्ने बिरामीलाई प्राथमिकतामा राखेर यो सेवा सुरु गरिएको हो। अभियानले कोरोनाको दोस्रो लहरको संक्रमणसँगै जनचेतना अभिवृद्धि गर्ने र संक्रमितहरूलाई नियमित परामर्श उपलब्ध गराउँदै आएको छ। विशेषज्ञ चिकित्सकसहितको टोलीले होम आइसोलेसनमा रहेका संक्रमितहरूसँग भर्चुअल प्रविधिबाट प्रत्यक्ष कुराकानी गर्ने र परामर्श दिने गरिरहेका छन्। त्यसको नेतृत्व डा सञ्जीव शर्मासहितको टोलीले गरिरहेको छ। अभियानको सचिवालय संयोजकमा पुष्पराज पौडेल, औषधि व्यवस्थापन संयोजक उमेश सुवेदी, ल्याव व्यवस्थापन संयोजक दिलीप सुवेदी, प्रविधि संयोजनमा इन्जिनियर निशान न्यौपाने र किरण खनाल छन्। एक सयभन्दा बढी स्वयंसेवक परिचालित उक्त सेवा प्रारम्भ भएका स्थानमा क्षेत्रगत संयोजक तोकिएको संयोजक डालमियाले जानकारी दिए। संक्रमितले भर्चुअल प्रविधिमार्फत विशेषज्ञसँग प्रत्यक्ष कुराकानी गर्ने र आफ्नो स्वास्थ्य समस्या बताउने गर्छन्। कोभिड संक्रमित र नन्कोभिड गरी अहिलेसम्म ७५ जनाले उक्त टेलिमेडिसिन सेवा लिइसकेका छन्। भर्चुअल माध्यमबाट सेवा लिएका काँकडभिट्टाका एक दीर्घरोगीलाई अस्पताल भर्ना गरिएको छ। त्यस्ता विरामीको उपचार खर्च मेचीअभियानले बेहोर्ने संयोजक डालमियाले बताए। उक्त सेवाका लागि एम्बुलेन्स मेचीनगर नगरपालिकाले उपलब्ध गराएको छ। सेवालाई थप प्रभावकारी बनाउन निजी गाडी हुने युवा स्वयंसेवकको रूपमा खटिएका छन्। उनीहरूले अप्ठ्यारोमा परेका र आर्थिक अवस्था कमजोर रहेका बिरामीको घरघरमै पुगेर उद्धार गर्ने छन्। चिकित्सकको परामर्शमा ल्याब परीक्षण तथा थप उपचार सेवा आवश्यक भएकाको हकमा स्वयंसेवकको रूपमा खटिएका स्वास्थ्यकर्मीबाट नमुना संकलन गरिँदै आएको छ। एक्सरेलगायतका सेवा उपलब्ध गराइएको छ। संकलित नमुनाको परीक्षण पछि आवश्यक औषधि निःशुल्क रूपमा घरघरमै पुर्याइने गरिएको छ। अस्पताल भर्ना हुनु पर्ने बिरामीहरूका लागि अस्पतालसम्म लैजान आवश्यक समन्वय गर्ने र कमजोर आर्थिक अवस्थाका बिरामीहरूका लागि अस्पतालमा समेत निःशुल्क उपचारको प्रबन्ध मिलाइएको संयोजक डालमियाले बताए। ल्याब तथा क्लिनिक सञ्चालक, औषधि व्यवसायी, अहेब तथा स्वास्थ्यकर्मीसहितको टोलीले घरघर पुगेर सेवा दिइरहेका छन्। मेची अभियान र केएचडीसीको सहकार्यमा मेचीनगर नगरपालिका पनि जोडिएको छ। उपचार अभावमा कसैले पनि ज्यान गुमाउनुपर्ने अवस्थाको अन्त्य, आवश्यक सावधानी र सतर्कतासम्बन्धी समन्वयका लागि कोभिडसँगै नन्कोभिडलाई सघाऔँ अभियान सुरु गरिएको यस अभियानका परिकल्पनाकार नेपाली कांग्रेसका प्रवक्ता समेत रहेका विश्वप्रकास शर्माले जानकारी दिए।"
बागलुङमा ३१ जेठसम्म निषेधाज्ञा,"बागलुङ : जिल्लामा आगामी ३१ जेठसम्मका लागि निषेधाज्ञा थप गरिएको छ । जिल्ला कोभिड संकट व्यवस्थापन समिति (डिसिसिएमसी) को शुक्रबार बसेको बैठकले थप एक साता निषेधाज्ञा गर्ने निर्णय गरेको बागलुङका प्रमुख जिल्ला अधिकारी शिवकुमार कार्कीले बताए । उनका अनुसार बैंक वित्तीय संस्था सञ्चालनलाई भने केही खुकुलो बनाइएको छ । अब बैंक वित्तीय संस्था बुधबार र आइतबार बिहान ७ बजेदेखि १० बजे सम्म खुला रहनेछ ।बैठकले कोरोना संक्रमण दर बढेको र जोखिम कायमै रहेको ठहर गर्दै जेठ ३१ गतेसम्मका लागि लकडाउन थप गर्ने निर्णय गरेको हो । बागलुङमा गत बैशाख २१ गतेदेखि लकडाउन थालिएको थियो । संक्रमण दरमा कमी नआएपछि (डिसिसिएमसी) ले जेठ एक गतेदेखि १५ गते, त्यसपछि जेष्ठ २२ सम्म लकडाउन थप गरेको थियो । जुन भोली अर्थात् शनिबार सकिदैछ । संक्रमितको संख्या अझै पनि एक हजार हाराहारीमा छ, यसको चेन ब्रेक गर्नका लागि जिल्लामा लकडाउन जारी गरिएको हो प्रजिअ कार्कीले भने,अझै पनि संक्रमितको संख्या बढि रहेको हुँदा लकडाउनलाई निरन्तरता र कडाई गरिने निर्णय भएको छ ।"
माओवादी केन्द्रका नेता बिएल वाइबाको निधन,"काठमाडौं : पूर्व सांसद् एवम् नेकपा (माओवादी केन्द्र)का नेता विष्णुलाल तामाङ (बिएल वाइबा) को निधन भएको छ। उच्च रक्तचाप र मधुमेहबाट पीडित वाइबाको उपचारको क्रममा झापाको दमकस्थित आम्दा अस्पतालमा बिहीबार साँझ ६ बजेर २० मिनेट जाँदा निधन भएको हो । यसैबीच माओवादी अध्यक्ष पुष्पकमल दाहाल प्रचण्डले वाइबाप्रति भावपूर्ण श्रद्धाञ्जली अर्पण गर्दै शोक सन्तप्त परिवारजनमा गहिरो समवेदना प्रकट गरेका छन्। दाहालले वाइबाको निधनले नेपाली राजनीतिले सच्चा राष्ट्रवादी अग्रगामी नेता र कम्युनिष्ट आन्दोलनले आफ्नो अभिभावक गुमाएको बताएका छन् । शुक्रबार एक शोक वक्तव्य जारी गर्दै उनले सादा जीवन, सरल र जुझारु कमरेड वाइबा किसान र मजदूरबीच लोकप्रिय रहेको उल्लेख गरेका छन्। उनले भनेका छन्, 'उहाँ नयाँ पुस्तालाई वर्ग संघर्षका वीरतापूर्ण गाथा सुनाई उर्जावान बनाई रहनुहुन्थ्यो । कमरेड वाइबाका जीवनपयोगी भोगाइ परिवर्तनकारी एवं क्रान्तिकारी युवाहरुका लागि प्रेरणाको स्रोत बन्ने विश्वास लिँदै उहाँप्रति पुनः एकपटक श्रद्धा सुमन प्रकट गर्दछु ।' स्थानीय सामन्त विरुद्धको तमसुक फट्टा आन्दोलनबाट आफ्नो संघर्ष यात्रा शुरु गरेका वाइबा २०४४ सालमा भारतको दरभंगामा भएको राष्ट्रिय सम्मेलनबाट तत्कालीन नेपाल कम्युनिष्ट पार्टी (चौम)को केन्द्रीय सदस्य थिए। २०४८ सालको आम निर्वाचनमा सिराहाको तत्कालीन निर्वाचन क्षेत्र नं ५ बाट उनी प्रतिनिधिसभा सदस्यमा निर्वाचित भएका थिए। वाइबा २०७० सालमा नेकपा तदर्थ र एकीकृत नेकपा (माओवादी) बीचको एकीकरण पछि केन्द्रीय सदस्य हुँदै नेकपा (माओवादी केन्द्र)को पोलिटब्यूरो सदस्य रहेका थिए । उनका तीन छोरा र दुई छोरी रहेका छन् ।"
"कार्यदलको औचित्य समाप्त भइसकेको छ, तत्काल वार्ता बन्द गरौं : नेपाल पक्षका चार नेता (पत्रसहित)","काठमाडौं : माधवकुमार नेपाल पक्षका चार नेताले एमालेको आन्तरिक विवाद मिलाउन बनेको कार्यदलको औचित्य नै समाप्त भइसकेकोले वार्ता बन्द गर्ने लिखित सुझाव दिएका छन्। नेपाल र झलनाथ खनाललाई लिखित ध्यानाकर्षण गराउँदै जगन्नाथ खतिवडा, विजय पौडेल, प्रकाश ज्वाला र राजेन्द्र राईले वार्ता गर्न गठित कार्यदलको औचित्य नै सकिएको बताएका छन्। उनीहरुले ध्यानाकर्षण गराउँदै भनेका छन्, 'वार्ता गर्ने कार्यदलको औचित्य समाप्त भइसकेको छ, यसलाई तत्काल बन्द गरौं।' जसमा ज्वाला कर्णाली प्रदेशका फ्लोर क्रम गरेको आधारमा पार्टीबाट निस्कासित भएका हुन्। खनालनेपाल पक्षका प्रमुख नेताहरूलाई पार्टीबाटै निष्कासन गरिसकेको, कार्यदलका सदस्यसमेत निष्कासित भइसकेको अवस्थामा त्यो कार्यदलको औचित्य नै समाप्त भइसकेको हुनुपर्नेमा कार्यदलकै नाममा छलफल भइरहेको भन्ने सुन्न पाउनु आफैँमा आश्चार्यजनक भएको उनीहरुको भनाइ छ। 'त्योभन्दा पनि आश्चार्यजनक छ कि हाम्रा स्थायी कमिटीका सदस्यहरू कोही वार्तामा जाने र कोही त्यसको जवाफदेहिता नलिने स्थितिमा पुग्नु भएको देखिएको छ।' ध्यानाकर्षण पत्रमा भनिएको छ, 'यो परिदृष्यले पनि हामी के निर्णय लिन्छौँ,कस्ता कामहरू गर्छौं, ककसले जवाफदेहिता बहन गछौँ र कसरी आफ्नो विचार समूहको एकतालाई कमजोर पारिरहेका हुन्छौँ भन्ने प्रष्ट पारेको छ।' केपी ओली नेतृत्वको सरकार संकटमा परेकोले कारण अल्झाउने काम भइरहेकोप्रति सचेत हुनु पर्ने उनीहरुको मत छ। 'ओलीको लोकप्रियता समाप्त प्राय छ। देश भित्रको राजनीतिक शक्ति सन्तुलन उनको विपक्षमा गइरहेको छ, तसर्थ उनी विदेशी शक्तिको आडमा टिकिरहेका छन्, उनीहरूको स्वार्थको लागि काम गरिरहेका छन् र स्वदेशी तथा विदेशी दक्षिणपन्थीको प्यादा बनेर देशको संविधानमाथि आक्रमण गरिरहेका छन् भन्ने विष्लेषण हाम्रो विचार समूहकै साझा ठहर हो भन्ने देशभरिकै कार्यकर्तालाई जानकारी भएको ध्यानाकर्षण्ण पत्रमा उल्लेख छ। अध्यक्ष ओली र उनका समर्थकहरू यतिबेला प्रतिगमन र देशघातको नेतृत्व गरिरहेको उनीहरुको आरोप छ। ओलीको अपराधजन्य कार्यहरूलाई ढाकछोप गर्ने गरी कुनै बहानामा जोगाईदिने,पार्टीमा विद्रोह गर्ने हजारौ कार्यकर्ता तयार भएको बेलामा त्यसलाई तुहाईदिने, अब केपीओली सँग मिल्न सकिँदैन भनेर निष्कर्ष निकाली अन्य राजनीतिक दलसँग सहकार्यको थालनी गरेको दिनदेखि नै घात गर्न थाल्ने कार्यले हामीप्रतिको विश्वसनीयता कमजोर हुनेछ उनीहरुको ध्यानाकर्षणका उल्लेख छ। पत्रको पूर्णपाठ"
कोभिडविरुद्ध संघसंस्था,"कोभिड महामारीबाट जोगिन भक्तपुरमा व्यावसायिक र सामाजिक संघसंस्थाहरूको सक्रियता बढेको छ। स्वास्थ्य सुरक्षाको मापदण्ड पालना गर्दै भौतिक उपस्थितिलाई न्यूनीकरण गरी सक्रियता बढाएको हो। कोभिड संक्रमणको दोस्रो लहर रोकथाम र नियन्त्रणको लागि सिंगो राष्ट्र लागिपरेको बखत सामाजिक उत्तरदायित्व बहन गरी भक्तपुरका संस्थाहरूले विभिन्न खाले सेवा उपलब्ध गराएका छन्। भक्तपुर चेम्बर अफ कमर्स तथा भक्तपुर लायन्स सेवा समन्वय समितिको संयोजनमा ११ वटा संस्थाहरूले संयुक्त रूपमा कोभिड १९ विरुद्ध अभियानै चलाएका हुन्। सेवा परमो धर्म अभियानअन्तर्गत कोभिडसँग लड्छौं। हामी सेवा दिन्छौं। नारा दिएर कोभिडविरुद्धको संघर्षमा छौं। नेपाल चेम्बर अफ कमर्सका केन्द्रीय सदस्य (भौतिक पूर्वाधार सभापति) तथा भक्तपुर लायन्स सेवा समन्वय समितिका सेक्रेटरी रोशन भोयद्योले बताए। विश्वभर फैलिएको कोभिडलाई परास्त गर्ने अभियानमा जोडिन उहाँले सर्वसाधारणमा अपिलसमेत गरे। कोभिड संक्रमितहरूको उपचारमा संलग्न चिकित्सक तथा स्वास्थ्य परिचारिकाहरूको लागि जेठ १७ देखि विशेष किसिमको क्वारेन्टिन सेन्टर सञ्चालनमा आउने भोयद्योले जनाए। त्यस्तै जेठको तेस्रो हप्तादेखि अक्सिजन सिलिन्डर उपलब्ध गराउने तयारी भइरहेको छ। अभियानले चाँगुनारायण नगरपालिकाद्वारा सञ्चालित कोभिड १९ आइसोलेसन सेन्टर नेकसँग सहकार्य गरेको छ। संक्रमण नियन्त्रणको सवालमा आइसोलेसन सेन्टरलाई थप प्रभावकारी बनाउन आवश्यक व्यवस्थापन गरिएको भक्तपुर चेम्बर अफ कमर्सका अध्यक्ष तथा भक्तपुर विद्युतीय सामग्री व्यवसायी संघका संस्थापक अध्यक्ष न्हुछेरत्न मानन्धरले जनाए। परमो धर्म अभियानले जेठको पहिलो हप्तादेखि भक्तपुरमा कोभिड बिरामीको लागि चौबिसै घण्टा निःशुल्क एम्बुलेन्स सेवा सञ्चालनमा ल्याएको छ। त्यसको लागि हटलाइन नं ९८६१७५६४६१ सार्वजनिक गरिएको छ। त्यस्तै, भक्तपुर जिल्ला प्याब्सनका वरिष्ठ उपाध्यक्ष तथा चेम्बरका सचिव सुरेन्द्र श्रेष्ठले मनोचिकित्सक डा कञ्चन दाहाल र वरिष्ठ कार्डियोलोजिस्ट डा सञ्जय श्रेष्ठसँग भच्र्युअल अन्तरक्रिया कार्यक्रम सम्पन्न गरेको जनाए। सचेतना तथा परामर्श कार्यक्रम नियमित रूपमा प्रत्येक साता दुईवटा आयोजना गरिने उहाँले बताए। सो कार्यक्रममार्फत संक्रमण सम्बन्धीको सचेतना, सतर्कता र अपनाउनुपर्ने सुरक्षाको विषयमा जानकारी लिन सकिने उहाँले दाबी गरे। चिकित्सकसँग परामर्श लिनको लागि बिहान ७ देखि ९ बजेसम्म सम्पर्क गर्न सकिनेगरी ९७४२८८२९६२, ९७४२८८२९६३ र ९७४२८८२९६४ हटलाइन नम्बरहरू सार्वजनिक गरिएको छ। कोभिड संक्रमणको दोस्रो लहर रोकथाम र नियन्त्रणको लागि सिंगो राष्ट्र लागिपरेको बखत सामाजिक उत्तरदायित्व बहन गरी भक्तपुरका संस्थाहरूले विभिन्न खाले सेवा उपलब्ध गराएका छन्। त्यस्तै, भक्तपुर लायन्स सेवा समन्वय समिति, समितिमा आबद्ध क्लब तथा मनकारी व्यक्तिहरूले भक्तपुर नगरपालिकाले सुरु गर्ने अक्सिजन प्लान्टको लागि तीन लाख रुपैयाँ सहयोग गरेको समितिका संरक्षक तथा पूर्वडिस्ट्रिक्ट गभर्नर कृष्णप्रसाद अवालले जनाए। आगामी दिनमा चिकित्सक, स्वास्थ्यकर्मीलगायतको टिमबाट घरघरमै पुगेर पीसीआर परीक्षण, रगत जाँच तथा आवश्यक परामर्श सेवा उपलब्ध हुने लायन्स सेवा समन्वय समितिका अध्यक्ष विष्णुभक्त मारिखुंले बताए। सुरक्षित तबरले उपलब्ध हुने डोर टु डोर हेल्थ सर्भिसले भक्तपुरवासी लाभान्वित हुने मारिखुंले दाबी गरे। मलगायतको १६ जना चिकित्सकीय टिम तयार छौं। थप केही संख्यामा स्वास्थ्य परिचारिकाहरू पनि सोही टिममा संलग्न हुनेछन् र प्रत्येक दिन दुईजना चिकित्सकबाट निःशुल्क परामर्श उपलब्ध गराउनको लागि सामाजिक सञ्जालमार्फत सम्पर्क नम्बर सार्वजनिक गर्दैछौं। भक्तपुर डक्टर्स सोसाइटीका अध्यक्ष डा पुण्यराम खर्बुजाले जनाए। कोभिडविरुद्धको संयुक्त सेवा अभियानमा भक्तपुर जिल्ला प्याब्सन, भक्तपुर विद्युतीय सामग्री व्यवसायी संघ, भक्तपुर डक्टर्स सोसाइटी, नेपाल नर्सिङ संघ, सीबीआर, भक्तपुर हार्ट एन्ड डायबेटिज सेन्टर, निरोग मेडिकल केयर एट होम, भक्तपुर पार्टी प्यालेस तथा क्याटरिङ संघ र त्रिनेत्र बचत तथा ऋण सहकारी संस्थाहरूले संस्थागत सहकार्य गरेका छन्। त्यस्तै नेपाल नर्सिङ संघका केन्द्रीय सदस्य हरिप्रसाद कोजू र लायन्स ३२५ ए २ का रिजन चियर पर्सन रञ्जित मारिखुं यस अभियानमा सक्रिय सहभागी छन्। उसो त कोरोना सुरु हुनुअघि नै निजी कम्पनीहरूमा सामाजिक उत्तरदायित्वको चेतना बढेकै थियो। तर, औद्योगिक व्यवसाय ऐन, २०७३ र औद्योगिक व्यवसाय नियमावली, २०७६ लागू भएयता विभिन्न संघसंस्थाले सीएसआर कार्यक्रमअन्तर्गत अन्य समयमा भन्दा अहिले तुलनात्मक रूपमा बढी मात्रामा सेवा दिएका छन्। कोरोनाले निम्त्याएको समस्या र चुनौती सामना गर्न सरकार एक्लैको सामथ्र्यमा नागरिक र निजी क्षेत्रले सहकार्य गर्नु स्वागतयोग्य छ। स्वास्थ्य संकटको बीचमा विभिन्न संघसंस्थाले जनचेतना फैलाउने, स्वास्थ्य सामग्रीको वितरण, परामर्श सेवा, आपूर्ति तथा अन्य सेवाजन्य कार्यले गर्दा सामूहिक रूपमा कोरोनालाई परास्त गर्नेमा सहयोग मिल्नेछ।"
बजेट कार्यान्वयनमा आशंका,"काठमाडौं : बजेट राम्रो आए पनि कार्यान्वयनमा आशंका उत्पन्न भएको पूर्वका उद्योगीले गुनासो गरेका छन्। बिहीबार नेपाल आर्थिक पत्रकार समाज (सेजन) र नेपाल उद्योग संगठन मोरङले संयुक्त रूपमा आयोजना गरेको भर्चुअल कार्यक्रममा उद्योगीले कार्यान्वयनको आशंका गरे। मोरङ उद्योग संगठनका अध्यक्ष सुयस प्याकुरलेलले बजेट राम्रो आए पनि कार्यान्वयनमा शंका रहेको बताए। उनले सरकारले २०७५ मंसिर २४ गतेको मन्त्रिपरिषद्को निर्णयबाट कपडाको उद्योगहरूको ऋण ब्याज, भ्याटमा छुट तथा सहुलियतपूर्ण कर्जा दिने भनेर घोषणा गरे पनि अझै कार्यान्वयन हुन नसकेको गुनासो राखे। त्यस्तै, सरकारले छुटको घोषणा गरे पनि प्रक्रियागत झन्झटका कारण उद्योगी व्यापारीहरूलाइ त्यस्ता छुट लिन कठिन भएको उनको गुनासो छ। छाला उद्योगको हकमा भन्सार महसुल १ देखि ५ प्रतिशत मात्र हुनुपर्ने उनीहरूको भनाइ छ। हाल छाला उद्योगको कच्चा पदार्थको भन्सार महसुल ४ देखि ३० प्रतिशतसम्म छ। त्यस्तै, उद्योग संगठनका निवर्तमान अध्यक्ष भीम घिमिरेले सरकारले आगामी आर्थिक वर्षको बजेटमा डिजेलको भ्याट रिफन्ट गर्ने विषय स्वागतयोग्य भए पनि कार्यान्वयनमा जटिलता हुने हो कि भन्ने आशंका देखिएको बताए। त्यस्तै संगठनका सदस्य पारस लुनियाले कागज उत्पादनको लागि चाहिने कच्चा पदार्थ महँगो भएको तथा नेपालमा नै उत्पादन गर्न सकिने कतिपय उपकरणको पार्ट्सको कच्चा पदार्थ आयात गर्दा कर बढी परेको गुनासो गरे। उनले कम कर लिएमा नेपालमा धेरै वस्तु उत्पादन हुन सक्ने र निर्यात पनि गर्न सक्ने लुनियाले दाबी गरे। उद्योगी भोलेश्वर दुलालले बैंक तथा वित्तीय संस्थाले ब्याजदर बढाएर कर्जा तिर्नको लागि दबाब दिइरहेको, ब्याजदर छुट नदिएको जस्ता समस्या व्यापारीहरूले भोगिरहेको बताए। उद्योगी राजकुमार गोल्छाले सरकारले जुटबालीको विकासका लागि बजेट नछुट्ट्याएको भन्दै नेपालमा साढे दुई सय टन जुट खपत हुने गरेको भन्दै जुट बाली विकासको लागि बजेट विनियोजन गरेको भए किसानहले राम्रो कमाइ गर्न सक्ने बताए। उद्योगीहरू सुरेन्द्र गोल्छा, राजकुमार गोल्छा, प्रदीप सारडालगायतले बजेटले निजी क्षेत्रका अधिकांश माग समेटेको र कार्यान्वयका लागि अर्थ मन्त्रालय लाग्नुपर्ने बताए। नेपाल उद्योग वाणिज्य महासंघका अध्यक्ष शेखर गोल्छाले सरकारले ल्याएका कतिपय विषय मौद्रिक नीतिले पनि निरन्तरता दिनेमा आफू आशावादी रहेको स्पष्ट पारे। उनले भने, सरकारले यसपालि बजेट निक्कै राम्रो ल्याएको छ, रोजगारदाताले तिर्नुपर्ने सामाजिक सुरक्षा कोषमा जम्मा गर्नुपर्ने जेठ र असार महिनाको रकम पनि आफैंले तिरिदिएको, पर्यटन उद्योगलाई उत्पादन उद्योग सरह व्यवहार गर्ने जनाएको छ साथै पर्यटन उद्योगको घाटा परिपूर्तिका लागि १० वर्षसम्मको अवधि दिएको छ यो निक्कै राम्रो कार्यक्रम हो। गोल्छाले निजी क्षेत्रले वर्षौंदेखि उठाउँदै आएको सम्पत्ति अभिलेखीकरणको माग भने अझै पनि सम्बोधन नगरेको प्रति गुनासो गरे। उनले भने, विगतका वर्षहरूदेखि उद्योगी व्यवसायीहरूले एक पटक सम्पत्ति अभिलेखीकरण गर्नका लागि माग गरिरहेको छ तर सरकारले दिएको छैन। यदि सम्पत्ति अभिलेखीकरण खोलिदिने हो भने लक भएर बसेको धेरै रकम बाहिर आउने थियो र उत्पादनशील क्षेत्रमा लगानी बढ्ने थियो। अर्थसचिव शिशिरकुमार ढुंगानाले सरकारले बजेट कार्यान्वयनको लागि गत जेठ १७ गतेदेखि नै काम सुरु गरेको बताउँदै पाँच अर्बभन्दा माथिका आयोजनाहरूको बजेट कार्यान्वयनका लागि छुट्टै संयन्त्र बनाउन लागेको बताए। उनले सरकारले दिने छुट व्यापारीको तहसम्म पुग्नका लागि प्रक्रिया झन्झटिलो भएकोले कार्यविधि संशोधन गरी सहज प्रक्रियाबाटै छुट लिन सक्ने व्यवस्था गर्न लागिएको बताए। बजेट कार्यान्वयन हुने आधार पर्याप्त रहेको दाबी गर्दै बजेटमार्फत घोषणा भएका कार्यक्रम कार्यान्वयनका लागि सम्पूर्ण अधिकारी अर्थ मन्त्रालयले सम्बन्धित मन्त्रालयलाई दिइसकेको बताए। औद्योगिक क्षेत्रको सञ्चालन निजी क्षेत्रले नै गर्नुपर्ने भन्दै सरकारले मात्र सञ्चालन गर्न नसक्ने बताए। एकैपटक सबै सहुलियत दिन नसकिने भएकोले विस्तारै निजी क्षेत्रको सबै माग सम्बोधन गर्ने पनि प्रतिबद्धता जनाए। सरकारले यो वर्ष सक्ने जति सहुलियत दिएको छ, सबैमा सहुलियत दिएमा सरकार कसरी चल्ने ? राजस्व पनि त चाहियो ? तर सबैतिर छुट दिएपछि मादक पदार्थ तथा हल्का पेयपदार्थ टोवाको जस्ता विषयमा अन्तःशुल्क बढाएको हो। उनले भने।"
सर्वोच्चको पूर्ण बैठक बस्दै : के होला निर्णय ?,"काठमाडौं : सर्वोच्च अदालतको पूर्ण बैठक शुक्रबार बस्दैछ। प्रधानन्यायाधीश चोलेन्द्रशमशेर जबराले सर्वोच्च अदालतको पूर्ण बैठक शुक्रबारका लागि बोलाएका हुन्। फुट कोर्ट भनिने यो बैठकमा सर्वोच्चका सबै न्यायाधीश सहभागी हुनेछन्। संवैधानिक इजलास गठनसम्बन्धी नियमावली संशोधन, कोरोना महामारीका कारण रोकिएका सेवाको विषयमा छलफल गर्न पूर्ण बैठक बोलाएको सर्वोच्च स्रोतले जनाएको छ। सर्वोच्चको यसअघि बसेको पूर्ण बैठकले महामारीको समयमा नियमित मुद्दा र रिट निवेदनमाथिको कारबाही रोकेको थियो। यस्तै, प्रधानन्यायाधीशले प्रतिनिधिसभा विघटनसम्बन्धी रिटको सुनुवाइका लागि संवैधानिक इजलास गठन गरेका थिए। तर, त्यसमा सहभागी दुई न्यायाधीशप्रति रिट निवेदक पक्षका कानुन व्यवसायीले चित्त नबुझाएपछि नयाँ इजलास गठन गरिने भएको छ। इजलासबाट न्यायाधीश दीपककुमार कार्की र डा आनन्दमोहन भट्टराई अलग भएपछि प्रधानन्यायाधीशले जेठ २३ गतेलाई अर्को पेसी तोकेका छन्।"
कोरोनाबीच वातावरण दिवस,"स्वच्छ हावा, पानीको नारा दिँदै संसारले वातावरण दिवस मनाउँदै गरेको धेरै वर्ष भइसकेको छ, र पनि मानिसको प्राण पखेरुसँग गाँसिएको हावा शुद्ध छैन, न पानी वा समग्र प्रकृति नै। कोभिड१९ को जोखिम घटेको छैन, बढेको बढेकै छ। खुला सिमानाका कारण नेपालीहरू यसको प्रभावमा परेकै छन्। विश्व स्वास्थ्य संगठन भन्छ, लकडाउन गर, हात धोऊ, मास्क लगाऊ, दूरी कायन गर ! संसारबाट एकै वर्षमा ३५ लाख मानिसलाई निलिसक्दा पनि नियन्त्रण गर्न नसकिएको यो महामारीले विज्ञानलाई ठाडै चुनौती दिएको छ। अमेरिका र चीनको व्यापार युद्ध छ, कोरोना भाइरस त विश्वयुद्धभन्दा बढी खतरनाक देखिएको छ। प्रकृतिमैत्री वातावरणबाट अलग हुन लागेको मानव सभ्यताका लागि कोरोना महामारी एउटा ठूलै चुनौती बनेको छ। विश्व खतरामा पर्दा नेपालीजस्ता गौ प्राणी मान्छेहरू घट्टमा मकै पिस्दा घुन, पुतली पनि पिसिएभैँ पिसिएका छन्, निरीह बन्दै अकाल भनौँ युवा उमेरमै खग्रास बनेका छन्। संसारमा घातक रसायनको कारोबार बढेको छ। विषाक्त वस्तुको सेवन बढेको छ। वातावरण धमिलो भएको छ। प्रकृति विनाश भएको छ। मानिसको स्वास्थ्य बिगार्ने गरी अस्वस्थ औद्योगिक लगानी बढेको छ। देशभित्र मात्र होइन देश बाहिरको लगानी, नाफा गरी छिटो धनी हुने सोखले मानव हित प्रतिकूल भएको छ। मानव स्वास्थ्य खासगरी नसा, फोक्सो, मुटु, मस्तिष्क, मिर्गौलाप्रति लापरवाही गरिएको छ। हालकोे कोरोना हावासँग सम्बन्धित श्वासप्रश्वाससम्बन्धी, घाँटी र फोक्सोलाई प्रत्यक्ष असर पर्ने सरुवा रोग भनिएको छ। वात भनेको हावा र आवरण भनेको यसको ढकनी भनौँ समग्र वातावरण शुद्ध हुँदो हो भने यसले कसैलाई आक्रमण गर्ने थिएन होला, वातावरणविद् र यो दिवस मनाइरहनेहरूलाई यो ठाडै चुनौती हो। विषाक्त खानाले रोग प्रतिरोध क्षमता घट्छ। उच्च उत्पादनको अपेक्षा गर्दै खेतबारीमा प्रयोग गरिने विषादीले माटो, पानी, हावा दूषित गराउँछ, फलतः मानव स्वास्थ्यमा अनेकौँ व्यवधान उत्पन्न प्राणघातक रोगको उदय हुन्छ। हेर्दा सामान्य लाग्छ, तर यसले गर्ने साइकल चक्रको प्रभाव धेरै गहिरो हुन्छ। विश्व पर्यावरण २०१९ को प्रतिवेदनले स्पष्ट पारेको छ सन् २०१९ मा संसारभरि २५ लाख ५० हजार टन विषादी खेतबारीमा प्रयोग भयो। यस्ता विषादी ९८ प्रतिशतले माटो, हावापानीलाई प्रदूषित बनाए। संसारमा हाल ठूला केही कम्पनी छन्, जसले ७५ प्रतिशत विषादी उत्पादन गर्छन्। मिसावटी खाना, विषाक्त खानाले शरीरका अंग प्रत्यंगहरूलाई घात गर्छन्। रोगसँग लड्ने क्षमता हुन्न जसबाट मानिसको अकालमा मृत्यु हुन्छ। यसअघि पनि एड्स, डेंगो, स्वाइनफ्लु, वर्डफ्लुजस्ता रोगले संसारभरि आतंक भएकै हो। परिश्रम बिनानै धनी बन्ने विकृत मनस्थितिको उपज हो कोरोना ! मान्छेको चरित्र व्यभिचारी भएको संकेत हो, कोरोना ! सुख सयलको तीव्र खोजीको उपज हो कोरोना ! हाल अर्बौं मानिसको निद्रा हराम भएको छ, अर्थतन्त्र डामाडोल छ, घर परिवारमा पानी बाराबारको स्थिति छ, सामाजिक सद्भाव छैन, होस गुमेको छ, बाँचेकाहरू पनि मनोवैज्ञानिक त्रासमा छन्। भाइरस आफैंमा अदृश्य शत्रु हो, जोसँग लड्न सकिएको छैन। न लकडाउनले यो भागेको छ, न प्रहरी प्रशासनको निषेधाज्ञाले डराएको छ, यो त उन्मक्त, मत्ताहात्ती भई सबैको सुक्ष्म मन मस्तिष्कमा बसेको छ। विज्ञानलाई धम्की दिएको कोरोनाले न अल्लाहको भक्तिले छोएको छ, न यशुको प्रार्थनाले, न त क्राइस्ट, बाइबल, वेद र ईश्वरको प्रार्थनाले ! सुन्ने एकमात्र औषधि हो मानिस र प्रकृतिबीचको पुनर्मिलन ! मानिसले प्रकृतिप्रति अन्याय गर्यो, होडबाजी र प्रतिस्पर्धी वातावरण तय गर्यो। पञ्चतत्व, पानी, हावा, शब्द, तेज र माटोको माया गर्न बिस्र्यो। जलवायु परिवर्तन गरायो, समयमा वर्षा भएन, अनावृष्टि, अतिवृष्टिले बाढी, पहिरोको खतरा बढ्यो। मान्छेका मूल्य मान्यता, स्नेह, इमानदारिता, दया, प्रेम रहेन। खुला व्यापार शरीरको सम्बन्धमाथि सीधै बन्चरो प्रहार गरेकाले प्राणघातक महामारी र प्रकोप संसारभरि कालो बादलझै उर्लेर आएको हो। त्यसो त संसारमा जनावरबाट फैलिने रोगबाट विश्वमा बर्सेनि १० लाखभन्दा बढीको मृत्यु हुने गरेको छ। प्लस्वान भन्ने एक जर्नलले प्रकाशन गरेको विवरणअनुसार सन् १९८० देखि सन् २०१३ को समय अर्थात् तीन दशकमा २१५ वटा भन्दा बढी महामारी फैलियो। यतिबेला मात्रै ४ करोड ५ लाख बढी मानिस संक्रमित भए। संक्रमित र मृत्यु हुनेमा ६० प्रतिशत मानिस जनावरबाट फैलिएको सरुवा रोगकै कारण थियो। त्यसमध्ये दुई तिहाइ जनसंख्या जंगली जनावरको ब्याक्टेरिया भाइरस आदि जीवाणुको कारण बनेको थियो। संसारले भन्ने गरेको दुई तीन दशकदेखिको एउटा नारा छ, विश्व एक गाउँ, विश्व एक परिवार, राजनैतिक र आर्थिक भूमण्डलीकरण ! एकको सिको अर्कोले नक्कल गर्नुपर्ने, आफ्नो माटोपानी, हावा कस्तो छ, त्यसलाई नहेर्ने, विश्व बन्धुत्वको नारामा उर्लेका संसारलाई कोरोनाले नराम्रो प्रहार गरेको छ। राजनीतिर्मीहरूलाई कोरोना राम्रो दुहुनो गाई बन्यो, सत्ता टिकाउने अस्त्र बन्यो, कमाउने भाँडो भयो, मागी खाने भाँडो बन्यो, पराधीन अर्थतन्त्रलाई झन् पछि धकेलेर थप पराधीन र बेहोसी बनायो। कीटनाशक औषधिको अत्यधिक प्रयोग, प्रागांरिक जैविक मलको अभाव, प्रकृति प्रेमी रहनसहन जीवनशैलीको अभाव, जंकफुड, फास्टफुट, एसीको सोख, शारीरिक परिश्रमको अभाव, विलासी खाना, विलासी जीवन, विलासी वस्तुको अधिक प्रयोग, तनाव, चिन्ता, क्रोध, फ्रिजका सडेगलेका खानाजस्ता विधि व्यवहारले मानव जीवन उच्च जोखिममा पर्न गयो। आयुर्वेदिक र घरेलु उपचारप्रति ध्यान नदिएको, योग, ध्यान, पूजा ईश्वरप्रति मानिसको भोक नभएको बेलगामको छाडा प्रवृत्ति बढ्नाले संसारले आज सोच्दै नसोचेको नरसंहार व्यहोरिरहेको स्पष्ट छ। चोरी, बलात्कार, हिंसा, क्रूरता, इष्र्या, वैमनस्यताको उपज हो र महत्वकांक्षाको उपज हो कोरोना ! परिश्रम बिना नै धनी बन्ने विकृत मनस्थितिको उपज हो कोरोना ! मान्छेको चरित्र व्यभिचारी भएको संकेत हो, कोरोना ! सुख सयलको तीव्र खोजीको उपज हो कोरोना ! स्वास्थ जीवन शैलीका लागि प्रहरी प्रशासन लकडाउन, निषेधाज्ञा औषधि होइन कोरोनाको !"
थन्किए एचडीयू बेड,"गुलरिया : बर्दियामा सिकिस्त बिरामीहरूका लागि अक्सिजनसहितको उच्चस्तरीय सेवा (हाइडिपेन्डेन्सी युनिटएचडीयू) सञ्चालनका लागि ल्याइएका बेडलगायतका सामग्री पूर्वाधार अभावमा थन्किएका छन्। गुणस्तरीय स्वास्थ्य सेवा प्रवाहका लागि स्वास्थ्य सामग्रीहरू आए पनि भवनलगायत कर्मचारी अभावका कारण सञ्चालनमा आउन सकेका छैनन्। बर्दिया अस्पतालमा सिकिस्त बिरामीहरूका लागि अक्सिजनसहितको उच्चस्तरीय सेवा सञ्चालन गर्न ल्याइएका बेड, मोनिटर, अक्सिजनलगायतका सामग्री भौतिक पूर्वाधार अभावमा कोठामै राखिएको बर्दिया अस्पताल गुलरियाका प्रमुख डाक्टर सुभाष पाण्डेयले बताए। उच्च सेवा सञ्चालनका लागि २५ वटा बेड, २५ वटा मोनिटर, २५ वटा अक्सिजन सिलिन्डर अस्पतालको स्टोरमै छन्। सेवा सुचारु गर्न अस्पतालमा भवन नहुँदा समस्या परेको हो। बर्दियाका ८ वटै पालिकाको सहयोगमा भवन निर्माण भइरहे पनि निर्माण कार्य समयमै सम्पन्न नहुँदा कोभिड महामारीका बेला सेवा सञ्चालनमा आउन नसकेको उनले प्रस्ट्याए। द्रुत गतिमा भवनका कोठाहरू निर्माण भइरहेकोले केही सातामै निर्माण सम्पन्न हुन्छ। यथाशीघ्र सेवा प्रवाहको तयारीमा हामी छौं। बर्दिया अस्पतालमा एकातिर भवन छैन अर्कोतिर जनशक्तिको पनि चरम अभाव छ। एचडीयू सञ्चालनका लागि थप ५३ जना जनशक्ति आवश्यक पर्छ। प्रमुख पाण्डेयका अनुसार उच्चस्तरीय सेवा सञ्चालनका लागि ३२ जना स्टाफ नर्स, २ जना फिजिसियनसहित ८ जना मेडिकल अफिसर डाक्टर, २ कार्यालय सहयोगीलगायत १ जना इलेक्ट्रिसियन कर्मचारी प्रदेश सरकार समक्ष माग गरिएको छ। भवन निर्माणपश्चात प्राप्त जनशक्तिमार्फत सेवा सुचारु गर्छौं। बर्दिया अस्पतालको सेवा वृद्धि गर्दै भविष्यमा आईसीयू सञ्चालन गर्ने गरी एचडीयू सेवा सुचारु गर्न लागिएको छ। बर्दिया अस्पतालमा अक्सिजन प्लान्ट जडान गर्न सरकारले साढे १ करोड रुपैयाँ विनियोजन गरिसकेको छ। असार मसान्त नजिकिँदै गर्दा प्लान्ट निर्माणको बजेट फर्किने हो कि भन्नेमा सबैको चिन्ता छ। इनडोरका कक्षहरूमा अक्सिजन वितरणका लागि पाइपलाइन जडान गर्न बजेट कम परेपछि गुलरिया नगरपालिकासँग सहयोग माग गर्ने तयारी अस्पतालको छ। बर्दिया अस्पताल जिल्लाकै पुरानो अस्पताल भएकाले यसका सेवाहरूलाई समय साक्षेप बनाउन आवश्यक छ। अस्पतालमा थुप्रै समस्या र अभाव छन्। हाम्रो मागबमोजिम सम्बन्धित निकायले चासो दिए अस्पतालमार्फत प्रभावकारी सेवा दिन हामी तयार छौं, पाण्डेयले भने।"
मेकियावेलीको सत्ता सिद्धान्त,"महामारी, अकाल र भूकम्पजस्ता दैवी घटना र विदेशी आक्रमणले शासकको कुर्सी खतरामा पर्ने सम्भावना सधैं रहन्छ लर्ड एक्टन भन्छन् राजनीति इतिहासको प्रवाहको किनारमा त्यसैगरी जम्मा हुँदै जान्छ जसरी नदी किनारमा सुनका कणहरू।निकोलो मेकियावेली फ्लोरेन्स राज्यको विदेश विभागमा काम गर्ने कर्मचारी थिए। राज्यमा राजनीतिक उथलपुथल भएको हुँदा उनी पक्राउ परे। निर्दोष साबित भएपछि उनले काराबासबाट मुक्ति त पाए तर सार्वजनिक मामिलामा चासो लिन नपाउने सर्तमा। अवकाशको जीवनमा उनले समकालीन समाज, विभाजित इटालीका ससाना राज्यहरू, शासन र न्यायप्रणालीमा चर्चको वर्चस्वका साथै उत्तरी छिमेकी देशहरूबाट बेलाबेलामा हुने आक्रमणबारे अनुशीलन गरे। उनले युरोपको राजनीतिक र सामाजिक इतिहासको अध्ययन गरे। मेकियावेलीले पूर्वकालमा विभिन्न चिन्तक र दार्शनिकहरूले कल्पना गरेको मनुष्य, समाज, शासक र राज्यबारेका साहित्यलाई पर्गेले।मेकियावेली इतिहास र आफ्नो समयको परिस्थिति समेतलाई हेरेर के निक्र्याेलमा पुगे भने राजनीतिमा नैतिकता एक आदर्श कल्पना हो। राजनीतिलाई नीतिशास्त्र अनुरूप चलाउन खोज्नु अव्यावहारिक प्रयत्न मात्र हो। मेकियावलीको नजरमा मानव स्वभाव मनुष्य स्वभावैले स्वार्थी, बेइमान र धोकेबाज प्राणी हो। आधारभूत रूपमा मनुष्य कृतघ्न, धूर्त र अस्थिर हुन्छ। मनुष्यलाई आफ्नै हितको मात्र ध्यान हुन्छ। आफ्नो अभीष्ट पूरा गर्न मनुष्य नैतिकता र सदाचारका प्रत्येक नियमहरू तोड्न तयार हुन्छ। कुल मिलाएर हेर्दा मनुष्य कपटी र नीच प्राणी हो। आपसी संघर्ष र प्रतिस्पर्धाले गर्दा मनुष्यलाई कहिल्यै आराम र शान्ति मिल्दैन। मनुष्यको स्वार्थी, प्रतिस्पर्धी र लुच्चो स्वभावले गर्दा सधैं सामाजिक अराजकताको सम्भावना विद्यमान रहन्छ। समाजमा दुई किसिमका मानिस हुन्छन्। एकथरी शक्तिमा जाने र अरूलाई दमन गर्ने चाहना राख्ने अभिजात धूर्त वर्ग एवं अर्काथरी शक्तिमा जान उत्सुक नहुने तर दमन चाहिँ भोग्नु नपरोस् भन्ने चाहना राख्ने सर्वसाधारण।प्रिन्स (शासक, राजा)ले यी दुईमध्ये एक वर्गको समर्थन हासिल गर्नैपर्छ। मेकियावेली भन्छन्, आफैं शक्ति र सत्तामा पुग्न उद्विग्न अभिजात वर्ग शासकका लागि अत्यन्त खतरनाक हुन्छ। कुनै पनि शासक सत्तामा जान उत्सुक वर्गको समर्थनको भर पर्नु भनेको आफ्नैविरुद्ध जोखिम मोल्नु हो। त्यसैले उसले सधैं शक्तिको सपना नदेख्ने वर्गको समर्थन लिने प्रयत्न गर्नुपर्दछ। यस्तो हुनुपर्छ शासक शक्तिमा पुग्नु मात्र काफी छैन। शासकमा आँट, साहस र जोखिम मोल्न सक्ने क्षमता पनि चाहिन्छ। शक्तिमा पुग्नु त्यति महत्वपूर्ण होइन, जति टिकिरहनु। शासक निडर, निर्लज्ज, जिद्दी र कपटी हुनु जरुरी छ। शासकले सत्य बोलेको अभिनय गर्न जाने पुग्छ, सत्य बोलिरहनु पर्दैन। सदाचारको नाटक गरे पुग्छ, सदाचारी हुनु पर्दैन। शासकले नैतिक र अनैतिक कुराको विचार गर्नु आवश्यक छैन। आफ्नो शक्ति र सत्ताको रक्षाका लागि जस्तोसुकै कदम चाल्नु शासकको बहादुरी हो। आवश्यक परेका बखत बाहिर सन्त जस्तो र भित्रभित्र जाली हुनुपर्दछ। राजनीति अर्तिउपदेशबाट चल्दैन। यो के हुनुपर्छ भनेर आदर्श कल्पना गर्ने विषय होइन। आदर्शवादले शासकलाई पलायनवादी बनाउँछ। शासकले सत्तामा टिकिरहनका लागि सौर्य, हिम्मत, निर्लज्जता, कुटिलता, कपटता, छल र सुपरम्यानको भूमिका निर्वाह गर्न किञ्चित संकोच मान्नु आवश्यक छैन। शासकमा सिंहको जस्तो बल र साहस एवं छट्टु फ्याउरोको जस्तो धुत्र्याइँपूर्ण चलाखीको दरकार हुन्छ। प्रेम, घृणा, भय र तिरस्कार शासकले यो निश्चित गर्नु परम आवश्यक छ कि भरसक सर्वसाधारण जनताको प्रेम प्राप्त होस्। तथापि प्रेमले मात्र शासन चल्दैन। जनता शासकबाट त्रसित र भयभीत पनि भइरहनु जरुरी छ। दुवै प्राप्त हुन नसक्ने अवस्थामा शासकले भयलाई रोज्नुपर्दछ। आफ्नो स्वार्थ, सम्पत्ति र सन्तानको चिन्ता गर्ने जनतालाई भयभीत पारेर राख्न कठिन छैन। प्रेम क्षणिक र अस्थिर हुन्छ किन्तु भय चिरस्थायी। केही व्यक्तिप्रति क्रूरतापूर्ण कारबाही गर्दा अरू सबै तह लाग्छन् भने त्यति क्रूरता प्रदर्शन गर्न किन हिच्किचाउने ? किन्तु शासक जनताको घृणा र तिरस्कारबाट सधैं जोगिनु आवश्यक छ। भयभीत हुनु र घृणा गर्नुमा ठूलो भिन्नता छ। शासक राष्ट्रकल्याणका खातिर बहुतै धेरै काम गरेको अभिनय गर्न सक्षम हुनुपर्छ। राष्ट्रिय भावना यसरी जागरण गराउनुपर्छ कि जनताले जयगान गरोस्। विदेशी शक्तिबाट खतरा रहेको हल्ला गर्दै सामना गर्न सधैं तयार रहेको कुरा आमजनतालाई थाहा दिइरहनुपर्छ। शासकलाई खतरा शासकलाई भाग्यले अप्रत्याशित दुर्भाग्यतर्फ डोहोर्याउन सक्दछ। किस्मतले यस्ता अनपेक्षित घटना गराउन सक्छ, जसको व्याख्या गर्न कठिन छ। महामारी, अकाल र भूकम्पजस्ता दैवी घटना र विदेशी आक्रमणले शासकको कुर्सी खतरामा पर्ने सम्भावना सधैं रहन्छ। चलाख शासक यस्ता घटनाको सामना गर्ने पूर्वतयारीमा रहन्छ। शासकका लागि नैतिकताको प्रश्न पनि एउटा थ्रेट हो। मेकियावेली भन्छन्, कुनै अभीष्ट पूरा गर्दा कस्तो परिणाम निस्कन्छ भन्ने कुरा महत्वपूर्ण हो। कस्तो साधन अपनाइयो भन्ने कुरा महत्वपूर्ण होइन। उपलब्धि हासिल गर्न सकियो भने सबै हतकण्डा नैतिक हुन्छन्। नैतिक र अनैतिक भन्ने कुरा गतिविधिमा नभई व्याख्यामा भर पर्छ। शक्तिमा रहिरहन सक्नु नै शासकीय नैतिकता हो। शासकमा दोहोरो चरित्र आवश्यक छ। भित्री रूपमा अनैतिकता र बाहिर देखाउने नैतिकता। शासकमा आँट, साहस र जोखिम मोल्न सक्ने क्षमता पनि चाहिन्छ। शक्तिमा पुग्नु त्यति महत्वपूर्ण होइन, जति टिकिरहनु। शासक निडर, निर्लज्ज, जिद्दी र कपटी हुनु जरुरी छ। शासकले सत्य बोलेको अभिनय गर्न जाने पुग्छ, सत्य बोलिरहनु पर्दैन। सदाचारको नाटक गरे पुग्छ, सदाचारी हुनु पर्दैन। शासकलाई अर्को खतरा शक्तिमा पुग्न खोज्ने सामाजिक, राजनीतिक र आर्थिक रूपमा प्रभावशाली अभिजात वर्गबाट हुन्छ। त्यस्ता तत्वको पहिचान गरेर तिनलाई जनताको नजरमा नालायक बनाइदिनु शासकको कर्तव्य हो। त्यस्ता व्यक्तिलाई फेरि टाउको उठाउन नसक्ने गरी ठेगान लाउनु जरुरी छ।सर्वसाधारण जनताले शासकका विरुद्ध विद्रोह गर्ने सम्भावना पनि हुन्छ। यो शक्तिमा हुने व्यक्तिका लागि सर्वाधिक खतराको विषय हो। शासकले जनतालाई अनेक उपाय गरेर भुलाइराख्नु पर्छ, झुलाइराख्नुपर्छ। जनताको भावुकतालाई पहिचान गर्दै अपूर्व नीतिवान, राष्ट्रवादी, सदाचारी र अत्यन्तै धर्मभीरु भएको अभिनय गर्न पनि शासक पछि पर्नु हुँदैन। छटेल शासकले जनतालाई सजिलै मूर्ख बनाउन सक्छ। र अन्त्यमा, मेकियावेलीलाई अनैतिक शिक्षाको विश्वगुरु पनि भनिन्छ। तथापि उनी आधुनिक राजनीतिक चिन्तनका प्रणेता हुन्। पुरानो राजनीतिक चिन्तनमा धर्म, सदाचार र पारलौकिक कुराको बाहुल्य थियो। जतिसुकै आदर्शका कुरा गरे तापनि मानव स्वभावलाई परिवर्तन गर्न नसकिने भएपछि यथार्थलाई किन स्वीकार नगर्ने ? यो हो मेकियावेलीको प्रश्न। शताब्दियौं अघि प्लेटोले परिकल्पना गरेको नैतिक आदर्शवाद काम नलागेको कुरा सही नै हो तर मेकियावेलीको अनैतिकतामा आधारित राजनीतिक यथार्थवाद कति ग्राह्य र स्वीकार्य छ भन्ने कुरा विचारणीय छ। मेकियावेली कुनै क्रान्तिको आह्वान गर्दैनन्। उनको कुनै सिद्धान्त पनि छैन। उनमा उल्लेख गर्न लायक विद्वता थिएन। प्राचीन समयका प्लेटो र अरस्तु, आधुनिक समयका रुसो, जोन लक र कार्ल माक्र्सको तुलनामा उनी कतै फेला पर्दैनन्। मेकियावेलीले जसलाई लक्षित गरेर नब्बे पानाको द प्रिन्स लेखे, उनीहरूले त्यो पढेनन्। उनले इटालीको एकीकरण र बलियो शासकको आवश्यकता महसुस गरेर लेखेको त्यो हाते किताब उनी बितेको पाँच वर्षपछि सन् १५३२ मा मात्र प्रकाशित भयो। उनले त्यो सानो कृतिले उब्जाएको तहल्का आफ्नो जीवनकालमा देख्न र सुन्न पाएनन्। पाँच सय वर्षअघि लेखिएको त्यो सानो पुस्तिका निक्सन र हेनरी किसिन्जरको बेड टाइम स्टडीको सामग्री बन्यो। आज पनि संसारभरमा राजनीति गर्ने धेरै मानिसका लागि द प्रिन्स चाखलाग्दो अध्ययन सामग्री हो। राजनीतिक चिन्तनको अध्ययन गर्ने प्रायः प्रत्येक व्यक्तिले मेकियावेलीलाई पढ्छ। राजनीतिशास्त्रका विद्यार्थी उनको अभिमत पढेर विस्मित र भयभीत हुन्छन्। राजनीतिशास्त्र विगत र वर्तमान सत्ताको मध्यस्थकर्ता हो। विगतमा संसारका असंख्य शासकहरूले मेकियावेलीबाट प्रभावित भई उनको शिक्षालाई उपयोग गरे होलान्। कतिपयले आज पनि त्यो प्रेरणाको व्यावहारिक उपयोग गर्दै होलान्। परन्तु उनीहरूले सो कुरा व्यक्त गरेनन् र सायद गर्ने पनि छैनन्।"
बधाई छ इन्दिरा आमा,"नेपालमा संक्रमण र मृत्युदर घट्ला र अवस्था शान्त बन्ला भन्ने सबैको पर्खाइ र चासोको विषय छ । केही साता अघिसम्म नेपालमा कोरोना भाइरसका संक्रमित र मृतकको संख्या दैनिक थपिँदो थियो । कहिले थोरै त कहिले त्रसित बनाउने गरी आउने ठुलो तथ्यांकले निषेधाज्ञामा निसासिएर बसेका नागरिकको ढुकढुकी बढाउँथ्यो । हालको समय संक्रमित र मृत्युका समाचारले ढाकिने सञ्चारमाध्यम र सामाजिक सञ्जाल हेर्नसमेत धेरैपटक सोच्नुपर्छ । यस्तो बेला केही त्यस्ता समाचार पनि आउँछन्, जसले मनै प्रफुल्ल मात्रै बनाउँदैन, आत्मबलसमेत पनि बढाउँछ । संक्रमित भएर उपचार गराइरहेका र आइसोलेसनमा बसेकालाई ती कुराले हौसला मिल्छ, आत्मबल पनि बढाउँछ । बिहीबार यस्तै एउटा समाचार बन्यो उमेर सय, कोरोना पराजय । उमेरले सय वर्ष पुगेकी सिन्धुली कमलामाई नगरपालिका ६ की इन्दिराकुमारी थापालाई जेठको पहिलो साता स्वास्थ्यमा समस्या आयो । कोरोनाको लक्षण देखिएपछि उनी घरमै आइसोलेसनमा बसिन्, खानपानमा ध्यान दिइन् । सुधार नभएपछि जेठ १३ गते अस्पताल पुगेर पीसीआर परीक्षण गर्दा कोरोना पुष्टि भयो । तर, उनले हार मानिनन् । आत्मबल मजबुत बनाइन् । समयमा अस्पताल पुगेकाले चिकित्सकको उपचार पद्धतिले काम गयो, उनको अत्मबलले कोरोना पराजित गर्न अझै मद्दत पुग्यो । नभन्दै एक सातामै उनले कोरोना संक्रमणबाट मुक्ति पाइन् र घर फर्किइन् । उमेरले एक शताब्दी पुगेकी इन्दिराको आत्मबल र आफ्नो स्वास्थ्यको ख्याल नै कोरोना जित्ने प्रमुख कारण बन्यो । आत्मबल बढाए कोरोना जितिन्छ भन्ने उदाहरण बेनेकी इन्दिराकुमारीलाई बधाई छ । कुनै रोग लागे यससँग लड्ने क्षमता हाम्रो शरीरमा नै हुन्छ । आत्मबल उच्च भए रोग प्रतिरोधात्मक शक्ति पनि बढ्ने बैज्ञानिकले गरेको अनुसन्धानबाट पुष्टि गरेकै कुरो हो । चिकित्सकका अनुसार जब रोग प्रतिरोधात्मक शक्ति कमजोर हुन्छ शरीरमा प्रवेश गरेका भाइरसले आफ्नो स्थान सुरक्षित गर्छन् र शरीरमा फैलने अनि असर गर्ने मौका पाउँछन् । आत्मबल उच्च भए भाइरससँग लड्ने तत्वको उत्पादन शरीरले नै गर्छ । यसलाई सघाउन मात्रै बाहिरबाट दिइने औषधि र भ्याक्सिन हो । औषधि उपचार र आत्मबल दुवैको मद्दतबाट रोग जितिने भएकाले चिकित्सकले सधैं बिरामीलाई हौसला बढाउने कुरा गर्ने गरेका हुन् । यो सबैको मेल भए कुनै पनि रोगलाई हामी सहजै जित्छौं । विश्वमा कोरोना महामारी फैलिएको पहिलो लहरमै कोरोनाको पहिलो औषधि आत्मबल भन्ने चर्चा नभएको होइन । उमेरले वृद्ध अवस्थामा पुगेका र बालबालिकामा आत्मबल कम हुने र रोगले बढी असर गर्ने भएकाले संक्रमण जिते यस्ता व्यक्तिको चर्चा बढी हुने नै गर्छ । अन्य उमेर समूहकाले पनि कोरोना जितेपछि सुनाउने अनुभवमा आत्मबललाई पहिलो प्राथमिकता दिँदै आएका छन् । कोरोनाको अघिल्लो लहरमा कोरोनासँग जुधेकी विराटनगर निवासी ९० वर्षीया मधुदेबी भट्टराईको अनुभवले धेरैलाई बाँच्ने प्रेरणा दिएको थियो । उनका कुरा अहिले पनि उत्तिकै सान्दर्भिक छन् । वृद्धवृद्धाकै अनुभवले हामीलाई जिउने धेरै कुरा सिकाउँछ । त्यसैले भनिएको हो, आगो ताप्नु मुडाको, कुरा सुन्नु बुढाको । रोगबाट जोगिन आत्मबलसँगै खानपान, रहनसहन र जीवनशैली पनि उत्तिकै महत्वपूर्ण हुन् । पहिलेजस्तो अब हात मिलाउने, अंकमाल गर्ने र जहाँ, जस्तो अवस्थामा भेट्यो खाइहाल्ने समय छैन । भिडभाडमा पस्दा, बस्दा र कुनै कुरा छुँदासमेत सचेत हुने समय आएको छ । नाक, मुख छोप्ने मास्क अन्य कपडासरह अब अनिवार्य बनेको छ । लुगाफाटो वा समान खरिद गर्दा अब मास्क र स्यानिटाइजर पनि हामीले खरिद गर्ने सूचीमा थपिनेछन् । आफ्ना व्यवहार पनि परिवर्तन गर्दै हात मिलाउनुको साटो नमस्ते गर्ने र पानी नभएको ठाउँमा धेरै समय रहनु परे स्यानीटाइजर प्रयोग गर्ने बानी बसाल्नुपर्छ । पटकपटक साबुनपानीले हात धुने र स्वास्थ्यमा समस्या देखिए समयमा उपचारका लागि पुगे रोग निको पार्न चिकित्सकलाई पनि सहज हुने देखिएको छ । अब सबैले यी कुरा मनन गरौं र आफूलाई सुरक्षित राखौं । आत्मबल बढाउनेसँगै सबै स्वास्थ्य मापदण्ड पनि पालना गरौं । उमेर सय, कोरोना पराजय"
नेपाल पक्षको केन्द्रीय कमिटी बैठक : वार्तासँगै नयाँ पार्टी,"काठमाडौं : एमालेको माधवकुमार नेपाल पक्षका केन्द्रीय सदस्यले वार्तासँगै नयाँ पार्टी गठनमा लाग्नुपर्ने सुझाव दिएका छन्। पार्टी अध्यक्ष एवं प्रधानमन्त्री केपी शर्मा ओली पक्षले रोक्दारोक्दै नेपाल पक्षले आफू निकट केन्द्रीय सदस्यको बैठक बिहीबार बसेको हो। बैठकमा सहभागी नेताले वार्ता गरे पनि त्यसमै अल्झिन नहुने राय नेतृत्वलाई दिएका हुन्। एमाले केन्द्रीय कार्यालय सचिव शेरबहादुर तामाङले एक वक्तव्य जारी गर्दै पार्टीले कारबाही गरेका व्यक्तिले बोलाएको बैठकमा सहभागी नहुन आग्रह गरेका थिए। तामाङले केन्द्रीय सदस्यलाई पार्टी विधान र मुलुकको कानुनविपरीतका क्रियाकलापमा सहभागी नहुन आह्वान गरेका थिए। तर, त्यसको परवाह नगरी नेपाल पक्षको बैठक बसेको हो। बैठकमा अध्यक्ष ओलीसँग वार्ताको ढोका बन्द गर्न नहुने तर वार्तामा अल्झिरहन नहुने सुझाव नेपाल निकट केन्द्रीय सदस्यले दिएका छन्। क्रान्तिकारी पार्टी निर्माण अभियानमा लाग्नुपर्ने आवाज जोडदारका साथ उठेको एक नेताले बताए। केपी ओली संकट आइपर्दा वार्ता, छलफल र सहमतिको कुरा गर्नुहुन्छ। तर, जब संकट टर्छ त्यसपछि कार्यान्वयन गर्नतिर लाग्नु हुन्न, ती नेताले भने, यसकारण क्रान्तिकारी पार्टी निर्माणको अभियानमा लाग्नुपर्छ भन्ने कुरा नै धेरैबाट आएको छ। नेपाल निकट केन्द्रीय सदस्य नीरज आचार्यले २०७५ जेठ २ मा फर्किएर पार्टीलाई एकताबद्ध बनाएर अघि बढ्नुपर्ने कुरा उठेको बताए। जेठ २ को अवस्थामा टेकेर पार्टीलाई एकताबद्ध बनाएर अघि बढ्नुपर्छ, आचार्यले भने, तर वार्ता भनेर अनन्तकालसम्म अल्झिनु हुँदैन। एउटा निश्चित डेटलाइन दिएर टुंगो लाउनुपर्छ। यदि यसरी टुंगिएन भने पार्टीलाई पुनर्गठन गरेर अघि बढ्नुपर्छ भन्ने कुरामा सबैको जोड छ। पूर्वप्रधानमन्त्री झलनाथ खनालले अन्तर्राष्ट्रिय कम्युनिष्ट आन्दोलनको विषय जोड्दै नयाँ क्रान्तिकारी कम्युनिस्ट पार्टी निर्माणमा विलम्ब गर्नु नहुने धारणा व्यक्त गरेका थिए। कम्युनिस्ट आन्दोलनलाई कमजोर गर्ने काम ओलीले गरिरहेको आरोप खनालले लगाए। अब ओलीसँग झुक्नु हुँदैन। विद्रोह गरेर क्रान्तिकारी पार्टी बनाउनुपर्छ, खनालको भनाइ उधृत गर्दै एक केन्द्रीय सदस्यले भने, अब ओलीको फन्डामा पर्नुहुँदैन। नयाँ पार्टी बनाउन ढिलो गर्नुहुँदैन। बैठकमा सहभागीले समयमा निर्णय नगरिएमा धेरै नेता अलगिँदै जान सक्ने खतरा रहेको भन्दै नेतृत्वलाई सचेत गराएका थिए। गत पुस ५ यता नै नेपाल पक्षका धेरै नेता ओली पक्षमा लागेकाले छिट्टै निर्णयमा पुग्नुपर्ने राय उनीहरूले दिए। प्रतिनिधिसभा विघटनका बेला नेपाललाई ४० भन्दा बढी सांसदले साथ दिएका थिए। कांग्रेस सभापति शेरबहादुर देउवालाई समर्थन गर्न अदालतमा पुग्दा २३ जनामा सीमित भएका छन्। नेपाल पक्षका लालबाबु पण्डित, कृष्णभक्त पोखरेल, शेरबहादुर तामाङ, धु्रव्र शाही, गोपाल बम, जयकुमार राईदेखि विष्णु रिजालसम्म ओलीतिर ढल्किएका हुन् । वार्ताको ढोका बन्द पनि गर्नुहुँदैन। तर, वार्तामा अल्झी पनि रहनु हुँदैन भन्ने साथीहरूको राय आएको छ, नेपाल निकट केन्द्रीय सदस्य मेटमणि चौधरीले भने, ओलीको फन्डामा पर्नु हुँदैन भन्ने सुझाव नै धेरै थियो। कतिपयले ओलीप्रतिको मोह भंग गरी विपक्षी गठबन्धनलाई बलियो बनाउँदै स्थानीयदेखि संघीय र प्रादेशिक निर्वाचनसम्म सहकार्य गरेर जानुपर्ने राय दिएका थिए। बैठकमा नेता सुरेन्द्र पाण्डे र घनश्याम भुसालले ओली पक्षसँग भइरहेको वार्ताको ब्रिफिङ गरेका थिए। उनीहरूले नेपालसँगको सल्लाहमा छलफल गरिरहेको स्पष्ट पारेका थिए। हामीले पार्टी एकता जोगाउन इमानदार प्रयत्न गरिरहेका छौं। अब हेरौं बालुवाटारले कसरी लिन्छ ?, पाण्डेको भनाइ उद्दृत गर्दै एक केन्द्रीय सदस्यले भने, हाम्रो इमानदार प्रयत्नलाई कसरी लिइन्छ ? केही दिनमै थाहा पाइहाल्नु हुन्छ। पाण्डे र भुसालसहित योगेश भट्टराई र गोकर्ण विष्टले वार्ता गरिरहेका छन्। प्रतिनिधिसभा निर्वाचनमा प्रत्यक्ष निर्वाचित अधिकांश नेता एकताको पहल गर्नुपर्ने पक्षमा देखिएका छन्। पुराना नेता भने ओलीसँग मिल्नुभन्दा नयाँ पार्टी बनाएर अघि बढ्नुपर्नेमा छन्। नेता विष्टले बैठकअघि पार्टी एकता गर्न अन्तिमसम्म लागिरहने फेसबुकमा लेखेका थिए। उनले एमालेको एकता जोगाउन भइरहेको प्रयासलाई कमजोर पार्ने दुराशयले आफ्नो नामसमेत जोडेर केही सञ्चारमाध्यममा भ्रमपूर्ण समाचार प्रकाशन गरिएको भन्दै आपत्ति जनाएका थिए। उनले एकताका लागि गरिएका इमानदारपूर्ण प्रयासहरूलाई कमजोर पार्न कसले, किन र कसका लागि यस्ता झुठा प्रचार गराउँदै छन् ? समयले नै बताउने प्रतिक्रिया दिएका छन्। पार्टी र जनसंगठनका सबै तहका कमिटीहरूलाई २०७५ जेठ २ गतेको पूर्ववत अवस्थामा फर्काएर राष्ट्र, जनता, लोकतन्त्र र कम्युनिस्ट आन्दोलनको हितमा सही विचार र कार्यदिशा सहितको सबल एवं एकीकृत कम्युनिस्ट पार्टी निर्माण गर्ने हाम्रो चाहना हो, उनले लेखेका छन्, हामी यसमा निरन्तर प्रयत्नशील छौं। अन्तिमसम्म लागिरहनेछौं। पार्टीको सम्पूर्ण एकता नै हाम्रो विश्वास हो। हाम्रो अडान हो। बैठक शुक्रबार पनि बस्ने जनाइएको छ। पाण्डे, भुसाल, विष्ट र भट्टराईले एकताको पक्षमा गरेको पहललाई अनधिकृत भन्दै नेपाल पक्षमा आचोलनासमेत भइरहेको छ। बैठकमा कतिपयले उनीहरूको आलोचना गरेको एक नेताले बताए। विधिवत वार्ता भएको छैन। संस्थापनले चलाएको वार्ताको हल्ला मात्रै हो, यो व्यक्तिगत हो, ती नेताले भने। ओली पक्षले बिहीबार राखेको स्थायी कमिटी बैठक अर्को सूचना नभएसम्म स्थगन गरिएको छ। यो बैठकले एकताको पक्षमा निर्णय गर्ने अपेक्षा गरिएको थियो। २०७५ जेठ २ को अवस्थामा फर्कौं एमालेको माधवकुमार नेपाल पक्षका १७ जनवर्गीय संगठनले पार्टीका सबै संरचनालाई २०७५ जेठ २ को अवस्थामा नफर्काए पार्टी बिसर्जन हुने घोषणा गरेका छन्। ती संगठनका नेताले बिहीबार संयुक्त विज्ञप्ति प्रकाशन गरी अहिलेसम्म आफूहरू एकताबद्ध एमालेकै पक्षमा रहेको भन्दै यस्तो घोषणा गरेका हुन्। हामी चाहन्छौं, आमनेता तथा कार्यकर्ता चाहन्छन्, एकताबद्ध नेकपा (एमाले)कै नेतृत्वमा कम्युनिस्ट आन्दोलन सुदृढ बनोस्। हामी चाहन्छौं, नेकपा एमालेकै नेतृत्वमा नेपाली जनताको समृद्ध नेपाल, सुखी नेपालीको राष्ट्रिय आकांक्षा पूरा होस्, विज्ञप्तिमा लेखिएको छ, यसका निम्ति पार्टी, जनसंगठन र पेशागत संगठनका साथै संरचनाहरूलाई २०७५ जेठ २ गतेको स्थितिबाट केन्द्रदेखि स्थानीय तहसम्म क्रियाशील बनाइयोस्। यदि त्यो नगरिए पार्टी र आन्दोलन बिसर्जनको बाटोमा जान सक्छ। उनीहरूले पार्टी अध्यक्ष एवं प्रधानमन्त्री केपी शर्मा ओलीले अवैधानिक कार्य गर्दै आएको भन्दै ती सबै खारेज योग्य भएको दाबी गरेका छन्। अध्यक्ष ओलीलाई संविधान, पार्टी विधान र पद्धतिविरुद्ध गरेका निर्णय सच्याउन विज्ञप्तिमार्फत आग्रह गरिएको छ। प्रधानमन्त्री ओलीको असंवैधानिक, अलोकतान्त्रिक र प्रतिगामी कदमले नेपाली जनताको लामो संघर्ष र बलिदानबाट स्थापित संघीय लोकतान्त्रिक व्यवस्था र संविधान गुम्ने खतरा पैदा भएको छ भने पार्टी विधानविपरीतका एकपछि अर्को गरिएका स्वेच्छाचारी निर्णयले नेकपा (एमाले) र कम्युनिस्ट आन्दोलन संकटमा परेको छ, विज्ञप्तिमा लेखिएको छ, संविधान, पार्टी विधान र पद्धतिविरुद्ध गरिएका सम्पूर्ण निर्णयहरू सच्याएर सुदृढ र एकताबद्ध नेकपा (एमाले) निर्माणका लागि हामी अध्यक्ष ओलीलाई आग्रह गर्दछौं। विज्ञप्तिमा किसान महासंघका अध्यक्ष बलराम बाँस्कोटा, महिला संघकी अध्यक्ष जयन्ती राई, प्रेस चौतारीका विश्वमणि सुवेदी, अनेरास्ववियुका अध्यक्ष सुदेश पराजुली, युवा संघका नरेश शाही, नेपाल ट्रेड युनियन महासंघका विष्णु लम्साल, नेपाल उत्पीडित जाति समाजका गणेश विकलगायतले हस्ताक्षर गरेका छन्।"
चाइनिज ताइपेईमाथि नेपालको सहज जित,"काठमाडौं : नेपालले फिफा विश्वकप छनोट खेलमा प्रभावशाली जित निकालेको छ। अर्को वर्ष कतारमा आयोजना हुने फिफा विश्वकपअन्तर्गत एसियाली छनोट र सन् २०२३ को एसिया कपको दोस्रो चरणको छनोट खेलमा नेपालले चाइनिज ताइपेईलाई २० गोलले पराजित गरेको हो। कुवेतको राजधानी कुवेत सिटीमा बिहीबार भएको खेलमा नेपालले सुरुवातदेखि नै आक्रामक खेल खेलेको थियो। नेपाली टोलीका मुख्य प्रशिक्षक अब्दुल्लाह अलमुताइरीले तीन स्ट्राइकर खेलाएका थिए। नेपालले चौथो मिनेटमा नै अग्रता लिएको थियो। अञ्जन विष्टले पेनाल्टीमा गोल गर्दै नेपाललाई १० को अग्रता दिलाएका थिए। नेपालले तेस्रो मिनेटमा नै पेनाल्टी पाएको थियो। सन्तोष तामाङको फ्रिकिकमा चाइनिज चाइपेईका खेलाडीले पेनाल्टी क्षेत्रभित्र ह्यान्ड गरेपछि नेपालले पेनाल्टी पाएको थियो। जसलाई अञ्जनले सदुपयोग गरेका थिए। नेपालले दुई वर्ष अघि चाइनिज ताइपेईलाई उसैको घरेलु मैदानमा २० गोलले पराजित गर्दा दुवै गोल अञ्जनले नै गरेका थिए। पहिलो हाफमा १० को अग्रता बनाएको नेपालले दोस्रो हाफमा पनि खेलमा पक्कड बनाएको थियो। विपक्षी पोस्ट्मा लगातार आक्रमण बुनेको नेपालले ८१औं मिनेटमा अग्रता दोब्बर बनाएको थियो। केही मिनेटअघि मात्र मैदान प्रवेश गरेका नवयुग श्रेष्ठले गोल गर्दै नेपाललाई २० को जित दिलाए। सुमन अर्यालले उपलब्ध गराएको पासमा नवयुगले बललाई जाली चुमाएका थिए। कोरोना महामारीका कारण यसअघि पटकपटक स्थगित हुँदै आएको विश्वकप छनोटको खेल न्युट्रल भेन्यु कुवेतमा खेलाइएको हो। नेपालले घरेलु मैदानमा खेल्नुपर्ने खेलहरू कोरोना महामारीका कारण एसियाली फुटबल महासंघ (एएफसी) ले सेन्ट्रल भेन्युका रूपमा कुवेतमा खेलाएको हो। विश्वकप छनोटअन्तर्गत नेपालले आठ खेलमध्ये ६ खेल खेलिसकेको छ। नेपालले कुवेतसँगको पहिलो खेलमा ७० र दोस्रो खेलमा १० गोलले हार बेहोरेको थियो। नेपाल अस्ट्रेलियासँगको पहिलो खेलमा ५० र जोर्डनसँग ३० गोलले पराजित भएको थियो। नेपालले चाइनिज ताइपेईलाई मात्र दुवै लेगको खेलमा पराजित गर्न सकेको छ। नेपालले अब जुन ७ मा जोर्डन र जुन ११ मा बलियो प्रतिद्वन्द्वी अस्ट्रेलियाको सामना गर्नेछ। अहिले समूह बीमा १२ अंकसहित अस्ट्रेलिया शीर्ष स्थानमा छ। कुवेत १० अंकसहित दोस्रो, १० नै अंक बनाएको जोर्डन तेस्रो स्थानमा छ। नेपाल ६ अंकसहित चौथो र अंक जोड्न नसकेको चाइनिज ताइपेई पुछारमा छ। यस जितसँगै विश्वकप छनोटको अघिल्लो चरणमा पुग्ने नेपालको सम्भावना गणितीय हिसाबमा बाँकी छ। तर, सन् २०२३ मा हुने एसियन कपमा सिधै छनोट हुने सम्भावना भने बलियो बनाएको छ। नेपाल समूहमा चौथो स्थानमै रहन सकेमा एसिया कपका लागि सीधै छनोट हुनेछ।"
न्याय नपाए लेजेनकहाँ जानू,"गोरखा : राम शाहको पालामा भनिन्थ्यो, न्याय नपाए गोरखा जानू खोज्न। त्यही गोरखाका उपल्ला विकट गाउँमा सरकारी न्याय अझै सर्वसाधारणले चाख्न पाएका छैनन्। संविधानले गाउँको समस्या गाउँमै समाधान गर्न स्थानीय तहका उपप्रमुखको नेतृत्वमा न्यायिक समितिको व्यवस्था गरेको छ। वडाध्यक्षको नेतृत्वमा मेलमिलाप केन्द्र बनाइएको छ। तर, गोरखाको उत्तरी क्षेत्र चुमनुब्री गाउँपालिकामा न्याय निसाफ छिन्ने, थिति बसाल्ने काम लेजेन (मुखियाजस्तै पात्र) ले गर्छन्। जनप्रतिनिधि निर्वाचित भएको चार वर्ष भइसक्दा पनि गाउँको चालचलन, रीतिथिति लेजेनमै अडेको वडाध्यक्षहरू बताउँछन्। लेजेनका कारण मेलमिलाप केन्द्रमा एउटा पनि उजुरी नआएको चुमनुब्री गाउँपालिका२ का वडाध्यक्ष पेम्बा रेता लामा सुनाउँछन्। हाम्रो वडाभित्र नौवटा टोल छन्। सबै टोलमा एक जना मुख्य र एक जना सहायक लेजेन छन्, लामा भन्छन्, बर्सेनि खेतीबाली भित्र्याइसकेपछि गाउँलेले लेजेन चुन्छन्। सबै घरधुरीले वर्षैंपिच्छ आलोपालो गरेर लेजेनको काम गर्नुपर्छ। न्याय निसाफ छिनाल्ने अड्डा, अदालत सदरमुकाममा मात्र हुन्छन्। सदरमुकाम पुग्न गाउँबाट पाँचसात दिन कस्सिएर पैदल हिँड्नुपर्छ। त्यही कारण पनि लेजेन प्रथा जीवित रहेको हो। उनका अनुसार लेजेनले गाउँका न्याय, निसाफ गर्ने, दण्ड, जरिवाना तोक्ने, रीतिथिति चलाउँछन्। सरकारको बजेट र योजनाका काम वडा कार्यालयले गर्छ। चल्दै आएका परम्पराका काम गर्ने, झैझगडा मिलाउने काम लेजेनले गर्छन्, उनी भन्छन्। बाली लगाउने, भित्र्याउने, मेलाजात्राको तिथिमिति जुराउने काम पनि लेजेनले गर्छन्। घरायसी झैझगडा, लेनदेनसम्बन्धी, साँध, सीमाका विवाद पनि लेजेनले नै मिलाउँछन्, चुमनुब्री१ का वडाध्यक्ष वीरबहादुर लामा भन्छन्, मेरो वडाको पाँचवटा टोलमा तीनतीन जनाका दरले लेजेन छन्। एउटा मुख्य लेजेन र अरू उनका सदस्य हुने व्यवस्था छ। सरकारसँग सम्बन्धित काम वडा कार्यालयले गर्ने तर चल्दै आएका पुराना चालचलन लेजेनले नै गर्ने उनी बताउँछन्। लेजेनले झैझगडा मिलाउँदा पीडितले छिटो र कम खर्चमा न्याय पाउने उनीको बुझाइ छ। उजुरी गरेको एकदुई दिनमै छिनोफानो हुन्छ। खर्च पनि खासै लाग्दैन, उनी भन्छन्, एउटै टोलको लेजेनले मिलाउन सकेन भने छिमेकी टोलका लेजेन बोलाउँछन्। उनीहरूले पनि सकेनन् भने अझै परसम्मका लेजेनहरू बसेर छिनोफानो गर्छन्। लेजेनले पनि नसकेका समस्या प्रमुख लामाले समाधान गर्ने उनको भनाइ छ। भूगोलअनुसारको यथार्थ अवस्था बुझेर न्याय निसाफ दिने भएकाले व्यावहारिक रहेको उनको तर्क छ। सानो टोलमा एक, ठूलो टोलमा तीन जनासम्म लेजेन सदस्य हुने वडा नम्बर ४ का अध्यक्ष पेमाडुण्डुप लामा बताउँछन्। मेरो वडामा नौवटा टोल छन्। कुनै वडामा एउटा लेजेन छ, कुनैमा ती जनासम्म छन्, लामा भन्छन्, एउटा मुख्य लेजेन हुन्छ। उनको मातहतमा एक जना सदस्य र एक जना घ्यापो हुन्छन्। गाउँको नियम, गुम्बाको नियम र सरकारको नियम गरी तीन तह हुने उनको भनाइ छ। वडाध्यक्षको तहसम्म खासै न्याय निसाफ माग्न कोही नआउने उनको भनाइ छ। गाउँको रीतिथिति स्थानीय स्तरमै मिलेकाले चार वर्ष अवधिमा आफूसम्म तीनचारवटा मात्रै उजुरी आएको गाउँपालिका उपाध्यक्ष कुमारी गुरुङ बताउँछिन्। परापूर्वकालदेखि नै लेजेन परम्परा चल्दै आएकाले आफ्नो टेबलमा मुद्दाको भार नपरेको उपाध्यक्ष गुरुङको भनाइ छ। चुमनुब्री गाउँपालिकामा पाँच ठाउँमा प्रहरी चौकी छन्। तर, गाउँको समस्या लिएर प्रहरी चौकीमा कोही पनि नजाने स्थानीयको भनाइ छ। लेजेनसामु उजुरी लिएर जाँदा एउटा खादा, एक पोम रक्सी र एक रुपैयाँदेखि पाँच रुपैयाँसम्म दिनुपर्ने परम्परा छ। झगडा मिलाउँदा घटनाको प्रकृति हेरेर दोषीलाई १ हजार, १५ सय रुपैयाँसम्म जरिवाना गर्ने चलन रहेको वडा नम्ब २ का अध्यक्ष पेम्बा रेता बताउँछन्। न्याय, निसाफ हेर्ने मात्र होइन, लेजेनले गाउँघरको सबै रीतिथिति चलाउँछन्, उनी भन्छन्, कुन दिन याकचौंरी, घोडा जङ्गलमा छोड्ने, कुन दिन गाउँमा भित्र्याउने, कहिले गाउँको गेट खोल्ने, कहिले लगाउने, कुन दिन अन्नबाली लगाउने, कुन दिन भित्र्याउने, बालीमा याकचौंरी पस्यो भने कति जरिवाना गर्ने सबै लेजेनले बन्दोबस्त गर्छन्। लेजेनले समुदायको प्रथाजनित कानुन कार्यान्वयन गराउँछन्। सदरमुकामको सेवा छिटोछरितो नभएका दुर्गम गाउँको रीतिथितिअनुसार लेजेन प्रथा ठिकै रहेको चुमनुब्री७ का निमा लामा बताउँछन्। प्रथाजनित कानुन लेजेनले नै हेर्छन्। यसो गर्दा गाउँका मान्छे दुई दिनको बाटो हिँडेर पालिकासम्म पनि जानुपरेन। पाँच दिनको बाटो हिँडेर सदरमुकाम पनि जानुपरेन, लामा भन्छन्, गाउँमा घाञ्जेन हुन्छ, लेजेन (घ्यापो) हुन्छ। उनीहरू बसेर पीडितलाई एकदुई दिनमै न्याय दिलाउँछन्। पालिका, प्रहरी, अदालत धाउन थाल्यो भने ढिलो पनि हुने घरखेत बेचेर पनि न्याय पाउन नसक्ने गरी महँगो पर्ने स्थानीयवासीको भनाइ छ।"
