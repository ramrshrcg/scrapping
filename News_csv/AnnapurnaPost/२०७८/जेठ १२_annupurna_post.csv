शीर्षक,विवरण
"१९ हजार ३० नमूना परीक्षणमा ६ हजार ७१४ जनामा संक्रमण, १४५ को मृत्यु","काठमाडौं : पछिल्लो २४ घन्टामा मुलुकमा ६ हजार ७१४ जनामा संक्रमण देखिएको छ। स्वास्थ्य तथा जनसंख्या मन्त्रालयलले थप ६ हजार ७१४ जनामा संक्रमण पुष्टि गरेको हो। विभिन्न प्रयोगशालामा गरिएको १९ हजार ३० नमूना परीक्षणमा ६ हजार ७१४ जनामा संक्रमण देखिएको हो। यस्तै पछिल्लो २४ घन्टामा कोरोनाबाट थप १४५ जनाले ज्यान गुमाएका छन्। यस्तै १ लाख १७ हजार ७७ जना कोरोनाका सक्रिय संक्रमित छन्। मन्त्रालयका अनुसार उपत्यकामा १ हजार ४९३ जना कोरोना संक्रमित थपिएका छन्। ११३ जना भक्तपुरमा, २४१ जना ललितपुरमा र १ हजार १३९ जना काठमाडौंमा गरी १ हजार ४९३ जनामा कोरोना संक्रमण देखिएको हो। यस्तै पछिल्लो २४ घन्टामा ६ हजार ७१६ कोरोनामुक्त भएका छन्। यस्तै ८४३ जना क्वारेन्टाइनमा रहेको मन्त्रालयले जनाएको छ।"
"विश्वासको मत पाउँछौँ, नपाए चुनाव हुन्छ : मन्त्री बस्नेत","गोरखा : गण्डकी प्रदेशका भौतिक पूर्वाधार विकासमन्त्री रामशरण बस्नेतले गण्डकी प्रदेशको सरकारले विश्वासको मत पाउने, नपाए चुनाव हुने बताएका छन्। गृहजिल्ला गोरखा पुगेका मन्त्री बस्नेतले बुधबार अन्नपूर्णसँगको कुराकानीमा सरकारले विश्वासको मत लिने दाबी गरेका हुन्। हामीले विश्वासको मत लिन्छौँ। नलिए चुनाव हुन्छ। लामो कुरै छैन, उनले भने, एउटा पार्टीले मात्र सरकार बनाउन नसक्ने अबस्था आयो भने जो सुकैसँग समन्वय गरेर मिलीजुली सरकार बनाउँछौँ। यसबारेमा विभिन्न चरणमा गम्भीर छलफल भइरहेका छन्। विश्वासको मत लिने विभिन्न आधार रहेको उनले बताए। हामीले विश्वासको मत लिन नसक्ने आधार के छ ?, उनले भने, कि हामीले काम नगरेको हुनुपर्यो, कि आलोचना योग्य काम गरेको हुनुपर्यो। विश्वास कि अविश्वास भन्ने कुरा कामको गुण र दोषको आधारमा हुनुपर्छ। पूर्वाग्रही हुनुहुँदैन। जेठ १६ गतेदेखि संसद् अधिवेशन बोलाइएको भन्दै उनले २७ गतेभित्र विश्वासको मत लिने बताए। विश्वासको मत पाइएन भने आखिर चुनाव भन्दा अर्को विकल्प पनि छँदा पनि त छैन, उनले भने, जनताले पाँच वर्षसम्म सरकारमा जाऊ भनेर चुनेर पठाइसकेपछि बीचमा चुनावमा जाने रहर त हाम्रो होइन। हामी त भन्छौँ, नजाने तर सबै राजनीतिक पार्टीहरुले पनि भन्नुपर्यो, चुनावमा जाने कि नजाने। केही दिनअघि एमाले बाहेकका अरु पार्टीको सरकार बन्न नसकेकाले फेरि असफल प्रयास गर्नु व्यर्थ रहने उनले बताए। मन्त्री बस्नेतले प्रदेश सरकारले स्वास्थ्य कार्यालय गोरखाका लागि पठाएको आठ हजार छ सय ५५ थान एण्टिजेन किट्स कार्यालय प्रमुख नरजङ ठकुरीलाई हस्तान्तरण गरेका छन्। पालिकाहरुको आवश्यकताको आधारमा पठाउन आग्रह गर्दै उनले पीसीआर रिपोर्ट आउन दुई हप्तासम्म लाग्ने भएकाले गाउँगाउँका लागि एण्टिजेन परीक्षण नै प्रभावकारी रहेको बताए।"
वीरगन्जमा निषेधाज्ञा फेरि एक साता थप,वीरगन्ज : पर्सा जिल्लामा वैशाख १६ गते देखि जारी निषेधाज्ञा फेरि एक साताका लागि थप गरिएको छ । बुधबार अपरान्ह बसेको जिल्ला कोभिड संकट व्यवस्थापन केन्द्र (डिसिसिएमसी ) को बैठकले जेठ १३ गते बिहीबारसम्मका लागि लगाइएको निषेधाज्ञा जेठ २० गते सम्मका लागि थप्ने निर्णय गरेको हो । जिल्लामा कोरोना संक्रमण रोकथाम तथा नियन्त्रणका लागि जारी भएको निषेधाज्ञा संक्रमणको साङगलो तोड्न (चेनब्रेक ) उपयोगी देखिएकाले जेठ २० गते मध्यराति १२ बजे सम्मका लागि थप्ने निर्णय गरिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । दोश्रो लहरको कोरोना संक्रमण बढ्दै गएपछि पर्सा जिल्लामा वैशाख १६ गतेबाट लगाइएको निषेधाज्ञा पहिलो पटक वैशाख २३ गतेबाट पुनः थप गरी वैशाख ३० गतेसम्मका लागि लम्ब्याइएको थियो । त्यसपछि दोस्रो पटक वैशाख ३० गतेबाट जेठ ६ गते सम्मका लागि र तेस्रो पटक थप गरी जेठ १३ गते बिहीबारसम्मका लागि निषेधाज्ञा थपिएको थियो । निषेधाज्ञा लगाएयता जिल्लामा संक्रमण दर घटदै गएकाले बुधबार डिसिसिएमसीको बैठक बसेर थप एक साता अर्थात् जेठ २० गते सम्मका लागि थप्ने निर्णय गरिएको सहायक प्रमुख जिल्ला अधिकारी पौडेलले जानकारी दिए ।
'अक्सिजन सिलिण्डर अस्पतालको प्रणालीभन्दा अन्यत्र लैजाँदा समस्या ',"काठमाडौं : स्वास्थ्य तथा जनसंख्या मन्त्रालयले अस्पतालको आपूर्ति प्रणालीभन्दा बाहिर नजाने गरी अक्सिजन सिलिण्डर समन्वयको व्यवस्थापन गर्न आग्रह गरेको छ। अक्सिजन सिलिण्डर व्यक्तिका घरमा थन्किएर रहेमा अस्पतालहरुमा सघन उपचाररत संक्रमितहरुलाई अप्ठ्यारो हुने भएकोले संवेदनशील बन्न अनुरोध गरेको हो। बुधबार मन्त्रालयका सहप्रवक्ता डासमिरकुमार अधिकारीले एक विज्ञप्ति जारी गर्दै संक्रमणको महामारीको समयमा अक्सिजन जस्तो औषधिय विषयमा प्राविधिक ज्ञान र विवेकभन्दा बाहिर गएर निर्णय गर्ने गराउने कार्यलाई बन्द गर्न गराउन आग्रह गरेको हो। कोभिड १९ संक्रमण रोकथाम नियन्त्रण तथा उपचारका लागि मन्त्रालयले आवश्यक समन्वय र सहजीकरणको व्यवस्थापन गरिरहेको र केही दिनदेखि अस्पतालहरुमा सहज भएको अक्सिजन आपूर्ति व्यवस्थामा अक्सिजन सिलिण्डरहरु समयमा सम्बन्धित उद्योगहरुमा भर्नका लागि फिर्ता नपुग्ने समस्या बढ्दै गएको पाइएको विज्ञप्तिमा उल्लेख छ। एउटा उद्योगका अक्सिजन सिलिण्डरहरु अन्यत्र जाने क्रम पनि अत्यधिक बढिरहेको छ र यसले आगामी दिनमा समस्या निम्त्याउने देखिन्छ । विभिन्न व्यक्तिहरु तथा संघसंस्थाहरुले व्यक्तिगत, आईसोलेशन केन्द्र र अस्पतालहरुमा प्रयोगका लागि विभिन्न तरिकाले लगेका अक्सिजन सिलिण्डरहरु समयमा नै जुन कम्पनी वा अस्पतालका अक्सिजन सिलिण्डरहरु हुन् तिनै अक्सिजन उत्पादक कम्पनी तथा अस्पतालहरुमा पुग्ने गरी आवश्यक व्यवस्था मिलाउने कार्य गरिदिनुहुन सबैमा हार्दिक अनुरोध छ । विज्ञप्तिमा भनिएको छ, अक्सिजन सिलिण्डरहरु देशका दूरदराजमा वा व्यक्तिका घरहरुमा थन्किएर रहेमा अस्पतालहरुमा सघन उपचाररत संक्रमितहरुलाई अप्ठ्यारो हुन जाने भएकोले सबैलाई संवेदनशील बनिदिनु हुन अनुरोध छ ।"
पत्रकार महासंघ अध्यक्ष सवार गाडी दुर्घटना,"काठमाडौं : नेपाल पत्रकार महासंघका अध्यक्ष विपुल पोख्रेल सवार गाडी दुर्घटना भएको छ । बुधबार दिउँसो अध्यक्ष पोखरेल सवार गाडी दाङको तुलसीपुरमा दुर्घटना भएको हो । महासंघका महासचिव रोशन पुरीका अनुसार अध्यक्ष पोखरेलसँगै महासंघ दाङ शाखाका अध्यक्ष दुर्गालाल केसी, उपाध्यक्ष सन्तोष सुवेदी र दाङ शाखाका पूर्वअध्यक्ष सुदीप गौतम सवार गाडी दुर्घटना भएको हो । महासचिव पुरीका अनुसार दुर्घटनामा परेका अध्यक्षसहित सबैजना सकुशल छन् । दुर्घटनामा सामान्य घाइते भएका दाङ शाखाका पूर्वअध्यक्ष गौतम प्राथमिक उपचारपछि घर फर्किएका छन् । अर्को गाडीले ठक्कर दिँदा अध्यक्ष सवार गाडीमा भने क्षति पुगेको छ ।"
सुदूरपश्चिम सरकारलाई दिएको समर्थन फिर्ता नलिने एमाले संसदीय दलको निर्णय,"धनगढी : नेकपा एमालेको सुदूरपश्चिम प्रदेश संसदीय दलको बैठकले तत्काल सरकारको समर्थन फिर्ता नलिने निर्णय गरेको छ । बुधबार बसेको संसदीय दलको बैठकले यस्तो निर्णय गरेको हो। यसअघि नेकपा एमालेको स्थायी कमिटिको बैठकले सुदूरपश्चिम प्रदेश सरकारको समर्थन फिर्ता लिने र सरकारमा सहभागी आफ्ना तीन मन्त्रीलाई फिर्ता बोलाउने निर्णय गरेको थियो। ५३ सदस्यीय प्रदेश सभामा नेकपा एमाले २५ सांसदसहित ठूलो दलका रुपमा छ। त्यसमा पनि ७ जना ओली पक्ष र १८ जना खनालनेपाल पक्षका सांसद छन्। बुधबारको बैठकमा २१ जना सांसदको उपस्थिति थियो। नेकपा माओवादी केन्द्रका नेता त्रिलोचन भट्टको नेतृत्वमा अहिले प्रदेश सरकार छ। नेकपा भएका बेला, सुदूरपश्चिम प्रदेश माओवादीको भागमा परेको थियो। अहिले प्रदेश सरकारमा आन्तरिक मामिला तथा कानुन मन्त्री तथा आर्थिक मामिला तथा योजना मन्त्री प्रकाशबहादुर शाह, उद्योग वन वातावरण तथा पर्यटनमन्त्री माया भट्ट र सामाजिक विकास मन्त्रीमा कृष्णराज सुवेदी एमालेको तर्फबाट मन्त्री छन्। शाह नेकपा एमाले संसदीय दलका नेतासमेत हुन्। तीनजना मन्त्री पनि खनाल नेपाल पक्षकै हुन्। सुदूरपश्चिम प्रदेश सरकार धरापमा : को बन्ला नयाँ मुख्यमन्त्री ?"
माधवसहित १५ जनाको संयुक्त वक्तव्य : 'ओलीको प्रतिगमन' विरुद्ध डटेर लडौं,"काठमाडौं : नेकपा (एमाले) बाट निश्कासनमा परेका माधव नेपालसहित १५ स्थायी कमिटी सदस्यले अध्यक्ष केपी ओलीका गतिविधिविरुद्ध डटेर अगाडि बढ्ने दृढता व्यक्त गरेका छन्। बुधबार साृमूहिक वक्तव्य सार्वजनिक गर्दै उनीहरूले यस्तो बताएका हुन्। महाधिवेशनबाट निर्वाचित पदाधिकारीसहितका नेताहरु एवम् सांसद गरेर ११ जनालाई पार्टी सदस्यबाट निष्काशन गरिएको र १२ जनालाई स्पष्टीकरण सोधिएको प्रति आक्रोश व्यक्त गर्दै नेताहरुले त्यसलाई स्वेच्छाचारी निर्णयको संज्ञा दिएका छन्। प्रधानमन्त्री केपी ओलीका पार्टीभित्र र देशमा गरिएका स्वेच्छाचारी, निरंकुश र प्रतिगमनकारी कार्यहरुका विरुद्ध सम्पूर्ण वामपन्थी र लोकतन्त्रवादी शक्तिहरुको एकताबद्ध संघर्ष र सहकार्य अपरिहार्य भएको छ। यसका लागि हामीहरु तत्परताका साथ आवश्यक पाइला चाल्न अग्रसर छौं, विज्ञप्तिमा भनिएको छ, यस कार्यमा आआफ्नो ठाउँबाट एकता र दृढताका साथ केपी गुटका धाकधम्की, प्रलोभन र भ्रमलाई अस्वीकार गर्दै दृढताका साथ अघि बढ्न नेकपा (एमाले)का सम्पूर्ण नेता, कार्यकर्ता, सदस्य र शुभेच्छुकहरुमा हार्दिक आव्हान गर्दछौ। प्रेस वक्तव्य नेपाल कम्युनिष्ट पार्टी (एमाले) को नवौं राष्ट्रिय महाधिवेशनको मार्ग निर्देशन र पार्टी विधानको ठाडो उल्लंघन गर्दै कथित राष्ट्रिय महाधिवेशन आयोजक कमिटी गठन गरी स्वयं अवैध अध्यक्ष बन्नुभएका केपी ओलीबाट एकपछि अर्को स्वेच्छाचारी काम भइरहेका छन्। पार्टी महाधिवेशनको निर्णय र पार्टी विधान अनुरुप पार्टी सञ्चालन हुनुपर्ने आवाज उठाउने पार्टीका नेता र कार्यकर्ता र सांसदहरु विरुद्ध अत्यन्त निरंकुश र हैकमवादी शैलीले पटकपटक कथित कार्वाईको डण्डा चलाइएको छ। यसै क्रममा हालै पार्टी निर्माणको आरम्भदेखि नै नेतृत्व दिनुभएका वरिष्ठ नेताहरु लगायत पार्टीको विकास र विस्तारमा महत्वपूर्ण योगदान गर्नुभएका महाधिवेशनबाट निर्वाचित पदाधिकारी समेतका नेताहरु एवम् सांसद गरी ११ जनालाई पार्टी सदस्यबाट निष्काशन गरिएको र १२ जनालाई स्पष्टीकरण सोधिएको निरकुंश तानाशाही निर्णय सार्वजनिक गरिएको छ। यस्तो स्वेच्छाचारी निर्णयको हामी घोर भत्र्सना गर्दछौं। गत फागुन २३ गते सर्वोच्च अदालतबाट नेकपा (एमाले) पुर्निजीवित भएपछि पार्टी र सम्बद्ध जनसंगठनहरुलाई पूर्ववत् स्थितिमा सञ्चालन गर्नुपर्नेमा नवौं राष्ट्रिय महाधिवेशनको निर्णय र पार्टी विधान कुल्चदै केपी गुटबाट गत फागुन २८ गते भेला गरी मनपरी किसिमले केन्द्रीय कमिटी भंग गर्ने, महाधिवेशनबाट निर्वाचित नेताहरुलाई जिम्मेवारीबाट मुक्त गर्ने र पार्टी सदस्य नभएकाहरुलाई जिम्मेवारी दिनेजस्ता अवैध निर्णय गरियो। यस्ता अवैध निर्णय बदर गर्दै पार्टीलाई अदालतको फैसला अनुसार २०७५ साल जेठ २ गते अघिको स्थितिमा सञ्चालन गरी पार्टी एकता जोगाउन हामीले अध्यक्ष केपी ओलीलाई अनेक पटकका वार्ता र पत्राचार मार्फत आग्रह गर्यौं। कार्यदलमा रहेर पनि हामीले सोही आग्रह गर्यौं। तर उहाँबाट पार्टी एकताको दिशामा काम हुनुको साटो हठात् प्रतिनिधि सभा भंग गर्ने दुराशयका साथ नेपालको संविधानको धारा ७६ को उपधारा ४ र ५ मिच्दै राष्ट्रपति विद्यादेवी भण्डारीसंग मिलामतो गरी आफैलाई प्रधानमन्त्री घोषित गर्नुका साथै फेरी प्रतिनिधि सभा विघटन गर्ने अलोकतान्त्रिक कार्य भयो। केही समय अघि प्रधानमन्त्री केपी ओलीबाट गरिएको प्रतिनिधि सभा विघटन असंवैधानिक ठहर गरी सर्वोच्च अदालतबाट भएको फैसलाको पूर्ण पाठ आउन नआउँदै फेरी प्रतिनिधि सभा विघटन गरिनु स्वेच्छाचारी र प्रतिगमनकारी कुकृत्य भएकोले त्यसको विरोधमा आवाज उठाउनु प्रत्येक लोकतन्त्रवादी देशभक्त राजनीतिककर्मीको कर्तब्य हुन्थ्यो। हामी देश र जनताप्रतिकोकर्तब्य निर्वाह गर्दै प्रधानमन्त्रीको असंवैधानिक र निरंकुश निर्णयका विरुद्ध अन्य राजनीतिक दलहरुसंग सहकार्य गरी सर्वोच्च अदालतमा रिट निवेदन दायर गर्न बाध्य भएका हौं। प्रधानमन्त्री केपी ओली स्वयं देशको संविधान र पार्टी विधान उल्लंघन गर्ने, लोकतान्त्रिक मूल्य र मान्यता कुल्चने, निरंकुश र तानाशाही व्यवहार गर्ने, जनता कोरोना महामारीबाट आक्रान्त भएको स्थितिमा आफ्नै दल र राष्ट्रलाई एकताबद्ध तुल्याउनुको साटो फुट र अराजकताको बाटो समात्ने, देशमा जताततै अस्तव्यस्त स्थिति सिर्जना गर्ने र राष्ट्रिय हित तथा स्वाभिमान विपरीतका क्रियाकलाप गर्ने र यस्ता कामकुराको विरोध गर्दा कार्वाई गर्ने कार्य निन्दनीय र हास्यास्पद छ। पार्टीमा मात्र होइन देशमा नै प्रधानमन्त्री केपी ओलीबाट विधि र पद्धति विपरीतका क्रियाकलापहरु बढ्दै गएकाले देशको संविधान, पार्टी विधान र पद्धतिको रक्षाको लागि पाइला चाल्नै पर्ने बाध्यतात्मक स्थिति सिर्जना भएको हो। नेपाली जनताले निर्वाचनबाट झण्डै दुई तिहाई मतदिएर सरकारको नेतृत्व गर्ने अवसर प्राप्त गर्ने प्रधानमन्त्री केपी ओलीका संविधान, लोकतन्त्र, पार्टी विधान र राष्ट्रिय हित, स्वाधिनता र स्वाभिमान विपरीतका कामकुराले गर्दा नेपालको कम्युनिष्ट आन्दोलन र लोकतन्त्र नै क्षतविक्षत भइरहेको छ। राज्ययन्त्र, सत्ता र सरकारको व्यक्तिगत र गुटस्वार्थमा चरम दुरुपयोग गरिएको छ। यसरी जनताको लामो र कठोर संघर्ष तथा कम्युनिष्ट पार्टी लगायतका राजनीतिक दलहरुको आन्दोलनबाट प्राप्त उपलब्धिहरु गुम्ने खतरा उत्पन्न भएको छ। अतः प्रधानमन्त्री केपी ओलीका पार्टीभित्र र देशमा गरिएका स्वेच्छाचारी, निरंकुश र प्रतिगमनकारी कार्यहरुका विरुद्ध सम्पूर्ण वामपन्थी र लोकतन्त्रवादी शक्तिहरुको एकताबद्ध संघर्ष र सहकार्य अपरिहार्य भएको छ। यसका लागि हामीहरु तत्परताका साथ आवश्यक पाइला चाल्न अग्रसर छौं। यस कार्यमा आआफ्नो ठाउँबाट एकता र दृढताका साथ केपी गुटका धाकधम्की, प्रलोभन र भ्रमलाई अस्वीकार गर्दै दृढताका साथ अघि बढ्न नेकपा (एमाले) का सम्पूर्ण नेता, कार्यकर्ता, सदस्य र शुभेच्छुकहरुमा हार्दिक आव्हान गर्दछौ। राष्ट्रियता, लोकतन्त्र र जनहितका लागि सबै लोकतन्त्रप्रेमी, देशभक्त, राजनीतिक दल एवम् जनसमुदायमा प्रधानमन्त्री केपी ओलीका निरंकुश र प्रतिगामी कामकार्वाईका विरुद्ध एकता र सहकार्यका साथ अग्रसर हुन हार्दिक आग्रह गर्दछौं। स्थायी कमिटी सदस्यहरु झलनाथ खनाल माधव कुमार नेपाल युवराज ज्ञवाली अष्टलक्ष्मी शाक्य भीम रावल घनश्याम भुसाल भीम आचार्य गोकर्ण बिष्ट योगेश भट्टराई सुरेन्द्र पाण्डे मुकुन्द न्यौपाने रघुजी पन्त बेदुराम भुसाल अमृत कुमार बोहरा पदेन स्थायी कमिटी सदस्य प्रमेश हमाल पदेन स्थायी कमिटी सदस्य"
"भक्तपुरमा थप ८ जना संक्रमितको मृत्यु, मृतकको संख्या २४५ पुग्यो","भक्तपुर : भक्तपुरमा थप ८ जना कोरोना भाइरस संक्रमितको मृत्यु भएको छ । जसमा ६ जना पुरुष र २ जना महिला रहेका छन् । स्वास्थ्य कार्यालय भक्तपुरका अनुसार यहाँका ४ वटामध्ये सबैभन्दा बढी चाँगुनारायण नपामा मात्रै ३ जना संक्रमित पुरुषको मृत्यु भएको हो । त्यस्तै मभ्यपुर थिमि र सूर्यविनायकमा एकएक जना महिला र पुरुष गरी ४ जना तथा भक्तपुर नपाका एकजना पुरुष संक्रमितको मृत्यु भएको कार्यालयका प्रमुख कृष्ण मिजारले जानकारी दिए । यससँगै भक्तपुरमा कोरोना भाइरस संक्रमणको कारण मृत्यु हुनेको संख्या १६२ जना पुरुष र ८३ जना महिला गरी २४५ जना पुगेको छ । यहाँका ४ नपामध्ये सबैभन्दा बढी मध्यपुर थिमिका ६१ जना पुरुष र २५ जना महिला गरी ८६ जना संक्रमितको मृत्यु भएको छ । भक्तपुरका ३९ जना पुरुष र २६ जना महिला गरी ६५, सूर्यविनायकका ४१ जना पुरुष र २३ जना महिला गरी ६४ जना र चाँगुनारायण नपाका २१ जना पुरुष र ९ जना महिला गरी ३० जना संक्रमितले ज्यान गुमाएका छन् । भक्तपुरमा पछिल्लो दुई सातादेखि दैनिक रुपमा संक्रमितहरुको मृत्यु भइरहेको छ । पछिल्लो तथ्यांकअनुसार भक्तपुरमा ३ घन्टामा एकजना संक्रमितको मृत्यु भइरहेको छ ।यहाँ नयाँ थपिने एकसय संक्रमितमध्ये मर्नेको संख्या ३ जना पुगेको छ । पछिल्लो पटक २७७ जना नयाँ संक्रमित थपिँदा ८ जनाले ज्यान गुमाएका थिए । मंगलबार पहिलोपटक भक्तपुरमा सक्रिय संक्रमित ४ हजारभन्दा कम भएका छन् । जसअनुसार यहाँ एकहजार ९७९ जना पुरुष र एकहजार ७४५ जना महिला गरी ३ हजार ७२४ जना सक्रिय संक्रमित रहेका छन् । सक्रिय संक्रमितमध्ये ११८ जना पुरुष र ८८ जना महिला गरी २०६ जना अस्पताल तथा नपाको आइसोलेसन केन्द्रमा उपचाररत छन् । त्यस्तै एकहजार ८६१ पुरुष र एकहजार ६५७ महिला गरी ३ हजार ५१८ जना सक्रिय संक्रमित होम आइसोलेसनमा रहेका छन् ।यहाँका ४ नपामध्ये सबैभन्दा बढी सूर्यविनायक नपामा ६५३ पुरुष र ६१५ महिला गरी एकहजार २६८ सक्रिय संक्रमित रहेका छन् । मध्यपुर थिमि नपामा ६०६ पुरुष र ५४७ महिला गरी एकहजार १५३ सक्रिय संक्रमित छन् । भक्तपुर नपामा ३४२ पुरुष र २७५ महिला गरी ६१७ तथा चाँगुनारायणमा २७४ पुरुष र २१८ महिला गरी ४९२ जना सक्रिय संक्रमित रहेका छन् । थपिने भने डिस्चार्ज हुने बढी पछिल्लो समय नयाँ थपिने भन्दा डिस्चार्ज हुने संक्रमित बढेका छन् । मंगलबार २७७ जना संक्रमित थपिँदा ४९९ जना डिस्चार्ज भए । हालसम्म ८ हजार २९८ पुरुष र ६ हजार ७०६ महिला गरी १५ हजार ४ जना संक्रमित डिस्चार्ज भएका छन् । जुन ७९ प्रतिशत हो । भक्तपुरमा १८ हजार ९७३ जनामा कोरोना भाइरस संक्रमण पुष्टि भएको छ । जसमा १० हजार ४३९ जना पुरुष र ८ हजार ५३४ जना महिला रहेका छन् ।"
लकडाउनको मौका छोपेर खोलामा अवैध उत्खनन्,"धरान : कोरोनाको महामारीबीच सुनसरीको धरान उपमहानगरपालिकामा अवैध रुपमा खोला उत्खनन् गरेर नदीजन्य पदार्थ ढुङ्गा, गिटी र बालुवा निकासी गर्न सुरु गरिएको छ। धरान उपमहानगरपालिकाको नियम विपरित यहाँको सेउती, सर्दु र शेहरा खोालामा ठेक्का लगाएर अवैध उत्खनन गरेर नदीजन्य पदार्थको निकासी सुरु गरिएको छ। लकडाउनको मौका छोपी धरान उपमहानगरले खोला उत्खनन गर्ने ठेक्का लगाए पश्चात ठेकेदारले तोकिए भन्दा बढी खोला उत्खनन गरेर नदीजन्य पदार्थको तस्करी गरेका छन्। वनजङ्गल मासिने र बस्तीलाई असर गर्ने गरी खोलामा स्काभेटर प्रयोग गर्न सरकारले प्रतिबन्ध लगाएको भए पनी राष्ट्रपति चुरे संरक्षण क्षेत्रमा पर्ने सेउती, सर्दु र शेहरा खोलामा दर्जनौ स्काभेटर प्रयोग गरी नदीजन्य पदार्थको उत्खनन थालिएको छ। सरकारले सर्वसाधारणलाई घरबाट बाहिर निस्कन र सवारी साधन पूर्ण रुपमा संचालन गर्न प्रतिबन्ध लगाएको अवस्थामा खोलाको ठेक्का पाएका बराहक्षेत्रका अर्जुनसिंह भण्डारी र इटहरीका भीम पौडेलले ३ सय भन्दा बढी कामदार, एक दर्जन स्काभेटर र एक सय भन्दा बढी टिपरमा नदीजन्य पदार्थको निकासी गरिरहेका छन्। प्राकृतिक विपत्तिसँगै खोला उत्खननमा भएको भीडभाडले कोरोनाको जोखिम बढेको धरान उपमहानगरपालिकाका १८ का वडाअध्यक्ष प्रविण राईले बताए। उनले बिना सवारी पासका सवारीसाधन र सयौंको संख्यामा कामदार भेला गरेर गरिएको खोला उत्खनन तत्काल बन्द गर्न माग गरेका छन्। धरान उपमहानगरपालिकाले ५ करोड रुपैयाँमा धरानको शेहरा खोलाको दुई मिटर गहिराई र सर्दु र सेउतीको डेड मिटर गहिराईमा खोला उत्खनन गर्न ठेक्का लगाएको कर अधिकृत खगेन्द्र खतिवडाले बताएका छन्। तर, ठेकेदार भीम पौडेल र अर्जुनसिंह भण्डारीले ठेक्का सम्झौता भन्दा बढी ४ मिटरसम्म खोला उत्खनन गरी नदीजन्य पदार्थको तस्करी गरिएको धरान ६ का भुपाल राईले बताएका छन्। उनले धरानका खोला वर्षेनी ठेक्का लगाई नदीजन्य पदार्थको उत्खनन गरिए पनि खोला नियन्त्रणको काम भने नगरिएको बताए। सरकारले सार्वजनिकस्थलहरु बाटो, पुल, वन जङ्गल क्षेत्रको पाँच सय मिटर वरपर खोला उत्खनन गर्न प्रतिबन्ध लगाएको भए पनी धरान उपमहानगरपालिकाका मेयर तिलक राई, उपमेयर मञ्जु भण्डारीले नियम विपरित खोला उत्खननको ठेक्का लगाएको धरान उपमहानगरपालिका ५ का वडाअध्यक्ष सन्तोष लिम्बुले बताए। धरानका दर्जनौ सुकुम्वासी बस्तीलाई जोखिम पुर्याउने गरी खोला उत्खननको ठेक्का लगाउदा वर्षातको समयमा सयौँ सकुम्वासी सर्वसाधारणका घर बाढीले बगाउने गरेको उनको आरोप छ। उपमहानगरपालिकाले अवैध रुपमा खोला ठेक्का लगाएको भन्दै बुधवार धरान ५ का वडा अध्यक्ष सन्तोष लिम्बु र धरान १८ का वडाअध्यक्ष प्रविण राईको नेतृत्वमा गएका स्थानिय बासिन्दाले सेउती खोलामा उत्खनन बन्द गराएका थिए। तर, ठेकेदार भण्डारी र पौडेलले प्रहरी बोलाएर पुनः खोला उत्खनन सुरु गरेका छन्। इलाका प्रहरी कार्यालय धरानका प्रहरी निरीक्षक हेमराज ओलीले सेउती र शेहरा खोलामा दुई पक्षबीच झडप भयो भनेपछि शान्ति सुरक्षाका लागि खोलामा प्रहरी परिचालन गरेको बताए। धरान उपमहानगरपालिकाका मेयर तिलक राईले नियम अनुसार नै खोलामा नदीजन्य पदार्थको उत्खनन गर्न ठेक्का लगाइएको बताए। उनले सम्झौता विपरित ठेकेदारले खोला उत्खनन बढी गरिएको पाइएको ठेकेदारलाई दण्ड जरिवाना र अन्य कारवाही गर्ने प्रतिबद्धता जनाएका छन्।"
एसईईको विकल्प के होला ?,"काठमाडौं : कोभिड१९ का कारण स्थगित माध्यमिक शिक्षा परीक्षा, कक्षा १० (एसईई) अब के होला ? चार लाख बढी विद्यार्थी र तीनका अभिभावक यतिबेला अन्योलमा छन्। शिक्षा, विज्ञान तथा प्रविधि मन्त्रालयले विद्यार्थीको भौतिक उपस्थितिसहित परीक्षा संचालन गर्न नसके त्यसका के के विकल्प हुन सक्छन् भनेर अध्ययन गरिरहेको छ। त्यसका लागि एउटा अलग्गै कार्यदल बनाएको छ। कार्यदलले काम गरिरहकाले दुई साताभित्र विभिन्न विकल्पसहित सुझाव तयार हुने मन्त्रालयका प्रवक्ता दीपक शर्माले बताए। गत वर्ष पनि कोभिडको कारण एसईई परीक्षा आन्तरिम मूल्यांकनका आधारमा गरिएको थियो। कोभिडको दोस्रो लहरको प्रभाव कहिलेसम्म रहन्छ भन्ने स्पष्ट नभएकाले नयाँ शैक्षिक सत्र र परीक्षाबारे निर्णयमा पुग्न समस्या भएको शर्मा बताउँछन्। शर्मा अनुसार एसईईबारे एकदुई हप्ताभित्र निर्णय गरिने छ। गल्लीगल्ली डटइन्फोले आज भर्चुअलरुपमा आयोजना गरेको छलफल कार्यक्रममा प्रवक्ता शर्माले शिक्षक र अभिभावक तम्तयार र उनीहरुबीचको जीवन्त सम्पर्क नभएकाले सिकाइ तथा मूल्याङ्कन सफल नहुने भएकाले विभिन्न माध्यमको प्रयोग गरी स्वास्थ्य सुरक्षालाई ध्यानमा राखेर बालबालिकाको शैक्षिक अधिकार सुनिश्चित गर्नुपर्ने बताए। शर्माले वार्षिक परीक्षा सम्पन्न गरेका विद्यालयले नयाँ शैक्षिकसत्र सञ्चालन गर्न सक्ने स्पष्ट गरे। कक्षा ८, १० र १२ बाहेकका अन्य परीक्षा सम्बन्धित विद्यालयले सञ्चालन गर्न सक्नेछ । बालबालिका विज्ञ डा मीनाक्षी दाहालले विषम स्थितिमा बालबालिकालाई समग्र मनोवैज्ञानिक पक्षमा नकारात्मक असर पार्न नहुने बताए। अभिभावक महासङ्घका अध्यक्ष सुप्रभात भण्डारीले शिक्षक र विद्यार्थीलाई सहजरुपमा सूचना प्रविधिका साधनमा जोड्नका लागि तीनै तहका सरकारले प्रभावकारी काम नगरेको गुनासो गरे।"
सत्ता स्वार्थका लागि नागरिकता अध्यादेश जारी गर्नु गम्भीर : राप्रपा,"काठमाडौ : राष्ट्रिय प्रजातन्त्र पार्टी (राप्रपा) अध्यक्ष त्रयले सत्ता स्वार्थका लागि सरकारले नागरिकता विधेयक अध्यादेशमार्फत जारी गरेकोप्रति आपत्ति जनाएका छन्। प्रत्येक नेपालीले सहज र सरल नागरिकता पाउनुपर्ने भन्दै राप्रपाले विदेशीले नेपाली नागरिकता पाउनु नहुनेमा जोड दिएको छ। राप्रपा अध्यक्ष पशुपति शम्शेर जबरा, डा प्रकाशचन्द्र लोहनी र कमल थापाले संयुक्त विज्ञप्ति सार्वजनिक गर्दै यस्तो बताएका हुन्। नागरिकता जस्तो अत्यन्त संवेदनशील विषयमा राष्ट्रिय सहमति बिना सत्ता स्वार्थका लागि सरकारले अध्यादेश जारी गरेकोमा राप्रपाको गंभीर ध्यान आकर्षित भएको छ, विज्ञप्तिमा भनिएको छ, प्रत्येक नेपालीले सहज र सरल रूपमा नागरिकताको प्रमाणपत्र पाउनुपर्छ। कुनै पनि नेपालीलाई नागरिकताको प्रमाणपत्र पाउनबाट वञ्चित गरिनु हुँदैन र कुनै पनि विदेशीले नेपाली नागरिकता पाउनु हुँदैन भन्ने राप्रपाको दृढ मान्यता रहेको छ। नागरिकता विधेयकलाई अध्यादेशबाट ल्याउनु सरकारको बदनीयपूर्ण कार्य भएको विज्ञप्तिमा उल्लेख गरिएको छ। संसदमा विश्वासको मत लिन नसकेर प्रतिनिधिसभा विघटन गर्ने, विघटनको दुई दिन नपुग्दै संसदमा विचाराधिन अवस्थामा रहेको नागरिकता विधेयकलाई अध्यादेशको रूपमा जारी गर्नु सरकारको बदनियतपूणर् कार्य हो, विज्ञप्तिमा थप भनिएको छ। अध्यादेश जारी गर्दा प्रतिनिधिसभाको राज्य व्यवस्था तथा सुशासन समितिले विधेयकका सम्वन्धमा पेश गरेको संशोधन र सुझावलाई उपेक्षा गर्नुले पनि सरकारको बदनीयत भएको राप्रपाले जनाएको छ। नेपालको संविधान २०७२ मा व्यवस्था गरिएका नागरिकता सम्बन्धि प्रावधानलाई संघीय कानुन बमोजिम कार्यान्वयन गर्नुपर्ने संविधानले नै बाध्यकारी व्यवस्था गरेको छ। यस सम्बन्धि सर्वोच्च अदालतको आदेश पनि त्यही हो। तर, कानुन बनाउन अवरोध खडा गर्ने सरकारले अहिले अध्यादेश जारी गरेको छ। यो कार्य संविधानको भावना र सर्वोच्च अदालतको आदेश विपरीत छ। अध्यादेशले संघीय कानुन सरहको मान्यता र हैसियत राख्दैन, विज्ञप्तिमा थप भनिएको छ, विधि, प्रक्रिया मिचेर तथा सत्ताको सौदाबाजीका निम्ति राष्ट्रियहित विपरित प्रावधान राखेर जारी भएको अध्यादेश बारे पुनर्विचार गर्न सरकारसँग राप्रपा आग्रह गर्दछ।"
कोरोना रोकथाममा सक्दो सहयोग गर्ने चिनियाँ प्रतिवद्धता,"काठमाडौं : बुधबार नेपाल र चीनका राजनीतिक दलबीच भर्चुअल बैठक सम्पन्न भएको छ। बैठकमा नेकपा (माओवादी केन्द्र)का अध्यक्ष पुष्पकमल दाहाल प्रचण्ड, सत्तारुढ नेकपा (एमाले)का महासचिव एवम् उपप्रधानमन्त्री ईश्वर पोखरेल, राष्ट्रियसभाका अध्यक्ष गणेश तिमल्सिना, कांग्रेस नेता नारायण खड्का, जनता समाजवादी पार्टीका अध्यक्ष उपेन्द्र यादव, नेपाल मजदुर किसान पार्टीका अध्यक्ष नारायणमान बिजुक्छे, राप्रपाका अध्यक्ष पशुपति शम्शेर जबरालगायत नेताले नेपालको तर्फबाट सम्बोधन गरे। बैठकमा चिनियाँ कम्युनिस्ट पार्टीका सीपीसीको तर्फबाट अन्तर्राष्ट्रिय विभाग प्रमुख सोङ ताओलगायत नेता सहभागी थिए। बैठकमा बोल्दे चिनियाँ पक्षले महामारीमा नेपाललाई सक्दो सहयोग गर्ने प्रतिवद्धता जनाएको छ । बैठकमा बोल्दै माओवादी केन्द्रका अध्यक्ष प्रचण्डले महामारी नियन्त्रणका लागि चीन सरकारले नेपाललाई मेडिकल सामग्री उपलब्ध गराउनु खुसीको कुरा भएको बताए। कोरोना महामारीको समयमा चीन सरकारले नेपाललाई मेडिकल सामग्री उपलब्ध गराउनु खुसीको कुरा हो, प्रचण्डले भने। उनले हिमाल, नदी र संस्कृतिसँग दुई देशबीचको सम्बन्ध जोडिएको भन्दै नेपाल एक चीन नीतिप्रति प्रतिवद्ध रहेको उल्लेख गरे। हिमाल, नदी र संस्कृतिसँग दुई देशबीचको सम्बन्ध जोडिएको नेपाल एक चीन नीतिमा प्रतिबद्ध छ, उनले थपे। बैठकमा प्रचण्डले चिनियाँ राष्ट्रपति सी चिन फिङको नेपाल भ्रमणको सम्झनासमेत गरेका छन् । भर्चुअल बैठकमा बोल्दै उपप्रधानमन्त्री पोखरेलले चीन सरकारले नेपालका लागि स्वास्थ्य सामग्री, भ्याक्सिन र अक्सिजन प्लान्ट सहयोग गरेकोप्रति धन्यवाद दिएका छन्। कोरोनाविरुद्धको खोपमा चीनले प्राप्त गरेको सफलताको प्रशंसा गर्दै पोखरेलले कोरोना नियन्त्रणमा नेपाललाई अझै सहयोग आवश्यक भएकोमा जोड दिए। चीन सरकारले नेपालका लागि स्वास्थ्य सामग्री, भ्याक्सिन र अक्सिजन प्लान्ट सहयोग गरेकोप्रति धन्यवाद दिन चाहन्छौँ, उपप्रधानमन्त्री पोखरेलले भने, महामारी रोकथाम तथा नियन्त्रणका लागि नेपाललाई अझै सहयोग चाहिएको छ। नेपाली कांग्रेसका नेता नारायण खड्काले कोरोना महामारीका कारण स्वास्थ्य सामग्रीको अभावमा रहेको नेपाललाई चीनले गरेको सहयोगप्रति धन्यवाद दिए। कोरोना नियन्त्रणमा चीनबाट नेपालले सिक्नुपर्नेमा उनले जोड दिएका छन्। खड्काले नेपालले महामारीका कारण ठूलो क्षति बेहोर्नु परेको छ । अहिले पनि अक्सिजनको अभावमा नागरिकले ज्यान गुमाउनु परेको कुरा उल्लेख गरे । जसपा अध्यक्ष उपेन्द्र यादवले दुई देशबीच असल मित्रताको सम्बन्ध रहेको उल्लेख गर्दै महामारीको समयमा उपलब्ध गराएको खोपका लागि धन्यवाद दिए। उनले चीनले उपलब्ध गराएको खोप र स्वास्थ्य सामग्रीले नेपालीको जीवन रक्षा गर्न सहयोग पुग्ने विश्वास व्यक्त गरे। राष्ट्रियसभाका अध्यक्ष गणेशप्रसाद तिमिल्सिनाले चिनियाँ सहयोगप्रति धन्यवाद दिएका छन्। तिमल्सिनाले चीनले अघि सारेको बीआरआई परियोजनामा नेपालले हस्ताक्षर गरेको तीन वर्ष पुगिसकेको बताउँदै यसको कार्यान्वयन गर्नुपर्ने समय आइसकेको बताए। उनले बैठकमा महामारीकै बीच नेपालमा राष्ट्रिय गौरवका आयोजनाको काम जारी रहेको उल्लेख गरेका छन्। नेमकिपाका अध्यक्ष बिजुक्छे र राप्रपा अध्यक्ष राणालेसमेत कोरोना महामारी रोकथाम तथा नियन्त्रणमा चीनले गरेको सहयोगप्रति धन्यवाद दिँदै चीनले पाएको सफलताबाट नेपालले पाठ सिक्नुपर्नेमा जोड दिए।"
एम्बुलेन्स चालकमाथि कुटपिट,गुल्मी : आफ्नै मिल्ने साथीबाट गुल्मीमा एम्बुलेन्स चालकमाथि कुटपिट भएको छ । नेपाल रेडक्रस सोसाइटी जिल्ला शाखा गुल्मीका एम्बुलेन्स चालक २८ वर्षीय लालबहादुर खत्रीमाथि कुटपिट भएको हो । रेडक्रसका चालक भएपनि उनले त्यस दिन भुपू सैनिकको एम्बुलेन्स चलाएका थिए । जिल्ला प्रहरी कार्यालय गुल्मीका सूचना अधिकारी एवं प्रहरी नायव उपरीक्षक पुरुषोत्तम प्रसाद पाण्डेले उनीहरु नजिकका साथीहरु भएको खुलेको जानकारी गराए । रेसुंगा नगरपालिका १ धागीथुमका ३० वर्षीय सागर बोहोराले मंगलबार राति कुटपिट गरेर फरार भएको पाण्डेले बताए । फरार बोहोराको खोजी कार्य जारी रहेको छ । घाइते चालकको टाउकोमा गम्भीर चोट लागेको छ । जिल्ला अस्पतालमा उपचारपछि उनलाई थप उपचार गराउन पाल्पा पठाइएको छ । उनीहरुबीच पुरानो कुनै रिसिइवी नभएको र तत्कालै कुनै विषयमा विवाद हुँदा झगडा भएको हुनसक्ने प्रारम्भिक अनुसन्धानबाट खुलेको डिएसपी पाण्डेले बताए ।
"राष्ट्रपति भण्डारी र चिनियाँ राष्ट्रपति सीबीच टेलिफोन वार्ता, नेपाललाई १० लाख डोज खोप दिने घोषणा",काठमाडौं : चिनियाँ राष्ट्रपति सी चिनफिङले नेपाललाई १० लाख डोज कोरोना विरुद्धको खोप दिने घोषणा गरेका छन्। बुधबार राष्ट्रपति विद्यादेवी भण्डारीसँगको टेलिफोन कुराकानीमा चिनियाँ राष्ट्रपति सीले यस्तो घोषणा गरेका हुन्। चिनियाँ राजदूत हाउ यान्छीले राष्ट्रपति भण्डारीसँगको कुराकानीका क्रममा चिनियाँ राष्ट्रपति सीले १० लाख डोज खोप दिने घोषणाको जानकारी दिएकी हुन्। कोरोना महामारी रोकथाम तथा नियन्त्रणका लागि यसअघि चीनले नेपाललाई ८ लाख खोप अनुदान दिएको थियो। चिनियाँ भेरोसेल खोप कोरोनाविरुद्ध प्रभावकारी मानिएको छ।
इन्धन लिन भारत जान लागेको ट्याङकरबाट ठूलो परिमाणमा गाजा बरामद,वीरगन्ज : काठमाडौंबाट इन्धन लिन भारत जान लागेको ट्याङकरबाट प्रहरीले ठूलो परिमाणमा लागु औषध बरामद गरेको छ। भारतको बरौनी जान हिँडेको ना ४ ख २९७९ नम्बरको खाली ट्याङकरबाट १९ वटा पोकामा रहेको २ क्विन्टल १८ केजी गाजा प्रहरीले बरामद गरेको हो। गोप्य सूचनाका आधारमा बुधबार दिउँसो खटिएको प्रहरी टोलीले बाराको पथलैयास्थित महमद आलम साहको रामरहिम ग्यारेजमा रोकेर राखिएको उक्त ट्यांङकरको च्याम्बर भित्र लुकाएर राखिएको २ क्विन्टल १८ केजी गाजा बरामद गरेको हो। प्रहरीले गाजासहित ट्याङकरका चालक महोत्तरीको बर्दिवास नगरपालिका ८ का ३३ वर्षीय घनश्याम गिरी र सहचालक चितवनको खैरहनी नगरपालिका २ का राजकुमार दवाडीलाई पनि पक्राउ गरेको छ। पथलैयास्थित ग्यारेजमा रोकेर राखिएको ट्याङकरमा प्रहरीले चेकजाँच गर्दा च्याम्बरभित्र लुकाएर राखिएको २ क्विन्टल १८ केजी गाजा सहित चालक गिरी र सहचालक दवाडीलाई पक्राउ गरेको बाराका प्रहरी नायव उपरीक्षक गौतम मिश्रले जानकारी दिए। गाजा बरामद भएको ट्याङकरसहित चालक र सहचालकलाई जिल्ला प्रहरी कार्यालय बाराको नियन्त्रणमा राखेर थप अनुसन्धान भइरहेको गौतमले बताए।
नोबेलमा अक्सिजनको अभाव : नयाँ संक्रमितको भर्ना बन्द,"विराटनगर : विराटनगरस्थित नोबेल शिक्षण अस्पतालका निर्देशक एवं वरिष्ठ मुटु रोग विशेषज्ञ डा राजेश नेपाल बुधबार बिहान १० बजेतिर निक्कै हतास देखिन्थे। उनी यताउता दौडिरहेका थिए। अस्पतालमा भर्ना गरिएका कोरोना संक्रमितका आफन्तले त्यतिबेलै पछ्याउँदै उनलाई आफ्ना बिरामीको अवस्था सोधिरहेका थिए। उनीहरुले उपचाररत संक्रमितको अवस्था सोधिरहँदा अक्सिजन अभावले अस्पतालमा निम्तिएको जटिल परिस्थितिको सामना गरिरहेका डा नेपाल जवाफ दिन सकिरहेका थिएनन्। म केहीबेरपछि मात्रै सबै बिरामीको अवस्थाका बारेमा तपाईंहरुलाई भन्नसक्छु भन्दै उनी अक्सिजनका लागि दौडधुप गरिरहेका थिए। चारैतिर फोन घुमाउँदा पनि केही पार लागिरहेको थिएन। तत्कालै अस्पतालका प्रा डा रामहरि घिमिरे, प्रबन्धक नारायण दाहाल, पर्चेज मेनेजर तीर्थ कोइराला र प्राविधिकसहितलाई बोलाएर डा नेपाल ढुवानीकै साधनमा चढेर अक्सिजनको खोजीमा निस्किए। सुनसरीको दुहवीस्थित विनायक अक्सिजन उद्योगमा पुगेर १० सिलिन्डर अक्सिजन जुटाउन सके। त्यसपछि टोली मोरङको झोराहाटस्थित मारुती अक्सिजन उद्योगतर्फ लाग्दै थियो। उद्योगमा समस्या आएर उत्पादन रोकिँदा अक्सिजन आपूर्ति बन्द हुँदा ठूलो समस्या भोग्नु परेको डा नेपालले बताए। अहिले अस्पतालमा भर्ना भएका सबै संक्रमितलाई अक्सिजन सपोर्टमा उपचार गरिरहनु परेको छ, उनले भने, उपचारका लागि अति नै आवश्यक रहेको अक्सिजनको चरम अभाव हुँदा बिरामीलाई बचाउन सक्ने अवस्था छैन। अक्सिजन नपाएको विषयमा बिरामीका आफन्तलाई जानकारी गराएको डा नेपालले बताए। अक्सिजन अभाव भएकाले बिरामी निकालेर अन्यत्र उपचारका लागि लैजानु होला भनेर आफन्तलाई जानकारी दिइसक्यौँ, डा नेपालले भने, अक्सिजन जुटाउन अस्पताललाई मुस्किल हुँदा गम्भीर अवस्थाका संक्रमितका आफन्तसँग पनि केही गर्नसक्ने सामथ्र्य छैन। नोबेललाई आवश्यक अक्सिजन सुनसरीको खनारमा रहेको पाथिभरा र मोरङको बूढीगंगामा रहेको हिमाल अक्सिजन उद्योगले आपूर्ति गर्दै आएका थिए। दुवै उद्योगमा समस्या भएर उत्पादन प्रभावित बन्दा अक्सिजन अभावको महासंकटसँग जुध्नुपर्ने अवस्था आएको डा नेपालको भनाइ छ। अस्पताल प्रबन्धक नारायण दाहालले अस्पतालका लागि अक्सिजन आपूर्ति रोकिएपछि नयाँ संक्रमितको भर्ना लिन छाडिएको बताए। बुधबार बिहानबाट हामीले नयाँ बिरामीलाई भर्ना लिन छाड्यौँ। अवस्था गम्भीर बनेकाले बचाउन सकिन्छ कि भन्ने आश पालेर आफन्तले ल्याएका बिरामीलाई भर्ना गर्न सक्दैनौँ भनेर दुःखका साथ फर्काउनु परिरहेको छ, उनले भने। अस्पतालले सामान्य बिरामीलाई भर्ना गर्न छाडेको त निक्कै भइसक्यो। अहिले गम्भीर अवस्थाका बिरामीलाई पनि उपचार थाल्न अस्पताल असमर्थ भएको दाहालले बताए। अक्सिजन खोज्दैखोज्दै हिँडिरहेका हामी उद्योगउद्योग पुगेर अनुनयविनय गर्दै अक्सिजन जुटाउने प्रयत्नमा छौँ, उनले भने। नोबेलमा अहिले गम्भीर अवस्थाका एक सय ७५ संक्रमितको उपचार भइराखेको छ। आईसीयूमा ६३, भेन्टिलेटरमा दुई र हाइफ्लो अक्सिजनमा एक सय १० जनाको उपचार भइरहेको नोबेलका कोभिड फोकल पर्सन दीपेश न्यौपानेले जानकारी दिए। पाथिभरा अक्सिजन उद्योगका व्यवस्थापक दीपेश काफ्लेले उद्योगको इन्जिनमा मंगलबार बिहानबाट समस्या आएको बताए। इन्जिनको मर्मतका लागि काठमाडौंबाट मगाएको सामान आउने क्रममा रहेको काफ्लेले बताए। मर्मत सफल भयो भने बिहीबारदेखि मात्रै पूर्ण क्षमतामा उद्योग चलाउनसक्ने अवस्था रहेको उनले बताए। तर अहिले धेरै अस्पतालहरु अक्सिजन माग्दै पटकपटक आइरहेको उनको भनाइ छ। उद्योगले दमक, विर्तामोड, उर्लाबारी, पथरी, इटहरी, विराटनगर लगायतका स्थानका अधिकांश अस्पतालमा अक्सिजन आपूर्ति गर्दै आएको थियो। नोबेलमा दैनिक एक सय २० सिलिन्डरसम्म पठाउने गरिएको जानकारी व्यवस्थापक काफ्लेले बताए। प्रदेश १ को मोरङमा मारुती र हिमाल तथा सुनसरीमा विनायक, पाथिभरा र दुर्गा उद्योगले अक्सिजन उत्पादन गरिरहेका छन्। संक्रमणसँगै माग बढेपछि धान्न समस्या भइरहेको विनायक अक्सिजन उद्योगका सञ्चालक अमित सारडाले बताए। पूर्ण क्षमतामा २४ घण्टा नै उद्योग चलाउनुपर्ने अवस्था छ। एकैछिन पनि विश्राम नपाउँदा मेसिनरी चिजमा समस्या आउनु स्वभाविक हो, उनले भने, उद्योगमा समस्या आउन थाल्दा नियमित उत्पादनमा असर पर्न थालेको छ। जसका कारण अस्पतालमा आपूर्ति प्रभावित बनेको छ। मेसिनमा केही समस्या आयो भने पुनः उद्योग सञ्चालन गर्न ठूलै मिहिनत गर्नुपर्ने सारडाले बताए। अक्सिजनको खोजीमा उद्योगतिर जाने तयारी गरिरहेको नोबेल अस्पतालका निर्देशक डाराजेश नेपालसहितको टोली। तस्बिर : किशोर बुढाथोकी"
"रानिटारमा विवाह, भोजभतेर तथा पूजाआजा गर्न नपाइने, वडा आउँदा पीसीआर रिपोर्ट अनिवार्य","फिदिम : पाँचथरको फिदिमनगरपालिका ७ रानिटारमा १४ दिनसम्म विवाह गर्न नपाइने भएको छ । मंगलबार बसेको सर्बदलीय बैठकले जेठ २५ गतेसम्म वडाभित्र विवाह, भोज जस्ताकार्यहरु गर्न नपाइने निर्णय गरेको हो । गाँउमा फैलिएको कोरोना संक्रमणलाई नियन्त्रण गर्ने उद्देश्यले वडालाई पूर्ण रुपमा शिल गरिएको छ । उक्त वडामा सोमबार ५० जनाको एन्टिजेन परीक्षण गर्दा २४ जनामा संक्रमण देखिएको थियो । वडाप्रवेश गर्नुपरे पीसीआर परीक्षणको रिपोर्ट अनिवार्य रुपमा पेश गर्नुपर्ने भएको छ । बिरामी परेर अस्पताल जानुपरे वडाले निशूल्क एम्बूलेन्स उपलब्ध गराउने व्यवस्थागरेको छ,वडाले जारी गरेको सूचनामा उल्लेख छ ।"
उभौली साकेला चाड मनाइँदै,काठमाडौं : प्रत्येक वर्ष वैशाख शुक्ल पूर्णिमाका दिन किरात समुदायले मनाउने उभाैली चाड आज देशभर भूमेस्थानमा पूजा आराधना गरी मनाइँदै छ। उभाैलीमा बाली लगाउनुअघि गाउँगाउँमा रहेका भूमेस्थानमा राम्रोसँग काम होस् भनी प्रकृतिको पूजा आराधना गरिने परम्परा रहेको छ। गर्मी बढ्ने भएकाले यो समुदायका मानिस बेँसीबाट लेकतिर उँभो लाग्ने भएकाले पनि यसको नाम उभाैली रहेको हो। वैशाख शुक्ल पूर्णिमादेखि चराचुरुङ्गीलगायत जङ्गली जनावर पनि उँभो लाग्ने किरात समुदायको विश्वास छ। नदीमा माछा पनि गर्मीबाट बच्न बेँसीको नदीबाट लेकतिर लाग्छन् भन्ने भनाइ छ। मार्गशीर्ष शुक्ल पूर्णिमाका दिन बाली भित्र्याएर जाडो छल्न बेँसी झरेका मानिस आजदेखि उँभो लाग्छन्। यस चाडका अवसरमा साकेला (लाक) नाच समेत नाचिन्छ। वर्षमा दुईपटक मनाइने साकेलामा किरात समुदायका विभिन्न सम्प्रदायका बीच साकेला नाच नाचिन्छ। साकेला वैशाख शुक्ल पूर्णिमा उभाैली र मार्गशीर्ष शुक्ल पूर्णिमामा उँधौली भनेर मनाइन्छ। यस वर्ष एक महिना अघिदेखि कोरोना भाइरसको सङ्क्रमणबाट बच्न जारी निषेधाज्ञाका कारण निश्चित मानिस मात्र बसेर पूजाको विधिमात्र पूरा गर्ने तयारी गरिएको किरात राई यायोक्खाले जनाएको छ। राजधानीमा ललितपुरको हात्तीवनमा रहेको साकेलास्थानमा केही मानिस जम्मा भएर पूजा आराधनाको विधि पूरा गर्ने तयारी यायोक्खाले गरेको हो। अघिल्लो वर्ष पनि कोरोना संक्रमणसँगै गरिएको बन्दाबन्दीका कारण सीमित मानिस जम्मा भएर पूजाआजा गरी चाड मनाइएको थियो।
सिन्क्यौली सेउली शेलेले,"सिन्क्यौली सेउली शेलेले नाच्दैमा जाऊ है पेलेले पानको पात पानको पात साकेला सिली जिन्दावाद पूर्वतिर यतिबेला यही लय र तालमा किराँती समुदाय मस्त हुन्छन्, व्यस्त हुन्छन्। पूर्वी पहाडी जिल्लाहरूमा बसोबास गर्ने किराँत समुदायमा यतिवेला उभौली चाडको रौनक छ। वैशाख शुक्ल पूर्णिमाबाट १५ दिनसम्म मनाउने किराँती समुदायसँग ढोलझ्याम्टासँगै सुमधुर लयका साथ एकअर्कासँग आपसी सद्भाव सुखदुःख आदानप्रदान गर्न यो चाड युगौंदेखि किराँती समुदायले जीवन्त बनाउँदै आएका छन्। केटाकेटी, युवायुवती मात्र हैन वृद्धवृद्धाहरू पनि लामबद्ध हुन्छन् अनि ढोलझ्याम्टाको तालमा गोलाकार हुँदै गीतको लयमा नाच्न थाल्छन्। सक्नेहरू गोलो घेरामा कैद हुन्छन् नसक्नेहरू रमाइरहेकाहरूसँगको दृश्य अवलोकन गर्दै रमाउँछन्, मीठो भलाकुसारी गर्छन्, आफन्तहरूसँगको सद्भाव साटासाट गर्छन्। किराँती समुदायले आफ्नो राष्ट्रिय चाडको रूपमा उभौली र उधौलीको रूपमा वर्षमा दुई पटक मनाउने गरेका छन्। यतिबेला पूर्वका हरेक गाउँ, टोल, सहर बजारमा ढोलको ताल, झ्याम्टाको आवाजसँगै पूर्वेली लोकलयका गीत गुञ्जन्छन् अनि सांस्कृतिक भेषभूषाका साथ गोलाकार हुँदै रमाइरहेका भेटिन्छन्। तर गत वर्षदेखि सुरु भएको कोभिडको प्रभावले खास उल्लास नभए पनि बिम्बात्मक शैलीमा उनीहरू रमाइरहेकै भेटिन्छन्। उभौली उधौलीसँगको सामीप्यता, प्यासलाई मेटाउन उद्यत् नै छन् किराँती समुदाय। उभौली र उधौलीमा मुन्धुमी शैलीमा इष्टदेवताको पूजापाठ आशीर्वाद ग्रहण गर्नु मात्र हैन प्रकृतिसँगको सम्बन्धलाई गीत र नाचको तर्फबाट अभिव्यत्तिा गर्नु स्मरण गर्नु र कालान्तरसम्मको सम्बन्धलाई पुस्तान्तरण गर्नु पनि हो। उभौलीको सांस्कृतिक मिथक वैशाखशुक्ल पूर्णिमाको दिन उभौली र मार्गशुक्ल पूर्णिमाको दिन उधौली गरी किराँती समुदायले वर्षमा दुईपटक भव्य रूपमा यो चाड मनाउने गरेका छन्। उभौली र उधौलीसँग किराँती समुदायको आत्मिक र भावनात्मक मात्र हैन सुखदुःख आदानप्रदान गर्दै आफन्तहरूसँग भेटघाट गरी सम्बन्धलाई नवीकरण गर्ने चाडको रूपमा मनाउने प्रचलन छ। युगौंदेखि किराँती समुदायले उभौली र उधौली चाडलाई निरन्तर रूपमा प्रकृतिसँग साक्षात्कार गर्दै विधि र प्रक्रियाका साथ पुस्तान्तरण गर्दै आइरहेको छ। किराँती समुदाय भित्र राई, लिम्बु, याक्खा, सुनुवारलगायतले आआफ्नै रीतिथिति र संस्कारअनुसार उभौली र उधौलीलाई सांस्कृतिक महत्त्वका साथ चाडको रूपमा निरन्तरता दिने गरेका छन्। विशेषत लेक र बेंसीसँगकौ भौगोलिक सामीप्यता र जनजीवन तथा युगौंसम्मको जनजीविकालाई उहीउस्तै गरी प्रवाह गर्न आदिम किराँती पुर्खाहरूको रहनसहन उभौली र उधौलीसँग जोडिएको छ। जाडो बढेसँगै बेंसी झर्ने र गर्मी बढेसँगै लेकखर्कतिर उक्लने परम्परा नै उभौली र उधौलीको रूपमा विकास भएर आएको देखिन्छ। यति मात्र हैन प्रकृतिपूजक किराँती समुदायले अन्नबाली लगाउने समय र थन्क्याउने समयलाई समेत यो चाडसँग जोडेका छन्। बालीनाली सप्रियोस् भन्दै किराँती समुदायका अग्रज, होमे तथा नक्छुङले कुलपूजा गर्ने तथा पुर्खाहरूलाई सम्झिने परम्परा उभौली परम्परा हो। यता बालीनाली थन्क्याउने समयमा मार्गशुक्ल पूर्णिमाको दिन पुर्खाहरूलाई सम्झिएर वर्षभरिका लागि पुग्ने गरी अन्न उत्पादन भयो भन्दै पुर्खालाई चढाएर अन्न भण्डार गर्ने परम्परालाई उधौलीको रूपमा बुझ्ने प्रचलन छ। यसरी अन्नबालीसँग जोडिएको किराँती समुदायको रहनसहन तथा लेकबेंसी गर्ने जीवनशैलीलाई उनीहरूले वर्षमा दुई पटक हर्षोल्लासको साथ मनाउने गरेका छन्। गीतको लय र नाच उभौली उधौली चाढमा मुन्धुमी शैलीबाट घरभित्र राखिएका इष्ट देवताको पूजापाठ गर्दै आशीर्वाद माग्ने र सामूहिक भेला भएर हर्षाेल्लासका साथ यो चाड किराँती समुदायले मनाउँछन्। सुखदुःख समेटिएका पिरमर्काहरू गीतको शब्दमा व्यक्त गर्ने गरिन्छ। एउटाको सुखदुःखलाई उसैगरी समाधान गर्ने शैलीमा सुखदुःख आफ्नै गरी अनुभूत गरी दोहोरी शब्दहरू भाकाहरू पोखिन्छन्। यसरी गीतको माध्यमबाट वर्षभरिको आफ्नो अनुभूति उभौली उधौलीमा अभिव्यक्त गरिन्छ। सुखदःुखसँग मात्र हैन माया प्रेमका कुराहरू पनि गीतको माध्यमबाट पोखाउने गरिन्छ मनभित्र गुम्सिएको भावना व्यक्त गर्ने माध्यमको रूपमा समेत कालान्तरदेखि किराँती समुदायले उभौली उधौलीको प्रयोग गरेका छन्। हात र खुट्टाको माध्यमबाट प्रकृतिमा रहेका अनेकन जीवजन्तुहरूको नक्कल, जीवनशैलीको नक्कल गर्दै गोलाकार भएर नाच्ने गरिन्छ। खासगरी मानव जीवनको प्रारम्भकालका सुरुआती रहनसहनलाई समेत हाउभाउ गर्दै एकै लयमा नाचिन्छ गाइन्छ। अन्नबाली लगाएदेखि भिœयाएसम्मको प्रक्रियालाई मेलै गरी नाचमा उतार्ने गरिन्छ। प्रकृतिसँगका मानवीय शैली र सम्बन्ध नाचमा चित्रित हुन्छ। उनीहरूसँगको आत्मिक, भौगोलिक तथा भावनात्मक सम्बन्धसमेत रहेको नाचबाट मात्र पुष्टि हुँदैन सँगसँगै सुमधुर लयमा गाइने भाकामा समेत ती सम्बन्ध प्रष्फुटित हुन्छ। उभौली र उधौलीमा मुन्धुमी शैलीमा इष्टदेवताको पूजापाठ आशीर्वाद ग्रहण गर्नु मात्र हैन प्रकृतिसँगको सम्बन्धलाई गीत र नाचको तर्फबाट अभिव्यक्ति गर्नु स्मरण गर्नु र कालान्तरसम्मको सम्बन्धलाई पुस्तान्तरण गर्नु पनि हो। सांस्कृतिक प्रतिरोध किराँती समुदायको सांस्कृतिक बिम्ब मिथकहरूलाई केलाउँदा उनीहरूले आफूलाई भूमिपुरुष आदिमकालदेखि जंगली युग हँुदै समाज विकासक्रमहरूमा जोडिँदै आएकाले आदिवासीको रूपमा बुझ्छन्। र उनीहरूको हाउभाउ गीतको लयहरूमा समेत तिनै कुराहरूलाई जोड दिएका हुन्छन्। मानव सभ्यता जंगली युग, कुषि पशुपालन युग हुँदै वर्तमान आधुनिक युगसम्म आइपुगेका छौ। मानिसहरूका हरेक सभ्यता विकासक्रममा नयाँनयाँ चिजको खोजी र विकास गर्न पनि पुराना भोगिआएका चेतिआएका कुराहरूको पुनरावृत्तिले समेत थुप्रै सघाउ पुयाउने देखिन्छ। यसर्थ किराँती समुदायमा कथन पनि छ कि मानिसहरूको प्रगति, मानव सम्बन्ध, हाम्रो पुर्खाहरूको आपसी सम्बन्धलाई भुलिएन भने अगाडिको बाटो झन् स्पातिलो धारिलो हुन मद्दत गर्दछ। यसर्थ किराँती समुदायका हरेक सांस्कृतिक बिम्बहरूमा पुर्खाहरूका जीवनशैली र उनीहरूले विकास गरेका समाजका मनोविज्ञानहरू प्रशस्तै भेटिन्छन्। प्रकृतिका विलक्षण गुणहरूको खोजी गर्दै मानिसहरूको जीवनशैलीमा रूपान्तरण गर्ने र सहज जीवनयापनको लागि प्रकृति वनजंगललाई आधार बनाउने पुर्खाहरूको नवीनतम अभ्यास संस्कृतिको रूपमा विकास भएर किराँती समुदायले निरन्तरता दिइरहेका छन्। यति मात्र हैन पछिल्लो पटक भएका थुप्रै व्यवस्था परिवर्तनका संघारहरूमा समेत किराँती समुदायले चाडको रूपमा निरन्तरता दिएको उभौली उधौलीमा भेला भई सांस्कृतिक रूपमा प्रतिरोधसमेत जनाउने गरेका छन्। बिम्बात्मक रूपमा बुझ्दा उनीहरूले आफ्नो भाका लयमा राज्य संयन्त्रप्रतिको असन्तुष्टि र आफ्नो समुदायको प्रतिरोधलाई अभिव्यक्त गर्दै आन्दोलनकै रूपमा समेत उभौलीउधौलीमार्फत सामूहिक रूपमा प्रतिरोध गर्ने गरेको दृष्टान्त भेटिन्छ। प्रकृतिपूजक किराँती समुदायले मानवसभ्यताको विकासक्रम प्रकृतिका गुण, अवगुण तथा पुर्खाहरूको जीवनशैलीलाई मात्र संस्कृतिको रूपमा उतार्ने नभई व्यवस्थाप्रतिको आक्रोशलाई समेत संस्कृति मार्फत पोख्ने गरेका छन्।"
गणतन्त्र दिवसको सार्थकता,"मुलुकको राष्ट्रियतारूपी गाडी बलियो हुन आफ्नै धर्म, संस्कृति, भाषा र भूमि हुन जरुरी छ। हरेक वर्ष हाम्रो देशमा जेठ १५ गतेलाई गणतन्त्र दिवसको रूपमा मान्ने गरिएको छ। प्रजातन्त्र, लोकतन्त्र वा गणतन्त्र जे भनौं जनता आफैंले आफ्नै लागि गर्ने शासन पद्धति हो यो। प्रजातन्त्रका पिता अब्राहम लिंकनको नाम अहिले पनि सबैले लिने गरेका छन्। लोकतन्त्रका सम्बाहक भनिएका हाम्रा प्रधानमन्त्रीले पनि कोमामा गएको हाम्रो संसद्मा लिंकनको नाम पटकपटक लिएको देखिन्छ। केही दशक यतादेखि हाम्रो राजनीति राजनैतिक रंगकर्मीहरूको थलो बनेको छ। रुँदै, तड्पिँदै, छाती फुटाउँदै घरबन्दी भई जनताहरू भोकै बसेका छन्, औषधिको अभाव छ, अक्सिजन, बेड भनौं समग्र उपचारको अभाव छ। विदेशमा बस्ने नेपालीहरूको पनि हालत यस्तै छ। अस्पतालका स्वास्थ्यकर्मीहरू आफैँ क्वारेन्टिनमा बस्न थालेका छन्। अब त हुँदा खाने मात्र होइन हुने खानेको पनि भान्सा सुकिसकेको छ, मध्यम वर्गीको हालत, ओठ मुख सुकिसकेको अवस्था छ। गणतन्त्रका प्रतीक महामहिमबाट मध्यरात्रि नाघिसक्दा प्रतिनिधिसभालाई विघटन गरी नयाँ निर्वाचनको मिति तोकिएको छ। दुई, तीन महिनामा भएको अभ्यास यो पहिलो होइन। अदालतले कोमाबाट ब्युँताएको यो संस्था फेरि कोमातिरै फर्केको छ। राजनीतिकर्मीहरूलाई यो सामान्य लाग्ला तर निर्वाचनका मुख्य पात्र जनतालाई यो अर्को घाँडो भएको छ। कोरोनाले डल्लो परेका बखत भटाभट मान्छे मर्दै गरेका कारुणिक अवस्थामा जनतालाई निर्वाचनले के उत्साह देला। धेरै चुनाव जनताले भोगिसके, जुन जोगी आए पनि फुस्रे नै देखिएका छन्, चुनाव नै भए पनि पात्रहरू हालकैमध्येबाट आउने हुन्। मध्यरातमा मन्त्रिपरिषद्को बैठक बसे जस्तो गर्ने, रातिराति नै सबै काम सिध्याउने अनौठो परम्परा बसेको धेरै वर्ष भइसकेको छ देशमा। आयातीत गणतन्त्रको आगमनसँगै हाम्रो राष्ट्रियता कमजोर भएको छ। राष्ट्रियता भन्नु भूगोल मात्रै होइन, मुटु पनि हो। माया बिना मुटुको काम छैैन। माया भन्नु स्वदेशको माया हो, स्वदेशीपन हो। नेपाल अरूको उपनिवेशमा कहिल्यै परेन तर आर्थिक औपनिवेशिकता, परनिर्भरता, भाषिक औपनिवेशिकता, आयातित संस्कृतिले मुलुकको राष्ट्रियतालाई गल्र्यामगुर्लुम ढालेको छ। देशमा अनावश्यक खर्च बढेको छ। खर्च कटाउने अभियान आफैंले सिकाउनुपर्ने हो पहिले। एउटै गाडीको मूल्य डेढ करोड ! यो रोक्ने आदेश गणतन्त्रको सरकारले किन नदिने ? मुलुकमा रोजगारी छैन। भएको रोजगारी पनि गुमिसकेको छ। स्वेच्छा वा विवशताले नेपालीहरू बिदेसिएका छन् यहाँ कोठा खोजी बस्नेहरू पनि लोकतन्त्र र गणतन्त्र दिवस मनाइरहँदा महिनौदेखि घरबन्दीमा छन्। कोही सिलबन्दीमा छन्, भाडा पनि तिर्न सकेका छैनन्, महिनौं भयो भाडा नपाएर घरबेटीहरू रन्थनिएका। आयातित सामान र तिनबाट हामीले विकासको मूल फुटाउने इच्छा गरेका छौं। मुलुकको राष्ट्रियतारूपी गाडी बलियो हुन आफ्नै धर्म, संस्कृति, भाषा र भूमि हुन जरुरी छ। कोरोनाले त झन् सामाजिक दूरी लम्ब्याएको छ। विदेशी सस्कृतिले बढी प्रश्रय पाएको छ। बत्ती बालेर गर्ने पूजाको सट्टा बत्ती निभाएर जन्मोत्सव मान्ने उल्टो संस्कृति भित्रेको छ। खानपिन, रहनसहन, लवाइ, भाषा, भेषभूषा सबै विदेशी संस्कृतिमय बनेको छ। हो, लैंगिक र जातीय असमानतालाई हटाइनुपर्छ, भौगोलिक विकटता र आर्थिक असमानतालाई पनि। संघीयताले भौगोलिक विकटता हटाएन, घरदैलोमै सिंहदरबार पाउँदा र कोरोनाले छट्पटिँदा स्थानीय व्यक्तिमा मलमपट्टी लाग्न सकेन ! राष्ट्रिय हित, राष्ट्रिय स्वार्थभन्दा व्यक्ति वा संस्था कोही ठूलो हुन सक्तैन। हाल गणतन्त्र नेपालले धेरै विषयमा फड्को मारेको भनिए पनि जनता सुरक्षित हुनै सकेनन्। नाना, खाना, छाना, शिक्षा, स्वास्थ्य, रोजगारीको ग्यारेन्टी गणतन्त्रले गर्नै सकेन। मुलुकको संरचना संघीय शासन प्रणालीमा रह्यो तर संघीयता र खर्चिलो गणतन्त्र जनताले धान्नै सकेनन्। विश्वका कम मुलुकमा मात्र यस्तो शासन पद्धति छ। जनतालाई सार्वभौम गराइनुपर्छ तर बोलीले मात्रै होइन व्यवहारत हुनुपर्छ। नेताजीको स्वार्थभन्दा नीतिले सञ्चालित हुनुपर्छ मुलुक। दिगो विकास र समृद्धिका लागि मुलुकको आप्नै चिनारी हुन जरुरी थियो, तर यसो भएन बरु सबैतिर औपनिवेशिकता कायम रह्यो। नेताहरूको सिद्धान्त र व्यवहारमा आकाश जमिनको फरक देखियो। भनियो एकथरी, गरियो अर्कै। दलको ह्वीप मानिएन, अन्य दलहरूसँग मिलेर सत्ताको खेल खेलियो। प्लोर क्रस गर्दा केही गर्न नसक्ने दलले अब देशमा दलको अनुशासन छ र देशमा दलीय व्यवस्था छ भन्नु भूटबाहेक केही हुन्न। यहाँ बोलीमा स्थिरता छैन, निरन्तरता पनि। मानवमा चित्कार छ, कुण्ठा, बेमेल, विसंगति र बेचैनी अनि बेरोजगारी छ, बेवास्ता त छँदैछ, पदको लोभ छ, प्रतिष्ठाको भोक छ। राम्रा मान्छेको सट्टा हाम्रा मान्छेको चयन छ, राजनीति हावी छ सबैतिर, अनि सबैतिर भागबन्डा छ, सबैतिर राजनैतिक रोजगारी छ। दलमा नमिसिएकाहरूलाई कुनै ठाउँ छैन। सबैलाई नेता नै बन्नु पर्ने हतार छ, नैतिकताको रटान व्यर्थ सावित भएको छ। सुशासनको सुगा रटाइ पछिल्लो पटक उदाँगो भएको छ। देशमा यति भाँडभैलो इतिहासमै कहिल्यै भएको थिएन, अभै पनि देशवासीका नाममा लाचार भई सम्बोधन हुँदैछ, अलिकति पनि लज्जाबोध छैन। लोकतन्त्रको खोल ओढेका नेताहरूको विलासी जीवनशैलीले देश विदेशी ऋणले किचिएको छ, व्यापार घाटाले थिचिएको छ। चुनावको नौटकी गर्ने नेताहरू चुनावबाट आएकालाई फू गर्दै सांसद पद खारेज गरिदिन्छन्। एकातिरकाले खारेज गर्छन् सांसद पद अनि अर्का तिरकाले ६ महिनाका लागि लिइदिन्छन्। बेमौसमको राष्ट्रिय सभाको करोडौँको चुनाव हुन्छ, आचारसंहिताको पालन हुन्न र भोट मागिन्छ, चुनावमा जसरी पनि जिताउने प्रयास हुन्छ अन्ततः अदालतको आदेशले एकै पटक सात, सात जनाको मन्त्री पद गुमेपछि देशका कार्यकारी प्रमुख हतास मनस्थितिमा हुन्छन्, नक्कली दस्तखतको हुल बाँधिन्छ, रातरातै शीतल निवास खुल्छ र संस्था नै अवसान हुन्छ, गणतन्त्रको यो ठूलो उपलब्धि मानिन्छ, जनता एकपटक फेरि भुसमा सुत्न पुग्छन्। हाल गणतन्त्र नेपालले धेरै विषयमा फड्को मारेको भनिए पनि जनता सुरक्षित हुनै सकेनन्। नाना, खाना, छाना, शिक्षा, स्वास्थ्य, रोजगारीको ग्यारेन्टी गणतन्त्रले गर्नै सकेन। चुच्चे नक्सा छापेको बहाना हुन्छ। छाप्न सघाउने प्रतिनिधिसभाको घाँटी रेटिन्छ। जबरजस्त ब्युँझिँदा बिजनेस पाउँदैन, मरेतुल्य हुन्छ। गणतन्त्रको कु गर्न माहिर श्रीहरूको रडाकोले देशको शिर निहुरिन्छ र गोयलहरू रातमा एक्लै घुम्छन््, सगरमाथाको शिरमा पुग्छन्। दैनिक जनजीविकाका प्रश्नमा दलहरूको बहस नै हुन्न, सडकमा तँछाडमछाड गर्दै पोखिन्छन्, एकअर्कालाई सत्तोसराप गर्छन्, कुकुर बिरालाझैँ कराउँछन्। जनता दिनप्रतिदिन रोगी हुन्छन्, बल्लतल्ल भीक मागेको पहिलो डोज कोरोना खोप लगाउँछन्, दोस्रो चिल्लै हुन्छ डोज। बाली भित्रिसक्दा रासायनिक मल आइपुग्छ। यातायात क्षेत्रको कार्टेलिंग हटाउन निर्णय गर्छन्, निर्णय फिर्ता लिन्छन्। सयौं आरोपीहरूको मुद्दा फिर्ता हुन्छ, किस्तीमा सजाएर राखिएको सिंदरबारको सिट दिन तयार हुन्छन्, आफू टिकिरहन मरिहत्ते गर्छन्। उपलब्धिबिना १७ हजार मान्छे मर्छन्, तालमेल मिलाई ब्यालेट बक्स थापेर लिस्नो माथि पुग्छन्, जनतालाई धोका दिई महँगीको उपहार दिँदै आफैं घरको न घाटको हुन्छन्। लाखौँका घडी र मोबाइल, पलंग अनि करोडौंको महलमा आराम गर्छन्, नाम भजाउँछन् कार्ल माक्र्स, लेनिन, अनि माओ आदिको। सरकार महामारीप्रति उदासीन हुन्छ, लकडाउनको अस्त्रले सर्वसाधारणको चुलो बन्द हुन्छ, व्यापार आर्थिक विकासमा बज्रप्रहार हुन्छ। गरिबको भात भान्सामा तगारो चढ्छ। एउटै कोठामा बसेर देशैभरिका सडक, स्वास्थ्य केन्द्रको उद्घाट्न हुन्छ। कोरोनामा देश दौडाहा र भीड, सांसद अपहरणको शैली, वर्षौँअघिदेखि महाकालीमा विदेशीले बनाएको बाटोमा मौन, औपचारिक उद्घाटनपछि ए हो र भन्ने अभिव्यक्ति, कोरोना राहत शून्य, राहतमा करोडौं खर्चेको हिसाब देखाइएको छ। जनकपुरमा रेलले घुम्टो ओढेर बसेको, रेल, पानीजहाजको गफ, डेढ करोडको गाडी, महँगो कार्पेट, शौचालय, हेलिकप्टर, जिमखाना, भैँसेपाटीमा सात चिरा पारिएका सात प्रमुख र मुख्य मन्त्रीहरूलाई आलिशान र सुविधासम्पन्न आवासको तयारी भइरहेका छन्। संवैधानिक निकायहरूमा विपक्षी बिना नै खुल्ला भर्ती, गणतन्त्रका संवाहक भन्दै यसैमाथि कु को प्रयास भइरहेको छ। गणतन्त्र दिवसकै पूर्वसन्ध्यामा आफू चढेको भर्यांग नै गल्यामगुर्लुम ढालेर आफैं टुहुरो र निर्दलीय चरित्र अनि आप्नै दल नियन्त्रण बाहिर गएको अवस्था जति चर्चा गरे पनि कम हुन्छ।"
शान्तिकामी महामानव गौतम बुद्ध,"विश्वमा अहिले शान्तिका अग्रदूत गौतम बुद्धको खाँचोलाई महसुस गरिरहेको छ। जुन भूमिबाट गौतम बुद्धले विश्वशान्तिको लागि आफ्नो अभियान प्रारम्भ गरेका थिए, त्यही भूमिमा आज शान्तिको कुनै आभास छैन। जुन सबै नेपालीहरूको लागि दुःख र आत्माग्लानीको कुरा हो। मूलतः शान्तिका अग्रदूत भगवान् गौतम बुद्ध भन्नुहुन्छसज्जनको संसर्गबाट नै ज्ञान प्राप्त हुन्छ। यसै अनुरूप बुद्ध भन्ने गर्नुहुन्थ्यो राम्रो काम गर्नका लागि नै मानिसको जन्म भएको हो। अन्यथा पशुपंक्षीको जीवन र मानिसको जीवनमा के नै फरक भयो र ? मानिसलाई ईश्वरले राम्रो कामको लागि नै यस धर्तीमा पठाएका हुन्। राम्रो काम गर्नु र लोकको सेवा गर्नु प्रत्येक मानवको नैसर्गिक अधिकार र कर्तव्य हो। जगतको कल्याण एवं सुख प्राप्ति केवल अंहिसाबाट मात्र सम्भव छ। समयको मार्ग अपनाउने व्यक्ति नै महान् हुन्छ। हिंसाको बाटो अपनाउने व्यक्तिले एकछिन चिन्ताको अनुभव गरे तापनि अन्ततः नासको फल कष्टप्रद नै हुन्छ। यसरी सत्य वैशाख पूर्णिमा वास्तवमै पावन दिन हो , जुन दिन महामानव गौतम बुद्धका जन्म बोधिज्ञान प्राप्त र महापरिनिर्वाण भएको थियो। यसरी तिनै योग एकै दिनमा परेका संसारमा बिरलै पाइन्छन्। यस्तो अलौकिक शक्ति पाएका महामानव गौतम बुद्धको सम्झनामा विश्वले वैशाख पूर्णिमाको अवसरलाई बुद्धजयन्तीको रूपमा मनाउने गर्दै आएको छ। बुद्ध भन्ने गर्नुहुन्थ्यो राम्रो काम गर्नका लागि नै मानिसको जन्म भएको हो। अन्यथा पशुपंक्षीको जीवन र मानिसको जीवनमा के नै फरक भयो र ? मानिसलाई ईश्वरले राम्रो कामको लागि नै यस धर्तीमा पठाएका हुन्। बौद्ध धर्मका प्रवर्तक गौतम बुद्ध राजा शुद्धोधनको एकमात्र छोरा थिए। यिनी कपिलवस्तु राज्यमा ईशापूर्व ५ सय ६३ वर्षपहिले मायादेवीको कोखबाट जन्मेका थिए। यिनको नाम सिद्धार्थ थियो। यिनी शाक्य राजावंशका राजकुमार थिए। यिनी विलक्षण प्रतिभाशाली व्यक्तित्व भएका थिए। यिनी गरिबगुरुवाहरूलाई कसरी उदार गर्न सकिन्छ भन्ने चिन्तन मनन् अहोरात्र गरिरहन्थे। उनका पिताले आफ्नो छोराको सन्न्यासी रूप धारणा गर्ने देखेर २१ वर्षको उमेरमै यशोधरा नामकी एक राजकुमारीसँग विवाह गरिदिए। यसरी यिनले १० वर्षसम्म घर व्यवहारमा गृहस्थीको रूपमा जीवन बिताए। यिनले बिरामी, बुढोको साथै एक दिन मुर्दा देखेर चिन्ताले यिनको दिलमा निकै नै ठूलो चिसो पस्यो। यी सबै कुराहरूलाई देखेर मानिस किन यस्तो झन्झटमा फँस्दछन् योभन्दा त सन्न्यासी हुनु नै राम्रो हो। यसरी समयले आफ्नो गति लिइरहेको थियो। यिनको ३० वर्षको उमेरमा एउटा छोराको जन्म भयो। यसर्थ छोराप्रति माया र मोहको जालोले फसिएला भनेर एक दिनमध्ये रातमा आफ्नो घर छोडेर ज्ञानको खोजीमा हिँडें। त्यसपछि उनको संसारप्रति भोगविलासलाई परित्याग गरी एउटा ब्रह्माण्डको चेलो बने। उनी घुम्दै फिर्दै बोधगया भन्ने ठाउँमा पुगे। उनले यसै वृक्षको बोटमुनि बसेर ६ वर्षसम्म कठोर तपस्या गरेर बसे। यसै कारणले गर्दा ज्ञान प्राप्त भयो। त्यसरी आफूले प्राप्त गरेको ज्ञानलाई सबैलाई सुनाउन हिँडे। यसै बेलादेखि यिनलाई गौतम बुद्धको नामले प्रख्यात भए। यसबेला उनको उमेर ३७ वर्षको थियो। आफूले प्राप्त गरेको ज्ञानलाई संसारभरि फैलाउन मानववर्गमा रहेको दुःख तथा वेदनालाई हटाउन नेपाललगायत सारा विश्वका बौद्ध धर्मावलम्बीहरूलाई प्रचार प्रसार गर्दै हिँडे। वर्तमान नेपालको गौरवलाई ऐतिहासिक आधारमा विवेचना गर्दा यहाँ बौद्ध धर्मावलम्बीहरूको गौरव गाथाले आज पनि उत्तिकै प्रेरणा दिएको छ। शान्तिनायक गौतम बुद्धको आज विश्वमा जुन प्रतिष्ठा आर्जित भएको छ। त्यसबाट बौद्ध संस्कृति नेपालको गरिमा पनि उत्तिकै महान् रहेको छ। भगवान्् गौतम बुद्धले यस तपोभूमिको कुशीनगरलाई ८० वर्षको उमेरमा छोडेर गए। शान्तिका अग्रदूत भगवान् गौतम बुद्ध भन्नुहुन्छ सज्जनको ससर्गबाट नै ज्ञान प्राप्त हुन्छ। यसै अनुरूप बुद्ध भन्ने गर्नुहुन्थ्यो राम्रो काम गर्नका लागि नै मानिसको जन्म भएको हो। अन्यथा पशुपंक्षीको जीवन र मानिसको जीवन के नै फरक भयो र मानिसलाई पुर्खाले राम्रो कामको लागि नै यस धर्तीमा पठाएका हुन्। राम्रो काम गर्नु र लोकको सेवा गर्नु प्रत्येक मानवको नैसर्गिक अधिकार र कर्तव्य हो। यिनले आफ्नो जीवनसित सम्बन्धित चार घाम बद्रीनाथ, रामेश्वर द्वारका र जगन्नाथ बौद्ध पावनस्थलहरू लुम्बिनी, बोधगया, ऋषिपटन, कुशीनगर छन्। यसरी उपर्युक्त चार स्थलहरूको पवित्रतामाथि जोड दिइनामा पनि त्यही नै आशय रहेको बुझिन्छ। यसैले यदि हामीले आफ्नो राष्ट्रलाई अक्षुष्ण बनाई राख्नु छ भने पावनस्थलहरूको मनसा, कर्मणा आदर गरिनु नितान्त जरुरी छ बुद्धको ज्ञानबाट प्राप्त पाठहरू यस प्रकार छ संसारमा दुःखले भरिएको छ, दुःख नै कारण भएको छ, दुःखलाई निर्वाहन गर्नुपर्छ, दुःखलाई निर्वाहन गर्ने उपाय के हुन ? आदि रहेका छन्। जगत्को कल्याण एवं सुख प्राप्ति केवल अहिंसाबाट मात्र सम्भव छ। समयको मार्ग अपनाउने व्यक्ति नै महान् हुन्छ। हिंसाको बाटो अपनाउने व्यक्तिले एकछिन आनन्दको अनुभव गरे तापनि अन्ततः त्यसको फल कष्टपद नै हुन्छ। यसरी सत्य भगवान् हो यो नै कीर्तिको मूलद्वार र स्वर्गद्वार प्राप्तिको बाटो हो। ज्ञान, दर्शन, राम्रो चरित्र र आत्मा नै शाश्वत छ। अतः अहिंसा र संयमको अर्थ नै धर्म हो ज्ञान र कृपाको समन्वयबाट मोक्ष प्राप्त हुन्छ। कसैको निन्दा चर्चा वा अवहेलना कहिल्यै नगर्नु। प्रत्येक साल वैशाख पूर्णिमा दिनलाई बुद्ध जयन्तीको रूपमा मनाइँदै आएको कुरा सबैलाई विदितै छ। यससाल २५६५औं बुद्ध जयन्ती जेठ १२ गते २०७८ मा भव्यताका साथ मनाउन बौद्धमार्गीहरूलगायत सम्पूर्ण हिन्दुहरू पूर्ण तयारीमा छन्। तर, यससाल भने विश्वभर मडारिएको कोरोना भाइरसको कारणले गर्दा सबै घरघरमा नै एकान्त बास बसेको अवस्था छ। यस्तो अवस्था सिर्जना भए पनि आआफ्नो घरबाट भए पनि यस्ता महान् लोकप्रिय व्यक्तिको यस दिन सम्झना गर्न नभुलौं। यस्ता महान् व्यक्तिको पे्ररणाबाट हामीलाई कोरोनासँग लड्न शक्ति मिल्ने कुरामा कसैको पनि दुईमत नहोला। यो शुभ अवसरमा हामी सबैले हृदयदेखि उहाँको विचारधारालाई मनन् गरौं। यस दिनलाई बुद्ध जयन्ती वा चण्डीपूर्णिमाको नामबाट पनि चिनिन्छ। यो फलतः भगवान्् गौतम बुद्धको महानिर्वाण प्राप्त गरेको स्मृतिमा वैशाख पूर्णिमाको दिन मनाइन्छ। यस धर्तीमा महापुरुषको जन्म विरलै हुन्छ। यिनले विश्वमा सत्यको प्रतिष्ठापन हिंसापूर्ण वातावरणको अन्त्य तथा शान्ति र समृद्धिपूर्ण विश्व समाजको स्थापनाका लागि जुन त्याग र बलिदानपूर्ण ओजस्वी भावना मुखरित गराउनु हो। त्यसकारण विश्वलाई पथ प्रदर्शनको बाटो देखाउने एक महामानवको सधैं सम्झना गर्ने प्रण गरौं। गौतम बुद्धको सन्देशहरूले फेरि पनि मानव जातिलाई अहिंसा, मित्रता र शान्तितर्फ लाग्ने प्रेरणा त दिए तर मानव समुदाय भने बुद्धबाट झन्झन् टाढिँदै गइरहेको झैं लाग्छ। अशिक्षा, गरिबी, हिंसा, विभाजनबाट प्रताडित विश्वसामु २५ शताब्दीअगाडि सिद्धार्थ गौतमले प्रस्तुत गरेका विचारहरू वर्तमान समस्या समाधान निम्ति अचुक मन्त्र बन्न सक्छन्, तर तिनको पालनामा भन्दा पाठ गर्नमा गौतम बुद्धको योगदानलाई सीमित गरिएको प्रतीक हुन्छ। भगवान् हो, यो नै कीर्तिको मूलद्वार र स्वर्गद्वार प्राप्तिको बाटो हो। ज्ञान, दर्शन, राम्रो चरित्र र आत्मा नै शाश्वत छ। अतः अहिंसा र सत्यको अर्थ नै धर्म हो, ज्ञान र कृपाको समन्वयबाट मोक्ष प्राप्त हुन्छ। यदि हामीले सबै रिस राग, हिंसालाई त्यागेर मनमा शान्ति लिने हो भने हामीलाई अवश्य पनि सुख प्राप्ति हुनेछ। बुद्धका यस्ता गहकिला उपदेशहरू शताब्दीयौं शताब्दीसम्म पनि ताजा नै रहनेछन्। उनले दिएका त्यस्ता उपदेशहरू मानव कल्याणका लागि सधैं नै उपयोगी सावित हुनेछन्। संसारमा दुःख हुन स्वाभाविकै भएजस्तै दुःखको कारण हुनु पनि स्वाभाविक हो। दुःख निरोधको उपाय खोज्न शान्तिप्रेमी गौतम बुद्ध सधैं लागि नै रहे। उनका विचारहरू समयकालको सीमामा सीमित हुँदैनन्। उनका विचारहरू सर्वव्यापी छन्। अन्तमा गौतम बुद्धका सन्देशहरूले सदैव मानव जातिलाई अहिंसा, मित्रता र शान्तितर्फ लाग्ने प्रेरणा दिए तापनि मानव समुदाय भने बुद्धको सन्देशबाट झन्झन् टाढिँदै गइरहेको भान भइरहेको छ। आजको विश्व कहालीलाग्दो चपेटामा भासिन पुगेको छ, शान्तिको अग्रदूत गौतम बुद्धले दिएको ज्ञानलाई शिरोधार्य गर्ने हो भने पूरा विश्व नै सुन्दर नगरी शान्ति क्षेत्र बन्ने कुरामा कसैको पनि दुई मत नहोला। शीतयुद्धको समाप्तिपश्चात् विश्वमा शान्ति र मैत्रीपूर्ण सम्बन्ध विकसित हुने आशा गरिएको थियो। युद्ध र शस्त्रास्त्र होडबाजीको रोष, अशिक्षा, बेरोजगारी, खाद्यान्न अभावजस्ता मानव चुनौतीको प्रतिकारनिम्ति अनुवाद हुनेछ भन्ने अपेक्षा गर्नु अस्वाभाविक पनि होइन। तर विश्वले अर्कै मोड लियो। समस्या समाधान हुनुको साटो झन् जटिल भएर देखिन थालेका छन्। सोभियत संघलगायत विश्वका कैयौं देश विभाजित भए। तर , त्यसैसँगै परिवारसमेत विभाजन भएका छन्। विभाजनको पीडा मात्र होइन, जातीय विखण्डन, सहअस्तित्वमाथिको अविश्वासले हिंसाको रूप लिइसकेको छ।"
सुदूरपश्चिम प्रदेश सरकार धरापमा : को बन्ला नयाँ मुख्यमन्त्री ?,"धनगढी : नेकपा एमाले स्थायी कमिटीको बैठकले सुदूरपश्चिम प्रदेश सरकारलाई दिएको समर्थन फिर्ता लिने निर्णय गरेसँगै एमाले संसदीय दलको बैठक बसेको छ। बिहान ८ बजेदेखि हुने भनिएको बैठक साढे ९ बजेदेखि सुरु भएको हो। प्रदेश सभा भवन परिषरभीत्रै रहेको नेकपा एमाले संसदीय दलको कार्यालयमा बैठक बसिरहेको छ। एमालेभित्रका दुवै गुटको बैठक बसेको हो। ५३ सदस्यीय प्रदेश सभामा नेकपा एमाले २५ सांसदसहित ठुलो दलका रुपमा छ। त्यसमा पनि ७ जना ओली पक्ष र १८ जना खनालनेपाल पक्षका सांसद छन्। बैठकमा २१ जना सांसदको उपस्थिति रहेको प्रमुख सचेतक तारा लामा तामाङले बताए। ओली पक्षका रनत थापा, लिलाधर भट्ट र गेल्बु बोहरा उपस्थित छैनन् भने नेपाल पक्षकी चुनकुमारी चौधरी अनुपस्थित भएकी छन्। रतन थापा र चुनकुमारी चौधरी कोभीडका कारण, भट्ट र बोहरा भने पहाडमा भएका कारण बैठकमा उपस्थित नभएका बताइएको छ। नेकपा एमालेको स्थायी कमिटिको बैठकले सुदूरपश्चिम प्रदेश सरकारको समर्थन फिर्ता लिने र सरकारमा सहभागी आफ्ना तीन जना मन्त्रीहरुलाई फिर्ता बोलाउने निर्णय गरेको थियो। नेकपा माओवादी केन्द्रका नेता त्रिलोचन भट्टको नेतृत्वमा अहिले प्रदेश सरकार छ। नेकपा भएका बेला, सुदूरपश्चिम प्रदेश माओवादीको भागमा परेको थियो।अहिले प्रदेश सरकारमा आन्तरिक मामिला तथा कानुन मन्त्री तथा आर्थिक मामिला तथा योजना मन्त्री प्रकाश बहादुर शाह, उद्योग वन वातावरण तथा पर्यटन मन्त्री माया भट्ट र सामाजिक विकास मन्त्रीमा कृष्णराज सुवेदी एमालेको तर्फबाट मन्त्री छन। शाह नेकपा एमाले संसदीय दलका नेता समेत हुन्। तीन जना मन्त्री पनि खनाल नेपाल पक्षकै हुन्। माओवादी केन्द्रलाई दिएको समर्थन फिर्ता लिने बारे खनाल नेपाल पक्षमै मतभेद देखिएको छ। केहीले ठुलोदल भएका कारण सरकारको नेतृत्व एमालेले दिनुपर्ने अडान लिदै आएका छन् भने केहीले माओवादीलाई नै समर्थन यथावत राख्ने अडान राखेको बुझिएको छ। प्रदेश सभाको अंक गणित अनुसार ५३ सदस्यीय प्रदेश सभामा २५ एमाले, १३ माओवादी केन्द्र (१ जना कारवाही) १२ जना नेपाली काँग्रेस र २ जना जनता समाजवादी पाटीका सांसद छन्। एमाले र जसपा मात्रै मिले पनि माओवादी केन्द्रको सरकार विस्थापन गर्न सकिन्छ। तर एमालेभित्र पनि ओली र नेपाल खनाल पक्ष भएकाले त्यसको सम्भावना न्युन देखिएको छ। एमालेभित्र अहिलेसम्मको तथ्यांक अनुसार ७ जना ओलीपक्ष र १८ जना खनाल नेपालपक्षमा खुलेका छन्। संसदिय दलको नेता, प्रमुख सचेतक र अहिले भइरहेका तीनै जना मन्त्री पनि खनाल नेपाल पक्षका हुन्। सांसदहरुलाई ह्विप लगाउने अधिकार रहेका प्रमुख सचेतक र सांसदलाई कारवाहीको अधिकार राख्ने संसदीय दलका नेता खनाल नेपालपक्षका रहेकाले ओलीपक्ष सकसमा परेको छ। यद्यपी ओलीपक्षका नेता पठान सिह बोहरा भन्छन, अब एमालेमा रहने वा नरहने भन्ने कुराको आज टुंगो लाग्छ। उनले एमालेमा रहने वा नरहने सांसदहरुको आजको संसदीय दलको बैठकले नै टुंगो लगाउने बताए।एमालेका यी दुई गुटमा कतिकति जना सांसद हुन्छन्, त्यसपछि मात्रै प्रदेश सरकारको समिकरणको टुंगो लाग्ने देखिएको छ। पार्टी अध्यक्ष ओलीले, स्थायी कमिटीको बैठकले गरेको निर्णयको अवज्ञा गर्नेलाई तुरुन्तै कारवाही गर्ने मुड बनाएको छ। अहिलेका सभामुख अर्जुनबहादुर थापालाई संसदीय दलको नेता बनाएर उनलाई मुख्यमन्त्री बनाउने कुराले पनि चर्चा पाएको छ। खनालनेपाल पक्षमै भएपनि उनी भद्र व्यक्तित्व भएका व्यक्तिका रुपमा परिचित छन्। सहमति भएमा, खनाल नेपाल पक्षमै भएपनि मुख्यमन्त्री हुने पक्कापक्की भएपछि आन्तरिक मामिला तथा कानुन मन्त्री प्रकाश शाह पनि ओली पक्षमै बस्न तयार रहेको स्रोतले बतायो।"
कोरोना नियन्त्रणमा स्वयंसेवक खटाउँदै कर्णाली सरकार,"सुर्खेत : कोरोना महामारी नियन्त्रणमा कठिन भएपछि कर्णालीमा स्वयंसेवक खटाइने भएको छ । कर्णाली प्रदेश सरकारले कोरोना संक्रमण नियन्त्रण, संक्रमितको उद्धार, उपचार र शव व्यवस्थापनमा अब स्वयंसेवक परिचालन गर्ने निर्णय गरेको छ । सोमबार सम्पन्न मन्त्रिपरिषद्को बैठकले यस्तो निर्णय गरेको हो । मुख्यगरी प्रदेशका दुर्गम जिल्लाबाट संक्रमितलाई उपचारका लागि सुर्खेतस्थित प्रदेश अस्पतालमा ल्याउनुपर्ने बाध्यता छ । तर प्रदेश अस्पतालसम्म संक्रमितको उद्धार, उपचार र मृत्युपछि शव व्यवस्थापनमा कठिनाइ हुने गरेको छ । यही समस्या समाधानका लागि प्रदेश सरकारले स्वयंसेवक परिचालन गर्ने निर्णय गरेको हो । प्रदेश सरकारका प्रवक्तासमेत रहेकी आन्तरिक मामिला, कानुन, युवा तथा खेलकुद मन्त्री सीताकुमारी नेपालीले कर्णालीमा कोरोना महामारी नियन्त्रण, व्यवस्थापन तथा प्रतिकार्यका लागि स्वयंसेवक परिचालन गर्न लागिएको बताइन् । प्रदेश सरकारले स्वयंसेवक खटाउनु अघि सेवा गर्न इच्छुकहरुलाई सार्वजनिक रुपमा आह्वान गर्नेछ । यसरी छनौट हुने स्वयंसेवकहरुले गाउँगाउँमा कोरोना संक्रमणबारे जनचेतना फैलाउनेदेखि मृतकको शव व्यवस्थापन सम्मका काम गर्नेछन् । संक्रमण गाउँसम्म फैलिएको छ, अहिले पनि धेरै नागरिक कोरोनाबारे सचेत छैनन् मन्त्री नेपालीले भनिन्, स्वयंसेवकहरुले गाउँसम्म पुगेर संक्रमितको अवस्था र सावधानीका उपायहरु पनि सिकाउने छन् । सामान्य चिया र खाजाबाहेक स्वयंसेवकलाई निशुल्क खटाइने मन्त्री नेपालीले जानकारी दिइन् । मन्त्री नेपालीले भनिन्, समयमै संक्रमितलाई अस्पतालसम्म ल्याउन, उनीहरुको उपचारमा सहजिकरण गर्न र अक्सिजनको व्यवस्थापनमा पनि स्वयंसेवकले काम गर्नेछन् । यसरी परिचालन हुने स्वयंसेवकहरु मुख्यमन्त्री महेन्द्रबहादुर शाहीको संरक्षकत्वमा हुनेछन् । स्वयंसेवकले अस्पतालमा औषधि तथा अक्सिजनको सहज आपूर्ति र संक्रमितको रेखदेख लगायतका काम गर्नेछन् । त्यस्तै मन्त्रिपरिषद बैठकले कर्णाली प्रदेश र स्थानीय तहका स्वास्थ्य संस्थाहरुमा छात्रवृत्ति करारमा कार्यरत विशेषज्ञ चिकित्सक र मेडिकल अधिकृतहरुको समयावधि पनि थप गरेको छ । उनीहरुको करार म्याद सकिएका कारण समयावधि असार मसान्तसम्म थप गरिएको हो । यस्तै रिक्त दरबन्दीमा चिकित्सक तथा स्वास्थ्यकर्मी व्यवस्थापन गर्ने निर्णयसमेत गरेको छ । कोरोना नियन्त्रणका लागि स्वास्थ्यकर्मी अभाव भएका कारण तत्काल रिक्त दरबन्दीमा जनशक्ति व्यवस्थापन गर्ने निर्णय गरिएको हो । सरकारले प्रदेशभित्रै अक्सिजनको दिगो र भरपर्दो आपूर्तिलाई सुनिश्चित गर्न सुर्खेत र कालिकोटमा अक्सिजन सिलिण्डर रिफिलिङको व्यवस्था गर्ने निर्णय पनि गरेको छ । सुर्खेतमा अक्सिजन रिफिलिङको व्यवस्थानका लागि लागि प्रदेश स्वास्थ्य निर्देशनालयलाई एक करोड बिस लाख र कालिकोटका लागि स्वास्थ्य सेवा कार्यालय कालिकोटलाई ८० लाख रुपैयाँ दिने निर्णय गरिएको छ । यस्तै मन्त्रिपरिषद् बैठकले प्रदेशका दुर्गम स्थानमा खाद्यान्न ढुवानी गर्नका लागि खाद्य प्रविधि तथा व्यापार कम्पनी लिमिटेडको प्रादेशिक कार्यालय सुर्खेतलाई साढे दुई करोड बजेट दिने निर्णय पनि गरेको छ ।"
दिगो शान्तिविना समग्र विकास सम्भव छैन : सभापति देउवा,"काठमाडौं : नेपाली कांग्रेसका सभापति शेरबहादुर देउवाले २५६५ औं बुद्धजयन्ती तथा उभौली पर्वका अवसरमा सम्पूर्ण नेपालीमा सुख, शान्ति, समृद्धि एवं उत्तरोत्तर प्रगतिको शुभकामना व्यक्त गरेका छन्। उनले बुधबार शुभकामना सन्देशमार्फत मुलुक अझै पनि हत्या, हिंसा, अपहरण, मानवाधिकार विरोधीलगायत घटनाबाट मुक्त हुन नसकेको उल्लेख गर्दै दिगो शान्ति विना समग्र विकास सम्भव नभएको तथा शान्त र समुन्नत नेपाल निर्माणका लागि हाम्रासामु थुप्रै अवसर रहेको बताएका छन् सभापति देउवाले देश अहिले कोभिड१९ महामारीको दोस्रो चरणमा रहेको र पहिलोभन्दा दोस्रो कयौं गुणा भयावहसिद्ध भएको तथा बढ्दो संक्रमणसँगै आइसियु बेड, भेन्टिलेटर र अक्सिजनको अभावमा मृत्यु हुनेको संख्या बढेकामा चिन्ता व्यक्त गरे। यस्तो परिस्थितिमा नागरिक आफै पनि सचेत हुन जरुरी रहेको जनाउँदै उनले कोभिड१९ को जोखिमलाई दृष्टिगत गर्दै स्वास्थ्य सुरक्षाका मापदण्डलाई पूर्ण रुपमा पालना गर्न सबैलाई आग्रह गरेका छन्। सभापति देउवाले शान्ति, सहिष्णुता तथा सद्भावका प्रणेता गौतम बुद्धका उपदेशलाई सबैले मन, वचन र कर्मले पालन गर्न र अशान्ति, हत्या र हिंसाको विरोध गर्न आग्रह गर्दै देशमा शान्ति कायम होस् तथा अन्याय, अत्याचार एवं सबै प्रकारका दमनबाट सबैले मुक्ति पाऊन् भन्ने कामना पनि गरेका छन्।"
कांग्रेसको आरोप : सरकारले संक्रमणको आडमा राजनीति गर्न खोज्यो,"काठमाडौं : नेपाली कांग्रेसले कोरोना संक्रमणको आडमा सरकारले राजनीति गर्न खोजेको आरोप लगाएको छ। कांग्रेस सभापति शेरबहादुर देउवाको निवास बूढानीलकण्ठमा बुधबार बिहान बसेको कांग्रेस पदाधिकारी बैठकले जनतामा आतंक फैलाएर स्वार्थ सिद्धि गर्ने काम गरेकोभन्दै सरकारको गतिविधिप्रति विरोध गरेको छ। बैठकपछि सहमहामन्त्री डा प्रकाशशरण महतले भने, महामारी नियन्त्रणको लागि हामीले प्रधानमन्त्रीलाई १५ बुँदे सुझाव दिएका थियौं, ती कार्यान्वयन गर्नुको सट्टा सरकार संक्रमणको आडमा राजनीति गर्न खोज्दैछ। अब दुई दिनभित्र किनमेल गर भन्ने किसीमका कुरा गरेर सरकारले जनतामा आतंक सिर्जना गरेको छ।उनले भने, सरकारले संक्रमणको आडमा जनतालाई आतंक फैलाएर स्वार्थसिद्धि गर्ने काम गरेको छ। यसबारे हाम्रो गम्भीर ध्यानाकर्षण भएको छ। कांग्रेसले अस्पतालमा अक्सिजनको सुनिश्चितता, बेडको सुनिश्चितता र दुर्गममा पीसीआर परीक्षण पुर्याउने, कोरोना नियन्त्रणतर्फ ध्यान नदिएएको जनाएको छ। महामारीले दैनिक ज्यालादारीदेखि साना लगानीका उद्यमहरू संकटमा परेकोले जीविकोपार्जनका लागि सरकारले राहतको व्यवस्था गर्नुपर्ने कांग्रेसको माग छ। सहमहामन्त्री महतले प्रतिनिधि सभा विघटन गर्ने सरकार र राष्ट्रपतिको कदमविरुद्ध राजनीतिक र कानूनी लडाईंलाई निरन्तरता दिने निर्णय गरेको बताए।"
गुल्मीमा कोरोना संक्रमण घट्दै,गुल्मी : कोरोना भाइरसबाट हुने दैनिक संक्रमण जिल्लामा केही दिनयता घट्न थालेको छ । यससँगै संक्रमण हुनेभन्दा निको हुनेको संख्या बढ्न थालेको छ । पछिल्लो २४ घण्टामा जिल्लामा मंगलबार ३२ जना संक्रमित थपिएका छन् । यस अवधिमा ७१ जना निको भएको जिल्ला कोभिड १९ संकट व्यवस्थापन केन्द्रले जनाएको छ । यसअघि सोमबार ७७ जनामा कोरोना पुष्टि भएको थियो । २ जनाको ज्यान गएको थियो । केन्द्रको तथ्याङ्कअनुसार मंगलबारसम्म जिल्लामा सक्रिय संक्रमितको संख्या ८ सय ९१ पुगेको छ । मृतकको संख्या ६८ पुगेको छ । ९ सयजना निको भएका छन् । जिल्ला प्रशासन कार्यालय गुल्मीले गत वैशाख १८ गतेदेखि जारी गरिएको निषेधाज्ञा हालसम्म कायमै छ ।
मुस्ताङमा कोरोनाबाट आमापछि छोराको मृत्यु,"जोमसोम : कोरोनाको दोस्रो लहरसँगै हिमाली जिल्ला मुस्ताङमा कोरोनाका कारण एक महिना नपुग्दै आमापछि छोराको मृत्यु भएको छ ।कोरोनाबाट मुस्ताङको घरपझोङ ४ जोमसोममा मृत्यु भएकी ७२ वर्षीया महिलाको ४३ वर्षीय कान्छा छोरा कर्माछिरिङ गुरुङको पोखरास्थित चरक मेमोरियल अस्पतालमा उपचार गर्ने क्रममा सोमबार मृत्यु भएको घरपझोङ गाउँपालिकाले जनाएको छ। मुस्ताङमा पहिलो पटक कोरोना संक्रमण पुष्टि भएकी ७२ महिलाको गत वैशाख १६ गते राति जोमसोम अस्पतालमा उपचारका क्रममा मृत्यु भएको थियो । कोरानाबाट मृत्यु भएकी तिनै महिलाको कान्छा छोरा गुरुङको त्यस लगत्तै जोमसोम अस्पतालमा गत वैशाख २० गते कोरोना एन्टिजेन परीक्षण गर्दा संक्रमण पुष्टि थियो । कोरोनासहित स्वास्थ्य अवस्था असहज महशुस गरेका उनी आफै पोखराको चरक मेमोरियल अस्पतालमा भर्ना भएका थिए । अस्पताल भर्ना भएको दुई हप्तामा उनको मृत्यृ भएको हो । कोरोनाबाट मृत्यु भएका गुरुङको जेठ २ गते पुनः पीसीआर परीक्षण गर्दा संक्रमण पुष्टि भएको थियो । घरपझोङ गापाका स्वास्थ्य संयोजक कर्णबहादुर थकालीका अनुसार श्वाशप्रश्वास तथा निमोनियाका कारण आमाको मृत्यु भएको २५ दिनपछि कोरोनाका कारण छोराको मृत्यु भएको हो । स्वास्थ्य संयोजक थकालीका अनुसार लामो समयदेखि जापानमा बस्दै आएका गुरुङ दम्पती २ महिना अघि मात्र मुस्ताङ आएका थिए ।योसंगै मुस्ताङमा कोरोनाबाट ज्यान गुमाउनेको संख्या ८ पुगेको ।जिल्ला स्वास्थ्य कार्यालय मुस्ताङका प्रमुख टिकाराम भण्डारीले जानकारी दिए ।उनका अनुसार कोरोनाबाट घरपझोङमा ३ जना ,वारागुङ मुक्तिक्षेत्रमा ३ जना र थासाङ गापामा २ जना व्यक्तिले ज्यान गुमाएका छन् । कोरोनाको दोस्रो भेरियन्टसँगै पछिल्लो ३ हप्तामा हिमाली जिल्ला मुस्ताङमा संक्रमितको संख्या २ सय ९२ पुगेको छ । जसमध्ये ८९ जना व्यक्तिले कोरोना जितेको स्वास्थ्य कार्यालयले जनाएको छ । मुस्ताङको घरपझोङमा ७६ संक्रमित मध्ये ४० जना ,थासाङमा ७३ संक्रमितमध्ये १७ जना र वारागुङ मुक्तिक्षेत्र गापामा १ सय ३४ संक्रमित मध्ये ३२ जनाले कोरोना जितेका हुन् । यस्तै उपल्लो मुस्ताङको लोमान्थाङमा ९ जना संक्रमित छन् भने लोघेकर दामोदरकुण्ड गापा कोरोनामुक्त छन् । मुस्ताङबाट पछिल्लो ३ हप्तामा कोरोनाका कारण २२ जना व्यक्तिको जोमसोम अस्पतालबाट रिफर भएका छन् भने १ सय ६८ जना सक्रिय संक्रमित होमआइसोलेसन र १६ जना संक्रमित जोमसोम अस्पताल र स्थानीय तहका कोभिड आइसोलेसनमा छन् । स्वास्थ्य कार्यालय मुस्ताङका अनुसार हालसम्म एक हजार २२ जनाको एन्टिजेन परीक्षण गर्दा १ सय ९१ ज्ना व्यक्तिमा संक्रमण पुष्टि भएको हो भने १ सय ७९ जना व्यक्तिको नमूना स्वाब संकलन गरी पीसीआर परीक्षण गर्दा १ सय १ जना व्यक्तिमा संक्रमण देखिएको हो । मुस्ताङमा मंगलबारसम्म १ सय ७४ जना संक्रमित रहेको जनाइएको छ ।"
साढे दुई करोड जनसंख्याको पहुँचमा इन्टरनेट,"काठमाडौं : नेपालमा साढे दुई करोड जनसंख्याको पहुँचमा इन्टरनेट सेवाको पहुँच पुगेको छ। नेपाल दूरसञ्चार प्राधिकरणले सार्वजनिक गरेको चालु आर्थिक वर्ष २०७७७८ को आठ महिना (गत साउनदेखि फागुन मसान्तसम्म) को तथ्याङ्कअनुसार नेपालमा दुई करोड ६३ लाख ५६ हजारभन्दा बढी जनसंख्याको पहुँचमा इन्टरनेट सेवा पुगेको हो। प्राधिकरणको तथ्याङ्कअनुसार गत माघको तुलनामा फागुनमा नौ लाख ३६ हजारभन्दा बढी प्रयोगकर्ता थपिएका छन्। गत माघमा कूल दुई करोड ५४ लाख १९ हजार जनाको पहुँचमा इन्टरनेट सेवा पुगेको थियो। नेपालमा कूल जनसंख्यामध्ये फागुन मसान्तसम्म ८७ दशमलव १९ प्रतिशत जनसंख्यामा इन्टरनेटको पहुँच पुगेको प्राधिकरणको तथ्याङ्कमा उल्लेख छ। प्राधिकरणले जनसंख्या प्रक्षेपण (२०११२०३०) लाई आधार मानेर प्रतिवेदन तयार पारेको हो। प्रतिवेदनमा प्राधिकरणले नेपालको कूल जनसंख्या दुई करोड ९८ लाख ७६ हजार ५३१ लाई आधार बनाएको छ। प्राधिकरणको तथ्याङ्कअनुसार सबैभन्दा धेरै योगदान मोबाइल इन्टरनेटको रहेको छ। फागुनसम्म मोबाइल इन्टरनेटको हिस्सा ६४ दशमलव ०८ प्रतिशत छ। एक करोड १५ लाख ६५ हजारभन्दा बढीको पहुँचमा थ्रिजी इन्टरनेट पुगेको छ। जसमा सबैभन्दा धेरै नेपाल टेलिकमको ९० लाख ९४ हजार र एनसेलको २४ लाख ७० हजार रहेको जनाइएको छ। गत माघमा एक करोड १३ लाख ५१ हजार प्रयोगकता रहेकामा फागुनमा दुई लाखभन्दा बढी थ्रिजीका प्रयोेगकर्ता थपिएका छन्। त्यस्तै, फोरजीका प्रयोगकर्ता ७६ लाख ६८ हजार १८१ पुगेको छ। नेपालमा तीन दूरसञ्चार सेवा कम्पनीले फोरजी सेवा सञ्चालन गरेका छन्। तीन कम्पनी मध्येमा सबैभन्दा धेरै ग्राहक एनसेलको रहेको छ। आठ महिनामा एनसेल कम्पनीका फोरजीका ग्राहक ४८ लाख ५६ हजार ७४२ जना पुगेको छ। गत माघको तुलनामा फागुनमा पाँच लाख ३० हजार ८०६ जना बढेका छन्। गत माघमा फोरजीका ग्राहक ४३ लाख २५ हजार ९३६ जना रहेका थिए। प्राधिकरणको तथ्याङ्कअनुसार सरकारी स्वामित्वमा सञ्चालित नेपाल दूरसञ्चार कम्पनी लिमिटेड (नेपाल टेलिकम) को फोरजीका ग्राहक २५ लाख ८९ हजार २९४ जना पुगेका छन्। गत माघको तुलनामा फागुनमा ४४ हजार ५७० जनाले वृद्धि भएको छ। गत माघमा फोरजीका ग्राहक २५ लाख ४४ हजार रहेका थिए। यसैगरी, स्मार्ट टेलिकमका फोरजी प्रयोगकर्ता दुई लाख २३ हजार १४५ जना पुगेको छ। गत माघको तुलनामा फोरजीका ग्राहक एक हजारले मात्र बढेका छन्। स्मार्ट टेलिकमका फोरजीका मात्र ग्राहक रहेका छन्। फिक्स ब्रोडब्यान्डको हिस्सा २२ दशमलव ३५ प्रतिशत रहेको छ। यसमा एडिएसएलका आठ लाख १२ हजार र एफटिटिएच इन्टरनेट ५९ लाख ४२ हजारभन्दा बढी छन्।"
राष्ट्रवादको कसीमा बीपी र केपी,"बीपीको राष्ट्रवादी विरासद्लाई थामेर त्यसलाई बहुआयामिक समृद्ध पार्ने अभियानमा ओली अडिग पार्टीगत, जातिगत तथा व्यक्तिगत संकीर्ण स्वार्थमा डुबेर कुनै पनि आदर्श नेता देशलाई घात गर्दैन। यस्तो नेतृत्व बरु आफू वलिदान हुन तयार हुन्छ तर कुनै पनि खाले अहम्, आवेश, उत्तेजना, कुण्ठा र निक्रिष्ट स्वार्थवस देशलाई दुर्गतितिर धकेल्ने काम किमार्थ गर्र्दैन। यस्तै नेता र नेतृत्वबाट देश, जनता र जनजीविकाको हित हुन्छ। आकाशजत्तिकै फराकिलो छातीमा मात्र सिंगो देश मात्र होइन विश्व नै अटाउँछ। कुखुरे छाती भएका नेताका कारण अहिले देशलाई अस्थिरता र अराजकतातिर उन्मुख गराउन खोजिँदैछ। कम्युनिस्टप्रति अत्यन्त अनुदार भए पनि भूतपूर्व प्रधानमन्त्री तथा जननायक बीपी कोइराला परिआए मृत्युवरण गर्न तयार भएर नेपाललाई सिक्किमीकरण हुनबाट जोगाउन भारत प्रवासबाट २०३४ सालमा नेपाल आउनु भएको थियो। कोइरालाले आफूलाई राजा वा राजतन्त्रले हत्यासम्म गर्न सक्ने अवस्थालाई पटक्कै ख्याल नगरी नेपालको स्वाधीनता, अखण्डता र सार्वभौमसत्ता सुरक्षित राख्न महत्त्वपूर्ण भूमिका निर्वाह गर्नुभएको थियो। भारतीय समाजवादी नेता जयप्रकाश नारायणबाहेक भारतीय उच्च तहका नेताहरूले कोइरालालाई नेपाल गए, दरबारले मार्न पनि सक्ने चेतावनी दिएर तर्साएका थिए। कोइरालाले नेपालको आन्तरिक मामिलामा जबाहरलाल नेहरूको प्रत्यक्ष वा परोक्ष दबाबप्रति असहमति राख्दा भारतीय सत्ता बीपीदेखि आजीवन रुष्ट भएको देखिन्छ। यस्ता अमूल्य विरासद् पार्टी, नेता र कोइराला परिवारका कतिले ख्याल गरेका होलान्। त्यसो त पार्टीमा लक्ष्मणप्रसाद घिमिरे, मनमोहन भट्टराई, डाचन्द्र भण्डारी, एनपी साउदलगायत नेताहरू बीपीको राष्ट्रवादी विरासद्लाई पक्षपोषण गर्छन् जस्तो लाग्छ। तर कृष्ण सिटौला, शेखर कोइराला र गगन थापाहरू पार्टीको आधारभूत पहिचान परित्याग गरेर गैरसंवैधानिक तथा अराजक गतिविधिमा रमाउन खोजेको देखिन्छ। बीपी र केपीका अनुसार कुन पार्टी, शक्ति, नेता र व्यक्ति रहने कि नरहनेभन्दा राष्ट्रको स्थिरता र अस्तित्व रक्षाको सबाल अहिलेको सर्वाधिक र सर्वोपरि विषय हो। भारतीयहरूले नेपालमा बहुदल ल्याइदिने र प्रधानमन्त्रीसमेत बनाइदिने लोभलाई बीपीले पनि तिरष्कार गर्नुभयो। अझ २०३६ सालको जनमत संग्रहअघि नै बीपी कोइरालालाई जयबागेश्वरीस्थित उहाँको निवासमा गएर अमुक प्रभावशाली (भयानक जिउडाल भएको रसियन व्यक्ति अनुमान गरिएको छ) व्यक्तिले नेपालबाट राजतन्त्र हटाइदिन्छौँ, तपाईं पहिलो गणतान्त्रिक राष्ट्रपति बन्न तयार रहनुहोस्भन्दा बीपीले यस गम्भीर विषयमा आफूलाई ४८ घण्टा समय चाहिने कुरा बताउनुभएको थियो। तर यसबीच बीपी कोइरालाले राजा वीरेन्द्र शाहसित सोझो सम्पर्क गरेपछि जनमत संग्रहको आकस्मिक घोषणा भएको हुँदा राष्ट्रिय अस्तित्वमा आँच आउन नसकेको वरिष्ठ पत्रकार जगत नेपालले आफ्नो पुस्तकमा उल्लेख गर्नुभएको छ। त्यसैले कन्फर्टेवल सरकार बनाउन आतुरहरूका पछि आँखा चिम्लेर लागे रातारात हामी गुलाम हुन बेर छैन। जनमत संग्रहपछि पनि बाह्य हस्तक्षेपको खतरा रहेकै अवस्थामा देशको (राजदरबार समेत) आन्तरिक राजनीतिक स्थिति कचिंगलपूर्ण र तरल अवस्थामा थियो त्यसैले यस्तो अवस्थामा कुनै न कुनै रूप र मात्राको बाह्य हस्तक्षेप हुन सक्ने भयले चरम धाँधली गरेर विजयी भएको सुधारिएको पञ्चायतविरुद्ध बीपीले संघर्ष गर्न अस्वीकार गरेको बताइन्छ। त्यसैले २०६२०६३ पछिको १० वर्ष भित्र नेपाललाई असफल राष्ट्र बनाउन पहिलेदेखि लागिपरेका शक्तिलाई देशमा खेल्न नदिन सत्तापक्ष र प्रतिपक्ष अत्यन्त सजग हुन जरुरी देखिन्छ। यस्तै अवस्थालाई ख्याल गरेर ओलीले एक कार्यक्रममा राष्ट्रिय सहमतिको सरकार बनाउन अपिल गर्नुभएको हो। यस्ता कुरालाई केही कानुन्चीहरू दुराग्रहवश उग्र विरोध गर्छन्। यस्तो अवस्थामा नेपाली कांग्रेस देशलाई केन्द्र बिन्दुमा राख्छ कि सत्ता, सरकार र शक्तिका खातिर मरिहत्ते गर्ने व्यक्तिका पछि लाग्छ ? नेपालको राजनीतिमा कांग्रेस र एमाले नै भोलिका दिनका प्रमुख पार्टी हुन्। त्यसैले संवैधानिक मूल्य मान्यताअनुसार भइरहेका हालका राजनीतिक गतिविधिबारे सतही कुराका भरमा पर्नु जाती हुँदैन। माओवादी नेता प्रचण्डलाई भारतीय शासकमार्फत नेपालमा चरम अस्थिरता र अराजकता निम्त्याउन प्रयोग गरेको जगजाहेर भएको छ। त्यतिबेलै भारतविरुद्ध केही पनि गर्ने छैनौं भनेर वाचाकबुल गरेका प्रचण्ड र बाबुराम अनि २०४६ सालको पूर्वसन्ध्यामा भारतीय सशस्त्र सैन्य सहयोग नेपालमा प्रवेश गराएर गणतन्त्र ल्याउन उतिबेलै हत्तो हालेर लागेका माधवकुमार नेपालसितको लगनगाँठो कांग्रेसको वर्तमान युवा नेतृत्वलाई निक्कै महँगो पर्न सक्छ। जननेता मदन भण्डारीले बाह्य शक्तिको खुल्ला हस्तक्षेप गर्न र गराउन उद्यत् नेपालको पार्टीको बैठकमा खरो विरोध गर्नुभएको कुरा राधाकृष्ण मैनालीद्वारा लिखित नलेखिएको इतिहासमा उल्लेख छ। त्यसैले अहिले पार्टी र सरकारको सबल र कुशल नेतृत्व गरिरहनुभएका ओली राज्यको कार्यकारी भएका नाताले देशको सर्वाङ्गीण विकासमार्फत समृद्ध राष्ट्रवादका पक्षमा उदाहरणीय कामका साथ सक्रिय हुनुहुन्छ। ओली बीपीको राष्ट्रवादी विरासद्लाई थामेर त्यसलाई बहुआयामिक रूपमा समृद्ध पार्ने महान् अभियानमा अडिग हुनुहुन्छ। देशको स्वाधीनता, सार्वभौमसत्ता र अखण्डताको रक्षासहित समग्र समृद्धिका लागि अनवरत, एकाग्र रूपमा लाग्नु भएका ओलीलाई एक वर्षअघिदेखि पदच्युत गर्न कम्युनिस्ट नामकै व्यक्तिहरू लागि परेको देखिएकै हो। नत्र तुलनात्मक रूपमा देश, जनता र जनजीविका क्षेत्रमा छोटो समयमा यतिका उपलब्धि हासिल भएका अवस्थामा कांग्रेसलगायत मानव अधिकारवादी, नागरिक समाज, राजनीतिक विश्लेषक नामका केही अत्यन्त नकारात्मक कोणबाट मात्रै नकारात्मक गतिविधिमा रमाउनु पर्ने कुनै कारण थिएन र छैन। काठमाडौं खाल्टामा बसेर केही नामधारी मानव अधिकारवादी, नागरिक समाज, लेखक विश्लेषक र वकिलहरू सरकारका कैयौँ सकारात्मक कामहरूबारे अनर्गल प्रचार गरिरहेका छन्। कन्फर्टेवल सरकार बनाउन उद्यत्, चरम अवसरवादी तत्त्वहरू सरकार, सत्ता र शक्तिका लागि देशलाई बन्धक बनाउन तत्पर देखिन्छन्। यस्ता तत्त्वहरूलाई केही समय उपयोग गरे पनि यस्ता प्रवृत्तिका भर पर्नु नेपाली कांग्रेस पार्टीका लागि किमार्थ जाती हुँदैन। भारतीय शासकले नेपालमा आफ्नो अनुकूलको प्रधानमन्त्री र सरकार नभए त्यसलाई पदच्युत गर्न सदा तत्पर हुने व्यवहारबाट बीपी पनि प्रताडित हुनु भएको अनुभव हुन्छ। नेपाली कांग्रेसका नेता चन्द्र भण्डारीले पनि भारतीय शासकले कृष्णप्रसाद भट्टराईलगायत नेकाकै प्रधानमन्त्रीलाई समेत आफूले भनेअनुसार सबथोक नमानेको हुँदा परोक्ष रूपबाट पदच्युत गराएको बताएका छन्। चुच्चे नक्सा जारी गरेको केही दिनपछि ओलीलाई प्रधानमन्त्रीबाट हटाउन दाहाल र नेपालले गरेका तमाम गतिविधि भारतीय शासकको इसारामा भएको भण्डारीले उल्लेख गरेका थिए। नेपालको संविधान निर्माण कालदेखि हालसम्म पनि ओलीसित भारतीय शासक रुष्ट हुनुपर्ने धेरै कारणहरू विद्यमान छन् तर एक विद्वान्ले सक्छौं भने विरोधीको हात काट र सक्तैनौ भने उसको हात चुम भनेझैँ भारतीय शासक ओली अडान, अठोट र शासकीय क्षमताका अगाडि मौन र मूकदर्शक भएको देखिन्छ। ओली सरकार २०७६ फागुन २१ सम्ममा देशको बहुआयामिक विकास निर्माणमा निरन्तर लागिपरेको निम्न उदाहरणबाट स्पष्ट हुन्छ। सरकारले दक्षिण एसियामा पहिलो पेट्रोपिलयम पाइप लाइन सुरु गर्यो। यसअन्तर्गत भारतको मोतीहारीदेखि अमलेखगन्जसम्म पाइपबाट डिजेल आयात गरेबापत वार्षिक १ अर्ब ७६ करोड ढुवानीखर्च जोगिएको देखिन्छ। पहिलोपल्ट टनेल बोरिङ प्रविधिबाट १२२ किमि सुरुङ निर्माण कार्यको ब्रेक थ्रु भएको देखिन्छ। ७ हजार ५० मुक्त हलिया परिवारको पुनस्र्थापना, हालसम्म २७ हजार ५ सय ७० मुक्तकमैया परिवारको पुनस्र्थापना गरिएको छ। संस्कृति, पर्यटन तथा नागरिक उड्डयन मन्त्रालयमार्फत भूकम्पबाट क्षतिग्रस्त पुरातात्त्विक सम्पदामध्ये ३ सय ८७ वटाको पुनर्निर्माण सम्पन्न, गौतम बुद्ध अन्तर्राष्ट्रिय विमानस्थलको ८५ प्रतिशत निर्माणकार्य सम्पन्न भयो। स्वास्थ्य तथा जनसंख्या मन्त्रालयअन्तर्गत ५३ हजार ३० जनालाई विपन्न कार्यक्रमअन्तर्गत क्यान्सर, मुटु रोग, हेड इन्जुरी, अल्जाइमर, पार्किन्सस, सिकलेस एनिमिया रोगका उपचारको लागि अधिकतम रु१ लाखसम्मको सहुलियत प्रदान, जिल्ला अस्पताल, प्राथमिक स्वास्थ्य केन्द्र, स्वास्थ्यचौकी, प्रसूति केन्द्र गरी जम्मा २ सय २८ वटा भवनहरूको निर्माण सम्पन्न, शिक्षा, विज्ञान तथा प्रविधि मन्त्रालयअन्तर्गत नेपाली वैज्ञानिकहरूले विकास गरेको नानो स्याटलाइट अन्तरिक्षमा प्रक्षेपण, भूकम्पबाट क्षतिग्रस्त भएका ५ हजार ४ सय ४० विद्यालयका २७ हजार २ सय ८९ कक्षाकोठाको पुनर्निर्माण गरिएको पाइन्छ। यसरी नै विद्यालयका ५९ लाख १० हजार बालबालिकालाई निःशुल्क पाठ्यपुस्तक वितरण। ६ सय ७ स्थानीय तहमा प्राविधिक तथा व्यावसायिक शिक्षा पुर्याई थप ३२ हजार ३ सय ७० विद्यार्थीलाई प्राविधिक शिक्षा उपलब्ध गराइएको, सरकारी मेडिकल कलेजहरूमा चिकित्सा शिक्षा अध्ययन गर्ने विद्यार्थीहरूमध्ये ७५ प्रतिशत विद्यार्थीलाई निःशुल्क अध्ययन गर्ने गरी छात्रवृत्ति प्रदान गरिएको देखिन्छ। प्रधानमन्त्री तथा मन्त्रिपरिषद्को कार्यालयअन्तर्गत भूकम्प अति प्रभावित १४ जिल्लामा क्षति भएका ७ सय ५३ पुरातात्त्विक सम्पदाहरूमध्ये ३ सय ८७ सम्पदाहरूको पुनर्निर्माण, भूकम्पपछिको पुनर्निर्माणमा उल्लेखनीय प्रगति भई ४ लाख ८२ हजार ३ सय २३ आवास निर्माण, ऐतिहासिक महत्त्वको धरहरा निर्माण सम्पन्न र रानीपोखरीसमेत सम्पन्न भइसकेको छ। सुन तस्करीको सञ्जाल तोडिएको छ। स्वतन्त्र मधेस गठबन्धनलाई राजनीतिक मूलधारमा ल्याइएको छ भने नेकपा माओवादी विप्लव समूह पनि शान्तिपूर्ण मूलधारमा सरकारले ल्याएको देखिन्छ। रक्षा मन्त्रालयअन्तर्गत जाजरकोट डोल्पा सडक ११७७ किमिको ट्र्याक खोल्ने कार्य सम्पन्न २०७५ चैत्र १७ गतेको आँधी प्रभावित बारा र पर्सा जिल्लामा ८ सय ६९ घरहरू निर्माण गरी हस्तान्तरण, विस्फोटक पदार्थमा आत्मनिर्भर हुने योजना अनुरूप मकवानपुर सुनाचुरीमा वार्षिक २४ सय मेट्रिकटन क्षमताको इमल्सन प्लान्ट निर्माण, काठमाडौं तराई मधेस द्रुतमार्ग सडक निर्माण आयोजनाको विस्तृत आयोजना प्रतिवेदन स्वीकृत। नेपाल एकीकरणसित जोडिएका ऐतिहासिक गढी र किल्लाहरूको संरक्षण गर्ने कार्य सुरु गरिएको छ। त्यसैले रवर्ट डी कप्लानले नेपालले आफ्नो शासकीय क्षमता बढाउन सकेन भने सत्तरीको दशकसम्म नेपाल क्रमशः विघटन हुनपुग्छ भनेझैँ प्रधानमन्त्री ओलीले आँट र अठोटका साथ बाह्य दबाब र प्रभावमा नपरी शासकीय क्षमताका साथ समृद्ध राष्ट्रवादको अभियान सुरु गर्नु भएको स्पष्ट हुन्छ। यसलाई कुनै पनि खाले दुराग्रह नराखी एकताबद्ध हुनुपर्ने खाँचो रहेको देखिन्छ। तमाम खाले असहमतिका बीच सहमति गरेर देश र जनतालाई केन्द्र बिन्दुमा राखेर अगाडि बढ्नु आजको आवश्यकता हो। ओलीले भन्नुभएझैँ सबै खालका बाह्य हस्तक्षेपविरुद्ध नेपालीले लड्नु पर्दैन, सबै नेपाली राष्ट्रिय स्वार्थमा एक ढिक्का हुँदा राष्ट्रिय स्वाधीनताको जगेर्ना गर्न सकिन्छ। तसर्थ बीपी र केपीका अनुसार कुन पार्टी, शक्ति, नेता र व्यक्ति रहने कि नरहने भन्दा राष्ट्रको स्थिरता र अस्तित्व रक्षाको सबाल अहिलेको सर्वाधिक र सर्वोपरि विषय हो।"
भारतले भन्यो : नेपालको आन्तरिक मामिलाको समाधान लोकतान्त्रिक प्रक्रियाबाट हुन्छ,"काठमाडौं : भारतले नेपालको पछिल्लो राजनीतिक घटनाक्रमलाई आन्तरिक मामिला भएको प्रतिक्रिया दिएको छ। बुधबार भारतीय विदेश मन्त्रालयका प्रवक्ता अरिन्दम बाग्चीले विज्ञप्ति सार्वजनिक गर्दै नेपालको राजनीतिक घटनाक्रमको समाधान लोकतान्त्रिक प्रक्रियाबाट हुने भन्दै यस्तो प्रतिक्रिया दिएका हुन्। दोस्रो पटक प्रतिनिधिसभा विघटन र निर्वाचन घोषणापछिको अवस्थालाई भारतले आन्तरिक मामिला भएको बताएको हो। विज्ञप्तिमा नेपालको पछिल्लो घटनाक्रमलाई नियालिरहेको र यो नेपालको आन्तरिक मामिला भएको उल्लेख गरिएको छ। नेपालको यो घरेलु फ्रेमवर्क र प्रजातान्त्रिक प्रक्रियाबाट समाधान हुने विश्वास भारतको छ। हामीले नेपालमा विकसित पछिल्लो राजनीतिक घटनाक्रमलाई जानकारीमा लिएका छौं, विज्ञप्तिमा भनिएको छ, यो नेपालको आन्तरिक मामिला भएकाले आफ्नो घरेलु फ्रेमवर्कभित्र र प्रजातान्त्रिक प्रक्रियाबाट समाधान गर्नुपर्छ। विज्ञप्तिमा छिमेकी र मित्रका हिसाबले नेपाल र नेपालीको प्रगति, शान्ति, स्थायित्व र विकासमा भारतले गर्दै आएको सहयोगमा प्रतिवद्ध रहेकोसमेत उल्लेख गरिएको छ।"
"अमेरिकाले डब्लूएचओलाई भन्यो, 'वुहान ल्याबबाट कोरोना फैलिएको हो कि होइन, फेरि अनुसन्धान गर'",वासिङटन : विश्वभरि महामारी निम्त्याएको कोरोनाभाइरसको उत्पत्तिबारे विश्व स्वास्थ्य सङ्गठनलाई पारदर्शी छानबिन गर्न अमेरिकाले आह्वान गरेको छ। अमेरिकी स्वास्थ्यमन्त्रीले कोभिड(१९ बारे अर्को चरणको छानबिन पारदर्शी भएको सुनिश्चित गर्न डब्लूएचओलाई आग्रह गरेका हुन्। अमेरिकी सञ्चारमाध्यमहरूमा भाइरस चीनको वुहानस्थित प्रयोगशालाबाट निस्किएका सम्बन्धमा प्रमाणहरू बढ्दो देखिएका विवरणहरू आएका छन्। कोभिड(१९ सबैभन्दा पहिला सन् २०१९ मा चीनको केन्द्रीय हुबेई प्रान्तको वुहानमा देखा परेको थियो। त्यसयता उक्त भाइरसबाट विश्वभरि १६ करोड ७० लाख मानिस प्रभावित भइसकेका छन् भने ३४ लाखको ज्यान गइसकेको छ। यसै वर्षको मार्चमा डब्लूएचओले चिनियाँ वैज्ञानिकहरूसँग मिलेर जारी गरिएको संयुक्त विवरणमा उक्त भाइरसको उत्पत्ति कुनै प्रयोगशालामा भएको सम्भावना अत्यन्तै थोरै भएको जनाएको थियो। उसले त्यसबारे थप अध्ययन जरुरी भएको पनि बताएको थियो। तर कैयौँ प्रश्न अझै अनुत्तरित रहेको बताइन्छ। अमेरिकी जासुसी सूत्रहरूको हवाला दिइएका विवरणहरूमा सन् २०१९ को नोभेम्बर महिनामा वुहान इन्स्टिच्युट अफ भाइरोलोजीका तीन सदस्यहरू बिरामी भएर अस्पताल भर्ना भएको उल्लेख छ। त्यो घटना चीनले नयाँ रोग समुदायमा देखा परेको स्वीकार्नुभन्दा कैयौँ साता पहिले भएको विवरणमा बताइएको छ। कस्तो अनुसन्धान आवश्यक? यसै सन्दर्भमा डब्लूएचओको मन्त्रिस्तरीय बैठकलाई सम्बोधन गर्दै अमेरिकी स्वास्थ्यमन्त्री जेवियर बेसेराले कोरोनाभाइरसको स्रोत मूल्याङ्कन गर्न अन्तर्राष्ट्रिय विज्ञहरूलाई अनुमति दिइनुपर्ने बताएका छन्। बेइजिङले भने ती विवरणहरूलाई क्रुद्धतापूर्ण रूपमा खारेज गरिदिएको छ। उसले भाइरस बरू अमेरिकी प्रयोगशालाबाट आएको हुनसक्ने बताएको छ। मङ्गलवार डब्लूएचओको बैठकमा बोल्दै बेसेराले चीनको नाम नलिकनै अमेरिकाले अर्को चरणको छानबिन थप सघन हुने आशा गरेको बताए। मङ्गलवार ह्वाइट हाउसले पनि उसले डब्लूएचओबाट विज्ञहरूद्वारा सञ्चालित अनि राजनीतिकरणबाट मुक्त ढङ्गले महामारीको उत्पत्ति छानबिन गर्ने आशा गरेको जनाएको छ। ट्रम्पले गरेका थिए पहिले दाबी प्रयोगशालाबाट भाइरस फैलिएको भन्ने भनाइलाई गत वर्ष षड्यन्त्रको सिद्धान्त मानिएर खारेज गरिएको थियो। त्यति बेला अमेरिकी राष्ट्रपति डोनल्ड ट्रम्पले कोभिड१९ वुहान इन्स्टिच्युट अफ भाइरोलोजीबाट फैलिएको भन्ने भनाइ राखेका थिए। कैयौँ अमेरिकी सञ्चारमाध्यमले उनको दाबीलाई झुटो भनेका थिए। पछिल्ला विवरणहरूप्रति ट्रम्पले प्रतिक्रिया जनाएका छन्। उनले मङ्गलवार न्यूयोर्क पोस्टलाई एक इमेल लेख्दै आफूलाई उक्त विषय शुरूमै थाहा भएको तर सदाझैँ निकै आलोचित हुनुपरेको भनेका छन्। अहिले आएर सबैजना उनी सही थिए भन्दैछन्। (बीबीसीबाट)
कांग्रेस बैठकको निर्णय : विघटनविरुद्ध राजनीतिक र कानुनी लडाइँलाई सशक्त बनाउने तर सडकमा नजाने,"काठमाडौं : नेपाली काग्रेसले संसद् विघटनविरुद्धको राजनीतिक र कानुनी लडाइँलाई अझ् सशक्त रुपमा निरन्तरता दिने निर्णय गरेको छ। कांग्रेस सभापति शेरबहादुर देउवाको निवास बूढानीलकण्ठमा बुधबार बसेको पदाधिकारी तथा पूर्व पदाधिकारीको बैठकले यस्तो निर्णय गरेको हो। बैठकमा पछिल्लो राजनीतिक घटनाक्रमबारे छलफल गर्दै केन्द्रदेखि स्थानीय तहसम्म विपक्षी गठबन्धनको सहकार्यलाई कायम राख्दै अघि बढ्ने निर्णय भएको हो। कांग्रेसले नागरिक समाजसँग समेत सहकार्य गरेर राष्ट्रपति र प्रधानमन्त्रीको असंवैधानिक र अलोकतान्त्रिक कदमविरुद्ध सामाजिक संजाल र संचारमाध्यममा सशक्त बहस चलाउने निर्णय गरेको छ। बैठकपछि काँग्रेस सहमहामन्त्री प्रकाशशरण महतले विघटनविरुद्ध राजनीतिक र कानुनी लडाइँलाई अझ् सशक्त रुपमा निरन्तरता दिने निर्णय भए पनि सडकमा भने नजाने बताए। उनले सञ्चार माध्यम तथा सामाजिक सञ्जालमार्फत बहस चलाएर अभियानलाई सशक्त पार्ने बताए। कोभिड संक्रमणलाई ध्यानमा राखेर तत्काल सडकमा नजाने निर्णय गरेको बताए। काँग्रेसका सभापति शेरबहादुर देउवाले गत साता कोभिड १९ महामारी रोकथाम, नियन्त्रण तथा उपचारका सम्बन्धमा गर्नुपर्ने काम र सर्वसाधरणको दैनिकीलाई सहज बनाउनका लागि राहत लगायतको व्यवस्था गर्न माग गर्दै प्रधानमन्त्री केपी शर्मा ओलीलाई १५ बुँदे ज्ञापन पत्र बुझाएका थिए । त्यसको कार्यान्वयनका लागि सरकारलाई दबाब दिने निर्णय बैठकले गरेको छ। कांग्रेस बैठकले पाँच दलको गठबन्धनलाई कायम राख्दै प्रतिगमनविरुद्धको अभियानलाई अझ् सशक्त बनाउने निर्णय पनि गरेको छ। प्रधानमन्त्री ओलीले मध्यरातमा गरेको संसद् विघटन र चुनावको घोषणा असंवैधानिक र अलोकतान्त्रिक रहेको दाबी गर्दै पाँच दलका शीर्ष नेतासहित १४६सांसदहरूले सोमबार सर्वोच्च अदालतमा रिट दर्ता गराएका छन्। संविधानको धारा ७६ (५) अनुसार प्रधानमन्त्रीका लागि कांग्रेस सभापति शेरबहादर देउवा र एमाले अध्यक्ष समेत रहेका प्रधानमन्त्री केपी शर्मा ओलीले गरेका दुवै दाबी खारेज गरेपछि मध्यरातमा संसद् विघटन गरेर चुनावको मिति घोषणा भएको थियो। विपक्षीहरूले राष्ट्रपति र प्रधानमन्त्रीले संविधानमाथि जालसाजी गरेको भन्दै यो कदमलाई प्रतिगमनको संज्ञा दिएका छन्। विघटन गर्ने कदमको नागरिकस्तरबाट पनि यसको चर्को निन्दा र विरोध भएको छ। मध्यरातमा राष्ट्रपतिले दुवै दाबी खारेज गरेपछि रातारात मन्त्रिपरिषद्को आकस्मिक बैठक डाकेर संसद् विघटन र चुनावको मितिको सिफारिस गरिएको थियो। त्यसलाई राति नै राष्ट्रपतिबाट सदर गरिएको थियो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
बलात्कारको आरोपमा एक बृद्ध पक्राउ,"स्याङजा : जबरजस्ती करणीको आरोपमा ६० वर्षीय एक बृद्ध पक्राउ परेका छन्। बिरुवा गाउँपालिका निवासी दमैलाई २२ वर्षिया एक युवतीलाई पटक पटक जबरजस्ती करणीको आरोपमा दुर्गबहादुर दमैलाई पक्राउ गरिएको प्रहरी नायब उपरीक्षक राजेन्द्रप्रसाद अधिकारीले जानकारी दिए। उनका अनुसार विभिन्न डर, धाक, धम्की देखाउदै जबरजस्ती गर्ने गरेको युवतीको उजुरीका आधारमा पक्राउ गरिएको हो। दमैले पहिलो पटक गएको असारमा र अन्तिम पटक माघमा जबरजस्ती गरेको उजुरीमा उल्लेख गरेको बताइएको छ। आरोपितलाई पक्राउ गरी जबरजस्ती करणीमा मुद्धा दर्ता भई अनुसन्धान कार्य अघि बढाएको प्रहरीले जनाएको छ।"
जसपा विवाद उत्कर्षमा : महन्थले उपेन्द्रसँग सोधे स्पष्टीकरण,"काठमाडौं : जनता समाजवादी पार्टी (जसपा) ले पार्टीका अध्यक्ष उपेन्द्र यादवलाई स्पष्टीकरण सोधेको छ। जसपाका अध्यक्ष महन्थ ठाकुरले पार्टीको निर्णय विपरीत गुटगत गतिविधि सञ्चालन गर्दै आएको भन्दै पार्टीका अर्का अध्यक्ष उपेन्द्र यादवलाई स्पष्टीकरण सोधेको हो। अध्यक्ष यादवलाई तीन दिनभित्र पार्टी कार्यालयभित्र पठाउने गरी सातबुँदे स्पष्टीकरण सोधिएको छ। पछिल्ला दिनमा जसपाको मूल्यमान्यता, नीति तथा पार्टीको विधान विपरीत कार्य गर्दै आएकाले विधानबमोजिम अनुशासनको कारबाहीको व्यवस्थाअनुसार स्पष्टीकरण सोधिएको अध्यक्ष ठाकुरद्वारा मङ्गलबार अबेर जारी विज्ञप्तिमा भनिएको छ। स्पष्टीकरणमा लुम्बिनी प्रदेशका चारजना प्रदेशसभा सदस्यलाई निष्कासन गरेको, विपक्षी नेपाली कांग्रेस र नेकपा माओवादी केन्द्रसँग मिलेर सर्वोच्च अदालतमा संसद् पुनःस्थापनाको माग गर्दै रिट दायर गर्न गएको, एकलौटी रुपमा केन्द्रीय कार्यकारिणी समितिको बैठक बसी निर्णय गरिएको विषयमा प्रश्न सोधिएको छ। त्यसैगरी, पार्टीको संसदीय दलको निर्णयअनुरूप प्रधानमन्त्री केपी शर्मा ओलीलाई समर्थन गर्नुपर्नेमा ठीक विपरीत विपक्षी गठबन्धनका उम्मेदवार शेरबहादुर देउवालाई प्रधानमन्त्री बनाउनेमा कुन कारणले हस्ताक्षर गरेको तथा सर्वोच्च अदालतमा पार्टीको निर्णय बेगर विपक्षी गठबन्धनको रिटमा किन हस्ताक्षर गरेको भनी प्रश्न उठाइएको छ।"
"आज २५६५औँ बुद्ध जयन्ती, लुम्बिनीमा दीप प्रज्वलन गरिँदै","काठमाडौं : आज वैशाख शुक्ल पूर्णिमा अर्थात् २५६५औँ बुद्धजयन्ती। भगवान् विष्णुको नवौँ अवतारका रूपमा जन्म लिएका सिद्धार्थ गौतमप्रति श्रद्धा व्यक्त गरी मनाइँदै छ। बुद्धको जन्म, ज्ञान प्राप्ति र महापरिनिर्वाण (मृत्यु) वैशाख शुक्ल पूर्णिमाकै तिथिमा परेकाले यस दिन नेपाललगायत विश्वका बौद्ध धर्मावलम्बीले बुद्धप्रति भावपूर्ण श्रद्धा र भक्ति प्रकट गर्दछन्। यस वर्ष कोभिड१९ को महामारीका कारण बुद्ध जयन्तीमा कुनै औपचारिक कार्यक्रम आयोजना गरिएको छैन। कोरोना सङ्क्रमणबाट बच्न जारी गरिएको निषेधाज्ञाका कारण चैत्य, गुम्बा तथा बिहारहरुमा बौद्ध भिक्षु, भिक्षुणी, लामा, गुरुमा तथा उपासक उपासिकाहरुले पूजा तथा शान्ति प्रार्थना गरी बुद्धजयन्ती मनाउँदैछन्। कोरोना महामारीका कारण यसपटक बुद्ध जन्मस्थलमा समेत कुनै औपचारिक कार्यक्रम आयोजना गरिएको छैन। तर बुद्ध जन्मिएको मायादेवी मन्दिरमा भिक्षु, भिक्षुणी, लामा गुरु, गुरुमा र अनागरिकाहरुले पूजापाठ गर्ने र साँझ दीप प्रज्वलन गर्ने कार्यक्रम छ। कोरोना महामारीलाई मध्यनजर गरी शान्ति प्रार्थना र दीप प्रज्वलन गर्ने कार्यक्रम मात्रै तय भएको लुम्बिनी विकास कोषका उपाध्यक्ष भिक्षु मेत्तेयले जानकारी दिए। कोरोना रोकथाम तथा नियन्त्रणका लागि जारी भएको निर्देशनको पूर्ण पालना गर्दै निश्चित भौतिक तथा सामाजिक दूरी कायम गरी पूजा र प्रार्थना गरिने कोषले जनाएको छ। आज साँझ मायादेवी मन्दिर परिसरमा रहेको पुष्करणी पोखरी परिसरमा कोरोना सङ्क्रमणबाट मृत्यु भएकाहरुको निर्वाण प्राप्तिको कामना गर्दै २५६५औँ दीप प्रज्वलन गरिने कोषका सदस्यसचिव सानुराजा शाक्यले बताए। विश्व जगत्मा शान्तिका अग्रदूत र एशियाका ताराका रूपमा भगवान् गौतम बुद्धलाई चिनिन्छ। बुद्धले आठ मार्गका माध्यमबाट शान्ति, अहिंसा, मैत्री र करुणाको शिक्षा दिए। यसैकारण विश्वमा बुद्ध दर्शनले सम्प्रदाय वा पथको रूप धारण गरेको छ। सम्राट अशोकले इपू २४९ मा हित बुद्ध जातेती लुम्बिनी ग्रामे भनी ब्राह्मी लिपिमा पाली भाषामा लेखेको अशोक स्तम्भ पत्ता लागेको एक शताब्दी पूरा भइसकेको छ। संसारमा दुःख छ र दुःख हटाउन सके निर्वाण वा शान्ति प्राप्त हुन्छ भन्ने ज्ञानका प्रवर्तक गौतम बुद्धको जन्मजयन्ती बुद्ध पूर्णिमा वा वैशाख पूर्णिमाका दिन विश्वभर मनाइन्छ। विश्व शान्तिका अग्रदूत गौतम बुद्धको जन्म, बुद्धत्व प्राप्ति र महापरिनिर्वाण वैशाख शुक्ल पूर्णिमाकै दिन भएकाले यस दिनलाई बौद्ध धर्मावलम्बीले त्रिसंयोग दिवसका नामले महत्वपूर्ण दिनका रूपमा लिने गरेका छन्।"
"घुन्साका प्रत्येक घरघरमा बिरामी, स्थानीय तह बेखबर","ताप्लेजुङ : फक्ताङलुङ गाउँपालिका६ घुन्साका छ्युम्बे शेर्पा १६ दिनदेखि बिरामी छन् । सुरुमा ज्वरो आएर ओछ्यान परेका उनलाई पखाला लाग्ने, रुघाखोकी लाग्ने, छाती दुख्ने समस्या थपिएका छन् । अर्का स्थानीय छेर्तेन शेर्पा, पेम्बुफुटी शेर्पा पनि दुई हप्तादेखि ज्वरोले नै थला परेका छन् । ४० घरपरिवारको बसोबास रहेको हिमाली गाउँ घुन्साका प्रत्येक घरमा बिरामी रहेको सथानीय पेमा शेर्पाले बताए । घरैपिच्छे एकदुईजना बिरामी छन्, पोमाले मंगलबार अन्नपूर्णसँग टेलिफोनबाट भने, सबैलाई ज्वरो, रुघाखोकी, घाँटी दुख्ने, पखाला, छाती दुख्ने समस्या छ ।' वैशाख अन्तिम सातादेखि गाउँका मानिस बिरामी पर्न थालेको पेमाले बताए । मेरै श्रीमती ल्हामु पनि १४ दिन बिरामी भएर अलि बिसेक भएकी छिन्, उनले भने, हिजोदखि मलाई पनि ज्वरोले भेट्यो । घुन्साबाट दुई घण्टा टाढाको गाउँ फलेमा पनि सोही लक्षणका बिरामी देखिन थालेको पेमाले सुनाए । २० घरको बसोबास रहेको फलेमा ७ घरमा बिरामी छन् । कोहि हप्तादिन बिरामी भएर निको भएका छन् । कोहिलाई भने १५ दिनसम्म पनि नछोडेको स्थानीय टासी शेर्पाले बताए । गाउँभरीकै मान्छे बिरामी भएको यो पहिलो पटक हो । पहिले जडिबुटी, अरु सामान्य औषधि खाँदा निको हुन्थ्यो । यसपाली स्वास्थ्यको औषधिले पनि भेटेन, टासीले भने । ३ हजार ४ सय १२ मिटर उचाइमा रहेको एउटा सामुदायिक स्वास्थ्य इकाइ मात्रै छ । इकाइ प्रमुख प्रविन राईले घरघरमै गएर बिरामी हेरिरहेका छन् । इकाइमा स्वास्थ्यकर्मी राई मात्रै छन् । घुन्सा फाउण्डेसनमार्फत् कार्यरत उनी चौबिसै घण्टा बिरामीको उपचारमा खटिइरहेको टासीको भनाइ छ । पालिकले स्वास्थ्यकर्मी राखेको छैन । ३ जना गम्भीर रहेको इकाइका प्रमुख प्रविन राईले बताए । धेरैजना निको भइसक्नुभएको छ । घरमा एकजना चाहिँ अझै बिरामी नै हुनुहुन्छ, राईले भने, भएको औषधि दिइरहेको छु । अक्सिजन लेभल, प्रेसर हेरिरहेको छु । चिसोबाट बच्न अनुरोध गरिरहेको छु । बिरामीमध्ये अधिकांशको अक्सिजन लेभल ७७ देखि ८८ को बीचमा रहेको उनले बताए । फाउण्डेसनकी अध्यक्ष याङ्जोम शेर्पाले काठमाडौंबाट औषधि पठाइदिएकी छन् । एकैपटक धेरै मान्छे बिरामी भएपछि स्टक रहेको औषधि सकियो । काठमाडौंबाट मगाएको ५ दिन भयो । बुधबारसम्ममा आइपुग्छ होला, एचए राईले भने । झुरुप्प बस्ती रहेकाले संक्रमण एक घरबाट अर्को घरसम्म फैलन सजिलो भएको हो । सुरुमा एक दुई जना मात्रै बिरामी हुँदा पालिका र वडा कार्यालयसँग समन्वय गरेको तर पालिकाले वास्ता नगरेको राई बताउँछन् । वडामा लकडाउन गर्दिनुस् । बाहिरको मान्छे आउन नदिनुस् भन्दा मान्नु भएन, राईले भने । पालिका केन्द्र र वडा कार्यालयबाट घुन्सा पुग्न दुई दिन लाग्छ । पालिकालाई आफूले थप स्वास्थ्यकर्मी पठाइदिन अनुरोध समेत गरेको राई बताउँछन् । गाउँभरी बिरामी बढिरहेका छन् । मैले एक्लै थेग्न नसक्ने भएँ । केहि दिनको लागि भएपनि स्थास्थ्यकर्मी पठाइदिन पालिकामा अनुरोध गरेँ, उनले भने, पालिकामै अभाव छ भन्ने जवाफ आयो । राई पनि बिरामी भए झनै समस्या आउने अर्का स्थानीय दिपक शेर्पाले बताए । सिरियस बिरामी भए मर्नुको विकल्प नरहेको शेर्पा बताउँछन् । विचरा उहाँ रात दिन नभनी घरघरमा कुदिरहनुभएको छ, पालो दिने मान्छे भए सहज हुने थियो, दिपकले भने । प्रशासन र गाउँपालिकाले वास्ता नगरेका कारण गाउँमा संक्रमण फैलिएको उनको भनाइ छ । पास बनाएर काठमाडौं, भारतलगायतका ठाउँदेखि मान्छे आइरहेका छन् । प्रशासन र पालिकासँग बाहिरको मान्छे रोकिदिनुस् भनेर अनुरोध गर्दा मानेनन्, दिपक भन्छन्, पास हुनेलाई चाहिँ रोग नलाग्ने हो र ? गाउँको निगरानी गर्नुपर्ने प्रहरी पनि चौकीभन्दा बाहिर ननिस्किने उनले सुनाए । छिमेकी वडा ओलाङचुङगोलाले हप्तादिन अघिनै गउँ प्रवेश निषेध गरेर सुरक्षाका उपाय अपनाएको छ । गाउँभरका नागरिक बिरामी हुँदा समेत आफ्नो वडाले वास्ता नगरेको स्थानीयको गुनासो छ । घुन्सामा स्वास्थ्यकर्मीको टोली पठाउने विषयमा पालिका अध्यक्षसँग कुरा गर्ने वडाध्यक्ष चन्द्र शेर्पाले बताए । ठिक हुन्छ होला भनेर बाटो हेर्यौं । अझै बिरामी बढ्दै गए भने औषधि लिएर टोली पठाउँछौं, उनले भने । प्रमुख जिल्ला अधिकारी उमेश पाण्डेले घुन्साका स्थानीय बिरामी परेको विषयमा गाउँपालिका अध्यक्षसँग बुझ्ने बताए । निषेधाज्ञा फुङलिङमा मात्रै गाउँगाउँससम्म कोरोनाको संक्रमण फैलदा समेत निषेधाज्ञा भने फुङलिङ नगरपालिकामा मात्रै लगाइएको छ । प्रशासनले निषेधाज्ञा नलगाउँदा गाउँपालिका र वडाहरु आफू आफू नै निर्णय गरेर गाउँमा आवतजावत बन्द गरिरहेका छन् । नगरपालिकाका गौंडाहरु बन्द गरेपछि गाउँमा पुग्ने ठानेर फुङलिङमा मात्रै निषेधाज्ञा लगाइएको प्रजिअ पाण्डेले बताए ।"
५ आरोहीले चढे ल्होत्से,"काठमाडौं : सगरमाथा आरोही शर्मिला स्याङ्तान तामाङसहित पाँचजनाले ल्होत्से हिमालको सफल आरोहण गरेका छन्। आरोही तामाङले पाँचजनाको टोलीका सबै सदस्यले ८ हजार ५ सय १६ मिटर उचाइको ल्होत्से आरोहण गरेको आधार शिविरबाट बताइन्। आफू आइतबार बिहान ७ः४५ मा र अन्य आरोही १०११ बजे शिखरमा पुगेको उनको भनाइ छ। अन्य पर्वतारोहीमा चतुर तामाङ, पासाङ छिरिङ शेर्पा, नैना सिंह र इजरायली नागरिक तातियाना छन्। उनीहरू सतोरी एडभेन्चर कम्पनीमार्फत हिमाल आरोहण गर्न गएका थिए। सगरमाथा आरोही तामाङले हालै अन्नपूर्ण हिमाल आरोहण गरेकी थिइन्। उनी विश्वका आठ हजार मिटरभन्दा बढी उचाइका १४ वटा हिमाल चढ्ने अभियानमा छिन्। यस्ता चारवटा हिमालको सफल आरोहण गरिकेको उनले बताइन्। उनले सगरमाथापछि युरोपकै अग्लो एलब्रुससहित मनास्लु, जुगललगायत हिमाल आरोहण गरेकी छन्। महिलालाई पर्वतारोहणमा पुरुषसरह सहभागी गराई आर्थिक रूपमा आत्मनिर्भर गराउने, नेपालको प्रकृतिलाई विश्वसामु चिनाउन भूमिका निर्वाह गर्ने उद्देश्य छ, उनले भनिन्।"
नेपाली फुटबल टोली इराकतर्फ,"काठमाडौं : फिफा विश्वकपअन्तर्गत एसियाली छनोट र इराकसँगको मैत्रीपूर्ण खेलका लागि राष्ट्रिय फुटबल टोलीको मंगलबार राति इराक प्रस्थान गरेको छ। २३ खेलाडीसहित ३५ सदस्यीय नेपाली टोली इराक प्रस्थान गरेको अखिल नेपाल फुटबल संघ (एन्फा) ले जनाएको छ। नेपाली टोली कतार एयरवेजबाट इराक प्रस्थान गरेको हो। विश्वकपअन्तर्गत एसियाली छनोट र इराकसँगको मैत्रीपूर्ण खेलका लागि इराक जान लागेका २३ खेलाडी र १२ अफिसियलको पीसीआर परीक्षण गरिएको थियो। पीसीआर परीक्षण गरिएका सबैको रिपोर्ट नेगेटिभ आएको थियो। नेपालले जेठ १५ मा बसरा अन्तर्राष्ट्रिय मैदानमा इराकसँग मैत्रीपूर्ण खेल खेल्दैछ। इराकसँगको मैत्रीपूर्ण खेलपछि नेपाली टोली स्थलमार्गबाट कुवेत जाने एन्फाले जनाएको छ। विश्व फुटबल महासंघ (फिफा) विश्वकप छनोटअन्तर्गत एसियाली छनोटका नेपालले तीन खेल्न बाँकी छ। नेपालले अस्ट्रेलिया, जोर्डन र चाइनिज ताइपेईसँग एकएक खेल खेल्न बाँकी छ। कुवेतमा हुने छनोटका बाँकी खेलअन्तर्गत नेपालले जुन ३ मा ताइपेई, जुन ७ मा जोर्डन र जुन ११ मा अस्ट्रेलियासँग खेल्नेछ। विश्वकप छनोटअन्तर्गत नेपालले आठ खेलमध्ये पाँच खेल खेलिसकेको छ। नेपालले यसअघिका खेलमा चाइनिज ताइपेईलाई मात्र २० गोलले हराएको थियो। नेपाल आफ्नो पहिलो खेलमा कुवेतसँग ७० र दोस्रो खेलमा १० गोलले पराजित भएको थियो। नेपाल अस्ट्रेलियासँगको पहिलो खेलमा ५० र जोर्डनसँग ३० गोलले पराजित भएको थियो। अहिले समूहमा १२ अंकसहित अस्ट्रेलिया शीर्ष स्थानमा छ। कुवेत १० अंकसहित दोस्रो, १० नै अंक बनाएको जोर्डन तेस्रो, नेपाल तीन अंकसहित चौथो र अंक जोड्न नसकेको चाइनिज ताइपेई पुछारमा छ। इराकसँगको मैत्रीपूर्ण र विश्वकप छनोटका बाँकी खेलका लागि नेपाली टोलीका मुख्य प्रशिक्षक अब्दुल्ला अलमुताइरीले २३ सदस्यीय टोली घोषणा गरेका थिए। उनले टोलीमा व्यापक परिवर्तन गरी युवा खेलाडीलाई मौका दिएका छन्। राष्ट्रिय टोलीमा सुरज ठकुरी, कमल थापा, गौतम श्रेष्ठ, आयुष घलान र मनिष डाँगी पहिलो पटक परेका छन्। यसैगरी नेपाली टोलीको गोलरक्षकमा किरण चेम्जोङ, विशाल सुनार र दीप कार्की छन्। यस्तै रक्षकमा रोहित चन्द, अनन्त तामाङ, दिनेश राजवंशी, गौतम श्रेष्ठ, सुमन अर्याल र विकास खवास छन्। यसैगरी मिडफिल्डरमा विशाल राई, मनिष डाँगी, एरिक विष्ट, कमल थापा, सन्तोष तामाङ, सुमन लामा, सुनील बल, सुरज ठकुरी, पूजन उपरकोटी र आयुष घलानलाई छन्। स्ट्राइकरमा अभिषेक रिजाल, अञ्जन विष्ट, नवयुग श्रेष्ठ र आशिष लामा छन्।"
बैंकले लघुवित्तको सेयर किन्न नपाउने,"काठमाडौं : बैंक तथा वित्तीय संस्थाहरूले अब लघुवित्त वित्तीय संस्थाहरूको सेयर किन्न नपाउने भएका छन्। बैंकहरूले नै लघुवित्तको सेयर बढाउन होडबाजी गर्नुका साथै अस्वस्थ प्रतिस्पर्धा गर्ने गरेकाले सेयरमा बन्देज लगाइएको हो। नेपाल राष्ट्र बैंकका कार्यकारी निर्देशक देवकुमार ढकालद्वारा जारी निर्देशनमा इजाजत प्राप्त घ वर्गका सम्पूर्ण लघुवित्त वित्तीय संस्थाहरूलाई नेपाल राष्ट्र बैंक ऐन २०५८ को दफा ७९ अनुसार एकीकृत निर्देशन २०७७ संशोधन गरिएको व्यवस्था कार्यान्वयन गर्न भनिएको हो। मंगलबार एकीकृत निर्देशन जारी गर्दै वाणिज्य बैंक, विकास बैंक र फाइनान्स कम्पनीलाई लघुवित्तको सेयर किन्न बन्देज लगाएको हो। तेस्रो मौद्रिक समीक्षामा गरेका नयाँ व्यवस्था कार्यान्वयनमा ल्याउन परिपत्र जारी गर्दै यस्तो निर्देशन दिइएको हो। जेठ १० गतेसम्म सेयर किनेका बैंक तथा वित्तीय संस्थाहरूले समेत पुस मसान्तसम्म बिक्री गरिसक्नुपर्नेछ। बैंक तथा वित्तीय संस्थाहरूले जथाभावी सेयर किनबेच गरेर विकृति बढाएको भन्दै राष्ट्र बैंकले पहिलोपटक कडाइ गरेको हो। बैंक तथा वित्तीय संस्थाहरू नै प्रवद्र्धित भएर लघुवित्त कम्पनी खोल्ने होडबाजी चल्दै आएको थियो । बैंक तथा वित्तीय संस्थाहरूले अन्य कम्पनीको सेयर पनि छोटो अवधिका लागि खरिद गर्न पाउने छैनन्। कम्तीमा एक वर्ष बढीको मात्रै सेयर खरिद गर्न पाउने राष्ट्र बैंकले भनेको छ। सेयर बिक्री गरी धितोपत्र विनिमय बजारमा सूचीकृत भइसकेको संगठित संस्थाको सेयर तथा डिबेञ्चरमा एक वर्षभन्दा बढी अवधिको लागि मात्र लगानी गर्न पाइने निर्देशनमा भनिएको छ। बैंक तथा वित्तीय संस्थाले खरिद गरेको एक वर्ष पूरा भएका लगानीमध्येबाट एक आर्थिक वर्षमा प्राथमिक पुँजीको एक प्रतिशत रकमसम्मको लगानी मात्रै बिक्री गर्न पाउने छन्। जेठ १० गतेसम्म लगानी गरेका यस्तो सेयर आउँदो असार मसान्तसम्म बिक्री गर्नुपर्ने भनिएको छ। मर्जरमा जाने बैंक तथा वित्तीय संस्थाले थप एक वर्षसम्म निक्षेपमा दिने र कर्जामा लिने ब्याजदरबीचको अन्तरमा छुट पाउने छन्। मर्जर भई गत असारसम्म एकीकृत कारोबार गरेका बैंकले २०७९ असार मसान्तसम्म स्प्रेड दरमा छुट पाउनेछन्। निषेधाज्ञा अवधिभरका साथै खुलको एक सातासम्म बैंक तथा वित्तीय संस्थाले कर्जामा कुनै पनि प्रकारको पेनाल्टी वा अतिरिक्त शुल्क लिन नपाउने व्यवस्था गरिएको छ। एक महिनासम्म बैंक तथा वित्तीय संस्थाले ऋण असुली तथा सम्पत्ति लिलामीसम्बन्धी सूचना जारी गर्न नपाइने राष्ट्र बैंकले भनिसकेको छ। निषेधाज्ञाकै अवधिमा कर्जाको किस्ता वा ब्याज भुक्तानी गरेमा ब्याजदर तथा ब्याज रकममा छुट प्रदान गर्न राष्ट्र बैंकले भनेको छ। यस्तो छुटसम्बन्धी सञ्चालक समितिबाट निर्णय गरी वेबसाइटमा सार्वजनिक गर्नु पर्नेछ। त्यस्तै बैंक तथा वित्तीय संस्थाले अब सम्बन्धित ग्राहकलाई नै ब्याजदर परिवर्तनसम्बन्धी सूचना दिनुपर्नेछ। निक्षेप र कर्जाको ब्याजदर परिवर्तनसम्बन्धी जानकारी सम्बन्धित ग्राहकलाई एसएमएस एवम् इमेलमार्फत् तत्काल उपलब्ध गराउनुपर्ने निर्देशनमा भनिएको हो। बैंक तथा वित्तीय संस्थालाई निष्क्रिय खाता सुचारु गर्न पनि निर्देशन दिइएको छ। विद्युतीय माध्यमबाट समेत ग्राहक पहिचान अध्यावधिक गरी निष्क्रिय खाता सुचारु गर्न भनिएको हो। बोलकबोलमार्फत संकलन गरिएको मुद्दती निक्षेपको ब्याज दर एक पटक प्रकाशित भएपछि तीन महिनासम्म परिवर्तन गर्न नपाइने व्यवस्था गरिएको छ।"
"कानुन लाग्दैन, नेताज्यू ?","काठमाडौं : कोरोना संक्रमण दिन प्रतिदिन बढ्दै गएको छ। मृत्युको संख्या पनि घट्न सकेको छैन। निषेधाज्ञाको अवधि थपिँदो छ। सरकारले यसलाई झन् कडा बनाउँदै लगेको छ। अक्सिन र भेन्टिलेटरको अभावमा संक्रमितहरूले पर्याप्त उपचार पाइरहेका छैनन्। फ्रन्टलाइनमा खटिएका चिकित्सक, स्वास्थ्यकर्मी, सुरक्षाकर्मीलगायतले आफ्नो र परिवारको भन्दा संक्रमितहरूको जीवनरक्षा गर्न ज्यान जोखिममा पारेका छन्। यस्तो बेला समाजको अगुवा बन्नुपर्ने राजनीतिक दलका नेता, कार्यकर्ताहरूले मान्छे भेला पार्दै विरोध र स्वागतका कार्यक्रमहरू निर्वाध गर्न थालेका छन्। नेताहरूकै अगुवाइमा निषेधाज्ञाको उल्लंघन गर्दै विभिन्न ठाउँमा हुल बाँधेर भेला, बैठक, विरोध प्रदर्शन र स्वागत कार्यक्रम हुन थालेका छन्। कोरोनाको विषम परिस्थितिमा राजनीतिक अस्थिरता झनै बढेको छ। कतै दुई त कतै तीन सातादेखि सुनसान रहेको बजारहरूमा तीन दिनयता राजनीतिक चहलपहल हुन थालेको छ। प्रतिनिधि सभा विघटनविरुद्ध रिट लिएर सोमबार हजारौंको संख्या सर्वोच्च अदालत गयो। निषेधाज्ञा उल्लंघन गरेको सजाय तोक्ने निकाय पनि त्यही हो। अदालतमा जान पाइन्छ तर सुरक्षा मापदण्ड पालना हुनुपर्छ। प्रधानमन्त्रीका पाहुना : बालुवाटारमा पुस्तक विमोचन, ११ जेठ । तस्बिर : रासस जनकपुर, भक्तपुर, हेटौँडा, रौतहट, उदयपुर, राजविराजलगायतका ठाउँमा नेकपा माओवादी केन्द्र, उपेन्द्र यादव समर्थित जसपा नेपालका कार्यकर्ताहरू तथा तरुण दल र वाईसीएल नेपालले प्रतिनिधि सभा विघटनको विरोधमा प्रदर्शन, मसाल जुलुस र राष्ट्रपति विद्यादेवी भण्डारी र प्रधानमन्त्री केपी शर्मा ओलीको पुतला दहन गरेका छन्। अर्कोतिर मन्त्रिपरिषद्को सिफारिसमा राष्ट्रपति भण्डारीले आइतबार नेपाल नागरिकता (पहिलो संशोधन) अध्यादेश, २०७८ जारी गरेपछि प्रदेश २ का सबै जिल्लामा दीपावली गरिएको छ। नेकपा (एमाले), महन्थ ठाकुर समर्थित जसपा कार्यकर्ता र जनमत पार्टीका नेता, कार्यकर्ताले अध्यादेशको स्वागतमा चोक, पार्टी कार्यालयमा र नागरिकहरूले घरघरमा दीपावली गरेका छन्। त्यस क्रममा पनि सुरक्षा मापदण्ड पूर्णतः उल्लंघन गरिएको छ। भोटको भीडभाड : हेटौंडामा राष्ट्रियसभा चुनाव, ६ जेठ । तस्बिर : रासस जन्मसिद्ध नेपाली नागरिकता लिएका व्यक्तिका सन्तान तथा बाबुको पहिचान नभएका सन्तानलाई आमाको नामबाट वंशजका आधारमा नागरिकता दिने मधेसको मूल माग सम्बोधन भएकाले अध्यादेशको स्वागत गरिएको जिल्ला समन्वय समिति सप्तरीका प्रमुख प्रभाकर यादवको भनाइ छ। निषेध आदेशको उल्लंघन गर्दै राजनीतिक दलका नेता, कार्यकर्ताहरूले प्रदर्शन गरेपछि सर्वसाधारणमा समेत नकारात्मक असर परेको छ। सप्तरीका पञ्चदेव खंगले कोरोना महामारीविरुद्ध एकजुट हुन नसक्ने तथा अक्सिजन र भेन्टिलेटरका लागि बोल्न नसक्ने नेताहरूको बेतुकको प्रदर्शनले घरघरमा कोरोना फैलिने आरोप लगाए। कोरोना न सोरोना : सत्ता दौडाहामा भट्टराई, ७ जेठ । तस्बिर : रासस नेताहरूकै कारण बिहान र साँझ सडक र खुला मैदानमा फाट्टफुट्ट मानिसहरू देखिन थालेका छन्। प्रहरीहरूले रोक्न खोज्दा पनि समूहमा जुलुस लगाउने नेताहरूलाई रोक्न नसक्ने हामी एक्लाएक्लै हिँडनेलाई रोक्न आउने भनेर मुखभरिको जवाफ दिने गरेको प्रहरीको दुखेसो छ। अझै नेताहरूले गौरवका साथ विभिन्न ठाउँमा गरेको स्वागत र विरोध कार्यक्रमका तस्बिरहरू फेसबुक, ट्वीटरमा पोस्ट गरिरहेका छन्। यी सबै क्रियाकलापलाई बेतुकको बाजा बताउँदै राजविराजका शिक्षक गिरीराज पौडेलले भनेदेशलाई यत्रो ठूलो कोरोना महामारीले घेरेको छ। देशलाई यो संकटबाट उन्मुक्ति दिनेभन्दा पनि कसरी सत्ता कब्जा गर्ने खेलमा राजनीतिक दलहरू लागेका छन्। अगुवाबाटै निषेधाज्ञा उल्लंघन स्वास्थ्य तथा जनसंख्या मन्त्रालयले मंगलबार दिएको जानकारीअनुसार २४ घण्टामा देशभर ८ हजार ६ सय ३६ जनामा संक्रमण पुष्टि भएको छ। हालसम्म नेपालमा कोरोना संक्रमितको संख्या पाँच लाख २८ हजार ८ सय ४८ पुगेको छ। नेपालमा सक्रिय संक्रमितको संख्या एक लाख १७ हजार २ सय ६१ पुगेको छ। यस्तै २४ घण्टामा कोरोनाले १ सय ६९ जनाको मृत्यु हुँदा कोरोनाबाट नेपालमा मृत्यु हुनेको संख्या ६ हजार ७ सय पुगेको छ। यति ठूलो संख्यामा नयाँ कोरोना संक्रमित पुष्टि भइरहेको छ र मृत्युको संख्या पनि बढेको छ। यसैबेला सामाजिक सञ्जालमा पोस्टिएका तस्बिर, समाचार र राजनीतिक दलका क्रियाकलापले समुदायस्तरमै संक्रमण तीव्र भइरहेको यथार्थलाई भने व्यंग्य गरेको छ। ठेलमठेल उद्घाटन : रिबन काट्दै उपप्रधानमन्त्री, ५ जेठ । तस्बिर : रासस गृह मन्त्रालयले जनस्वास्थ्यका मापदण्ड उल्लंघन गर्नेमाथि कैद र जरिवानाको प्रावधानलाई कडाइका साथ लागू गर्ने भन्दै स्पष्ट रूपमा निर्देशन दिएको छ। जिल्लाजिल्लामा संकट व्यवस्थापन केन्द्र, स्थानीय प्रशासन र स्थानीय तहले संक्रमण नियन्त्रण गर्न भन्दै सार्वजनिक भेला र कार्यक्रम गर्न लगाएको रोकको अवज्ञा गर्दै गरिएको यस्ता कार्यक्रममा केन्द्रीय स्तरका नेताहरू सहभागी छन्। निषेधाज्ञाको निर्णय गर्ने बैठकहरूमा सहभागी जिल्ला समन्वय समितिका प्रमुख, स्थानीय तहका प्रमुख, उपप्रमुख र नेताहरू नै विरोध र स्वागतका कार्यक्रममा सहभागी देखिएका छन्। कार्यक्रममा कतिपयले मास्क चिउँडोमुनि लगाएको देखिन्छ। कार्यक्रममा सामाजिक दूरी कायम गरिएको छैन। कोरोना संक्रमणका बेला भेला, स्वागत, विरोध प्रदर्शन गरेर विजयी भावमा पोष्ट्याएको तस्बिर र समाचारमा दर्जनौंले तिखो प्रश्न गरेका छन्। संकट व्यवस्थापन केन्द्रको वैठकमा नगई अध्यादेशको स्वागत कार्यक्रमको अगुवाई गरेका जिसस सप्तरीका प्रमुख प्रभाकर यादवले पोस्ट्याएको तस्विरमा रमानन्द यादवले चिउँडोमा मास्क लगाएर स्वास्थ्य मापदण्ड पालना नगर्नुलाई जनताले के रूपमा बुझ्लान भनेर प्रश्न गरेका छन्। स्वागत, विरोध तथा सर्वोच्च अदालतमा सोमबार संसद पुनस्र्थापनाका लागि उजुरी दर्ता गर्न जाँदाका तस्बिरहरू मात्रै हेर्ने हो भने सामाजिक दूरी र अन्य स्वास्थ्य मापदण्ड पूरा गरेको देखिँदैन। बढ्दो कोरोना संक्रमणको विस्तारको ख्याल नगरी र स्वास्थ्य मापदण्ड पूरा नगरी गतिविधि गर्नेमा विपक्षीसँगै सरकार समर्थित दलका नेताहरू पनि अछुतो छैनन्। सामाजिक दूरी कायम नगरी, स्थानीय प्रशासनको अनुमति नलिई भीडभाडयुक्त शैलीमा राजनीतिक गतिविधिहरू गर्दा संक्रमणको जोखिम बढेको सप्तरीका प्रमुख जिल्ला अधिकारी फणिन्द्रमणि पोखरेल बताउँछन्। विरोध होस् वा समर्थन अथवा अन्य गतिविधि गर्दा भीडभाडले कोरोना संक्रमण फैलाउन मद्दत गर्ने भएकाले अन्य उपाय अवलम्बन गर्नु उपयुक्त हुन्छ, पोखरेलको भनाइ छ।"
चर्चा बटुल्दै काजल,मुम्बई : काजल अग्रवाल भारतीय चलचित्र उद्योग (बलिउड) की चर्चित अभिनेत्री हुन्। कुशल अभिनयका साथै आफ्नो सुन्दरताले सबैलाई मोहित पार्दै आइरहेकी काजल अहिले सामाजिक सञ्जालमा सेयर गरेको तस्बिरका कारण चर्चा बटुलिरहेकी छन्। कोरोना महामारी र लकडाउनका कारण घरमै बसिरहेकी काजल सामाजिक सञ्जालमा भने सक्रिय रहँदै आएकी छन्। घरभित्रै रहँदाका विभिन्न तस्बिर सामाजिक सञ्जालमा सेयर गर्दै आइरहेकी काजलले पछिल्लो समय सूर्यास्त नियाल्दै गरेको तस्बिर भने भाइरल बनेको छ। धेरैले निकै राम्रो तस्बिर सेयर गरेको भन्दै काजलको तारिफ पनि गरेका छन्। इन्टाग्राममा सेयर गरेको तस्बिरमा काजल घरको कौसीमा बसेर सूर्यास्तको सुन्दर दृश्य नियालिरहेको देखिएकी छन्। सुन्दर सूर्यास्तरको दृश्यसँगै उनको पहिरनले पनि चर्चा बटुलेको छ। उनले नीलो रङको कपडा लगाएर सूर्यास्तको मज्जा लिएकी थिइन्। लकडाउनको समयमा उनले आफूलाई घरभित्र पनि निकै व्यस्त राख्दै आइरहेकी छन्। खानाका विभिन्न परिकार बनाउनेदेखि सिलाइबुनाइका काममा पनि उक्तिकै सक्रिय रहेको भारतीय सञ्चार माध्यमले जनाएको छ। काजलले पति गौतम किचलुसँगको तस्बिरलाई पनि बेलाबेलामा सेयर गर्दै आएकी छन्। उनले हालै पतिसँगको एक तस्बिर सेयर गर्दै आफ्नो सपोट सिस्टम भनेर क्याप्सन लेखेकी थिइन्। गौतम र काजलको विवाह गत वर्षको अक्टोबरमा भएको थियो। उनको विवाह हुँदा पनि भारतमा कोरोना भाइरसको महामारी नै थियो। विवाहलगत्तै उनीहरूले मालदिभ्समा हनिमुन मनाएका थिए।
एम्बुलेन्स अभावमा बिरामीको बिचल्ली,"भोजपुर : षडानन्द नगरपालिका२, कुदाक काउलेका भूपाल बस्नेत र उनकी श्रीमती कल्पना बस्नेतलाई जेठ २ गते कोरोना पुष्टि भयो। संक्रमित भएपछि उनीहरू घरमै होम आइसोलेसनमा बसे। तर, ज्वरो र पखालाले दिनानुदिन कल्पना सिकिस्त बनिन्। उनको स्वास्थ्य झन् नाजुक बनेपछि अस्पताल लानुपर्ने भयो। तर, नगरपालिकासँग एम्बुलेन्स नहुँदा जिल्लाबाट एम्बुलेन्स बोलाइए पनि दुई दिन कुर्दासमेत आएन। एम्बुलेन्स नपठाएपछि विकल्पमा परिवारले ल्यान्डरोभर जिपबाट लैजाने बन्दोबस्त गरे। पछिल्लो भागमा पूर्ण रूपले सुरक्षा व्यवस्था मिलाइएको उक्त जिपबाट कल्पनालाई गत जेठ ७ गते संखुवासभा तुम्लिङटार लगियो। संक्रमण भएको ५ दिनपछि कल्पनाको तुम्लिङटारस्थित एक बोर्डिङ स्कुलमा बनाइएको आइसोलसनमा राखेर उनको उपचार सुरु भयो। अहिले उनको स्वास्थ्यमा सुधार आएको उनका पति भूपालले सुनाए। जसोतसो आइसोलेसनसम्म आइपुगे पनि फर्कनेबेला कसरी जाने भन्ने पनि पिरलो छ, भूपाल र उनको श्रीमतीलाई। हाम्रो नगरपालिकामा व्यवस्थित न आइसोलेसन छ न त एम्बुलेन्स छ, सडक पनि एकदमै बिग्रिएको छ, आउन त दुःखले आइयो तर जानेबेला गाडी भेटिने अवस्था छैन, उनले भने, हामी जस्तो दुर्गममा बस्नेलाई योभन्दा ठूलो पीडा अरू के रहेछ र !, त्यसमथि कोरोना संक्रमित हुँदा अझ पीडा थपिदियो। रामप्रसाद राई गाउँपालिका४, दलगाउँका डिल्ली राई एक सातादेखि ज्वरोले थल्लिए। उनीसँगै गाउँका अरू दुई जना पनि बिरामी थिए। कोरोनाका कारण जारी लकडाउनले जिल्लामा एउटा पनि सवारीसाधन नचलिरहेका बेला उनीहरूलाई एम्बुलेन्सबाट सदरमुकाम ल्याइयो। एम्बुलेन्स तत्कालै धरान फर्कियो। चेकजाँच र दुई दिनको औषधि उपचारपछि उनीहरू घर फर्कने भए पनि कुनै सवारीसाधन भेटेनन। बिरामी बोक्ने एम्बुलेन्सलाई सम्पर्क गर्दा एम्बुलेन्स नपाएपछि उनीहरू दुई दिन लगाएर पैदलै घर फर्किए। साल्पासिलिछो गाउँपालिका, षडानन्द नगरपालिका र रामप्रसाद राई गाउँपालिकामा एम्बुलेन्स नहुँदा नागरिक मारमा परेका छन्। कोरोना महामारी फैलिरहँदा गम्भीर बिरामीले एम्बुलेन्स नपाउँदा झन् समस्या थपिएको छ। सञ्चालनमा रहेका एम्बुलेन्स पनि कोरोना संक्रमित बोक्नलाई मात्र प्रयोग भएपछि झन् समस्या थपिएको हो। अधिकांश स्थानीय तहमा एम्बुलेन्स सेवा पुगे पनि दुर्गम भेगका नागरिक भने अझै स्टेचरकै भरमा बिरामी अस्पतालसम्म पुर्याउनुपर्ने बाध्यता छ। कोरोना महामारीका बेला एकातिर सडक सञ्जाल सहज पहुँच नहुनु र अर्कोतिर एम्बुलेन्स नहुँदा बिरामी झनै सास्ती मिलेको षडानन्द नगरपालिका१, नेपालेडाँडाका सौगात गौतमले बताए। कच्ची सडक पुगे पनि एम्बुलेन्स नहुँदा नागरिकलाई ज्यानै जोखिममा लग्नुपर्ने बाध्यता रहेको उनले सुनाए।"
सडक बालबालिकाका साथी रमेश,"काठमाडौं : विभिन्न कारणले सडकमा पुगेका बालबालिकाको कहर देखेर रमेश सिलवाललाई दुःख लाग्थ्यो। कोही बाबुआमाको झगडाले घरमा बस्न नसकेपछि सडकमा आएका हुन्थे। कसैलाई भने अभिभावकले नै लठ्याउने औषधि वा निन्द्रा लाग्ने रसायन खुवाएर पैसा माग्नका लागि सडकमा छाडिदिन्थे। बुवा वा आमा अलि पर बसेर बालबालिकाको साथमा जम्मा भएको पैसा बटुल्थे। धेरै बालबालिकालाई त उनीहरूकै बाबुआमाले मागिखाने भाँडो बनाएका थिए। बालुवाटारमा हुर्किएका रमेश सिलवाल चितवनका रैथाने हुन्। काठमाडौंको सडकपेटीमा बाँचिरहेका बालबालिका देखेरै उनी हुर्किएका हुन्। चिसो रातमा सडकमा भोकै सुत्ने बालबालिका देखेर उनलाई दुःख लाग्थ्यो। उनीहरूका लागि सानो भए पनि सहयोग गर्न पाए हुन्थ्यो भन्ने उनको मनमा लाग्थ्यो। सडक बालबालिकाका लागि सानै भए पनि सहयोग गर्ने सोच राखेर उनले २०६७ सालमा चिल्ड्रेन भिजन नेपाल नामक संस्था दर्ता गरे। नेपाल अटोमोबाइल्स एसोसिएसन नासा का कार्यकारी सदस्यसमेत रहेका सिलवाल नासामै काम गर्छन्। काम गरे बापत पाउने तलबबाट केही रकम संस्थाका लागि उनी छुट्याउँछन्। उनीहरू पाँच जना साथी मिलेर चिल्ड्रेन भिजन नेपाल चलाइरहेका छन्। संस्थाले अप्ठ्यारोमा परेका बालबालिकालाई खाद्यान्न र लत्ताकपडा प्रदान गर्छ। कोरोनाका कारण असुरक्षित जीवन बाँचिरहेकालाई मास्क र सेनिटाइजर बाँड्ने गर्छ। रमेश भन्छन्, सडक बालबालिकाका लागि काम गर्दागर्दै आफैं कोरोना संक्रमित भएँ। दुई साता अस्पतालमा बसेर भर्खर फर्किएको हँु। नेपालमा सडक बालबालिकाको स्थिति नाजुक छ। बाध्यताले सडकमा पुग्नेहरू कम छन् तर माग्नुलाई पेशा बनाएकाहरू छरपस्ट देखिन्छन्। प्रहरी तथा अन्य सरकारी निकायसँग सहकार्य गरी उनीहरूको उद्धारमा सहयोग गर्दै आएको उनले बताए। १७ वर्षको उमेरमा नै सामाजिक संस्था खोलेर उनले समाजसेवाको पाटोमा काम गरिरहेका छन्। उनको कामलाई मूल्यांकन गर्दै केही समयअघि उनलाई सरकारले समाज सेवा रत्न पदकबाट समेत विभूषित गरेको थियो। लकडाउन अघि उनी हरेक शनिबार न्युरोडस्थित संकटा मन्दिर छेउ पुगेर बालबालिकाको आवश्यकता अनुसारको सामान प्रदान गर्थे। ती बालबालिका सम्झँदै उनी भन्छन्, अर्को शनिबार पनि आउनु है दाइ भनेर भनिरहन्थे उनीहरू। कसैलाई खाना, कसैलाई लुगा त केहीलाई कापीकिताब पनि दिने गरेका थियौं हामीले।"
अगुवाबाटै निषेधाज्ञा उल्लंघन,"महामारीको अवस्थामा पुगेको कोरोना संक्रमण नियन्त्रणको उत्तम विकल्प नै निषेधाज्ञा र लकडाउन हो। यसको सही समयमा गरेको सही पालनाले विश्वका धेरै देशले पहिलो चरणको महामारी नियन्त्रण गरे। अहिले पनि कोभिडको नयाँ भेरियन्ट फैलिएको नेपालसहित भारतका धेरै स्थानमा निषेधाज्ञा छ। एकले अर्कालाई नभेट्दानछुँदा संक्रमणले फैलने मौका पाउँदैन, दूरी कायम राख्नु यसको मुख्य उद्देश्य हो। भाइरसको असर अवधि सकिएपछि संक्रमण फैलने सम्भावना स्वतः कम हुन्छ। जुन स्थानमा निषेधाज्ञाको पालना छैन, त्यहाँ संक्रमित र मृत्युदर बढेकाले पनि यसलाई पुष्टि गर्छ। अहिले नेपाललाई कोरोना संक्रमणको दोस्रो लहरले गाँजेको छ। सामाजिक दूरी कायम नै नियन्त्रणको प्रमुख कारण भए पनि यसको पालना नहुँदा क्षतिको मूल्यांकन गर्न नसक्ने अवस्थामा देश पुग्दैछ। तर, पनि हामी अझै चेतेका छैनौं। नागरिकलाई निषेधाज्ञा गराई घरघरमा थन्क्याए पनि ऐन, नियम, कानुन बनाउने र पालना गराउने सरकार र दलहरू नै निषेधाज्ञाको धज्जी उडाउँदै हिँडेका छन्। यसको एउटा पछिल्लो उदाहरण हो सोमबार सर्वोच्च अदालतमा भएको दलका नेता, कार्यकर्ताको भीड। न त्यहाँ कुनै सामाजिक दूरी, न त स्वास्थ्य मापदण्ड नै थियो। नियम बनाउन सघाउने, देशलाई सही दिशामा हिँडाउने र नियमको कार्यान्वयनमा प्रमुख भूमिका खेल्ने दलका अगुवा नै नियम मिच्न तल्लीन छन्। यो शोभनीय होइनछैन। कोरोना संक्रमण बढ्दै जाँदा यसलाई नियन्त्रण र संक्रमितको उपचारमा सहजताका लागि सरकारले कोभिड१९ संकट व्यवस्थापन सम्बन्धमा व्यवस्था गर्न बनेको अध्यादेश, २०७८ पनि ल्याएको छ। यो राष्ट्रपतिबाट जारीसमेत भएर लागू भएको छ। तर, अध्यादेश ल्याउने सरकारले नै गर्ने बैठक र भेलाले यसलाई गिज्याइरहेको छ। सत्ता स्वार्थका लागि दैनिक गरिने बैठक र भेटघाटमा तोकिएको नियम पालना छैन। सडकमा हुल लिएर हिँड्ने, जम्मा हुने र आफैंले बनाएको नियम नमान्ने सत्ता र प्रतिपक्षी दलका नेतालाई देखेर नागरिकले नै प्रश्न गर्दैछन् के नियम सर्वसाधारण जनताका लागि मात्रै हो ? बेमौसममा सत्ता र शक्तिको बेसुरे बाँसुरी बजाउने दलका नेतालाई आफैंले बनाएको नियम कुल्चिएर हिँड्दा अलिकति पनि लाजको महसुस भएको देखिँदैन। सोमबार सर्वोच्च अदालत अघिको भीडमा एक नेतालाई यो भीडभाड गरेर दौडने समय हो ? भन्ने पत्रकारले प्रश्न गर्दा उत्तर आयो, तपाईं चाहिँ किन यहाँ, अस्पतालको रिपोटिङ गर्नुस्। यो उत्तरले नै देशका नेताको नेतृत्व क्षमता र विज्ञताको मूल्यांकन हुन्छ। नियम मिच्दै महामारीलाई र यसले पुर्याएको क्षतिलाई सामान्य ठान्ने दलहरूले देशमा कस्तो थिति बसाल्न सक्छन् ? सहजै नागरिकले अनुमान गर्न सक्छन्। प्रतिपक्षी दलले नियम मिचिरहँदा नियमको कडाइका साथ कार्यान्वयन गर्ने सरकारको पनि कमजोरी कम छैन। बालुवाटारमा हुने २५ जनाभन्दा बढीको बैठक, हजारौंको भीडमा गर्ने शिलान्यास र उद्घाटन अनि आफ्नो पार्टीका नेताहरूको भेलाले संक्रमण फैलन अझै बल पुर्याएको छ। पहिलो चरणको महामारी केही मत्थर भएको समयमा भएका दलका विरोध र शक्ति प्रदर्शनले पूर्वदेखि पश्चिमसम्म एकैपटक महामारी फैल्यायो। जसको नतिजा अहिले अस्पतालमा भरिएका बेड र घाटमा थपिने चिताले देखाएका छन्। नियम र कानुनको आँखामा सबै बराबर हुन्। कानुन कसैलाई कम र कसैलाई धेरै भन्ने हुँदैन। महामारी नियन्त्रणका लागि जारी भएको अध्यादेशमा महामारी नियन्त्रण गर्ने कुनै काम गर्न बाधा अवरोध सिर्जना गर्न नहुने र गरेमा एक वर्षसम्म कैद वा पाँच लाख रुपैयाँसम्म जरिवाना वा दुवै सजाय हुने उल्लेख छ। अध्यादेशबमोजिम जारी भएको मापदण्डको पालना गर्नुपर्ने, पालना नगरेमा ६ महिनासम्म कैद वा तीन लाख रुपैयाँसम्म जरिवाना वा दुवै सजाय पनि हुन्छ। यो नियम सबैका लागि हो। यसको कार्यान्वयन गर्दा नियम मिच्ने अब कोही नछुटुन्। दलहरू अझै जिम्मेवार बनुन्।"
"अस्पताल छ, विज्ञ छैनन्","उदयपुर : सास रहुन्जेल आस हुन्छ। त्यहीँ आसमा बिरामीका आफन्तले बचाउनका लागि अधिकतम प्रयास गर्छन्। केही दिनअघि उदयपुरको त्रियुगा नगरपालिका १ जोगीदहका ३७ वर्षीय अर्जुनकुमार चौधरीको परिवारमा पनि यस्तै पर्यो। वैशाख २८ गते जिल्ला अस्पतालमा उपचारका लागि पुगेका चौधरीलाई एन्टिजेन टेस्टबाट कोरोना पोजेटिभ देखियो। सामान्य औषधि उपचार गर्दै घरमा बस्दै आएका चौधरीको अघिल्लो आइतबार दिउँसोदेखि स्वास्थ्यमा थप समस्या देखा पर्यो। अक्सिजनको मात्रामा कमी देखिएपछि उनलाई तत्काल चौदण्डीगढी नपा७ सातधारेस्थित उदयपुर कोभिड अस्पताल पुर्याइयो। अस्पताल पुर्याउनासाथ चिकित्सकले उनको अक्सिजनको मात्र नाप्दा ३४ मात्र देखेपछि भ्यान्टिलेटरमा राखेर उपचार गर्न सुझाव दिए। चिकित्सको सल्लाहअनुसार उनलाई जिल्ला अस्पतालको इमरजेन्सीमा राखेर सामान्य उपचार नै गर्न नपाई उनको ज्यान गयो। उनी मात्र होइन, जिल्ला अस्पतालमा करोड मूल्यको भ्यान्टिलेटर भएर सञ्चालन गर्ने दक्ष जनशक्ति नहुँदा उदयपुरको त्रियुगा नगरपालिका३ मोतीगडाका विष्णुदेव चौधरीको बिर्तामोडमा ज्यान गयो। १५ दिनअघि चौदण्डीगढी नगरपालिकाको हडियामा आफ्नै मामाससुराको विवाहको भिडियो खिच्न पुगेका चौधरी घर आएको भोलिपल्ट ज्वरो आएर थलिए। ज्वरो निकै बढेपछि जिल्ला अस्पतालमा उपचार गर्न पुगे चिकित्सकले कोरोनाको लक्षणको संकेत गर्दै परीक्षण गरे। अन्ततः उनको रिपोर्ट पोजेटिभ आयो। र उनलाई सामान्य औषधि दिएर घर फकाईयो। घरमै आइसोलेसनमा बस्न तयार भएर फर्किएका चौधरीलाई ज्वरोले मात्र च्यापेन श्वासप्रश्वासमा निकै समस्या देखियो। परिवारले फेरि जिल्ला अस्पताल लैजाने निर्णय गरे। अस्पताल पुर्याउनासाथ चिकित्सकले यहाँ भेन्टिलेटर चलाउने जनशक्ति छैनन् बाहिर लैजानुस् भन्ने सुझाव दिए। चिकित्सकको सुझावअनुसार विभिन्न अस्पतालमा फोन गरे। कहीँ नपाएपछि सीधै झापाको बिर्तामोडमा रहेको बीएन्डसी अस्पतालमा पुर्याइयो र भेन्टिलेटरमा राखेर उपचार थालियो। सुरुमै दुई लाख डिपोजिट राखेपछि मात्र उपचार थालिएको काकी फुलकुमारी चौधरीले बताइन्। भतिजलाई बचाउने आसमा दैनिक ८० देखि ९० हजारको अस्पतालको बिल भुक्तानी गर्ने सर्तमा उनको उपचार थालियो। अन्ततः पाँचौं दिनमा भतिजले हामी सबैलाई छोडेर गए, अन्नपूर्णसँगको टेलिफोन संवादमा उनले रुँदै भनिन्, आफैं एम्बुलेन्स चढेर गएको मान्छे, मृत्युको बाटोमा पुग्छ भन्ने कल्पनै गरेनौँ। करिव एक महिना अघि कोरोना पोजेटिभ देखिएकी त्रियुगा नगरपालिका ५ की ३५ वर्षीया महिलाको उपचारका लागि विराटनगरका आधा दर्जन अस्पताल धाउँदाधाउँदै ज्यान गयो। श्वासप्रश्वासमा समस्या देखिएपछि उनलाई एम्बुलेन्समा अक्सिजन दिएर विराटनगर पुर्याए पनि त्यहाँका अस्पतालले उपचार नगर्दा ज्यानै गुमाए। यी प्रतिनिधि पात्र मात्र हुन्। जिल्लामा हालसम्म कोरोनाबाट २७ जनाले ज्यान गुमाए छन्। त्यसमध्ये अधिकांश बिरामीको जिल्लामा उपचार हुन नसकेपछि उपचारका क्रममा अन्यत्र ज्यान गुमाउनु परेको छ। दरबन्दी छ, चिकित्सक छैनन् प्रशासनिक हिसाबले उदयपुर जिल्ला क श्रेणीमा पर्छ। तर सेवासुविधाका हिसाबले ख श्रेणी जतिको पनि छैन। ५० शय्याको जिल्ला अस्पतालमा ११ औं तह (सहसचिव) स्तरका प्रमुख कन्सल्टेन्ट १, विशेषज्ञ ९, मेडिकल अफिसर ४ जना र अन्य प्राविधिक र कर्मचारी गरी ५९ जनाको दरबन्दी छ। यसबाहेक कटारी नगरपालिकास्थित कटारी अस्पतालमा विशेषज्ञ र चौदण्डीगढी नपास्थित प्राथमिक स्वास्थ्य केन्द्र बेल्टारमा एमबीबीएस डाक्टरको दरबन्दी छ। बेलका नगरपालिकामा पनि एमबीबीएस डाक्टर नै कार्यरत छन्। दरबन्दी भए पनि चिकित्सक नआउँदा उपचारमा सधैं संकट देखिने गरेको छ। विज्ञको सेवा नहुँदा सामान्य बिरामीसमेत जिल्ला बाहिर उपचार गर्न जान बाध्य छन्। अघिल्लो वर्ष त्रियुगा नगरपालिका ३ भुल्केबस्ती कोरोनाको इपिसेन्टर बन्न पुग्यो। एकै पटक १२ जनामा कोरोना देखिएपछि राष्ट्रको ध्यान केन्द्रित रह्यो। त्यहीँअनुसार कोरोना नियन्त्रणका लागि विभिन्न विधिहरू अवलम्बन गरियो र अन्ततः नियन्त्रणमा आयो। कोरोनाको भयावह अवस्था सिर्जना भएसँगै जिल्ला अस्पताललाई कोभिड अस्पतालमा परिणत गरियो। बिरामीको उपचारलाई प्रभावकारी बनाउन केन्द्र र प्रदेश सरकारले करोड लगानीमा आइसोलेसन वार्ड, भेन्टिलेटर दुई वटा जडान गरे। उता चौदण्डीगढी नपा७ सातधारेमा अलग्गै कोभिड अस्पताल स्थापना गरियो। संक्रमण फैलँदै जाँदा केन्द्र र प्रदेश सरकारले स्थापना गरेको कोसी अञ्चल अस्पताल, बीपी कोइराला स्वास्थ्य विज्ञान प्रतिष्ठान धरानमा जिल्लाका बिरामी रेफर गरिए पनि ठाउँ अभाव, उपचारमा कठिनाइलगायतका समस्या देखिएपछि स्थानीय तहको समन्वयमा कोभिड अस्पताल स्थापना गरियो। संक्रमणले महामारीको रूप लिएपछि ३ करोड १६ लाखको लगानीमा कोभिड अस्पताल निर्माण गरियो। स्विस सरकारको १ करोड ५० लाख, ८ वटै स्थानीय तहबाट १ करोड, उदयपुर निर्वाचन क्षेत्र १ का सांसद डा नारायण खड्काको निर्वाचन क्षेत्र विकास कार्यक्रमबाट २५ लाख र अन्य निकायबाट सहयोग जुटेको संरक्षणको जिम्मा पाएको चौदण्डीगढी नपाका मेयर खगेन्द्र राईले बताए। तीन करोडभन्दा बढी मूल्य खर्च गरेर भवन बने पनि कोभिड अस्पतालको अवस्था जिल्ला अस्पतालकै हविगत भएको छ। ६६ बडको कोभिड अस्पताल एक जना विशेषज्ञबाट सञ्चालित छ। अर्थोपेडिक डाक्टर राजेश कर्णको नेतृत्वमा २ जना हेल्थ असिस्टेन्ट र २ जना स्टाफनर्स कार्यरत रहेका नगरपालिकाका स्वास्थ्य शाखा सहसंयोजक तेजबहादुर पोखरेलले बताए। अस्पताल सञ्चालनका लागि कतैबाट स्रोत नजुट्दा नगरपालिकाले मात्र आर्थिक भार थेग्नु परेको मेयर राईले बताए। केन्द्र र प्रदेश सरकारलाई पटकपटक अस्पताल सञ्चालन गर्न आर्थिक र दक्ष जनशक्तिको माग गरे पनि आश्वसन मात्र पाएको उनको भनाइ छ। जिल्ला अस्पतालको भेन्टिलेटर सञ्चालन र कोभिड अस्पताललाई सहज रूपले सञ्चालन गर्न पटकपटक निर्णय गरी सम्बन्धित ठाउँमा पठाए पनि जनशक्ति अभाव रहेको मात्र जवाफ आउने गरेको प्रमुख जिल्ला अधिकारी तुलसीराम सेढाईले बताए।"
सन्दीप नाइट राइडर्समा,"काठमाडौं : नेपाली युवा लेग स्पिनर सन्दीप लामिछानेले क्यारेबियन प्रिमियर लिग (सीपीएल) टीट्वेन्टी क्रिकेट ट्रिनबागो नाइट राइडर्सबाट खेल्ने भएका छन्। सीपीएलले मंगलबार सन्दीप लामिछानेको भिडियो राख्दै नाइट राइडर्सबाट खेल्ने पक्का भएको जनाएको हो। काइरन पोलार्डको कप्तानीमा रहेको नाइट राइडर्स सीपीएलको साविक विजेता टोली हो। गत वर्ष प्रतियोगिता अवधिभर अपराजित रहँदै नाइट राइडर्सले उपाधि जितेको थियो। सन्दीपलाई जमैका तलावाजले फुकुवा गरेपछि नाइट राइडर्सले अनुबन्ध गरेको हो। गत वर्ष सन्दीपले जमैका लतावाजबाट सीपीएल खेल्दै ११ खेलमा १२ विकेट लिएका थिए। सन्दीपलाई अक्सनमा जमैकाले ९० हजार अमेरिकी डलरमा अनुबन्ध गरेको थियो। जमैकाले २०२१ को लागि टोलीमा अलराउन्डर आन्द्रे रसेल, कार्लोस ब्रेथवेट, फिडेल एडवार्ड्स, चाडविक वाल्टनलगायतलाई राख्दै अन्यलाई फुकुवा गरेको थियो। सन्दीप पनि फुकुवा सूचीमा परेका थिए। सन्दीपले त्यसअघि सेन्ट किट्स एन्ड नेभिस प्याट्रिओट्स र बार्बाडोस ट्राइडेन्ट्सबाट सीपीएल खेलेका थिए। ट्रिनवागो इन्डियन प्रिमियर लिग फ्रेन्चाइज कोलकता नाइट राइडर्सकै टिम हो। कोलकताकै मालिक बलिउड स्टार शाहरूख खान, जे मेहता र जुही चावला यसका मालिक हुन्। यस्तै प्रशिक्षकमा ब्रेन्डन म्याकुलम छन्। नाइट राइडर्समा कप्तान पोलार्डसहित सुनील नारिन, ड्वेन ब्राभो, कोलिन मुन्रो, ड्वेन ब्राभो, दिनेश रामदिन, लेन्डे सिमोन्स, एन्डरसन फिलिप, अलि खान, सिकन्दर राजालगायतका खेलाडी छन्। सीपीएल आगमी अगष्ट २८ देखि सेप्टेम्बर १९ सम्म सेन्ट किड्स एन्ड नेभिसमा हुँदैछ। नेपाली राष्ट्रिय क्रिकेट टोलीका खेलाडी सन्दीप लामिछानेले इन्डियन प्रिमियर लिग (आईपीएल) को १४औं संस्करण भने खेल्न पाएनन्। दिल्ली क्यापिटल्सले तीन वर्षपछि फुकुवा गरेका उनलाई अक्सनमा कुनै पनि टोलीले बोली लगाएनन्। उनलाई सन् २०१८ को सिजनमा दिल्लीले २० लाख भारतीय रुपैयाँमा तीन सिजनका लागि टोलीमा भित्र्याएको थियो।"
विराटनगरमा अक्सिजन अभाव,"विराटनगर : विराटनगरस्थित कोसी अस्पतालका मेडिकल सुपरिटेन्डेन्ट डा चुमनलाल दास सोमबारसाँझ हारगुहार गर्दै मोरङको झोराहाटस्थित मारुती अक्सिजन उद्योगमा पुगे। अक्सिजन आवश्यक पर्ने कोरोनाका बिरामीलाई बचाउन गाह्रो भइरहेको पीडा उद्योगमा उनी पोखिरहेका थिए। अस्पतालमा अक्सिजन आवश्यक पर्ने गम्भीर अवस्थाका कोरोना संक्रमित धेरै छन्। जतिसक्दो चाँडो उपलब्ध गराउन सकियो भने बचाउन सक्ने अवस्था रहन्छ, डा दास भन्दै थिए, त्यही भएर अक्सिजन खोज्दै आएको हुँ। श्वास फेर्न नसकेर बिरामीको मृत्यु हुने अवस्था छ। उद्योगले मंगलबार बिहानसम्म एक सय सिलिन्डर अक्सिजन अस्पताललाई उपलब्ध गराएको छ। कोसीले जेठ ६ गतेबाट कोभिड१९ उपचार केन्द्र सञ्चालनमा ल्याएको हो। ६० बेड क्षमताको केन्द्रमा मंगलबार दिउँसोसम्ममा ६३ जना संक्रमित उपचाररत छन्। संक्रमित र अरू बिरामीका लागि गरेर कोसी अस्पतालमा दैनिक ३ सय ५० सिलिन्डरसम्म अक्सिजन खपत हुने गरेको डा दासले बताए। समयमा अक्सिजन उपलब्ध गराउन नसक्दा बिरामीको मृत्यु होला कि भन्ने पीडा अस्पताललाई हुन्छ, उनले भने, एक पटक अक्सिजन लिनलाई पाँच घण्टाभन्दा बढी समय पर्खनुपर्ने अवस्था छ। डा दासका अनुसार सिलिन्डर कम हुँदा समस्या भइरहेको हो। कोरोना संक्रमितको उपचारमा विभिन्न जिम्मेवारी दिएर ठूलो संख्यामा जनशक्ति परिचालन गरिएको छ, डा दासले भने, अक्सिजन व्यवस्थापनको ठूलो दबाब झेलेर गम्भीर प्रकृतिका संक्रमितलाई बचाउने प्रयास गरिरहेका छौँ। उनका अनुसार भरेर तयारी अवस्थामा राख्ने गरी अगाडि नै उद्योगमा पठाउनलाई अस्पतालसँग पर्याप्त सिलिन्डर छैन। सिलिन्डर पर्याप्त नहुँदा अगाडि नै रिफिल गर्ने गरी पठाउन सकिँदैन। खाली भएपछि पठाउनु पर्दा भरिसकेर ल्याउन निकै समय खर्चनुपर्ने अवस्था छ, दासले भने, उद्योगले पनि एक घण्टामा १६ वटा जति सिलिन्डर मात्रै रिफिल गर्न सक्छ। त्यतिले त अस्पताललाई एक घण्टा पनि पुग्न मुस्किल हुन्छ। उनका अनुसार सिलिन्डर अभाव नहुने हो भने अक्सिजन आपूर्तिमा धेरै समय खर्च गर्नुपर्ने अवस्थाको अन्त्य हुने थियो। कोसीका लागि स्वास्थ्य तथा जनसंख्या मन्त्रालयको आपूर्ति व्यवस्था महाशाखाले मंगलबार ५० वटा सिलिन्डर पठाएको छ। विराटनगर महानगरपालिकाबाट २०, हिसानबाट ३०, हिमाल अक्सिजन उद्योगबाट ५०, मारुती अक्सिजन उद्योगबाट २५, सुनसरीको दुहवीस्थित फरवार्डबाट नौवटा सिलिन्डर सहयोग प्राप्त भएको छ। सिलिन्डर जुटाउन मोरङका प्रमुख जिल्ला अधिकारी कोषहरि निरौलाको भूमिका महŒवपूर्ण रहेको जानकारी डा दासले दिए। उनका अनुसार विनायक अक्सिजन उद्योगले पनि अस्पताललाई सिलिन्डर सहयोग गर्दै छ। सबैतिरबाट गरेर अस्पतालमा २ सय ७९ वटा सिलिन्डर जम्मा गरिँदै छ, उनले भने, अब थप एक सय जति भेला पार्न सकियो भने अक्सिजन संकट केही हदसम्म कम हुने थियो। नोबेल शिक्षण अस्पतालका पर्चेज मेनेजर तीर्थ कोइराला दैनिक २ सय ५० सिलिन्डर अक्सिजन खपत हुने बताउँछन्। आवश्यकता खड्किएर खोजी गर्दै जाँदा मारुती अक्सिजन उद्योगले ४० सिलिन्डर उपलब्ध गराउन सक्यो, उनले भने, लाइनमा बसेर उद्योगमा रिफिल गर्नेदेखि लिएर अस्पतालसम्म ल्याउन ठूलै संकट बेहोर्नु पर्छ। त्यो पनि भनेका बेला पाउन सक्ने अवस्था छैन। कोइरालाका अनुसार अक्सिजनका खाली सिलिन्डर पठाएपछि उद्योगले भोलिपल्ट मात्रै भरेर ठिक्क पारिदिन सक्छ। पछिल्लो समय केही उद्योगमा समस्या आउन थालेको छ, उनले भने, २४ घण्टा चलाउनुपर्ने भएपछि त्यस्तो अवस्था आएको हो। विराट शिक्षण अस्पतालका कोभिड इन्चार्ज सुनील देवले उद्योगसँग एक सयवटा माग गरियो भने ३० वटा जति मात्रै पाउने अवस्था रहेको बताए। अक्सिजनका लागि दुईवटा साधनलाई २४ घण्टा नै उद्योगउद्योगमा दौडाउनुपर्छ, उनले भने। अक्सिजन नपाएर बिरामीको मृत्यु पो हुने हो कि भन्ने पीडाले बढी सताउन थालेको देवले बताए। उनका अनुसार विराटमा दैनिक तीन सय २५ सिलिन्डरसम्म अक्सिजन आवश्यक पर्छ। कतिपय अवस्थामा अक्सिजनका लागि रातभर लाइनमा बस्नुपर्ने देवले बताए। सबै अस्पताल आफ्नामा भर्ना भएका संक्रमितलाई बचाउनुपर्छ भन्नेमै केन्द्रित हुन्छन्, उनले भने, माग बढेकाले उद्योगले पनि समयमा उपलब्ध गराउन सकेका छैनन्। कोसी अस्पताल कोभिड१९ उपचार केन्द्रका सूचना अधिकारी अनुपम राजवंशी अक्सिजन आपूर्तिको खटाइ धेरै रहेको बताउँछन्। एक दिनमा पाँच सय सिलिन्डरसम्म खपत हुन्छ, उनले भने, दैनिक १२१२ घण्टाका दरले अक्सिजनको जोहो गर्न ढुवानीका साधनसहित अलगअलग टोली परिचालित छ। सुनसरीको दुहवीस्थित विनायक अक्सिजन उद्योगका सञ्चालक अमित सारडा माग अत्यधिक हुँदा धान्न मुस्किल पर्न थालेको बताउँछन्। अहिले २४ घण्टा नै उद्योग सञ्चालनमा छ। दैनिक आठ सय सिलिन्डरसम्म रिफिल गर्न सकिन्छ, उनले भने, तर उद्योगमा अक्सिजन माग्ने अस्पताल धेरै छन्। यसअघि दैनिक १० सिलिन्डर लग्नेले अहिले ५० वटाभन्दा बढी माग गरिरहेका हुन्छन्। अझ सिलिन्डरकै अभाव भएर समयमा अक्सिजन भरेर दिन नसक्दा धेरै दुःख लाग्ने गरेको सारडाको भनाइ छ। मानवीयताका हिसाबले पनि कोरोनाका बिरामीलाई बचाउनुपर्छ भनेर जतिसक्दो अक्सिजन धेरै उत्पादन गरेर पठाउने प्रयास गरिरहेका छौं, उनले भने, मेसिनरी चिज हो केही भइदियो भने समस्या भएर उत्पादनमै असर पर्न सक्छ। सारडाले दैनिक २० वटा अस्पताललाई अक्सिजन पठाउने गरिएको बताए। उद्योगमा समस्या आउन थाल्यो कोरोना संक्रमित ह्वात्तै बढेर अहिले अक्सिजनको माग अत्यधिक छ। प्रदेश १ को मोरङमा मारुती र हिमाल तथा सुनसरीमा विनायक, पाथीभरा र दुर्गा उद्योगले अक्सिजन उत्पादन गरिरहेका छन्। तर सबै उद्योगमा अक्सिजन माग गर्ने अस्पताल धेरै छन्। पूर्ण क्षमतामा २४ घण्टा नै उद्योग चलाउनुपर्ने अवस्था रहेको हिमाल अक्सिजन उद्योगका स्टोर इन्चार्ज उद्धव थापाले बताए। यसअघि दैनिक १२ घण्टा जति चलाउने गरिएको थियो। कोरोना महामारीयता २४ घण्टा नै चलिरहेको छ, उनले भने, जतिबेलै व्यस्त हुँदा मेसिनमा समस्या आउन थालेको छ। त्यसले नियमित उत्पादनमा असर पर्न थाल्यो। थापाका अनुसार मोटरमा समस्या आएर मंगलबार बिहानदेखि उद्योगले उत्पादन दिन सकिरहेको छैन। यो उद्योगले दैनिक सात सय सिलिन्डर अक्सिजन उत्पादन गर्छ। माग अत्यधिक रहेकाले एकछिन पनि नबिसाइकन उद्योग जतिबेलै चलाउनुपर्दा समस्या हुने गरेको उनको भनाइ छ। उनले उद्योगले मागलाई धान्न सक्ने अवस्था नभएको बताए।"
अगुवाबाटै निषेधाज्ञा उल्लंघन,"महामारीको अवस्थामा पुगेको कोरोना संक्रमण नियन्त्रणको उत्तम विकल्प नै निषेधाज्ञा र लकडाउन हो। यसको सही समयमा गरेको सही पालनाले विश्वका धेरै देशले पहिलो चरणको महामारी नियन्त्रण गरे। अहिले पनि कोभिडको नयाँ भेरियन्ट फैलिएको नेपालसहित भारतका धेरै स्थानमा निषेधाज्ञा छ। एकले अर्कालाई नभेट्दानछुँदा संक्रमणले फैलने मौका पाउँदैन, दूरी कायम राख्नु यसको मुख्य उद्देश्य हो। भाइरसको असर अवधि सकिएपछि संक्रमण फैलने सम्भावना स्वतः कम हुन्छ। जुन स्थानमा निषेधाज्ञाको पालना छैन, त्यहाँ संक्रमित र मृत्युदर बढेकाले पनि यसलाई पुष्टि गर्छ। अहिले नेपाललाई कोरोना संक्रमणको दोस्रो लहरले गाँजेको छ। सामाजिक दूरी कायम नै नियन्त्रणको प्रमुख कारण भए पनि यसको पालना नहुँदा क्षतिको मूल्यांकन गर्न नसक्ने अवस्थामा देश पुग्दैछ। तर, पनि हामी अझै चेतेका छैनौं। नागरिकलाई निषेधाज्ञा गराई घरघरमा थन्क्याए पनि ऐन, नियम, कानुन बनाउने र पालना गराउने सरकार र दलहरू नै निषेधाज्ञाको धज्जी उडाउँदै हिँडेका छन्। यसको एउटा पछिल्लो उदाहरण हो सोमबार सर्वोच्च अदालतमा भएको दलका नेता, कार्यकर्ताको भीड। न त्यहाँ कुनै सामाजिक दूरी, न त स्वास्थ्य मापदण्ड नै थियो। नियम बनाउन सघाउने, देशलाई सही दिशामा हिँडाउने र नियमको कार्यान्वयनमा प्रमुख भूमिका खेल्ने दलका अगुवा नै नियम मिच्न तल्लीन छन्। यो शोभनीय होइनछैन। कोरोना संक्रमण बढ्दै जाँदा यसलाई नियन्त्रण र संक्रमितको उपचारमा सहजताका लागि सरकारले कोभिड१९ संकट व्यवस्थापन सम्बन्धमा व्यवस्था गर्न बनेको अध्यादेश, २०७८ पनि ल्याएको छ। यो राष्ट्रपतिबाट जारीसमेत भएर लागू भएको छ। तर, अध्यादेश ल्याउने सरकारले नै गर्ने बैठक र भेलाले यसलाई गिज्याइरहेको छ। सत्ता स्वार्थका लागि दैनिक गरिने बैठक र भेटघाटमा तोकिएको नियम पालना छैन। सडकमा हुल लिएर हिँड्ने, जम्मा हुने र आफैंले बनाएको नियम नमान्ने सत्ता र प्रतिपक्षी दलका नेतालाई देखेर नागरिकले नै प्रश्न गर्दैछन् के नियम सर्वसाधारण जनताका लागि मात्रै हो ? बेमौसममा सत्ता र शक्तिको बेसुरे बाँसुरी बजाउने दलका नेतालाई आफैंले बनाएको नियम कुल्चिएर हिँड्दा अलिकति पनि लाजको महसुस भएको देखिँदैन। सोमबार सर्वोच्च अदालत अघिको भीडमा एक नेतालाई यो भीडभाड गरेर दौडने समय हो ? भन्ने पत्रकारले प्रश्न गर्दा उत्तर आयो, तपाईं चाहिँ किन यहाँ, अस्पतालको रिपोटिङ गर्नुस्। यो उत्तरले नै देशका नेताको नेतृत्व क्षमता र विज्ञताको मूल्यांकन हुन्छ। नियम मिच्दै महामारीलाई र यसले पुर्याएको क्षतिलाई सामान्य ठान्ने दलहरूले देशमा कस्तो थिति बसाल्न सक्छन् ? सहजै नागरिकले अनुमान गर्न सक्छन्। प्रतिपक्षी दलले नियम मिचिरहँदा नियमको कडाइका साथ कार्यान्वयन गर्ने सरकारको पनि कमजोरी कम छैन। बालुवाटारमा हुने २५ जनाभन्दा बढीको बैठक, हजारौंको भीडमा गर्ने शिलान्यास र उद्घाटन अनि आफ्नो पार्टीका नेताहरूको भेलाले संक्रमण फैलन अझै बल पुर्याएको छ। पहिलो चरणको महामारी केही मत्थर भएको समयमा भएका दलका विरोध र शक्ति प्रदर्शनले पूर्वदेखि पश्चिमसम्म एकैपटक महामारी फैल्यायो। जसको नतिजा अहिले अस्पतालमा भरिएका बेड र घाटमा थपिने चिताले देखाएका छन्। नियम र कानुनको आँखामा सबै बराबर हुन्। कानुन कसैलाई कम र कसैलाई धेरै भन्ने हुँदैन। महामारी नियन्त्रणका लागि जारी भएको अध्यादेशमा महामारी नियन्त्रण गर्ने कुनै काम गर्न बाधा अवरोध सिर्जना गर्न नहुने र गरेमा एक वर्षसम्म कैद वा पाँच लाख रुपैयाँसम्म जरिवाना वा दुवै सजाय हुने उल्लेख छ। अध्यादेशबमोजिम जारी भएको मापदण्डको पालना गर्नुपर्ने, पालना नगरेमा ६ महिनासम्म कैद वा तीन लाख रुपैयाँसम्म जरिवाना वा दुवै सजाय पनि हुन्छ। यो नियम सबैका लागि हो। यसको कार्यान्वयन गर्दा नियम मिच्ने अब कोही नछुटुन्। दलहरू अझै जिम्मेवार बनुन्।"
"कानुन लाग्दैन, नेताज्यू ?","काठमाडौं : कोरोना संक्रमण दिन प्रतिदिन बढ्दै गएको छ। मृत्युको संख्या पनि घट्न सकेको छैन। निषेधाज्ञाको अवधि थपिँदो छ। सरकारले यसलाई झन् कडा बनाउँदै लगेको छ। अक्सिन र भेन्टिलेटरको अभावमा संक्रमितहरूले पर्याप्त उपचार पाइरहेका छैनन्। फ्रन्टलाइनमा खटिएका चिकित्सक, स्वास्थ्यकर्मी, सुरक्षाकर्मीलगायतले आफ्नो र परिवारको भन्दा संक्रमितहरूको जीवनरक्षा गर्न ज्यान जोखिममा पारेका छन्। यस्तो बेला समाजको अगुवा बन्नुपर्ने राजनीतिक दलका नेता, कार्यकर्ताहरूले मान्छे भेला पार्दै विरोध र स्वागतका कार्यक्रमहरू निर्वाध गर्न थालेका छन्। नेताहरूकै अगुवाइमा निषेधाज्ञाको उल्लंघन गर्दै विभिन्न ठाउँमा हुल बाँधेर भेला, बैठक, विरोध प्रदर्शन र स्वागत कार्यक्रम हुन थालेका छन्। कोरोनाको विषम परिस्थितिमा राजनीतिक अस्थिरता झनै बढेको छ। कतै दुई त कतै तीन सातादेखि सुनसान रहेको बजारहरूमा तीन दिनयता राजनीतिक चहलपहल हुन थालेको छ। प्रतिनिधि सभा विघटनविरुद्ध रिट लिएर सोमबार हजारौंको संख्या सर्वोच्च अदालत गयो। निषेधाज्ञा उल्लंघन गरेको सजाय तोक्ने निकाय पनि त्यही हो। अदालतमा जान पाइन्छ तर सुरक्षा मापदण्ड पालना हुनुपर्छ। प्रधानमन्त्रीका पाहुना : बालुवाटारमा पुस्तक विमोचन, ११ जेठ । तस्बिर : रासस जनकपुर, भक्तपुर, हेटौँडा, रौतहट, उदयपुर, राजविराजलगायतका ठाउँमा नेकपा माओवादी केन्द्र, उपेन्द्र यादव समर्थित जसपा नेपालका कार्यकर्ताहरू तथा तरुण दल र वाईसीएल नेपालले प्रतिनिधि सभा विघटनको विरोधमा प्रदर्शन, मसाल जुलुस र राष्ट्रपति विद्यादेवी भण्डारी र प्रधानमन्त्री केपी शर्मा ओलीको पुतला दहन गरेका छन्। अर्कोतिर मन्त्रिपरिषद्को सिफारिसमा राष्ट्रपति भण्डारीले आइतबार नेपाल नागरिकता (पहिलो संशोधन) अध्यादेश, २०७८ जारी गरेपछि प्रदेश २ का सबै जिल्लामा दीपावली गरिएको छ। नेकपा (एमाले), महन्थ ठाकुर समर्थित जसपा कार्यकर्ता र जनमत पार्टीका नेता, कार्यकर्ताले अध्यादेशको स्वागतमा चोक, पार्टी कार्यालयमा र नागरिकहरूले घरघरमा दीपावली गरेका छन्। त्यस क्रममा पनि सुरक्षा मापदण्ड पूर्णतः उल्लंघन गरिएको छ। भोटको भीडभाड : हेटौंडामा राष्ट्रियसभा चुनाव, ६ जेठ । तस्बिर : रासस जन्मसिद्ध नेपाली नागरिकता लिएका व्यक्तिका सन्तान तथा बाबुको पहिचान नभएका सन्तानलाई आमाको नामबाट वंशजका आधारमा नागरिकता दिने मधेसको मूल माग सम्बोधन भएकाले अध्यादेशको स्वागत गरिएको जिल्ला समन्वय समिति सप्तरीका प्रमुख प्रभाकर यादवको भनाइ छ। निषेध आदेशको उल्लंघन गर्दै राजनीतिक दलका नेता, कार्यकर्ताहरूले प्रदर्शन गरेपछि सर्वसाधारणमा समेत नकारात्मक असर परेको छ। सप्तरीका पञ्चदेव खंगले कोरोना महामारीविरुद्ध एकजुट हुन नसक्ने तथा अक्सिजन र भेन्टिलेटरका लागि बोल्न नसक्ने नेताहरूको बेतुकको प्रदर्शनले घरघरमा कोरोना फैलिने आरोप लगाए। कोरोना न सोरोना : सत्ता दौडाहामा भट्टराई, ७ जेठ । तस्बिर : रासस नेताहरूकै कारण बिहान र साँझ सडक र खुला मैदानमा फाट्टफुट्ट मानिसहरू देखिन थालेका छन्। प्रहरीहरूले रोक्न खोज्दा पनि समूहमा जुलुस लगाउने नेताहरूलाई रोक्न नसक्ने हामी एक्लाएक्लै हिँडनेलाई रोक्न आउने भनेर मुखभरिको जवाफ दिने गरेको प्रहरीको दुखेसो छ। अझै नेताहरूले गौरवका साथ विभिन्न ठाउँमा गरेको स्वागत र विरोध कार्यक्रमका तस्बिरहरू फेसबुक, ट्वीटरमा पोस्ट गरिरहेका छन्। यी सबै क्रियाकलापलाई बेतुकको बाजा बताउँदै राजविराजका शिक्षक गिरीराज पौडेलले भनेदेशलाई यत्रो ठूलो कोरोना महामारीले घेरेको छ। देशलाई यो संकटबाट उन्मुक्ति दिनेभन्दा पनि कसरी सत्ता कब्जा गर्ने खेलमा राजनीतिक दलहरू लागेका छन्। स्वास्थ्य तथा जनसंख्या मन्त्रालयले मंगलबार दिएको जानकारीअनुसार २४ घण्टामा देशभर ८ हजार ६ सय ३६ जनामा संक्रमण पुष्टि भएको छ। हालसम्म नेपालमा कोरोना संक्रमितको संख्या पाँच लाख २८ हजार ८ सय ४८ पुगेको छ। नेपालमा सक्रिय संक्रमितको संख्या एक लाख १७ हजार २ सय ६१ पुगेको छ। यस्तै २४ घण्टामा कोरोनाले १ सय ६९ जनाको मृत्यु हुँदा कोरोनाबाट नेपालमा मृत्यु हुनेको संख्या ६ हजार ७ सय पुगेको छ। यति ठूलो संख्यामा नयाँ कोरोना संक्रमित पुष्टि भइरहेको छ र मृत्युको संख्या पनि बढेको छ। यसैबेला सामाजिक सञ्जालमा पोस्टिएका तस्बिर, समाचार र राजनीतिक दलका क्रियाकलापले समुदायस्तरमै संक्रमण तीव्र भइरहेको यथार्थलाई भने व्यंग्य गरेको छ। ठेलमठेल उद्घाटन : रिबन काट्दै उपप्रधानमन्त्री, ५ जेठ । तस्बिर : रासस गृह मन्त्रालयले जनस्वास्थ्यका मापदण्ड उल्लंघन गर्नेमाथि कैद र जरिवानाको प्रावधानलाई कडाइका साथ लागू गर्ने भन्दै स्पष्ट रूपमा निर्देशन दिएको छ। जिल्लाजिल्लामा संकट व्यवस्थापन केन्द्र, स्थानीय प्रशासन र स्थानीय तहले संक्रमण नियन्त्रण गर्न भन्दै सार्वजनिक भेला र कार्यक्रम गर्न लगाएको रोकको अवज्ञा गर्दै गरिएको यस्ता कार्यक्रममा केन्द्रीय स्तरका नेताहरू सहभागी छन्। निषेधाज्ञाको निर्णय गर्ने बैठकहरूमा सहभागी जिल्ला समन्वय समितिका प्रमुख, स्थानीय तहका प्रमुख, उपप्रमुख र नेताहरू नै विरोध र स्वागतका कार्यक्रममा सहभागी देखिएका छन्। कार्यक्रममा कतिपयले मास्क चिउँडोमुनि लगाएको देखिन्छ। कार्यक्रममा सामाजिक दूरी कायम गरिएको छैन। कोरोना संक्रमणका बेला भेला, स्वागत, विरोध प्रदर्शन गरेर विजयी भावमा पोष्ट्याएको तस्बिर र समाचारमा दर्जनौंले तिखो प्रश्न गरेका छन्। संकट व्यवस्थापन केन्द्रको वैठकमा नगई अध्यादेशको स्वागत कार्यक्रमको अगुवाई गरेका जिसस सप्तरीका प्रमुख प्रभाकर यादवले पोस्ट्याएको तस्विरमा रमानन्द यादवले चिउँडोमा मास्क लगाएर स्वास्थ्य मापदण्ड पालना नगर्नुलाई जनताले के रूपमा बुझ्लान भनेर प्रश्न गरेका छन्। स्वागत, विरोध तथा सर्वोच्च अदालतमा सोमबार संसद पुनस्र्थापनाका लागि उजुरी दर्ता गर्न जाँदाका तस्बिरहरू मात्रै हेर्ने हो भने सामाजिक दूरी र अन्य स्वास्थ्य मापदण्ड पूरा गरेको देखिँदैन। बढ्दो कोरोना संक्रमणको विस्तारको ख्याल नगरी र स्वास्थ्य मापदण्ड पूरा नगरी गतिविधि गर्नेमा विपक्षीसँगै सरकार समर्थित दलका नेताहरू पनि अछुतो छैनन्। सामाजिक दूरी कायम नगरी, स्थानीय प्रशासनको अनुमति नलिई भीडभाडयुक्त शैलीमा राजनीतिक गतिविधिहरू गर्दा संक्रमणको जोखिम बढेको सप्तरीका प्रमुख जिल्ला अधिकारी फणिन्द्रमणि पोखरेल बताउँछन्। विरोध होस् वा समर्थन अथवा अन्य गतिविधि गर्दा भीडभाडले कोरोना संक्रमण फैलाउन मद्दत गर्ने भएकाले अन्य उपाय अवलम्बन गर्नु उपयुक्त हुन्छ, पोखरेलको भनाइ छ।"
"अस्पताल छ, विज्ञ छैनन्","उदयपुर : सास रहुन्जेल आस हुन्छ। त्यहीँ आसमा बिरामीका आफन्तले बचाउनका लागि अधिकतम प्रयास गर्छन्। केही दिनअघि उदयपुरको त्रियुगा नगरपालिका १ जोगीदहका ३७ वर्षीय अर्जुनकुमार चौधरीको परिवारमा पनि यस्तै पर्यो। वैशाख २८ गते जिल्ला अस्पतालमा उपचारका लागि पुगेका चौधरीलाई एन्टिजेन टेस्टबाट कोरोना पोजेटिभ देखियो। सामान्य औषधि उपचार गर्दै घरमा बस्दै आएका चौधरीको अघिल्लो आइतबार दिउँसोदेखि स्वास्थ्यमा थप समस्या देखा पर्यो। अक्सिजनको मात्रामा कमी देखिएपछि उनलाई तत्काल चौदण्डीगढी नपा७ सातधारेस्थित उदयपुर कोभिड अस्पताल पुर्याइयो। अस्पताल पुर्याउनासाथ चिकित्सकले उनको अक्सिजनको मात्र नाप्दा ३४ मात्र देखेपछि भ्यान्टिलेटरमा राखेर उपचार गर्न सुझाव दिए। चिकित्सको सल्लाहअनुसार उनलाई जिल्ला अस्पतालको इमरजेन्सीमा राखेर सामान्य उपचार नै गर्न नपाई उनको ज्यान गयो। उनी मात्र होइन, जिल्ला अस्पतालमा करोड मूल्यको भ्यान्टिलेटर भएर सञ्चालन गर्ने दक्ष जनशक्ति नहुँदा उदयपुरको त्रियुगा नगरपालिका३ मोतीगडाका विष्णुदेव चौधरीको बिर्तामोडमा ज्यान गयो। १५ दिनअघि चौदण्डीगढी नगरपालिकाको हडियामा आफ्नै मामाससुराको विवाहको भिडियो खिच्न पुगेका चौधरी घर आएको भोलिपल्ट ज्वरो आएर थलिए। ज्वरो निकै बढेपछि जिल्ला अस्पतालमा उपचार गर्न पुगे चिकित्सकले कोरोनाको लक्षणको संकेत गर्दै परीक्षण गरे। अन्ततः उनको रिपोर्ट पोजेटिभ आयो। र उनलाई सामान्य औषधि दिएर घर फकाईयो। घरमै आइसोलेसनमा बस्न तयार भएर फर्किएका चौधरीलाई ज्वरोले मात्र च्यापेन श्वासप्रश्वासमा निकै समस्या देखियो। परिवारले फेरि जिल्ला अस्पताल लैजाने निर्णय गरे। अस्पताल पुर्याउनासाथ चिकित्सकले यहाँ भेन्टिलेटर चलाउने जनशक्ति छैनन् बाहिर लैजानुस् भन्ने सुझाव दिए। चिकित्सकको सुझावअनुसार विभिन्न अस्पतालमा फोन गरे। कहीँ नपाएपछि सीधै झापाको बिर्तामोडमा रहेको बीएन्डसी अस्पतालमा पुर्याइयो र भेन्टिलेटरमा राखेर उपचार थालियो। सुरुमै दुई लाख डिपोजिट राखेपछि मात्र उपचार थालिएको काकी फुलकुमारी चौधरीले बताइन्। भतिजलाई बचाउने आसमा दैनिक ८० देखि ९० हजारको अस्पतालको बिल भुक्तानी गर्ने सर्तमा उनको उपचार थालियो। अन्ततः पाँचौं दिनमा भतिजले हामी सबैलाई छोडेर गए, अन्नपूर्णसँगको टेलिफोन संवादमा उनले रुँदै भनिन्, आफैं एम्बुलेन्स चढेर गएको मान्छे, मृत्युको बाटोमा पुग्छ भन्ने कल्पनै गरेनौँ। करिव एक महिना अघि कोरोना पोजेटिभ देखिएकी त्रियुगा नगरपालिका ५ की ३५ वर्षीया महिलाको उपचारका लागि विराटनगरका आधा दर्जन अस्पताल धाउँदाधाउँदै ज्यान गयो। श्वासप्रश्वासमा समस्या देखिएपछि उनलाई एम्बुलेन्समा अक्सिजन दिएर विराटनगर पुर्याए पनि त्यहाँका अस्पतालले उपचार नगर्दा ज्यानै गुमाए। यी प्रतिनिधि पात्र मात्र हुन्। जिल्लामा हालसम्म कोरोनाबाट २७ जनाले ज्यान गुमाए छन्। त्यसमध्ये अधिकांश बिरामीको जिल्लामा उपचार हुन नसकेपछि उपचारका क्रममा अन्यत्र ज्यान गुमाउनु परेको छ। दरबन्दी छ, चिकित्सक छैनन् प्रशासनिक हिसाबले उदयपुर जिल्ला क श्रेणीमा पर्छ। तर सेवासुविधाका हिसाबले ख श्रेणी जतिको पनि छैन। ५० शय्याको जिल्ला अस्पतालमा ११ औं तह (सहसचिव) स्तरका प्रमुख कन्सल्टेन्ट १, विशेषज्ञ ९, मेडिकल अफिसर ४ जना र अन्य प्राविधिक र कर्मचारी गरी ५९ जनाको दरबन्दी छ। यसबाहेक कटारी नगरपालिकास्थित कटारी अस्पतालमा विशेषज्ञ र चौदण्डीगढी नपास्थित प्राथमिक स्वास्थ्य केन्द्र बेल्टारमा एमबीबीएस डाक्टरको दरबन्दी छ। बेलका नगरपालिकामा पनि एमबीबीएस डाक्टर नै कार्यरत छन्। दरबन्दी भए पनि चिकित्सक नआउँदा उपचारमा सधैं संकट देखिने गरेको छ। विज्ञको सेवा नहुँदा सामान्य बिरामीसमेत जिल्ला बाहिर उपचार गर्न जान बाध्य छन्। अघिल्लो वर्ष त्रियुगा नगरपालिका ३ भुल्केबस्ती कोरोनाको इपिसेन्टर बन्न पुग्यो। एकै पटक १२ जनामा कोरोना देखिएपछि राष्ट्रको ध्यान केन्द्रित रह्यो। त्यहीँअनुसार कोरोना नियन्त्रणका लागि विभिन्न विधिहरू अवलम्बन गरियो र अन्ततः नियन्त्रणमा आयो। कोरोनाको भयावह अवस्था सिर्जना भएसँगै जिल्ला अस्पताललाई कोभिड अस्पतालमा परिणत गरियो। बिरामीको उपचारलाई प्रभावकारी बनाउन केन्द्र र प्रदेश सरकारले करोड लगानीमा आइसोलेसन वार्ड, भेन्टिलेटर दुई वटा जडान गरे। उता चौदण्डीगढी नपा७ सातधारेमा अलग्गै कोभिड अस्पताल स्थापना गरियो। संक्रमण फैलँदै जाँदा केन्द्र र प्रदेश सरकारले स्थापना गरेको कोसी अञ्चल अस्पताल, बीपी कोइराला स्वास्थ्य विज्ञान प्रतिष्ठान धरानमा जिल्लाका बिरामी रेफर गरिए पनि ठाउँ अभाव, उपचारमा कठिनाइलगायतका समस्या देखिएपछि स्थानीय तहको समन्वयमा कोभिड अस्पताल स्थापना गरियो। संक्रमणले महामारीको रूप लिएपछि ३ करोड १६ लाखको लगानीमा कोभिड अस्पताल निर्माण गरियो। स्विस सरकारको १ करोड ५० लाख, ८ वटै स्थानीय तहबाट १ करोड, उदयपुर निर्वाचन क्षेत्र १ का सांसद डा नारायण खड्काको निर्वाचन क्षेत्र विकास कार्यक्रमबाट २५ लाख र अन्य निकायबाट सहयोग जुटेको संरक्षणको जिम्मा पाएको चौदण्डीगढी नपाका मेयर खगेन्द्र राईले बताए। तीन करोडभन्दा बढी मूल्य खर्च गरेर भवन बने पनि कोभिड अस्पतालको अवस्था जिल्ला अस्पतालकै हविगत भएको छ। ६६ बडको कोभिड अस्पताल एक जना विशेषज्ञबाट सञ्चालित छ। अर्थोपेडिक डाक्टर राजेश कर्णको नेतृत्वमा २ जना हेल्थ असिस्टेन्ट र २ जना स्टाफनर्स कार्यरत रहेका नगरपालिकाका स्वास्थ्य शाखा सहसंयोजक तेजबहादुर पोखरेलले बताए। अस्पताल सञ्चालनका लागि कतैबाट स्रोत नजुट्दा नगरपालिकाले मात्र आर्थिक भार थेग्नु परेको मेयर राईले बताए। केन्द्र र प्रदेश सरकारलाई पटकपटक अस्पताल सञ्चालन गर्न आर्थिक र दक्ष जनशक्तिको माग गरे पनि आश्वसन मात्र पाएको उनको भनाइ छ। जिल्ला अस्पतालको भेन्टिलेटर सञ्चालन र कोभिड अस्पताललाई सहज रूपले सञ्चालन गर्न पटकपटक निर्णय गरी सम्बन्धित ठाउँमा पठाए पनि जनशक्ति अभाव रहेको मात्र जवाफ आउने गरेको प्रमुख जिल्ला अधिकारी तुलसीराम सेढाईले बताए।"
"घुन्साका प्रत्येक घरघरमा बिरामी, स्थानीय तह बेखबर","ताप्लेजुङ : फक्ताङलुङ गाउँपालिका६ घुन्साका छ्युम्बे शेर्पा १६ दिनदेखि बिरामी छन् । सुरुमा ज्वरो आएर ओछ्यान परेका उनलाई पखाला लाग्ने, रुघाखोकी लाग्ने, छाती दुख्ने समस्या थपिएका छन् । अर्का स्थानीय छेर्तेन शेर्पा, पेम्बुफुटी शेर्पा पनि दुई हप्तादेखि ज्वरोले नै थला परेका छन् । ४० घरपरिवारको बसोबास रहेको हिमाली गाउँ घुन्साका प्रत्येक घरमा बिरामी रहेको सथानीय पेमा शेर्पाले बताए । घरैपिच्छे एकदुईजना बिरामी छन्, पोमाले मंगलबार अन्नपूर्णसँग टेलिफोनबाट भने, सबैलाई ज्वरो, रुघाखोकी, घाँटी दुख्ने, पखाला, छाती दुख्ने समस्या छ ।' वैशाख अन्तिम सातादेखि गाउँका मानिस बिरामी पर्न थालेको पेमाले बताए । मेरै श्रीमती ल्हामु पनि १४ दिन बिरामी भएर अलि बिसेक भएकी छिन्, उनले भने, हिजोदखि मलाई पनि ज्वरोले भेट्यो । घुन्साबाट दुई घण्टा टाढाको गाउँ फलेमा पनि सोही लक्षणका बिरामी देखिन थालेको पेमाले सुनाए । २० घरको बसोबास रहेको फलेमा ७ घरमा बिरामी छन् । कोहि हप्तादिन बिरामी भएर निको भएका छन् । कोहिलाई भने १५ दिनसम्म पनि नछोडेको स्थानीय टासी शेर्पाले बताए । गाउँभरीकै मान्छे बिरामी भएको यो पहिलो पटक हो । पहिले जडिबुटी, अरु सामान्य औषधि खाँदा निको हुन्थ्यो । यसपाली स्वास्थ्यको औषधिले पनि भेटेन, टासीले भने । ३ हजार ४ सय १२ मिटर उचाइमा रहेको एउटा सामुदायिक स्वास्थ्य इकाइ मात्रै छ । इकाइ प्रमुख प्रविन राईले घरघरमै गएर बिरामी हेरिरहेका छन् । इकाइमा स्वास्थ्यकर्मी राई मात्रै छन् । घुन्सा फाउण्डेसनमार्फत् कार्यरत उनी चौबिसै घण्टा बिरामीको उपचारमा खटिइरहेको टासीको भनाइ छ । पालिकले स्वास्थ्यकर्मी राखेको छैन । ३ जना गम्भीर रहेको इकाइका प्रमुख प्रविन राईले बताए । धेरैजना निको भइसक्नुभएको छ । घरमा एकजना चाहिँ अझै बिरामी नै हुनुहुन्छ, राईले भने, भएको औषधि दिइरहेको छु । अक्सिजन लेभल, प्रेसर हेरिरहेको छु । चिसोबाट बच्न अनुरोध गरिरहेको छु । बिरामीमध्ये अधिकांशको अक्सिजन लेभल ७७ देखि ८८ को बीचमा रहेको उनले बताए । फाउण्डेसनकी अध्यक्ष याङ्जोम शेर्पाले काठमाडौंबाट औषधि पठाइदिएकी छन् । एकैपटक धेरै मान्छे बिरामी भएपछि स्टक रहेको औषधि सकियो । काठमाडौंबाट मगाएको ५ दिन भयो । बुधबारसम्ममा आइपुग्छ होला, एचए राईले भने । झुरुप्प बस्ती रहेकाले संक्रमण एक घरबाट अर्को घरसम्म फैलन सजिलो भएको हो । सुरुमा एक दुई जना मात्रै बिरामी हुँदा पालिका र वडा कार्यालयसँग समन्वय गरेको तर पालिकाले वास्ता नगरेको राई बताउँछन् । वडामा लकडाउन गर्दिनुस् । बाहिरको मान्छे आउन नदिनुस् भन्दा मान्नु भएन, राईले भने । पालिका केन्द्र र वडा कार्यालयबाट घुन्सा पुग्न दुई दिन लाग्छ । पालिकालाई आफूले थप स्वास्थ्यकर्मी पठाइदिन अनुरोध समेत गरेको राई बताउँछन् । गाउँभरी बिरामी बढिरहेका छन् । मैले एक्लै थेग्न नसक्ने भएँ । केहि दिनको लागि भएपनि स्थास्थ्यकर्मी पठाइदिन पालिकामा अनुरोध गरेँ, उनले भने, पालिकामै अभाव छ भन्ने जवाफ आयो । राई पनि बिरामी भए झनै समस्या आउने अर्का स्थानीय दिपक शेर्पाले बताए । सिरियस बिरामी भए मर्नुको विकल्प नरहेको शेर्पा बताउँछन् । विचरा उहाँ रात दिन नभनी घरघरमा कुदिरहनुभएको छ, पालो दिने मान्छे भए सहज हुने थियो, दिपकले भने । प्रशासन र गाउँपालिकाले वास्ता नगरेका कारण गाउँमा संक्रमण फैलिएको उनको भनाइ छ । पास बनाएर काठमाडौं, भारतलगायतका ठाउँदेखि मान्छे आइरहेका छन् । प्रशासन र पालिकासँग बाहिरको मान्छे रोकिदिनुस् भनेर अनुरोध गर्दा मानेनन्, दिपक भन्छन्, पास हुनेलाई चाहिँ रोग नलाग्ने हो र ? गाउँको निगरानी गर्नुपर्ने प्रहरी पनि चौकीभन्दा बाहिर ननिस्किने उनले सुनाए । छिमेकी वडा ओलाङचुङगोलाले हप्तादिन अघिनै गउँ प्रवेश निषेध गरेर सुरक्षाका उपाय अपनाएको छ । गाउँभरका नागरिक बिरामी हुँदा समेत आफ्नो वडाले वास्ता नगरेको स्थानीयको गुनासो छ । घुन्सामा स्वास्थ्यकर्मीको टोली पठाउने विषयमा पालिका अध्यक्षसँग कुरा गर्ने वडाध्यक्ष चन्द्र शेर्पाले बताए । ठिक हुन्छ होला भनेर बाटो हेर्यौं । अझै बिरामी बढ्दै गए भने औषधि लिएर टोली पठाउँछौं, उनले भने । प्रमुख जिल्ला अधिकारी उमेश पाण्डेले घुन्साका स्थानीय बिरामी परेको विषयमा गाउँपालिका अध्यक्षसँग बुझ्ने बताए । निषेधाज्ञा फुङलिङमा मात्रै गाउँगाउँससम्म कोरोनाको संक्रमण फैलदा समेत निषेधाज्ञा भने फुङलिङ नगरपालिकामा मात्रै लगाइएको छ । प्रशासनले निषेधाज्ञा नलगाउँदा गाउँपालिका र वडाहरु आफू आफू नै निर्णय गरेर गाउँमा आवतजावत बन्द गरिरहेका छन् । नगरपालिकाका गौंडाहरु बन्द गरेपछि गाउँमा पुग्ने ठानेर फुङलिङमा मात्रै निषेधाज्ञा लगाइएको प्रजिअ पाण्डेले बताए ।"
बैंकले लघुवित्तको सेयर किन्न नपाउने,"काठमाडौं : बैंक तथा वित्तीय संस्थाहरूले अब लघुवित्त वित्तीय संस्थाहरूको सेयर किन्न नपाउने भएका छन्। बैंकहरूले नै लघुवित्तको सेयर बढाउन होडबाजी गर्नुका साथै अस्वस्थ प्रतिस्पर्धा गर्ने गरेकाले सेयरमा बन्देज लगाइएको हो। नेपाल राष्ट्र बैंकका कार्यकारी निर्देशक देवकुमार ढकालद्वारा जारी निर्देशनमा इजाजत प्राप्त घ वर्गका सम्पूर्ण लघुवित्त वित्तीय संस्थाहरूलाई नेपाल राष्ट्र बैंक ऐन २०५८ को दफा ७९ अनुसार एकीकृत निर्देशन २०७७ संशोधन गरिएको व्यवस्था कार्यान्वयन गर्न भनिएको हो। मंगलबार एकीकृत निर्देशन जारी गर्दै वाणिज्य बैंक, विकास बैंक र फाइनान्स कम्पनीलाई लघुवित्तको सेयर किन्न बन्देज लगाएको हो। तेस्रो मौद्रिक समीक्षामा गरेका नयाँ व्यवस्था कार्यान्वयनमा ल्याउन परिपत्र जारी गर्दै यस्तो निर्देशन दिइएको हो। जेठ १० गतेसम्म सेयर किनेका बैंक तथा वित्तीय संस्थाहरूले समेत पुस मसान्तसम्म बिक्री गरिसक्नुपर्नेछ। बैंक तथा वित्तीय संस्थाहरूले जथाभावी सेयर किनबेच गरेर विकृति बढाएको भन्दै राष्ट्र बैंकले पहिलोपटक कडाइ गरेको हो। बैंक तथा वित्तीय संस्थाहरू नै प्रवद्र्धित भएर लघुवित्त कम्पनी खोल्ने होडबाजी चल्दै आएको थियो । बैंक तथा वित्तीय संस्थाहरूले अन्य कम्पनीको सेयर पनि छोटो अवधिका लागि खरिद गर्न पाउने छैनन्। कम्तीमा एक वर्ष बढीको मात्रै सेयर खरिद गर्न पाउने राष्ट्र बैंकले भनेको छ। सेयर बिक्री गरी धितोपत्र विनिमय बजारमा सूचीकृत भइसकेको संगठित संस्थाको सेयर तथा डिबेञ्चरमा एक वर्षभन्दा बढी अवधिको लागि मात्र लगानी गर्न पाइने निर्देशनमा भनिएको छ। बैंक तथा वित्तीय संस्थाले खरिद गरेको एक वर्ष पूरा भएका लगानीमध्येबाट एक आर्थिक वर्षमा प्राथमिक पुँजीको एक प्रतिशत रकमसम्मको लगानी मात्रै बिक्री गर्न पाउने छन्। जेठ १० गतेसम्म लगानी गरेका यस्तो सेयर आउँदो असार मसान्तसम्म बिक्री गर्नुपर्ने भनिएको छ। मर्जरमा जाने बैंक तथा वित्तीय संस्थाले थप एक वर्षसम्म निक्षेपमा दिने र कर्जामा लिने ब्याजदरबीचको अन्तरमा छुट पाउने छन्। मर्जर भई गत असारसम्म एकीकृत कारोबार गरेका बैंकले २०७९ असार मसान्तसम्म स्प्रेड दरमा छुट पाउनेछन्। निषेधाज्ञा अवधिभरका साथै खुलको एक सातासम्म बैंक तथा वित्तीय संस्थाले कर्जामा कुनै पनि प्रकारको पेनाल्टी वा अतिरिक्त शुल्क लिन नपाउने व्यवस्था गरिएको छ। एक महिनासम्म बैंक तथा वित्तीय संस्थाले ऋण असुली तथा सम्पत्ति लिलामीसम्बन्धी सूचना जारी गर्न नपाइने राष्ट्र बैंकले भनिसकेको छ। निषेधाज्ञाकै अवधिमा कर्जाको किस्ता वा ब्याज भुक्तानी गरेमा ब्याजदर तथा ब्याज रकममा छुट प्रदान गर्न राष्ट्र बैंकले भनेको छ। यस्तो छुटसम्बन्धी सञ्चालक समितिबाट निर्णय गरी वेबसाइटमा सार्वजनिक गर्नु पर्नेछ। त्यस्तै बैंक तथा वित्तीय संस्थाले अब सम्बन्धित ग्राहकलाई नै ब्याजदर परिवर्तनसम्बन्धी सूचना दिनुपर्नेछ। निक्षेप र कर्जाको ब्याजदर परिवर्तनसम्बन्धी जानकारी सम्बन्धित ग्राहकलाई एसएमएस एवम् इमेलमार्फत् तत्काल उपलब्ध गराउनुपर्ने निर्देशनमा भनिएको हो। बैंक तथा वित्तीय संस्थालाई निष्क्रिय खाता सुचारु गर्न पनि निर्देशन दिइएको छ। विद्युतीय माध्यमबाट समेत ग्राहक पहिचान अध्यावधिक गरी निष्क्रिय खाता सुचारु गर्न भनिएको हो। बोलकबोलमार्फत संकलन गरिएको मुद्दती निक्षेपको ब्याज दर एक पटक प्रकाशित भएपछि तीन महिनासम्म परिवर्तन गर्न नपाइने व्यवस्था गरिएको छ।"
विराटनगरमा अक्सिजन अभाव,"विराटनगर : विराटनगरस्थित कोसी अस्पतालका मेडिकल सुपरिटेन्डेन्ट डा चुमनलाल दास सोमबारसाँझ हारगुहार गर्दै मोरङको झोराहाटस्थित मारुती अक्सिजन उद्योगमा पुगे। अक्सिजन आवश्यक पर्ने कोरोनाका बिरामीलाई बचाउन गाह्रो भइरहेको पीडा उद्योगमा उनी पोखिरहेका थिए। अस्पतालमा अक्सिजन आवश्यक पर्ने गम्भीर अवस्थाका कोरोना संक्रमित धेरै छन्। जतिसक्दो चाँडो उपलब्ध गराउन सकियो भने बचाउन सक्ने अवस्था रहन्छ, डा दास भन्दै थिए, त्यही भएर अक्सिजन खोज्दै आएको हुँ। श्वास फेर्न नसकेर बिरामीको मृत्यु हुने अवस्था छ। उद्योगले मंगलबार बिहानसम्म एक सय सिलिन्डर अक्सिजन अस्पताललाई उपलब्ध गराएको छ। कोसीले जेठ ६ गतेबाट कोभिड१९ उपचार केन्द्र सञ्चालनमा ल्याएको हो। ६० बेड क्षमताको केन्द्रमा मंगलबार दिउँसोसम्ममा ६३ जना संक्रमित उपचाररत छन्। संक्रमित र अरू बिरामीका लागि गरेर कोसी अस्पतालमा दैनिक ३ सय ५० सिलिन्डरसम्म अक्सिजन खपत हुने गरेको डा दासले बताए। समयमा अक्सिजन उपलब्ध गराउन नसक्दा बिरामीको मृत्यु होला कि भन्ने पीडा अस्पताललाई हुन्छ, उनले भने, एक पटक अक्सिजन लिनलाई पाँच घण्टाभन्दा बढी समय पर्खनुपर्ने अवस्था छ। डा दासका अनुसार सिलिन्डर कम हुँदा समस्या भइरहेको हो। कोरोना संक्रमितको उपचारमा विभिन्न जिम्मेवारी दिएर ठूलो संख्यामा जनशक्ति परिचालन गरिएको छ, डा दासले भने, अक्सिजन व्यवस्थापनको ठूलो दबाब झेलेर गम्भीर प्रकृतिका संक्रमितलाई बचाउने प्रयास गरिरहेका छौँ। उनका अनुसार भरेर तयारी अवस्थामा राख्ने गरी अगाडि नै उद्योगमा पठाउनलाई अस्पतालसँग पर्याप्त सिलिन्डर छैन। सिलिन्डर पर्याप्त नहुँदा अगाडि नै रिफिल गर्ने गरी पठाउन सकिँदैन। खाली भएपछि पठाउनु पर्दा भरिसकेर ल्याउन निकै समय खर्चनुपर्ने अवस्था छ, दासले भने, उद्योगले पनि एक घण्टामा १६ वटा जति सिलिन्डर मात्रै रिफिल गर्न सक्छ। त्यतिले त अस्पताललाई एक घण्टा पनि पुग्न मुस्किल हुन्छ। उनका अनुसार सिलिन्डर अभाव नहुने हो भने अक्सिजन आपूर्तिमा धेरै समय खर्च गर्नुपर्ने अवस्थाको अन्त्य हुने थियो। कोसीका लागि स्वास्थ्य तथा जनसंख्या मन्त्रालयको आपूर्ति व्यवस्था महाशाखाले मंगलबार ५० वटा सिलिन्डर पठाएको छ। विराटनगर महानगरपालिकाबाट २०, हिसानबाट ३०, हिमाल अक्सिजन उद्योगबाट ५०, मारुती अक्सिजन उद्योगबाट २५, सुनसरीको दुहवीस्थित फरवार्डबाट नौवटा सिलिन्डर सहयोग प्राप्त भएको छ। सिलिन्डर जुटाउन मोरङका प्रमुख जिल्ला अधिकारी कोषहरि निरौलाको भूमिका महŒवपूर्ण रहेको जानकारी डा दासले दिए। उनका अनुसार विनायक अक्सिजन उद्योगले पनि अस्पताललाई सिलिन्डर सहयोग गर्दै छ। सबैतिरबाट गरेर अस्पतालमा २ सय ७९ वटा सिलिन्डर जम्मा गरिँदै छ, उनले भने, अब थप एक सय जति भेला पार्न सकियो भने अक्सिजन संकट केही हदसम्म कम हुने थियो। नोबेल शिक्षण अस्पतालका पर्चेज मेनेजर तीर्थ कोइराला दैनिक २ सय ५० सिलिन्डर अक्सिजन खपत हुने बताउँछन्। आवश्यकता खड्किएर खोजी गर्दै जाँदा मारुती अक्सिजन उद्योगले ४० सिलिन्डर उपलब्ध गराउन सक्यो, उनले भने, लाइनमा बसेर उद्योगमा रिफिल गर्नेदेखि लिएर अस्पतालसम्म ल्याउन ठूलै संकट बेहोर्नु पर्छ। त्यो पनि भनेका बेला पाउन सक्ने अवस्था छैन। कोइरालाका अनुसार अक्सिजनका खाली सिलिन्डर पठाएपछि उद्योगले भोलिपल्ट मात्रै भरेर ठिक्क पारिदिन सक्छ। पछिल्लो समय केही उद्योगमा समस्या आउन थालेको छ, उनले भने, २४ घण्टा चलाउनुपर्ने भएपछि त्यस्तो अवस्था आएको हो। विराट शिक्षण अस्पतालका कोभिड इन्चार्ज सुनील देवले उद्योगसँग एक सयवटा माग गरियो भने ३० वटा जति मात्रै पाउने अवस्था रहेको बताए। अक्सिजनका लागि दुईवटा साधनलाई २४ घण्टा नै उद्योगउद्योगमा दौडाउनुपर्छ, उनले भने। अक्सिजन नपाएर बिरामीको मृत्यु पो हुने हो कि भन्ने पीडाले बढी सताउन थालेको देवले बताए। उनका अनुसार विराटमा दैनिक तीन सय २५ सिलिन्डरसम्म अक्सिजन आवश्यक पर्छ। कतिपय अवस्थामा अक्सिजनका लागि रातभर लाइनमा बस्नुपर्ने देवले बताए। सबै अस्पताल आफ्नामा भर्ना भएका संक्रमितलाई बचाउनुपर्छ भन्नेमै केन्द्रित हुन्छन्, उनले भने, माग बढेकाले उद्योगले पनि समयमा उपलब्ध गराउन सकेका छैनन्। कोसी अस्पताल कोभिड१९ उपचार केन्द्रका सूचना अधिकारी अनुपम राजवंशी अक्सिजन आपूर्तिको खटाइ धेरै रहेको बताउँछन्। एक दिनमा पाँच सय सिलिन्डरसम्म खपत हुन्छ, उनले भने, दैनिक १२१२ घण्टाका दरले अक्सिजनको जोहो गर्न ढुवानीका साधनसहित अलगअलग टोली परिचालित छ। सुनसरीको दुहवीस्थित विनायक अक्सिजन उद्योगका सञ्चालक अमित सारडा माग अत्यधिक हुँदा धान्न मुस्किल पर्न थालेको बताउँछन्। अहिले २४ घण्टा नै उद्योग सञ्चालनमा छ। दैनिक आठ सय सिलिन्डरसम्म रिफिल गर्न सकिन्छ, उनले भने, तर उद्योगमा अक्सिजन माग्ने अस्पताल धेरै छन्। यसअघि दैनिक १० सिलिन्डर लग्नेले अहिले ५० वटाभन्दा बढी माग गरिरहेका हुन्छन्। अझ सिलिन्डरकै अभाव भएर समयमा अक्सिजन भरेर दिन नसक्दा धेरै दुःख लाग्ने गरेको सारडाको भनाइ छ। मानवीयताका हिसाबले पनि कोरोनाका बिरामीलाई बचाउनुपर्छ भनेर जतिसक्दो अक्सिजन धेरै उत्पादन गरेर पठाउने प्रयास गरिरहेका छौं, उनले भने, मेसिनरी चिज हो केही भइदियो भने समस्या भएर उत्पादनमै असर पर्न सक्छ। सारडाले दैनिक २० वटा अस्पताललाई अक्सिजन पठाउने गरिएको बताए। उद्योगमा समस्या आउन थाल्यो कोरोना संक्रमित ह्वात्तै बढेर अहिले अक्सिजनको माग अत्यधिक छ। प्रदेश १ को मोरङमा मारुती र हिमाल तथा सुनसरीमा विनायक, पाथीभरा र दुर्गा उद्योगले अक्सिजन उत्पादन गरिरहेका छन्। तर सबै उद्योगमा अक्सिजन माग गर्ने अस्पताल धेरै छन्। पूर्ण क्षमतामा २४ घण्टा नै उद्योग चलाउनुपर्ने अवस्था रहेको हिमाल अक्सिजन उद्योगका स्टोर इन्चार्ज उद्धव थापाले बताए। यसअघि दैनिक १२ घण्टा जति चलाउने गरिएको थियो। कोरोना महामारीयता २४ घण्टा नै चलिरहेको छ, उनले भने, जतिबेलै व्यस्त हुँदा मेसिनमा समस्या आउन थालेको छ। त्यसले नियमित उत्पादनमा असर पर्न थाल्यो। थापाका अनुसार मोटरमा समस्या आएर मंगलबार बिहानदेखि उद्योगले उत्पादन दिन सकिरहेको छैन। यो उद्योगले दैनिक सात सय सिलिन्डर अक्सिजन उत्पादन गर्छ। माग अत्यधिक रहेकाले एकछिन पनि नबिसाइकन उद्योग जतिबेलै चलाउनुपर्दा समस्या हुने गरेको उनको भनाइ छ। उनले उद्योगले मागलाई धान्न सक्ने अवस्था नभएको बताए।"
माधवसहित १५ जनाको संयुक्त वक्तव्य : 'ओलीको प्रतिगमन' विरुद्ध डटेर लडौं,"काठमाडौं : नेकपा (एमाले) बाट निश्कासनमा परेका माधव नेपालसहित १५ स्थायी कमिटी सदस्यले अध्यक्ष केपी ओलीका गतिविधिविरुद्ध डटेर अगाडि बढ्ने दृढता व्यक्त गरेका छन्। बुधबार साृमूहिक वक्तव्य सार्वजनिक गर्दै उनीहरूले यस्तो बताएका हुन्। महाधिवेशनबाट निर्वाचित पदाधिकारीसहितका नेताहरु एवम् सांसद गरेर ११ जनालाई पार्टी सदस्यबाट निष्काशन गरिएको र १२ जनालाई स्पष्टीकरण सोधिएको प्रति आक्रोश व्यक्त गर्दै नेताहरुले त्यसलाई स्वेच्छाचारी निर्णयको संज्ञा दिएका छन्। प्रधानमन्त्री केपी ओलीका पार्टीभित्र र देशमा गरिएका स्वेच्छाचारी, निरंकुश र प्रतिगमनकारी कार्यहरुका विरुद्ध सम्पूर्ण वामपन्थी र लोकतन्त्रवादी शक्तिहरुको एकताबद्ध संघर्ष र सहकार्य अपरिहार्य भएको छ। यसका लागि हामीहरु तत्परताका साथ आवश्यक पाइला चाल्न अग्रसर छौं, विज्ञप्तिमा भनिएको छ, यस कार्यमा आआफ्नो ठाउँबाट एकता र दृढताका साथ केपी गुटका धाकधम्की, प्रलोभन र भ्रमलाई अस्वीकार गर्दै दृढताका साथ अघि बढ्न नेकपा (एमाले)का सम्पूर्ण नेता, कार्यकर्ता, सदस्य र शुभेच्छुकहरुमा हार्दिक आव्हान गर्दछौ। प्रेस वक्तव्य नेपाल कम्युनिष्ट पार्टी (एमाले) को नवौं राष्ट्रिय महाधिवेशनको मार्ग निर्देशन र पार्टी विधानको ठाडो उल्लंघन गर्दै कथित राष्ट्रिय महाधिवेशन आयोजक कमिटी गठन गरी स्वयं अवैध अध्यक्ष बन्नुभएका केपी ओलीबाट एकपछि अर्को स्वेच्छाचारी काम भइरहेका छन्। पार्टी महाधिवेशनको निर्णय र पार्टी विधान अनुरुप पार्टी सञ्चालन हुनुपर्ने आवाज उठाउने पार्टीका नेता र कार्यकर्ता र सांसदहरु विरुद्ध अत्यन्त निरंकुश र हैकमवादी शैलीले पटकपटक कथित कार्वाईको डण्डा चलाइएको छ। यसै क्रममा हालै पार्टी निर्माणको आरम्भदेखि नै नेतृत्व दिनुभएका वरिष्ठ नेताहरु लगायत पार्टीको विकास र विस्तारमा महत्वपूर्ण योगदान गर्नुभएका महाधिवेशनबाट निर्वाचित पदाधिकारी समेतका नेताहरु एवम् सांसद गरी ११ जनालाई पार्टी सदस्यबाट निष्काशन गरिएको र १२ जनालाई स्पष्टीकरण सोधिएको निरकुंश तानाशाही निर्णय सार्वजनिक गरिएको छ। यस्तो स्वेच्छाचारी निर्णयको हामी घोर भत्र्सना गर्दछौं। गत फागुन २३ गते सर्वोच्च अदालतबाट नेकपा (एमाले) पुर्निजीवित भएपछि पार्टी र सम्बद्ध जनसंगठनहरुलाई पूर्ववत् स्थितिमा सञ्चालन गर्नुपर्नेमा नवौं राष्ट्रिय महाधिवेशनको निर्णय र पार्टी विधान कुल्चदै केपी गुटबाट गत फागुन २८ गते भेला गरी मनपरी किसिमले केन्द्रीय कमिटी भंग गर्ने, महाधिवेशनबाट निर्वाचित नेताहरुलाई जिम्मेवारीबाट मुक्त गर्ने र पार्टी सदस्य नभएकाहरुलाई जिम्मेवारी दिनेजस्ता अवैध निर्णय गरियो। यस्ता अवैध निर्णय बदर गर्दै पार्टीलाई अदालतको फैसला अनुसार २०७५ साल जेठ २ गते अघिको स्थितिमा सञ्चालन गरी पार्टी एकता जोगाउन हामीले अध्यक्ष केपी ओलीलाई अनेक पटकका वार्ता र पत्राचार मार्फत आग्रह गर्यौं। कार्यदलमा रहेर पनि हामीले सोही आग्रह गर्यौं। तर उहाँबाट पार्टी एकताको दिशामा काम हुनुको साटो हठात् प्रतिनिधि सभा भंग गर्ने दुराशयका साथ नेपालको संविधानको धारा ७६ को उपधारा ४ र ५ मिच्दै राष्ट्रपति विद्यादेवी भण्डारीसंग मिलामतो गरी आफैलाई प्रधानमन्त्री घोषित गर्नुका साथै फेरी प्रतिनिधि सभा विघटन गर्ने अलोकतान्त्रिक कार्य भयो। केही समय अघि प्रधानमन्त्री केपी ओलीबाट गरिएको प्रतिनिधि सभा विघटन असंवैधानिक ठहर गरी सर्वोच्च अदालतबाट भएको फैसलाको पूर्ण पाठ आउन नआउँदै फेरी प्रतिनिधि सभा विघटन गरिनु स्वेच्छाचारी र प्रतिगमनकारी कुकृत्य भएकोले त्यसको विरोधमा आवाज उठाउनु प्रत्येक लोकतन्त्रवादी देशभक्त राजनीतिककर्मीको कर्तब्य हुन्थ्यो। हामी देश र जनताप्रतिकोकर्तब्य निर्वाह गर्दै प्रधानमन्त्रीको असंवैधानिक र निरंकुश निर्णयका विरुद्ध अन्य राजनीतिक दलहरुसंग सहकार्य गरी सर्वोच्च अदालतमा रिट निवेदन दायर गर्न बाध्य भएका हौं। प्रधानमन्त्री केपी ओली स्वयं देशको संविधान र पार्टी विधान उल्लंघन गर्ने, लोकतान्त्रिक मूल्य र मान्यता कुल्चने, निरंकुश र तानाशाही व्यवहार गर्ने, जनता कोरोना महामारीबाट आक्रान्त भएको स्थितिमा आफ्नै दल र राष्ट्रलाई एकताबद्ध तुल्याउनुको साटो फुट र अराजकताको बाटो समात्ने, देशमा जताततै अस्तव्यस्त स्थिति सिर्जना गर्ने र राष्ट्रिय हित तथा स्वाभिमान विपरीतका क्रियाकलाप गर्ने र यस्ता कामकुराको विरोध गर्दा कार्वाई गर्ने कार्य निन्दनीय र हास्यास्पद छ। पार्टीमा मात्र होइन देशमा नै प्रधानमन्त्री केपी ओलीबाट विधि र पद्धति विपरीतका क्रियाकलापहरु बढ्दै गएकाले देशको संविधान, पार्टी विधान र पद्धतिको रक्षाको लागि पाइला चाल्नै पर्ने बाध्यतात्मक स्थिति सिर्जना भएको हो। नेपाली जनताले निर्वाचनबाट झण्डै दुई तिहाई मतदिएर सरकारको नेतृत्व गर्ने अवसर प्राप्त गर्ने प्रधानमन्त्री केपी ओलीका संविधान, लोकतन्त्र, पार्टी विधान र राष्ट्रिय हित, स्वाधिनता र स्वाभिमान विपरीतका कामकुराले गर्दा नेपालको कम्युनिष्ट आन्दोलन र लोकतन्त्र नै क्षतविक्षत भइरहेको छ। राज्ययन्त्र, सत्ता र सरकारको व्यक्तिगत र गुटस्वार्थमा चरम दुरुपयोग गरिएको छ। यसरी जनताको लामो र कठोर संघर्ष तथा कम्युनिष्ट पार्टी लगायतका राजनीतिक दलहरुको आन्दोलनबाट प्राप्त उपलब्धिहरु गुम्ने खतरा उत्पन्न भएको छ। अतः प्रधानमन्त्री केपी ओलीका पार्टीभित्र र देशमा गरिएका स्वेच्छाचारी, निरंकुश र प्रतिगमनकारी कार्यहरुका विरुद्ध सम्पूर्ण वामपन्थी र लोकतन्त्रवादी शक्तिहरुको एकताबद्ध संघर्ष र सहकार्य अपरिहार्य भएको छ। यसका लागि हामीहरु तत्परताका साथ आवश्यक पाइला चाल्न अग्रसर छौं। यस कार्यमा आआफ्नो ठाउँबाट एकता र दृढताका साथ केपी गुटका धाकधम्की, प्रलोभन र भ्रमलाई अस्वीकार गर्दै दृढताका साथ अघि बढ्न नेकपा (एमाले) का सम्पूर्ण नेता, कार्यकर्ता, सदस्य र शुभेच्छुकहरुमा हार्दिक आव्हान गर्दछौ। राष्ट्रियता, लोकतन्त्र र जनहितका लागि सबै लोकतन्त्रप्रेमी, देशभक्त, राजनीतिक दल एवम् जनसमुदायमा प्रधानमन्त्री केपी ओलीका निरंकुश र प्रतिगामी कामकार्वाईका विरुद्ध एकता र सहकार्यका साथ अग्रसर हुन हार्दिक आग्रह गर्दछौं।स्थायी कमिटी सदस्यहरुझलनाथ खनालमाधव कुमार नेपालयुवराज ज्ञवालीअष्टलक्ष्मी शाक्यभीम रावलघनश्याम भुसालभीम आचार्यगोकर्ण बिष्टयोगेश भट्टराईसुरेन्द्र पाण्डेमुकुन्द न्यौपानेरघुजी पन्तबेदुराम भुसालअमृत कुमार बोहरा पदेन स्थायी कमिटी सदस्यप्रमेश हमाल पदेन स्थायी कमिटी सदस्य"
सत्ता स्वार्थका लागि नागरिकता अध्यादेश जारी गर्नु गम्भीर : राप्रपा,"काठमाडौ : राष्ट्रिय प्रजातन्त्र पार्टी (राप्रपा) अध्यक्ष त्रयले सत्ता स्वार्थका लागि सरकारले नागरिकता विधेयक अध्यादेशमार्फत जारी गरेकोप्रति आपत्ति जनाएका छन्। प्रत्येक नेपालीले सहज र सरल नागरिकता पाउनुपर्ने भन्दै राप्रपाले विदेशीले नेपाली नागरिकता पाउनु नहुनेमा जोड दिएको छ। राप्रपा अध्यक्ष पशुपति शम्शेर जबरा, डा प्रकाशचन्द्र लोहनी र कमल थापाले संयुक्त विज्ञप्ति सार्वजनिक गर्दै यस्तो बताएका हुन्। नागरिकता जस्तो अत्यन्त संवेदनशील विषयमा राष्ट्रिय सहमति बिना सत्ता स्वार्थका लागि सरकारले अध्यादेश जारी गरेकोमा राप्रपाको गंभीर ध्यान आकर्षित भएको छ, विज्ञप्तिमा भनिएको छ, प्रत्येक नेपालीले सहज र सरल रूपमा नागरिकताको प्रमाणपत्र पाउनुपर्छ। कुनै पनि नेपालीलाई नागरिकताको प्रमाणपत्र पाउनबाट वञ्चित गरिनु हुँदैन र कुनै पनि विदेशीले नेपाली नागरिकता पाउनु हुँदैन भन्ने राप्रपाको दृढ मान्यता रहेको छ। नागरिकता विधेयकलाई अध्यादेशबाट ल्याउनु सरकारको बदनीयपूर्ण कार्य भएको विज्ञप्तिमा उल्लेख गरिएको छ। संसदमा विश्वासको मत लिन नसकेर प्रतिनिधिसभा विघटन गर्ने, विघटनको दुई दिन नपुग्दै संसदमा विचाराधिन अवस्थामा रहेको नागरिकता विधेयकलाई अध्यादेशको रूपमा जारी गर्नु सरकारको बदनियतपूणर् कार्य हो, विज्ञप्तिमा थप भनिएको छ। अध्यादेश जारी गर्दा प्रतिनिधिसभाको राज्य व्यवस्था तथा सुशासन समितिले विधेयकका सम्वन्धमा पेश गरेको संशोधन र सुझावलाई उपेक्षा गर्नुले पनि सरकारको बदनीयत भएको राप्रपाले जनाएको छ। नेपालको संविधान २०७२ मा व्यवस्था गरिएका नागरिकता सम्बन्धि प्रावधानलाई संघीय कानुन बमोजिम कार्यान्वयन गर्नुपर्ने संविधानले नै बाध्यकारी व्यवस्था गरेको छ। यस सम्बन्धि सर्वोच्च अदालतको आदेश पनि त्यही हो। तर, कानुन बनाउन अवरोध खडा गर्ने सरकारले अहिले अध्यादेश जारी गरेको छ। यो कार्य संविधानको भावना र सर्वोच्च अदालतको आदेश विपरीत छ। अध्यादेशले संघीय कानुन सरहको मान्यता र हैसियत राख्दैन, विज्ञप्तिमा थप भनिएको छ, विधि, प्रक्रिया मिचेर तथा सत्ताको सौदाबाजीका निम्ति राष्ट्रियहित विपरित प्रावधान राखेर जारी भएको अध्यादेश बारे पुनर्विचार गर्न सरकारसँग राप्रपा आग्रह गर्दछ।"
"राष्ट्रपति भण्डारी र चिनियाँ राष्ट्रपति सीबीच टेलिफोन वार्ता, नेपाललाई १० लाख डोज खोप दिने घोषणा",काठमाडौं : चिनियाँ राष्ट्रपति सी चिनफिङले नेपाललाई १० लाख डोज कोरोना विरुद्धको खोप दिने घोषणा गरेका छन्। बुधबार राष्ट्रपति विद्यादेवी भण्डारीसँगको टेलिफोन कुराकानीमा चिनियाँ राष्ट्रपति सीले यस्तो घोषणा गरेका हुन्। चिनियाँ राजदूत हाउ यान्छीले राष्ट्रपति भण्डारीसँगको कुराकानीका क्रममा चिनियाँ राष्ट्रपति सीले १० लाख डोज खोप दिने घोषणाको जानकारी दिएकी हुन्। कोरोना महामारी रोकथाम तथा नियन्त्रणका लागि यसअघि चीनले नेपाललाई ८ लाख खोप अनुदान दिएको थियो। चिनियाँ भेरोसेल खोप कोरोनाविरुद्ध प्रभावकारी मानिएको छ।
"कानुन लाग्दैन, नेताज्यू ?","काठमाडौं : कोरोना संक्रमण दिन प्रतिदिन बढ्दै गएको छ। मृत्युको संख्या पनि घट्न सकेको छैन। निषेधाज्ञाको अवधि थपिँदो छ। सरकारले यसलाई झन् कडा बनाउँदै लगेको छ। अक्सिन र भेन्टिलेटरको अभावमा संक्रमितहरूले पर्याप्त उपचार पाइरहेका छैनन्। फ्रन्टलाइनमा खटिएका चिकित्सक, स्वास्थ्यकर्मी, सुरक्षाकर्मीलगायतले आफ्नो र परिवारको भन्दा संक्रमितहरूको जीवनरक्षा गर्न ज्यान जोखिममा पारेका छन्। यस्तो बेला समाजको अगुवा बन्नुपर्ने राजनीतिक दलका नेता, कार्यकर्ताहरूले मान्छे भेला पार्दै विरोध र स्वागतका कार्यक्रमहरू निर्वाध गर्न थालेका छन्। नेताहरूकै अगुवाइमा निषेधाज्ञाको उल्लंघन गर्दै विभिन्न ठाउँमा हुल बाँधेर भेला, बैठक, विरोध प्रदर्शन र स्वागत कार्यक्रम हुन थालेका छन्। कोरोनाको विषम परिस्थितिमा राजनीतिक अस्थिरता झनै बढेको छ। कतै दुई त कतै तीन सातादेखि सुनसान रहेको बजारहरूमा तीन दिनयता राजनीतिक चहलपहल हुन थालेको छ। प्रतिनिधि सभा विघटनविरुद्ध रिट लिएर सोमबार हजारौंको संख्या सर्वोच्च अदालत गयो। निषेधाज्ञा उल्लंघन गरेको सजाय तोक्ने निकाय पनि त्यही हो। अदालतमा जान पाइन्छ तर सुरक्षा मापदण्ड पालना हुनुपर्छ। प्रधानमन्त्रीका पाहुना : बालुवाटारमा पुस्तक विमोचन, ११ जेठ । तस्बिर : रासस जनकपुर, भक्तपुर, हेटौँडा, रौतहट, उदयपुर, राजविराजलगायतका ठाउँमा नेकपा माओवादी केन्द्र, उपेन्द्र यादव समर्थित जसपा नेपालका कार्यकर्ताहरू तथा तरुण दल र वाईसीएल नेपालले प्रतिनिधि सभा विघटनको विरोधमा प्रदर्शन, मसाल जुलुस र राष्ट्रपति विद्यादेवी भण्डारी र प्रधानमन्त्री केपी शर्मा ओलीको पुतला दहन गरेका छन्। अर्कोतिर मन्त्रिपरिषद्को सिफारिसमा राष्ट्रपति भण्डारीले आइतबार नेपाल नागरिकता (पहिलो संशोधन) अध्यादेश, २०७८ जारी गरेपछि प्रदेश २ का सबै जिल्लामा दीपावली गरिएको छ। नेकपा (एमाले), महन्थ ठाकुर समर्थित जसपा कार्यकर्ता र जनमत पार्टीका नेता, कार्यकर्ताले अध्यादेशको स्वागतमा चोक, पार्टी कार्यालयमा र नागरिकहरूले घरघरमा दीपावली गरेका छन्। त्यस क्रममा पनि सुरक्षा मापदण्ड पूर्णतः उल्लंघन गरिएको छ। भोटको भीडभाड : हेटौंडामा राष्ट्रियसभा चुनाव, ६ जेठ । तस्बिर : रासस जन्मसिद्ध नेपाली नागरिकता लिएका व्यक्तिका सन्तान तथा बाबुको पहिचान नभएका सन्तानलाई आमाको नामबाट वंशजका आधारमा नागरिकता दिने मधेसको मूल माग सम्बोधन भएकाले अध्यादेशको स्वागत गरिएको जिल्ला समन्वय समिति सप्तरीका प्रमुख प्रभाकर यादवको भनाइ छ। निषेध आदेशको उल्लंघन गर्दै राजनीतिक दलका नेता, कार्यकर्ताहरूले प्रदर्शन गरेपछि सर्वसाधारणमा समेत नकारात्मक असर परेको छ। सप्तरीका पञ्चदेव खंगले कोरोना महामारीविरुद्ध एकजुट हुन नसक्ने तथा अक्सिजन र भेन्टिलेटरका लागि बोल्न नसक्ने नेताहरूको बेतुकको प्रदर्शनले घरघरमा कोरोना फैलिने आरोप लगाए। कोरोना न सोरोना : सत्ता दौडाहामा भट्टराई, ७ जेठ । तस्बिर : रासस नेताहरूकै कारण बिहान र साँझ सडक र खुला मैदानमा फाट्टफुट्ट मानिसहरू देखिन थालेका छन्। प्रहरीहरूले रोक्न खोज्दा पनि समूहमा जुलुस लगाउने नेताहरूलाई रोक्न नसक्ने हामी एक्लाएक्लै हिँडनेलाई रोक्न आउने भनेर मुखभरिको जवाफ दिने गरेको प्रहरीको दुखेसो छ। अझै नेताहरूले गौरवका साथ विभिन्न ठाउँमा गरेको स्वागत र विरोध कार्यक्रमका तस्बिरहरू फेसबुक, ट्वीटरमा पोस्ट गरिरहेका छन्। यी सबै क्रियाकलापलाई बेतुकको बाजा बताउँदै राजविराजका शिक्षक गिरीराज पौडेलले भनेदेशलाई यत्रो ठूलो कोरोना महामारीले घेरेको छ। देशलाई यो संकटबाट उन्मुक्ति दिनेभन्दा पनि कसरी सत्ता कब्जा गर्ने खेलमा राजनीतिक दलहरू लागेका छन्। स्वास्थ्य तथा जनसंख्या मन्त्रालयले मंगलबार दिएको जानकारीअनुसार २४ घण्टामा देशभर ८ हजार ६ सय ३६ जनामा संक्रमण पुष्टि भएको छ। हालसम्म नेपालमा कोरोना संक्रमितको संख्या पाँच लाख २८ हजार ८ सय ४८ पुगेको छ। नेपालमा सक्रिय संक्रमितको संख्या एक लाख १७ हजार २ सय ६१ पुगेको छ। यस्तै २४ घण्टामा कोरोनाले १ सय ६९ जनाको मृत्यु हुँदा कोरोनाबाट नेपालमा मृत्यु हुनेको संख्या ६ हजार ७ सय पुगेको छ। यति ठूलो संख्यामा नयाँ कोरोना संक्रमित पुष्टि भइरहेको छ र मृत्युको संख्या पनि बढेको छ। यसैबेला सामाजिक सञ्जालमा पोस्टिएका तस्बिर, समाचार र राजनीतिक दलका क्रियाकलापले समुदायस्तरमै संक्रमण तीव्र भइरहेको यथार्थलाई भने व्यंग्य गरेको छ। ठेलमठेल उद्घाटन : रिबन काट्दै उपप्रधानमन्त्री, ५ जेठ । तस्बिर : रासस गृह मन्त्रालयले जनस्वास्थ्यका मापदण्ड उल्लंघन गर्नेमाथि कैद र जरिवानाको प्रावधानलाई कडाइका साथ लागू गर्ने भन्दै स्पष्ट रूपमा निर्देशन दिएको छ। जिल्लाजिल्लामा संकट व्यवस्थापन केन्द्र, स्थानीय प्रशासन र स्थानीय तहले संक्रमण नियन्त्रण गर्न भन्दै सार्वजनिक भेला र कार्यक्रम गर्न लगाएको रोकको अवज्ञा गर्दै गरिएको यस्ता कार्यक्रममा केन्द्रीय स्तरका नेताहरू सहभागी छन्। निषेधाज्ञाको निर्णय गर्ने बैठकहरूमा सहभागी जिल्ला समन्वय समितिका प्रमुख, स्थानीय तहका प्रमुख, उपप्रमुख र नेताहरू नै विरोध र स्वागतका कार्यक्रममा सहभागी देखिएका छन्। कार्यक्रममा कतिपयले मास्क चिउँडोमुनि लगाएको देखिन्छ। कार्यक्रममा सामाजिक दूरी कायम गरिएको छैन। कोरोना संक्रमणका बेला भेला, स्वागत, विरोध प्रदर्शन गरेर विजयी भावमा पोष्ट्याएको तस्बिर र समाचारमा दर्जनौंले तिखो प्रश्न गरेका छन्। संकट व्यवस्थापन केन्द्रको वैठकमा नगई अध्यादेशको स्वागत कार्यक्रमको अगुवाई गरेका जिसस सप्तरीका प्रमुख प्रभाकर यादवले पोस्ट्याएको तस्विरमा रमानन्द यादवले चिउँडोमा मास्क लगाएर स्वास्थ्य मापदण्ड पालना नगर्नुलाई जनताले के रूपमा बुझ्लान भनेर प्रश्न गरेका छन्। स्वागत, विरोध तथा सर्वोच्च अदालतमा सोमबार संसद पुनस्र्थापनाका लागि उजुरी दर्ता गर्न जाँदाका तस्बिरहरू मात्रै हेर्ने हो भने सामाजिक दूरी र अन्य स्वास्थ्य मापदण्ड पूरा गरेको देखिँदैन। बढ्दो कोरोना संक्रमणको विस्तारको ख्याल नगरी र स्वास्थ्य मापदण्ड पूरा नगरी गतिविधि गर्नेमा विपक्षीसँगै सरकार समर्थित दलका नेताहरू पनि अछुतो छैनन्। सामाजिक दूरी कायम नगरी, स्थानीय प्रशासनको अनुमति नलिई भीडभाडयुक्त शैलीमा राजनीतिक गतिविधिहरू गर्दा संक्रमणको जोखिम बढेको सप्तरीका प्रमुख जिल्ला अधिकारी फणिन्द्रमणि पोखरेल बताउँछन्। विरोध होस् वा समर्थन अथवा अन्य गतिविधि गर्दा भीडभाडले कोरोना संक्रमण फैलाउन मद्दत गर्ने भएकाले अन्य उपाय अवलम्बन गर्नु उपयुक्त हुन्छ, पोखरेलको भनाइ छ।"
कोरोना रोकथाममा सक्दो सहयोग गर्ने चिनियाँ प्रतिवद्धता,"काठमाडौं : बुधबार नेपाल र चीनका राजनीतिक दलबीच भर्चुअल बैठक सम्पन्न भएको छ। बैठकमा नेकपा (माओवादी केन्द्र)का अध्यक्ष पुष्पकमल दाहाल प्रचण्ड, सत्तारुढ नेकपा (एमाले)का महासचिव एवम् उपप्रधानमन्त्री ईश्वर पोखरेल, राष्ट्रियसभाका अध्यक्ष गणेश तिमल्सिना, कांग्रेस नेता नारायण खड्का, जनता समाजवादी पार्टीका अध्यक्ष उपेन्द्र यादव, नेपाल मजदुर किसान पार्टीका अध्यक्ष नारायणमान बिजुक्छे, राप्रपाका अध्यक्ष पशुपति शम्शेर जबरालगायत नेताले नेपालको तर्फबाट सम्बोधन गरे। बैठकमा चिनियाँ कम्युनिस्ट पार्टीका सीपीसीको तर्फबाट अन्तर्राष्ट्रिय विभाग प्रमुख सोङ ताओलगायत नेता सहभागी थिए। बैठकमा बोल्दे चिनियाँ पक्षले महामारीमा नेपाललाई सक्दो सहयोग गर्ने प्रतिवद्धता जनाएको छ । बैठकमा बोल्दै माओवादी केन्द्रका अध्यक्ष प्रचण्डले महामारी नियन्त्रणका लागि चीन सरकारले नेपाललाई मेडिकल सामग्री उपलब्ध गराउनु खुसीको कुरा भएको बताए। उनले हिमाल, नदी र संस्कृतिसँग दुई देशबीचको सम्बन्ध जोडिएको भन्दै नेपाल एक चीन नीतिप्रति प्रतिवद्ध रहेको उल्लेख गरे। हिमाल, नदी र संस्कृतिसँग दुई देशबीचको सम्बन्ध जोडिएको नेपाल एक चीन नीतिमा प्रतिबद्ध छ, उनले थपे। बैठकमा प्रचण्डले चिनियाँ राष्ट्रपति सी चिन फिङको नेपाल भ्रमणको सम्झनासमेत गरेका छन् । भर्चुअल बैठकमा बोल्दै उपप्रधानमन्त्री पोखरेलले चीन सरकारले नेपालका लागि स्वास्थ्य सामग्री, भ्याक्सिन र अक्सिजन प्लान्ट सहयोग गरेकोप्रति धन्यवाद दिएका छन्। कोरोनाविरुद्धको खोपमा चीनले प्राप्त गरेको सफलताको प्रशंसा गर्दै पोखरेलले कोरोना नियन्त्रणमा नेपाललाई अझै सहयोग आवश्यक भएकोमा जोड दिए। चीन सरकारले नेपालका लागि स्वास्थ्य सामग्री, भ्याक्सिन र अक्सिजन प्लान्ट सहयोग गरेकोप्रति धन्यवाद दिन चाहन्छौँ, उपप्रधानमन्त्री पोखरेलले भने, महामारी रोकथाम तथा नियन्त्रणका लागि नेपाललाई अझै सहयोग चाहिएको छ। नेपाली कांग्रेसका नेता नारायण खड्काले कोरोना महामारीका कारण स्वास्थ्य सामग्रीको अभावमा रहेको नेपाललाई चीनले गरेको सहयोगप्रति धन्यवाद दिए। कोरोना नियन्त्रणमा चीनबाट नेपालले सिक्नुपर्नेमा उनले जोड दिएका छन्। खड्काले नेपालले महामारीका कारण ठूलो क्षति बेहोर्नु परेको छ । अहिले पनि अक्सिजनको अभावमा नागरिकले ज्यान गुमाउनु परेको कुरा उल्लेख गरे । जसपा अध्यक्ष उपेन्द्र यादवले दुई देशबीच असल मित्रताको सम्बन्ध रहेको उल्लेख गर्दै महामारीको समयमा उपलब्ध गराएको खोपका लागि धन्यवाद दिए। उनले चीनले उपलब्ध गराएको खोप र स्वास्थ्य सामग्रीले नेपालीको जीवन रक्षा गर्न सहयोग पुग्ने विश्वास व्यक्त गरे। राष्ट्रियसभाका अध्यक्ष गणेशप्रसाद तिमिल्सिनाले चिनियाँ सहयोगप्रति धन्यवाद दिएका छन्। तिमल्सिनाले चीनले अघि सारेको बीआरआई परियोजनामा नेपालले हस्ताक्षर गरेको तीन वर्ष पुगिसकेको बताउँदै यसको कार्यान्वयन गर्नुपर्ने समय आइसकेको बताए। उनले बैठकमा महामारीकै बीच नेपालमा राष्ट्रिय गौरवका आयोजनाको काम जारी रहेको उल्लेख गरेका छन्। नेमकिपाका अध्यक्ष बिजुक्छे र राप्रपा अध्यक्ष राणालेसमेत कोरोना महामारी रोकथाम तथा नियन्त्रणमा चीनले गरेको सहयोगप्रति धन्यवाद दिँदै चीनले पाएको सफलताबाट नेपालले पाठ सिक्नुपर्नेमा जोड दिए।"
सुदूरपश्चिम प्रदेश सरकार धरापमा : को बन्ला नयाँ मुख्यमन्त्री ?,"धनगढी : नेकपा एमाले स्थायी कमिटीको बैठकले सुदूरपश्चिम प्रदेश सरकारलाई दिएको समर्थन फिर्ता लिने निर्णय गरेसँगै एमाले संसदीय दलको बैठक बसेको छ। बिहान ८ बजेदेखि हुने भनिएको बैठक साढे ९ बजेदेखि सुरु भएको हो। प्रदेश सभा भवन परिषरभीत्रै रहेको नेकपा एमाले संसदीय दलको कार्यालयमा बैठक बसिरहेको छ। एमालेभित्रका दुवै गुटको बैठक बसेको हो। ५३ सदस्यीय प्रदेश सभामा नेकपा एमाले २५ सांसदसहित ठुलो दलका रुपमा छ। त्यसमा पनि ७ जना ओली पक्ष र १८ जना खनालनेपाल पक्षका सांसद छन्। बैठकमा २१ जना सांसदको उपस्थिति रहेको प्रमुख सचेतक तारा लामा तामाङले बताए। नेकपा एमालेको स्थायी कमिटिको बैठकले सुदूरपश्चिम प्रदेश सरकारको समर्थन फिर्ता लिने र सरकारमा सहभागी आफ्ना तीन जना मन्त्रीहरुलाई फिर्ता बोलाउने निर्णय गरेको थियो। नेकपा माओवादी केन्द्रका नेता त्रिलोचन भट्टको नेतृत्वमा अहिले प्रदेश सरकार छ। नेकपा भएका बेला, सुदूरपश्चिम प्रदेश माओवादीको भागमा परेको थियो।अहिले प्रदेश सरकारमा आन्तरिक मामिला तथा कानुन मन्त्री तथा आर्थिक मामिला तथा योजना मन्त्री प्रकाश बहादुर शाह, उद्योग वन वातावरण तथा पर्यटन मन्त्री माया भट्ट र सामाजिक विकास मन्त्रीमा कृष्णराज सुवेदी एमालेको तर्फबाट मन्त्री छन। शाह नेकपा एमाले संसदीय दलका नेता समेत हुन्। तीन जना मन्त्री पनि खनाल नेपाल पक्षकै हुन्। माओवादी केन्द्रलाई दिएको समर्थन फिर्ता लिने बारे खनाल नेपाल पक्षमै मतभेद देखिएको छ। केहीले ठुलोदल भएका कारण सरकारको नेतृत्व एमालेले दिनुपर्ने अडान लिदै आएका छन् भने केहीले माओवादीलाई नै समर्थन यथावत राख्ने अडान राखेको बुझिएको छ। प्रदेश सभाको अंक गणित अनुसार ५३ सदस्यीय प्रदेश सभामा २५ एमाले, १३ माओवादी केन्द्र (१ जना कारवाही) १२ जना नेपाली काँग्रेस र २ जना जनता समाजवादी पाटीका सांसद छन्। एमाले र जसपा मात्रै मिले पनि माओवादी केन्द्रको सरकार विस्थापन गर्न सकिन्छ। तर एमालेभित्र पनि ओली र नेपाल खनाल पक्ष भएकाले त्यसको सम्भावना न्युन देखिएको छ। एमालेभित्र अहिलेसम्मको तथ्यांक अनुसार ७ जना ओलीपक्ष र १८ जना खनाल नेपालपक्षमा खुलेका छन्। संसदिय दलको नेता, प्रमुख सचेतक र अहिले भइरहेका तीनै जना मन्त्री पनि खनाल नेपाल पक्षका हुन्। सांसदहरुलाई ह्विप लगाउने अधिकार रहेका प्रमुख सचेतक र सांसदलाई कारवाहीको अधिकार राख्ने संसदीय दलका नेता खनाल नेपालपक्षका रहेकाले ओलीपक्ष सकसमा परेको छ। यद्यपी ओलीपक्षका नेता पठान सिह बोहरा भन्छन, अब एमालेमा रहने वा नरहने भन्ने कुराको आज टुंगो लाग्छ। उनले एमालेमा रहने वा नरहने सांसदहरुको आजको संसदीय दलको बैठकले नै टुंगो लगाउने बताए।एमालेका यी दुई गुटमा कतिकति जना सांसद हुन्छन्, त्यसपछि मात्रै प्रदेश सरकारको समिकरणको टुंगो लाग्ने देखिएको छ। पार्टी अध्यक्ष ओलीले, स्थायी कमिटीको बैठकले गरेको निर्णयको अवज्ञा गर्नेलाई तुरुन्तै कारवाही गर्ने मुड बनाएको छ। अहिलेका सभामुख अर्जुनबहादुर थापालाई संसदीय दलको नेता बनाएर उनलाई मुख्यमन्त्री बनाउने कुराले पनि चर्चा पाएको छ। खनालनेपाल पक्षमै भएपनि उनी भद्र व्यक्तित्व भएका व्यक्तिका रुपमा परिचित छन्। सहमति भएमा, खनाल नेपाल पक्षमै भएपनि मुख्यमन्त्री हुने पक्कापक्की भएपछि आन्तरिक मामिला तथा कानुन मन्त्री प्रकाश शाह पनि ओली पक्षमै बस्न तयार रहेको स्रोतले बतायो।"
सुदूरपश्चिम सरकारलाई दिएको समर्थन फिर्ता नलिने एमाले संसदीय दलको निर्णय,"धनगढी : नेकपा एमालेको सुदूरपश्चिम प्रदेश संसदीय दलको बैठकले तत्काल सरकारको समर्थन फिर्ता नलिने निर्णय गरेको छ । बुधबार बसेको संसदीय दलको बैठकले यस्तो निर्णय गरेको हो। यसअघि नेकपा एमालेको स्थायी कमिटिको बैठकले सुदूरपश्चिम प्रदेश सरकारको समर्थन फिर्ता लिने र सरकारमा सहभागी आफ्ना तीन मन्त्रीलाई फिर्ता बोलाउने निर्णय गरेको थियो। ५३ सदस्यीय प्रदेश सभामा नेकपा एमाले २५ सांसदसहित ठूलो दलका रुपमा छ। त्यसमा पनि ७ जना ओली पक्ष र १८ जना खनालनेपाल पक्षका सांसद छन्। बुधबारको बैठकमा २१ जना सांसदको उपस्थिति थियो। नेकपा माओवादी केन्द्रका नेता त्रिलोचन भट्टको नेतृत्वमा अहिले प्रदेश सरकार छ। नेकपा भएका बेला, सुदूरपश्चिम प्रदेश माओवादीको भागमा परेको थियो। अहिले प्रदेश सरकारमा आन्तरिक मामिला तथा कानुन मन्त्री तथा आर्थिक मामिला तथा योजना मन्त्री प्रकाशबहादुर शाह, उद्योग वन वातावरण तथा पर्यटनमन्त्री माया भट्ट र सामाजिक विकास मन्त्रीमा कृष्णराज सुवेदी एमालेको तर्फबाट मन्त्री छन्। शाह नेकपा एमाले संसदीय दलका नेतासमेत हुन्। तीनजना मन्त्री पनि खनाल नेपाल पक्षकै हुन्।"
जसपा विवाद उत्कर्षमा : महन्थले उपेन्द्रसँग सोधे स्पष्टीकरण,"काठमाडौं : जनता समाजवादी पार्टी (जसपा) ले पार्टीका अध्यक्ष उपेन्द्र यादवलाई स्पष्टीकरण सोधेको छ। जसपाका अध्यक्ष महन्थ ठाकुरले पार्टीको निर्णय विपरीत गुटगत गतिविधि सञ्चालन गर्दै आएको भन्दै पार्टीका अर्का अध्यक्ष उपेन्द्र यादवलाई स्पष्टीकरण सोधेको हो। अध्यक्ष यादवलाई तीन दिनभित्र पार्टी कार्यालयभित्र पठाउने गरी सातबुँदे स्पष्टीकरण सोधिएको छ। पछिल्ला दिनमा जसपाको मूल्यमान्यता, नीति तथा पार्टीको विधान विपरीत कार्य गर्दै आएकाले विधानबमोजिम अनुशासनको कारबाहीको व्यवस्थाअनुसार स्पष्टीकरण सोधिएको अध्यक्ष ठाकुरद्वारा मङ्गलबार अबेर जारी विज्ञप्तिमा भनिएको छ। स्पष्टीकरणमा लुम्बिनी प्रदेशका चारजना प्रदेशसभा सदस्यलाई निष्कासन गरेको, विपक्षी नेपाली कांग्रेस र नेकपा माओवादी केन्द्रसँग मिलेर सर्वोच्च अदालतमा संसद् पुनःस्थापनाको माग गर्दै रिट दायर गर्न गएको, एकलौटी रुपमा केन्द्रीय कार्यकारिणी समितिको बैठक बसी निर्णय गरिएको विषयमा प्रश्न सोधिएको छ। त्यसैगरी, पार्टीको संसदीय दलको निर्णयअनुरूप प्रधानमन्त्री केपी शर्मा ओलीलाई समर्थन गर्नुपर्नेमा ठीक विपरीत विपक्षी गठबन्धनका उम्मेदवार शेरबहादुर देउवालाई प्रधानमन्त्री बनाउनेमा कुन कारणले हस्ताक्षर गरेको तथा सर्वोच्च अदालतमा पार्टीको निर्णय बेगर विपक्षी गठबन्धनको रिटमा किन हस्ताक्षर गरेको भनी प्रश्न उठाइएको छ।"
भारतले भन्यो : नेपालको आन्तरिक मामिलाको समाधान लोकतान्त्रिक प्रक्रियाबाट हुन्छ,"काठमाडौं : भारतले नेपालको पछिल्लो राजनीतिक घटनाक्रमलाई आन्तरिक मामिला भएको प्रतिक्रिया दिएको छ। बुधबार भारतीय विदेश मन्त्रालयका प्रवक्ता अरिन्दम बाग्चीले विज्ञप्ति सार्वजनिक गर्दै नेपालको राजनीतिक घटनाक्रमको समाधान लोकतान्त्रिक प्रक्रियाबाट हुने भन्दै यस्तो प्रतिक्रिया दिएका हुन्। दोस्रो पटक प्रतिनिधिसभा विघटन र निर्वाचन घोषणापछिको अवस्थालाई भारतले आन्तरिक मामिला भएको बताएको हो। विज्ञप्तिमा नेपालको पछिल्लो घटनाक्रमलाई नियालिरहेको र यो नेपालको आन्तरिक मामिला भएको उल्लेख गरिएको छ। नेपालको यो घरेलु फ्रेमवर्क र प्रजातान्त्रिक प्रक्रियाबाट समाधान हुने विश्वास भारतको छ। हामीले नेपालमा विकसित पछिल्लो राजनीतिक घटनाक्रमलाई जानकारीमा लिएका छौं, विज्ञप्तिमा भनिएको छ, यो नेपालको आन्तरिक मामिला भएकाले आफ्नो घरेलु फ्रेमवर्कभित्र र प्रजातान्त्रिक प्रक्रियाबाट समाधान गर्नुपर्छ। विज्ञप्तिमा छिमेकी र मित्रका हिसाबले नेपाल र नेपालीको प्रगति, शान्ति, स्थायित्व र विकासमा भारतले गर्दै आएको सहयोगमा प्रतिवद्ध रहेकोसमेत उल्लेख गरिएको छ।"
दिगो शान्तिविना समग्र विकास सम्भव छैन : सभापति देउवा,"काठमाडौं : नेपाली कांग्रेसका सभापति शेरबहादुर देउवाले २५६५ औं बुद्धजयन्ती तथा उभौली पर्वका अवसरमा सम्पूर्ण नेपालीमा सुख, शान्ति, समृद्धि एवं उत्तरोत्तर प्रगतिको शुभकामना व्यक्त गरेका छन्। उनले बुधबार शुभकामना सन्देशमार्फत मुलुक अझै पनि हत्या, हिंसा, अपहरण, मानवाधिकार विरोधीलगायत घटनाबाट मुक्त हुन नसकेको उल्लेख गर्दै दिगो शान्ति विना समग्र विकास सम्भव नभएको तथा शान्त र समुन्नत नेपाल निर्माणका लागि हाम्रासामु थुप्रै अवसर रहेको बताएका छन् यस्तो परिस्थितिमा नागरिक आफै पनि सचेत हुन जरुरी रहेको जनाउँदै उनले कोभिड१९ को जोखिमलाई दृष्टिगत गर्दै स्वास्थ्य सुरक्षाका मापदण्डलाई पूर्ण रुपमा पालना गर्न सबैलाई आग्रह गरेका छन्। सभापति देउवाले शान्ति, सहिष्णुता तथा सद्भावका प्रणेता गौतम बुद्धका उपदेशलाई सबैले मन, वचन र कर्मले पालन गर्न र अशान्ति, हत्या र हिंसाको विरोध गर्न आग्रह गर्दै देशमा शान्ति कायम होस् तथा अन्याय, अत्याचार एवं सबै प्रकारका दमनबाट सबैले मुक्ति पाऊन् भन्ने कामना पनि गरेका छन्।"
"विश्वासको मत पाउँछौँ, नपाए चुनाव हुन्छ : मन्त्री बस्नेत","गोरखा : गण्डकी प्रदेशका भौतिक पूर्वाधार विकासमन्त्री रामशरण बस्नेतले गण्डकी प्रदेशको सरकारले विश्वासको मत पाउने, नपाए चुनाव हुने बताएका छन्। हामीले विश्वासको मत लिन्छौँ। नलिए चुनाव हुन्छ। लामो कुरै छैन, उनले भने, एउटा पार्टीले मात्र सरकार बनाउन नसक्ने अबस्था आयो भने जो सुकैसँग समन्वय गरेर मिलीजुली सरकार बनाउँछौँ। यसबारेमा विभिन्न चरणमा गम्भीर छलफल भइरहेका छन्। विश्वासको मत लिने विभिन्न आधार रहेको उनले बताए। हामीले विश्वासको मत लिन नसक्ने आधार के छ ?, उनले भने, कि हामीले काम नगरेको हुनुपर्यो, कि आलोचना योग्य काम गरेको हुनुपर्यो। विश्वास कि अविश्वास भन्ने कुरा कामको गुण र दोषको आधारमा हुनुपर्छ। पूर्वाग्रही हुनुहुँदैन। जेठ १६ गतेदेखि संसद् अधिवेशन बोलाइएको भन्दै उनले २७ गतेभित्र विश्वासको मत लिने बताए। विश्वासको मत पाइएन भने आखिर चुनाव भन्दा अर्को विकल्प पनि छँदा पनि त छैन, उनले भने, जनताले पाँच वर्षसम्म सरकारमा जाऊ भनेर चुनेर पठाइसकेपछि बीचमा चुनावमा जाने रहर त हाम्रो होइन। हामी त भन्छौँ, नजाने तर सबै राजनीतिक पार्टीहरुले पनि भन्नुपर्यो, चुनावमा जाने कि नजाने। केही दिनअघि एमाले बाहेकका अरु पार्टीको सरकार बन्न नसकेकाले फेरि असफल प्रयास गर्नु व्यर्थ रहने उनले बताए। मन्त्री बस्नेतले प्रदेश सरकारले स्वास्थ्य कार्यालय गोरखाका लागि पठाएको आठ हजार छ सय ५५ थान एण्टिजेन किट्स कार्यालय प्रमुख नरजङ ठकुरीलाई हस्तान्तरण गरेका छन्। पालिकाहरुको आवश्यकताको आधारमा पठाउन आग्रह गर्दै उनले पीसीआर रिपोर्ट आउन दुई हप्तासम्म लाग्ने भएकाले गाउँगाउँका लागि एण्टिजेन परीक्षण नै प्रभावकारी रहेको बताए।"
कांग्रेसको आरोप : सरकारले संक्रमणको आडमा राजनीति गर्न खोज्यो,"काठमाडौं : नेपाली कांग्रेसले कोरोना संक्रमणको आडमा सरकारले राजनीति गर्न खोजेको आरोप लगाएको छ। कांग्रेस सभापति शेरबहादुर देउवाको निवास बूढानीलकण्ठमा बुधबार बिहान बसेको कांग्रेस पदाधिकारी बैठकले जनतामा आतंक फैलाएर स्वार्थ सिद्धि गर्ने काम गरेकोभन्दै सरकारको गतिविधिप्रति विरोध गरेको छ। बैठकपछि सहमहामन्त्री डा प्रकाशशरण महतले भने, महामारी नियन्त्रणको लागि हामीले प्रधानमन्त्रीलाई १५ बुँदे सुझाव दिएका थियौं, ती कार्यान्वयन गर्नुको सट्टा सरकार संक्रमणको आडमा राजनीति गर्न खोज्दैछ। अब दुई दिनभित्र किनमेल गर भन्ने किसीमका कुरा गरेर सरकारले जनतामा आतंक सिर्जना गरेको छ।उनले भने, सरकारले संक्रमणको आडमा जनतालाई आतंक फैलाएर स्वार्थसिद्धि गर्ने काम गरेको छ। यसबारे हाम्रो गम्भीर ध्यानाकर्षण भएको छ। कांग्रेसले अस्पतालमा अक्सिजनको सुनिश्चितता, बेडको सुनिश्चितता र दुर्गममा पीसीआर परीक्षण पुर्याउने, कोरोना नियन्त्रणतर्फ ध्यान नदिएएको जनाएको छ। महामारीले दैनिक ज्यालादारीदेखि साना लगानीका उद्यमहरू संकटमा परेकोले जीविकोपार्जनका लागि सरकारले राहतको व्यवस्था गर्नुपर्ने कांग्रेसको माग छ।"
कांग्रेस बैठकको निर्णय : विघटनविरुद्ध राजनीतिक र कानुनी लडाइँलाई सशक्त बनाउने तर सडकमा नजाने,"काठमाडौं : नेपाली काग्रेसले संसद् विघटनविरुद्धको राजनीतिक र कानुनी लडाइँलाई अझ् सशक्त रुपमा निरन्तरता दिने निर्णय गरेको छ। कांग्रेस सभापति शेरबहादुर देउवाको निवास बूढानीलकण्ठमा बुधबार बसेको पदाधिकारी तथा पूर्व पदाधिकारीको बैठकले यस्तो निर्णय गरेको हो। बैठकमा पछिल्लो राजनीतिक घटनाक्रमबारे छलफल गर्दै केन्द्रदेखि स्थानीय तहसम्म विपक्षी गठबन्धनको सहकार्यलाई कायम राख्दै अघि बढ्ने निर्णय भएको हो। कांग्रेसले नागरिक समाजसँग समेत सहकार्य गरेर राष्ट्रपति र प्रधानमन्त्रीको असंवैधानिक र अलोकतान्त्रिक कदमविरुद्ध सामाजिक संजाल र संचारमाध्यममा सशक्त बहस चलाउने निर्णय गरेको छ। बैठकपछि काँग्रेस सहमहामन्त्री प्रकाशशरण महतले विघटनविरुद्ध राजनीतिक र कानुनी लडाइँलाई अझ् सशक्त रुपमा निरन्तरता दिने निर्णय भए पनि सडकमा भने नजाने बताए। उनले सञ्चार माध्यम तथा सामाजिक सञ्जालमार्फत बहस चलाएर अभियानलाई सशक्त पार्ने बताए। कोभिड संक्रमणलाई ध्यानमा राखेर तत्काल सडकमा नजाने निर्णय गरेको बताए। काँग्रेसका सभापति शेरबहादुर देउवाले गत साता कोभिड १९ महामारी रोकथाम, नियन्त्रण तथा उपचारका सम्बन्धमा गर्नुपर्ने काम र सर्वसाधरणको दैनिकीलाई सहज बनाउनका लागि राहत लगायतको व्यवस्था गर्न माग गर्दै प्रधानमन्त्री केपी शर्मा ओलीलाई १५ बुँदे ज्ञापन पत्र बुझाएका थिए । त्यसको कार्यान्वयनका लागि सरकारलाई दबाब दिने निर्णय बैठकले गरेको छ। कांग्रेस बैठकले पाँच दलको गठबन्धनलाई कायम राख्दै प्रतिगमनविरुद्धको अभियानलाई अझ् सशक्त बनाउने निर्णय पनि गरेको छ। प्रधानमन्त्री ओलीले मध्यरातमा गरेको संसद् विघटन र चुनावको घोषणा असंवैधानिक र अलोकतान्त्रिक रहेको दाबी गर्दै पाँच दलका शीर्ष नेतासहित १४६सांसदहरूले सोमबार सर्वोच्च अदालतमा रिट दर्ता गराएका छन्। संविधानको धारा ७६ (५) अनुसार प्रधानमन्त्रीका लागि कांग्रेस सभापति शेरबहादर देउवा र एमाले अध्यक्ष समेत रहेका प्रधानमन्त्री केपी शर्मा ओलीले गरेका दुवै दाबी खारेज गरेपछि मध्यरातमा संसद् विघटन गरेर चुनावको मिति घोषणा भएको थियो। विपक्षीहरूले राष्ट्रपति र प्रधानमन्त्रीले संविधानमाथि जालसाजी गरेको भन्दै यो कदमलाई प्रतिगमनको संज्ञा दिएका छन्। विघटन गर्ने कदमको नागरिकस्तरबाट पनि यसको चर्को निन्दा र विरोध भएको छ। मध्यरातमा राष्ट्रपतिले दुवै दाबी खारेज गरेपछि रातारात मन्त्रिपरिषद्को आकस्मिक बैठक डाकेर संसद् विघटन र चुनावको मितिको सिफारिस गरिएको थियो। त्यसलाई राति नै राष्ट्रपतिबाट सदर गरिएको थियो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
पत्रकार महासंघ अध्यक्ष सवार गाडी दुर्घटना,"काठमाडौं : नेपाल पत्रकार महासंघका अध्यक्ष विपुल पोख्रेल सवार गाडी दुर्घटना भएको छ । बुधबार दिउँसो अध्यक्ष पोखरेल सवार गाडी दाङको तुलसीपुरमा दुर्घटना भएको हो । महासंघका महासचिव रोशन पुरीका अनुसार अध्यक्ष पोखरेलसँगै महासंघ दाङ शाखाका अध्यक्ष दुर्गालाल केसी, उपाध्यक्ष सन्तोष सुवेदी र दाङ शाखाका पूर्वअध्यक्ष सुदीप गौतम सवार गाडी दुर्घटना भएको हो । महासचिव पुरीका अनुसार दुर्घटनामा परेका अध्यक्षसहित सबैजना सकुशल छन् । दुर्घटनामा सामान्य घाइते भएका दाङ शाखाका पूर्वअध्यक्ष गौतम प्राथमिक उपचारपछि घर फर्किएका छन् । अर्को गाडीले ठक्कर दिँदा अध्यक्ष सवार गाडीमा भने क्षति पुगेको छ ।"
इन्धन लिन भारत जान लागेको ट्याङकरबाट ठूलो परिमाणमा गाजा बरामद,वीरगन्ज : काठमाडौंबाट इन्धन लिन भारत जान लागेको ट्याङकरबाट प्रहरीले ठूलो परिमाणमा लागु औषध बरामद गरेको छ। भारतको बरौनी जान हिँडेको ना ४ ख २९७९ नम्बरको खाली ट्याङकरबाट १९ वटा पोकामा रहेको २ क्विन्टल १८ केजी गाजा प्रहरीले बरामद गरेको हो। गोप्य सूचनाका आधारमा बुधबार दिउँसो खटिएको प्रहरी टोलीले बाराको पथलैयास्थित महमद आलम साहको रामरहिम ग्यारेजमा रोकेर राखिएको उक्त ट्यांङकरको च्याम्बर भित्र लुकाएर राखिएको २ क्विन्टल १८ केजी गाजा बरामद गरेको हो। प्रहरीले गाजासहित ट्याङकरका चालक महोत्तरीको बर्दिवास नगरपालिका ८ का ३३ वर्षीय घनश्याम गिरी र सहचालक चितवनको खैरहनी नगरपालिका २ का राजकुमार दवाडीलाई पनि पक्राउ गरेको छ। पथलैयास्थित ग्यारेजमा रोकेर राखिएको ट्याङकरमा प्रहरीले चेकजाँच गर्दा च्याम्बरभित्र लुकाएर राखिएको २ क्विन्टल १८ केजी गाजा सहित चालक गिरी र सहचालक दवाडीलाई पक्राउ गरेको बाराका प्रहरी नायव उपरीक्षक गौतम मिश्रले जानकारी दिए। गाजा बरामद भएको ट्याङकरसहित चालक र सहचालकलाई जिल्ला प्रहरी कार्यालय बाराको नियन्त्रणमा राखेर थप अनुसन्धान भइरहेको गौतमले बताए।
मुस्ताङमा कोरोनाबाट आमापछि छोराको मृत्यु,"जोमसोम : कोरोनाको दोस्रो लहरसँगै हिमाली जिल्ला मुस्ताङमा कोरोनाका कारण एक महिना नपुग्दै आमापछि छोराको मृत्यु भएको छ ।कोरोनाबाट मुस्ताङको घरपझोङ ४ जोमसोममा मृत्यु भएकी ७२ वर्षीया महिलाको ४३ वर्षीय कान्छा छोरा कर्माछिरिङ गुरुङको पोखरास्थित चरक मेमोरियल अस्पतालमा उपचार गर्ने क्रममा सोमबार मृत्यु भएको घरपझोङ गाउँपालिकाले जनाएको छ। मुस्ताङमा पहिलो पटक कोरोना संक्रमण पुष्टि भएकी ७२ महिलाको गत वैशाख १६ गते राति जोमसोम अस्पतालमा उपचारका क्रममा मृत्यु भएको थियो । कोरानाबाट मृत्यु भएकी तिनै महिलाको कान्छा छोरा गुरुङको त्यस लगत्तै जोमसोम अस्पतालमा गत वैशाख २० गते कोरोना एन्टिजेन परीक्षण गर्दा संक्रमण पुष्टि थियो । कोरोनासहित स्वास्थ्य अवस्था असहज महशुस गरेका उनी आफै पोखराको चरक मेमोरियल अस्पतालमा भर्ना भएका थिए । अस्पताल भर्ना भएको दुई हप्तामा उनको मृत्यृ भएको हो । कोरोनाबाट मृत्यु भएका गुरुङको जेठ २ गते पुनः पीसीआर परीक्षण गर्दा संक्रमण पुष्टि भएको थियो । घरपझोङ गापाका स्वास्थ्य संयोजक कर्णबहादुर थकालीका अनुसार श्वाशप्रश्वास तथा निमोनियाका कारण आमाको मृत्यु भएको २५ दिनपछि कोरोनाका कारण छोराको मृत्यु भएको हो । स्वास्थ्य संयोजक थकालीका अनुसार लामो समयदेखि जापानमा बस्दै आएका गुरुङ दम्पती २ महिना अघि मात्र मुस्ताङ आएका थिए ।योसंगै मुस्ताङमा कोरोनाबाट ज्यान गुमाउनेको संख्या ८ पुगेको ।जिल्ला स्वास्थ्य कार्यालय मुस्ताङका प्रमुख टिकाराम भण्डारीले जानकारी दिए ।उनका अनुसार कोरोनाबाट घरपझोङमा ३ जना ,वारागुङ मुक्तिक्षेत्रमा ३ जना र थासाङ गापामा २ जना व्यक्तिले ज्यान गुमाएका छन् । कोरोनाको दोस्रो भेरियन्टसँगै पछिल्लो ३ हप्तामा हिमाली जिल्ला मुस्ताङमा संक्रमितको संख्या २ सय ९२ पुगेको छ । जसमध्ये ८९ जना व्यक्तिले कोरोना जितेको स्वास्थ्य कार्यालयले जनाएको छ । मुस्ताङको घरपझोङमा ७६ संक्रमित मध्ये ४० जना ,थासाङमा ७३ संक्रमितमध्ये १७ जना र वारागुङ मुक्तिक्षेत्र गापामा १ सय ३४ संक्रमित मध्ये ३२ जनाले कोरोना जितेका हुन् । यस्तै उपल्लो मुस्ताङको लोमान्थाङमा ९ जना संक्रमित छन् भने लोघेकर दामोदरकुण्ड गापा कोरोनामुक्त छन् । मुस्ताङबाट पछिल्लो ३ हप्तामा कोरोनाका कारण २२ जना व्यक्तिको जोमसोम अस्पतालबाट रिफर भएका छन् भने १ सय ६८ जना सक्रिय संक्रमित होमआइसोलेसन र १६ जना संक्रमित जोमसोम अस्पताल र स्थानीय तहका कोभिड आइसोलेसनमा छन् । स्वास्थ्य कार्यालय मुस्ताङका अनुसार हालसम्म एक हजार २२ जनाको एन्टिजेन परीक्षण गर्दा १ सय ९१ ज्ना व्यक्तिमा संक्रमण पुष्टि भएको हो भने १ सय ७९ जना व्यक्तिको नमूना स्वाब संकलन गरी पीसीआर परीक्षण गर्दा १ सय १ जना व्यक्तिमा संक्रमण देखिएको हो । मुस्ताङमा मंगलबारसम्म १ सय ७४ जना संक्रमित रहेको जनाइएको छ ।"
एम्बुलेन्स चालकमाथि कुटपिट,गुल्मी : आफ्नै मिल्ने साथीबाट गुल्मीमा एम्बुलेन्स चालकमाथि कुटपिट भएको छ । नेपाल रेडक्रस सोसाइटी जिल्ला शाखा गुल्मीका एम्बुलेन्स चालक २८ वर्षीय लालबहादुर खत्रीमाथि कुटपिट भएको हो । रेडक्रसका चालक भएपनि उनले त्यस दिन भुपू सैनिकको एम्बुलेन्स चलाएका थिए । जिल्ला प्रहरी कार्यालय गुल्मीका सूचना अधिकारी एवं प्रहरी नायव उपरीक्षक पुरुषोत्तम प्रसाद पाण्डेले उनीहरु नजिकका साथीहरु भएको खुलेको जानकारी गराए । रेसुंगा नगरपालिका १ धागीथुमका ३० वर्षीय सागर बोहोराले मंगलबार राति कुटपिट गरेर फरार भएको पाण्डेले बताए । फरार बोहोराको खोजी कार्य जारी रहेको छ । घाइते चालकको टाउकोमा गम्भीर चोट लागेको छ । जिल्ला अस्पतालमा उपचारपछि उनलाई थप उपचार गराउन पाल्पा पठाइएको छ । उनीहरुबीच पुरानो कुनै रिसिइवी नभएको र तत्कालै कुनै विषयमा विवाद हुँदा झगडा भएको हुनसक्ने प्रारम्भिक अनुसन्धानबाट खुलेको डिएसपी पाण्डेले बताए ।
५ आरोहीले चढे ल्होत्से,"काठमाडौं : सगरमाथा आरोही शर्मिला स्याङ्तान तामाङसहित पाँचजनाले ल्होत्से हिमालको सफल आरोहण गरेका छन्। आरोही तामाङले पाँचजनाको टोलीका सबै सदस्यले ८ हजार ५ सय १६ मिटर उचाइको ल्होत्से आरोहण गरेको आधार शिविरबाट बताइन्। आफू आइतबार बिहान ७ः४५ मा र अन्य आरोही १०११ बजे शिखरमा पुगेको उनको भनाइ छ। अन्य पर्वतारोहीमा चतुर तामाङ, पासाङ छिरिङ शेर्पा, नैना सिंह र इजरायली नागरिक तातियाना छन्। उनीहरू सतोरी एडभेन्चर कम्पनीमार्फत हिमाल आरोहण गर्न गएका थिए। सगरमाथा आरोही तामाङले हालै अन्नपूर्ण हिमाल आरोहण गरेकी थिइन्। उनी विश्वका आठ हजार मिटरभन्दा बढी उचाइका १४ वटा हिमाल चढ्ने अभियानमा छिन्। यस्ता चारवटा हिमालको सफल आरोहण गरिकेको उनले बताइन्। उनले सगरमाथापछि युरोपकै अग्लो एलब्रुससहित मनास्लु, जुगललगायत हिमाल आरोहण गरेकी छन्। महिलालाई पर्वतारोहणमा पुरुषसरह सहभागी गराई आर्थिक रूपमा आत्मनिर्भर गराउने, नेपालको प्रकृतिलाई विश्वसामु चिनाउन भूमिका निर्वाह गर्ने उद्देश्य छ, उनले भनिन्।"
वीरगन्जमा निषेधाज्ञा फेरि एक साता थप,वीरगन्ज : पर्सा जिल्लामा वैशाख १६ गते देखि जारी निषेधाज्ञा फेरि एक साताका लागि थप गरिएको छ । बुधबार अपरान्ह बसेको जिल्ला कोभिड संकट व्यवस्थापन केन्द्र (डिसिसिएमसी ) को बैठकले जेठ १३ गते बिहीबारसम्मका लागि लगाइएको निषेधाज्ञा जेठ २० गते सम्मका लागि थप्ने निर्णय गरेको हो । जिल्लामा कोरोना संक्रमण रोकथाम तथा नियन्त्रणका लागि जारी भएको निषेधाज्ञा संक्रमणको साङगलो तोड्न (चेनब्रेक ) उपयोगी देखिएकाले जेठ २० गते मध्यराति १२ बजे सम्मका लागि थप्ने निर्णय गरिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । दोश्रो लहरको कोरोना संक्रमण बढ्दै गएपछि पर्सा जिल्लामा वैशाख १६ गतेबाट लगाइएको निषेधाज्ञा पहिलो पटक वैशाख २३ गतेबाट पुनः थप गरी वैशाख ३० गतेसम्मका लागि लम्ब्याइएको थियो । त्यसपछि दोस्रो पटक वैशाख ३० गतेबाट जेठ ६ गते सम्मका लागि र तेस्रो पटक थप गरी जेठ १३ गते बिहीबारसम्मका लागि निषेधाज्ञा थपिएको थियो । निषेधाज्ञा लगाएयता जिल्लामा संक्रमण दर घटदै गएकाले बुधबार डिसिसिएमसीको बैठक बसेर थप एक साता अर्थात् जेठ २० गते सम्मका लागि थप्ने निर्णय गरिएको सहायक प्रमुख जिल्ला अधिकारी पौडेलले जानकारी दिए ।
"आज २५६५औँ बुद्ध जयन्ती, लुम्बिनीमा दीप प्रज्वलन गरिँदै","काठमाडौं : आज वैशाख शुक्ल पूर्णिमा अर्थात् २५६५औँ बुद्धजयन्ती। भगवान् विष्णुको नवौँ अवतारका रूपमा जन्म लिएका सिद्धार्थ गौतमप्रति श्रद्धा व्यक्त गरी मनाइँदै छ। बुद्धको जन्म, ज्ञान प्राप्ति र महापरिनिर्वाण (मृत्यु) वैशाख शुक्ल पूर्णिमाकै तिथिमा परेकाले यस दिन नेपाललगायत विश्वका बौद्ध धर्मावलम्बीले बुद्धप्रति भावपूर्ण श्रद्धा र भक्ति प्रकट गर्दछन्। यस वर्ष कोभिड१९ को महामारीका कारण बुद्ध जयन्तीमा कुनै औपचारिक कार्यक्रम आयोजना गरिएको छैन। कोरोना सङ्क्रमणबाट बच्न जारी गरिएको निषेधाज्ञाका कारण चैत्य, गुम्बा तथा बिहारहरुमा बौद्ध भिक्षु, भिक्षुणी, लामा, गुरुमा तथा उपासक उपासिकाहरुले पूजा तथा शान्ति प्रार्थना गरी बुद्धजयन्ती मनाउँदैछन्। कोरोना महामारीका कारण यसपटक बुद्ध जन्मस्थलमा समेत कुनै औपचारिक कार्यक्रम आयोजना गरिएको छैन। तर बुद्ध जन्मिएको मायादेवी मन्दिरमा भिक्षु, भिक्षुणी, लामा गुरु, गुरुमा र अनागरिकाहरुले पूजापाठ गर्ने र साँझ दीप प्रज्वलन गर्ने कार्यक्रम छ। कोरोना महामारीलाई मध्यनजर गरी शान्ति प्रार्थना र दीप प्रज्वलन गर्ने कार्यक्रम मात्रै तय भएको लुम्बिनी विकास कोषका उपाध्यक्ष भिक्षु मेत्तेयले जानकारी दिए। कोरोना रोकथाम तथा नियन्त्रणका लागि जारी भएको निर्देशनको पूर्ण पालना गर्दै निश्चित भौतिक तथा सामाजिक दूरी कायम गरी पूजा र प्रार्थना गरिने कोषले जनाएको छ। आज साँझ मायादेवी मन्दिर परिसरमा रहेको पुष्करणी पोखरी परिसरमा कोरोना सङ्क्रमणबाट मृत्यु भएकाहरुको निर्वाण प्राप्तिको कामना गर्दै २५६५औँ दीप प्रज्वलन गरिने कोषका सदस्यसचिव सानुराजा शाक्यले बताए। विश्व जगत्मा शान्तिका अग्रदूत र एशियाका ताराका रूपमा भगवान् गौतम बुद्धलाई चिनिन्छ। बुद्धले आठ मार्गका माध्यमबाट शान्ति, अहिंसा, मैत्री र करुणाको शिक्षा दिए। यसैकारण विश्वमा बुद्ध दर्शनले सम्प्रदाय वा पथको रूप धारण गरेको छ। सम्राट अशोकले इपू २४९ मा हित बुद्ध जातेती लुम्बिनी ग्रामे भनी ब्राह्मी लिपिमा पाली भाषामा लेखेको अशोक स्तम्भ पत्ता लागेको एक शताब्दी पूरा भइसकेको छ। संसारमा दुःख छ र दुःख हटाउन सके निर्वाण वा शान्ति प्राप्त हुन्छ भन्ने ज्ञानका प्रवर्तक गौतम बुद्धको जन्मजयन्ती बुद्ध पूर्णिमा वा वैशाख पूर्णिमाका दिन विश्वभर मनाइन्छ। विश्व शान्तिका अग्रदूत गौतम बुद्धको जन्म, बुद्धत्व प्राप्ति र महापरिनिर्वाण वैशाख शुक्ल पूर्णिमाकै दिन भएकाले यस दिनलाई बौद्ध धर्मावलम्बीले त्रिसंयोग दिवसका नामले महत्वपूर्ण दिनका रूपमा लिने गरेका छन्।"
सडक बालबालिकाका साथी रमेश,"काठमाडौं : विभिन्न कारणले सडकमा पुगेका बालबालिकाको कहर देखेर रमेश सिलवाललाई दुःख लाग्थ्यो। कोही बाबुआमाको झगडाले घरमा बस्न नसकेपछि सडकमा आएका हुन्थे। कसैलाई भने अभिभावकले नै लठ्याउने औषधि वा निन्द्रा लाग्ने रसायन खुवाएर पैसा माग्नका लागि सडकमा छाडिदिन्थे। बुवा वा आमा अलि पर बसेर बालबालिकाको साथमा जम्मा भएको पैसा बटुल्थे। धेरै बालबालिकालाई त उनीहरूकै बाबुआमाले मागिखाने भाँडो बनाएका थिए। बालुवाटारमा हुर्किएका रमेश सिलवाल चितवनका रैथाने हुन्। काठमाडौंको सडकपेटीमा बाँचिरहेका बालबालिका देखेरै उनी हुर्किएका हुन्। चिसो रातमा सडकमा भोकै सुत्ने बालबालिका देखेर उनलाई दुःख लाग्थ्यो। उनीहरूका लागि सानो भए पनि सहयोग गर्न पाए हुन्थ्यो भन्ने उनको मनमा लाग्थ्यो। सडक बालबालिकाका लागि सानै भए पनि सहयोग गर्ने सोच राखेर उनले २०६७ सालमा चिल्ड्रेन भिजन नेपाल नामक संस्था दर्ता गरे। नेपाल अटोमोबाइल्स एसोसिएसन नासा का कार्यकारी सदस्यसमेत रहेका सिलवाल नासामै काम गर्छन्। काम गरे बापत पाउने तलबबाट केही रकम संस्थाका लागि उनी छुट्याउँछन्। उनीहरू पाँच जना साथी मिलेर चिल्ड्रेन भिजन नेपाल चलाइरहेका छन्। संस्थाले अप्ठ्यारोमा परेका बालबालिकालाई खाद्यान्न र लत्ताकपडा प्रदान गर्छ। कोरोनाका कारण असुरक्षित जीवन बाँचिरहेकालाई मास्क र सेनिटाइजर बाँड्ने गर्छ। रमेश भन्छन्, सडक बालबालिकाका लागि काम गर्दागर्दै आफैं कोरोना संक्रमित भएँ। दुई साता अस्पतालमा बसेर भर्खर फर्किएको हँु। नेपालमा सडक बालबालिकाको स्थिति नाजुक छ। बाध्यताले सडकमा पुग्नेहरू कम छन् तर माग्नुलाई पेशा बनाएकाहरू छरपस्ट देखिन्छन्। प्रहरी तथा अन्य सरकारी निकायसँग सहकार्य गरी उनीहरूको उद्धारमा सहयोग गर्दै आएको उनले बताए। १७ वर्षको उमेरमा नै सामाजिक संस्था खोलेर उनले समाजसेवाको पाटोमा काम गरिरहेका छन्। उनको कामलाई मूल्यांकन गर्दै केही समयअघि उनलाई सरकारले समाज सेवा रत्न पदकबाट समेत विभूषित गरेको थियो। लकडाउन अघि उनी हरेक शनिबार न्युरोडस्थित संकटा मन्दिर छेउ पुगेर बालबालिकाको आवश्यकता अनुसारको सामान प्रदान गर्थे। ती बालबालिका सम्झँदै उनी भन्छन्, अर्को शनिबार पनि आउनु है दाइ भनेर भनिरहन्थे उनीहरू। कसैलाई खाना, कसैलाई लुगा त केहीलाई कापीकिताब पनि दिने गरेका थियौं हामीले।"
उभौली साकेला चाड मनाइँदै,काठमाडौं : प्रत्येक वर्ष वैशाख शुक्ल पूर्णिमाका दिन किरात समुदायले मनाउने उभाैली चाड आज देशभर भूमेस्थानमा पूजा आराधना गरी मनाइँदै छ। उभाैलीमा बाली लगाउनुअघि गाउँगाउँमा रहेका भूमेस्थानमा राम्रोसँग काम होस् भनी प्रकृतिको पूजा आराधना गरिने परम्परा रहेको छ। गर्मी बढ्ने भएकाले यो समुदायका मानिस बेँसीबाट लेकतिर उँभो लाग्ने भएकाले पनि यसको नाम उभाैली रहेको हो। वैशाख शुक्ल पूर्णिमादेखि चराचुरुङ्गीलगायत जङ्गली जनावर पनि उँभो लाग्ने किरात समुदायको विश्वास छ। नदीमा माछा पनि गर्मीबाट बच्न बेँसीको नदीबाट लेकतिर लाग्छन् भन्ने भनाइ छ। मार्गशीर्ष शुक्ल पूर्णिमाका दिन बाली भित्र्याएर जाडो छल्न बेँसी झरेका मानिस आजदेखि उँभो लाग्छन्। यस चाडका अवसरमा साकेला (लाक) नाच समेत नाचिन्छ। वर्षमा दुईपटक मनाइने साकेलामा किरात समुदायका विभिन्न सम्प्रदायका बीच साकेला नाच नाचिन्छ। साकेला वैशाख शुक्ल पूर्णिमा उभाैली र मार्गशीर्ष शुक्ल पूर्णिमामा उँधौली भनेर मनाइन्छ। यस वर्ष एक महिना अघिदेखि कोरोना भाइरसको सङ्क्रमणबाट बच्न जारी निषेधाज्ञाका कारण निश्चित मानिस मात्र बसेर पूजाको विधिमात्र पूरा गर्ने तयारी गरिएको किरात राई यायोक्खाले जनाएको छ। राजधानीमा ललितपुरको हात्तीवनमा रहेको साकेलास्थानमा केही मानिस जम्मा भएर पूजा आराधनाको विधि पूरा गर्ने तयारी यायोक्खाले गरेको हो। अघिल्लो वर्ष पनि कोरोना संक्रमणसँगै गरिएको बन्दाबन्दीका कारण सीमित मानिस जम्मा भएर पूजाआजा गरी चाड मनाइएको थियो।
लकडाउनको मौका छोपेर खोलामा अवैध उत्खनन्,"धरान : कोरोनाको महामारीबीच सुनसरीको धरान उपमहानगरपालिकामा अवैध रुपमा खोला उत्खनन् गरेर नदीजन्य पदार्थ ढुङ्गा, गिटी र बालुवा निकासी गर्न सुरु गरिएको छ। धरान उपमहानगरपालिकाको नियम विपरित यहाँको सेउती, सर्दु र शेहरा खोालामा ठेक्का लगाएर अवैध उत्खनन गरेर नदीजन्य पदार्थको निकासी सुरु गरिएको छ। लकडाउनको मौका छोपी धरान उपमहानगरले खोला उत्खनन गर्ने ठेक्का लगाए पश्चात ठेकेदारले तोकिए भन्दा बढी खोला उत्खनन गरेर नदीजन्य पदार्थको तस्करी गरेका छन्। वनजङ्गल मासिने र बस्तीलाई असर गर्ने गरी खोलामा स्काभेटर प्रयोग गर्न सरकारले प्रतिबन्ध लगाएको भए पनी राष्ट्रपति चुरे संरक्षण क्षेत्रमा पर्ने सेउती, सर्दु र शेहरा खोलामा दर्जनौ स्काभेटर प्रयोग गरी नदीजन्य पदार्थको उत्खनन थालिएको छ। सरकारले सर्वसाधारणलाई घरबाट बाहिर निस्कन र सवारी साधन पूर्ण रुपमा संचालन गर्न प्रतिबन्ध लगाएको अवस्थामा खोलाको ठेक्का पाएका बराहक्षेत्रका अर्जुनसिंह भण्डारी र इटहरीका भीम पौडेलले ३ सय भन्दा बढी कामदार, एक दर्जन स्काभेटर र एक सय भन्दा बढी टिपरमा नदीजन्य पदार्थको निकासी गरिरहेका छन्। प्राकृतिक विपत्तिसँगै खोला उत्खननमा भएको भीडभाडले कोरोनाको जोखिम बढेको धरान उपमहानगरपालिकाका १८ का वडाअध्यक्ष प्रविण राईले बताए। उनले बिना सवारी पासका सवारीसाधन र सयौंको संख्यामा कामदार भेला गरेर गरिएको खोला उत्खनन तत्काल बन्द गर्न माग गरेका छन्। धरान उपमहानगरपालिकाले ५ करोड रुपैयाँमा धरानको शेहरा खोलाको दुई मिटर गहिराई र सर्दु र सेउतीको डेड मिटर गहिराईमा खोला उत्खनन गर्न ठेक्का लगाएको कर अधिकृत खगेन्द्र खतिवडाले बताएका छन्। तर, ठेकेदार भीम पौडेल र अर्जुनसिंह भण्डारीले ठेक्का सम्झौता भन्दा बढी ४ मिटरसम्म खोला उत्खनन गरी नदीजन्य पदार्थको तस्करी गरिएको धरान ६ का भुपाल राईले बताएका छन्। उनले धरानका खोला वर्षेनी ठेक्का लगाई नदीजन्य पदार्थको उत्खनन गरिए पनि खोला नियन्त्रणको काम भने नगरिएको बताए। सरकारले सार्वजनिकस्थलहरु बाटो, पुल, वन जङ्गल क्षेत्रको पाँच सय मिटर वरपर खोला उत्खनन गर्न प्रतिबन्ध लगाएको भए पनी धरान उपमहानगरपालिकाका मेयर तिलक राई, उपमेयर मञ्जु भण्डारीले नियम विपरित खोला उत्खननको ठेक्का लगाएको धरान उपमहानगरपालिका ५ का वडाअध्यक्ष सन्तोष लिम्बुले बताए। धरानका दर्जनौ सुकुम्वासी बस्तीलाई जोखिम पुर्याउने गरी खोला उत्खननको ठेक्का लगाउदा वर्षातको समयमा सयौँ सकुम्वासी सर्वसाधारणका घर बाढीले बगाउने गरेको उनको आरोप छ। उपमहानगरपालिकाले अवैध रुपमा खोला ठेक्का लगाएको भन्दै बुधवार धरान ५ का वडा अध्यक्ष सन्तोष लिम्बु र धरान १८ का वडाअध्यक्ष प्रविण राईको नेतृत्वमा गएका स्थानिय बासिन्दाले सेउती खोलामा उत्खनन बन्द गराएका थिए। तर, ठेकेदार भण्डारी र पौडेलले प्रहरी बोलाएर पुनः खोला उत्खनन सुरु गरेका छन्। इलाका प्रहरी कार्यालय धरानका प्रहरी निरीक्षक हेमराज ओलीले सेउती र शेहरा खोलामा दुई पक्षबीच झडप भयो भनेपछि शान्ति सुरक्षाका लागि खोलामा प्रहरी परिचालन गरेको बताए। धरान उपमहानगरपालिकाका मेयर तिलक राईले नियम अनुसार नै खोलामा नदीजन्य पदार्थको उत्खनन गर्न ठेक्का लगाइएको बताए। उनले सम्झौता विपरित ठेकेदारले खोला उत्खनन बढी गरिएको पाइएको ठेकेदारलाई दण्ड जरिवाना र अन्य कारवाही गर्ने प्रतिबद्धता जनाएका छन्।"
"घुन्साका प्रत्येक घरघरमा बिरामी, स्थानीय तह बेखबर","ताप्लेजुङ : फक्ताङलुङ गाउँपालिका६ घुन्साका छ्युम्बे शेर्पा १६ दिनदेखि बिरामी छन् । सुरुमा ज्वरो आएर ओछ्यान परेका उनलाई पखाला लाग्ने, रुघाखोकी लाग्ने, छाती दुख्ने समस्या थपिएका छन् । अर्का स्थानीय छेर्तेन शेर्पा, पेम्बुफुटी शेर्पा पनि दुई हप्तादेखि ज्वरोले नै थला परेका छन् । ४० घरपरिवारको बसोबास रहेको हिमाली गाउँ घुन्साका प्रत्येक घरमा बिरामी रहेको सथानीय पेमा शेर्पाले बताए । घरैपिच्छे एकदुईजना बिरामी छन्, पोमाले मंगलबार अन्नपूर्णसँग टेलिफोनबाट भने, सबैलाई ज्वरो, रुघाखोकी, घाँटी दुख्ने, पखाला, छाती दुख्ने समस्या छ ।' वैशाख अन्तिम सातादेखि गाउँका मानिस बिरामी पर्न थालेको पेमाले बताए । मेरै श्रीमती ल्हामु पनि १४ दिन बिरामी भएर अलि बिसेक भएकी छिन्, उनले भने, हिजोदखि मलाई पनि ज्वरोले भेट्यो । घुन्साबाट दुई घण्टा टाढाको गाउँ फलेमा पनि सोही लक्षणका बिरामी देखिन थालेको पेमाले सुनाए । २० घरको बसोबास रहेको फलेमा ७ घरमा बिरामी छन् । कोहि हप्तादिन बिरामी भएर निको भएका छन् । कोहिलाई भने १५ दिनसम्म पनि नछोडेको स्थानीय टासी शेर्पाले बताए । गाउँभरीकै मान्छे बिरामी भएको यो पहिलो पटक हो । पहिले जडिबुटी, अरु सामान्य औषधि खाँदा निको हुन्थ्यो । यसपाली स्वास्थ्यको औषधिले पनि भेटेन, टासीले भने । ३ हजार ४ सय १२ मिटर उचाइमा रहेको एउटा सामुदायिक स्वास्थ्य इकाइ मात्रै छ । इकाइ प्रमुख प्रविन राईले घरघरमै गएर बिरामी हेरिरहेका छन् । इकाइमा स्वास्थ्यकर्मी राई मात्रै छन् । घुन्सा फाउण्डेसनमार्फत् कार्यरत उनी चौबिसै घण्टा बिरामीको उपचारमा खटिइरहेको टासीको भनाइ छ । पालिकले स्वास्थ्यकर्मी राखेको छैन । ३ जना गम्भीर रहेको इकाइका प्रमुख प्रविन राईले बताए । धेरैजना निको भइसक्नुभएको छ । घरमा एकजना चाहिँ अझै बिरामी नै हुनुहुन्छ, राईले भने, भएको औषधि दिइरहेको छु । अक्सिजन लेभल, प्रेसर हेरिरहेको छु । चिसोबाट बच्न अनुरोध गरिरहेको छु । बिरामीमध्ये अधिकांशको अक्सिजन लेभल ७७ देखि ८८ को बीचमा रहेको उनले बताए । फाउण्डेसनकी अध्यक्ष याङ्जोम शेर्पाले काठमाडौंबाट औषधि पठाइदिएकी छन् । एकैपटक धेरै मान्छे बिरामी भएपछि स्टक रहेको औषधि सकियो । काठमाडौंबाट मगाएको ५ दिन भयो । बुधबारसम्ममा आइपुग्छ होला, एचए राईले भने । झुरुप्प बस्ती रहेकाले संक्रमण एक घरबाट अर्को घरसम्म फैलन सजिलो भएको हो । सुरुमा एक दुई जना मात्रै बिरामी हुँदा पालिका र वडा कार्यालयसँग समन्वय गरेको तर पालिकाले वास्ता नगरेको राई बताउँछन् । वडामा लकडाउन गर्दिनुस् । बाहिरको मान्छे आउन नदिनुस् भन्दा मान्नु भएन, राईले भने । पालिका केन्द्र र वडा कार्यालयबाट घुन्सा पुग्न दुई दिन लाग्छ । पालिकालाई आफूले थप स्वास्थ्यकर्मी पठाइदिन अनुरोध समेत गरेको राई बताउँछन् । गाउँभरी बिरामी बढिरहेका छन् । मैले एक्लै थेग्न नसक्ने भएँ । केहि दिनको लागि भएपनि स्थास्थ्यकर्मी पठाइदिन पालिकामा अनुरोध गरेँ, उनले भने, पालिकामै अभाव छ भन्ने जवाफ आयो । राई पनि बिरामी भए झनै समस्या आउने अर्का स्थानीय दिपक शेर्पाले बताए । सिरियस बिरामी भए मर्नुको विकल्प नरहेको शेर्पा बताउँछन् । विचरा उहाँ रात दिन नभनी घरघरमा कुदिरहनुभएको छ, पालो दिने मान्छे भए सहज हुने थियो, दिपकले भने । प्रशासन र गाउँपालिकाले वास्ता नगरेका कारण गाउँमा संक्रमण फैलिएको उनको भनाइ छ । पास बनाएर काठमाडौं, भारतलगायतका ठाउँदेखि मान्छे आइरहेका छन् । प्रशासन र पालिकासँग बाहिरको मान्छे रोकिदिनुस् भनेर अनुरोध गर्दा मानेनन्, दिपक भन्छन्, पास हुनेलाई चाहिँ रोग नलाग्ने हो र ? गाउँको निगरानी गर्नुपर्ने प्रहरी पनि चौकीभन्दा बाहिर ननिस्किने उनले सुनाए । छिमेकी वडा ओलाङचुङगोलाले हप्तादिन अघिनै गउँ प्रवेश निषेध गरेर सुरक्षाका उपाय अपनाएको छ । गाउँभरका नागरिक बिरामी हुँदा समेत आफ्नो वडाले वास्ता नगरेको स्थानीयको गुनासो छ । घुन्सामा स्वास्थ्यकर्मीको टोली पठाउने विषयमा पालिका अध्यक्षसँग कुरा गर्ने वडाध्यक्ष चन्द्र शेर्पाले बताए । ठिक हुन्छ होला भनेर बाटो हेर्यौं । अझै बिरामी बढ्दै गए भने औषधि लिएर टोली पठाउँछौं, उनले भने । प्रमुख जिल्ला अधिकारी उमेश पाण्डेले घुन्साका स्थानीय बिरामी परेको विषयमा गाउँपालिका अध्यक्षसँग बुझ्ने बताए । निषेधाज्ञा फुङलिङमा मात्रै गाउँगाउँससम्म कोरोनाको संक्रमण फैलदा समेत निषेधाज्ञा भने फुङलिङ नगरपालिकामा मात्रै लगाइएको छ । प्रशासनले निषेधाज्ञा नलगाउँदा गाउँपालिका र वडाहरु आफू आफू नै निर्णय गरेर गाउँमा आवतजावत बन्द गरिरहेका छन् । नगरपालिकाका गौंडाहरु बन्द गरेपछि गाउँमा पुग्ने ठानेर फुङलिङमा मात्रै निषेधाज्ञा लगाइएको प्रजिअ पाण्डेले बताए ।"
गुल्मीमा कोरोना संक्रमण घट्दै,गुल्मी : कोरोना भाइरसबाट हुने दैनिक संक्रमण जिल्लामा केही दिनयता घट्न थालेको छ । यससँगै संक्रमण हुनेभन्दा निको हुनेको संख्या बढ्न थालेको छ । पछिल्लो २४ घण्टामा जिल्लामा मंगलबार ३२ जना संक्रमित थपिएका छन् । यस अवधिमा ७१ जना निको भएको जिल्ला कोभिड १९ संकट व्यवस्थापन केन्द्रले जनाएको छ । यसअघि सोमबार ७७ जनामा कोरोना पुष्टि भएको थियो । २ जनाको ज्यान गएको थियो । केन्द्रको तथ्याङ्कअनुसार मंगलबारसम्म जिल्लामा सक्रिय संक्रमितको संख्या ८ सय ९१ पुगेको छ । मृतकको संख्या ६८ पुगेको छ । ९ सयजना निको भएका छन् । जिल्ला प्रशासन कार्यालय गुल्मीले गत वैशाख १८ गतेदेखि जारी गरिएको निषेधाज्ञा हालसम्म कायमै छ ।
बलात्कारको आरोपमा एक बृद्ध पक्राउ,"स्याङजा : जबरजस्ती करणीको आरोपमा ६० वर्षीय एक बृद्ध पक्राउ परेका छन्। बिरुवा गाउँपालिका निवासी दमैलाई २२ वर्षिया एक युवतीलाई पटक पटक जबरजस्ती करणीको आरोपमा दुर्गबहादुर दमैलाई पक्राउ गरिएको प्रहरी नायब उपरीक्षक राजेन्द्रप्रसाद अधिकारीले जानकारी दिए। उनका अनुसार विभिन्न डर, धाक, धम्की देखाउदै जबरजस्ती गर्ने गरेको युवतीको उजुरीका आधारमा पक्राउ गरिएको हो। दमैले पहिलो पटक गएको असारमा र अन्तिम पटक माघमा जबरजस्ती गरेको उजुरीमा उल्लेख गरेको बताइएको छ। आरोपितलाई पक्राउ गरी जबरजस्ती करणीमा मुद्धा दर्ता भई अनुसन्धान कार्य अघि बढाएको प्रहरीले जनाएको छ।"
