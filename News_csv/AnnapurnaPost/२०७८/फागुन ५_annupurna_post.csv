शीर्षक,विवरण
क्यान्सर भए नि विदेश नजानू,"कुनै जमानामा एउटा चल्तीको भनाइ थियो विद्या नपाए काशी जानू। जसै नेपालमा विद्यालय र महाविद्यालयहरू खुले, त्यो आहान काम नलाग्दो भयो। स्वदेशमै पाइन थाल्यो शिक्षादीक्षा। केही वर्षयता नेपालीमाझ आदतै हुन थालेको छ उपचार नपाए दिल्ली जानू। अझ असाध्य रोग क्यान्सरका लागि त यो आहानै जस्तो बनिरहेको छ। तर क्यान्सरका बिरामीलाई खुसीको खबर छ, यसको ओखतीमुलो नेपालमै उत्पादन हुन थालेको छ। यो खुसी ल्याएको हो, टिजिङ फर्माले। सुन्दै कान सञ्चो हुन्छ, यस्तो ओखती जसमा लेखिएको हुन्छ, मेड इन नेपाल। अवस्था कस्तो भने स्वदेशी ओखती त परै विदेशी पनि सजिलै पाइन्थ्यो नेपालमा। स्वदेशमै ओखती बन्नु र त्यो पनि क्यान्सरको यो त बिरामीका लागि खुसीको अनि नेपाल र नेपालीका लागि गौरवको कुरा हो। दिल्ली र दिल्लीमा पनि नभए गच्छेले भ्याएसम्म थाइल्यान्ड, सिंगापुर वा बेलायत र अमेरिकासम्म पुगेर उपचार गर्न जान बाध्य छन् नेपाली। त्यसो त नेपालमै क्यान्सर उपचार गर्ने अस्पताल चितवन, धरान, बिर्तामोड र काठमाडौंमा नभएका होइनन्। भनिन्छ, नजिकको तीर्थ हेलाँ, त्यस्तै नेपालीलाई दिल्लीकै भर लाग्थ्यो। तर उदाहरण छन्, दिल्लीका डाक्टरले मृत्युको मिति तोकेका बिरामी नेपालै फर्किएर स्वदेशी चिकित्सकको उपचारपछि निको भएका। स्वदेशी अस्पताल र चिकित्सकले क्यान्सर निको पारेका खबरमाथि ओखती नै नेपालमा बन्ने समाचार थप सुखद छ। विज्ञ भन्छन्, क्यान्सरको मुख्य कारण हाम्रो जीवनशैली हो। जो चुरोट खान्छ, मदिरा पिउँछ र मोटोपन पनि त्यसमाथि कुनै व्यायाम गर्दैन, त्यस्तालाई हुन्छ क्यान्सर। सबै त्यस्तालाई क्यान्सर भएको छैन। अर्काे मुख्य कारण वंशाणुगत समस्या हो। ५ देखि १० प्रतिशत क्यान्सरका बिरामीमा वंशाणुगत समस्या छ। क्यान्सरले जटिल बनाइसकेपछि मात्रै उपचार खोज्न थाल्ने ९० प्रतिशत हुने भुक्तभोगी विशेषज्ञ बताउँछन्। त्यसैले नेपालमा क्यान्सरका बिरामीको मृत्युदर पनि बढी छ। नलाग्नु लागिहालेपछि उपचार त गर्नै पर्यो। उपचारका लागि विदेशको भर पर्नुपर्यो, विदेशी ओखतीको आड चाहियो भने घरखेतै निखन्दा पनि सम्भव नहुने हुन सक्छ। नेपालको संविधानको धारा ३५ मा स्वास्थ्यसम्बन्धी हकको व्यवस्था छ। जसको उपधारा ३ मा भनिएको छ प्रत्येक नागरिकलाई स्वास्थ्य सेवामा समान पहुँचको हक हुनेछ। व्यवहारमा यो लागू भएको देखिन्न। गरिब र धनीबीच पहुँचको खाडल छ। विश्व स्वास्थ्य संगठन (डब्लूएचओ) ले यो वर्षका लागि नारा तय गरेको नारा नै क्लोज द केयर ग्याप हो। स्वदेशमा ओखती उत्पादन हुनुसँगै सरकारले उपचारमा समान पहुँच दिने व्यवस्था गर्नुपर्छ। विभिन्न खाले क्यान्सरबाट जोगिन पहिल्यै खोप लगाउन सकिने उपाय स्वास्थ्य विज्ञानले विकास गरिसकेको छ। ती खोपहरू निःशुल्क खोपहरूको सूचीमा समावेश गरी उपलब्ध गराउने काम सरकारको हो। रोग लाग्नुभन्दा लाग्न नदिनु नै श्रेयष्कर हुन्छ। आखिर नागरिकहरू स्वस्थ भए न देशका लागि योगदान गर्न सक्छन्। स्वस्थ नागरिक नै राष्ट्रका सम्पत्ति हुन्। राज्यले स्वास्थ्यमा लगानी गर्न किञ्चित कञ्जुस्याइँ गर्नु हुँदैन।"
एमसीसीमा तरंगिएको राजनीति,"एमसीसीका विषयमा सत्ता गठबन्धन नै एक ठाउँमा उभिन नसकेपछि तिनकै लागि निल्नु न ओकल्नु भएको छ। पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा ठूलो विवाद चर्किएको छ। यसको पक्ष र विपक्षमा धेरैले आआफ्ना किसिमका तर्क गरेका छन्। तर्कमा विविधता छ। कसैले चुरो कुरो समाएर तर्क गरेका छन् त कसैले सुनेका आधारमा बिना पुष्टि बोलेका छन्। ती तर्कहरू एकबाट अर्कोमा पुग्दा यतिसम्म अतिरञ्जित भएर गएका छन् कि नेपाली भूभाग अमेरिकाले कब्जा गर्ने, नेपाल अमेरिकाको सैन्य क्रीडास्थल बन्नेदेखि लिएर पूरै नेपाल नै अमेरिकालाई बेचिनेसम्मको अर्थ लाग्ने गरेका छन्। त्यसले आम सर्वसाधारणलाई पनि त्रसित बनाएको छ। सोझासाझा जनता कतै एमसीसीले हाम्रो अस्तित्व नै गुम्ने त होइन भन्ने डरमा बसिरहेका छन्। उनीहरूसँग सुनेका सूचनाको पुष्टि गर्ने आधार नहुन सक्छ, समय नहुन सक्छ, ज्ञान नहुन सक्छ। नेपालका नेता जिम्मेवार ढंगले जनताप्रति उत्तरदायी भएर मुलुकप्रतिको एउटा निष्ठाका साथ राजनीति गर्नुपर्छ। त्यसो गरेका हुन्थे भने आज एमसीसीको यति ठूलो विवाद नेपाली राजनीतिमा हुने थिएन सायद। नेताहरूले सत्तास्वार्थका लागि विगतका दिनहरूमा पनि राष्ट्रिय स्वाधीनतालाई बन्धक बनाएका घटना भएका कारण जनतामा नेताप्रतिको विश्वास गुमेकाले अहिले यति ठूलो विवाद भएको हो। अर्कोतर्फ नेताहरूमै यस विषयमा विवाद हुनुमा पनि राष्ट्रिय हितभन्दा आफ्नो निजी स्वार्थ, आफ्नो पार्टीको स्वार्थ हावी भइरहेको देखिएको छ। त्यसमाथि एमसीसीलाई संसद्बाट पारित गराउने विषयमा पनि त्यसलाई आड बनाएर आफ्ना मागहरू पूरा गराउने प्रयत्न भइरहेका छन्। एमसीसीका विषयमा दलहरूले यस्ता सर्तहरू राखेका छन् कि ती सर्तहरू र यो सम्झौताबीच कुनै सम्बन्ध छैन। आपसमा सम्बन्ध नै नभएका सर्तहरू राखिनुको अर्थ के ? आम मानिसमा जिज्ञासा पैदा भएको छ। हो, यसलाई हतियार बनाएर आफ्नो स्वार्थ पूरा गर्नका लागि बार्गेनिङ भइरहेको छ। र, त्यो बार्गेनिङ पछिल्लो समय ब्ल्याकमेलिङको स्तरसम्म झरिसकेको देखिएको छ। यसको एउटा उदाहरण हो, प्रधानन्यायाधीश चोलेन्द्रशमशेर राणामाथि लगाइएको अविश्वासको प्रस्ताव। एमसीसीका विषयमा सत्ता गठबन्धन नै एक ठाउँमा उभिन नसकेपछि तिनकै लागि निल्नु न ओकल्नु भएको छ। त्यसै समयमा एमसीसी पास नभए चीनको प्रभाव परेको सम्झिने अमेरिकी धम्कीपछि प्रधानमन्त्री शेरबहादुर देउवामाथि चर्को दबाब पर्न गएको देखिन्छ। हुन त पुनः दबाब दिएको होइन भनेर पनि समाचार आइरहेका छन्। तर, यता दाउ खोजेर बसिरहेका नेकपा माओवादी केन्द्रका अध्यक्ष पुष्पकमल दाहाल प्रचण्ड र नेकपा समाजवादीका अध्यक्ष माधवकुमार नेपालले मौकामा चौका हान्न पुगे। समाजवादी पार्टीका १४ जना सांसदमाथिको मुद्दा सर्वोच्चमा पेसी चढेपछि नतिजा आफ्नो पक्षमा पर्ने प्रचण्ड र माधवले देखेनन्। त्यसैले उनीहरूले एमसीसीमा साथ दिने तर त्योभन्दा पहिले प्रधानन्यायाधीशलाई महाअभियोग लगाउनुपर्ने भनेर बार्गेनिङ गरे। जसका विषयमा समाचारहरू बाहिर आइरहेका छन्। त्यसैको नतिजाबमोजिम प्रधानमन्त्रीमाथि महाअभियोग लगाइएको पनि स्पष्ट भइसकेको छ। यसले नै एमसीसी माथि कति गम्भीर खेल भइरहेको छ भन्ने संकेत गर्छ। नेपाल आफैंमा धेरै हिसाबले महत्त्वपूर्ण सामरिक भूभाग हो। हाम्रा दुई छिमेकी उत्तरतर्फको चीन र दक्षिणतर्फको भारत कुनै न कुनै हिसाबले विश्वका शक्ति राष्ट्रको स्थानमा उक्लिने दौडमा रहेका एसिया महाद्वीपका ठूूला मुलुक हुन्। यी दुईवटा मुलुक राजनीतिक व्यवस्थाको हिसाबले ठीक विपरीत छन्। त्यसमा पनि चीन जनसंख्या, सैन्य शक्ति र आर्थिक उन्नतिका हिसाबले विश्वमा आज दोस्रो नम्बरमा छ। पहिलो नम्बरमा उक्लिने तरखर गरिरहेको छ चीन। यस्ता छिमेकीको बीचमा रहेको नेपाल पश्चिमा शक्ति राष्ट्रहरू युरोप र अमेरिकाका लागि पनि त्यत्तिकै ठूलो महत्त्वको मुलुक बनेको छ। चीन र भारतको बीचमा रहेको र सीमा जोडिएको मुलुक भएकै हिसाबले पश्चिमा मुलुकका लागि नेपाल महत्त्वपूर्ण मुलुक हो भन्ने सहजै बुझिन्छ। यस्तो अवस्थामा नेपालले अपनाउने विदेश नीति वा छिमेकी मुलुकसँगको पारस्परिक सम्बन्ध र पश्चिमा मुलुकसँगको सम्बन्ध अन्यन्त सोच विचारका निर्धारण गर्नुपर्छ। कुन समयमा कस्तो कुटनीतिक व्यवहार कोसँग गर्नु उपयुक्त हुन्छ ? हामीले कसरी आफ्ना मित्र राष्ट्रहरूलाई हाम्रो अवस्था बुझाउनुपर्छ ? र, हामी कसरी सर्भाइभ गर्न उपयुक्त हुन्छ भन्ने कुरा हाम्रा राजनीतिक दलका नेताले जान्ने र बुझ्ने विषय हो। होइन भने एकै ठाउँमा बसेर निष्कर्षमा पुग्नुपर्छ। सरकार सञ्चालन गरिरहेका प्रधानमन्त्री र परराष्ट्र मन्त्रीहरूले समयमै विचार गर्नुपर्ने थियो। शक्ति राष्ट्रहरूसँगको सम्झौता, लेनदेन, कारोबार गर्नु नराम्रो होइन। तर, त्यसका सकारात्मक र नकारात्मक पक्षको समयमै अध्ययन र विश्लेषण गर्न सक्नुपर्छ। त्यसले मुलुक र जनतालाई पार्ने दूरगामी प्रभावको समयमै जानकारी वा हेक्का राख्नुपर्छ। यसमा केही ज्ञान नराखीकन सहायता सहयोग पाइयो भन्दै सन्धि, सम्झौता गर्नु वा हस्ताक्षर गर्नु कति उचित हुन्थ्यो वा हुँदैन थियो ? समयमै नेताहरूले यो कुरा बझ्नु पथ्र्यो। नेताहरूको अदूरदर्शिता र अज्ञानताका कारण नेपाल र नेपालीलाई दूरगागी असर पर्नु हुँदैन। तर, हाल नेपालमा एमसीसीका कारण त्यही हुन लागेको हो कि जस्तो देखिन्छ। जो हुनु हुँदैनथियो। त्यसो हुँदा सबै दलको साझा धारणा बनाउनु अथवा सर्वदलीय सहमति बनाएर यसलाई संसद्बाट पारित गर्नै पर्दैन। शक्ति राष्ट्रहरूसँगको सम्झौता, लेनदेन, कारोबार गर्नु नराम्रो होइन। तर, त्यसका सकारात्मक र नकारात्मक पक्षको समयमै अध्ययन र विश्लेषण गर्न सक्नुपर्छ। संसद्बाट पारित नगरी सम्झौताप्रतिको सरकारको प्रतिबद्धतामाथि विश्वास राखेर निर्धारित समय सीमाभित्र एमसीसी परियोजना कार्यान्वयन र सम्पन्न गर्न सकिन्छ। त्यो विश्वास अमेरिकास्थित एमसीसी कार्यालयलाई दिलाउन सक्ने हो भने यो प्रक्रियागत झन्झट गर्नुपर्ने थिएन। यो सम्झौताप्रति नेपाल सरकारको प्रतिबद्धताबारे एमसीसी मुख्यालयलाई जानकारी गराउन र संसद्मा पारित नै गर्नु नपर्ने कुरामा केन्द्रित हुन सक्नु राजनीतिक दलका नेताहरूका लागि उपयुक्त बाटो हुन सक्छ भन्ने देखिन्छ। अब एमसीसी सम्झौता कसले र किन गर्यो ? एमालेका वरिष्ठ नेता भीम रावल किन यसमा मुछिँदै छन् ? देउवा र प्रचण्डले हस्ताक्षर गरेर दिएको पत्रको हैसियत के हुने ?त्यो पत्र सम्झौताको अंगको रूपमा समझौता अनुमोदन प्रक्रियाको पक्षको रूपमा हेर्न वा मान्न सकिने हो वा होइन ? राजनीतिक दलका नेता यसरी गैरजिम्मेवार किन बन्छन् ? सत्ता र स्वार्थका लागि जे पनि गर्ने नेतामा शैली यथावत् रहिरहने हो भने उनीहरूले आफूपछिको नेतृत्वलाई के शिक्षा दिइरहेका छन् ? त्यसले नेपाल र नेपालीलाई आउने दिनमा कता लैजान्छ ? यी र यस्ता थुप्रै प्रश्नको जवाफ समयमै खोजिनु पर्छ। आउने जवाफका आधारमा जनताको प्रतिनिधित्व गर्ने र सरकारको नेतृत्व गर्ने नेता सच्चिनु पर्छ। अहिले उठेका प्रश्नहरूको जवाफको एउटै निष्कर्ष हुन्छ। अर्थात्, यो संविधान, यो व्यवस्था र यी राजनीतिक दलहरू समयमै सुध्रिनुपर्छ भन्ने निष्कर्ष हुनेछ। अन्यथा, यी विद्यमान दल र नेताहरूभन्दा फरक विकल्प नेपाली जनताले खोज्न र खडा गर्न आवश्यक देखिनेछ। नेताहरू जनताका प्रतिनिधि हुन्। आफ्ना प्रतिनिधि जनताले छान्ने हो। अहिलेका दल र नेताले आफ्नो ठिकसँग प्रतिनिधित्व गर्न नसकेको निष्कर्षमा जनता पुगे भने जनताले यिनीहरूको विकल्प नखोज्लान् भन्न सकिँदैन। नेपालका नेताका काम कारबाही र अदूरर्शिताले संविधान र व्यवस्था असफल हुने र विकल्पतिर जनता जानुपर्ने हुन सक्छ। यो यथार्थ नेताहरूले बेलौमा बुझ्नुपर्छ। एमसीसीकै विषयलाई हेर्ने हो भने पनि जनताले आफूले मतदान गरेर पठाएको जनप्रतिनिधिप्रति विश्वास गरेको देखिएन। वास्तवमा लोकतन्त्रमा जनताको प्रतिनिधित्व उनीहरूले चुनावमा जिताएर पठाएको जनप्रतिनिधिले गर्नुपर्ने हो। त्यसैका लागि नै अर्बौंखर्च गरेर चुनाव गर्ने हो। तर, अहिले यस्तो अवस्था आइसकेको छ कि आफूले चुनेको प्रतिनिधिले देश हितमा काम गर्छ वा गर्दैन भन्ने विषयमा उनीहरूलाई शंका लागेको छ। अन्यथा संसद्मा लैजाने भन्ने विषयमा विवाद हुनु नपर्ने हो। किनकि यदि उनीहरूले चुनेका प्रतिनिधिलाई एमसीसी राष्ट्रघाती लाग्यो भने उनीहरूले नै प्रतिनिधिसभाबाट विफल बनाएर पठाउँछन्। त्यसका लागि सडकमा आन्दोलनको आवश्यकता नै पर्दैन। अहिले सडकमा एमसीसीको विरोध हुनुको एक कारण आफूले चयन गरेको प्रतिनिधिप्रति विश्वास नहुनु नै हो। उनीहरूले कतै गलत निर्णय त गर्दैनन् भन्ने जनतामा शंका उत्पन्न भएको छ। त्यसैले अब आउने दिनमा नेताहरूले जनतालाई विश्वास दिलाउन सकेनन् भने उनीहरू अर्के विकल्पको खोजीमा निस्कने निश्चित छ। त्यसैले नेताहरू समयमै सुध्रिएको उचित हुने देखिन्छ।"
"ओलीलाई देउवाको प्रस्ताव: एमसीसी अनुमोदन गरौं, तपाइँले सहयोग गर्नुस्","काठमाडौं: प्रधानमन्त्री शेरबहादुर देउवा बालकोटाबाट बाहिरिएका छन्। एमाले अध्यक्ष केपी शर्मा ओलीसँग देउवाले करिब दुई घन्टा छलफल गरेर बाहिरिएका हुन्। प्रधानमन्त्री देउवाले एमसीसी अनुमोदनका लागि केपी ओलीसँग सहयोग मागेको बालकोट स्रोतले जानकारी दिएको छ। स्रोतका अनुसार प्रधानमन्त्री देउवाले एमसीसी अनुमोदनको लागि जसरी पनि सहयोग गर्न अपील गरेका थिए। 'एमसीसी अनुमोदन गर्न प्रचण्ड र माधव नेपाल मान्नुभएन। एमसीसीलाई तपाइँले यसअघि पनि प्रक्रियामा लैजानुभएको हो। अमेरिकाले पनि फागुन १६ भित्र जसरी पनि अनुमोदन गर्नुपर्ने भनेको छ। तपाइँले अनुमोदन गर्न सहयोग गर्नुपर्यो,' प्रधानमन्त्रीको भनाइ उद्धृत गर्दै स्रोतले भन्यो। बैठकमा सभामुख अग्नि सापकोटाले एमसीसीबारे खेलेको नकारात्मक भूमिकाबारे समेत छलफल भएको बताइएको छ। सत्ता गठबन्धनको आजै बसेको बैठकमा सहमति नजुटेपछि प्रधानमन्त्री देउवा पत्नी आरजुसहित बालकोट पुगेका थिए।"
भोलिको संसद बैठकको सम्भावित कार्यसूचीमा परेन एमसीसी,"काठमाडौं: संघीय संसद सचिवालयले प्रतिनिधिसभा बैठकको सम्भावित कार्यसूची सार्वजनिक गरेको छ। तर, कार्यसूचीमा अमेरिकी सहायता परियोजना एमसीसी भने परेन। संसद सचिवालयका महासचिव भरतराज गौतमले सार्वजनिक गरेको सम्भावित कार्यसूचीमा एउटा मात्रै एजेण्डा छ। प्रधानमन्त्री शेरबहादुर देउवाले आदिवासी जनजाति आयोगको प्रतिवेदन २०७७०७८ पेश गर्नेमात्रै कार्यसूची छ। भोलि १ बजे बैठक बस्दैछ। एमसीसी टबल गर्ने विषयमा सत्ता गठबन्धनमा सहमति नजुटेकाले कार्यसूचीमा नराखिएको बुझिएको छ। सभामुख अग्निप्रसाद सापकोटाले एमसीसी टेबल गर्न राष्ट्रिय सहमति हुनुपर्ने शर्त राख्दै आएका छन्।"
केपी ओली भेट्न प्रधानमन्त्री देउवा पत्नी आरजुसहित बालकोटमा,काठमाडौं: सत्ता गठबन्धनको बैठक सकिएलगत्तै प्रधानमन्त्री शेरबहादुर देउवा नेकपा एमाले अध्यक्ष केपी शर्मा ओलीलाई भेट्न उनको निवास बालकोट पुगेका छन्। बालुवाटारमा बसेको सत्ता गठबन्धनको बैठकमा एमसीसीको विषयमा सहमति जुट्न नसकेपछि प्रधानमन्त्री देउवा पत्नी आरजुसहित बालकोट पुगेका हुन्। कांग्रेसका नेताहरुका अनुसार देउवा सकेसम्म भोलि (शुक्रबार) नै संसद बैठकमा एमसीसी टेबल गर्न चाहन्छन्। उनले त्यही प्रस्ताव सत्ता गठबन्धनको बैठकमा समेत राखेको बालुवाटार स्रोतले जानकारी दियो। तर नेकपा माओवादी केन्द्र र नेकपा एकीकृत समाजवादीले कुनै पनि हालतमा भोलि एमसीसी टेबल गर्न नदिने अडान लिए। सत्ता साझेदार दलबीच सहमति हुन नसक्दा तीन घन्टाको छलफल बिना निष्कर्ष टुंगिएको थियो। एमसीसीलाई अगाडि बढाउन प्रधानमन्त्री देउवाले गठबन्धनको विकल्पमा समेत छलफला जारी राखेका छन्। आजै मात्र कांग्रेस नेता मिनेन्द्र रिजाल ओलीलाई भेट्न बालकोट पुगेका थिए। एमसीसी अनुमोदनका लागि सहयोग गर्न र सरकार अल्पमतमा परिहाले समर्थन गर्न देउवाले ओलीसमक्षा प्रस्ताव गर्ने बालुवाटार स्रोतको दाबी छ।
तीन दलको बैठकपछि प्रचण्डले भने सकेसम्म गठबन्धन बचाउँछौं,"काठमाडौंः सत्ता गठबन्धनको बैठकअघि सिंहदरबारमा बसेको तीन दलको बैठक सकिएको छ। माओवादी केन्द्रका अध्यक्ष पुष्पकमल दाहाल प्रचण्डले गठबन्धनको बैठक बस्नुअघि एमसीसीलगायतका विषयमा छलफल भएको बताए। अहिले बेलुकी ५ बजे संयन्त्रको बैठक छ। त्यही बैठकको तयारीका विषयमा छलफल भयो। मुख्य जोड पाँच दल बचाउने र एमसीसी निकास दिन लागेका छौं। सकेसम्म यो गठबन्धन बचाउनेमा हाम्रो जोड हो, उनले सञ्चारकर्मीसँग भने। प्रचण्डले छोटो प्रतिक्रिया दिए पनि नेकपा एकीकृत समाजवादी पार्टीका अध्यक्ष माधव कुमार नेपालले भने धेरै बोलेर कुरा बिग्रिएको भन्दै प्रतिक्रिया दिन चाहेनन्। उनले गोप्य छलफल भएको बताउँदै केही बोल्न मानेनन्। छलफलमा प्रचण्ड, नेपाल र जसपा नेता राजेन्द्र श्रेष्ठ सहभागी थिए। अमेरिकी सहायता परियोजना एमसीसीको विषयमा साझा धारणा बनाउन यी नेताहरुबीच छलफल भएको बताइएको छ। एमसीसीको विषयमा अन्तिम निर्णय गर्न सत्ता गठबन्धनको बैठक आज ५ बजे बस्दै छ।"
सत्ता गठबन्धनको 'निर्णायक' बैठक सुरु,"काठमाडौं : सत्ता गठबन्धनको बैठक सुरु भएको छ । प्रधानमन्त्रीको सरकारी निवास बालुवाटारमा केहीबेरअघि बैठक सुरु भएको प्रधानमन्त्रीका प्रेस प्रमुख गोविन्द परियारले जानकारी दिए । बैठकमा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल प्रचण्ड, एकीकृत समाजवादीका अध्यक्ष माधवकुमार नेपाल, जसपा र जनमोर्चाका प्रतिनिधि सहभागी छन् । अमेरिकी सहायता परियोजना एमसीसी सम्झौतालाई टेबल तथा अनुमोदन गर्ने विषयमा निर्णय लिने बैठकलाई निर्णायक मानिएको छ । बैठकले गठबन्धनको भविष्य पनि निर्धारण गर्ने बताइएको छ । एमसीसीमा प्रचण्ड र माधव नेपालले नयाँ नयाँ शर्त अघि सारेपछि प्रधानमन्त्री देउवाले एमालेसँग सहकार्य गर्ने मनस्थिति बनाएका छन् । प्रचण्ड र माधवले पारित गर्न सघाउने सहमतिबाट युटर्न हुँदा बुधबार संसदमा एमसीसी टेबल हुन सकेन । फागुन ६ गते भोलि बस्ने बैठकमा जसरी पनि टेबल गर्ने प्रधानमन्त्रीको तयारी छ । यसमा सहमत नभए गठबन्धन टुट्ने र सरकार पनि अल्पमतमा पर्ने सम्भावना छ ।"
साझा धारणा बनाउन तीन दलका नेताबीच छलफल,"काठमाडौं: सत्ता गठबन्धनको बैठकअघि सत्ता साझेदार तीन दलको बैठक सिंहदरवारमा भइरहेको छ। माओवादी संसदीय दलको कार्यालयमा भइरहेको बैठकमा नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधव कुमार नेपाल र जनता समाजवादी पार्टीका अध्यक्ष राजेन्द्र श्रेष्ठ सहभागी छन्। जसपा अध्यक्ष उपेन्द्र यादव सिरहामा रहेकाले बैठकमा श्रेष्ठ सहभागी भएको बताइको छ। अमेरिकी सहायता परियोजना एमसीसीको विषयमा साझा धारणा बनाउन तीन दलका नेताहरुबीच छलफल भइरहेको बताइएको छ। एमसीसीको विषयमा अन्तिम निर्णय गर्न सत्ता गठबन्धनको बैठक आज ५ बजे बस्दै छ। सो बैठकमा एमसीसी अनुमोदन गर्न अमेरिकासँग थप समयसीमा माग्ने माओवादीले प्रस्ताव गर्ने बताइएको छ।"
"कांग्रेस नेता बालकोटमा, अध्यक्ष ओलीसँग सम्वाद","काठमाडौं : नेपाली कांग्रेसका नेता डा मीनेन्द्र रिजालले प्रमुख प्रतिपक्षी नेकपा एमालेका अध्यक्ष केपी शर्मा ओलीसँग भेटवार्ता गरेका छन् । एमसीसी संसदबाट पारित गर्न गठबन्धनबीच सहमति हुन नसकिरहेको बेला कांग्रेस नेता रिजाल ओलीसँग भेट्न बालकोट पुगेका हुन् । ओलीका सहयोगी रामशरण बजगाइँले भेटघाट भएको पुष्टि गरे । उनले भने, 'समसामयिक राजनीतिक विषयमा कुराकानी भएको हो, सत्ता गठबन्धनका माओवादी केन्द्र र एकीकृत समाजवादी एमसीसीको विपक्षमा उत्रिएपछि प्रधानमन्त्री शेरबहादुर देउवा गठबन्धन तोडेर एमालेसँग सहकार्य गर्ने मनस्थितिमा पुगेका छन् । यद्यपि त्यसअगाडि अहिले बालुवाटारमा अन्तिम तथा निर्णायक मानिएको सत्ता गठबन्धनको बैठक बस्दैछ ।"
"बिना निष्कर्ष टुंगियो सत्ता गठबन्धनको बैठक, भोलि फेरि बस्ने","काठमाडौं : सत्ता गठबन्धनको बैठक बिना निष्कर्ष टुंगिएको छ । प्रधानमन्त्रीको सरकारी निवास बालुवाटारमा बिहीबार साँझ बसेको बैठकमा अमेरिकी सहायता परियोजना एमसीसीबारे छलफल भएको थियो । भोलिको संसदमा बैठकमा एमसीसी टेबल गर्ने विषयमा सहमति जुट्न नसकेको हो । गठबन्धनका शीर्ष नेताबीच भोलि विहान फेरि १० बजे बैठक बस्ने प्रचण्डको सचिवालयले जनाएको छ । सत्ता गठबन्धनको कांग्रेस एमसीसी पारित गर्ने पक्षमा छ भने प्रमुख घटक माओवादी केन्द्र र एकीकृत समाजवादी चुनावपछि सार्ने र संशोधनसहित पारित गर्नुपर्ने, यथास्थितिमा पारित गर्न नहुने अडानमा छ । आजको बैठकमा प्रधानमन्त्री एवं कांग्रेस सभापति शेरबहादुर देउवा, कांग्रेस महामन्त्री गगन थापा, नेता कृष्ण सिटौला, सञ्चारमन्त्री ज्ञानेन्द्र बहादुर कार्की, माओवादी केन्द्रका अध्यक्ष पुष्पकमल दाहाल 'प्रचण्ड', नेता नारायणकाजी श्रेष्ठ, नेकपा एकीकृत समाजवादीका अध्यक्ष माधवकुमार नेपाल, सम्मानित नेता झलनाथ खनाल, जसपाका संघीय परिषद् अध्यक्ष बाबुराम भट्टराई र राजेन्द्र श्रेष्ठ सहभागी थिए । जनमोर्चालाई भने बैठक बोलाइएको थिएन ।"
कांग्रेसको १६ जिल्लाको अधिवेशन फेरि सर्यो,"काठमाडौं : नेपाली कांग्रेसले अधिवेशन हुन बाँकी १६ जिल्लाको अधिवेशन फागुन १५ गते गर्ने निर्णय गरेको छ। कांग्रेसको केन्द्रीय निर्वाचन समितिको बिहीबार बसेको बैठकले यसअघि फागुन १३ गते निर्धारण गरेको अधिवेशन दुई दिनपछि गर्ने निर्णय गरेको सचिव केशव रिजालले जानकारी दिए। कांग्रेसको सप्तरी, सिरहा, धनुषा, महोत्तरी, सर्लाही, रौतहट, बारा, पर्सा, सिन्धुली, सिन्धुपाल्चोक, चितवन, मकवानपुर, नवलपुर, बाँके, अछाम र कैलाली जिल्लामा अधिवेशन हुन बाँकी छ । यस्तै बैठकले १६ जिल्ला बाहेकका जिल्लामा निर्वाचन हुन बाँकी महासमिति सदस्य पदको निर्वाचन र जिल्ला कार्य समिति मातहतका पालिका र वडा कार्य समितिका बाँकी निर्वाचन फागुन १० गते भित्र समेत हुने निर्णय गरेको छ। यस्तो छ जारी गरेको विज्ञप्ति"
यस्तो देखियो युवा संघको विरोध प्रदर्शन फोटो फिचर,"काठमाडौं: युवा संघले पेट्रोलियम मूल्यवृद्धिको विरोधमा प्रदर्शन गरेको छ। काठमाडौंको बानेश्वरमा आयोजित कार्यक्रममा सरकारविरुद्ध नाराबाजी गरिएकोफ थियो। युवा संघका नेता कार्यकर्ताहरुले मन्त्रीहरुविरुद्ध प्लेकार्ड नै प्रदर्शन गरेका थिए। उनीहरुले प्रेम आले, विरोध खतिवडा, रेनु यादव र सभामुख अग्नि सापकोटाविरुद्ध विभिन्न नारासहति प्लेकार्ड प्रदर्शन गरेका थिए।"
"एमसीसी निष्कर्षमा पुर्याउन बालुवाटारमा तीन घण्टा छलफल, निर्णय भोलि आउने","काठमाडौं : सत्ता गठबन्धनले अमेरिकी सहायता परियोजना एमसीसी निष्कर्ष पुर्याउने विषयमा छलफल गरेको छ । बिहीबार साँझ प्रधानमन्त्री निवास बालुवाटारमा बसेको गठबन्धनको बैठकले एमसीसीलाई निष्कर्षमा पुर्याउन तीन घण्टा छलफल गरेको हो । छलफलमा सबै दलका शीर्ष नेताले धारणा राखेको बैठकमा सहभागी सञ्चारमन्त्री ज्ञानेन्द्रबहादुर कार्कीले जानकारी दिए । 'बैठकमा सबै पार्टीका विचार प्रकट भएका छन् । तीन घण्टासम्म हरेक विषयमा छलफल भयो । र यसलाई सहमतिका साथ निष्कर्षमा पुर्याउन भोलि फेरि १० बजे बैठक बस्छ । भोलिको बैठकले निष्कर्षमा पुर्याउँछ,' उनले भने । बैठकमा प्रधानमन्त्री शेरबहादुर देउवाले एमसीसी पूर्ववर्ती सरकारले टेबुल गर्ने निर्णय गरेको र अविच्छिन्न उत्तराधिकारीका रुपमा आफूले फागुन १६ भित्रको समयसीमालाई ख्याल गरी टेबल गर्ने प्रस्ताव गरेका थिए । प्रस्तावको वरिपरी बसेर तीन घण्टासम्म धेरै छलफल भएको मन्त्री कार्कीले बताए । 'एमसीसी १६ गतेभित्रमा निष्कर्षमा पुर्याउने भन्ने दिशामा छलफल भयो । छलफलको निष्कर्ष भोलि आउँछ,' उनले भने, 'एमसीसी सार्वभौम संसदबाट टुंगो लाग्छ । त्यस दिशामा छलफल भएको छ । सार्वभौम संसमा प्रस्तुत भइसकेपछि छलफल भएर टुंगोमा पुर्याउँछ । भोलि पनि छलफल हुन्छ ।' बैठकमा सदन सूचारु गराउने विषयमा पनि छलफल भएको थियो । बैठकमा प्रधानमन्त्री एवं कांग्रेस सभापति शेरबहादुर देउवा, कांग्रेस महामन्त्री गगन थापा, नेता कृष्ण सिटौला, प्रवक्ता प्रकाशशरण महत, कानुनमन्त्री दिलेन्द्रप्रसाद बडु, सञ्चारमन्त्री ज्ञानेन्द्र बहादुर कार्की, माओवादी केन्द्रका अध्यक्ष पुष्पकमल दाहाल 'प्रचण्ड', नेता नारायणकाजी श्रेष्ठ, नेकपा एकीकृत समाजवादीका अध्यक्ष माधवकुमार नेपाल, सम्मानित नेता झलनाथ खनाल, जसपाका संघीय परिषद् अध्यक्ष बाबुराम भट्टराई र राजेन्द्र श्रेष्ठ सहभागी थिए । जनमोर्चालाई भने बैठक बोलाइएको थिएन ।"
भोलि एमसीसी टेबल गर्ने देउवाको प्रस्ताव प्रचण्डमाधवले मानेनन्,"काठमाडौं: एमसीसीका विषयमा नेकपा माओवादी केन्द्र र नेकपा एकीकृत समाजवादीले पुरानो अडान कायमै राखेपछि सत्ता गठबन्धनको बैठक बिना निष्कर्ष सकिएको छ। प्रधानमन्त्री निवास बालुवाटारमा तीन घन्टा बसेको बैठकले पनि एमसीसीको विषयमा साझा धारणा बनाउन सकेन। सरकारका प्रवक्तासमेत रहेका कांग्रेस नेता ज्ञानेन्द्र कार्कीले संसदमा एमसीसी टेबल गर्ने विषयमै छलफल केन्द्रीत रहेको बताए। 'एमसीसी कसरी अनुमोदन गराउने विषयमा छलफल केन्द्रीत भयो। बैठकमा सबै पार्टीका विचार प्रकट भए। यसलाई सहमतिका साथ निष्कर्षमा पुर्याउन भोलि फेरि १० बजे बैठक बस्छ। भोलिको बैठकले निष्कर्षमा पुर्याउँछ,' उनले सञ्चारकर्मीसँग भने। बैठकमा प्रधानमन्त्री शेरबहादुर देउवाले भोलि (शुक्रबार) बस्ने संसद बैठकमा जसरी पनि एमसीसी टेबल गर्नुपर्ने अडान राखेको बालुवाटार स्रोतले जानकारी दियो। 'भोलि जसरी पनि एमसीसी टेबल गरौं। अर्को विकल्पको कुरै छैन,' प्रधानमन्त्री देउवाले अडान राख्दै भने। त्यसपछि माओवादी केन्द्रका अध्यक्ष पुष्पकमल दाहाल यही अवस्थामा एमसीसी टेबल गर्न नसकिने बताएका थिए। नेकपा एसका अध्यक्ष माधव नेपाल पनि प्रचण्डकै कुरालाई दोहोर्याएका थिए। 'यही अवस्थामा एमसीसी टेबल गर्न सकिँदैन। सकिन्छ भने एकपटक फेरि अनुरोध गरौं। एमसीसीलाई चुनावपछि अनुमोदन गर्नेगरी सारौं,' प्रचण्डको भनाइ उद्धृत गर्दै स्रोतले भन्यो। बैठकमा प्रधानमन्त्री एवं कांग्रेस सभापति शेरबहादुर देउवा, कांग्रेस महामन्त्री गगन थापा, नेता कृष्ण सिटौला, प्रवक्ता प्रकाशशरण महत, कानुनमन्त्री दिलेन्द्रप्रसाद बडु, सञ्चारमन्त्री ज्ञानेन्द्र बहादुर कार्की, माओवादी केन्द्रका अध्यक्ष पुष्पकमल दाहाल 'प्रचण्ड', नेता नारायणकाजी श्रेष्ठ, नेकपा एकीकृत समाजवादीका अध्यक्ष माधवकुमार नेपाल, सम्मानित नेता झलनाथ खनाल, जसपाका संघीय परिषद् अध्यक्ष बाबुराम भट्टराई र राजेन्द्र श्रेष्ठ सहभागी थिए । जनमोर्चालाई भने बैठक बोलाइएको थिएन ।"
प्रहरीमा तीन एआइजी थप्ने सरकारको निर्णय,काठमाडौं: सरकारले प्रहरीमा थप तीन जना अतिरिक्त प्रहरी महानिरीक्षक (एआइजी)को दरबन्दी थप गर्ने निर्णय गरेको छ। बिहीबार बसेको मन्त्रिपरिषद् बैठकले सो निर्णय गरेको एक मन्त्रीले बताए। गृहमन्त्री बालकृष्ण खाँणले एआइजी दरबन्दी थपको प्रस्ताव मन्त्रिपरिषद्मा पेस गरेका थिए। त्यसअघि प्रहरी प्रधान कार्यालयले तीन वटा दरबन्दी थप गर्न गृह मन्त्रालयमा प्रस्ताव पठाएको थियो। एआइजी थपिएसँगै नेपाल प्रहरीमा प्रशासनतर्फको एआइजीपीको संख्या ८ पुगेको छ। त्यस्तै सरकारले नेपाल धितोपत्र बोर्डको अध्यक्षमा रमेश हमाललाई नियुक्त गरेको छ।
एमसीसीको भ्रम चिर्दै बालुवाटार,"काठमाडौं: अमेरिकी सहायता परियोजना एमसीसीबारे विवाद बढ्दै गएपछि प्रधानमन्त्री सचिवालयले त्यसको भ्रम चिर्न पर्चा बाँडेको छ। उक्त पर्चामा एमसीसीबारे ६ बुँदामा प्रस्ट पारिएको छ। नेपालका लागि एमसीसी किन उपयुक्त भएको र एमसीसीले नेपालको विकास परियोजनामा कसरी टेवा पुर्याउने भन्ने विषयमा प्रस्ट पारिएको छ। पर्चाको ५ नम्बर बुँदामा एमसीसीको विवादित भनिएको बुँदाको वास्ताविकताबारे प्रस्ट पारिएको छ। सम्झौता नेपाल कानुनभन्दा माथि रहने भ्रमबारे भनिएको छ, 'नेपाल भियना सन्धिको पक्षधर रहेकाले नेपालले कुनै मुलुकसँग गरेको सम्झौताका प्रावधानहरु एक आपसमा बाझिन गएमा सम्झौताका प्रावधानहरु लागू हुने। नेपाल कानुनसँग सम्झौताका प्रावधान बाझिए नबाझिएको सम्बन्धमा अहिले नै हेर्न सकिने भएको र कुनै प्रावधान बाझिएको नदेखिएको, भविष्यमा बन्ने नेपाल कानुनसँग बाझिएमा सम्झौताको प्रावधान लागू हुने व्यवस्था सबैतिर राख्ने गरिएको (निजी क्षेत्रले प्रवर्द्धन गर्ने आयोजनासमेत यस्ता कारणले प्रभावित नहुन् भन्ने मनशायले यस्तो व्यवस्था राख्ने गरिएको, उदाहरण माथिल्लो कर्णाली जलविद्युत आयोजना, होङ्शी सिमेन्ट, अरुण ३ जलविद्युत आयोना),' पर्चामा भनिएको छ। त्यस्ते नेपालको सार्वभौमिकतामा असर पर्ने भ्रमबारे भनिएको छ, 'सम्झौताको कुनै पनि प्रावधानले नेपालको सार्वभौमिकतालाई असर गर्ने नदेखिएको।' नेपालले प्राप्त गरेको सबैभन्दा ठूलो अनुदान भएको र यसमा ऋणको अंशसमेत नरहेको भन्दै एमसीसी अरु सहयोगभन्दा विशिष्ट रहेको पर्चामा भनिएको छ।"
प्रचण्डलाई गगन थापाको व्यंग्य : हामी बालुवाटारमा एउटा खुमलटारमा अर्को बोली बोल्दैनौं,"काठमाडौं : नेपाली कांग्रेसका महामन्त्री गगनकुमार थापाले एमसीसीमा आफ्नो पार्टी स्पष्ट रहेको बताएका छन् । वैदेशिक सहायता परियोजनालाई राजनीतिक एजेण्डा बनाएर आफ्नो अनुकूलतामा प्रयोग गर्ने काम कांग्रेसले नगर्ने उनको भनाइ छ । प्रधानमन्त्री निवास बालुवाटारमा आफ्ना ससुरा अर्जुननरसिंह केसीको पुस्तक विमोचन समारोहमा बोल्दै थापाले भने, 'कांग्रेसको नेतृत्वले खुट्टा कमाउनु हुँदैन । पार्टीको निर्वाचनको क्षण तत्क्षणको लाभहानी बिर्सेर भए पनि कांग्रेसले आफ्नो परिचय कायम राख्नुपर्छ ।' नेपालको राष्ट्रिय हित रक्षाका लागि, नेपालको अन्तर्राष्ट्रिय विश्वसनीयताका निम्ति एउटा राजनीतिक दलले निर्वाह गर्नुपर्ने कर्तव्य कांग्रेसले निभाउने उनको भनाइ छ । 'कांग्रेस अरुजस्तो सरकारमा बस्दा एउटा पार्टीभित्र बस्दा एउटा, विहान एउटा बेलुका एउटा गर्दैन । बालुवाटारमा एउटा खुमलटारमा अर्को बोली फेरिराख्ने चरित्र नेपाली कांग्रेसले बोक्दैन,' उनले भने ।"
प्रधानमन्त्री देउवाले बोलाए मन्त्रिपरिषद् बैठक,"काठमाडौं : प्रधानमन्त्री शेरबहादुर देउवाले मन्त्रिपरिषद् बैठक आह्वान गरेका छन्। बिहीबार दिउँसो २ बजे मन्त्रिपरिषद् बैठक बोलाइएको प्रधानमन्त्रीको सचिवालयले जनाएको छ। बैठकमा एमसीसी, स्थानीय निर्वाचनको तयारी र नियमित प्रशासनिक कामकारबाही बारेमा छलफल हुनेछ। सरकारले आगामी बैशाख ३० गते निर्वाचन गर्ने घोषणा गरेको छ। स्थानीय निर्वाचन प्रयोजनका लागि निर्वाचन आयोगले बिहीबारदेखि फागुन १५ सम्म दल दर्ता गर्न सकिने जानकारी दिएको छ। आजको मन्त्रिपरिषद् बैठकमा एमसिसीबारे विशेष छलफल हुने र मन्त्रिपरिषद् बैठकपछि मात्रै सत्तारुढ गठबन्धनको बैठक बस्ने बताइएको छ। पछिल्लो समय मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। यसको पक्ष र विपक्षमा धेरैले आआफ्ना किसिमका तर्क गरेका छन्। प्रचण्ड र देउवाले एमसीसी बोर्डलाई एमसीसी पास गर्ने प्रतिबद्धतासहित गोप्य रुपमा पत्र पठाएपनि पत्र सार्वजनिक भएपछि विपक्षमा मतदान गर्ने निर्णय संसदीय बैठकबाट प्रचण्डले गराएका छन्। एमसीसी मुख्यालयले गोप्य पत्रमा सन् २०२२, फेब्रुअरी २८ भित्रमा एमसीसी मुख्यालयसँग प्रतिबद्धता गरेबमोजिम एमसीसी पारित गर्न देउवा र प्रचण्डलाई आग्रह गरेको छ। बिहीबार बिहीबार बिहान नेकपा माओवादी केन्द्रका अध्यक्ष पुष्पकमल दाहाल प्रचण्डले अमेरिकी मिलेनियम च्यालेन्ज कर्पोरेसन(एमसीसी) टेबल नगर्न प्रधानमन्त्री देउवालाई पुनः दबाब दिएका छन्। बालुवाटारमा प्रधानमन्त्री देउवालाई भेटेर प्रचण्डले निर्वाचन नजिकिरहेका बेला एमसीसी अनुमोदन गर्न कठिन भएको भन्दै अहिले टेबल नगर्न दबाब दिएका हुन्। आज साँझ नै निर्णायक छलफल गर्न सत्ता गठबन्धनको बैठक बस्दैछ।"
"प्रधानमन्त्री देउवा र अमेरिकी राजदूत बेरीबीच भेटवार्ता, एमसीसीबारे चासो","काठमाडौं : प्रधानमन्त्री शेरबहादुर देउवा र नेपालका लागि अमेरिकी राजदूत र्यान्डी बेरीबीच भेटवार्ता भएको छ। अमेरिकी आर्थिक सहयोग कार्यक्रम मिलेनियम च्यालेन्ज कम्प्याक्ट (एमसीसी) सत्ता गठबन्धनभित्र विवाद भएर बुधबारको कार्यसूचीमा नराखिएपछि साँझ देउवालाई भेट्न राजदूत बेरी बालुवाटार पुगेका हुन्। प्रधानमन्त्री देउवासँग राजदूत बेरीले एमसीसीको विषयमा सत्तागठबन्धनको तयारीबारेमा जिज्ञासा राखेका थिए। देउवाले गठबन्धनभित्रका दलहरु एमसीसीका केहि प्रावधान संशोधन बिना पास नगर्ने अडान लिएकाले संशोधन र समयसीमा के हुने भन्नेबारे सोधेका थिए। देउवा र बेरीबीच भएको भेटवार्तापछि बिहीबार बिहानै प्रधानमन्त्री देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डबीच पनि छलफल भएको छ। देउवाले उनीहरुबीच भएको छलफल जानकारी गराएका थिए। प्रचण्ड र देउवाले एमसीसी बोर्डलाई एमसीसी पास गर्ने प्रतिबद्धतासहित गोप्य रुपमा पत्र पठाएपनि पत्र सार्वजनिक भएपछि विपक्षमा मतदान गर्ने निर्णय संसदीय बैठकबाट प्रचण्डले गराएका छन्। एमसीसी मुख्यालयले गोप्य पत्रमा सन् २०२२, फेब्रुअरी २८ भित्रमा एमसीसी मुख्यालयसँग प्रतिबद्धता गरेबमोजिम एमसीसी पारित गर्न देउवा र प्रचण्डलाई आग्रह गरेको उल्लेख छ।"
"एमसीसी पास, फेल जे भएपनि संसद्बाट टुंग्याउनुपर्छ : प्रधानमन्त्री देउवा","काठमाडौं : प्रधानमन्त्री शेरबहादुर देउवाले अमेरिकी आर्थिक सहयोग कार्यक्रम मिलेनियम च्यालेन्ज कम्प्याक्ट (एमसीसी) संसद्ले टुंगो लगाउनुपर्ने बताएका छन्। कांग्रेस नेता अर्जुननरसिंह केसीद्वारा लिखित नेपाली कांग्रेसको संक्षिप्त इतिहासपुस्तकको बालुवाटारमा विमोचन गर्दै देउवाले पार्टी एमसीसीको पक्षमा रहेकाले संसद्बाट पारित गराउन लागि परेको बताएका हुन्। उनले पास या फेल जे पनि हुनसक्ने भएकाले संसदले निर्णय गर्ने बताए। एमसीसी पास गराउन कांग्रेसले एक मतले निर्णय गरेको उनले सुनाए। हामीले पार्टी र संसदीय दलबाट एकमतले पास गर्ने निर्णय गरेका हौं, त्यसमा लागिरहेका छौं। कांग्रेस सभापति देउवाले भने, अब संसद्मा पास पनि हुन सक्छ, फेल पनि हुन सक्छ, थाहा छैन। राष्ट्रको हितमा छ भन्ने कुरा सत्य कुरा हो, हामीले मान्नुपर्छ। उनले कुनै देशको खिलापमा नभइ राष्ट्रको पक्षमा बोल्नुपर्ने भएकाले कांग्रेस डराउन नहुने स्पष्ट पारे। उनले कांग्रेस न्यायका लागि प्रतिबद्ध पार्टी भएको स्पष्ट पारे। देउवाले पार्टीले गरेको कामको प्रचार हुन नसकेको बताए।"
अध्यक्ष ओलीसहित एमालेका पाँच नेताविरुद्ध अख्तियारमा उजुरी,"काठमाडौं : नेकपा एमालेका अध्यक्ष केपी शर्मा ओलीसहित पाँच नेताविरुद्ध अख्तियार दुरुपयोग अनुसन्धान आयोगमा उजुरी परेको छ । माधव नेपाल नेतृत्वको नेकपा एकीकृत समाजवादीनिकट अनेरास्ववियू बागमती प्रदेश कमिटीले बिहीबार अख्तियार केन्द्रीय कार्यालय टंगालमा उजुरी दर्ता गराएको हो । उजुरीमा ओलीसहित वरिष्ठ उपाध्यक्ष ईश्वर पोखरेल, सचिवद्वय योगेश भट्टराई र पदमा अर्याल र नेता भानुभक्त ढकालविरुद्ध भ्रष्टाचार प्रकरणमा छानविन गरी कारवाही गर्न माग गरिएको छ । तत्कालीन प्रधानमन्त्री ओलीले झापामा रहेको गिरिबन्धु टी स्टेटको अर्बौको जग्गाको सट्टापट्टा गर्न पाउनेगरी संशोधन गरी नीतिगत भ्रष्टाचार गरेको र यसमा तत्कालीन भूमि व्यवस्था सहकारी तथा गरिबी निवारण मन्त्री अर्याल पनि संलग्न रहेको भन्दै छानविन गर्न माग गरिएको छ । त्यसैगरी ओम्नी ग्रुपसँग स्वास्थ्य सामग्री खरीदमा भ्रष्टाचार गरेको भन्दै तत्कालीन उपप्रधानमन्त्री ईश्वर पोखरेल र स्वास्थ्यमन्त्री भानुभक्त ढकाललाई कारवाही गर्न माग गरिएको छ । त्यसैगरी भिजिट नेपाल २०२० का नाममा राज्यकोषको करोडौं रकम व्यापक हिनामिना गर्ने तत्कालीन पर्यटनमन्त्री भट्टराईमाथि छानविन गरी कारवाही गर्न माग गरिएको छ । अनेरास्ववियू बागमती प्रदेश कमिटीका संयोजक दीपक बुढाथोकी, नेता सुदेश पराजुलीलगायत अख्तियार केन्द्रीय कार्यालय पुगेर उजुरी दर्ता गराएका हुन् ।"
चुनावपछि एमसीसी अनुमोदन गर्नेगरी अमेरिकालाई फकाउने प्रयास,"काठमाडौं: अमेरिकी सहायता परियोजना एमसीसीले सत्ता गठबन्धन नै टुट्ने अवस्थामा पुगेपछि प्रमुख घटक नेकपा माओवादी केन्द्रले मध्यमार्गी प्रस्ताव अघि सारेको छ। प्रधानमन्त्री एवं नेपाली कांग्रेसका सभापति शेरबहादुर देउवाले एमसीसी पारित गराउन गठबन्धन तोडेर एमालेसँग सहकार्य गर्ने मनस्थिति बनाएपछि माओवादी केन्द्रका अध्यक्ष पुष्पकमल दाहाल प्रचण्डले एमसीसी अनुमोदन गर्न संयुक्तरुपमा गठबन्धनका नेताले अमेरिकासँग पुन: समय माग्ने प्रस्ताव गरेका हुन्। आज विहान बालुवाटारमा प्रधानमन्त्री देउवालाई भेटेर प्रचण्डले एमसीसी अनुमोदनका लागि सत्ता गठबन्धनले संयुक्तरुपमा अमेरिकासँग चुनावसम्मको समय माग्न सुझाएका हुन्। भेटबारे जानकार कांग्रेसका एक नेताले निर्वाचनपछि एमसीसी अनुमोदन गर्नेगरी अमेरिकासँग कुरा गर्न प्रचण्डले देउवालाई आग्रह गरेका छन्। 'म एमसीसीको विरोधी होइन। पार्टीमा सहमति जुटाउन सकिनँ। मेरो समस्या बुझिदिनुपर्यो। तपाईँले एकपटक अमेरिकी अधिकारीसँग समय माग्न कुरा अगाडि बढाउनुपर्यो। गठबन्धनको तर्फबाट के गर्नुपर्छ गरौँला,' प्रचण्डको भनाइ उद्धृत गर्दै कांग्रेसका ती नेताले भने। प्रधानमन्त्री र पार्टीभित्रबाट दोहोरो दबाबमा रहेका प्रचण्ड अमेरिकीलाई अन्तिमपटक कन्भिन्स गराएर एमसीसीमा गठबन्धनबाटै समय माग्ने र पारित गराउने निष्कर्षमा पुगेका हुन्। यसअघि उनले प्रधानमन्त्री देउवासँग मिलेर एमसीसी मुख्यालयलाई पत्र पठाउँदै समय मागेका थिए। उक्त समयसीमा फागुन १६ गते सकिँदैछ। 'म त टेबल गर्न तयार थिए। प्रचण्ड र नेपालले मानेनन्। सहमति जुटाउने प्रयास भइरहेको छ प्रधानमन्त्री' प्रधानमन्त्री देउवाले त्यसअगावै पारित गर्न गठबन्धनमा सहमति जुटाई बुधबार संसदमा टेबल गर्ने तयारी गरेका थिए। तर पार्टीभित्रको दबाब भन्दै प्रचण्ड सहमतिबाट युटर्न भएपछि टेबल हुन सकेन। माओवादी संसदीय दलले जबर्जस्ती टेबल गरे सरकार छाड्ने चेतावनी दिएको थियो। प्रचण्डले पार्टीको निर्णय सुनाउँदै बुधबार टेबल नगर्न आग्रह गरेका थिए। एकपटक गठबन्धनमा छलफल गरौं भनेर आग्रह गरेपछि देउवा ब्याक भएका थिए। सम्पूर्ण तयारी भएर पनि एमसीसी टेबल नभएपछि बुधबारै साँझ अमेरिकी राजदूत र्याण्डी बेरी बालुवाटार पुगेका थिए। एमसीसी किन रोकियो भनेर उनले प्रधानमन्त्री देउवासँग चासो राखे। जवाफमा देउवाले गठबन्धनमा सहमति जुटाउन प्रचण्ड र माधवकै आग्रहमा सारिएको बताए। 'म त टेबल गर्न तयार थिए। प्रचण्ड र नेपालले मानेनन्। सहमति जुटाउने प्रयास भइरहेको छ,' देउवाले राजदूत बेरीलाई दिएको जवाफ उद्धृत गर्दै बालुवाटार स्रोतले भन्यो। प्रधानमन्त्री देउवाले शुक्रबार बस्ने बैठकमा जसरी पनि टेबल गर्ने तयारी गरिरहँदा गठबन्धन घटक भने चुनावपछि पारित गर्नेगरी अमेरिकी फकाउन र गठबन्धन जोगाउन सक्रिय भएका छन्।"
राप्रपा नेपालले देशव्यापी जनजागरण चलाउने,"काठमाडौं : राप्रपा नेपालका अध्यक्ष कमल थापाले देशको धरातलीय यथार्थलाई मनन गर्दै राप्रपा नेपाललाई पुनर्जागृत गर्नुपरेको बताएका छन् । सनातन धर्म, संस्कृति र परम्पराको जग धरापमा पर्न थालेकोले राष्ट्रिय अखण्डता तथा राष्ट्रियताको जग बलियो बनाउन राप्रपा नेपालले देशव्यापी जनजागरण चलाउने उनले बताए । भातृ संगठनहरुको संयुक्त बैठकलाई बिहीबार काठमाडौंमा सम्बोधन गर्दै अध्यक्ष थापाले नेपाललाई अन्तर्राष्ट्रिय शक्तिहरुको रणनीतिक प्रतिस्पर्धाको थलो बनाइने खतरा बढेको र जिम्मेवार भनिएका राजनीतिक दलहरुले उनीहरुलाई सहयोग पुग्नेगरी निर्वाध आमन्त्रण गर्ने परिपाटी बसालेको भन्दै त्यसको अन्त्य गर्न राप्रपा नेपाललाई बलियो शक्ति बनाउनुपर्ने बताए । पार्टीलाई ठूलो बनाउने नाममा गणतन्त्र बोकेका लगायतलाई राप्रपामा भित्र्याएपछि पछिल्लो समयमा राजसंस्था पुनर्स्थापनाको मुद्दालाई मात्र अगाडि सारेर हिन्दुराष्ट्र, सुशासन, विकासजस्ता मान्यतालाई समेत ओझेल पार्ने काम भएकोले राप्रपा नेपाललाई ब्युँताउन बाध्य भएको दाबी गर्दै थापाले अब राप्रपा नेपालले रणनीतिक रुपमा हिन्दुराष्ट्र, सुशासन र समृद्धिलाई मूख्य एजेण्डा बनाएर अघि बढ्ने भएकोले सबै भातृ संगठनहरुलाई आम जनता समक्ष यो सन्देश पुर्याउन निर्देशन दिए । सनातनदेखि चलिआएको धर्म परम्परा र संस्कृतिको संरक्षण गर्दै देशको विकास गर्ने सम्बर्धनवादको सिद्धान्त अवलम्वन गरी पार्टीको दायरा फराकिलो पारेर ९४ प्रतिशत ओमकार परिवारसँग जोडिएर पार्टीलाई अघि बढाउने राप्रपा नेपालको लक्ष्य रहेको पनि उनको भनाइ छ । बैठकमा राष्ट्रिय प्रजातान्त्रिक महिला संगठनका अध्यक्ष ममता राई, राप्रयुसंका उपाध्यक्ष दामोदर वाग्ले, पूर्व प्रहरी परिषदका अध्यक्ष हरिहर श्रेष्ठ, राप्रविसंका कावा अध्यक्ष शशि भण्डारी, सनातन धर्म संस्कृति संगठनका सुजन अधिकारी, राष्ट्रिय प्रजातान्त्रिक उत्पिडीत संगठनका उपाध्यक्ष सरला विक, ट्रेड युनियन महासंघ नेपाल (टुकोन)का प्रथम उपाध्यक्ष आनन्द कुमार रिसाल, राप्रविसंका पूर्व अध्यक्ष उज्वल पोखरेल लगायतले आआफ्नो धारणा राखेका थिए । राप्रपा नेपालले फागुन ७ गते राष्ट्रिय सभागृहमा पार्टीको औपचारिक घोषणा सभा राखेको छ । घोषणासभा लगत्तै देशव्यापी संगठन निर्माणमा जुट्दै स्थानीय निर्वाचनको तयारीमा लाग्ने राप्रपा नेपालले जनाएको छ ।"
देउवा विदेशी कम्पनीसामु लम्पसार परे : भीम रावल,"काठमाडौं : नेकपा एमालेका नेता डा भीम रावलले १४ वर्षदेखि अलपत्र माथिल्लो कर्णाली जलविद्युत आयोजनामा भारतीय कम्पनी जीएमआरलाई थप समय दिने निर्णयमा आपत्ति जनाएका छन् । बिहीबार विज्ञप्ति जारी गरेर रावलले वित्तीय व्यवस्थापन लगायतका कामका लागि जीएमआरलाई फेरि दुई वर्षको समयावधि थप्ने निर्णयमा आपत्ति जनाएका हुन् । काम नगर्ने कम्पनीसँग सम्झौता तोड्नुको सट्टा समय थप्नु राष्ट्रिय हितमाथिको कुठाराघात भएको उनको तर्क छ । 'आयोजना विकास सम्झौता गरेको सात वर्ष वितिसक्दा आयोजनाको काममा जोड दिनुको साटो सम्झौताका प्रावधान विपरीत म्याद थप्नु प्रम शेरबहादुर देउवाले नेपालको राष्ट्रिय हितमाथि कुठाराघात गरेको र विदेशी कम्पनीका सामु लम्पसार परेको ठहर्छ,' रावलले भनेका छन् । सम्झौताको तोकिएको अवधिभित्र काम नगर्दा थप्ने समय घटाएर पनि मोटामोटी हिसाब गर्दा जीएमआरले प्रतिमेघावाट प्रतिदिन १३८९ रुपैयाँका दरले नेपाललाई हालसम्म झण्डै डेढ अर्ब हर्जाना तिर्नुपर्ने उनको ठहर छ । जीएमआरले आयोजना नबनाउने केवल ओगटेर नेपालको उर्जा विकासमा अवरोध सिर्जना गरेको भन्दै रावलले देउवाले राष्ट्रिय हित र सम्झौताका प्रावधान विपरीत थप दुई वर्ष समय दिने निर्णय खेदजनक रहेको उल्लेख गरेका छन् । 'सम्झौता विपरीत माथिल्लो कर्णाली जलविद्युत आयोजनामा राष्ट्रिय हितमा गरिएको आघातको निन्दा गर्दै यसलाई सच्याउन माग गर्दछु,' विज्ञप्तिमा भनिएको छ । माथिल्लो कर्णाली देशमै सबैभन्दा कम लागतमा ९ सय मेघावाट विद्युत उत्पादन गर्न सकिने आयोजना भए पनि विदेशी कम्पनीले आफ्नो स्वार्थमा १४ वर्ष अल्झाउँदा विकासमा अवरोध गरेको रावलले उल्लेख गरेका छन् ।"
"दोहोरो चरित्रको पराकाष्ट भयो, कि सत्ता छाड्नुस् कि सडक","काठमाडौं : नेकपा एमाले संसदीय दलकी सचेतक शान्ता चौधरीले कि सत्ता छाड्न कि सडक छाड्न अनुरोध गरेकी छन् । माओवादी केन्द्र र एकीकृत समाजवादीलाई लक्षित गर्दै उनले दोहोरो चरित्रको पराकाष्ट भएको धारणा राखिन्। उनले सत्ता, सडक र सदन सबै चाहिने एकै चोटी चाहिने भन्दै प्रश्न गरेकी छन् । उनले भनिन्, सत्ता, सडक र सदन सबै चाहिने एकैचोटी? दोहोरो चरित्रको पराकाष्ट भयो, कि सत्ता छाड्नुस् कि सडक, राजनीतिकै बेइजत भयो। पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। यसको पक्ष र विपक्षमा धेरैले आआफ्ना किसिमका तर्क गरेका छन्। प्रचण्ड र देउवाले एमसीसी बोर्डलाई एमसीसी पास गर्ने प्रतिबद्धतासहित गोप्य रुपमा पत्र पठाएपनि पत्र सार्वजनिक भएपछि पुन: एमसीसीको विपक्षमा मतदान गर्ने निर्णय संसदीय बैठकबाट गराएका छन्। प्रतिनिधिसभा बैठक झन्डै दुई महिनामा बुधबार बस्यो। तर, एमसीसी टेबल भएन। सत्ता गठबन्धनकै दलका अप्रत्याशितनिर्णयपछि प्रधानमन्त्री शेरबहादुर देउवा पछि हटेका छन्। प्रधानमन्त्री देउवाले अमेरिकी निकायसँगको अनुदान सम्झौता अनुमोदनमा लैजान गठबन्धनका दलले सहयोग गर्ने विश्वास लिएका थिए। त्यही कारण कार्यव्यवस्था परामर्श समिति बैठक राख्न सभामुखलाई भनेका थिए। एमसीसी बुधबारै अघि बढाउने माहोल बनाउन लागेका थिए देउवा। तर, गठबन्धन दल माओवादी केन्द्रले एमसीसी जबर्जस्ती पेश गरे विपक्षमा मतदान गर्ने निर्णय गर्यो। सहमति जुटाउन प्रधानमन्त्री शेरबहादुर देउवाले गठबन्धनको बैठक बिहीबार डाकेका छन्। उनी अनुदान सम्झौता अनुमोदन गर्न दृढ देखिएका छन्। तर, माओवादी केन्द्रसहित एकीकृत समाजवादी र अरू दल एमसीसी पारित गर्न नहुने अडानमा छन्। जसपाले पनि बोली फेरेको छ। परिमार्जनबिना एमसीसी पारित गर्न नहुने धारणा जसपाका नेताहरूले व्यक्त गरेका छन। प्रधानमन्त्री देउवा, माओवादी केन्द्र अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपालबीच मंगलबार भएको छलफलमा एमसीसी संसद्मा पेस हुने र सहयोग गर्न आग्रह गर्दा दाहाल र नेपाल सकारात्मक देखिएका थिए। तर, माओवादी केन्द्रको बुधबार एमसीसीको विरुद्धमा गठबन्धन भित्रकै दल माओवादी केन्द्र, एकीकृत समाजवादी, जनमोर्चाका नेताकार्यकर्ता सडक प्रदर्शनमा उत्रेका छन्। सभामुख सापकोटाको भूमिकामाथि प्रश्न उठाउँदै एमालेले भने लगातार संसद् बैठकमा अवरोध गर्दै आएको छ।"
"एमसीसी रोक्न प्रचण्डको दबाब, प्रधानमन्त्री देउवा ब्याक नहुने","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अमेरिकी मिलेनियम च्यालेन्ज कर्पोरेसन(एमसीसी) टेबल नगर्न प्रधानमन्त्री शेरबहादुर देउवालाई पुनः दबाब दिएका छन्। बिहीबार बिहान बालुवाटारमा प्रधानमन्त्री देउवालाई भेटेर प्रचण्डले निर्वाचन नजिकिरहेका बेला एमसीसी अनुमोदन गर्न कठिन भएको भन्दै अहिले टेबल नगर्न दबाब दिएका हुन्। प्रचण्डजी आज बिहान प्रधानमन्त्रीज्यूलाई भेट्न आउनु भएको थियो, उहाँले अहिले टेबल नगरौं भन्नुभयो तर प्रधानमन्त्री देउवाले एमसीसीबारे कांग्रेसले निर्णय गरिसकेकाले ब्याक हट्न नसक्ने जवाफ दिनुभयोकांग्रेसका एक नेताले अन्नपूर्णसँग भने। एमसीसीबारे आज बस्ने गठबन्धनको बैठकमा निर्णायक छलफल हुने छ। एमसीसी अनुमोदन गर्नेबारे कांग्रेसले औपचारिक निर्णय गरिसकेकाले ब्याक हटने सम्भावना नरहेको कांग्रेसका ती नेताले भने। प्रतिनिधिसभाको बुधबारको बैठकमा एमसीसी टेबल गर्ने तयारी भएपनि अन्तिम समयमा प्रचण्ड र नेकपा एकीकृत समाजवादीका अध्यक्ष माधव नेपालको आग्रहमा रोकिएको थियो। प्रचण्ड र नेपालले थप समय मागेकाले बुधबारको प्रतिनिधि सभाको बैठकमा एमसीसी टेबल हुन नसकेको हो। प्रचण्डजी आज बिहान प्रधानमन्त्रीज्यूलाई भेट्न आउनु भएको थियो, उहाँले अहिले टेबल नगरौं भन्नुभयो तर प्रधानमन्त्री देउवाले एमसीसीबारे कांग्रेसले निर्णय गरिसकेकाले ब्याक हट्न नसक्ने जवाफ दिनुभयो पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। यसको पक्ष र विपक्षमा धेरैले आआफ्ना किसिमका तर्क गरेका छन्। प्रचण्ड र देउवाले एमसीसी बोर्डलाई एमसीसी पास गर्ने प्रतिबद्धतासहित गोप्य रुपमा पत्र पठाएपनि पत्र सार्वजनिक भएपछि विपक्षमा मतदान गर्ने निर्णय संसदीय बैठकबाट प्रचण्डले गराएका छन्। बाहिर एकथरी अभिव्यक्ति दिने, तर भित्रभित्रै सत्ता गठबन्धनमा टिक्न र अमेरिकीहरुलाई नचिढ्याउने रणनीतिले प्रचण्ड अप्ठेरोमा परेका छन्। एमसीसी मुख्यालयले गोप्य पत्रमा सन् २०२२, फेब्रुअरी २८ भित्रमा एमसीसी मुख्यालयसँग प्रतिबद्धता गरेबमोजिम एमसीसी पारित गर्न देउवा र प्रचण्डलाई आग्रह गरेको उल्लेख छ। बुधबारको घटनाक्रम हेर्दा नैतिक रूपमा माओवादी स्खलित भएको देखिएको छ। गठबन्धनमै विवाद देखिएपछि सभामुखले प्रतिनिधिसभाको अर्को बैठक शुक्रबार बोलाएका छन्। चार दिनअघि मात्र सैद्धान्तिक सहमति गर्ने अनि प्रक्रियामा जाने बेला द्वैध चरित्र देखाएको कांग्रेसको आरोप छ। माओवादी बैठकले सरकार छाड्ने चेतावनीसहित जस्ताको तस्तै एमसीसी सम्झौता अघि नबढाउन प्रधानमन्त्रीलाई दबाबदिएपछि कांग्रेसका नेताहरु आन्तरिक गृहकार्यमा समेत जुटेका छन्। कानुनमन्त्री दिलेन्द्र बडू शुक्रबार बस्ने प्रतिनिधिसभा बैठकमा एमसीसी टेबल हुने बताए। दुई दिन दलहरूसँग सहमति खोजिने र समझदारीका आधारमा प्रस्तुत गरिने मन्त्री बडूको भनाइ छ।"
"सत्ता गठबन्धनको बैठक बस्दै, एमसीसीबारे आज निर्णायक छलफल हुने","काठमाडौं : अमेरिकी सहयोग परियोजना एमसीसीबारे सत्ता गठबन्धनमा आबद्ध दलहरुबीच आज निर्णायकछलफल हुँदैछ। प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल (प्रचण्ड)बीच भेटवार्ताले बिहीबार दिउँसो गठबन्धनका शीर्ष नेताको बैठक तय गरेको हो। बालुवाटारमा बस्ने बैठक एमसीसी संसदमा प्रस्तुत गर्ने या नगर्ने, एमसीसीबारे पक्ष विपक्ष वा साझा धारणा र गठबन्धनको भविष्य के हुने भन्ने विषयमा केन्द्रीत रहने छ। पछिल्लो समय देशमा मिलेनियम च्यालेन्ज कम्प्याक्ट (एमसीसी)को विषयमा सत्ता गठबन्धनभित्र ठूलो विवाद चर्किएको छ। यसको पक्ष र विपक्षमा धेरैले आआफ्ना किसिमका तर्क गरेका छन्। प्रतिनिधिसभा बैठक बुधबार झन्डै दुई महिनामा बस्ने भएपछि एमसीसी के होला भन्ने व्यापक चासो थियो। अमेरिकासँगको अनुदान सम्झौता संसद्बाट अनुमोदनका लागि तत्काल प्रक्रिया अघि बढाउन दृढ थिए प्रधानमन्त्री देउवा। तर, सत्ता गठबन्धनकै दल माओवादी केन्द्र यसको विपक्षमा उभियो। एमसीसी जबर्जस्ती पेस गरे विपक्षमा मतदान गर्ने निर्णय गर्यो। माओवादी र एकीकृत समाजवादीले कार्यव्यवस्था परामर्श समितिमा संशोधनको अडान राखे। त्यसपछि सभामुखले यो विषय संसद्को दैनिक कार्यसूचीमै राखेनन्। प्रचण्ड र देउवाले एमसीसी बोर्डलाई एमसीसी पास गर्ने प्रतिबद्धतासहित गोप्य रुपमा पत्र पठाएपनि पत्र सार्वजनिक भएपछि माओवादीले विपक्षमा मतदान गर्ने निर्णय संसदीय बैठकबाट गराएका छन्। सत्ता गठबन्धनकै दलका अप्रत्याशितनिर्णयपछि प्रधानमन्त्री देउवा पछि हटेका छन्। प्रधानमन्त्री देउवाले अमेरिकी निकायसँगको अनुदान सम्झौता अनुमोदनमा लैजान गठबन्धनका दलले सहयोग गर्ने विश्वास लिएका थिए। त्यही कारण कार्यव्यवस्था परामर्श समिति बैठक राख्न सभामुखलाई भनेका थिए। एमसीसी बुधबारै अघि बढाउने माहोल बनाउन लागेका थिए देउवा। तर, गठबन्धन दल माओवादी केन्द्रले एमसीसी जबर्जस्ती पेश गरे विपक्षमा मतदान गर्ने निर्णय गर्यो। प्रधानमन्त्री देउवा, प्रचण्ड र एकीकृत समाजवादी अध्यक्ष माधवकुमार नेपालबीच मंगलबार भएको छलफलमा एमसीसी संसद्मा पेस हुने र सहयोग गर्न आग्रह गर्दा प्रचण्ड र नेपाल सकारात्मक देखिएका थिए। तर, बुधबार एमसीसीको विरुद्धमा गठबन्धन भित्रकै दल माओवादी केन्द्र, एकीकृत समाजवादी, जनमोर्चाका नेताकार्यकर्ता सडक प्रदर्शनमा उत्रेका छन्। प्रचण्ड र देउवाले एमसीसी बोर्डलाई एमसीसी पास गर्ने प्रतिबद्धतासहित गोप्य रुपमा पत्र पठाएपनि पत्र सार्वजनिक भएपछि विपक्षमा मतदान गर्ने निर्णय संसदीय बैठकबाट गराएका छन्। बाहिर एकथरी अभिव्यक्ति दिने, तर भित्रभित्रै सत्ता गठबन्धनमा टिक्न र अमेरिकीहरुलाई नचिढ्याउने रणनीतिले प्रचण्ड अप्ठेरोमा परेका छन्। एमसीसी मुख्यालयले गोप्य पत्रमा सन् २०२२, फेब्रुअरी २८ भित्रमा एमसीसी मुख्यालयसँग प्रतिबद्धता गरेबमोजिम एमसीसी पारित गर्न देउवा र प्रचण्डलाई आग्रह गरेको उल्लेख छ। बुधबारको घटनाक्रम हेर्दा नैतिक रूपमा माओवादी स्खलित भएको देखिएको छ। गठबन्धनमै विवाद देखिएपछि सभामुखले प्रतिनिधिसभाको अर्को बैठक शुक्रबार बोलाएका छन्। चार दिनअघि मात्र सैद्धान्तिक सहमति गर्ने अनि प्रक्रियामा जाने बेला द्वैध चरित्र देखाएको कांग्रेसको आरोप छ। माओवादी बैठकले सरकार छाड्ने चेतावनीसहित जस्ताको तस्तै एमसीसी सम्झौता अघि नबढाउन प्रधानमन्त्रीलाई दबाबदिएपछि कांग्रेसका नेताहरु आन्तरिक गृहकार्यमा समेत जुटेका छन्। चार दिनअघि मात्र सैद्धान्तिक सहमति गर्ने अनि प्रक्रियामा जाने बेला द्वैध चरित्र देखाएको कांग्रेसको आरोप छ। कांग्रेस प्रवक्ता डा प्रकाशशरण महत गठबन्धनका नेताहरूबीच हुने छलफलबाट सहमति जुट्ने बताए। एमसीसीका प्रक्रियामा सबै दल र नेताहरू सम्मिलित भइसकेकाले संसद्मा टेबल गर्ने र अनुमोदन गर्नबाट पछि हट्न नमिल्ने प्रवक्ता डा महतको भनाइ छ। जो विरोध गर्दै छन् उनीहरू नै एमसीसी प्रक्रियामा संलग्न छन्, डा महत भने, केपी ओलीजीको सरकारले संसद्बाट पास गराउने भनेको हो। हिजो एउटा कुरा, आज अर्को कुरा गरेर बोली फेरेको राम्रो होइन। त्यसको जनताले मूल्यांकन गर्छन्। कानुनमन्त्री दिलेन्द्र बडू शुक्रबार बस्ने प्रतिनिधिसभा बैठकमा एमसीसी टेबल हुने बताए। दुई दिन दलहरूसँग सहमति खोजिने र समझदारीका आधारमा प्रस्तुत गरिने मन्त्री बडूको भनाइ छ। प्रधानमन्त्रीले गठबन्धनका दलहरू मिलेरै जाऔंभनेकाले बुधबार एमसीसी रोकिएको बडुले बताए। सत्ता गठबन्धनमा बिहीबार थप छलफल हुने माओवादी प्रमुख सचेतक देव गुरुङ बताए। एमसीसीका असमान र राष्ट्रिय हितविपरीतका बुँदा संशोधन नगरी अगाडि बढाउन र पारित गर्न माओवादी कुनै हालतमा सहमतिमा आउनै सक्दैन,नेता गुरुङले भने, भन्छन्, गठबन्धनमा सहमति जुट्यो भने अगाडि बढाउँला। हैन भने हामी सरकारबाट पछि हट्छौं। गठबन्धनका पाँचवटै दलबीच सहमति नभई एमसीसी अघि लगियो भने गठबन्धन टुट्छ। गठबन्धन तोडिनु भनेको सरकारबाट माओवादीलगायत अन्य गठबन्धन दलहरू छुटिनु हो।"
"स्थानीय तह निर्वाचन : आयोगले गर्यो आजदेखि दल दर्ताको आह्वान, के छ प्रावधान ?","काठमाडौं : निर्वाचन आयोगले बिहीबारदेखि दल दर्ताका लागि आह्वान गरेको छ। आगामी बैशाख ३० मा हुने स्थानीय तहको निर्वाचनको लागि बिहीबारदेखि फागुन १५ सम्म दल दर्ता गर्न सकिने आयोगले जानकारी दिएको छ। आयोगमा १ सय ६ वटा दल दर्ता भएपनि यसअघि दर्ता भइसकेका राजनीतिक दलले पनि संवैधानिक व्यवस्था बमोजिम स्थानीय निर्वाचनमा भाग लिन दल दर्ता गर्नुपर्ने निर्वाचन आयो गका प्रवक्ता शालिग्राम शर्मा पौडेलले जानकारी दिए। आयोगले स्थानीय तह निर्वाचनका लागि संविधानको धारा २७१ बमोजिम राजनीतिक दलसम्बनधी नियमावली २०७४ को अनुसूची १२ बमोजिमको ढाँचामा दल दर्ता गर्ने आह्वान गरेको हो। दल दर्ताका लागि निवेदन दिँदा दलसम्बन्धी विवरण राजनीतिक दलको पूरा र संक्षिप्त नाम, स्थापना भएको मिति, आयोगमा दर्ता भएको मिति, केन्द्रीय कार्यालय रहेको ठेगाना, पत्राचार गर्ने ठेगाना, टेलिफोन नम्बर, इमेल र वेबसाइड खुलाउनुपर्ने आयोजले जनाएको छ। आयोगले निर्वाचन प्रयोजनाको लागि दल दर्ता गर्न केन्द्रीय समितिबाट भएको निर्णयको प्रतिलिपि, दलको विधान, नियमावली, तथा घोषणापत्र, निर्वाचन चिन्हको नमूना र सोको विद्युतीय प्रतिका कागजात पनि संलग्न गर्नुपर्नछ। यसभन्दा अघिको स्थानीय तहको निर्वाचनमा प्राप्त गरेको निर्वाचन चिह्नको सट्टा अर्को निर्वाचन चिह्न लिन चाहने दलले आफूले प्राप्त गर्न चाहेका तीन वटा निर्वाचन चिन्ह प्राथमिकता क्रम अनुसार उल्लेख गर्नुपर्ने निर्वाचन आयोगले जनाएको छ। राजनीतिक दलको विधान बमोजिम कम्तीमा पाँच वर्षमा एकपटक सो दलको सङ्घीय र प्रदेश तहका प्रत्येक पदाधिकारीको निर्वाचन भएको हुनुपर्ने सूचनामा उल्लेख छ। दलको केन्द्रीय कार्यकारिणी समिति, प्रदेश र जिल्ला समितिका पदाधिकारी तथा सदस्यको सङ्ख्या, आयोगमा दलले वार्षिक लेखापरीक्षण प्रतिवेदन पेश गरेको मिति पनि खुलाउनुपर्ने बताइएको छ।"
गठबन्धन संकटमा,"काठमाडौं : प्रतिनिधिसभा बैठक झन्डै दुई महिनामा बुधबार बस्यो। तर, एमसीसी टेबल भएन। सत्ता गठबन्धनकै दलका अप्रत्याशित निर्णयपछि प्रधानमन्त्री शेरबहादुर देउवा पछि हटेका छन्। प्रधानमन्त्री देउवाले अमेरिकी निकायसँगको अनुदान सम्झौता अनुमोदनमा लैजान गठबन्धनका दलले सहयोग गर्ने विश्वास लिएका थिए। त्यही कारण कार्यव्यवस्था परामर्श समिति बैठक राख्न सभामुखलाई भनेका थिए। एमसीसी बुधबारै अघि बढाउने माहोल बनाउन लागेका थिए देउवा। तर, गठबन्धन दल माओवादी केन्द्रले एमसीसी जबर्जस्ती पेश गरे विपक्षमा मतदान गर्ने निर्णय गर्यो। त्यति मात्रै होइन, सरकारबाट पछि हट्ने निर्णय नै उसले लियो। गठबन्धनका अरू दलले पनि उक्त निर्णयमा सही थपे। जस्ताको तस्तै सम्झौता अघि नबढाउन प्रधानमन्त्रीलाई दबाब दिए। अन्ततः सरकारले एमसीसी अघि बढाएन। गठबन्धनमै विवाद देखिएपछि सभामुखले प्रतिनिधिसभाको अर्को बैठक शुक्रबार बोलाएका छन्। त्यसअघि सहमति जुनाउन प्रधानमन्त्री देउवाले गठबन्धनको बैठक बिहीबार डाकेका छन्। उनी अनुदान सम्झौता अनुमोदन गर्न दृढ देखिएका छन्। तर, माओवादी केन्द्रसहित एकीकृत समाजवादी र अरू दल एमसीसी पारित गर्न नहुने अडानमा छन्। जसपाले पनि बोली फेरेको छ। परिमार्जनबिना एमसीसी पारित गर्न नहुने धारणा जसपाका नेताहरूले व्यक्त गरेका छन। डा बाबुराम भट्टराई एमसीसी अनुमोदनका पक्षमा छन्। उपेन्द्र यादव भने खुलेका छैनन्। उक्त पार्टीका नेता प्रमोद साहले गठबन्धनमा सहमति जुटाएर मात्रै एमसीसी टेबल गर्नुपर्ने बताए। एमसीसी राम्रै होला तर यसमा राष्ट्रिय सहमति जुटाउन नसक्दा गिजोलियो, नेता साहले भने, एमसीसी सिधै अनुमोदन गरियो भने ठूलो दुर्घटना निम्तिन सक्छ। प्रतिनिधिसभा बैठक बुधबार झन्डै दुई महिनामा बस्ने भएपछि एमसीसी के होला भन्ने व्यापक चासो थियो। अमेरिकासँगको अनुदान सम्झौता संसद्बाट अनुमोदनका लागि तत्काल प्रक्रिया अघि बढाउन दृढ थिए प्रधानमन्त्री शेरबहादुर देउवा। तर, सत्ता गठबन्धनकै दल माओवादी केन्द्र यसको विपक्षमा उभियो। एमसीसी जबर्जस्ती पेस गरे विपक्षमा मतदान गर्ने निर्णय गर्यो। माओवादी र एकीकृत समाजवादीले कार्यव्यवस्था परामर्श समितिमा संशोधनको अडान राखे। त्यसपछि सभामुखले यो विषय संसद्को दैनिक कार्यसूचीमै राखेनन्। अब सम्भावित राजनीतिक परिदृश्य यस्तो देखिन्छ। एमसीसी पास हुने, गठबन्धन जोगिने। गठबन्धन टुट्ने, एमाले जोडिने। एमालेको सहयोगमा एमसीसी पास गर्ने। गठबन्धन पनि भत्किने, एमाले पनि नजोडिने, मत पनि नदिने। गठबन्धन जोगाएर एमसीसी पारित गर्नेगठबन्धन पनि जोगाउने र एमसीसी पनि पास गर्ने सोचमा सिंगो कांग्रेस र प्रधानमन्त्री देखिएको विश्लेषक गेजा वाग्ले बताउँछन्। बुधबारकै घटनाक्रम हेर्दा नैतिक रूपमा माओवादी स्खलित भएको देखियो, विश्लेषक वाग्ले भन्छन्, चार दिनअघि मात्र सैद्धान्तिक सहमति गर्ने अनि प्रक्रियामा जाने बेला द्वैध चरित्र देखाउने ? हिजोको गतिविधिका कारण माओवादीलगायत अरू केही दल ब्याक भएका हुन् कि भन्ने देखियो। माओवादी र एकीकृत समाजवादी पछि हट्दा कांग्रेससँग विकल्प धेरै रहेको उनी बताउँछन्। भन्छन्, उनीहरूसँग विकल्प थोरै छ । कांग्रेस नेता एनपी साउद सहमतिको प्रयास जारी रहेकाले गठबन्धनमा समस्या नआउने बताउँछन्। सबैलाई सहमतिमा ल्याएर एमसीसी अनुमोदन गराउने प्रधानमन्त्रीको चाहना र प्रयास छ, नेता साउद भन्छन्, दुईतीन दिनभित्र कुनै न कुनै सहमतिको विन्दुमा पुग्छौं। गठबन्धन टुट्ने, एमाले जोडिने सत्ता गठबन्धनमा फुट आए एमालेले एमसीसीमा सघाउने विश्लेषण हुन थालेको छ। कांग्रेस नेता साउद एमालेले संसद्मा दर्ता गरेकै प्रस्तावलाई सरकारले अघि बढाउन खोजेकाले उसले सहयोग गर्ने विश्वास व्यक्त गर्छन्। तर, प्रधानन्यायाधीशविरुद्ध गठबन्धन दलसँग मिलेर महाभियोग दर्ता भएसँगै एमाले पनि प्रधानमन्त्रीसँग तर्किएको कांग्रेसका अर्का नेता बताउँछन्। पूर्वअर्थमन्त्री एवं कांग्रेस नेता डा रामशरण महत एमसीसी मुलुकको हितमा भएकाले संसद्बाट तत्काल अनुमोदन गर्नुपर्ने बताउँछन्। मुलुकको आर्थिक विकासका लागि अमेरिकाको यति ठूलो सहयोग स्वीकार गर्नुको विकल्प छैन, डा महत भन्छन्, गठबन्धनका दलहरूले सहमति गर्नुपर्छ। विरोध गर्नुको अर्थ छैन। गठबन्धन पनि भत्किने, एमाले पनि नजोडिने एमसीसीमा विपक्षी एमालेको साथ पाउने सम्भावना पनि कम देखिँदै छ। एमालेले संसद्को प्रदर्शन फिर्ता लिन मानेको छैन। उक्त पार्टीका नेताहरूले गठबन्धनले निर्णय गरेपछि मात्रै एमसीसीबारे निर्णय लिने बताउँंदै आएका छन। तर, गठबन्धन पनि भत्किने र एमसीसीमा एमालेले पनि साथ दिने अवस्था नआए एमसीसी प्रस्ताव बिफल हुन्छ।प्रतिनिधिसभाको बुधबार बसेको बैठकमा विरोध जनाउँदै एमाले सांसद । तस्बिर : दीपेन श्रेष्ठ एकीकृत समाजवादीका प्रमुख सचेतक जीवनराम श्रेष्ठ एमसीसीका कारण गठबन्धन नटुट्ने बताउँछन्। केही बुँदा संशोधन गरौं भन्ने हो, नेता श्रेष्ठ भन्छन्, गठबन्धन पनि टुट्दैन। यही लाइनमा एमसीसी पनि पास हुँदैन। गठबन्धन लचिलो भएर संशोधनको विकल्पतर्फ जान सक्छ। किन पछि हटे दाहाल र नेपाल ? प्रधानमन्त्री देउवा, माओवादी केन्द्र अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपालबीच मंगलबार छलफल भएको थियो। देउवाले एमसीसी संसद्मा पेस हुने र सहयोग गर्न आग्रह गर्दा दाहाल र नेपाल सकारात्मक देखिएका थिए। तर, माओवादी केन्द्रको बुधबार बिहान बसेको संसदीय दलको बैठकले कुनै पनि हालतमा एमसीसी पेस गर्न नहुने बरु सत्ता छोड्ने निर्णय गर्यो। दलको बैठकपछि दाहाल देउवा भेट्न बालुवाटार गएका थिए। उनले यथास्थितिमा एमसीसी अनुमोदन गर्न नसकिने भन्ने निर्णय जानकारी देउवालाई गराएका थिए। त्यसपछि देउवाले एमसीसी बुधबार टेबल नगर्ने र बिहीबार सत्ता गठबन्धनबीच थप छलफल गरी मात्र निचोडमा पुग्ने बताएका थिए। सत्ता गठबन्धनमा बिहीबार थप छलफल हुने माओवादी प्रमुख सचेतक देव गुरुङ बताउँछन्। एमसीसीका असमान र राष्ट्रिय हितविपरीतका बुँदा संशोधन नगरी अगाडि बढाउन र पारित गर्न माओवादी कुनै हालतमा सहमतिमा आउनै सक्दैन, नेता गुरुङ भन्छन्, जबर्जस्ती लिएर आए माओवादीले त्यसको विपक्षमा मतदान गर्ने हो। पार्टीका सबै साथीहरूको धारणा यही हो। एमसीसीमा राष्ट्रिय सहमति जुटाउनु उपयुक्त हुने गुरुङको भनाइ छ। भन्छन्, गठबन्धनमा सहमति जुट्यो भने अगाडि बढाउँला। हैन भने हामी सरकारबाट पछि हट्छौं। गठबन्धनका पाँचवटै दलबीच सहमति नभई एमसीसी अघि लगियो भने गठबन्धन टुट्छ। गठबन्धन तोडिनु भनेको सरकारबाट माओवादीलगायत अन्य गठबन्धन दलहरू छुटिनु हो। एमसीसी पारित भए सत्ताबाट हटने निर्णय गरेको केहीबेरमै माओवादी केन्द्रका नेता नारायणकाजी श्रेष्ठ पार्टीका आन्दोलनकारी युवासँग सडक प्रदर्शनमा सहभागी भएका थिए। माओवादी केन्द्र, एकीकृत समाजवादी, जनमोर्चाका नेताकार्यकर्ता एमसीसीविरुद्ध सडक प्रदर्शनमा उत्रेका थिए। कांग्रेस अब के गर्छ ? कांग्रेस प्रवक्ता डा प्रकाशशरण महत गठबन्धनका नेताहरूबीच हुने छलफलबाट सहमति जुट्ने बताउँछन्। एमसीसीका प्रक्रियामा सबै दल र नेताहरू सम्मिलित भइसकेकाले संसद्मा टेबल गर्ने र अनुमोदन गर्नबाट पछि हट्न नमिल्ने प्रवक्ता डा महतको भनाइ छ। जो विरोध गर्दै छन् उनीहरू नै एमसीसी प्रक्रियामा संलग्न छन्, डा महत भन्छन्, केपी ओलीजीको सरकारले संसद्बाट पास गराउने भनेको हो। हिजो एउटा कुरा, आज अर्को कुरा गरेर बोली फेरेको राम्रो होइन। त्यसको जनताले मूल्यांकन गर्छन्। अर्का नेता साउद एमसीसी विवादले गठबन्धन फुट्ने खतरा नरहेको बताउँछन्। भन्छन्, आफ्नो पार्टीको स्वतन्त्रता र सहयोग कायम राखेर एमसीसीको विषयमा गठबन्धनका दलहरू अघि बढ्छन्। कांग्रेसको केन्द्रीय कार्यसम्पादन समितिले एमसीसी टेबल गरी पास गराउने भनिसकेकाले कांग्रेस पछि नहट्ने साउदको भनाइ छ। सबैलाई सहमतिमा ल्याएर एमसीसी अनुमोदन गराउने प्रधानमन्त्रीको चाहना र प्रयास छ। दुईतीन दिनभित्र कुनै न कुनै सहमतिको विन्दुमा पुग्छौं।एनपी साउद, नेता, कांग्रेस एमसीसीका असमान र राष्ट्रिय हितविपरीतका बुँदा संशोधन नगरी अगाडि बढाउन र पारित गर्न माओवादी कुनै हालतमा सहमतिमा आउनै सक्दैन। जबर्जस्ती लिएर आए माओवादीले त्यसको विपक्षमा मतदान गर्ने हो। देव गुरुङ, प्रमुख सचेतक, माओवादी केही बुँदा संशोधन गरौं भन्ने हो। गठबन्धन पनि टुट्दैन। यही लाइनमा एमसीसी पनि पास हुँदैन। गठबन्धन लचिलो भएर संशोधनको विकल्पतर्फ जान सक्छ।जीवनराम श्रेष्ठ, प्रमुख सचेतक, एकीकृत समाजवादी एमसीसी राम्रै होला तर यसमा राष्ट्रिय सहमति जुटाउन नसक्दा गिजोलियो। एमसीसी सिधै अनुमोदन गरियो भने ठूलो दुर्घटना निम्तिन सक्छ।प्रमोद साह, नेता, जसपा बुधबारको घटनाक्रम हेर्दा नैतिक रूपमा माओवादी स्खलित भएको देखियो। चार दिनअघि मात्र सैद्धान्तिक सहमति गर्ने अनि प्रक्रियामा जाने बेला द्वैध चरित्र किन देखाउने ?गेजा वाग्ले, विश्लेषक एमसीसी यहाँसम्मको प्रक्रियामा ल्याउन कांग्रेसभन्दा पनि कम्युनिष्टकै सरकारले बढी भूमिका खेलेका छन्। त्यो कुरा पनि गठबन्धनका दलहरूले बुझ्नुपर्छ, उनी भन्छन्, प्रधानमन्त्रीजी पनि आजको छलफलले एमसीसीका विषयमा एउटा गति लिने विषयमा आश्वस्त हुनुहुन्छ। त्यसपछि सभामुखले राखेनन् कार्यसूचीमा सभामुख अग्नि सापकोटाले दलीय सहमति नजुटेको भन्दै एमसीसी टेबल गर्ने प्रस्ताव बुधबारको कार्यसूचीमा चढाउन अस्वीकार गरे। बैठकका एजेन्डा तय गर्न सभामुख सापकोटाले बोलाएको कार्यव्यवथ परामर्श समिति बैठकमा कानुनमन्त्री दिलेन्द्र बडुले एमसीसी कार्यसूचीमा राख्न आग्रह गरेका थिए। माओवादी केन्द्रका प्रमुख सचेतक देव गुरुङ र एकीकृत समाजवादीका प्रमुख सचेतक जीवनराम श्रेष्ठले संशोधनबिना एमसीसी पारित गर्न नहुने अडान राखेका थिए। सभामुख सापकोटाले दलीय सहमति नजुटेको भन्दै एमसीसी कार्यसूचीमा नचढ्ने निर्णय सुनाएका थिए। एमाले कार्यव्यवस्थामा अनुपस्थितप्रमुख विपक्षी एमाले कार्यव्यवस्था परामर्श समितिको बुधबारको बैठकमा उपस्थित भएन। सभामुख सापकोटाको भूमिकामाथि प्रश्न उठाउंँदै एमालेले लगातार संसद् बैठकमा अवरोध गर्दै आएको छ। एमसीसीलाई कार्यसूचीमा राख्ने कि नराख्ने भन्ने विषयमा छलफल गर्न सभामुखले कार्यव्यवस्था बैठक बोलाएका थिए। एमाले नेता खगराज अधिकारी पार्टीको काममा व्यस्त हुनुपरेको कारण कार्यव्यवस्थामा नगएको बताउँछन्। शुक्रबार टेबल हुन्छ : कानुनमन्त्री कानुनमन्त्री दिलेन्द्र बडू शुक्रबार बस्ने प्रतिनिधिसभा बैठकमा एमसीसी टेबल हुने बताउँछन्। दुई दिन दलहरूसँग सहमति खोजिने र समझदारीका आधारमा प्रस्तुत गरिने मन्त्री बडूको भनाइ छ। प्रधानमन्त्रीले गठबन्धनका दलहरू मिलेरै जाऔं भनेकाले बुधबार एमसीसी रोकिएको उनी बताउँछन्। प्रधानमन्त्रीजी र दाहालबीचको छलफल र कार्य व्यवस्था परामर्श समितिको बैठकमा सहमति नजुटेकाले एमसीसीलाई टेबुल गर्न पुनर्विचार गर्नुपर्ने अवस्था आएको हो, उनी भन्छन्, ६ गते टेबुल हुन्छ।"
निर्वाचन केन्द्रीत प्रशिक्षणमा एमाले : वडा र पालिका जिताउने अभियान घोषणा,"काठमाडौं : नेकपा एमालेले प्रदेश, जिल्ला र स्थानीय तहमा कार्यकर्तालाई निर्वाचन केन्द्रीत प्रशिक्षण दिन थालेको छ। एमालेले स्थानीय तह निर्वाचनको तयारीमा केन्द्रित रहेर सातै प्रदेशमा प्रशिक्षण तथा अभिमुखीकरण कार्यक्रम तय गरेको हो। पार्टीको लगातारको दबाब, निर्वाचन आयोगको ताकेता, जनस्तरबाट व्यक्त खबरदारी समेतका कारण सरकारले आगामी २०७९ वैशाख ३० गते स्थानीय तहको निर्वाचन एकै चरणमा गर्ने गरी निर्णय गरेकाले उक्त निर्वाचनलाई पार्टीका पक्षमा पार्नका लागि मातहत कमिटी, नेता तथा कार्यकर्तालाई तयारी हालतमा राख्नका लागि कार्यक्रम आयोजना गरेको हो। प्रदेश नं १ को विराटनगरमा, मधेस प्रदेशको जनकपुरमा प्रदेश स्तरीय प्रशिक्षण चलाएको एमालेले बागमती प्रदेशको काठमाडौंमा फागुन ६७, गण्डकी प्रदेशको पोखरामा फागुन ८९, लुम्बिनी प्रदेशको बुटवलदाङमा फागुन १११२, कर्णाली प्रदेशको सुर्खेतमा फागुन १४१५, सुदूरपश्चिम प्रदेशको धनगढीमा फागुन १६१७ प्रक्षिण गर्दैछ। यसैगरी देशभर जिल्लास्तरीय भेला पनि एमालेले गरिरहेको छ। एमाले रामेछापको जिल्ला भेलाले म जिताउँछु मेरो वडा, हामी जिताउँछौ हाम्रो पालिकाअभियान घोषणा गरेको उपसचिव एवम् प्रचार विभाग प्रमुख प्रकाशकुमार कार्कीले जानकारी दिए। उनले भने, म जिताउँछु मेरो वडा, हामी जिताउँछौ हाम्रो पालिका, वैशाख ३० मा सुर्यमा मतदान नेकपा (एमाले)को आब्हान र अभियान भन्ने उद्घोषका साथ स्थानीय तह निर्वाचन केन्द्रीत २ महिने विशेष अभियान अगाडि बढाइएको छ। कार्कीका अनुसार अभियान अन्तर्गत फागुन ११ गते लिखु तामाकोशी गाउँपालिका, १२ गते मन्थली नगरपालिका, फागुन १३ गते दोरम्बा शैलुङ र खाँडादेवी गाउँपालिका, १४ गते सुनापति गाउँपालिका, उमाकुण्ड गाउँपालिका र रामेछाप नगरपालिका, १५ गते गोकुलगंगा गाउपालिकाका केन्द्रहरुमा नगरगाउँ पालिका विस्तारित बैठक तथा अभिमुखीकरण आयोजना हुनेछ। पार्टीलाई एक नम्बर बनाउनेदेखि अहिलेको परिस्थितिको सामना गर्न एमाले नयाँ उर्जाको अगाडि बढेको उपसचिव कार्कीले बताए। स्थानीय तहमा एमालेको अहिलेको अवस्था, आगामी निर्वाचनमा एमालेको तयारी, जित्नका लागि अपनाइने रणनीतिको वडा तथा टोलमा अन्तर्क्रिया एवम् सुझाव संकलन, सभा र जिल्लामा बृहत आमसभा गरिने उनले बताए। जिल्लामा फागुन मसान्तभित्र सबै जनवर्गीय संगठनहरुका बैठक तथा भेला, प्रशिक्षण गर्ने र जनसंगठनहरुसँग सम्बन्धित कार्ययोजना बनाएर जनसंगठन परिचालनमा पार्टीले विशेष ध्यान दिने उनको भनाई छ।"
रणभूमि बन्यो बानेश्वर,"काठमाडौं : बानेश्वर क्षेत्र बुधबार तनाव ग्रस्त बन्यो। प्रदर्शनकारीले संघीय संसद् भवनलाई चारैतिरबाट घेरे। संसद्मा अमेरिका सहयोग परियोजना (एमसीसी) टेबल गर्ने माहोल थियो। त्यसविरुद्ध सत्ता पक्ष नेकपा माओवादी केन्द्र, एकीकृत समाजवादीसहित अन्य विपक्षी ६ दलले प्रदर्शन गर्यो। प्रदर्शनकारीले निषेधज्ञा क्षेत्र तोड्दा प्रहरी र उनीहरूबीच झडप भयो। प्रहरीले पानीको फोहोरालगायत अश्रुग्याससमेत प्रहार गर्यो। प्रदर्शनकारीले जवाफमा प्रहरीमाथि इँटा, ढुंगा वर्षाए। हेर्दाहेर्दै बानेश्वर क्षेत्र रणभूमि मैदानमा परिणत भयो। आन्दोनमा सत्ता पक्ष माओवादी केन्द्रका नेता नारायणकाजी श्रेष्ठसमेत सडकमा आए। संसद् भावन अगाडिबाट प्रहरीले एक सय जनालाई प्रदर्शनकारीलाई नियन्त्रणमा लियो। त्यस्तै, एमसीसीविरुद्ध प्रदर्शन गरेका र बन्द गराउन हिँडेका १५३ जनालाई काठमाडौं उपत्यकाबाट पक्राउ गरिएको महानगरीय प्रहरी कार्यालय रानीपोखरीका प्रवक्ता सन्तोषसिंह राठौरले बताए। संसद् भवनअघिको निषेधित क्षेत्र आन्दोलनकारीले तोडे। अवस्था नियन्त्रणमा लिन पानीको फोहोरा हान्नुपर्यो, उनले भने, प्रहरीमाथि आन्दोलनकारीले ढुंगामुढा प्रहार गर्दा डीएसपीसहित १५ जना प्रहरी घाइते भए। त्यसपछि अवस्था नियन्त्रण लिन १० सेल अश्रुग्यास प्रहार भयो। उनका अनुसार झडपमा २ जना प्रदर्शनकारी घाइतेसमेत भएका छन्। संघीय संसद् भवन प्रवेश गर्ने १ नम्बर गेट अगाडि प्रदर्शनकारीले निषेधित क्षेत्र तोड्ने क्रममा प्रहरीसँग घम्साघम्सी भएको हो।। प्रदर्शनकारी एमसीसी चाहिँदैन, देश बेच्न पाइँदैन, राष्ट्रघाती एमसीसी सम्झौता फिर्ता गर भन्दै चर्को नाराबाजीसहित प्रदर्शनमा उत्रिएका थिए। प्रदर्शनमा नेत्रविक्रम चन्द, मोहन वैद्य, विश्वभक्त दुलाल नेतृत्वको पार्टी, सत्तारुढ नेकपा (माओवादी केन्द्र) का विद्यार्थी संगठन, युवा संगठन, राप्रपालगायत दल र मोर्चाका नेता तथा कार्यकर्ताको उपस्थिति थियो। प्रदर्शनमा उत्रिएका २४२ जनालाई देशभरिबाट पक्राउ गरिएको नेपाल प्रहरीका प्रवक्ता विष्णुकुमार केसीले बताए।"
हिउँको आवरणमा लुकेको मुक्तिक्षेत्र (तस्बिरसहित),"जोमसोम : प्राकृतिक सौन्दर्यले भरिएको मुस्ताङको पवित्र धार्मिक स्थल मुक्तिक्षेत्र हिउँको आवरण भित्र सजिएको छ। जारी सिजनमा दुईपटक परेको हिमपातका कारण मुक्तिक्षेत्र हिउँले सेताम्मे भएको हो। मुस्ताङमा गत पुसको १४ र माघ २० गते भारी हिमपात भएको थियो। बिस्तारी गर्मीयाम सुरु भए पनि हिमपात भएको १५ दिन पुगिसक्दा समेत मुक्तिक्षेत्रको हिउँ पग्लिएको छैन। वारागुङ मुक्तिक्षेत्रको सेर्थाङ सेल्फी पार्क उकालो चढेपछि सेताम्मे हिउँको रौनकले मोहित तुल्याउँछ। यो समय दर्शनका लागि आउने पर्यटक तथा तीर्थालु हिउँको घुम्टोभित्र भएको मुक्तिनाथ देखेर मोहित हुने गरेका छन्। समुन्द्री सतहदेखि ३८ सय मिटरको उचाइमा अवस्थित मुक्तिक्षेका रानीपौवा बजार, झारकोट, खिङ्गा र मन्दिर परिसर लगायत आसपासका डाँडाकाँढा वर्षेनी हिउँले सेताम्मे हुन्छन्। मुस्ताङमा भारी हिमपात हुँदा मुक्तिनाथ सडकसमेत अवरुद्ध भएको थियो। कालोपत्रे सडक आसपास बग्रेल्ती जमेको हिउँले कालोपत्रेको सुन्दरतालाई झनै गहकिलो बनाइदिएको छ। मुक्तिनाथ मन्दिर परिसरमा हिउँ थुप्रिएको छ भने मन्दिर माथि हिउँ पग्लिसकेको छ। हिउँदयामको चिसो मौसमका कारण मुस्ताङमा पर्यटकको उपस्थिति न्यून छ। पर्यटक नहुँदा मुक्तिनाथका दुई दर्जन होटल सुनसान छन्। मुस्ताङमा भारी हिउँ परे पनि हिउँ पर्यटक आर्कर्षित गर्न नसक्दा यहाँको पर्यटन सुनसान बनेको हो। गर्मीयाममा हजारौं पर्यटक मुक्तिनाथ आउने गर्छन् तर हिउँदयाममा मौसम प्रतिकुलताका कारण पर्यटकको उपस्थिति हुन नसकेको होटल ग्राण्ड साम्वलाका प्रोपाईटर सुरज गुरुङले बताए। उनले हिउँदयाममा पर्यटक अफसिजन भएकाले स्थानीय र होटल ब्यवसायी समेत बेसी झर्ने गरेको बताए। सडक सञ्जालले जोडिएको मुस्ताङमा हाइअल्टिच्युड र हिउँका माध्यमबाट हिउँदे पर्यटक भित्र्याउने सम्भावनाको खोजी गर्न सरोकारवाला निकायले पहल गर्नुपर्ने बताए। मुस्ताङमा परेको हिमपातले यहाँका पर्यटन ब्यवसायीले फाइदा लिन नसके पनि स्थानीय कृषकका लागि हिउँ बरदान सावित भएको छ। हिउँले कृषकले लगाएको अन्नबाली सप्रिने भएकाले यसवर्ष मुस्ताङका किसान उत्साहित भएका हुन्।"
आगलागी पीडितलाई कोरियाका नेपालीको सहयोग,"काठमाडौं : खोटाङको एक अग्नि पीडित परिवारलाई दक्षिण कोरियामा कार्यरत नेपालीहरूले आर्थिक सहयोग गरेका छन् । खोटाङको जन्तेढुङ्गा गाउँपालिका २ का अग्निपीडित जसबहादुर राईको परिवारलाई सहयोग गरिएको हो । राईको परिवारलाई कोरियामा कार्यरत युबक निराहाङखिम, समाजसेवी नवदुर्गा राई र पर्वत समाज संघ तथा नेपाल ललितकला मञ्च दक्षिण कोरियाका महासचिव नवीन उपाध्यायको पहलमा आर्थिक सहयोग गरिएको हो । अभियन्ता निराहाङखिमका अनुसार कोरियामा कार्यरत नेपालीले १ लाख २३ हजार ८९३ रुपैयाँ सहयोग गरेका हुन् । सो रकम वडाध्यक्ष गणेश विष्ट, समाजसेवी मस्तहाङ राईलगायतको हातबाट प्रदान गरिएको थियो । तत्कालै थुप्रै साथीहरूले सहयोग गरिसक्नुभएको छ । त्यसका लागि धन्यवाद भन्न चाहन्छु,'वडाध्यक्ष विष्टले भने, वडाले राहतका लागि सिफारिस गरिसकेको छ, चाँडै प्राप्त हुनेछ । त्यस्तै समाजसेवी मस्तहाङ राईले पीडित परिवार र सिङ्गो वडाको तर्फबाट सहयोगीहरूलाई धन्यवाद दिए । तीन साताअघि लागेको आगोबाट राईको दुईवटा घर र एउटा कटेरो जलेका थिए । घरमा रहेका लत्ताकपडा, अन्न, कागजातलगायत सबै जलेर नष्ट भएको पीडित राईले जानकारी दिए ।"
"त्रिविमा तालामाथि ताला, जिम्मेवार निकाय तै चुप मै चुप","काठमाडौं : त्रिभुवन विश्वविद्यालय विभिन्न नाममा हुने आन्दोलनले प्रभावित छ । त्रिविको उपकुलपति कार्यालय, रेक्टर कार्यालयमा कहिले विद्यार्थी त कहिले प्राध्यापकले तालाबन्दी गर्ने गरेका छन् । त्रिविले माग सुनुवाइ नगर्दा आन्दोलन गर्न बाध्य भएको पीडितको गुनासो छ । अहिले नेविसंघ, अनेरास्ववियू, आंशिक प्राध्यापक, सीएका विद्यार्थीको तालामाथि ताला छ । त्रिविको उपकुलपति, रेक्टर कार्यालयमा लगाइएको तालाका कारण विश्वविद्यालयको प्रशासनिक गतिविधि लगभग ठप्प छ । पदाधिकारीलगायत कर्मचारी कार्यालय आउने, हाजिर गरेर फर्कने र बस्ने गरेका छन् । नीतिगत निर्णयहरुमा कठिनाइ भएको छ भने दैनिक कार्यसञ्चालनमा समेत बाधा पुगेको छ । त्रिविका आंशिक प्राध्यापकहरु समान कामको समान पारिश्रमिक हुनुपर्ने माग राख्दै आन्दोलित छन् । वर्षौदेखि काम गरिरहेका आंशिक प्राध्यापकको बौद्धिक शोषण भएको कुरालाई आन्दोलनको एजेण्डा बनाएका छन् । एक शैक्षिक सत्र पूरा गरेका सम्पूर्ण आंशिक प्राध्यापकलाई करार गर्नुपर्ने उनीहरुको माग छ । आंशिक प्राध्यापक संघका प्रवक्ता मोहन घिमिरेले त्रिविले आंशिक प्राध्यापकसंग सम्झौता गरे पनि कार्यान्वयन नगरेको बताए । यस्तै अनेरास्ववियूले त्रिविको सुधारको माग गर्दै तालाबन्दी गरिएको बताएको छ । अखिलका केन्द्रीय सचिवालय सदस्य नरेश विष्टले त्रिविको बेथितिविरुद्ध आन्दोलन गरिएको बताए । यस्तै, सीए अध्ययनरत विद्यार्थीहरुले समकक्षता नदिएको भन्दै त्रिविमा तालाबन्दी गरेका छन् । विश्वविद्यालयले समकक्षता नदिएको भन्दै रेक्टर अफिस र सीडीसी अफिसमा तालाबन्दी गर्न बाध्य भएको पीडित विद्यार्थीको भनाइ छ । यसअघि उनीहरुले समकक्षताको लागि विद्यार्थीको हस्ताक्षर गरी उपकुलपतिलाई बुझाएका थिए । तर कुनै सुनुवाइ नभएपछि रेक्टर अफिस र सीडीसी अफिसमा तालाबन्दी गरेको विद्यार्थीहरुले बताएका छन् । त्रिविमा तालामाथि ताला लाग्दा पनि पदाधिकारीहरु तै चुप मै चुप छन् । त्रिविका एक अधिकारीले भने, बरु उपकुलपतिज्यू त्रिविमा आन्दोलन भएको बेला आउनुहुँदैन । जहिलै पुलिस प्रशासनले सुरक्षा दिनुपर्ने भयो यो टीयूलाई । जवाफदेहीताको पनि प्रश्न उठ्न थालिसक्यो । यद्यपि तालाबन्दीविरुद्ध त्रिविका प्राध्यापकहरू प्रतिवादमा उत्रिएका छन् । नेविसंघले गरेको तालाबन्दीको विरोध गर्दै विहीबार प्रदर्शन गरेका छन् । त्रिविका उपकुलपतिको कार्यकक्षमा ताला लगाएको दुई सय दिन बितिसकेको भन्दै तालाबन्दी हटाउनुपर्ने उनीहरुको माग छ । 'तालाबन्दी समाधान होइन, समस्या हो, विश्वविद्यालयलाई तालाबन्दी मुक्त क्षेत्र बनाउ, अब त अति भयो, विश्वविद्यालयमा तालाबन्दी कहिलेसम्म, विश्वविद्यालय सुधारका लागि एकजुट होऔं' लगायतका प्लेकार्ड बोकेर विरोध प्रदर्शन गरेका छन् । तलबमा मात्रै वर्षेनि ४ अर्ब खर्च त्रिवि र मातहतका क्याम्पस तथा निकायहरुमा अध्यापनरत कर्मचारीहरुको तलबमा मात्रै वार्षिक अनुमानित चार अर्ब रुपैयाँ खर्च हुने गरेको देखिएको छ । सो खर्चको उपलब्धीमाथि पनि प्रश्न उठ्न थालेको छ । प्राध्यापकहरुको खर्चमा करोडौं खर्च भए पनि गुणस्तरीयतामाथि प्रश्न उठ्न थालेको हो । त्रिविका विद्यार्थी सबिन महर्जनले भने, त्रिविमा विद्यार्थीमैत्री वातावरण नै छैन । पढ्ने पढाउने अझ भन्नुपर्दा घोकन्ते शिक्षा भयो । प्राध्यापकहरु कहिले त पढाउन नै आउनुहुन्न । कुनै कुनै संकायमा त स्थायी प्राध्यापक विदामा बसेर अन्य कलेजबाट प्राध्यापक अध्यापनका लागि मगाउनुपर्ने अवस्था छ । त्रिवि मातहत रहेका प्राध्यापक, सहप्राध्यापक, उपप्राध्यापक, सहायक प्राध्यापक, शिक्षण सहायक लगायतका लागि मात्रै वार्षिक अनुमानित तीन अर्ब ८७ करोड १६ लाख ७० हजार सात सय ६० रुपैयाँ तलब स्केलमा खर्च हुने गरेको छ । त्रिविमा अध्यापन गर्नेहरुको मासिक तलबमा अनुमानित ३२ करोड २६ लाख ३९ हजार दुई सय ३० रुपैयाँ खर्च हुने गरेको देखिएको त्रिवि आर्थिक प्रशासन महाशाखाले उपलब्ध गराएको विवरणमा उल्लेख छ । यो २०७७ माघ मसान्तसम्मको अद्यावधिक तथ्यांक हो । त्रिविको २०७६ साउन १ गतेदेखि लागु भएको तलबमान अनुसार प्राध्यापकका लागि वार्षिक ४१ करोड २१ लाख ३८ हजार पाँच सय ६० रुपैयाँ खर्च हुने गरेको छ । यस्तै, सहप्राध्यापकका लागि वार्षिक एक अर्ब २५ करोड ४२ लाख ४३ हजार तीन सय ६० रुपैयाँ खर्च हुने गरेको छ । त्रिवि आर्थिक प्रशासन महाशाखाकाअनुसार उपप्राध्यापकका लागि तलबमा मात्रै वार्षिक एक अर्ब ४८ करोड २७ लाख ५३ हजार ६ सय रुपैयाँ खर्च हुने गरेको छ । सहायक प्राध्यापकका लागि वार्षिक १७ लाख २७ हजार पाँच सय २० रुपैयाँ तलबमा खर्च हुने गरेको देखिएको छ । त्रिविमा प्राध्यापक वा सो सरह पदमा कार्यरतको तलब स्केल मासिक ६० हजार ६ सय ८० निर्धारण गरिएको छ । त्रिविमा शिक्षण सहायकका रुपमा कार्यरतहरुले मासिक ३५ हजार नौ सय ९० रुपैयाँ बुझ्ने गरेका छन् । शिक्षण सहायकमा कार्यरतहरुको लागि वार्षिक ७२ करोड आठ लाख सात हजार सात सय २० रुपैयाँ तलब स्केलमा खर्च हुने गरेको छ । सहप्राध्यापकको ४७ हजार तीन सय ८०, उपप्राध्यापकको ४० हजार तीन सय ८०, सहायक प्राध्यापकको ३५ हजार नौ सय ९० कायम गरिएको छ । हाल त्रिविमातहत पाँच सय ६६ प्राध्यापक, दुई हजार दुई सय ६ सहप्राध्यापक, तीन हजार ६० उपप्राध्यापक, सहायक प्राध्यापक चार र शिक्षण सहायक एक हजार ६ सय ६९ जना कार्यरत छन् । हाल त्रिविअन्तर्गत् ६२ आंगिक र एक हजार ६२ सम्वन्धन प्राप्त क्याम्पस रहेका छन् । यस्तै, त्रिभुवन विश्वविद्यालयका उपकुलपति प्राडा धर्मकान्त बाँस्कोटाले तलब स्केल बापत मासिक ७१ हजार नौ सय ८० रुपैयाँ बुझ्दै आएका छन् । यस्तै, तलब स्केल बापत शिक्षाध्यक्षले मासिक ७० हजार एक सय, रजिष्ट्रारले ६९ हजार आठ सय ५०, त्रिवि सेवा आयोग सदस्यले ६९ हजार सात सय ४०, डीन कार्यकारी निर्देशक र परीक्षा नियन्त्रकले ६८ हजार सात सय ४० रुपैयाँ बुझ्दै आएको त्रिवि आर्थिक प्रशासन महाशाखाले उपलब्ध गराएको विवरणमा उल्लेख छ । हाल त्रिविमा सात हजार नौ सय ६६ जना शिक्षकका रुपमा कार्यरत रहेका छन् भने सात हजार दुई सय ३० जना कर्मचारीका रुपमा कार्यरत रहेका छन् । त्रिविमा शिक्षकहरुको तलबमा वार्षिक करोडौं खर्च भए पनि केही शिक्षकहरुले विद्यार्थीमैत्री व्यवहार नगरेको, अध्यापनमा पर्याप्त समय नदिएको गुनासो आउने गरेको छ ।"
गर्भवतीको हेलिकोप्टरबाट उद्दार,"नुवाकोट : नुवाकोटको पूर्वी भेगमा रहेको दुर्गम गाउँकी गर्भवती महिलाको हेलिकोप्टरमार्फत उद्धार गरिएको छ । राउतवेशीकी २३ वर्षीया ती महिलालाई राष्ट्रपति महिला उत्थान कार्यक्रमअन्र्तगतको निःशुल्क हवाई उद्दार सेवाबाट उद्दार गरी अस्पताल पुर्याइएको हो। प्रसूति व्यथाले च्यापेकी दुप्चेश्वर गाउँपालिका३ राउतवेशीकी २३ वर्षीया रिता तामाङको हेलिकोप्टरमार्फत उद्धार गरेको दुप्चेश्वर गाउँपलिकाका अध्यक्ष योविन्द्रसिह तामाङले जानकारी दिए । उनको काठमाडौस्थित प्रसुति गृहमा उपचार भइरहेको छ । उनको स्वास्थ्य अवस्था सामान्य रहेको छ । अध्यक्ष तामाङका अनुसार राउतबेंशी स्वास्थ्य चौकीमा सुत्केरी हुन नसकेपछि हवाई उद्दार गरि थापाथलीको प्रसूति गृह पठाइएको हो। हवाई उद्दार कार्यक्रम अन्तर्गत हालसम्म दुप्चेश्वर गाउँपालिकाबाट सेवा पाउने तामाङ छैठौं महिला हुन् । यसअघि, पाँचजना सुत्केरी महिलाको हेलिकप्टरमार्फत उद्धार गरिसकिएको दुप्चेश्वर गापा कार्यालय समुन्द्रटारले जनाएको छ ।"
फूलपाती विसर्जन गरी स्वस्थानी व्रत समापन,"काठमाडौं : पौष शुक्ल पूर्णिमादेखि सुरु भएको एक महिने स्वस्थानी व्रत बुधबार रातभर जाग्राम बसी बिहीबार बिहान पवित्रस्थलमा फूलपाती विसर्जन गरेर समापन गरिएको छ। पौष शुक्ल पूर्णिमादेखि नै सुरु गरिएको स्कन्द पुराणअन्तर्गतको केदार खण्डको माघ माहात्म्यमा कुमार र अगस्त्यबीच भएको संवादलाई स्वस्थानी कथाका रुपमा भन्ने र सुन्ने क्रम समापन गरी बर्तालु रातभर जाग्राम बसेका थिए। जाग्रामपछि आज बिहान एक महिनासम्म स्वस्थानी देवीलाई चढाइएको फूलपाती नजिकको नदी, ताल, तलाउ वा पोखरीमा लगी सेलाउने व्रत विधि छ। विधिपूर्वक एक महिने व्रत गरेका बर्तालुले माघ शुक्ल पूर्णिमाका दिन शनिबार १०८ जनै, १०८ सुपारी, १०८ पान, १०८ फूल, १०८ रोटी, १०८ अक्षता विभिन्न थरीका फलफूल, धूप, बत्ती, नैवेद्य, श्रीखण्ड, रक्तचन्दन, सिन्दूर, वस्त्र, भेटी चढाई व्रतको कामना पूर्ण होस् भनी भगवतीलाई अघ्र्य दिइन्छ। चढाइएका प्रसादमध्ये सबैबाट आठआठ पतिलाई, पति नभए छोरालाई र छोरा पनि नभए मीत छोरालाई एवं मीत छोरा पनि नभएमा कामना सिद्ध होस् भनी नजिकको पवित्र नदीमा लगी बगाउने व्रत विधि छ। आफू बसेको स्थानकी देवीको पूजा गर्नु नै स्वस्थानी पूजा हो। उत्तरायणपछिको समय ध्यान, योग साधनाका लागि उपयुक्त भएकाले स्वस्थानअर्थात् आफ्नो आत्मामा सम्पर्कको अभ्यास गर्नुलाई स्वस्थानी भनिएको विश्वास पनि छ। यसका लागि पौष शुक्ल पूर्णिमादेखि माघ शुक्ल पूर्णिमासम्मको समय राम्रो मानिन्छ। सुवर्ण वर्णकी, त्रिनेत्रधारी, प्रसन्न मुद्रा भएकी, कमल र सिंहासनमा बसेकी, चार हात भएकी देवीलाई स्वस्थानी देवी भनिन्छ। स्वस्थानीका चार हातमध्ये पहिलो हातमा नीलकमल, दोस्रो हातमा खड्ग, तेस्रो हातमा ढाल र चौथो हातमा वरदमुद्रा लिएकी देवी स्वस्थानी हुन् भनी व्रतकथामा उल्लेख गरिएको छ। यस्ती देवीको विधिपूर्वक व्रत गरेमा बिछोड भएका जोडीको पुनर्मिलन हुन्छ भन्ने विश्वास छ। रोग व्याध लागेको भए ठीक हुने र पति वा पत्नीका रुपमा कसैलाई इच्छाएको भए प्राप्त हुने कथासमेत प्रचलित छ। सत्य युगमा हिमालय पर्वतकी पुत्री पार्वतीले महादेवलाई पति पाऊँ भनी विष्णुको निर्देशानुसार स्वस्थानीको व्रत गरेको कथा स्वस्थानीमा वर्णन गरिएको छ। व्रतपछि बिछोडमा परेका नाग नागिनीको समेत पुनर्मिलन भएको कथामा उल्लेख छ। गोमा ब्राह्मणीले सप्तऋषिले सिकाएको व्रतविधिअनुसार गर्दा पुत्र वियोगबाट मुक्ति मिलेको र व्रतकै प्रभावले छोरा नवराज लावण्य देश हालको साँखु क्षेत्रको राजा भएको कथासमेत स्वस्थानीमा वर्णन गरिएको साँखुको ऐतिहासिक, धार्मिक, पुरातात्विक, सांस्कृतिक र पर्यटकीय विषयमा अनुसन्धानरत इतिहासकार प्रकाश श्रेष्ठ सक्व ले जानकारी दिए। उपत्यकाको पूर्वी भेगस्थित शालीनदीमा पौष शुक्ल पूर्णिमादेखि सुरु भएको माधवनारायण व्रत पनि आज बिहान स्नानलगायत कर्म गरी समापनको तयारी गरिएको श्री माधवनारायण स्वस्थानी व्रत तथा शालीनदी सुधार समितिले जनाएको छ। यस वर्ष १२५ बर्तालुले माधवनारायणको व्रत गरेका थिए। रासस"
काठमाडौंको नयाँ बजारबाट नक्कली नेपाली नोटसहित ४ जना पक्राउ,"काठमाडौं : काठमाडौं महानगरपालिका१६ नयाँ बजार मेडिकल चोक एरियाबाट १ हजार दरका २ सय ९४ थान नक्कली नेपाली नोटसहित ४ जनालाई प्रहरीले पक्राउ गरेको छ । पक्राउ पर्नेहरुमा काठमाडौं नयाँ बजार बस्नेहरू रौतहट गौर नगरपालिका१२ घर भएका २८ वर्षीय पृथ्वी प्रसाद साह, रौतहट राजपुर नगरपालिका३ घर भएका २७ वर्षीय मोहम्मद मुसरफ अली, रौतहट राजपुर नगरपालिका६ घर भएका ३० वर्षीय असरफ अली सहिद र रौतहट गौर नगरपालिका९ घर भएका २८ वर्षीय महमद शम्साद आलम रहेका छन् । उक्त स्थानमा नक्कली नोटको अवैध कारोबार भइरहेको भन्ने सूचनाको आधारमा बुधबार दिउँसो महानगरीय अपराध महाशाखाबाट खटिएको प्रहरीले उक्त परिमाणको नक्कली नेपाली नोटसहित फेला पारी उनीहरुलाई पक्राउ गरेको हो । यस सम्बन्धमा थप अनुसन्धान भइरहेको उक्त महाशाखाले जनाएको छ ।"
ज्यान मार्ने मुद्दाका आरोपित सुवेदी २१ वर्षपछि पक्राउ,स्याङ्जा : ज्यान मार्ने उद्योगका आरोपित शंकर सुवेदी झण्डैं २१ वर्षपछि पक्राउ परेका छन्। फैसलापछि आँधीखोला गाउँपालिकामा लुकीछिपी बसेको अवस्थामा २० वर्ष १० महिना ३ दिनपछि पक्राउ परेका प्रहरीले जनाएको छ। आधीखोला गाउँपालिका ३ बस्ने ५० वर्षीय सुवेदीले २०५३ बैशाख २ गते सोही स्थानमा बस्ने बलबहादुर बोगटीलाई बियरको बोतलले टाउकोमा हानी घाइते बनाइ पैसा समेत चोरी लगेको भन्ने आरोप छ। तत्कालिन पुनरावेदन अदालत पोखराले २०५८ सालमा ५ वर्ष कैद तोकेपछि फरार रहेका उनी आफ्नै गाउँघरबाट बुधबार पक्राउ परेको प्रहरी नायब उपरीक्षक राजेन्द्रप्रसाद अधिकारीले जानकारी दिए। आरोपित सुवेदीलाई बिहीबार जिल्ला अदालतमा उपस्थित गराई कैद भुक्तानका लागि जिल्ला कारागार स्याङ्जा पठाइएको प्रहरीले जनाएको छ।
महावीर पुन गण्डकी रत्नबाट विभूषित हुने,"गलेश्वर : राष्ट्रिय आविष्कार केन्द्रका अध्यक्ष महावीर पुनलाई गण्डकी प्रदेश सरकारले गण्डकी रत्नबाट सम्मानित गर्ने भएको छ। उनले विज्ञान र प्रविधिको क्षेत्रका उन्नयनमा महत्वपूर्ण योगदान दिएका थिए। रामोन म्यागासेसे पुरस्कारसमेत पाइसकेका उनले नेपालका विभिन्न ग्रामीण भेगमा वायरलेस इन्टरनेटको पहुँच विस्तार गरेर प्रविधिका विकासमा महत्वपूर्ण योगदान वापत सो सम्मान अर्पण गर्न लागिएको हो। गण्डकी प्रदेश मन्त्रिपरिषद्को बैठकबाट पुनलाई सम्मान गर्ने निर्णय भएको प्रदेश सरकारका प्रवक्ताकुमार खड्काले जानकारी दिए। प्रदेशको सबैभन्दा ठूलो विभूषणका रूपमा गण्डकी रत्न लाई लिइन्छ। प्रदेश सरकारको स्थापनाको चौथो वार्षिकोत्सवका अवसरमा बुधबार उनलाई सो सम्मान प्रदान गर्ने घोषणा गरिएको हो। 'पुनले विज्ञान र प्रविधिको क्षेत्रमा दिनुभएको योगदानको कदर गर्दै मन्त्रिपरिषद्ले उहाँलाई नै यस वर्षको गण्डकी रत्न दिने निर्णय गरेको हो', सरकारका प्रवक्ता खड्काले भने, 'प्रत्येक वर्ष तीन जनालाई गण्डकी रत्नबाट विभूषित गर्ने भनिएको भए पनि यो पहिलो वर्षमा एक जनालाई मात्रै विभूषित गरिएको छ।' प्रदेशको आन्तरिक मामिला मन्त्रालयले गत माघ चार गते सूचना जारी गर्दै सम्मानको दाबी गर्नेहरूबाट आवेदनको आह्वान गरेको थियो। यस क्रममा भाषा, साहित्य, खेलकूद, पर्यटन, समाज सेवा, संस्कृति, उद्योग लगायतका क्षेत्रमा काम गर्दै आएका आठले आवेदन दिएका थिए। उनीहरू कास्कीका तीन, स्याङ्जा र तनहुँका दुईदुई तथा लमजुङका एक थिए। गण्डकी रत्न पाउने व्यक्तित्वलाई गण्डकी प्रदेशमा आयोजना हुने सभा समारोहमा प्रदेशसभा सदस्य सरहको मान्यता र सुविधा दिने व्यवस्था छ। पुन अहिले राष्ट्रिय आविष्कार केन्द्रमार्फत विज्ञान र प्रविधिको क्षेत्रमा क्रियाशील छन्। सन् १९९५ जनवरी २२ मा म्याग्दीको नागी गाउँमा जन्मिएका पुन सन् १९८९ मा नेब्रास्का विश्वविद्यालयबाट विज्ञान शिक्षामा स्नातकोत्तर गरेका हुन्। उनले स्नातकोत्तर पूरा गरेपछि २४ वर्षपछि जन्म गाउँ फर्किएर कम्प्युटर शिक्षा र आय स्रोत वृद्धिलाई ध्यानमा राखी आफ्ना योजना अगाडि बढाएका थिए। पछि सन् २०१२ मा सूचना तथा प्रविधिमार्फत देश विकासका सम्भावनाको खोज र आविष्कार गर्ने उद्देश्यले मुनाफा रहित संस्था राष्ट्रिय आविष्कार केन्द्र स्थापना गरेर प्रविधिको खोजी र अनुसन्धानमा तल्लीन रहँदै आएका छन्। रासस"
सुन काण्डका अभियुक्त धरौटीमा छुटे,विराटनगर: करिब ३८ क्विन्टल सुन तस्करी एवं मोरङ उर्लाबारीका सनम शाक्य हत्या प्रकरणमा जोडिएका एक जना अभियुक्त धरौटीमा छुटेका छन्। मोरङको उर्लाबारी नगरपालिका३ (साविकको उर्लाबारी५) घर भएका ३९ वर्षीय सन्दीप खड्कालाई जिल्ला अदालत मोरङले बिहीबार दुई लाख रूपैयाँ धरौटी लिएर छाड्न आदेश दिएको हो। खड्कालाई न्यायाधीश सुदर्शनप्रसाद लामिछानेको इजलासले धरौटीमा छाड्न आदेश दिएको अदालतका सूचना अधिकारी हेमबहादुर बुढाथोकीले बताए। बुढाथोकीका अनुसार खड्का धरौटीवापतको रकम बुझाएर छुटेका छन्। उनलाई प्रहरीले मंगलबार काठमाडौंको गौशालाबाट पक्राउ गरेर मोरङ ल्याएको थियो। सरकारी वकिल कार्यालय मोरङले बुधबार पेस गरेका अभियुक्त खड्कासँग अदालतले बिहीबार नै बयान लिइएको थियो। बयान लिने काम सकिएपछि वादी नेपाल सरकार र प्रतिवादीतर्फका कानुन व्यवसायीबीचको थुनछेक बहस भएर मुद्दामा इजलासबाट आदेश आएको सूचना अधिकारी बुढाथोकीले बताए। उनका अनुसार अकूत सम्पत्ति आर्जन गरेको अभियोगमा खड्काविरुद्ध सम्पत्ति शुद्धीकरण विभागमा पनि मुद्दा चलाइएको छ। खड्कालाई अब अदालतमा उपस्थित हुँदा विभागको पत्रसाथ आउनसमेत इजलासले आदेश दिएको बुढाथोकीको भनाइ छ। सुन तस्करी एवं सनम शाक्य हत्या प्रकरणसम्बन्धी मुद्दाको फैसला जिल्ला अदालत मोरङले गत असोज १९ गते गरेको थियो। त्यतिबेला पक्राउ परेका उच्च प्रहरी अधिकारीसहितका ५६ अभियुक्तमध्ये ८ जनालाई दोषी ठहर गर्दै र ४८ जनालाई सफाइ दिँदै न्यायाधीश भरत लम्सालको इजलासले मुद्दाको फैसला गरेको हो।
"निर्वाचन अधिकृत नियुक्ति प्रक्रिया अघि बढ्यो, मतपत्र छाप्ने तयारी","काठमाडौंः आगामी वैशाख ३० गते तोकिएको स्थानीय तहको निर्वाचन प्रयोजनमा मुख्य निर्वाचन अधिकृत नियुक्तिका लागि प्रक्रिया अघि बढाइएको छ । निर्वाचन आयोगकाअनुसार जिल्ला न्यायाधीश, अन्य सेवाका राजपत्रांकित अधिकृत र नेपाल प्रशासन सेवाका राजपत्रांकित द्धितीय श्रेणीका अधिकृत निर्वाचन अधिकृत बन्नेछन् । आयोगका प्रवक्ता शालिग्राम शर्मा पौडेलले निर्वाचन अधिकृत नियुक्तिका लागि प्रक्रिया अघि बढेको बताए । उनले भने, जिल्ला न्यायाधीशहरुलाई मुख्य निर्वाचन अधिकृतमा नियुक्त गर्ने प्रयोजनका लागि न्याय परिषद्सँग परामर्श गरी तथा अन्य सेवाका राजपत्रांकित अधिकृतलाई निर्वाचन अधिकृतमा नियुक्तिका लागि न्याय सेवा आयोगसँग परामर्श गरी फागुन १५ सम्ममा आयोगमा नामावली उपलब्ध गराउन कानून न्याय तथा संसदीय मामिला मन्त्रालयमा अनुरोध गरिएको छ । आयोगले कानूनमा भएको व्यवस्था बमोजिम निर्वाचन अधिकृतमा नियुक्ति गर्न नेपाल प्रशासन सेवाका राजपत्रांकित द्धितीय श्रेणीका अधिकृतको नामावली पनि फागुन १५ सम्ममा उपलब्ध गराउन संघीय मामिला तथा सामान्य प्रशासन मन्त्रालयसँग माग गरेको छ । त्यसैगरी मतपत्र छपाईका लागि आवश्यक प्रक्रिया अघि बढाइएको प्रवक्ता पौडेलले बताए ।"
सासुको हत्या आरोपमा बुहारी पक्राउ,दाङ: दाङमा दुई महिलालाई हत्या आरोपमा प्रहरीले पक्राउ गरेको छ। घोराही उपमहानगरपालिका वडा नम्बर १९ खानी गाउँका ५५ वर्षीया इन्द्रकुमारी घर्तीको हत्या अरोपमा प्रहरीले दुई जना महिलालाई पक्राउ गरेको हो। हत्या अरोपमा पक्राउ पर्नेमा मृतक घर्तीकै बुहारी २३ वर्षीया बसन्ती घर्ती र २२ वर्षीया दुर्गा घर्ती रहेका छन्। घर नजिकै न्वारन खान गइ घर फर्कर्ने क्रममा उनिहरले सासुलाई टाउकोमा मुंग्रो प्रहार गरी हत्या गरेको प्रहरीले जनाएको छ। मुंग्रो प्रहारबाट गम्भीर घाइते घर्तीलाई ढिकबाट खसालेर हत्या गरेको उनीहरुले बयान दिएको जिल्ला प्रहरी प्रवक्ता डीएसपी मुकुन्दप्रसाद रिजालले जानकारी दिए। घटनाको विषयमा थप अनुसन्धान भइरहेको प्रहरीले जनाएको छ।
दुर्घटनाका घाइतेको मृत्युपछि अस्पतालविरुद्ध प्रदर्शन,"विराटनगर : दुर्घटनाका घाइतेको मृत्यु भएपछि विराटनगरको बरगाछीमा रहेको लाइफ गार्ड अस्पताल बिहीबार बिहानैदेखि तनावग्रस्त बनेको छ। मोटरसाइकल दुर्घटनामा परेर सुनसरीको बर्जु गाउँपालिका१ का २२ वर्षीय धनीलाल उराउको मृत्यु भएको हो। शुक्रबार राति १० बजेतिर को २८ प ३८०७ नम्बरको मोटरसाइकल दुर्घटनामा परेर गम्भीर घाइते भएका उराउलाई उपचारका लागि लाइफ गार्ड ल्याइएको थियो। उनको उपचारका क्रममा बिहान ५:३० बजेतिर मृत्यु भयो। प्रहरीको प्रारम्भिक अनुसन्धानबाट उराउले अत्यधिक मादक पदार्थ सेवन (मापसे) गरेर मोटसाइकल चलाएका कारण दुर्घटना भएको खुलेको छ। उनको मृत्यु भएपछि आफन्त र परिवारका सदस्यले शव घरतिर लैजाने तयारी गरेका थिए। त्यत्तिकैमा भेला भएको एउटा समूह शव लैजान नदिइकन नाराबाजी र प्रदर्शनमा उत्रिएको अस्पतालका प्रशासन प्रमुख निरज श्रेष्ठले जानकारी दिए। उनका अनुसार आक्रोसित भीडले अस्पताल बाहिर नाराबाजी र प्रदर्शन जारी राखेको छ। बरगाछीचाँदनी चोक सडकखण्ड अवरुद्ध बनाउँदै अस्पताल प्रवेशद्धारकै सडकमा टायर बालेर प्रदर्शन जारी राखिएपछि स्थितिलाई नियन्त्रणमा लिन ठूलो संख्यामा प्रहरी परिचालन गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। दुर्घटनाका घाइतेको मृत्यु भएपछि भेला भएको भीडले अस्पतालविरुद्ध आन्दोलन थालेपछि सुरक्षा व्यवस्था कडा पारिएको छ, उनले भने, कुनै पनि अप्रिय घटना हुन नदिन उच्च सुरक्षा सतर्कता अपनाएर आक्रोसित बनेकाहरुलाई सम्झाईबुझाई गर्ने काम भइरहेको छ। स्थानीय वेदराज राउतले अस्पताल भर्ना गर्नेबित्तिकै उपचारमा चासो नदिएका कारण घाइतेको मृत्यु भएको दाबी गरे। चिकित्सकले ध्यान नदिँदा र उपचारमा लापरबाही गरिँदा घटना भएपछि आफन्त, परिवारका सदस्य र स्थानीय आक्रोसित बनेर अस्पतालविरुद्ध आन्दोलन थालेको उनको भनाइ छ। अस्पतालका प्रशासन प्रमुख श्रेष्ठले भने शव लैजान परिवारका सदस्य राजी भए पनि तेस्रो पक्ष आएर लफडा गरिरहेको बताए। गम्भीर अवस्थाका घाइतेको उपचारका क्रममा मृत्यु भयो। अस्पताल र चिकित्सकबाट कुनै लापरबाही भएको छैन, उनले भने, तर पनि अस्पतालविरुद्ध नाराबाजी र प्रदर्शन भइरहेको छ। आफन्त र परिवारका सदस्य नभइकन आन्दोलन गर्नेहरु मृतकसँग असम्बन्धित मान्छेहरु भएको पाइएको छ। उपचारका क्रममा बिरामीको मृत्यु हुँदा अस्पतालमा आन्दोलन हुनु दुःखद् भएको श्रेष्ठको भनाइ छ।"
बलात्कार आरोपमा प्रधानाध्यापक पक्राउ,"विराटनगर: महिलामाथि बलात्कार गरेको आरोपमा प्रहरीले एउटा विद्यालयका प्रधानाध्यापकलाई मोरङको धनपालथानबाट पक्राउ गरेको छ। इलाका प्रहरी कार्यालय रंगेलीका प्रहरी निरीक्षक अनमोल खड्का नेतृत्वको टोलीले धनपालथान गाउँपालिका५ ववियाका ४५ वर्षीय कालुराम खवासलाई पक्राउ गरेको हो। प्रहरीका अनुसार खवास धनपालथान५ मा रहेको एकतारा आधारभूत विद्यालयका प्रधानाध्यापक हुन्। उनीमाथि २९ वर्षीया महिलालाई घरमै पुगेर बलात्कार गरेको आरोप छ। मोरङ प्रहरीका प्रवक्ता डीएसपी दीपक श्रेष्ठले गत पुस १२ गते राति महिलाको घरमै पुगेर बलात्कार गरेको किटानी जाहेरीका आधारमा खवासलाई पक्राउ गरिएको जानकारी दिए। उनका अनुसार प्रअ खवासविरुद्ध जबरजस्ती करणी मुद्दा चलाउन अदालतबाट बिहीबार म्याद थप गरेर घटनाको बाँकी अनुसन्धान अघि बढाइएको छ। बलात्कारपछि महिलाको साथमा रहेको नगदसमेत लुटेर खवास फरार भएको जाहेरी प्रहरीमा परेको छ। प्रहरीले कति रकम लुटिएको हो भन्ने बारेमा अनुसन्धान थालिएको जनाएको छ। महिलामाथि बलात्कार गरेर रकमसमेत लुटी भागेको भन्ने व्यहोराको जाहेरी परेपछि विद्यालयका प्रधानाध्यापकलाई पक्राउ गरेर कानुनी कारबाहीको दायरामा ल्याइएको छ, डीएसपी श्रेष्ठले भने, अनुसन्धानका क्रममा घटनाको थप कुरा खुल्दै जाने छ।"
तीन साझेदार हत्या प्रकरण : इन्सपेक्टर र सइ सर्वोत्कृष्ट घोषित,"विराटनगर: तीन जना व्यावसायिक साझेदारको हत्या गरेर शव गाडिएको घटनाको सफल अनुसन्धान गर्ने नेपाल प्रहरीका दुई जनालाई सर्वोत्कृष्ट घोषित गरिएको छ। मोरङको इलाका प्रहरी कार्यालय रंगेलीका प्रहरी निरीक्षक (इन्सपेक्टर) अनमोल खड्का र प्रदेश १ प्रहरी कार्यालय विराटनगरका नायव निरीक्षक (सइ) फिरोजकुमार चौधरीलाई माघ महिनाको सर्वोत्कृष्ट घोषित गरिएको हो। प्रदेश प्रहरी कार्यालयले सर्वोत्कृष्ट घोषित गर्दै दुवै जनालाई वेष्ट पुलिस अफ दी मन्थको उपाधि दिएर पुरस्कृत गरेको छ। हत्या गरेपछि मोरङको धनपालथान गाउँपालिका७ स्थित उखुबारीमा खाल्डो खनेर गाडिएको अवस्थामा सुनसरीको धरान उपमहानगरपालिका३ घर भई भक्तपुरमा बस्दै आएका ४८ वर्षीय राजेन्द्रकुमार श्रेष्ठ र सप्तरीको शम्भुनाथ नागरपालिका४ घर भई काठमाडौंमा बस्दै आएका ३२ वर्षीय शम्भुकुमार चौधरीको शव भेटिएको थियो। चौधरीको शव माघ १२ र श्रेष्ठको १३ गते फेला परेको हो। श्रेष्ठको पुस ५ गते र चौधरीको पुस ७ गते हत्या गरिएको अनुसन्धानबाट खुलेको छ। त्यस्तै उनीहरुका व्यावसायिक साझेदार तेह्रथुमको संक्रान्ति२ घर भई काठमाडौं महानगरपालिका८ गोठाटारमा बस्दै आएका ६३ वर्षीय मोहन लिम्बुको शव हत्या गरेर ललितपुरको गोदावरी नगरपालिका१२ थेचोमा गाडेको अवस्थामा माघ २० गते भेटिएको थियो। लिम्बुको हत्या मंसिर २८ गते भएको पत्ता लागेको छ। प्रहरीका अनुसार श्रेष्ठ, चौधरी र लिम्बुको हत्या उनीहरुकै व्यावसायिक साझेदार सिरहाको सिरहा नगरपालिका२१ घर भई काठमाडौं बल्खुमा बस्दै आएका ३१ वर्षीय अनिल मण्डलको योजनामा भएको खुलेको छ। हत्यामा संलग्न मण्डलसहित ५ जनालाई पक्राउ गरेर कर्तव्य ज्यान मुद्दा चलाउन प्रहरीले म्याद थप गरेर घटनाको अनुसन्धान गरिरहेको छ। सुक्ष्म तरिकाले घटनाको सफल अनुसन्धान गरेर हत्यामा संलग्नलाई पक्राउ गर्दै कानुनी कारबाहीको दायरामा ल्याउन सफल भएका इन्सपेक्टर खड्का र सइ चौधरीलाई सर्वोत्कृष्ट घोषित गर्दै पुरस्कृत गरिएको प्रदेश १ प्रहरी प्रमुख डीआईजी अरुणकुमार बीसीले बताए। उनका अनुसार दुवै जनाले विभागीय मूल्यमान्यता तथा आदेशनिर्देशनको पालना गरी व्यवसायिक, लगनशील र कर्तव्यनिष्ठ तवरले उच्च मनोवल एवं साहसका साथ अपराध अनुसन्धानको क्षेत्रमा विशेष योगदान पुर्याएका छन्। डीआइजी बीसीले हत्यामा संलग्नलाई कानुनी कारबाहीको दायरामा ल्याइसकिएको पनि बताए। उनका अनुसार आम नागरिकहरुमा सुरक्षाको अनुभूति हुनेगरी र नागरिक समक्ष प्रहरीको छबि उच्च बनाउन प्रशंसनीय कार्य गर्ने प्रहरी कर्मचारीमध्येबाट छनोट गरेर प्रत्येक महिना प्रदेशभरिकै सर्वोत्कृष्ट घोषित गर्ने गरिएको छ। सर्वोत्कृष्ट भई पुरस्कृत हुने प्रहरी कर्मचारीले गरेको उत्कृष्ट कार्य विवरणसहितको फ्लेक्स प्रिन्ट १ महिनासम्म प्रदेश प्रहरी कार्यालयमा रहेको स्तम्भ, प्रदेशका १४ वटै जिल्ला प्रहरी कार्यालय र क स्तरका इलाका प्रहरी कार्यालयहरुमा राखेर सार्वजनिक गर्ने गरिएको छ। प्रदेश प्रहरी कार्यालयले यस घटनाको सफल अनुसन्धान गर्ने मोरङ प्रहरी प्रमुख एसपी (प्रहरी उपरीक्षक) जनार्दन जीसी, डीएसपी (प्रहरी नायव उपरीक्षक) दीपक श्रेष्ठ, असइ (सहायक निरीक्षक) हरेन्द्रकुमार ठाकुर, हवल्दार भक्त ठकुरी र जितेन्द्र चौधरीलाई रेकर्डमा जनिने गरी यसअघि नै पुरस्कृत गरिसकेको छ। जिल्ला प्रहरी कार्यालय मोरङले डीएसपी मञ्जील मुकारुङ, इन्सपेक्टर पप्पु नायक तथा असइहरु रमेश नेपाल, ओम थापामगर र प्रदीप आलेमगरसहित १० जना प्रहरीलाई यसअघि नै सम्मानित गरिसकेको छ। लिम्बुको शव उत्खननका लागि डीएसपी मुकारुङ मोरङबाट ललितपुर पुगेका प्रहरी अधिकृत हुन्।"
चार सय केजी गाँजासहित तीनजना पक्राउ,"उदयपुर : उदयपुर प्रहरीले ठूलो परिणामको लागुऔषधसहित तीनजनालाई पक्राउ गरेको छ । बिहीबार बेलका नगरपालिका ८ सिरुवानीबाट को१ज२७६१ नंको महेन्द्र पिकपमा निलो त्रिपालले छोपेर लैजाँदै गरेको तयारी चार सय केजी प्रतिबन्धित गाँजा बरामद गरेको हो । बरामद सामान र व्यक्तिलाई प्रहरीले बिहीबार पत्रकार सम्मेलनको आयोजना गरी सार्वजानिक गरेको छ । जिल्ला प्रहरी कार्यालयका एसपी सुबास बोहोराका अनुसार लुकाई छिपाई १६ वटा बोरामा तयारी गाँजा र नगद ६३ हजार २५ रुपैँया वरामद गरेकोछ । अबैधरुपमा लागुऔषध गाँजाको कारोबार तथा ओसारपसार भइरहेको भन्ने गोप्य सुचनाको आधारमा ईलाका प्रहरी कार्यालय रामपुर ठोक्सिलाबाट खटिएको प्रहरीको विशेष टोलीले उनीहरुलाई पक्राउ गरेको हो । पक्राउ पर्नेमा सवारीधनी तथा चालक बेलका नगरपालिका ८ का २७ वर्षीय गोकुल राई, वडानं ७ का २९ वर्षीय मनोज राई र सुनसरी जिल्लाको बराहक्षेत्र नगरपालिका १ का २३ वर्षीय मनिष धामी रहेको डीएसपी बेदप्रसाद गौतमले बताए । प्रहरीले उनीहरुको साथबाट स्मार्ट फोन तीन र साधा फोन एक वरामद गरेको जनाएको छ । घटनामा अन्य पनि संम्लग्न रहेको आशंकामा अनुसन्धान प्रक्रिया सुरु गरिएको उनले बताए ।"
बालाजुमा बसको ठक्करबाट दुई पैदल यात्रीको मृत्यु,"काठमाडौं : बालाजुमा बसको ठक्करबाट दुई जना पैदल यात्रीको मृत्यु भएको छ। बिहीबार बिहान मिनिबसले ठक्कर दिँदा दुई जनाको मृत्यु भएको ट्राफिक प्रहरीले जनाएको छ। मृत्यु हुनेमा एक पुरुष र एक महिला छन्। महानगरीय ट्राफिक महाशाखाका प्रवक्ता संजिव शर्मा दासले दुई जनाको मृत्यु भएको जानकारी दिए। उनले अन्नपूर्णसँग भने,मृतकको सनाखत हुन सकेको छैन। अनुसन्धान गर्दैछौं। बिहीबार बिहान दुई पैदल यात्रीलाई मिनिबसले बालाजुको गंगा फिल्म हल अगाडि ठक्कर दिएको ट्राफिक प्रहरीले बताएको छ। बाटो काट्ने क्रममा मिनिबसले पैदल यात्रीलाई ठक्कर दिएको थियो।"
भोलिदेखि फेवा किनारबाट केबुलकारमा सिधै सराङकोट,"पोखरा : फेवाताल किनारबाट सराङ्कोटलाई केबुलकारले जोडेको छ । यी दुई पर्यटकीय गन्तव्य जोड्ने गरी अन्नपूर्ण केबलकार निर्माण भएको हो । नवनिर्मित केबलकार शुक्रबारदेखि सुरु हुन लागेको छ । केबुलकारका निर्देशक तीर्थराज त्रिपाठीले शुक्रबार सफ्टओपनिङ हुन लागेको जानकारी दिए । उनकै भनाइमा अहिले बिहान १० बजेदेखि अपराह्न ४ बजेसम्म केबुलकारको सेवा सञ्चालन हुनेछ । आउँदो नयाँ वर्षमा केबुलकारको ग्रान्डओपनिङ गर्ने योजना छ । सराङकोटसम्म पोखरा १८ को सेदीबाट २ हजार २ सय ६५ मिटर लामो केबुलकार जडान भएको छ । त्रिपाठीका अनुसार केबुलकारका १८ वटा टावर छन् । एक सामान बोक्नेसहित १८ वटा गोन्डला छन् । एउटा डिब्बामा ८ जनाको सिट क्षमता छ । केबुलकार चढेर सराङकोट जाउआउ गर्न अहिलेलाई प्रतिव्यक्ति ७ सय रुपैयाँ भाडादर तोकिएको छ । विदेशीका लागि भने ९ डलर छ । सेदीबाट सराङकोट केबुलकारबाट ९ मिनेटमै पुगिने त्रिपाठीले जनाए । अपांगता भएकाहरु लागि भाडामा आधा छुट छ । सार्क मुलुकका पर्यटकका लागि ८ सय रुपैयाँ भाडा निर्धारण गरिएको छ । पोखराको पर्यटकीय केन्द्र लेकसाइडबाट सराङ्कोट पुग्न गाडीमा पौने घन्टा लाग्छ । जापानको निप्पल केबुल कम्पनीको प्रविधि अन्नपूर्ण केबुलकारमा जडान गरिएको छ । स्थानीय बासिन्दाको समेत १० प्रतिशत लगानी रहेको केबुलकारमा मुलुकका प्रतिष्ठित व्यवसायीको लगानी छ । अन्नपूर्ण केबुलकार मुलुककै चौथो केबुलकार हो । फेवाताल र सराङकोट दुवै पोखराका प्रसिद्ध पर्यटकीय गन्तव्य हुन् । पोखरा आएका अधिकांश पर्यटकले यी गन्तव्य हत्तपत्त छुटाउँदैनन् । सराङकोट सूर्योदय र सूर्यास्तको दृश्यावलोकनका लागि प्रसिद्ध छ । केबलकार सञ्चालनमा आउदा २५ जना भन्दा बढीले रोजगारी पाउने त्रिपाठीले जानकारी दिए । माथिल्लो स्टेसन भवनमा स्काई हेवन बेलुन रेस्टुरेन्ट, भ्यु टावर निर्माण भएको छ । तल्लो स्टेसनमा पार्किङ, गार्डेनसहितको संरचना निर्माण भएको छ । केबुलकार सञ्चालनसँगै पोखरा आउने पर्यटकका लागि नयाँ पर्यटकीय आकर्षणको केन्द्र बन्ने छ । केबुलकारमा यात्रा गर्दा हिमाल, ताल, हरियो वन जंगल तथा पोखराको मनोरम दृश्यावलोकन गर्न सकिने छ । केबलकार निर्माणमा २ अर्ब रुपैयाँभन्दा बढी लगानी भएको त्रिपाठीले जानकारी दिएका छन् ।"
लुम्बिनी बौद्ध विश्वविद्यालय बेरुजु फछर्यौटमा तेस्रो पटक पनि उत्कृष्ट,"बुटवल : लुम्बिनी बौद्ध विश्वविद्यालय बेरुजु फछर्यौटमा लगातार तेस्रो पटक उत्कृष्ट बनेको छ । बेरुजु फछर्यौट मुल्यांकन तथा अनुगमन समितिले बेरुजु फछर्याैटमा निर्धारण गरेका लक्ष्य पुरा गर्दै विश्वविद्यालय उत्कृष्ट बनेको हो । उत्कृष्ट बनेको विश्वविद्यालयलाई अनुगमन समितिले पुरस्कृत गरेको छ । महालेखा परीक्षकको कार्यालयबाट भएको लेखा परीक्षणमा कुल अंकको १ प्रतिशतभन्दा कम बेरुजु कायम गर्ने र विगतको वेरुजु फछर्याैटमा उत्कृष्टता कायम गर्ने निकायलाई समितिले पुरस्कृत गर्ने गर्दछ । लुम्बिनी बौद्ध विश्वविद्यालयको आर्थिक वर्ष ०७६।०७६ को लेखा परीक्षणमा शून्य दशमलव ४० प्रतिशत मात्रै बेरुजु देखिएको छ । महालेखाले ५८ करोड २५ लाख ६४ हजारको लेखा परीक्षण गर्दा २३ लाख ४ हजार बेरुजु देखिएको छ । त्यस्तै विगतका वर्षहरुमा बेरुजु रहेको ३० लाख ८१ हजारमध्ये २२ लाख ४२ हजार फछर्यौट भएको विश्वविद्यालयले जनाएको छ । यो ७२ दशमलव ७७ प्रतिशत हो । अनुगमन समितिका अध्यक्ष एवं मुख्यसचिव शंकरदास बैरागीले विश्वविद्यालयका रजिष्ट्रार डा तिलकराम आचार्यलाई १० हजारबाट पुरस्कृत गर्न सिफारिस गरेका छन् । अनुगमन समिति मुख्य सचिवको अध्यक्षतामा हुने व्यवस्था छ । विश्वविद्यालयले यसअघिका दुई आर्थिक वर्षमा पनि लक्ष्यअनुरुप बेरुजु फछर्यौट गरेको थियो । ०७५ साउनदेखि ०७६ असारसम्मको बेरुजुमध्ये विश्वविद्यालयले ७८ दशमलव शुन्य ३ प्रतिशत फछर्यौट गरेको थियो । आर्थिक वर्ष ०७४०७५ को स्रेस्ता लेखा परीक्षणबाट शुन्य दशमलव शुन्य ८ प्रतिशत बेरुजु कायम गरेको भन्दै बेरुजु फछर्यौट मुल्यांकन तथा अनुगमन समितिले पुरस्कृत गरेको थियो । बेरुजु फछर्यौट मुल्यांकन तथा अनुगमन समितिले दिएको उत्कृष्टताको पत्र । विश्वविद्यालयको लेखा परीक्षणमा बेरुजु २ करोड ९२ लाख ३८ हजार रहेको थियो । बेरुजु फछर्यौटका क्रममा विश्वविद्यालयबाट असुल उपर गरिएको रजिष्ट्रार डा तिलकराम आचार्यले बताए । बौद्ध विश्वविद्यालय मुलुककै धरोहर र आस्थाको केन्द्र हो, यस्तो संस्थामा बेरुजु हुनु अशोभनीय हुन्छ, उनले भने,बेरुजु शून्य प्रतिशतमा झार्ने गरी आर्थिक पारदर्शिताको नीति हामीले अबलम्बन गरेका छौं । विश्वविद्यालयले करोडौंका भौतिक पूर्वाधार निर्माणका योजनामा काम गरिरहेको छ । विश्वविद्यालयमा १० वर्ष अघिदेखिको बेरुजु कायम थियो । पदाधिकारीहरुले नै मनपरी सुविधा लिने गरेका थिए । उक्त रकम असुल नै गरिएको रजिष्ट्रार आचार्यले बताए । ०७४०७५ को लेखा परीक्षणमा बेरुजु २ लाख ११ हजार मात्रै कायम भएको थियो । त्यसअघिको बेरुजु करिव ३ करोडबाट ६६ लाख ३६ हजारमा झारिएको थियो । एक वर्षको अवधीमा विश्वविद्यालयले २ करोड २८ लाख १३ हजार फछर्याैट गरेको थियो । विश्वविद्यालयसंग नयाँ र पुरानो गरी फछर्यौट गर्नुपर्ने बेरुजु ३१ लाख ४३ हजार रहेको छ । उक्त बेरुजुमध्ये धेरै नियमित गर्नु पर्ने बेरुजु हो । जसलाई चालु आर्थिक वर्षमा फछर्यौट गरिने रजिष्ट्रार आचार्यले जानकारी दिए । असुल गर्नुपर्ने बेरुजु पनि असुरउपर गरिने उनले बताए ।"
धरानमा मानिसको हत्या : जेब्रा झोलामा टाउको र खुट्टा भेटियो,"धरान : धरानधनकुटा लोकमार्गमा पर्ने निसाने जङ्गलमा हत्या गरेर फालिएको मानिसको टाउको र दाहिने खुट्टा भेटिएको छ। सुनसरीको धरान उपमहानगरपालिका४ मा दाउरा काट्न जङ्गल गएका स्थानीयले दुर्गन्ध फैलिएपश्चात खोजिनीति गर्दा जेब्रा झोलामा मानिसको टाउको र खुट्टा भेटिएको छ। मानिसको टाउको र खुट्टा भेटिए पश्चात तत्काल प्रहरीलाई खबर गरिएको नेकपा एमाले धरान१३ का सचिव विष्णु चौलागाईले बताए। तत्काल इलाका प्रहरी कार्यालय धरानबाट प्रहरी परिचालन गरी निसाने जङ्गलमा हत्या गरी फालिएको मानिसको टाउको र दाहिने खुट्टा बरामत गरिएको डीएसपी नरेन्द्र कुवँरले जानकारी दिए। उनले घटनाको मुचुल्का तयार गरी टाउको र खुट्टा शल्य परीक्षणका लागि बीपी कोइराला स्वास्थ्य विज्ञान प्रतिष्ठानमा पठाइएको जानकारी दिए। टाउकोमा दाह्री पलाएकाले खसआर्य समुदायको मानिसको हत्या भएको अनुमान गर्न सकिने उनको भनाई छ। घटनाको प्रकृति हेर्दा कसैले मानिसको हत्या गरेको प्रहरीको भनाई छ। हत्या गरिएका मानिसको पहिचानका लागि सुनसरी, मोरङ, उदयपुर, धनकुटा लगायतका छिमेकी जिल्लाका प्रहरी कार्यालयहरुलाई पत्राचार गरिएको डीएसपी कुवँरले बताएका छन्। उनले घरबाट कोहि हराइरहेको भए तत्काल इलाका प्रहरी कार्यालय धरानमा परिवारका सदस्यलाई सम्पर्कमा आउनसमेत आग्रह गरेका छन्। प्रहरीले घटनाको अनुसन्धान सुरु गरेको छ।"
एम्बुलेन्सले ठक्कर दिँदा साइकलयात्रीको मृत्यु,महोत्तरी : महोत्तरीको गौशाला नगरपालिका १ रामनगरमा एम्बुलेन्सले ठक्कर दिँदा एकजना साइकलयात्रीको मृत्यु भएको छ । सम्सी माईस्थान सडक अन्र्तगत रामनगरमा गएराति स १ च १३९३ नम्बरको एम्बुलेन्सले ठक्कर दिँदा गौशाला नगरपालिका ११ भरतपुरका ३५ वर्षीय तेजनारायण महतोको मृत्यु भएको हो । रातिको समयमा गौशालाबाट रामनगरतर्फ जाँदै गरेको समयमा पछाडिबाट आएको एम्बुलेन्सले ठक्कर दिँदा महतो घाइते भएका थिए । गम्भीरअवस्थामा रहेको महतोलाई तत्काल उपचारको लागि जनकपुर लाने क्रममा उनको बाटोमा नै मृत्यु भएको जिल्ला प्रहरी कार्यालय महोत्तरीले जनाएको छ । मृतक महतोको शव पोस्टमार्टमको लागि प्रादेशिक अस्पताल जनकपुरमा राखिएको महोत्तरीका प्रहरी प्रवक्ता डीएसपी प्रकाश विष्टले बताए । अहिले ठक्कर दिने एम्बुलेन्स चालक सर्लाही वरहथवा नगरपालिका ९ का ३४ वर्षीय रामविहारी महतो प्रहरीको नियन्त्रणमा रहेको डीएसपी विष्टले जानकारी दिए।
नीति कथा : खुसीको सूत्र,"एउटा राज्यमा मिदास नाम गरेका राजा थिए। उनीसँग धेरै सुन र आवश्यक सबै सरसामान थिए। उनकी एउटी सुन्दर र प्यारी छोरी पनि थिइन्। एक दिनको कुरा हो। साइलेनस नाम गरेका व्यक्तिले धेरै नै रक्सी पिए। त्यसपछि उनी मिदास राजाको गुलाबको बगैंचामा पुगे। मिदासले साइलेनसलाई राम्रो मान्थे। सधैं उनले राम्रो भाग्य जुराउँछन् भन्ने राजाको बुझाइ थियो। यही विश्वासका कारण साइलेनसलाई पत्नी र छोरीको इच्छाविरुद्ध दरबारभित्र आराम गर्न दिए। साइलेनस रक्सी र उत्सवको देवता डायोनिससका साथी हुन्। आफ्नो साथीप्रति मिदासको दया देखेपछि डायोनिससले केगलाई इनाम दिने निर्णय गर्छन्। जब केहीको कामना गर्न सोधिन्छ तब मिदासले भन्छन्, म चाहन्छु कि मैले छुने सबै कुरा सुनमा परिणत होस्। डायोनिससलाई राम्ररी थाहा थियो कि यो चाहना राम्रो हुँदै होइन। तर पनि हार्न नसकेर डायोनिससले राजाको चाहना हार्न नसकेर त्यो आशीर्वाद दिए। मिदास राजा आफ्नो इच्छा र चाहना पूरा हुने ठानेर एकदमै खुसी भए। मिदासले बगैंचा गएर यसै जथाभावी बोटविरुवा छोए, ती सबै सुनमा परिणत भए। दरबारभित्र पनि केही वस्तुहरू छोए, ती पनि सबै सुन बने। राजाले एउटा स्याउलाई छोए त्यो पनि चम्किलो सुनको स्याउमा परिणत भयो। खुसी हुँदाहुँदै राजाले छोरीलाई सबै देखाए र खुसी साट्न अँगालो हाले। केही नसोची अँगालो हाल्दा छोरी पनि निर्जीव बनिन्। सुनकी छोरी भएपछि राजा झसंग बने। अब भने दरबारमा रोइकराइ सुरु भयो। उनलाई आफ्नै शक्ति घाँडो भयो। त्यो शक्ति हटाउन र छोरीलाई बचाउन भगवान्सँग बिन्ती गरे। डियोनिससले मिदासलाई सबै कुरा परिवर्तन गर्न अर्को आशीर्वाद दिए। जुन उनको परिवर्तित इच्छा थियो। मिदास पहिल्यैकै अवस्थामा पुगे र छोरी पनि जीवन्त पाए। उनले जीवनमा ठूलो पाठ सिके। बाँकी जीवन संघर्ष गर्दै बिताए र सन्तानलाई पनि सोही शिक्षा दिए। नैतिक शिक्षा :लोभमा लाग्नु हुँदैन। लोभले विलापसम्म पुर्याउँछ। संघर्षबाट पाएको खुसीले जीवन बन्छ। आफूसँग जे छ त्यसैमा खुसी र सन्तुष्ट हुनुहोस्।"
रामेछापमा एकल पुरुषलाई भत्ता,"रामेछाप : रामेछापको सुनापती गाउँपालिकाले पालिकाका ६२ जना एकल पुरुषलाई भत्ता वितरण गरेको छ। चालू आर्थिक वर्षको बजेटमै पालिकाले नीति तथा कार्यक्रम बनाएर भत्ता दिने घोषणा गरेको थियो। भत्ता दिने छुट्टै कार्यविधि बनाइएको र निश्चित मापदण्ड तोकिएको पालिकाले जनाएको छ। विवाहित र अविवाहित पुरुषको हकमा पनि मापदण्ड तोकिएको गाउँपलिकाका प्रमुख प्रशासकीय अधिकृत कमलराज श्रेष्ठले बताए। विवाहपछि पुरुष एकल भएको खण्डमा ५० वर्ष र अविवाहित पुरुषलाई ६० वर्ष मापदण्ड तोकिएको पनि अधिकृत श्रेष्ठले बताए। पालिकाले पाँचवटै वडाबाट एकल पुरुषले तोकिएको मापदण्ड पूरा गरी आवेदन दिन सक्ने व्यवस्था गरेको पालिका अध्यक्ष धावा लामाले बताए। लामाका अनुसार महिला जस्तै पुरुष पनि एकल हुँदा उनीहरू पनि केही राहत होस् भन्ने उद्देश्यले भत्ता दिइएको हो। एकल पुरुषले भत्ता पाएपछि राहत महसुस गरेको लामाको भनाइ छ। पालिका उपाध्यक्षकै संयोजकत्वमामा प्रत्येक वडामै गएर भत्ता वितरण गर्ने गरिएको र ६ महिनाको भत्ता रकम एकमुष्ट वितरण गरिएको पनि अध्यक्ष लामाले बताए। राहत पाउने एकल पुरुष दंग छन्। भत्ता प्राप्त गर्ने अधिकांश एकल पुरुषहरूले पालिकाले थोरै भए पनि न्याय गरेको बताएका छन्। भत्ता प्राप्त गर्नेहरूमा पालिकाको वडा१ मा ८, वडा२ मा १८, वडा३ मा १०, वडा४ मा १६ र वडा५ मा १० जना एकल पुरुष रहेको पालिकाले जनाएको छ।"
