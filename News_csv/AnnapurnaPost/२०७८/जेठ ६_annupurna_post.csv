शीर्षक,विवरण
संसद्को बर्खे अधिवेशन जेठ ९ मा बोलाउन सरकारको सिफारिस,"काठमाडौं : सरकारले संसद्को बर्खे अधिवेशन जेठ ९ गते बोलाउन सिफारिस गरेको छ। बिहीबार बसेको मन्त्रिपरिषद् बैठकले जेठ ९ गतेका लागि संसद्को बर्खे अधिवेशन बोलाउन राष्ट्रपति विद्यादेवी भण्डारीसमक्ष सिफारिस गरेको हो। सरकारको निर्णय अनुसार राष्ट्रपतिबाट संसद्को बर्खे अधिवेशन आह्वान भएपछि सरकारले बजेट ल्याउनेछ। जेठ १५ गते बजेट ल्याउनुपर्ने संवैधानिक प्रावधान रहेको छ। बिहीबार बसेको मन्त्रिपरिषद् बैठकमा विश्वासको मत नलिने र संविधानको धारा ७६ को उपाधारा (५) अनुसार सरकार अगाडि बढने बताएका छन्। वैशाख ३० गते बहुमतको सरकारका लागि विपक्षी गठबन्धनको दाबी नपरेपछि संविधानको धारा ७६ को उपधारा (३) बमोजिम प्रधानमन्त्री बनेका ओलीले एक महिनाभित्र विश्वासको मत दिनुपर्ने संवैधानिक प्रावधान रहेको छ। सरकारका प्रवक्ता सञ्चार तथा सूचना प्रविधिमन्त्री पार्वत गुरुङका अनुसार सरकारले विश्वासको मत प्राप्त गर्ने आधार नभएकाले ओलीले मार्ग प्रशस्त गर्ने निर्णय लिएका हुन्। प्रधानमन्त्री ओलीले विश्वासको मत नलिने : नयाँ सरकारका लागि मार्ग प्रशस्त गर्ने संसदको अहिलेकै संरचनाबाट विश्वासको मत प्राप्त हुने आधार नभएकाले धारा ७६ को उपधारा (५) बमोजिम सरकार गठनका लागि संवैधानिक मार्ग प्रशस्त गर्ने कुरा भएको छ, गुरुङले भने।"
महाअभियोग लगाएर राष्ट्रपतिलाई बिदा गरौँ : गगन थापा,"काठमाडौं : नेपाली कांग्रेसका युवा नेता गगन थापाले राष्ट्रपतिलाई महाअभियोग लगाउर बिदा गर्नुपर्ने बताएका छन् । बिहीबार साँझ प्रधानमन्त्रीको सिफारिसमा सरकार गठनका लागि संविधानको धारा ७६ (५) अनुसार नयाँ सरकार गठनका लागि राष्ट्रपति विद्यादेवी भण्डारीबाट आह्वान भए लगत्तै थापाले यस्तो बताएका हुन् । राष्ट्रपति र प्रधानमन्त्रीले गलत काम गरेकाले सुझबुझ पुर्याएर राष्ट्रपतिले सरकार गठनका लागि दिएको समय अगावै उनीहरुलाई बिदा गर्नुपर्ने उनको भनाइ छ । थापाले ट्वीट गर्दै प्रधानमन्त्री र राष्ट्रपतिले गलत बाटो अपनाएको भन्दै आपत्ति जनाएका हुन् । विश्वासको मत लिन मन नलागे प्रमले राजीनामा गर्ने अनि राष्ट्रपतिले प्रकृया सुरु गर्ने हो नेतागण, के राष्ट्रपति र प्रमले थाहा नपाएर यो गरेको हो?, प्रश्न गर्दै गगनले ट्वीटरमा लेखेका छन्, जानेर गरेको हो। गनगन गरेर नबसौं। सुझबुझ पुर्याउँ रयिनले दिएको समय अगावै नयाँ सरकार बनाएर ओलीलाई बिदा गरौं, महाअभियोग लगाएर रापलाई बिदा गरौं।"
राष्ट्रपतिबाट शपथ र कोभिड१९ सम्बन्धी अध्यादेश जारी,"काठमाडौं : राष्ट्रपति विद्यादेवी भण्डारीले बिहीबार दुई अध्यादेश जारी गरेकी छन् । सरकारको सिफारिसमा भण्डारीले नेपालको संविधानको धारा ११४ को उपधारा (१) बमोजिम शपथ सम्बन्धी अध्यादेश, २०७८ र कोभिड१९ सङ्कट व्यवस्थापन अध्यादेश, २०७८ जारी गरेको राष्ट्रपतिका सहायक प्रवक्ता केशवप्रसाद घिमिरेले बताए ।"
विज्ञहरू भन्छन् : प्रधानमन्त्री र राष्ट्रपति दुवै असंवैधानिक बाटोमा,"काठमाडौं : कानुनविद् तथा विज्ञहरूले प्रधानमन्त्रीको राजीनामा बिना नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। उनीहरूले राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै यसलाई नसच्चाएर मुलुकमा दुर्घटना हुने चेतावनी दिएका छन्। संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (६) अनुसार नयाँ सरकार बनाउन २१ घन्टे म्यादसहित बिहीबार साँझ अपिल गरेकी छिन्। संविधानविद् वरिष्ठ अधिवक्ता चन्द्रकान्त ज्ञवालीले पनि प्रधानमन्त्री पदमुक्त नहुँदै संविधानको नयाँ व्यवस्थाअनुसार अर्को सरकार गठनको प्रक्रिया थाल्नु संविधान विपरीत भएको बताउँछन्। उनको प्रश्न छ, प्रधानमन्त्रीको पद रिक्त नभई नयाँ सरकार कसरी गठन हुनसक्छ ? संविधानविद् अधिवक्ता भीमार्जुन आचार्य वर्तमान सरकार प्रमुख ओलीले प्रतिनिधसभामा विश्वासको मत नलिई वा राजीनामा नगरी नयाँ सरकार गठनको बाटो नखुल्ने बताएका छन् ।आचार्य भन्छन्, 'विश्वासको मत लिने प्रक्रिया प्रारम्भ हुनुपूर्व नयाँ सरकार गठनको आह्वान गर्न सक्ने संवैधानिक व्यवस्था छैन । राजीनामा वा विश्वासको मतबाट प्रधानमन्त्री पदमुक्त नभएसम्म अर्को सरकार गठनको सिफारिस हुन सक्दैन ।' नेपाल बार एशोसियशनका पूर्व अध्यक्षसमेत रहेका वरिष्ठ अधिवक्ता शम्भु थापाले राष्ट्रपतिबाट संविधानको धारा ७६ को उपधारा ५ बमोजिम सरकार गठनका लागि अचानक आह्वान गर्नु संविधानलाई नै समाप्त पार्ने कदम भएको बताउँछन्। त्यसैगरी पूर्व महान्यायाधीवक्ता तथा वरिष्ठ अधिवक्ता रमण श्रेष्ठ पनि राष्ट्रपतिको कदमलाई असंवैधानिक भएकोले यसलाई सच्याउनुपर्ने बताउँछन्। विज्ञहरूले प्रधानमन्त्री ओलीले प्रतिनिधिसभा विघटन गर्ने नियतबाट निर्देशित भएर यी सबै क्रियाकलाप गरिरहेको आशंका गरेका छन्। संविधानलाई अपमान र संसद् छल्ने कोसिस भइरहेको उनीहरूको भनाइ छ। वैकल्पिक सरकार गठनजस्तो गम्भीर प्रक्रियामा जम्मा २१ घन्टाको समयसीमा तोकिनुले शितलनिवासको यो कदम झन् रहस्यमयी देखिएको छ। धारा ७६(५) ले के भन्छ ? संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६(२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो। संविधानको ७६(५) मा लेखिएको छ उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। यसअनुसार प्रधानमन्त्री ओलीले चुनावका लागि मार्गप्रशस्त गर्न खोजेको आँकलन गरिएको छ। ७६ (५) अनुसार नियुक्त प्रधानमन्त्रीले विश्वासको मत प्राप्त गर्न नसकेमा ७६ (७) अनुसार प्रधानमन्त्रीले प्रतिनिधिसभा विघटनका लागि सिफारिस गर्नसक्ने प्रावधान छ। ७६ (७) मा भनिएको छ उपधारा ९५० बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधि सभा विघटन गरी छ महीनाभित्र अर्को प्रतिनिधि सभाको निर्वाचन सम्पन्न हुने गरी निर्वाचनको मिति तोक्नेछ । मन्त्रिपरिषद गठनको संवैधानिक व्यवस्था संविधानको धारा ७६ मा मन्त्रिपरिषद्को गठन सम्बन्धमा निम्न बमोजिमको व्यवस्था गरिएको छ। चारवटा विकल्प संभव नभएपछि मात्र ताजा जनादेशमा जानसकिने परिकल्पना संविधानले गरेको छ। (१) राष्ट्रपतिले प्रतिनिधि सभामा बहुमत प्राप्त संसदीय दलको नेतालाई प्रधानमन्त्री नियुक्त गर्नेछ र निजको अध्यक्षतामा मन्त्रिपरिषदको गठन हुनेछ । (२) उपधारा (१) बमोजिम प्रतिनिधि सभामा कुनै पनि दलको स्पष्ट बहुमत नरहेको अवस्थामा प्रतिनिधि सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई राष्ट्रपतिले प्रधानमन्त्री नियुक्त गर्नेछ । (३) प्रतिनिधि सभाको निर्वाचनको अन्तिम परिणाम घोषणा भएको मितिले तीस दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधि सभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ । (४) उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले तीस दिनभित्र प्रतिनिधि सभाबाट विश्वासको मत प्राप्त गर्नु पर्नेछ । (५) उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ । (६) उपधारा (५) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्नु पर्नेछ । (७) उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधि सभा विघटन गरी छ महीनाभित्र अर्को प्रतिनिधि सभाको निर्वाचन सम्पन्न हुने गरी निर्वाचनको मिति तोक्नेछ । (८) यस संविधान बमोजिम भएको प्रतिनिधि सभाको निर्वाचनको अन्तिम परिणाम घोषणा भएको वा प्रधानमन्त्रीको पद रिक्त भएको मितिले पैंतीस दिनभित्र यस धारा बमोजिम प्रधानमन्त्री नियुक्ति सम्बन्धी प्रक्रिया सम्पन्न गर्नु पर्नेछ । (९) राष्ट्रपतिले प्रधानमन्त्रीको सिफारिसमा संघीय संसदका सदस्यमध्येबाट समावेशी सिद्धान्त बमोजिम प्रधानमन्त्री सहित बढीमा पच्चीसजना मन्त्री रहेको मन्त्रिपरिषद गठन गर्नेछ । (१०) प्रधानमन्त्री र मन्त्री सामूहिक रूपमा संघीय संसदप्रति उत्तरदायी हुनेछन् र मन्त्री आफ्नो मन्त्रालयको कामका लागि व्यक्तिगत रूपमा प्रधानमन्त्री र संघीय संसदप्रति उत्तरदायी हुनेछन् ।"
कांग्रेसले भन्यो : राष्ट्रपति र प्रधानमन्त्री दुवै संविधान फाल्ने षडयन्त्रमा,"काठमाडौं : नेपाली कांग्रेसले प्रधानमन्त्री केपी ओली पदमुक्त नभइकन नयाँ सरकार गठनका लागि राष्ट्रपतिले अघि बढाएको प्रक्रिया असंवैधानिक र अलोकतान्त्रिक भएको बताएको छ। कांग्रेसले बिहीबार राति विज्ञप्ती जारी गरेर यो कदमको विरोध गरेको हो। नयाँ राजनीतिक घटनाक्रमबारे छलफल गर्न कांग्रेसले शुक्रबार बिहान पदाधिकारी बैठक बोलाएको छ। कांग्रेसका नेताहरूले नयाँ सरकार गठनका लागि निकै रहस्यमयी ढंगबाट प्रक्रिया अघि बढाइएको भन्दै यसको विरोध गरेका छन्। वरिष्ठ नेता रामचन्द्र पौडेलले २४ घण्टाको पनि समय नदिई राष्ट्रपतिबाट सरकार गठनका लागि आह्वान हुनु संसद विघटन गरेर संविधान फाल्ने षड्यन्त्र भएको बताएका छन् । राष्ट्रपतिबाट सरकार गठनका लागि आह्वान भए लगत्तै नेता पौडेलले यस्तो बताएका हुन् । राष्ट्रपतिले २४ घण्टाको पनि समय नदिइकन संविधानको धारा ७६ को उपधारा ५ वमोजिम नयाँ सरकार गठनको प्रक्रिया शुरु गर्न आह्वान गर्नु भनेको संसद विघटन गरेर संविधान फाल्ने षड्यन्त्र हो, पौडेलले फेसबुकमा लेखेका छन् । प्रधानमन्त्री ओलीले विश्वासको मत नलिने : नयाँ सरकारका लागि मार्ग प्रशस्त गर्ने संसद्को बर्खे अधिवेशन जेठ ९ मा बोलाउन सरकारको सिफारिस ७६ (५) अनुसार २१ घन्टाभित्र नयाँ सरकार गठनको दाबी पेस गर्न राष्ट्रपतिबाट आग्रह नयाँ सरकार गठनका लागि न्यूनतम तीन दिनको समय दिने प्रचलन भए पनि त्यो नगरी सरकार गठनको आह्वान गर्नु संविधान फाल्ने षड्यन्त्र भएको उनको भनाइ छ । सँगै पौडेलले सम्पूर्ण राजनीतिक दललाई नेपाली जनताको त्यागबाट प्राप्त संविधान जोगाउन अपील गरेका छन् । सामान्यतया नयाँँ सरकार गठनका लागि न्यूनतम तीन दिनको समय दिने प्रचलन हो । तर एकाएक २४ घण्टाको पनि समय नदिइ सरकार गठनको आह्वान गर्नु भनेको संसदलाई विघटन गरेर संविधान फाल्ने षड्यन्त्र भन्दा अरु केहि हुन सक्दैन्, यो अवस्थामा सम्पुर्ण राजनीतिक दलहरुलाई नेपाली जनताको ७० वर्षको त्यागबाट आएको संविधान जोगाउने प्रयासमा लाग्न हार्दिक अपील गर्दछु । कांग्रेसका प्रवक्ता विश्वप्रकाश शर्माले संविधान छल्ने र संसदलाई प्रयोजनहीन बनाउने संयुक्त षडयन्त्रअनुसार यो कदम अघि बढाइएको बताउँछन्। उनी भन्छन्, 'प्रधानमन्त्रीको प्रस्ताव परिपक्व हुन समय किन चाहिएन ? संस्था सेरोमोनियल हुनु र खल्तिको हुनु एउटै हो ? संविधान छल्ने र संसदलाई प्रयोजनहिन बनाउने संयुक्त षडयन्त्र आपत्तिजनक छ।' शर्माको प्रश्न छ, 'राष्ट्रपति भवनमा मेरो देशको रास्ट्रपति बस्नुहुन्छ कि केवल विद्या भण्डारीबस्नुहुन्छ ? कांग्रेसका नेता डाशेखर कोइरालाले प्रधानमन्त्रीले राजीनामा नदिइ वा विश्वासको मत नलिइ संविधानको धारा ७६(५) लागु गर्नु भनेको संविधान समाप्त गर्ने र मुलुकलाई द्वन्द्वमा लैजाने षडयन्त्र भएको बताएका छन् ।विहीबार राति सामाजिक संजालमा डाकोइरालाले लेखेका छन्, संविधानको धारा ७६(३)अनुसार नियुक्त प्रधानमन्त्री केपी ओलीले विश्वासको मत नलिई वा राजीनामा नगरी धारा ७६(५)लागु गर्नु र सो अनुरुप राष्ट्रपति अगाडि बढ्नु संविधानको धज्जी उडाउनु मात्र नभई प्रधानमन्त्री र राष्ट्रपतिको संविधान समाप्त गर्ने र मुलुकलाई द्वन्द्वमा लैजाने षडयन्त्र हो। कांग्रेस संसदीय दलका प्रमुख सचेतक बालकृष्ण खाँणले प्रधानमन्त्री चयन गर्न यति धेरै कम समय ताेक्नु नयाँ सरकार बन्न नदिएर संसद भंग गर्ने सुनियोजित षडयन्त्र रहेको बताएका छन्।"
७६ (५) अनुसार २१ घन्टाभित्र नयाँ सरकार गठनको दाबी पेस गर्न राष्ट्रपतिबाट आग्रह,"काठमाडौं : राष्ट्रपति विद्यादेवी भण्डारीबाट वैकल्पिक सरकार गठनका लागि आह्वान भएको छ । बिहीबार साँझ संविधानको धारा ७६ (५) अनुसार नयाँ सरकार गठनका लागि राष्ट्रपति भण्डारीबाट आह्वान भएको हो । प्रधानमन्त्री केपी ओलीले विश्वासको मत नलिने निर्णय लिँदै वैकल्पिक सरकार गठनका लागि मार्ग प्रशस्त गर्ने उल्लेख गरेपछि राष्ट्रपतिबाट नयाँ सरकार गठनका लागि आह्वान भएको हो । वैकल्पिक सरकार गठनका लागि राष्ट्रपतिले दलहरुलाई २१ घण्टाको समय दिएकी छन् । राष्ट्रपति कार्यालयका सहायक प्रवक्ता केशवप्रसाद घिमिरेले सार्वजनिक गरेको विज्ञप्तिमा दलहरुलाई जेठ ७ गते साँझ ५ बजेसम्मको समय दिइएको छ । गत वैशाख २७ गते विश्वासको मत लिने प्रधानमन्त्री ओलीको प्रस्ताव प्रतिनिधिसभाको बहुमतबाट अस्वीकृत भएपछि संविधानको धारा ७६ को उपधारा २ बमोजिम प्रतिनिधिसभाका दुई वा दुईभन्दा बढी दललाई नयाँ प्रधानमन्त्रीमा दावी गर्न आह्वान गरिएकामा पेश नभएपछि वैशाख ३० गते राष्ट्रपतिले संविधानको धारा ७६ (३) बमोजिम प्रतिनिधिसभामा सबैभन्दा बढी सदस्य भएको संसदीय दल नेकपा (एमाले) का अध्यक्ष ओलीलाई प्रधानमन्त्रीमा पुनः नियुक्त गरेकी थिइन् । यसरी नियुक्त प्रधानमन्त्रीले एक महिनाभित्र विश्वासको मत लिनुपर्ने व्यवस्था रहेकामा हाल विकसित राजनीतिक परिस्थितिमा वर्तमान सरकारलाई विश्वासको मत प्राप्त हुने दह्रो राजनीतिक आधार नदेखिएको, वैशाख २७ गतेको भन्दा स्थितिमा तात्विक अन्तर नदेखिएको र मुलुकलाई अन्योलमा राख्न उचित नभएको हुँदा वैकल्पिक सरकार गठनका लागि मार्गप्रशस्त गर्न उपयुक्त देखिएकाले प्रधानमन्त्री नियुक्तिसम्बन्धी प्रक्रिया आरम्भ गर्न नेपाल सरकार मन्त्रिपरिषद्को आजको बैठकबाट निर्णय भएको र सोबमोजिम प्रधानमन्त्रीले आग्रह गरेकाले राष्ट्रपतिले उक्त आह्वान गरेकाे राष्ट्रपतिको कार्यालयका सहायक प्रवक्ता घिमिरेले जारी गरेको विज्ञप्तिमा जनाइएको छ । नयाँ आह्वानबमोजिम सरकार गठन हुन नसकेमा मुलुकमा मध्यावधि निर्वाचनका मिति तोक्नुपर्ने हुन्छ ।"
दूध खुवाएर पालेका साँपले डसे : गोकुल बाँस्कोटा,"काठमाडौं : पूर्वमन्त्री एवम् एमाले नेता गोकुल बाँस्कोटाले रामबहादुर थापा राष्ट्रिय सभाको उपनिर्वाचनमा पराजित भएपछि दूध खुवाएर पालेका साँपले डसेको प्रतिक्रिया दिएका छन्। विपक्षीसँग कुनै गुनासो नभएको भन्दै उनले आफ्नै पार्टीका मान्छेले आधिकारिक उम्मेदवारलाई मतदान नगरेको भन्दै यस्तो टिप्पणी गरेका हुन्। बाँस्कोटाले समयको अन्त्य नभएर यो सुरुवात मात्र भएकोसमेत उल्लेख गरेका छन्। एमालेबाट बागमती प्रदेशको राष्ट्रियसभा निर्वाचनमा गृहमन्त्रीसमेत रहेका थापा उम्मेदवार बनेका थिए। उनलाई स्वतन्त्र उम्मेदवार डा खिमलाल देवकोटाले पराजित गरेपछि बाँस्कोटाको यो प्रतिक्रिया आएको हो। दुध खुवाएर पालेका साँपले डसेका हुन्, थापालाई चुनाव जिताउन हेटौंडासम्मै पुगेका बाँस्कोटाले ट्वीटरमा लेखेका छन्, विक्षीसँग कुनै गुनासो छैन,समयको अन्त्य हैन नयाँ सुरुआत मात्र।"
"एकैदिन ८ हजार ३०५ जनामा कोरोना संक्रमण, १९० को मृत्यु",काठमाडौं : पछिल्लो २४ घन्टामा २२ हजार ८७ नमूनाको कोरोना भाइरस (कोभिड१९) परीक्षण गराउँदा ८३ सय ५ जनामा संक्रमण देखिएको छ। पीसीआरबाट २१ हजार ६९५ र एन्टिजेनबाट ३९२ नमूनाको परीक्षण गराउँदा ८३ सय ५ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा कोरोना संक्रमणबाट थप १९० जनाको मृत्यु भएको मन्त्रालयले पुष्टि गरेको छ।यो सहित नेपालमा कोरोनाबाट मृत्यु हुनेको संख्या ४ ५ हजार ८४७ पुगेको छ। बिहीबार ६ हजार ५४३ जना कोरोनामुक्त भएका छन्। मन्त्रालयका अनुसार हाल १ लाख १५ हजार ८५२ कोरोनाका सक्रिय संक्रमित छन्। यस्तै ९३२ जना क्वारेन्टाइनमा छन्।
तिब्बत सरकारको सहयोगमा ल्हासाबाट स्वास्थ्य सामग्री नेपाल ल्याइदै,"काठमाडौं : चीनको तिब्बत सरकारले नेपाललाई अत्यावश्यक स्वास्थ्य सामग्री सहयोग गरेको छ। नेपालमा कोरोना संक्रमण तीव्र बनेपछि तिब्बतले लिक्विड अक्सिजन, सिलिण्डर, कन्सन्ट्रेटरलगायत स्वास्थ्य सामग्री सहयोग गरेको हो। तिब्बत सरकारले सहयोग गरेको ३० मेट्रिकटन लिक्विड अक्सिजन बिहीबार ल्हासाबाट नेपाल प्रस्थान गरेको ल्हासास्थित नेपाली महावाणिज्य दूतावासले जनाएको छ। उक्त स्वास्थ्य सहयोग शुक्रबार रातिसम्म खासा पुग्ने महावाणिज्यदूत नवराज ढकालले जानकारी दिए। तिब्बतले सहयोग गरेको लिक्विड अक्सिजनबाट ४० केजी क्षमताका छ हजार सिलिण्डर भर्न सकिने छ। तिब्बत सरकारले २०० थान आइसियू बेड, पाँच थान भेन्टिलेटर र १० थान कन्सन्ट्रेटर सहयोग गर्ने प्रतिबद्धता गरेको थियो। स्वास्थ्य सामग्री बोकेका कार्गो स्थलमार्गबाट नेपाल लैजान कुनै रोकावट नहुने तिब्बत सरकारले जनाएको महावाणिज्य दूतावासले बताएको छ। रासस"
"कोरोना जितेकी ९१ वर्षीया उपप्रमुखको अनुभव 'आत्मबल उच्च बनाए, निको हुँदो रहेछ'","वीरगन्ज : ९१ वर्षीया शान्ति कार्की १४ दिन अस्पताल बसेपछि कोरोना जितेर बिहीबार घर फर्किएकी छन्। घर फर्किदै गरेकी कार्कीले भनिन् ,मेरो मनमा कोरोनाले मर्छु भन्ने त एकपटक पनि ख्यालै आएन।' आत्मबल बलियो पारे कोरोनालाई सहजै जितिने उनको अनुभव छ। उनले भनिन्,मेरो मनमा यत्ति मात्र थियो, कोरोनाले मलाई होइन, मैले नै कोरोनालाई पछारेरै छाड्छु। त्यही साहसले मैले कोरोना हराए ।' कार्की वीरगन्ज महानगरपालिकाकी उप्रप्रमुख हुन् । अस्पताल रहँदा आफूले कहिले पनि मनोबल कमजोर नपारेको उनले सुनाइन् । कार्कीले भनिन्, 'सम्पूर्ण महानगरवासीको शुभेच्छा र आर्शिवादले पनि काम गर्यो । 'धर्तीमा जन्म लिएपछि एक न एक दिन मर्नैपर्छ, कार्कीले भनिन् ,कोरोना लाग्यो अब त म मरिहाल्छु भनेर मनमा डर राख्ने होइन, मैले कोरोनालाई हराउनैपर्छ भन्ने संकल्प लिनुपर्छ, निको अवश्य हुन्छ।' कार्की वैशाख २३ गते कोरोना संक्रमित भएकी थिइन् । संक्रमण पुष्टि भएको भोलिपल्ट वैशाख २४ गते कार्की वीरगन्ज महानगरपालिकाले गोपालमण्डली अतिथी सदनमा सञ्चालन गरेको कोभिड अस्थायी अस्थायी अस्पतालमा भर्ना भएकी थिइन् । महानगरपालिकाले वैशाख २४ गतेदेखि अतिथी सदनमा सञ्चालन गरेको कोभिड अस्थायी अस्पतालमा पहिलो बिरामीका रुपमा कार्की नै भर्ना भएकी थिइन् । १४ दिनको उपचारपछि बुधबार दोस्रो पटक उनको पीसीआर परीक्षण गरिएको थियो । नरायणी अस्पतालको प्रयोशालाले बुधबार साँझ दिएको रिपोर्टमा कार्कीको पीसीआर रिपोर्ट नेगेटिभ आएको थियो । दोस्रो पटकको पीसीआर परीक्षणको रिपोर्ट नेगेटिभ आएको र स्वास्थ्य अवस्था पनि सामान्य भएकाले कार्कीलाई अस्पतालबाट बिहीबार बिहान डिस्चार्ज गरेर घर पठाइएको उपचारमा संलग्न डाक्टर नीरज क्यालले बताए । बिहीबार बिहान अस्पतालबाट डिस्चार्ज गरिएपछि कार्कीलाई नगर प्रमुख विजयकुमार सरावगी र प्रमुख प्रशासकीय अधिकृत प्रदीप निरौलाले फूलको गुच्छा दिएर अस्पतालबाट बिदा गरेका हुन् । अस्पतालबाट डिस्चार्जपछि माइस्थानस्थित भाउजू राधा कार्कीको घरमा गएको नगर प्रमुख सरावगीले जानकारी दिए । कार्कीले दुई चार दिन आराम गर्ने र त्यसपछि काममा फर्कने बताइन् ।"
कोरोना दोस्रो लहर : वीरगन्जमा १ हजार बढीले जिते कोरोना,"वीरगन्ज : वीरगन्जमा वैशाखदेखि यता १ हजार बढीले कोरोना जितेर निको भएका छन् । वैशाख १ देखि जेठ ५ गते सम्म १ हजार ५४ जना कोरोना संक्रमणबाट मुक्त भइ निको भएका हुन् । वैशाख यता अस्पताल र होम आइसोलेसनमा बसेका गरी १ हजार ५४ जना निको भएको जिल्ला प्रशासन कार्यालय पर्साका कोभिड फोकल पर्सन विनय श्रीवास्तवले जानकारी दिए । उनका अनुसार वैशाख महिनामा मात्रै ५ सय ६० जना निको भएका थिए । जेठ लागे यता ५ दिन (जेठ १ देखि जेठ ५ सम्म ) मा भने ४ सय ९४ जना कोरोनाबाट निको भएको श्रीवास्तवले जानकारी दिए । जेठ सुरु भएयता दिनहुँ कोरोना संक्रमणबाट मुक्त हुनेको संख्या बढ्दै गएको उनले बताए । वैशाख १ मा १२६ , वैशाख २ मा १०१ , वैशाख ३ मा १२७ , वैशाख ४ मा ७० र वैशाख ५ मा ७० जना संक्रमणमुक्त भएका हुन् । पर्सामा अहिले सक्रिय संक्रमितको संख्या १ हजार ७ सय ९६ रहेको छ । तीमध्ये वीरगन्जका विभिन्न अस्पतालमा ३४७ जना संक्रमित उपचाररत छन् । होम आइसोलेसनमा भने १ हजार ४ सय ४९ जना रहेको श्रीवास्तवले जानकारी दिए । कोरोना संक्रमणको दोस्रो लहर सुरु भएयता वीरगन्जमा कोरोना संक्रमणले १९२ जनाको मृत्यु भइसकेको छ । ती मध्ये पर्सा जिल्ला घर भएका ९७ जना हुन् । बाँकी ९५ जना मृतक अन्य जिल्लाका रहेको श्रीवास्तवले जानकारी दिए ।"
मंगल ग्रहबाट चिनियाँ यानले पठाएको पहिलो तस्बिर सार्वजनिक,चीनले मंगल ग्रहमा अवतरण गरेको उसको जुरोङ नामको यानले खिचेको पहिलो तस्बिरहरू सार्वजनिक गरेको छ । यान अगाडिको दृश्यमा मंगल ग्रहको सतहका साथै रोबोटका केही भाग देखिन्छ भने पछाडिको दृश्यमा यानको सौर्य ऊर्जाका प्यानल देखिन्छ । सो यान आइतवार बिहानै मंगल ग्रहमा सफलतापूर्वक अवतरण गरेको थियो। सो अवतरणपछि चीन मङ्गल ग्रहमा अवतरण गरेर लामो समय काम गर्न सक्ने यान राख्ने अमेरिकापछि दोस्रो देश बनेको थियो। मंगल ग्रहको उत्तरी गोलार्धमा अवतरण गरेको उक्त यानले कम्तीमा त्यहाँको ९० दिन काम गर्ने अपेक्षा चिनियाँ वैज्ञानिकहरूको छ । जुरोङ २४० किलो तौलको छ र सौर्य ऊर्जाबाट चल्छ । सो यानको अग्लो भागमा क्यामरा राखिएको छ जसले तस्बिर लिनुका साथै यानलाई यताउता जान पनि सहयोग गर्छ । जुरोङमा क्यामराबाहेक अन्य पाँच उपकरण छन् जसले त्यहाँको चट्टान र मौसमको अध्ययन गर्नेछन्। अमेरिकी अन्तरिक्ष यान पर्सिभिअरन्समा जस्तै यसमा पनि लेजर प्रविधिले चट्टानको अध्ययन गर्ने उपकरण छ । अमेरिकाले सन् १९७६ मा भाइकिङ२ अवतरण गरेकै स्थानवरपर जुरोङ यान अवतरण भएको छ । सो स्थानमा लामो समयअगाडि समुद्र रहेको हुनसक्ने वैज्ञानिकहरूको विश्वास छ। त्यहाँ सतहमुनि निकै मात्रामा हिउँ रहेको भूउपग्रहको तथ्यांकले देखाउने वैज्ञानिकहरूको धारणा छ। अमेरिकाले गत फेरुवरीमा पर्सिभिअरन्स त्यहाँ अवतरण गराएको थियो। युरोपको दुई पटक मंगल ग्रहमा यानमा याना अवतरण गराउने प्रयास भने असफल भएको छ।
खोप उपलब्ध गराइदिन बेलायती राजदूतसँग प्रधानमन्त्री ओलीको आग्रह,काठमाडौं : प्रधानमन्त्री केपी ओलीले मित्र राष्ट्र बेलायतसँग नेपाललाई आवश्यक खोप उपलब्ध गराउन आग्रह गरेका छन् । बिहीबार सिंहदरबारस्थित कार्यकक्षमा शिष्टाचार भेटमा प्रधानमन्त्री ओलीले बेलायती राजदूत निकोला पोलिटसँग यस्तो आग्रह गरेका हुन्। भेटका क्रममा दुई देशबीचको आपसी सम्बन्धका विषयमा पनि छलफल भएको थियो । उक्त अवसरमा बेलायतले गर्दै आएको सहयोगका लागि प्रधानमन्त्रीले धन्यवाद दिएका थिए। यसअघि नेपाललाई भारत र चीन सरकारले कोरोनाविरुद्धको खोप अनुदानमा उपलब्ध गराएका थिए।
पार्टी निर्देशन विपरीत मतदान गर्नु गम्भीर : एमाले,"काठमाडौं : सत्तारुढ नेकपा (एमाले) स्थायी कमिटी बैठकले पार्टी निर्देशन विपरित राष्ट्रियसभाको उपनिर्वाचनमा आधिकारिक उम्मेदवारविरुद्ध मतदान भएको भन्दै आपत्ति जनाएको छ। बिहीबार बसेको स्थायी कमिटी बैठकले पार्टीका आधिकारिक उम्मेदवारका विरुद्ध मतदान गर्ने र पार्टी निर्णयको अवज्ञा गर्ने प्रवृत्तिलाई गम्भीरताका साथ लिँदै भत्र्सना गरेको प्रवक्ता प्रदीप ज्ञवालीले जानकारी दिए। बैठकले आज बागमती प्रदेशमा सम्पन्न राष्ट्रियसभा सदस्यको उपनिर्वाचनमा देखा परेको पार्टीको निर्देशनविपरीत पार्टीका आधिकारीक उम्मेदवारका विरुद्ध मतदान गर्ने र पार्टी निर्णयको अवज्ञा गर्ने प्रवृत्तिलाई अन्त्यन्त गम्भीरताका साथ लिँदै भत्र्सना गरेको छ, प्रवक्ता ज्ञवालीले बैठकपछि सार्वजनिक गरेको विज्ञप्तिमा भनिएको छ।"
प्रधानमन्त्री ओलीले विश्वासको मत नलिने : नयाँ सरकारका लागि मार्ग प्रशस्त गर्ने,"काठमाडौं : प्रधानमन्त्री केपी शर्मा ओलीले संसद्बाट विश्वासको मत नलिने भएका छन्। बिहीबार बसेको मन्त्रिपरिषद् बैठकमा विश्वासको मत नलिने र संविधनको धारा ७६ को उपाधारा (५) अनुसार सरकार अगाडि बढने बताएका हुन्। वैशाख ३० गते बहुमतको सरकारका लागि विपक्षी गठबन्धनको दाबी नपरेपछि संविधानको धारा ७६ को उपधारा (३) बमोजिम प्रधानमन्त्री बनेका ओलीले एक महिनाभित्र विश्वासको मत दिनुपर्ने संवैधानिक प्रावधान छ। यसअघि बजेट भाषणा अगाडि नै विश्वासको मत लिने बताएका ओलीले संविधानको धारा ७६ को उपधारा (५) अनुसार अगाडि बढ्ने निर्णय गरेका हुन्। सरकारका प्रवक्ता सञ्चार तथा सूचना प्रविधिमन्त्री पार्वत गुरुङका अनुसार सरकारले विश्वासको मत प्राप्त गर्ने आधार नभएकाले ओलीले मार्ग प्रशस्त गर्ने निर्णय लिएका हुन्। संसद्को अहिलेकै संरचनाबाट विश्वासको मत प्राप्त हुने आधार नभएकाले धारा ७६ को उपधारा (५) बमोजिम सरकार गठनका लागि संवैधानिक मार्ग प्रशस्त गर्ने कुरा भएको छ, गुरुङले भने। त्यसैगरी सरकारले संसदको बर्खे अधिवेशन जेठ ९ गते बोलाउन राष्ट्रपतिसमक्ष सिफारिससमेत गरेको छ।"
स्पेनले दिएको १४ करोडको स्वास्थ्य सामग्री काठमाडौं आइपुग्यो,"काठमाडौं : स्पेनले नेपाललाई सहयोग स्वरुप उपलब्ध गराएको कोभिड नियन्त्रणसम्बन्धी स्वास्थ्य सामग्री बिहीबार काठमाडौं आइपुगेको छ। स्पेनको राजधानी म्याड्रिडबाट कोभिड नियन्त्रणसम्बन्धी स्वास्थ्य सामग्री ल्याएर आइबेरिया एयरलाइन्स काठमाडौं आइपुगेको हो। स्पेनस्थित नेपाली राजदूत दावाफुटी शेर्पाको विशेष पहलमा स्पेन सरकारले यी सामग्री उपलब्ध गराएको हो। स्वास्थ्य सामग्री लिएर स्पेनबाट राजदूत शेर्पा पनि काठमाडौं आएकी छिन्। स्पेनले कोरोनाभाइरस महामारी रोकथाम तथा नियन्त्रणका लागि नेपाललाई १४ करोड रुपैयाँ बराबरको स्वास्थ्य सामग्री सहयोग गरेको हो। चार्टर्ड विमानमा भेन्टिलेटर, अक्सिजन कन्सन्ट्रेटर, पीपीईलगायतकाकार्गोमा ५ टनभन्दा बढी कोभिड नियन्त्रणसम्बन्धी स्वास्थ्य सामग्री रहेको बताइएको छ। जसमा १५ रेस्पिरेटर, १० अक्सिजन कन्सेन्ट्रेटर, करिब डेढ लाख एफएफपी २ फेस मास्क र १ लाख २५ हजार एन्टीजेन किट नेपाल पठाइएको छ। स्वास्थ्य सामग्री ल्याएर आएको जहाजले स्पेनिज नागरिकको उद्धार पनि गर्दैछ। नेपालमा अन्तर्राष्ट्रिय उडान बन्द भएसँगै नेपालमा रहेका ४७ स्पेनिसहरुलाई स्वदेश फिर्ता ल्याउने सम्बन्धमा परराष्ट्र मन्त्रालय र स्पेनको विदेश मन्त्रालयबीच कुरा भइसकेको छ।लकडाउनले गर्दा उनीहरू स्वदेश फर्किन सकेका थिएनन्। बुधबार परराष्ट्रमन्त्री प्रदीपकुमार ज्ञवालीले स्पेनका विदेशमन्त्री अराँचा गोन्जलेज लयसँग टेलिफोन कुराकानी गरेका थिए। उनले नेपाललाई स्वास्थ्य सामग्रीहरु उपलब्ध गराएकोमा स्पेन सरकारलाई धन्यवाद दिएका थिए।"
"पाकिस्तानमा बस दुर्घटना, १३ जनाको मृत्यु",पाकिस्तानको दक्षिणी सिन्ध प्रान्तको सुक्कुर जिल्लामा एउटा यात्रुबाहक बस दुर्घटना हुँदा त्यसमा यात्रारत कम्तीमा १३ जनाको मृत्यु भएको छ । प्रहरीका अनुसार बिहीबार बिहानै भएको उक्त दुर्घटनामा अरु ३० जनाभन्दा बढी घाइते भएका छन् । पञ्जाब प्रान्तको मुल्तानबाट सिन्धको राजधानी कराँची शहरतर्फ गइरहेको बस दुर्घटनाग्रस्त भएको सुक्कुरका वरिष्ठ प्रहरी अधिकृत इर्फान सामोले जानकारी दिए । उक्त दुर्घटनाका बारेमा अनुसन्धान जारी रहेको बताइए पनि घुमाउरो राजमार्गमा चालकले तिब्र गतिमा बस दौडाएको प्रत्यक्षदर्शीको भनाई उद्धृत गर्दै स्थानीय सञ्चार माध्यमले समाचार दिएका छन् । घाइतेहरुलाई स्थानीय अस्पतालहरुमा भर्ना गरिएको छ । रोहरी क्षेत्रको अस्पतालका प्रमुख पर्भेज अख्तरले छ जनाको घटनास्थलमै मृत्यु भएको र अन्यको अस्पतालमा उपचारका क्रममा ज्यान गएको जानकारी दिएका छन् । अख्तरले ६ जनाको अवस्था निकै जटिल अवस्थामा रहेको बताए । मृतक र घाइतेहरु सबै मुल्तानका रहेका छन् ।
राष्ट्रियसभा सदस्य उपनिर्वाचनमा गृहमन्त्रीलाई हराउँदै स्वतन्त्र उम्मेदवार देवकोटा विजयी,"काठमाडौं : बागमती प्रदशेसमा सम्पन्न राष्ट्रियसभा सदस्य उपनिर्वाचनमा गृहमन्त्री रामबहादुर थापालाई हराउँदै स्वतन्त्र उम्मेदवार डा खिमलाल देवकोटा विजयी भएका छन् । सत्तारुढ एमालेका उम्मेदवार थापालाई विपक्षी गठबन्धनको तर्फबाट स्वतन्त्र उम्मेदवार बनेका देवकोटाले पराजित गरेका हुन् । बागमती प्रदशेसमा सम्पन्न राष्ट्रियसभा सदस्य उपनिर्वाचनमा गृहमन्त्री रामबहादुर थापालाई हराउँदै स्वतन्त्र उम्मेदवार डा खिमलाल देवकोटा विजयी भएका छन्। सत्तारुढ एमालेका उम्मेदवार थापालाई विपक्षी गठबन्धनको तर्फबाट स्वतन्त्र उम्मेदवार बनेका देवकोटाले पराजित गरेका हुन्। चुनाव चिह्न कलम भएका देवकोटाले ५०८८ मतभार पाए भने सूर्य चिह्नमा लडेका थापाले चार हजार १४ मतभार पाएका छन्। यता नेपाल मजदुर किसान पार्टीका कृष्णबहादुर तामाङले १ सय ३२ मतभार प्राप्त गरेका छन् । प्रदेशसभा सदस्यतर्फ ५८ जनाले देवकोटालाई, ४५ जनाले थापालाई र दुई जनाले तामाङलाई मतदान गरेका छन् । प्रदेशसभा सदस्य एक जनाको मत बराबर ४८ र स्थानीय तहको प्रमुख र उपप्रमुखको मतमध्ये १८१८ मतभार रहेको छ । स्थानीय तहतर्फ एक सय २८ जनाले देवकोटालाई, एक सय तीन जनाले थापालाई र दुई जनाले तामाङलाई मतदान गरेको आयोगको कार्यालयले जनाएको छ । विजयी देवकोटाले आफूलाई नेकपा एमालेबाट पनि मत प्राप्त भएको र अन्य दलहरुको पनि सहयोग रहेकाले स्वतन्त्र भएर भूमिका निर्वाह गर्ने बताए । मतभारका हिसाबले एमालेको प्रदेश र स्थानीय तहमा गरी कुल ५०३४ मतभार छ । कांग्रेस र माओवादी केन्द्र र जसपाको गठबन्धनसँग कुल ४४ सय ८२ मतभार रहेको छ । माधव नेपाल पक्षबाट केही मत देवकोटालाई गएकाले उनको सहज जित भएको नेकपा एमाले ओली पक्षको दाबी छ ।  देवकोटा स्थानीय तहको मतगणनादेखि नै अगाडि थिए। राष्ट्रिय सभा सदस्य पदको उपनिर्वाचनका लागि नेकपा एमालेबाट गृहमन्त्री थापा र नेपाली कांग्रेस, नेकपा माओवादी केन्द्र र जनता समाजवादी पार्टीको समर्थनमा नेकपा एमाले माधव नेपाल पक्षले डा देवकोटालाई उम्मेदवार बनाएको थियो। एमाले भित्रको पछिल्लो समीकरण पछि नेपाल पक्ष मौन रहेको थियो। नेकपा एमालेको आधिकारिक उम्मेदवार आफू भएको र प्रदेशमा नेकपा एमालेको बहुमत रहेकाले आफ्नो जित निश्चित रहेको गृहमन्त्री थापाको दाबी गर्दै आएका थिए। अन्तत विपक्षी गठबन्धनका उम्मेदवार देवकोटाले बाजी मारेका हुन्। कांग्रेस, माओवादी र जसपाले आफ्नो उम्मेदवार नउठाएकाले देवकोटालाई समर्थन गरेको थियो। देवकोटाले एमाले भित्रबाटै आफूलाई समर्थन रहेको र अन्य दलको पनि समर्थन रहेकाले जित निश्चित रहेको दाबी गर्दै आएका थिए। निर्वाचनमा प्रदेशसभा सदस्य र स्थानीय तहका प्रमुख र उपप्रमुखले मतदान गरेका हुन्।"
गाजामा युद्धविराम गर्न सयुक्त राष्ट्रसंघको आग्रह,"सयुक्त राष्ट्रसंघीय बालबालिका सम्बन्धी कोष, युनिसेफले मध्यपूर्वमा युद्धविराम गरेर त्यहाँका बालबालिकाको सुरक्षा गर्न आग्रह गरेको छ। मध्यपूर्वमा जारी रहेको हिंसाका क्रममा त्यहाँका लाखौँ बालबालिका असुरिक्षत भएका र उनीहरुको अवस्था नाजुक भएको भन्दै सो आग्रह गरेको हो । सयुक्त राष्ट्रसंघीय बालबालिका सम्बन्धी कोष, युनिसेफका प्रमुखले सो आग्रह गरका छन् । गाजामा जारी रहेको हिंसाले अवस्था दिन प्रतिदिन गम्भीर भएको उनले बताए । त्यसैले सो क्षेत्रमा युद्धविराम गर्न र शान्तिपूर्ण रुपमा यहाँको समस्याको समाधान खोज्नका लागि उनले आग्रह गरेको जनाइएको छ । सयुक्त राष्ट्रसंघीय बालबालिका सम्बन्धी कोषका कार्यकारी निर्देशक हानरिता फोरले यो हिंसाले यहाँका परिवारहरु मारिएका र घरबारबिहीन भएका जसका कारण यहाँका नागरिकमा परेको समस्याको असर बालबालिकामा परेको बताए । युद्धग्रसत रहेको क्षेत्र गाजाबाट कम्तीमा पनि ३० हजार जना बालबालिका विस्थापित भएका बताइएको छ । प्यालेस्टाइनीहरुको अधिनमा रहेको सो क्षेत्रका ठूलो संख्याका बालबालिका समस्यामा परेको सो कोषको भनाई छ । साथै गाजा क्षेत्रमा बढ्दो हिंसाका कारण यहाँका कम्तीमा दश लाख बालबालिकामा प्रत्यक्ष तथा अप्रत्यक्ष रुपमा युद्धको असर परिरहेको पनि उनले बताए । सो क्षेत्रमा बालबालिकासहित सबै नागरिकका लागि आवश्यक मानवीय सहायता पनि पुग्न नसकेको सयुक्त राष्ट्रसंघीय सो निकायले बताएको छ ।"
ट्रक दुर्घटना,पूर्वपश्चिम राजमार्गअन्तर्गत कैलालीको चौमालामा तीव्र गतिका कारण दुर्घटना भएको मालबाहक ट्रक । दुर्घटनामा मानवीय क्षति भएको छैन । तस्बरः प्रकाश मिश्ररासस
राष्ट्रियसभा सदस्य उपनिर्वाचनको मतगणना : स्थानीय तहमा थापा भन्दा देवकोटा अगाडि,"काठमाडौं : बागमती प्रदशेसमा सम्पन्न राष्ट्रियसभा सदस्य उपनिर्वाचनको मतगणनामा डा खिमलाल देवकोटाले रामबहादुर थापालाई पछाडि पारेका छन्। सत्तारुढ एमालेका उम्मेदवार गृहमन्त्रीसमेत रहेका थापालाई विपक्षी गठबन्धनको तर्फबाट स्वतन्त्र उम्मेदवार बनेका देवकोटाले पछाडि पारेका हुन्। स्थानीय तहको मतगणना सकिँदा थापा भन्दा देवकोटा २५ मतले पछाडि छन्। देवकोटाले १२८ मत पाउँदा थापाले १०३ मत पाएका छन्। दुई मत भने नेमकिपाका उम्मेदवारले पाएका छन्। राष्ट्रिय सभाको निर्वाचन प्रणाली अनुसार देवकोटाले पाएको १२८ मतको भार २३ सय ४ हुन्छ भने थापाले पाएको मतको भार १८ सय ५४ हुन्छ। यसरी हेर्दा थापाले भन्दा देवकोटाले पाएको मतभार ४५० ले बढी हुन्छ। राष्ट्रिय सभा सदस्य पदको उपनिर्वाचनका लागि नेकपा एमालेबाट गृहमन्त्री रामबहादुर थापा र नेपाली कांग्रेस, नेकपा माओवादी केन्द्र र जनता समाजवादी पार्टीको समर्थनमा नेकपा एमाले माधव नेपाल पक्षले डा खिमलाल देवकोटालाई उम्मेदवार बनाएको छ। एमाले भित्रको पछिल्लो समीकरण पछि नेपाल पक्ष मौन रहेको छ। नेकपा एमालेको आधिकारिक उम्मेदवार आफू भएको र प्रदेशमा नेकपा एमालेको बहुमत रहेकाले आफ्नो जित निश्चित रहेको गृहमन्त्री थापाको दाबी गर्दै आएका थिए। नेकपा एमालेभित्रको पछिल्लो समीकरणपछि नेकपा एमाले ओली पक्षले गृहमन्त्री थापा नै आधिकारिक उम्मेदवार भन्दै ह्वीप जारी गरेको छ। कांग्रेस, माओवादी र जसपाले आफ्नो उम्मेदवार नउठाएकाले देवकोटालाई समर्थन गरेको छ। देवकोटाले एमाले भित्रबाटै आफूलाई समर्थन रहेको र अन्य दलको पनि समर्थन रहेकाले जित निश्चित रहेको दाबी गरेका छन्। निर्वाचनमा प्रदेशसभा सदस्य र स्थानीय तहका प्रमुख र उपप्रमुखले मतदान गर्ने पाउने छन्। बागमती प्रदेशसभा सदस्य १ सय ९ जना र प्रदेशका १३ जिल्लाका १ सय १९ स्थानीय तहका प्रमुख र उपप्रमुख गरी २ सय ३८ गरी ३ सय ४७ मतदाता छन्। राष्ट्रिय सभा निर्वाचनमा नेपाल मजदुर किसान पार्टीका कृष्णबहादुर तामाङ पनि उम्मेदवार छन्। राष्ट्रिय प्रजातन्त्र पार्टी राप्रपाले थापालाई मत दिन ह्वीप जारी गरेको छ भने राष्ट्रिय जनमोर्चाले डा देवकोटालाई भोट हाल्न निर्देशन दिएको छ।"
मुस्ताङमा जेठ १५ गतेसम्म निषेधाज्ञा,"जोमसोम : दोस्रो लहरको कोरोना भाइरसको संक्रमण जोखिम कायमै रहेको जनाउँदै हिमाली जिल्ला मुस्ताङमा बिहीबार पुनः एक साताका लागि निषेधआज्ञा थप गरिएको छ ।यसअघि वैशाख ३० गते जारी गरिएको निषेधआज्ञा आज जेठ ६ गते राति १२ बजे सकिनै लाग्दा जिल्ला प्रशासन कार्यालयले दोस्रो पटक निषेधआज्ञा जारी गरेको हो । जिल्ला कोभिड१९ संकट व्यवस्थापन समितिको सिफारिसमा कोभिड संकटग्रष्तक्षेत्र मुस्ताङको वारागुङ मुक्तिक्षेत्र ,घरपझोङ र थासाङ गाउँपालिकाभित्र लागू हुने गरी दोस्रो पटक निषेधआज्ञा थप गरिएको मुस्ताङकी प्रमुख जिल्ला अधिकारी हिरादेवी पौडेलले जानकारी दिइन् । दुर्गम जिल्लाको रुपमा परिचित हिमाली मुस्ताङको एकमात्र जिल्ला अस्पतालमा क्रिटिकल बिरामीको उपचारका लागि चाहिने आवश्यक भेन्टिलेटर,आइसीयु,जनशक्ति र आवश्यक स्वास्थ्य सुरक्षा उपकरण तथा सामाग्रीलगायतको अभाव रहेकाले कोरोना रोकथाम तथा नियन्त्रण गर्न निषेधाज्ञा लगाउन परेको प्रजिअ पौडेलले उल्लेख गरिन् । कोरोनाका जटिल प्रकृतिका बिरामीलाई जिल्लामा एथेष्ट साधनश्रोत नभएकाले मुस्ताङमा भरपर्दो उपचार सेवा पाउन कठिन पर्दै आइरहेको छ ।मुस्ताङमा कोरोनाको दोस्रो भेरियन्ट जोखिमसँगै संक्रमितको संख्या वृद्धि भइरहेको छ ।जिल्ला स्वास्थ्य कार्यालय मुस्ताङका अनुसार बुधबारसम्म मुस्ताङमा संक्रमितको संख्या १ सय ८४ पुगेको छ । जसअन्र्तगत उपल्लो मुस्ताङको लोमान्थाङमा ७ जना, वारागुङ मुक्तिक्षेत्रमा ९३ जना,घरपझोङमा ५४ जना र थासाङ गाउपालिकामा ३० जनामा कोरोना संक्रमण देखिएको जिल्ला स्वास्थ्य प्रमुख टिकाराम भण्डारीले जानकारी दिए । उनका अनुसार थासाङमा ३० संक्रमित मध्ये १ जना ,घरपझोङमा ५४ संक्रमित मध्ये २९ जना र वारागुङ मुक्तिक्षेत्रमा ९३ संक्रमित मध्ये ९ जना व्यक्ति कोरोनामुक्त भएका छन् । यस्तै मुस्ताङमा पछिल्लो २ साता भित्र १९ जना कोरोना संक्रमित पोखरा रिफर भइसकेको र संक्रमणकै कारण ४ जना व्यक्तिले ज्यान गुमाउन परेको स्वास्थ्य कार्यालयले जनाएको छ । भौगोलिक रुपमा विकट मुस्ताङबाट पछिल्लो हप्ता एक दर्जन कोरोना संक्रमित जटिल बिरामीको हेलिकोप्टरमार्फत उद्दार गरिएको जिल्ला सीसीएमसीले जनाएको छ । पोखराजोमसोम साविक हेलि भाडादरको तेब्बर शुल्क तिरेर संक्रमितलाई उपचारका लागि पोखरा पठाउनु पर्ने अवस्था रहेको जनाइएको छ । कोरोनाको दोश्रो लहरसँगै मुस्ताङको तल्लोक्षेत्रका ३ स्थानीय तहमा समूदायस्तरमा कोरोना संक्रमण देखा परेपनि उपल्लो मुस्ताङको लोमान्थाङ र लोघेरक दामोदरकुण्डमा कोरोना परीक्षण नहुँदा संक्रमितको संख्या सुन्य रहेको थियो । उपल्लो मुस्ताङका दुई स्थानीय तहमा कोरोना परीक्षण नभएको अवस्थामा पालिका आफैले किट खरिद गरी परीक्षण सुरु गरेको लोमान्थाङका स्वास्थ्य संयोजक तेन्जिङ नर्वु गुरुङले जानकारी दिए । उनका अनुसार उपल्लो मुस्ताङको लोमान्थाङाम बुधबार गरिएको परिक्षणमा कोरोना संक्रमित फेला परेको उनले बताए ।"
माओवादी छोडेर एमाले बनेका गैर सांसद सात मन्त्रीको पद सर्वोच्चले गर्यो खारेज,"काठमाडौं : सर्वोच्च अदालतले गैर सांसद सात मन्त्रीको पद खारेज गरेको छ। बिहीबार प्रधानन्यायधीश चोलेन्द्र शमशेर जबराको एकल इजलासले गृहमन्त्री रामबहादुर थापासहित गैर सांसद सात मन्त्रीको निरन्तरतालाई असंवैधानिक ठहर गर्दै अन्तरिम आदेश दिएको हो। संविधानको धारा ७८ अनुसार एक गैर सांसद एक पटक ६ महिनासम्म मन्त्री हुन सक्ने भन्दै मन्त्री नियुक्त भएका सात जनाको पुनःनियुक्तिलाई सर्वोच्च अदालतले अन्तरिम आदेशमार्फत् बदर गरेको हो। सर्वोच्चको यो अन्तरिम आदेशसँगै गृहमन्त्री रामबहादुर थापा, ऊर्जामन्त्री टोपबहादुर रायमाझी, उद्योगमन्त्री लेखराज भट्ट, शहरी विकासमन्त्री प्रभु साह, खानेपानी मन्त्री मणि थापा, श्रममन्त्री गौरीशंकर चौधरी र युवा तथा खेलकुद मन्त्री दावा लामा मन्त्री पदबाट मुक्त भएका छन्। अब उनीहरुले मन्त्रीको रुपमा काम गर्न पाउने छैनन्। गत वैशाख ३० गते तेस्रो पटक प्रधानमन्त्री नियुक्त भएपछि प्रधानमन्त्री ओली नेतृत्वका सरकारमा रहेका सात मन्त्रीको पद असंवैधानिक भएको ठहर भएको हो। नेपालको संविधानको धारा ७८ को उपधारा १, २, ३ को व्यवस्था, संविधानको मूल मर्म र भावनको विपरीत भएको देखिँदा त्यो निवेदनको अन्तिम टुङ्गो नलागेसम्म यसरी प्रत्यर्थीहरुलाई मन्त्री बनाउन सिफारिश गरी नियुक्ति गरिएको र शपथग्रहणलगायतका कार्यहरु संविधान अनुकूल नरहेकोले मन्त्रीको हैसियतमा कुनै पनि कामकारवाही नगर्नू, गर्न नदिनू, आदेशमा भनिएको छ। नेपालको संविधानको धारा ७८ (१) मा संघीय संसद्को सदस्य नरहेको व्यक्तिले मन्त्री पदको शपथ खाएको ६ महिनाभित्र संघीय संसद्को सदस्यता लिनुपर्ने व्यवस्था छ। सोही धाराको उपधारा १ बमोजिम नियुक्त मन्त्रीले ६ महिनाभित्र संसद्को सदस्यता प्राप्त गर्न नसकेमा तत्काल कायम रहेको प्रतिनिधिसभाको कार्यकालभर पुनः मन्त्री पदमा नियुक्तिका लागि योग्य नहुने भनिएकाले सात मन्त्रीको नियुक्ति संविधानको भावना विपरीत रहेको अदालतले ठहर गरेको छ। आदेशमा मुद्दाको अन्तिम किनारा नलागेसम्म सात मन्त्रीको पद स्वतः रिक्त भएको छ। सर्वोच्च अदालतको गत फागुन २३ को फैसलापछि सात नेता नेकपा (माओवादी केन्द्र) मा नफर्की नेकपा (एमाले) मा प्रवेश गरेका र सांसद पद खारेज भएपछि पनि प्रधानमन्त्री केपी शर्मा ओलीको पछिल्लो मन्त्रिपरिषद् शपथ लिएका थिए। अधिवक्ता कपिलदेव ढकाल र विराज थापाले दायर गरेको रिटमाथि सुनुवाई गर्दै सर्वोच्च अदालतले उनीहरुको पुनःनियुक्ति संविधानसम्मत नभएको ठहर गरेको हो।"
"धौलीगंगा बाँधको ढोका खोलिदै, महाकाली किनारवासीलाई सतर्क रहन आग्रह",दार्चुला : नदीमा पानीको बहाव बढेपछि दार्चुलासँग जोडिएको भारतको धौलीगंगा जलविद्युत परियोजनाको बाँधको ढोका खोलिने भएको छ। जिल्ला प्रशासन कार्यालय दार्चुलाले बिहीबार सूचना जारी गर्दै लगातारको वर्षाका कारण नदीमा पानीको बहाव बढेकाले ढोका खोलिने जानकारी दिएको छ। साथै परियोजनाले महाकाली नदी किनार क्षेत्रका बासिन्दालाई सतर्क रहन आग्रह गरिएको छ । दार्चुलाका प्रमुख जिल्ला अधिकारी सिद्धराज जोशीले जारी गरेको सूचनामा महाकाली नदीमा जुनसुकै बेला पनि बाँधको ढोका खुल्न सक्ने भएकाले जिल्लाको व्यास गाउँपालिका५ धौलाकोटदेखि लेकम गाउँपालिकाको लालीसम्मका बासिन्दालाई पूर्व सतर्ककता अपनाउन आग्रह गरेको छ।
आइसोलेसन सेन्टरलाई स्वास्थ्य सामग्री,"ललितपुर : लायन्स क्लब अफ हिमालयाज पाटनले ललितपुर बागडोलस्थित ज्यापु भवनमा ललितपुर महानगरपालिकाले स्थापना गरेको ११० बेड आइसोलेसन सेन्टरका लागि स्वास्थ्य सामग्री प्रदान गरेको छ । संस्थाका अध्यक्ष प्रदिप अमात्यले बुधबार मेयरचिरीबाबु महर्जनलाई उक्त सामग्री हस्तान्तरण गरेका हुन् । अमात्यले भने, क्लबले गत वर्ष र यस वर्ष कोभिडलाई केन्द्रित गरेर सहयोग गरेका हौं । उनका अनुसार, सेन्टरका लागि ३० बेडका लागिपीपीई ३० थान, बाफ लिनइलेक्टिक सामग्री १५ थान, पल्स अक्सिमिटर १५ थान, थर्मल गन ५ थान, थर्मोमिटर १० थान, माक्स केएन ९५ ६० थान, माक्स ३० बक्स, पन्जा ६० थान र स्यानीटाइजर ३० लिटर गरी एक लाख रुपैयाँ बराबरको सामान उपलब्ध गराएको हो । मेयरमहर्जनले ललितपुर महानगरपालिकाकाआइसोलेसन सेन्टरहरूमा लायन्सले साम्रगी उपलब्ध गराएकोमा खुसी व्यक्त गर्दै धन्यवाद दिए ।"
अक्सिजन सिलिन्डरको सफल परीक्षण,"ललितपुर : नेपाल विज्ञान तथा प्रबिधि प्रतिण्ठान(नाष्ट) ले नेपालमा पहिलोपटक अक्सिजन ग्यास सिलिन्डरको उत्पादन परीक्षण गरेको छ । कोभिडको महामारी फैलिएको र अक्सिजन सिलिन्डरको चरम अभाव भैरहेको बेला नया सिलिण्डर निर्माण गरी परीक्षण गरिएको हो । शिक्षा, विज्ञान तथा प्रबिधि मन्त्री कृष्णगोपाल श्रेष्ठले सिलिन्डर परीक्षणको शुभारम्भ गरेका थिए । नाष्टको बैज्ञानिकसंग भएको भेटको क्रममा मन्त्री श्रेष्ठले सिलिन्डर उत्पादन गर्न सक्ने अवस्थाबारे जानकारी लिए लगत्तै नाष्टले सफल परीक्षण गरेको हो। अब नेपालले प्रेसर धान्न सक्ने लिनिन्डर उप्तादन गर्न विभिन्न कम्पनीलाई अनुमति दिनेछ । नाष्टका प्रबिधि संकाय प्रमुख डा रविन्द्र ढकालले प्रेसर धान्न सक्ने सिलिन्डर तयार भएको जानकारी दिए । उनले भने, सुरक्षाको अन्तिम उपाय अबलम्बन गर्न बाकी छ , केही दिनमा सिलिन्डर उत्पादन गर्ने कम्पनीसंग छलफल गरी व्यावयासीक उत्पादन गर्न अनुमति दिनेछौ। उनका अनुसार नेपालमा पाईने सिलिन्डरको न्युनतम मुल्य करिब १५ हजार पर्नेछ भने नाष्टको प्रबिधि प्रयोग भएको सिलिन्डरको करिब १० हजार भन्दा कम मुल्य पर्नेछ । परीक्षण अवलोकन गर्न नाष्टको मुख्यालय पुगेका मन्त्री श्रेष्ठले नाष्टका उपकुलपति डासुनिलवावु श्रेष्ठ, वैज्ञानिक शंकर ढकाल लगायत सबै टिमलाई धन्यावाद दिएका थिए । उनले भने, 'नेपालका वैज्ञानिकको मेहेनतको कारण गएको कोभिड संक्रमण नियन्त्रण गर्न स्वाब कलेक्सन भ्यान, स्नानीटाइजर, धुनमिल्ने मास्क निर्माण गरेर कोभिड नियन्त्रणमा महत्वपुर्ण योगदान गरेका छन् । अब सिलिन्डर तयार गरेर कोरोना संक्रमितको प्राणवायु अक्सिजन भर्ने सिलिन्डर निर्माण गर्ने प्रबिधिको सफल परीक्षण गरेर महत्वपुर्ण काम गरेका छन् ।' उनले अक्सिजन बनाउन प्रयोग हुने जियोलाइटको अभावपुर्ति गर्न सरकार गम्भीर रुपमा लाग्ने बताए । मन्त्री श्रेष्ठले नाष्टले अझै धेरै आविष्कार गर्न बाकी रहेको बताउदै त्यसकोे लागि सरकारको पुर्ण सहयोग रहने प्रतिबद्धता व्यक्त गरे । सफल परीक्षण भएको सिलिन्डर वैज्ञानिक शंकर ढकालको समुहले तयार गरेको हो । सो सिलिन्डर मा ग्यास सिलिन्डरमा ग्यासको दवाव २२५ बारसम्म भए सुरक्षित रहन्छ । परीक्षण गर्दा ग्यासको दवाव २३५ बार सम्म पुगेपछि सिलिन्डरमा जोडिएको पाइपमा सामान्यसमस्या आएको थियो । त्यसैले अन्तिम परीक्षण गर्न बाकी रहेको होप्रबिधि संकाय प्रमुख रविन्द्र ढकालले भने । नाष्टका बैज्ञानिकले नेपाल यस्तो सिलिन्डर निर्माण हुने गरेको छैन भने आयातित सिलिन्डरको गुणस्तर परीक्षण समेत हुने गरेको छैन । मन्त्री श्रेष्ठले ठूला अस्पतालमा अक्सिजनउत्पादन प्लान्ट नहुनु विडम्बना भएको बताउँदै भने, 'विगतमा अस्पताल सञ्चालन अनुमति दिँदाअक्सिजन प्लान्टको व्यवस्था अस्पतालभित्र अनिवार्य हुनुपर्ने नियम बनाइएको भए आज अभावको समस्या भोग्नुपर्ने थिएन। उनले अस्पताललाई आवश्यक पर्ने अक्सिजन अन्य निकायमा बढी खपत भएको कारण समस्या बढेको बताउदै भने, अब सबै निकायबाट अक्सिजन सिलिन्डर ल्याएका छौ, अब समस्याको समाधान हुदै जानेछ '। नास्टका उपकुलपति डा सुनीलबाबु श्रेष्ठले नास्टले स्वाब परीक्षण गर्न मोबाइलभ्यानतयार गरी सुरक्षाका तीनवटै निकायलाई हस्तान्तरण गरेको बताए। हाल नाष्टले कोभिड नियन्त्रणकोलाई महत्वपुर्ण काम गरिरहेको दाबी गर्दै भविष्यमा अन्य कार्य अघि बढाईने जानकारी दिए । उनले अब नाष्टलाई स्मार्ट नाष्ट बनाउने गरी कार्ययोजना अघि बढाईएको जानकारी दिए । विज्ञान सचिव डा सञ्जय शर्माले विज्ञान नवप्रवर्तक तीतिलाई कार्यान्वयनमा ल्याउनासाथा प्रबित्रि क्षेत्रले ठुलो फड्को मार्ने बताए । उनले भने, विज्ञानको विकासले मात्र सम्वृद्ध नेपाल र सुखी नेपालीको नारा सार्थक हुने दाबी गरे । मन्त्री श्रेष्ठले नाष्टका वैज्ञानिकले तयार गरेको स्याटेलाईटले नेपालको सान बढाएको बताउदै यस्ता वैज्ञानिकलाई सरकारले प्रोत्साहित गर्ने उल्लेख गरेका छन् ।"
निर्वाचन आचारसंहिता उल्लंघन गरेको भन्दै प्रधानमन्त्रीलाई कारबाहीको माग गर्दै कांग्रेसले दियो उजुरी,"काठमाडौं : नेपाली कांग्रेसले निर्वाचन आचारसंहिता उल्लंघन गरेको भन्दै प्रधानमन्त्री केपी ओलीलाई कारबाहीको माग गर्दै निर्वाचन आयोगमा उजुरी दिएको छ। राष्ट्रियसभा उपनिर्वाचनको मौन अवधिमा प्रचार गरेको भन्दै कांग्रेसले प्रधानमन्त्री ओली र शिक्षामन्त्री कृष्णगोपाल श्रेष्ठलाई कारबाहीका लागि बिहीबार निर्वाचन आयोगमा उजुरी दर्ता गराएको सदीय दलका अधिकृत विजयेन्द्र वीर आलेले जनाएका छन् । प्रधानमन्त्री ओलीले बुधबार निर्वाचन आचारसंहिता विपरीत राष्ट्रियसभा उपनिर्वाचनमा एमालेका उम्मेदवार रामबहादुर थापाका लागि मत मागेका थिए। यस्तै शिक्षामन्त्री कृष्णगोपाल श्रेष्ठले पनि सोही दिन साँझ एमाले उम्मेदवार थापाको पक्षमा अपिल जारी गरेका थिए। प्रधानमन्त्री ओली र शिक्षामन्त्री श्रेष्ठले सार्वजनिक अपिलमार्फत मौन अवधिमा आफ्ना उम्मेदवारको पक्षमा मत माग्नु निर्वाचन आचार संहिताको ठाडो उलंघन भएको कांग्रेसले जनाएको छ।'निर्वाचन आयोगले निर्वाचन आचार संहिता २०७२ को दफा ५ (घ) (३) र (५) र दफा (६) विपरित कार्य गरेकाले सोही अनुसार कारवाही गर्न अनुरोध गरिन्छ,'विज्ञप्तिमा भनिएको छ।"
बालुवाटारमा एमाले स्याथी कमिटी बैठक बस्दै,काठमाडौं :प्रधानमन्त्री एवं नेकपा एमालेका अध्यक्ष केपी ओलीले स्थायी कमिटी बैठक डाकेका छन्। प्रधानमन्त्री निवास बालुवाटारमा बिहीबार दिउँसो २ बजे बैठक बस्न लागेको हो। बैठकमा समसायिक राजनीतिक विषय र आगामी बजेटका विषयमा छलफल हुने जनाइएको छ। स्थायी कमिटी बैठक सकेलगत्तै ओलीले मन्त्रिपरिषद बैठक बोलाएका छन्। आजै वाग्मती प्रदेशमा राष्ट्रियसभा रिक्त पदका लागि उपनिर्वाचन हुँदैछ । निर्वाचनमा नेकपा एमालेका तर्फबाट गृहमन्त्री रामबहादुर थापा र अन्य दलका तर्फबाट खीमलाल देवकोटा प्रतिस्पर्धामा छन्। निर्वाचन सकिनासाथ मतगणना हुने र नतिजा पनि आजै आउने आयोग स्रोतले जनाएको छ । नेकपाबाट निर्वाचित गृहमन्त्री थापालाई दल त्यागसम्बन्धी कानूनका आधारमा नेकपा माओवादी केन्द्रले पदमुक्त गरेपछि रिक्त स्थानमा यो निर्वाचन हुन लागेको हो । वर्तमान संविधान कार्यान्वयमा आएपछि राष्ट्रियसभा सदस्यको पहिलो पटक उपनिर्वाचन हुन लागेको हो ।
दैलेख अस्पतालमा तीन महिनापछि सीएस सेवा सुरु,"दैलेख : जिल्लाकै ठूलो अस्पताल दैलेख अस्पतालमा शल्यक्रियाबाट प्रसुती सेवा सुचारु भएको छ । विगत ३ महिनादेखि बन्द भएको सेवा मंगलवारबाट सुरु भएको हो । जनशक्ति अभावमा रोकिएको शल्यक्रियाबाट प्रसुती सेवा सुचारु भएको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले बताए। अस्पतालमा तीन महिनायता रोकिएको जटिल प्रकारका गर्भवतीको शल्यक्रियाको उपचार सिजरिएन सेक्सन (सिएस) सेवा सुचारु भएको हो । सेवा सुरु भएसँगै मंगलवार राती एक जना गर्भवतीको सफल शल्यक्रिया गरिएको छ । मंगलवार राती ती गर्भवतीको शल्यक्रियाबाट बच्चा जन्माइएको दैलेख अस्पतालका डा जगत थापाले बताए । अस्पतालका डाक्टर थापा र डा जीवन ज्ञवालीको टोलीले गर्भवतीको सफल शल्यक्रिया गरेको हो । एनएसथेसिया एसिस्टेन्ट नुहँदा गर्भवतीको शल्यक्रियाबाट प्रसूति सेवा रोकिएको डा थापाको भनाई छ । एनएसथेसिया एसिस्टेन्टको रुपमा कृष्ण जोसी आउनुभएकोे छ, डा थापाले भने अब शल्यक्रियाबाट प्रसूति गराउन परे गर्भवतीको रेफर नै गर्नुपर्ने बाध्यता हटेर गएको छ । सेवा बन्द रहँदा शल्यक्रियामार्फत प्रसूति गराउन परे सुर्खेतस्थित प्रदेश अस्पताल तथा नेपालगंज पठाउनु पर्ने बाध्यता थियो । दैलेख अस्पतालमै सेवा नहुँदा जिल्लाका सर्वसाधारण आकस्मिक प्रसूति शल्यक्रियाका लागि महँगो मूल्य तिरेर सुर्खेत तथा नेपालगंजसम्म पुग्नु बाध्यता हटेको अस्पतालले जनाएको छ ।"
"बालुवाटारमा मन्त्रिपरिषद् बैठक बस्दै , बजेटबारे छलफल हुने",काठमाडौं : मन्त्रिपरिषद् बैठक बस्दैछ। बैठकमा आगामी वर्षको बजेटका विषयमा छलफल हुने जनाइएको छ। बजेट पेस गर्ने मिति नजिकिदा समेत सरकारले संसदको बजेट अधिवेशन बोलाएको छैन । संवैधानिक व्यवस्था अनुसार बजेट पेस गर्ने मिति आउन अब ९ दिन मात्र बाँकी छ । संवैधानिक व्यवस्था अनुसार बजेट आउनुभन्दा १० दिनअघि प्रिबजेटबारे छलफल सकिनुपर्छ। १५ दिनअगावै वार्षिक नीति तथा कार्यक्रम ल्याइसक्नुपर्ने हुन्छ। बजेटअघि राष्ट्रपतिले संसद्मा नीति तथा कार्यक्रम पेस गर्नुपर्ने हुन्छ। नीति तथा कार्यक्रम संसद्बाट अनुमोदन भएपछि मात्रै बजेट ल्याउनुपर्ने हुन्छ। प्रधानमन्त्री एवं नेकपा एमालेका अध्यक्ष केपी ओलीले मन्त्रिपरिषद बैठक बस्नुअघि स्थायी कमिटी बैठक बोलाएका छन्। बैठक प्रधानमन्त्री निवास बालुवाटारमा बिहीबार दिउँसो २ बजे बस्दैछ। बैठकमा समसायिक राजनीतिक विषय र आगामी बजेटका विषयमा छलफल हुने जनाइएको छ। स्थायी कमिटी बैठक सकेलगत्तै ओलीले मन्त्रिपरिषद बैठक बोलाएका हुन्।
"दिउँसो घरमा देवरसँग वादविवाद, बेलुका भाउजूको बीभत्स हत्या","विराटनगर : मोरङको रंगेली नगरपालिका३ का २६ वर्षीय बेचन यादव परिवारको जीविका चलाउनका लागि ज्वालामजदुरी गर्थे। मंगलबार दिउँसो काममा निस्किएका उनी साँझसम्म घर फर्किएनन्। उनको खोजीमा साढे ७ बजेतिर श्रीमती २४ वर्षीया अनिता यादव निस्किन्। केही बेरमै बेचन त घरमा फर्किए। तर अनिता फर्किनन्। न त श्रीमानसँग भेट नै हुन पायो। सयममै घर नफर्किएका श्रीमानलाई खोज्न निस्किएकी उनी भने अब कहिल्यै फर्कने छैनन्। बीभत्स हत्या गरेर फ्यालेको अवस्थामा उनको शव बुधबार बिहान रंगेली३ स्थित तिलुवा चोकनजिकको नहरमा फेला परेको मोरङ प्रहरीका प्रवक्ता डीएसपी मानबहादुर राईले बताए। उनका अनुसार धारिलो हतियार प्रहार गरेर घाँटी क्षतविक्षत बनाएको अवस्थामा घरदेखि लगभग पाँच सय मिटरजति दक्षिणको नहरमा शव भेटिएको हो। अनिताको हत्यामा १९ वर्षे देवर विनोद यादवको संलग्नता देखिएको डीएसपी राईले जानकारी दिए। भाउजूको हत्यामा संलग्न भएको आरोप लागेका विनोद यादव र उनले घटनामा प्रयोग गरेको भनिएको दाउ। तस्बिर : अन्नपूर्ण पुरानो पारिवारिक झगडा र कलह हत्याको घटनामा पुगेर टुंगिएको देखिन्छ, मोरङ प्रहरी प्रमुख एसपी सन्तोष खड्काले भने, आफ्नै देवरले नहरको डिलबाट धकेलेर लडाएपछि घाँटीमा दाउ प्रहार गरेर आफ्नी भाउजूको ज्यान लिएको खुल्यो। घटनाको अनुसन्धानमा मोरङ प्रहरीका डीएसपी मञ्जील मुकारुङको नेतृत्वमा इप्रका रंगेलीका प्रहरी निरीक्षक अनमोल खड्कासहितको विशेष टोली परिचालित छ। एसपी खड्काका अनुसार विनोदले भाउजूको हत्यामा संलग्नता स्वीकार गरेका छन्। घरदेखि नै पिछा गर्दै गएर विनोदले कामबाट बेलैमा घर नफर्किएका दाजुलाई खोज्न गएकी भाउजूको राति ८ बजेतिर हत्या गरेको एसपी खड्काले बताए। उनका अनुसार अनिताको शव भेटिएको हल्ला फैलिएपछि घटनास्थलमा नगइकन गाउँको एउटा घरभित्र लुकेर बसेका बेला विनोद पक्राउ परेका हुन्। घटनापछि प्रहरीले श्रीमान् बेचनसहित अनिताका ससुरा ५५ वर्षीय रामु यादव र सासू ५० वर्षीया बिजुली यादवसँग पनि सोधपुछ गरिरहेको छ। देवरले स्वीकार गरेको घटनामा प्रारम्भिक अनुसन्धानबाट परिवारका अन्य सदस्यको संलग्नता देखिँदैन, एसपी खड्काले भने, तर अप्रत्यक्ष रुपमा संलग्न छन् कि भनेर विभिन्न कोणबाट गम्भीर ढंगले अनुसन्धान भइरहेको छ। उनका अनुसार दिउँसो देवरभाउजूबीच वादविवाद र भनाभन भएको खुलेको छ। रिसईबी साँधेर बसेका विनोदले साँझ दाजुलाई खोज्दै नहरको एकान्तस्थलमा पुगेका बेला भाउजू अनिताको हत्या गरेको खड्काले बताए। त्यहाँबाट घर फर्किएका उनी हत्यामा प्रयोग गरेको दाउ कलमा पखालेपछि खाना खाएर सुते। हत्या गरेर फर्किएका देवर सुते पनि परिवारका अरुले राति अबेरसम्म खोजी गरे, खड्काले भने, रातभर घर नफर्किएकी अनिताको भोलिपल्ट बिहान बीभत्स शव फेला पर्यो। यादव परिवारमा यसअघि पनि बारम्बार पारिवारिक झैझगडा हुने गरेको स्थानीयले बताए। दुई वर्षअघि बिहे गरेका बेचन र अनिताका सन्तान छैनन्। सन्तान नभएको र दाइजो धेरै नल्याएको विषयलाई लिएर देवर, सासू र ससुराले बारम्बार झगडा गर्ने गरेको पाइएको प्रहरीले जनाएको छ। प्रहरीका अनुसार घरमा बिग्रिएको कल मर्मत गरेको पैसा तिर्ने विषयमा पनि दुई दिनअघि देवरभाउजूबीच विवाद भएको छिमेकीले सुनेका थिए। अनिताकी आमा शर्मिला यादवले यसअघि पनि देवरले पटकपटक छोरीको हत्या प्रयास गरेको बताइन्। परिवारका सदस्यले बारम्बार छोरीसँग झगडा गरिरहन्थे। देवर त बारम्बार काट्नलाई भनेर खुकुरी नै लिएर झम्टिन्थे, छोरी हत्याको दु:खद् घटना सुनेर सम्हालिन नसकेकी उनले रुँदै भनिन्, यसअघि नै मेरी छोरीले धेरै कुटपिट र यातना खेपिसकेकी थिई। परिवारमा यति ठूलो अन्याय हुँदा पनि ज्वाईँ (बेचन) चुप बसिदिँदा यस्तो दर्दनाक घटना बेहोर्नुपर्ने अवस्था आयो। दाइजो र सम्पत्ति खोज्दै बारम्बार यातना दिने गरिएको शर्मिलाले बताइन्। ज्वार्इँले घर बनाउने भनेपछि मैले ऋण गरेर र किस्ताबाट निकालेर डेढ लाख रुपैयाँ दिएँ। माइतीले सहयोग गरेपछि घर पनि बन्यो, उनले भनिन्, बाँचुन्जेल परिवारबाट कुनै खुसी पाउन नसकेकी छोरीलाई नयाँ घरमा राम्ररी बस्न नपाउँदै मारिदिए। दुई वर्षदेखि ठूलो पीडा र यातना भोगेर बसिरहेकी छोरीलाई नै सकिदिए। घटनास्थलमा संघर्षका केही चिन्हहरु पनि भेटिएको प्रहरीले बताएको छ। भुईँ सामान्य मडारिएको छ। झारहरु चुँडिएका छन्, एसपी खड्काले भने, मृतक महिलाको हातको मुट्ठीभित्र झारहरु थिए। दाउ प्रहार भइसकेपछि प्राण जाने बेला हातले चुँडाएर झार मुट्ठीमै रहेको हुनसक्छ। घटनास्थलमा एउटा लट्ठी र नजिकै केही पुराना कपडाहरु पनि फेला परेको प्रहरीले जनाएको छ। घाँटी रेटेर महिलाको हत्या, नहरमा भेटियो शव"
दोर्दीखोला जलविद्युत्को परीक्षण,"बेंसीसहर : लमजुङमा निर्माणाधीन २७ मेगावाट क्षमताको दोर्दी खोला जलविद्युत् आयोजनाको संरचना परीक्षण सुरु गरिएको छ। बाँध क्षेत्रअन्तर्गतका संरचना निर्माणको काम सम्पन्न गरिसकेको उक्त आयोजनाले खोलाको पानी सुरुङतर्फ डाइभर्सन गरी संरचना परीक्षण सुरु गरेको हो। आयोजना प्रवद्र्धक हिमालयन पावर पार्टनर लिमिटेडले आयोजनाको बाँध, इन्टेक र डिसेन्डरलगायतका संरचना परीक्षण गरिएको बताएको छ। दुई दिनसम्म पानी डाइभर्सन गरी संरचना परीक्षण गरिने र केही समयपछि पूरा परीक्षण गरिने आयोजनाका निर्देशक गुरुप्रसाद ढकालले जानकारी दिए। करिब ९५ प्रतिशत काम सम्पन्न गरिसकेको सो आयोजनाले आगामी जेठ महिनाभित्रै व्यावसायिक विद्युत् उत्पादन गर्ने भएको छ। आयोजनामा सिभिल संरचनाको काम सम्पन्न भइसकेको छ भने सुरुङतर्फ र हाइड्रो मेकानिकलतर्फ केही काम सम्पन्न हुने चरणमा रहेको ढकालले बताए। २०७४ असारबाट व्यावसायिक उत्पादन थाल्ने लक्ष्य लिएको आयोजना निर्धारित समयभन्दा तीन वर्ष बढी समय लिइसकेको छ। निर्माण अवधिको समय थपिएसँगै आयोजनाको लागत पनि बढेको छ। आयोजनाका अनुसार सुरुमा ४ अर्ब २३ करोड रुपैयाँको लागतमा अनुमान गरिएकोमा आयोजना निर्माण सम्पन्न हुँदासम्म ४ अर्ब ८० करोड पुग्ने अनुमान गरिएको छ। भारतीय नाकाबन्दी, दोर्दी खोलामा आएको बाढी र त्यसपछि विश्वव्यापी कोरोना भाइरस संक्रमण जोखिमसँगै सरकारले जारी गरेको लकडाउनको प्रभावका कारण आयोजना निर्माणको निर्धारित समयभन्दा बढी समय लागेको आयोजनाले जनाएको छ। दोर्दी खोला जलविद्युत् आयोजनाले २३ असार २०६८ मा लाइसेन्स पाएको हो। नेपाल विद्युत् प्राधिकरणसँग सुक्खायाममा ८ रुपैयाँ ४० पैसा र वर्षायाममा ४ रुपैयाँ ८० पैसा दररेटमा विद्युत् खरिद सम्झौता (पीपीए) भएको छ। दोर्दीखोलाको बहावलाई पाँच किलोमिटर लामो सुरुङमार्फत मस्र्याङ्दी नदीमा लगेर मिसाइनेछ। सो आयोजनाबाट वार्षिक १४२४८६ मेगावाट प्रतिघण्टा विद्युत् शक्ति उत्पादन हुनेछ। उक्त आयोजनाबाट उत्पादन हुने विद्युत् नेपाल विद्युत् प्राधिकरणको उदीपुर सबस्टेसनमा जोडिने बताइएको छ। आईएमई समूहअन्तर्गतको हिमालयन पावर पार्टनर कम्पनीको स्वामित्वमा रहेको दोर्दी खोला जलविद्युत् आयोजना को ५१ प्रतिशत सेयर एनआरएन इन्भेस्टमेन्ट कम्पनीले खरिद गरेको छ। पब्लिक लिमिटेड कम्पनी भएकाले ३० प्रतिशत सेयर सर्वसाधारणलाई दिनुपर्ने प्रावधानअनुसार आयोजनामा अन्य बैंकको पनि लगानी छ। आयोजनामा ऊर्जा विकास विभागअन्तर्गतको जलविद्युत् लगानी कोषको ५० करोडसहित विभिन्न बैंकको ३ अर्ब १७ करोड ऋण छ।"
अब घरमै पिसिआर,"काठमाडौं : अब बिरामी वा व्यक्तिलाई कोभिड१९ को पिसिआर परीक्षण गराउनका लागि अस्पताल वा प्रयोगशाला धाउनुपर्ने बाध्यता हटेको छ । राष्ट्रिय जनस्वास्थ्य प्रयोगशालाले घरमा आएर स्वास्थ्यकर्मीले पिसिआर परीक्षणको स्वाब सङ्कलन गर्ने मापदण्ड जारी गरेपछि अस्पताल वा प्रयोगशाला जानुपर्ने बाध्यता हटेको हो । जनस्वास्थ्य प्रयोगशालाले घरमै पिसिआर गर्न 'घरमै पिसिआर परीक्षणका लागि नमूना सङ्कलन गर्नेसम्बन्धी मापदण्ड२०७८' ल्याएको छ । कोही बिरामी वा कसैलाई इच्छा लागेमा स्वास्थ्यकर्मीलाई घरमै बोलाएर पिसिआर परीक्षणका लागि स्वाब दिनसक्ने व्यवस्था गरिएको हो । यसअघि पिसिआर परीक्षणका लागि प्रयोशगाला वा अस्पताल जानुपर्ने थियो । जनस्वास्थ्य प्रयोगशालाका सूचना अधिकारी राजेश गुप्ताले मापदण्ड लागू गरेपछि अब कोही पनि व्यक्तिले पिसिआर परीक्षणका लागि घरमा नै स्वास्थ्यकर्मी बोलाउन सक्ने बताए। उनले बिरामी भएको वा संक्रमण लक्षण देखिएका व्यक्तिलाई प्रयोगशालाबाट खट्ने स्वास्थ्यकर्मीले घरमै आएर पिसिआरका लागि नमूना संकलन गर्ने जनाएका छन् । उनले यसरी घरमा नै बोलाएर पिसिआर गर्दा तोकिएको शुल्कमा अतिरिक्त रु ५०० लाग्ने बताए । अहिले सरकारी प्रयोगशालामा कन्ट्याक्ट ट्रेसिङ परेकालाई निःशुल्क र आफूखुशी पिसिआर गराउनेलाई रु एक हजार तथा निजी प्रयोगशालाले रु दुई हजार लिने गरेका छन् । मापदण्डमा बिरामीले इच्छाएको अवस्थामा कोभिड१९ पिसिआर परीक्षणका लागि दर्ता भएका प्रयोगशालाबाट खटिएका स्वास्थ्यकर्मीबाट बिरामीको घरबाटै पिसिआर परीक्षणका लागि नमूना संकलन गर्ने उल्लेख गरिएको छ । घरमा गएर स्वाब संकलन गराउने सेवाग्राहीको विवरणसँगै स्वास्थ्यकर्मीको नाम, पद, काउन्सिल नम्बर, नमूना संकलन भएको स्थान र समय खुल्ने गरी विवरण फारममा भर्नुपर्ने हुन्छ । अहिले देशभरि सरकारी र निजी गरी ९० प्रयोगशालाले पिसिआर परीक्षण गर्ने अनुमति पाएका छन् । ती प्रयोशगालाले अहिले दैनिक करिब २० हजार पिसिआर परीक्षण गर्ने गरेका छन् ।"
फुर्वाको अर्को कीर्तिमान,"काठमाडौं ; गायक, निर्देशक तथा सञ्चारकर्मी फुर्वा शेर्पाले फेरि अर्को कीर्तिमान बनाएका छन्। उनले आफूले कीर्तिमान राखेको प्रमाणपत्र विश्वको उच्च स्थानमा लिएर अर्को कीर्तिमान बनाउन सफल भएका हुन्। शेर्पाले आफूले राखेको कीर्तिमानको प्रमाणपत्र विश्वको सर्वोच्च स्थानमा लिँदै सो कीर्तिमान बनाएका हुन्। शेर्पाले सन् २००४ मा गीत एक अक्षरको एल्बममा देवनागरी लिपिको म अक्षर मात्रै प्रयोग गरी गीत गाएका थिए। एउटै मात्र अक्षरको गीत गाएर शेर्पाले गीतसँगै आफ्नो नाम पनि गिनिज बुक अफ वल्र्ड रेकर्डमा नाम लेखाउन सफल भएका थिए। अहिले उनले गाएको त्यो गीतलाई बेलायतको वल्र्ड बुक अफ रेकर्डलेसमेत आफ्नो रेकर्डमा समावेश गरेको छ। यसैको आधिकारिक प्रमाणपत्र फुर्वाले सगरमाथाको बेसक्याम्पमा लिएका थिए।"
कोरोना रोकथाम गर्न कांग्रेसले प्रधानमन्त्रीलाई बुझायो १५ बुँदे सुझाव,"काठमाडौं : नेपाली कांग्रेसका सभापति शेरबहादुर देउवाले कोरोना भाइरस संक्रमण, रोकथाम तथा नियन्त्रणका लागि सरकारलाई १५ बुँदे ज्ञापनपत्र बुझाएका छन् । बिहीबार सिंहदरबारस्थित प्रधानमन्त्री तथा मन्त्रिपरिषद्को कार्यालयमा देउवाले प्रधानमन्त्री केपी ओलीलाई १५ बुँदे सुझावसहितको ज्ञापनपत्र बुझाएका हुन् । ज्ञापनपत्र बुझाउन सभापति देउवासहित नेता कृष्णप्रसाद सिटौला, महामन्त्रीहरु डाशशांक कोइराला र पूर्णबहादुर खड्का, सहमहामन्त्री डा प्रकाशसरण महत, कांग्रेस प्रमुख सचेतक बालकृष्ण खाँण र नेता डारामसरण महतलगायत नेताहरु सिंहदरबार पुगेका थिए । सरकारको चरम लापरवाहीका कारण कोरोना महामारी भयावहसिद्ध भएको कांग्रेसको ठहर छ। 'यस्तो परिस्थिति आउनुमा सरकारको चरम लापरवाही, संवेदनहीनता र अर्कमण्यता जिम्मेवार छ । सरकार न विगतका गल्तीबाट सिक्छ, न नेपाली कांग्रेस तथा अन्य सरोकारवालाहरुले दिएको सुझाव र सल्लाहलाई आत्मसात गर्छ,'ज्ञापनपत्रमा भनिएको छ,' स्वास्थ्य मन्त्रालयमा पूर्वाग्रही किसिमले प्राविधिक स्वास्थ्य सचिवको स्थान खाली राखिएको छ र स्वास्थ्य मन्त्रालयको प्रभावकारितालाई कमजोर गरिएको छ । कोभिड संकट व्यवस्थापन केन्द्रको नेतृत्व अपारदर्शी, सतही र असक्षम सावित भएको छ । कोभिड१९ को पहिलो चरणमा देखिएको चरम भ्रष्टाचार, दुरुपयोग र भेदभावको पुनरावृत्ति अहिले पनि देखिन थालेको छ ।' यस्तै कांग्रेसले पहिलो चरणमा स्वास्थ्य सामाग्री आपूर्तिमा देखिएको अनियमितता, भ्रष्टाचार तथा अहिले भ्याक्सिन आपूर्तिमा देखिएको कमिशनतन्त्रको सम्बन्धित निकायहरुबाट स्वतन्त्र रुपमा छानविन गर्ने वातावरण सुनिश्चित गर्न माग गरेको छ। कांग्रेसले कोभिड१९ को संक्रमण रोकथाम र उपचारका लागि वृहत कार्ययोजनासहित लाग्न प्रधानमन्त्रीको गम्भीर ध्यानाकर्षण गराएको छ। यस्तो छ ध्यानाकर्ष पत्र कोभिड१९ महामारीको पहिलेको चरण भन्दा यो चरण कयौं गुणा भयावहसिद्ध भएको छ । सीमा नाकाहरुको समयमा नै समुचित व्यवस्थापन गर्ने तर्फ सरकार गम्भीर नुहँदा पनि यो अवस्था सिर्जना भएको हो । संक्रमण दर र मृत्यु दर उच्च गतिमा बढेको छ । जेठ ५ गते अपरान्हसम्म ५,६५७ जनाको दुःखद मृत्यु भैसकेको छ । कोरोना भाइरसको अझ बढी घातक नयाँ नयाँ भेरियन्ट देखा परिरहेका छन् । युवाहरुमा देखिएको बढ्दो संक्रमण र मृत्युदर थप चिन्ताको विषय भएको छ । संक्रमित संख्या ४,८०,४१८ (परिक्षण भएका मध्ये ३९ प्रतिशत) पुगिसकेको छ । पिसिआर परिक्षणको न्यून संख्याको कारण यस्तो संक्रमण उल्लेखित संख्या भन्दा धेरै बढी हुन सक्ने अनुमान गरिएको छ । अहिले कोभिड१९ को संक्रमण समुदाय स्तरमा र छोटो समयमा देशको दुर्गम गाउँहरुमा समेत फैलिएको छ । संक्रमितहरुको उपचार गर्न देशको स्वास्थ्य संरचनाले धान्नै नसक्ने स्थिति बनेको छ । बढ्दो संक्रमणसँगै स्वास्थ्य सुविधा नभएका ठाउँहरुको स्थिति नाजुक बनेको छ भने केही स्वास्थ्य सुविधा भएका ठाउँहरुमा पनि बाहिरबाट आउने विरामीहरुको अत्याधिक चापले सेवा पुयाउन असम्भव भएको छ । बढ्दो विरामीको चापसँगै विशेष गरेर अक्सिजन र आइसियु बेडको तड्कारो अभाव देखिन थालेको छ । सीमा नाकाहरुमा यथेष्ट परिक्षणको अभाव, होल्डिड सेन्टर र क्वारेन्टाइन केन्द्रहरुको समुचित व्यवस्था नहुँदा देशभित्र द्रुत गतिमा संक्रमण प्रवेश गरेको छ । निषेधाज्ञाको पनि वैज्ञानिक व्यवस्थापन नहुँदा देशभित्र पनि संक्रमित क्षेत्रहरुबाट संक्रमण नभएका क्षेत्रहरुमा चाँडो संक्रमण फैलदो छ । सरकारको नेतृत्वपंक्तिको अगुवाईमा गत समयमा भएका भीडभाड, तडकभडक र उद्घाटन कार्यक्रमहरुले संक्रमण दु्रत गतिमा बढ्न मद्दत गरेको छ । संक्रमित विरामीहरुलाई टाढाटाढाबाट सिमित सहरी क्षेत्रहरुमा रहेका अस्पतालहरुमा पुयाउन यातायात सुविधाको समस्यासँगै हेलिकोप्टर लगायतका यातायातका साधनको चर्को मूल्यले सामान्य नागरिकलाई अस्पतालमा पुग्न असम्भव भएको छ भने अस्पतालमा पुगेका विरामीहरुले चर्को अस्पताल खर्च व्यहोर्न पर्ने स्थितिले आम नागरिकहरु स्वास्थ्य सेवा पहुँच भन्दा बाहिर भएको छ । गत सालको बजेटमा देशको स्वास्थ्य संरचनालाई व्यापक विस्तार गर्ने घोषणा भएता पनि नगन्य सुधार भएको कारण उपचारको आवश्यकताको तुलनामा आपूर्ति अत्यन्त न्यून देखिएको छ । स्वास्थ्य मानव संसाधन आवश्यकता भन्दा कम हुँदा स्वास्थ्य सेवा गम्भीर रुपमा प्रभावित भएको छ । स्वास्थ्यकर्मीहरुलाई घोषणा गरिएको वीमा र जोखिम भत्ताको समयमा सुनिश्चितता नहुँदा सेवामा अहोरात्र खट्ने स्वास्थ्यकर्मी, सफाईकर्मीहरुमा उत्साह थप्न सकिएको छैन । ट्रेसिङ र त्यसका आधारमा लक्षित पिसिआर परिक्षणको अभावमा संक्रमितहरुको संख्या निकै बढी भएको सहजै अनुमान गर्न सकिन्छ । उपचार पहुँचको अभावमा मृत्यु हुनेहरुको संख्या पनि सार्वजनिक गरिएको संख्या भन्दा बढी छ । उचित मनोवैज्ञानिक परामर्श, रोकथाम र उपचारका प्राथमिक सूचना र सल्लाहले धेरै संक्रमितहरुलाई गम्भीर विरामी भएर अस्पताल जानु पर्ने अवस्थाबाट रोक्न सक्छ । तर त्यस्तो परामर्श र हटलाइनको समुचित व्यवस्था सरकारले नगर्दा समस्या झन विकराल बनेको छ । अहिलेको दोस्रो चरणको संक्रमण मात्र होइन देशले तेस्रो चरणको संक्रमण ब्यहोर्न पर्ने चेतावनी विज्ञहरुले दिएका छन् । यस्तो अवस्थामा आम नागरिकहरुलाई कोभिड१९ महामारीबाट छुटकारा दिलाउन भ्याक्सिनको चाँडो भन्दा चाँडो व्यवस्था मिलाउन आवश्यक छ । तर यस्तो संवेदनशील काममा पनि कमिशनको चक्करले ढिलासुस्ति आउनु अत्यन्त दुःखद कुरा हो । देशको अधिकांश ठाउँहरुमा गरिएको निषेधाज्ञाले नागरिकहरुको आर्थिकसामाजिक जीवन कष्टकर हुँदैछ । निषेधाज्ञाको समय बढाउँदै जाने अवस्था आयो भने श्रमिक वर्ग, साना व्यवसायी र न्यून आय भएका नागरिकहरु ठूलो आर्थिकसामाजिक संकटमा पर्ने निश्चित छ । पहिलो चरणकोे संक्रमणमा लामो लकडाउन व्यहोरेको देशको अर्थतन्त्र यसपालाको निषेधाज्ञाले झन् कमजोर बनेको छ । विश्व स्वास्थ्य संगठन तथा राष्ट्रिय र अन्तर्राष्ट्रिय संघसंस्था र नागरिक समाजले नेपाल सरकारलाई प्रभावकारी रोकथाम र उपचारका उपायहरु अवलम्वन गर्न सुझाउँदै आएका छन् । नेपाली कांग्रेसले पहिलो चरणको संक्रमणदेखि नै सरकारलाई कोभिड१९ को महामारीलाई हल्का रुपमा नलिन र आवश्यक समाधानका उपाय अवलम्वन गर्न सचेत गराउँदै आएको हो । तर सरकारको नेतृत्वपंक्ति स्थितिको वास्तविकतालाई आत्मसात गर्नुको सट्टा आत्मप्रशंसामै मग्न रहेको हाम्रो निष्कर्ष छ । यस्तो परिस्थिति आउनुमा सरकारको चरम लापरवाही, संवेदनहीनता र अर्कमण्यता जिम्मेवार छ । सरकार न विगतका गल्तीबाट सिक्छ, न नेपाली कांग्रेस तथा अन्य सरोकारवालाहरुले दिएको सुझाव र सल्लाहलाई आत्मसात गर्छ । स्वास्थ्य मन्त्रालयमा पूर्वाग्रही किसिमले प्राविधिक स्वास्थ्य सचिवको स्थान खाली राखिएको छ र स्वास्थ्य मन्त्रालयको प्रभावकारितालाई कमजोर गरिएको छ । कोभिड संकट व्यवस्थापन केन्द्रको नेतृत्व अपारदर्शी, सतही र असक्षम सावित भएको छ । कोभिड१९ को पहिलो चरणमा देखिएको चरम भ्रष्टाचार, दुरुपयोग र भेदभावको पुनरावृत्ति अहिले पनि देखिन थालेको छ । नेपाली कांग्रेस जनताको दुःख कम गर्न पहिलो चरणको संक्रमणको बेलामा जस्तै अहिले पनि सक्रिय छ । तर सरकारसँग राज्यको साधन, स्रोत र संयन्त्र छ । हामीले त्यसको पूर्ति गर्न सक्ने कुरा भएन । यो अवस्थामा हामी फेरि पनि सरकारलाई यो संकटलाई रोक्न गम्भीर भएर काम गर्न माग गर्दछौं । नेपाली कांग्रेस कोभिड१९ को संक्रमण रोकथाम र उपचारका लागि वृहत कार्ययोजना सहित निम्न कार्य गर्न सम्माननीय प्रधानमन्त्रीको गम्भीर ध्यानाकर्षण गर्दछ । १ हालको संक्रमण र भविष्यमा नयाँ भेरियन्टबाट हुन सक्ने तेस्रो चरणको संक्रमणबाट नेपाली जनतालाई सुरक्षित राख्न तत्काल आम जनतालाई खोपको सुनिश्चितता गरियोस् । यसका लागि कुटनैतिक पहल तीव्र पारियोस् । खोप आपूर्ति गर्ने व्यवस्था विचौलिया रहित र पारदर्शी ढंगबाट गरियोस् । २ पहिलो चरणमा स्वास्थ्य सामाग्री आपूर्तिमा देखिएको अनियमितता, भ्रष्टाचार तथा अहिले भ्याक्सिन आपूर्तिमा देखिएको कमिशनतन्त्रको सम्बन्धित निकायहरुबाट स्वतन्त्र रुपमा छानविन गर्ने वातावरण सुनिश्चित गरियोस् । ३ हाल देखिएको अक्सिजनको चरम अभावलाई हटाउन अक्सिजन कन्सेनट्रेटर, अक्सिजन प्लान्ट र अक्सिजन सिलिण्डरको तत्काल आपूर्ति सुनिश्चित गरी पारदर्शी वितरणको व्यवस्था मिलाइयोस् । ४ देशका हरेक जिल्लाहरुमा आवश्यकता अनुसार अस्पताल बेड, अक्सिजन, आइसियु र भेन्टिलेटर सहितको अस्पताल र आवश्यक स्वास्थ्यकर्मीको व्यवस्था तत्काल गरियोस् । ५ संक्रमणको तेश्रो लहरले बालबालिकाहरु समेत गम्भीर रुपमा प्रभावित हुने विज्ञहरुले प्रक्षेपण गरिरहेको स्थितिमा बालबालिकाहरुलाई संक्रमणबाट जोगाउने विशेष सचेतना अभियान चलाइयोस् । साथै संक्रममित हुने सम्भावनालाई ध्यानमा राखी छुट्टै आईसियू बेड लगायत आवश्यक उपचार पूर्वाधार तयार गरियोस् । ६ कन्ट्याक्ट ट्रेसिङको आधारमा बढी भन्दा बढी पिसिआर परिक्षणको व्यवस्था गरियोस् । यस्तो परिक्षण हरेक जिल्लाहरुमा गर्ने व्यवस्था मिलाइयोस् । स्वाब संकलनका लागि घुम्ति टोलीको व्यवस्था गरी छिटो परिक्षणको नतिजा दिने व्यवस्था मिलाइयोस् । ७ निजी अस्पतालहरुले उपचार शुल्क र हेलिकोप्टर कम्पनीहरुले रेस्क्यू सेवा शुल्क अत्याधिक लिने गरेको गुनासो व्याप्त छ । यसले गर्दा निम्न आय भएका दूरदराज क्षेत्रका कोरोना संक्रमित नागरिकहरुको उपचार अत्यधिक महँगो हुन गई अकालमा मृत्यु हुने स्थितिलाई दृष्टिगत गर्दै यस्ता शुल्कहरुलाई न्यायोचित गर्न सरकारले नियमन र सहुलियतको व्यवस्था लागू गरियोस् । निम्न आय भएकाहरुलाई निःशुल्क उपचारको व्यवस्था गरियोस् । ८ अक्सिजन लगायत अन्य आवश्यक औषधीहरुको आपूर्तिमा देखिएको कार्टेलिङ, कालाबजारी र जम्माखोरीलाई तत्काल रोकियोस् । ९ कोभिड१९ रोकथाम र उपचारका साथै कोभिड प्रभावित निम्न आय भएका आम नागरिक, श्रमिक वर्ग र श्रमजीवी पत्रकार, साना र मध्यम स्तरका व्यवसायीहरुको जीवन निर्वाहको आवश्यकताहरुलाई लक्षित गरी आर्थिक राहत प्याकेजको व्यवस्था गरियोस् । उद्योग व्यवसाय बन्द भएको अवस्थालाई ध्यानमा राखी पुर्नकर्जा सुविधा र व्याजमा सहुलियत दिने व्यवस्था मिलाइयोस् । १० गत बजेटमा स्वास्थ्य पूर्वाधारको व्यापक विस्तार गर्ने घोषणा भए पनि उपलब्धी नगन्य भएकोले हरेक प्रदेशमा सुविधा सम्पन्न अस्पताल र देशको हरेक जिल्लामा न्यूनतम सुविधायुक्त स्वास्थ्य पूर्वाधारको सुनिश्चितता गरियोस् । ११ आइसोलेसनमा रहेका संक्रमितहरुको मनोबल उच्च राख्न स्वास्थ्य तथा मनोवैज्ञानिक परामर्श दिने र उनीहरुको जिज्ञासाहरुलाई सम्बोधन गर्न हरेक जिल्लामा स्वास्थ्य परामर्श सेवा हटलाइनको व्यवस्था गरियोस् । १२ प्राविधिक स्वास्थ्य सचिवको तत्काल नियुक्ति गरियोस् । कोभिड१९ संकट व्यवस्थापन केन्द्रको वर्तमान संरचना असफल भएकोले प्रभावकारी संयन्त्रको व्यवस्था मिलाइयोस् । प्रदेश सरकारहरुको कोभिड१९ संक्रमण रोकथाम र उपचार संरचनालाई मजवुत गरियोस् । १३ स्थानीय निकायहरुलाई आवश्यक साधन, स्रोतको व्यवस्था गरी संक्रमणको प्रभावकारी रोकथाम, कन्ट्याक्ट टेसिङ, संक्रमितहरुको आइसोलेसन, प्रारम्भिक स्वास्थ्य परामर्श र उपचारको पहुँचमा पुर्याउने व्यवस्थाका लागि जिम्मेवारी दिइयोस् । १४ सीमा नाका र अन्तर्राष्ट्रिय हवाई अड्डाबाट आवतजावतलाई पिसिआर परिक्षण र अन्य कोभिड१९ मापदण्डको सुदृढ व्यवस्थापनका आधारमा नियमन गरियोस् । विदेशमा जाने श्रमिकहरुको पिसिआर परिक्षणमा गरिएको कार्टेलिङको अन्त्य गरियोस् । १५ थप संक्रमण फैलिन नदिन र नागरिकहरुलाई संक्रमणबाट बचाउन मास्क अनिवार्य लगाउने, सावुन पानीले हाँत धुने, भौतिक दुरी कायम गर्ने लगायतका स्वास्थ्य सुरक्षा मापदण्डहरुलाई कडाईका साथ लागू गर्न अनुगमन संयन्त्र मजवुत गरियोस् ।"
३६ प्रतिशत ब्याजले बिचल्ली,"गोरखा : मनास्लु पदमार्गमा पर्यटकको चहलपहल बढ्न थालेपछि होटल व्यवसायतिर धेरैको आकर्षण बढ्यो। पदमार्गका पर्यटकीय केन्द्रहरूमा नयाँ होटल व्यवसायीहरू थपिन थाले। पुराना होटल सञ्चालकहरूले पनि होटलको क्षमता बढाउन थाले। ३६ प्रतिशतसम्म ब्याजमा ऋण लिएर व्यवसाय सुरु गरेका तथा क्षमता वृद्धि गरेका व्यवसायीहरू कोरोनाका कारण एक वर्षदेखि होटल बन्द हुँदा अहिले बिचल्लीमा परेका छन्। एक वर्षदेखि व्यवसाय ठप्प हुँदा रुनु न हाँस्नुको अवस्थामा पुगेको जगतका होटल व्यवसायी गणेश कार्कीको गुनासो छ। पर्यटकलाई आवश्यक सेवा दिन नसकेपछि जति ब्याज तिर्नु परे पनि तिरुँला भनेर हिम्मत गरेर ऋण खोजेर होटलको क्षमता बढाएँ, उनले भने, तर अघिल्लो वर्ष डेँगुको समस्याले गर्दा पर्यटक कम आए। यस वर्ष त झन् के कुरा गरुँ, कोरोनाले व्यापार चौपट भयो। ३६ प्रतिशत ब्याज तिर्ने सर्तमा साहुसँग ऋण लिएको उनले बताए। उनले सयकडा तीन रुपैयाँमा १ लाख ६० हजार रुपैयाँ ऋण लिएको थिए। २ लाख ४० हजार त ब्याज मात्रै तिरिसकेँ। सावाँ अझै घटाउन सकेको छैन, उनी भन्छन्, व्यवसाय नचलेको देखेर पनि साहुले सावाँ, ब्याज माग्न छोड्दैनन्। दिनदिनै माग्ने गरेको र नतिरौं भने ब्याजको स्याज दोब्बर, तेब्बर बढ्दै जाने डरले साह्रै समस्या भएको उनले सुलाए। उनले आफ्नो मात्र नभई मनास्लु क्षेत्रका प्रायः होटल व्यवसायीको साझा समस्या रहेकोे बताए। ३६ प्रतिशत ब्याजमा ऋण लिएर नतिरेको बारे धमाधम उजुरी आइरहेको चुमनुब्री गाउँपालिका ३ का वडाअध्यक्ष रामकुमार गुरुङ बताउँछन्। पर्यटक ह्वात्तै आउन थाले। राख्ने ठाउँ भएन। अनि ब्याज जति तिर्नु परे पनि तिरौँला भनेर साहुसँग ऋण लिएर होटल थपे। अहिले होटल सबै बन्द भए। ऋण तिर्न सकेनन् अनि पैसा तिरेनन् भनेर साहुको धमाधम उजुरी आउन थालेको छ, गुरुङले भने, ब्याज पछि सकेका बेला तिरौंला। अहिले सावाँ मात्र भए पनि तिर भनेर मेलमिलाप गरेर पठाएको छु। पर्यटकीय क्षेत्रमा होटल सञ्चालन गर्न चाहनेलाई बैंकले लगानी नगरेका कारण व्यवसायीहरू साहुसँग चर्को ब्याजमा ऋण लिन बाध्य भएको व्यवसायी गणेश कार्कीले सुनाए। यदि सहर बजारमा झैँ हाम्रो क्षेत्रमा पनि बैंकले कर्जा लगानी गरेको भए यहाँका व्यवसायीलाई धेरै सुविधा हुन्थ्यो, उनी भन्छन्, चुमनुब्री गाउँपालिकाको केन्द्र फिलिममा एउटा कुमारी बैंक त छ, तर त्यसले काउन्टर खोलेर बसेको मात्र हो, केही सेवा दिँदैन। लगानीकर्तालाई सरकारको साथ नभएको उनले गुनासो गरे। सो बैंकले गाउँपालिकाको कारोवार पनि नगर्ने स्थानीयवासीको गुनासो छ। बैंकले गाउँपालिकाको कारोबार नगर्दा उपभोक्ता समितिहरू आर्थिक वर्षको अन्त्यमा सात दिनसम्म पैदल हिँडेर सदरमुकाम गोरखा बजार जान बाध्य छन्।"
"जमाना लाइक, कमेन्ट र सेयरको","अहिले नेपालमा सञ्चारको साधनहरूको प्रयोगको अवस्थाबारे विश्लेषण गर्दा बाल्यकालको स्मरण हुन्छ। २०२१ असारमा राजधानीको नजिकै रहेको गाउँ भक्तपुरको नगरकोटस्थित गडगडे टोलमा जन्में। त्यसबेलादेखि नै नगरकोट पर्यटन स्थल भनिँदोरहेछ। जुनबेला अहिलेको पिच सडकमा हिँड्दा लगभग तीन इन्च खुट्टा धुलोमा डुब्थ्यो। होटलको नाममा तारा गाउँ विकास समितिले सञ्चालन गरेको एउटा बाहेक अर्को थिएन। गाउँभरिमा एउटा प्राथमिक स्कुल र एकजना मात्र शिक्षक अनि स्कुलमा एउटा मात्र कोठा थियो। त्यस गाउँको ठुलो व्यापारीमा बुबाको पनि नाम लिँदा रहेछन्। सीमित व्यक्तिका घरमा मात्र रेडियो हुन्थ्यो। रेडियो भएको घर हुनेखानेमा गनिन्थ्यो। कतिपय व्यक्तिहरू बाटोमा यात्रा गर्दा रेडियो बोकेर बजाउँदै हिँड्थे। अहिले सम्झँदा सपना जस्तो लाग्छ, हाँस्न पनि मन लाग्छ। २०२७२८ सालतिरको कुरा होला, कक्षा १ या २ मा पढ्दै थिएँ। शिक्षक मेरो छिमेकी दाइ हुनुहुन्थ्यो। घरमा नियमित आउनेजाने गर्नुहुन्थ्यो। उहाँले मेरो घरका लागि एउटा रेडियो किनेर ल्याइदिनु भयो। रेडियो जापानिज नेशनल पानासोनिक कम्पनीको थियो। रेडियो सँगै बिल र रेडियो प्रयोग गर्ने ईजाजत पत्र पनि ल्याइदिनुभएको थियो। ईजाजत पत्र पनि भएकाले त्यसबेला रेडियो प्रयोग गर्नका लागि ईजाजत पत्र पनि चाहिने रहेछ भन्ने कुरा त्यसबेला नबुझे पनि अहिले त्यस्तो लाग्छ। त्यो रेडियो घरमा ल्याएर बजाएपछि परिवारका सबै सदस्य रेडियोमा प्रसारण हुने कार्यक्रमहरू सुन्न वरिपरि झुम्मिन्थे। छरछिमेकहरू पनि सुन्नकै लागि आउँथे। त्यस समयमा सीमित व्यक्तिहरूको घरमा मात्र रेडियो हुन्थ्यो। रेडियो भएको घर हुनेखानेमा गनिन्थ्यो। कतिपय व्यक्तिहरू बाटोमा यात्रा गर्दा रेडियो बोकेर बजाउँदै हिँड्थे। बिस्तारै रेडियो हुने घरको संख्या वृद्धि हुँदै जान थाले। यसले मात्र हुनेखानेको परिचय दिन छोड्यो। पछि क्यासेटको प्रचलन आयो। क्यासेटको मूल्य रेडियोको तुलनामा धेरै थियो। त्यसबेला विद्युतीय सुविधा पुगेको थिएन, सामान्य ब्याट्रीबाट चलाउनु पथ्र्यो। धेरै खर्चालु थियो। तसर्थ यसको प्रयोग सामान्य व्यक्तिहरूको पहुँच बाहिर थियो। तसर्थ क्यासेटले हुनेखानेको परिचय दिन थाल्यो। मेरो परिवार हुनेखानेमा नै गनिन्थ्यो। यसको प्रयोग पहुँचभित्र नै थियो तर पनि मेरो परिवारको आवश्यकताभित्र कहिल्यै परेन। पछिल्लो समयमा नेपालका सैनिकहरूलाई शान्तिसेनामा पठाउने प्रचलन आयो। उनीहरू शान्तिसेनाबाट फर्केर आउँदा ल्याउने सामानको प्राथमिकतामा क्यासेट पर्न थाल्यो। त्यसपछि त क्यासेटको प्रयोग बढ्दै गयो। समय प्रविधिको परिवर्तनका साथै पछि टेलिभिजनको विकास त भयो तर अहिलेको जस्तो घरघरमा थिएन। २०४२ मंसिर २२२३ गते हुनुपर्छ, बंगलादेशको ढाकामा भएको प्रथम सार्क शिखर सम्मेलनमा तत्कालीन राजा वीरेन्द्रको सम्बोधन प्रसारण गर्न तत्कालीन नगरकोट गाउँ पञ्चायतमा रंगीन टेलिभिजन ल्याई देखाउँदा सम्पूर्ण गाउँले हेर्न गएका। लाग्छ, त्यसपछि घरघरमा टेलिभिजन छिर्न थालेको थियो। सुरुमा सादा टेलिभिजन थियो जुन अहिलेको रंगीन टेलिभिजन भन्दा धेरै महंगो थियो। रंगीन टेलिभिजनपछि त्यससँग डेक। रेडियो, क्यासेट, टेलिभिजन, डेक, त्यसपछि पेजर हँुदै मोबाइलको विकास भयो। सुरुमा नोकिया ११०० मोडल निकै प्रचलित भयो। पछि अरू कम्पनीका अरू मोडलहरू पनि प्रचलनमा आए। सुरुमा मोबाइलको मूल्य चर्को थियो। सीमित व्यक्तिहरूको हातमा मात्र हुन्थ्यो। सहज र दोहोरो कुराकानीका लागि यसको प्रयोग हुन्थ्यो। टेलिफोनको सुविधाबाट वञ्चित नेपालीका लागि यसले ठुलो राहत दिलायो। पछि बिस्तारै मोबाइलको मूल्य झर्दै गयो। प्रयोगकर्ताहरूको संख्या वृद्धि हँुदै गयो। अहिले परिवारका प्रत्येक सदस्यको हातहातमा (बालबच्चाबाहेक) मोबाइल हुन थाल्यो। सुरुमा दुई पक्षबीच अति आवश्यक कुराकानीका लागि मात्र प्रयोग भएका सामान पछिल्ला दिनहरूमा अधिकांश व्यक्तिहरूको कुराकानीको विषयवस्तु फितलो हँुदै गयो। सञ्चार साधन र प्रविधिको तीव्र विकासको क्रममा पछिल्ला दिनमा स्क्रिनटच मोबाइलको विकास र अनेक सुविधाहरू उपलब्ध भए, जस्तै फेसबुक, युट्युब, भिडिओ कल, क्यामेरा, मेसेन्जर, ट्विटर आदि। सीमित व्यक्तिबाहेक अधिकांश मोबाइल प्रयोगकर्ताहरूले प्रयोगउपभोग गर्ने प्रविधिसुविधाहरू यिनै हुन्। यिनै प्रविधिसुविधाहरू प्रयोगउपभोग गर्ने क्रममा आआफ्नो भिन्नभिन्न क्रियापलापहरूको फोटो तथा भिडियोहरू सामाजिक सञ्जालमा हाल्ने गर्ने, अरूले हालेका फोटो तथा भिडियोहरू लाइक कमेन्ट तथा सेयर गर्ने, विभिन्न प्रकाशकहरूले समेट्न नसकेका खोजमूलक, ज्ञानवद्र्धक, सन्देशमूलक, सुझावमूलक, समीक्षामूलक, लेखहरू प्रकाशन गर्ने, देशविदेशमा घटेका विविध पक्षका घटनाहरूको जानकारी लिनेदिने, मनोरञ्जनात्मक भिडियोहरू सीपमूलक सीपहरूबारे जानकारी लिनेदिने कार्यमा यसको उपयोग बढी गरेको देखिन्छ। यसै क्रममा धेरैले प्रयोग गर्ने सुविधा फेसबुक हो। यसका प्रयोगकर्ताहरूको प्रतिक्रियास्वाभाव सर्सर्ती अध्ययन गर्दा यस्तो महसुस हुन्छ। फेसबुक प्रयोग गर्दा सबैभन्दा धेरै देखिने फोटोहरूमध्ये जन्मदिनको देख्न सकिन्छ। हिन्दू धर्मशास्त्र अनुसार दियो बाली गणेश भगवान् र अग्निलाई साक्षी राखेर रातो टीका लगाई अण्डाफलफूल, माछामासु, दहीको सगुन दिएरलिएर मान्यजनबाट आगामी दिनमा निरोगी स्वस्थ समृद्धिको आशिर्वाद लिई जन्मदिन मनाउने परम्परालाई चट्टै बिर्सेर आधुनिक हुने नाममा अर्थ नै नबुझी पाश्चात्य संस्कृतिको अनुसरण गरी विभिन्न आकारप्रकारका केक तयार पारी जन्मदिन मनाएका फोटो तथा भिडियो गौरवका साथ प्रस्तुत गरेको देखिन्छ। अर्को पक्षले पनि जन्मदिनको फोटो देख्नासाथ हिन्दू धर्मशास्त्र परम्परालाई चट्टै बिर्सेर अन्धाधुन्ध हतारहतारमा लाइक गरी कमेन्टमा ह्याप्पी बर्थडे लेखी पोस्ट गरिहालेको देखिन्छ। हाम्रो देशको सम्माननीय प्रधानमन्त्रीज्यूले पनि नेपालको नक्साअंकित केक काटेर जन्मदिन मनाएका फोटोहरू देखेकै छौ। यसरी हिन्दू धर्मशास्त्र बिर्सदै जन्मदिन मनाउँदै जाने क्रममा प्रदेश प्रमुखले प्रदेशको, जिल्ला प्रमुखले जिल्लाको, नगरप्रमुखले नगरको, वडा प्रमुखले वडाको, नक्साअंकित र घरमूलीले आफ्नो घरको परिवारका सदस्य र आमाबुबाको फोटोअंकित केक काट्दै जन्मदिन मनाउँदै जाने परम्परा नबस्ला भन्न सकिँदैन। यस्तो भयो भने हिन्दू धर्मशास्त्रले यस्तो कार्यलाई शुभअशुभ के भन्छ ? त्यो अध्ययन गर्नु आवश्यक होला किनकि नेपाली अर्थै नबुझी अरूको नक्कल गर्न निकै सिपालु छन्। व्यक्तिहरूले प्रकाशन गरेका, विभिन्न प्रकाशकहरूले समेट्न नसकेका, खोजमूलक, ज्ञानवद्र्धक, सन्देशमूलक, सुझावमूलक, समीक्षामूलक, लेखहरू प्रकाशन, सीपमूलक सीपहरूको बारेमा जानकारी लिनेदिने, सवालमा भने फेसबुक प्रयोगकर्ताहरूको प्रतिक्रिया फरक पाइन्छ। यस सवालमा अधिकांश फेसबुक प्रयोगकर्ताहरू व्यक्तिको नामफोटो र शीर्षक हेर्छ। पूरा पढ्दैन, अनि परिचित भयो भने लाइक गर्छ। थोरैले लाइक र कमेन्ट गर्छन्। निकै थोरैले मात्र लाइक, कमेन्ट र सेयर गर्छन्। विभिन्न व्यक्ति नेता तथा सरकारको अभिव्यक्ति विचार तथा निर्णयहरूप्रति स्वतन्त्र चिन्तन तथा विश्लेषण नै नगरी नकारात्मक प्रतिक्रिया दिइहाल्ने वा त्यस्ता कुराहरूमा आवश्यकता भन्दाबढी महŒव दिएर अति सकारात्मक प्रतिक्रिया दिइहाल्ने स्वभावका फेसबुक प्रयोगकर्ताहरू देखिन्छ। यस्ता दुई थरीमध्ये पहिलो थरीले लाइक नगरी कमेन्ट र सेयर गर्छ भने दोस्रो थरीले लाइक, कमेन्ट र सेयर तीनैवटा काम गर्न भ्याउँछ। फेसबुकका सबै कुरा हेर्न भ्याउँछ। पहिलो पक्षले गर्ने सबै काम गर्छ। दोस्रो पक्षले गर्ने काममध्ये कञ्जुस्याई गर्दै लाइकसम्म गर्छ। तेस्रो पक्षले गर्ने सबै काम भ्याउँछ। व्यक्तिहरूले प्रकाशन गरेका, विभिन्न प्रकाशकले समेट्न नसकेका, खोजमूलक, ज्ञानवद्र्धक, सन्देशमूलक, सुझावमूलक, समीक्षामूलक, लेखहरू अध्ययन पनि गर्छ। जे भए पनि कुनै प्रतिक्रिया दिँदैन।"
बागमती सभ्यताको पुनर्जीवन !,"बागमती लगायतका नदीहरूको सफाइको नाममा विगतका दिनहरूमा हजारौं मानिसको श्रम र समय खर्च भइसकेको छ बागमती सफाइ महाअभियानले लामो समय पार गरिसकेको छ। नेपाल सरकारका उच्चस्तरीय कर्मचारीहरूको नेतृत्व र सहभागितामा प्राकृतिक सम्पदाकोे संरक्षण हुनुलाई अत्यन्तै सकारात्मक कदमको रूपमा लिई प्रशंसा समेत गर्नुपर्छ। तर पनि त्यसको अपेक्षित गुणात्मक नतिजा देखिएको छैन र दूरगामी सुधारको सम्भावना पनि देखिँदैन। यस महाअभियानमा धेरै गन्यमान्य लब्धप्रतिष्ठित व्यक्तिहरू र स्थापित भएका लोकप्रिय संघसंस्थाहरूको पनि उल्लेख्य सहभागिता रहनु अर्को खुसीको कुरा हो। हाम्रा अग्रजहरूमा भएको सकारात्मक सोच र सम्पदा संरक्षणमा देखिएको तत्परतालाई सलाम नगरी रहन नै सकिँदैन तर हालको काममा दूरदृष्टि र बागमती सभ्यता पुनर्जीवन गुरुयोजनाको अभाव खट्किएको छ। बागमती लगायतका नदीहरूको सफाइको नाममा विगतका दिनहरूमा हजारौं मानिसको श्रम र समय खर्च भइसकेको छ तर त्यसको गुणात्मक नतिजा प्राप्त भएको छैन। दूरदृष्टिका अभावमा गरिएका जुनसुकै कामहरू पनि कालान्तरमा व्यर्थ हुन्छन् भन्ने कुराको यो राम्रो प्रमाण हो। गुरुयोजना र नदी सफाइ प्रकृति आफैंमा सफा र सुन्दर हुन्छ। त्यसलाई सफा गरिरहनु आवश्यक छैन। मुख्य कुरा त्यसलाई फोहोर नगर्नु नै पर्याप्त हुन्छ। त्यसैले बागमती लगायतका अन्य नदीहरूलाई सफाइ गर्ने भन्दा पनि फोहोर हुन नदिनु नियमनकारी निकायको पहिलो परम कर्तव्य हो। सहरको ढल नदीमा मिसाउन दिने प्रशासनले कर्मचारीलाई हातमा पञ्जा लगाएर नदी सफा गर्न लगाउनु आफैंमा विरोधाभासपूर्ण काम हो। त्यसैले सर्वप्रथम बागमती फोहोर हुनाका कारण पत्ता लगाई फोहोर गर्नेलाई कारबाही गरौं। नदीहरूलार्ई दीर्घकालीन रूपमा सफा र उर्वर सम्पदा बनाउने योजना बनाएर त्यसको कार्यान्वयन गरौं। बागमती लगायतका नदीहरूलाई सफा, सुन्दर र स्थायी आम्दानीको स्रोत बनाउन तलका कार्यहरू गर्नु आवश्यक हुन्छ। ढल व्यवस्थापन र सडक बागमती र अन्य नदीहरू फोहोर हुनुको मुख्य कारण सहरको ढल नदीमा मिसिनु हो। बागमतीमा ढल प्रवेश रोक्न यसका दुवैतिर विशाल आकारमा ढल राख्ने र आसपासबाट आउने ढललाई नदीमा पुग्न नदिई नदी किनारको ढलमार्फत नदीबाहिरबाटै व्यवस्थापन गर्नु जरुरी छ। उक्त ढललाई उपयुक्त स्थानमा प्रशोधन केन्द्र स्थापना गरी प्रशोधनको व्यवस्था पनि गर्नु जरुरी हुन्छ। नदी किनारको बाहिरी भागमा राखिने ढलमाथि गुणस्तरीय नमुना सडक निर्माण गर्न सकिन्छ जसले सहरको सवारी चापलाई सहज बनाउनुका साथै नदीसँग जनताको सामिप्यता पनि बढाउँछ। स्रोत व्यवस्थापनका लागि नदीकिनार आसपासका जनतालाई विशेष रूपमा र उपत्यकावासीलाई व्यापक रूपमा परिचालन गर्न सकिन्छ। यसरी दीर्घकालीन सोच र योजनाको आधारमा काम गरेमा समग्र बागमती सभ्यताको आधार तयार हुने छ। फोहोर व्यवस्थापन र सहायक नदी काठमाडौंवासीले हालसम्म पनि नदीलाई फोहोरको डंगुर वा डम्पिङ साइटको रूपमा प्रयोग गरिरहेका छन्। प्लास्टिकका झोला प्रयोगमा प्रतिबन्ध लगाएर नदीमा फोहोर मैला फाल्ने कुकर्मलाई तत्काल अन्त्य गर्ने र विभिन्न ठाउँमा फोहोर प्रशोधन केन्द्रहरू स्थापना गरी नदी तथा सहरलाई स्वच्छ र सफा राख्न सकिन्छ। सडक तथा नदीमा फोहोर फाल्नेलाई कडा दण्डसजायको व्यवस्था गर्न सकेमा काठमाडौं राजधानी भन्न लायक ठाउँ पनि बन्ने थियो। उक्त कार्यका लागि प्रहरी प्रशासन तथा स्थानीय निकायलाई सक्रिय बनाउनु आवश्यक छ। स्थानीय, राष्ट्रिय तथा अन्तर्राष्ट्रिय स्रोतहरू परिचालन गरी बागमती नदीका अन्य सहायक नदीहरूलाई पनि उचित व्यवस्थापन गरी सफा बनाउने र सफा पानी मात्र बागमतीमा प्रवेश गर्ने व्यवस्था मिलाउन जरुरी छ। बागमती : पौडी पोखरी र आयस्रोत बागमती नदीलाई यसको माथिल्लो भाग वा गोकर्ण क्षेत्रबाट फर्पिङसम्म पौडी पोखरीको रूपमा प्रयोग गर्न सकिन्छ। नदीको पानीको मूल प्रवाह नपर्ने सुरक्षित ठाउँमा उपर्युक्त आकारका पौडी पोखरी बनाएर बाह्रै महिना प्रयोग गर्न सकिन्छ। हिउँदको समयमा भने सम्पूर्ण नदीलाई नै पौडी पोखरीको रूपमा प्रयोग गर्न सकिन्छ। त्यसका लागि बागमती नदीको पिँधमा स्तरीय ढलान गर्ने र नदीको दुवैतर्फ खुट्किला सहितको पक्की पर्खाल उठाउने र त्यसको माथिल्लो भागमा केही जमिन पनि पक्की ढलान गरी नदीमा माटो र हिलो पस्न नसक्ने व्यवस्था मिलाउन सकिन्छ। त्यसपछि उक्त स्थानको ठिक बाहिरपट्टि नदीको दुवै किनारमा सामान्य बाढी र भेल बग्ने ठूलो आकारका नहर बनाएर वर्षात्को सामान्य पानीबाट नदीको मूल पानीमा धेरै असर नपर्ने व्यवस्था गर्न सकिन्छ। पौडी पोखरीको रूपमा प्रयोग गर्न नदीको पिँधको सतहलाई निश्चित नापको आधारमा भिरालो पार्ने र ठाउँठाउँमा पानी रोक्ने पक्की पर्खाल बनाउनु पर्दछ। यसरी सम्पूर्ण नदीलाई सबै सहरवासीका लागि पौडी पोखरी बनाउन सकिन्छ। उक्त पौडी पोखरी प्रयोग गर्ने हरेक व्यक्तिसँग लिइने शुल्क नियमित आयस्रोत बन्ने छ। पार्क तथा हरियाली प्रवर्द्धन नदी किनारका दुवै सडकदेखि भित्र नदीसम्मको जमिनमा रुख, विरुवा, फूल र बगैंचाको व्यवस्था गरी रमणीय हरियाली पार्कको व्यवस्था गर्न सकिन्छ। उक्त पार्कका विभिन्न स्थानमा नेपालका राष्ट्रिय विभूति, नेता, लेखक, कलाकार, विशिष्ट व्यक्तित्व तथा सहिदहरूका शालिक निर्माण गरी स्मृति पार्कको रूपमा विकास गर्न सकिन्छ। यस कार्यले राष्ट्रिय जीवनका ख्यतिप्राप्त व्यक्तिहरूप्रति सम्मान प्रकट हुन्छ भने बागमती क्षेत्र जीवितहरित संग्रहालय पनि बन्न सक्छ। उक्त क्षेत्र काठमाडौंका विद्यार्थीका लागि बोटानिकल गार्डेनका रूपमा समेत प्रयोग गर्न सकिन्छ। अध्ययन र पक्षी केन्द्र नदीको दुवै क्षेत्रमा व्यवस्थित गरिएको पार्कका विभिन्न ठाउँमा ससाना प्राणी तथा पक्षीहरू जम्मा गरी साना नमूना चिडियाखानाको निर्माण गरी सहरका ससाना बालबालिका तथा प्रकृतिप्रेमी देशीविदेशी नागरिकहरूका लागि आकर्षणको केन्द्र बनाउन सकिन्छ। बालबगैंचा र बाल सिर्जना केन्द्रहरू पनि स्थापना गर्न सकिन्छ। नदी किनारमा रहेका पार्कहरूका बीचबीचमा उपयुक्त भवनहरू निर्माण गरी विभिन्न अध्ययन तथा अनुसन्धान केन्द्रहरू तथा पुस्तकालयको व्यवस्था गर्न सकिन्छ। जसमा नेपालका विभिन्न व्यक्ति तथा विषयमा अध्ययन गर्न सामग्री संकलन गरी अध्येता तथा अनुसन्धान कर्तालाई आकर्षण गर्न सकिन्छ। व्यवस्थित माहुरीपालन नदीको दुवैतर्फ विभिन्न जातका फूलहरू संरक्षित भएको बगैंचा निर्माण भएपछि निश्चित दुरीमा माहुरीका घारहरू राखी व्यवस्थित माहुरीपालन गरी आम्दानीको अर्को भरपर्दो स्रोत बनाउन सकिन्छ। जसले काठमाडौं उपत्यकावासीलाई शुद्ध महको खान सहयोग गर्छ। प्राकृतिक उपचार केन्द्रहरूको स्थापना नदी किनारमा भएको हरियाली बगैंचालाई उपयुक्त ठाउँहरूमा बाहिरी क्षेत्रसम्म बगैंचा बिस्तार गरी प्राकृतिक उपचार केन्द्र, ध्यान केन्द्र, ज्ञान केन्द्र, सिर्जना केन्द्र र मनोचित्सा केन्द्रका रूपमा विकास गर्न सकिन्छ। कलाकेन्द्रहरूको स्थापना नदी किनारका बगैंचामा कलाकेन्द्रहरूको स्थापना गर्न सकिन्छ। जसमा कविहरूले प्राकृतिक वातावरणमा कविता देख्ने, चित्रकारले चित्र कोर्ने, संगीत साधकले रियाज गर्ने जस्ता कामहरू पनि गर्न सकून्। जलउद्यानको निर्माण नदी किनार र घुम्तीका फराकिला र सुरक्षित ठाउँहरूमा बालबालिका तथा अन्य इच्छुक मानिसहरूका लागि जल उद्यान बनाउन सकिन्छ। जहाँ विद्यार्थी, बालबालिका तथा अन्य सबै इच्छुक व्यक्तिहरू आनन्द लिन सकून्। बोटिङ र र्याफ्टिङको व्यवस्था उपयुक्त ठाउँहरूमा जलविहार केन्द्र बनाएर नौकाविहारको सुविधा सहित थप आकर्षणको व्यवस्था गर्न सकिन्छ। माछापालन सफा र शुद्ध पानीमा विभिन्न जातका माछापालन गर्न सकिन्छ। यसका लागि नदीका विभिन्न भागमा माछा पोखरी वा माछा केन्द्र स्थापना गर्न सकिन्छ। यस व्यवस्थाले आयआर्जन बढाउनका साथै नदीको सुन्दरतामा थप टेवा पुर्याउँछ। नमुना होटेल स्थापना नदीकिनारका बगैंचामा सफा तथा आकर्षक होटेलहरू स्थापना गरी आगन्तुक तथा पर्यटकलाई आकर्षण गर्न सकिन्छ। यस्ता होटेलहरू सरसफाइका दृष्टिकोणबाट नमुना होटेल हुनेछन्। होटेलबाट निस्कने फोहोरको उचित व्यबस्थापन प्रणाली निर्माण गरिनु पर्दछ। स्रोत व्यवस्थापन कसरी गर्ने ? बागमती लगायतका नदीहरूको संरक्षण, सम्वर्द्धन र माथि भनिएको नयाँ स्वरूपमा विकास गर्न ठुलो धनराशीको आवश्यकता पर्दछ। त्यसको व्यवस्थापनका लागि विभिन्न स्रोतहरू परिचालन गर्नु आवश्यक हुन्छ। जस्तै काठमाडौं उपत्यकामा घरजग्गा ररजिष्ट्रेसन हुँदा निश्चित प्रतिशत नदी व्यवस्थापन परियोजनाका लागि करको रूपमा लिन सकिन्छ। त्यसैगरी सरकारको केन्द्रीय बजेट र महानगर पालिकाको बजेमा निश्चित रकम छुट्याउन सकिन्छ। साथै उपत्यका प्रवेश गर्ने हरेक सवारी साधनसँग प्रत्येकपटकहरेक दिन निश्चित रुपैयाँ लिन सकिन्छ। यसैगरी गैरआवासीय नेपाली संघसंस्थालाई सहयोगका लागि परिचालित गर्न सकिन्छ। उक्त प्रयोजनका लागि विभिन्न औद्योगिक प्रतिष्ठानहरूसँग निश्चित कर लिन सकिन्छ। विदेशी दातृ निकायबाट अनुदान तथा सहुलियत ब्याजदरको ऋण लिन सकिन्छ। स्रोत व्यवस्थापनका लागि नदीकिनार आसपासका जनतालाई विशेष रूपमा र उपत्यकावासीलाई व्यापक रूपमा परिचालन गर्न सकिन्छ। यसरी दीर्घकालीन सोच र योजनाको आधारमा काम गरेमा समग्र बागमती सभ्यताको आधार तयार हुने छ। यति मात्र गर्न सके पनि राजधानी रहेको काठमाडौं उपत्यका संसारकै सुन्दरतम् राजधानी तथा रमणीय नमूना सहर बन्ने कुरामा कुनै शंका रहँदैन। संसारमा हामी जिउँदा र सफल मान्छे हौं भनी प्रमाणित गर्न पनि यो कार्य हाम्रै पहलमा गर्न सक्षम हुनै पर्छ।"
बजेट उत्पादनमूलक होस्,"अघिल्लो वर्षको समीक्षाको आधारमा अब आउने आर्थिक वर्षको आम्दानी र खर्चको अनुमानलाई नै बजेट भनिन्छ। २०७२ सालमा नेपालमा नयाँ संविधान बनेपछि आर्थिक वर्ष सुरु हुनुभन्दा करिब डेढ महिना अगाडि अर्थात् जेठ १५ गते बजेट संसद्मा प्रस्तुत गरिन्छ। बजेट प्रस्तुत गर्नु भन्दा केही दिन अगावै राष्ट्रपतिले सरकारको नीति तथा कार्यक्रम संसद् समक्ष प्रस्तुत गर्ने प्रचलन रहेको छ। बजेट भनेको सरकारले प्रस्तुत गरेका नीति तथा कार्यक्रमलाई लागू गरी पूर्णता दिन बनाइएको औजार मात्र हो। पत्रपत्रिकामा बजेटसम्बन्धी विज्ञ तथा अर्थशास्त्रीहरूले अब आउने बजेट कस्तो हुनुपर्ने, कुन क्षेत्रलाई धेरै प्राथमिकतामा राख्नुपर्ने जस्ता विषयहरूमा लेखरचना लेखिराख्नु भएको छ। अर्थशास्त्रको विद्यार्थी भएको नाताले मैले पनि देश कोरोना कहरको महामारीमा पिल्सिएको अवस्थामा बजेट बनाउँदा अर्थमन्त्री लगायत सिंगो टिमलाई केही सुझाव दिन सकिन्छ कि भनेर यो लेख लेख्दै छु। समसामयिक विश्लेषण केही दिन अगाडि एउटा राष्ट्रिय पत्रिकामा कोरोना संक्रमितको दर विश्वमा नै नेपाल दोस्रो स्थानमा रहेको समाचार आयो। द गार्जियन भन्ने पत्रिकाले नेपालका प्रधानमन्त्रीले कोरोना संक्रमण दर र स्वस्थ्य सुरक्षा हाम्रो नियन्त्रणमा रहेको भन्नुभयो तर वास्तविकता भयावह र नियन्त्रण बाहिर रहेको भन्ने समाचार लेख्यो। त्यसैगरी विश्व स्वास्थ्य संगठनले नेपाललाई आपतकालीन सहयोग आवश्यक रहेको वास्तविकता औंल्यायो। यी सबै विश्लेषणबाट हामी के भन्न सक्छौं भने कोरोना संक्रमण दर हाम्रो नियन्त्रणभन्दा बाहिर गइसकेको तर सरकार यसलाई राजनीतिकरण गरिरहेको छ। सरकारी निकायले गर्नुपर्ने जसरी काम गरेको देखिँदैन। उद्घाटन, सरकार निर्माण, पार्टीमा रहेको आपसी विवाद मिलाउने र कार्यान्वयन बिनाका निर्णय बाहेक केही गर्न सकेको अवस्था छैन। त्यस्ता निर्णयहरू गर्दा पनि दिउँसोभरि सामाजिक सञ्जालमा छरिएका आलोचनाका आधारमा प्रतिक्रियात्मक निर्णयहरू मात्र रहेका छन्। सरकार दीर्घकालीन र नीतिगत निर्णय गर्न अझै चुकिरहेको अवस्था छ। खोपमा कमिसन र भागबन्डाको खेल भइरहेको छ। नेपाल सरकारले सेरमसँग २० लाख डोज खोप किन्ने सम्झौता गरेको थियो। त्यसअनुसार १० लाख डोज खोप आइसकेको छ भने बाँकी १० लाखका लागि पनि अर्थ मन्त्रालयले बजेट निकासा गरिसकेको छ। बजेट निकासा गरिसक्दा पनि नेपालमा खोप किन आइरहेको छैन भन्ने प्रश्नको जवाफ भने सरकारसँग छैन। कोरोना भाइरसविरुद्ध जनतालाई लगाउने खोप ल्याउने विषयमा पनि यस्तो हलुका र गैरजिम्मेवार जवाफ दिनु लाचार, अकर्मन्यता र जवाफहिनताको उदाहरण हो। यस्तो विषम परिस्थितिमा कस्तो बजेट आउनुपर्छ भन्ने चर्चा तल गरिएको छ। अघिल्लो आर्थिक वर्षका चार महिना र चालु आवका प्रथम आठ महिना गरी पूरै एक वर्ष सबैजसो आर्थिक कारोबार लकडाउनका कारण प्रभावित भएको छ। यसले अघिल्लो वर्षको बजेटको जम्मा पुँजीगत खर्चको ३५ प्रतिशत पनि खर्च भएको छैन। अबको दुई महिनामा कोरोना भाइरस संक्रमणकै कारणले देशमा बन्दाबन्दी रहेको र विकासका कामहरू सबै रोकिएकाले धेरै खर्च हुने अवस्था पनि छैन। विभिन्न अध्ययनले बताए अनुसार महामारीभन्दा अगाडिका तुलनामा व्यवसायमा करिब ५५ प्रतिशत मात्र सञ्चालनमा छन् भने बाँकी व्यवसाय आंशिक मात्र सञ्चालनमा वा अझै बन्द नै छन्। यस्ता व्यवसायबाट धेरै श्रमिकहरूले रोजगारी पनि गुमाएका छन्। गरिबहरू झन् झन् गरिब हुँदै गएका छन् भने गरिबीको रेखाबाट उक्सिएका जनसमुदाय फेरि गरिबीको रेखामुनि पुगेका छन्। महामारीको दोस्रो लहर डरलाग्दो तथा अनियन्त्रित ढंगबाट सुरु भएको छ भने अर्कोतिर तेस्रो लहर पनि देखिइसकेको छ। आमजनजीविका धरापमा पर्दै गएको छ। अर्थतन्त्रका सबै क्षेत्र प्रभावित हुँदा मुलुक नै असफल राष्ट्र बन्ने हो कि भन्ने भय पैदा भएको छ। यस्तो विषम परिस्थितिमा हाम्रो बजेटको सिलसिला परम्परागत तथा त्यति सुखद् नहुनु पनि स्वाभाविकै हो। तर कनिका छरेजसरी बजेट छर्ने, लक्ष्य अनुसार पुँजीगत खर्च नहुने, सांसदहरूको रुचि अनुसार रकम रकमनान्तर गर्ने प्रचलन हावी हुनु भने अस्वाभाविक हो। यस्ता प्रचलनहरूलाई अर्थमन्त्रीले तागत देखाएर तोड्न सक्ने क्षमता देखाउनु पर्दछ। तलका कुराहरू बजेटमा समावेश गर्नुपर्ने आवश्यकता देखिन्छ। पहिलो, नेपालको स्वास्थ्य क्षेत्र अस्तव्यस्त रहेको छ। कोरोना भाइरसको महामारीलाई नियन्त्रण गर्ने तागत स्वास्थ्य क्षेत्रमा काम गर्ने पदाधिकारीहरू र अस्पतालहरूमा देखिँदैन। गत आर्थिक वर्षमा स्वास्थ्य क्षेत्रको बजेटमा १२ प्रतिशत वृद्धि गरेर ९० अर्ब रुपैयाँ पुयाइएको थियो। तर यो पर्याप्त थिएन। महामारीकै बेलामा प्रस्तुत गरिएको बजेटले पनि महामारी नियन्त्रण गर्न मुख्य भूमिका खेलेको देखिएन। आमजनताको स्वास्थ्य सुविधाको पहुँच महँगो रहेको छ। अहिले हामी डा गोविन्द केसीले राख्नु भएका मागलाई झल्झली सम्झन्छौं। स्वास्थ्य सुविधाको पहुँच आमजनतामा सहज र निःशुल्क प्रदान गर्न स्वास्थ्य पूर्वाधार, जनशक्ति विकास र सेवा सुनिश्चित गर्नका लागि राज्यले उल्लेख्य मात्रामा लगानी बढाउनुपर्छ। अहिलेको महामारी सरकारलाई निजी अस्पतालसँग सम्झौता गरी साझेदारी प्रणालीबाट स्वास्थ्य पूर्वाधार र स्वास्थ्य जनशक्ति विकास निर्माण गरी सर्वसाधारणलाई स्वास्थ्य सुरक्षाको प्रत्याभूति महसुस गराई मुलुकको अर्थतन्त्र चलायमान बनाउन स्वास्थ्य क्षेत्रमा लगानी बढाउनु सबै दृष्टिले उचित र प्रतिफलदायी हुन्छ। दोस्रो, मुलुकका मेरुदण्ड भनेका शिक्षा र कृषि हुन्। यी दुवै क्षेत्रहरूलाई बजेटले नकार्न मिल्दैन किनभने जीडीपीमा यिनीहरूको योगदान डबल डिजिटमा रहेको छ। कृषिको आधुनिकीकरण गरी उत्पादकत्व वृद्धि गर्दै औद्योगिकीकरणमार्फत रोजगारी सृजना गर्ने र गुणस्तर एवं सीपयुक्त शिक्षा प्रणालीको विकास गर्नुपर्छ। यसरी देशलाई चाहिने आवश्यक जनशक्ति तयार पार्न बजेटले मुख्य भूमिका खेल्नुपर्छ। तेस्रो, अहिलेको तत्कालीन अवस्थामा सम्पूर्ण जनतालाई पुग्ने गरी कोरोना भाइरसविरुद्धको भ्याक्सिन आयात गर्न आवाश्यक बजेट विनियोजन गरी द्रुत मार्गबाट भ्याक्सिन आयात गर्न सम्बन्धित निकायलाई ध्यान आकर्षण गराउनु पर्ने देखिन्छ। टिचिङ हस्पिटलको तथ्यांक अनुसार कोरोना लगेर मृत्यु हुनेमा ८० प्रतिशत भ्याक्सिन नलगाएका छन्, २० प्रतिशत एक डोज भ्याक्सिन लगाएका छन् भने दुवै डोज भ्याक्सिन लगाउने एक जनाको पनि मृत्यु भएको छैन। यो तथ्यांकले के स्पस्ट पार्छ भने भ्याक्सिन नै भाइरस निर्मुल पर्ने प्रभावकारी विधि हो। चौथो, लकडाउनले मात्र समस्या समाधान गर्दैन। मानिसहरू पेट भोको हुन थालेपछि लकडाउनलाई बेवास्ता गरी कामको खोजीमा बाहिर निस्किन थाल्छन्। यस्तो परिस्थिति आउन नदिन स्थानीय सरकारमार्फत राहत अनुदानको व्यवस्था गर्नुपर्ने जरुरी देखिन्छ। जसको लागि बजेटमै व्यवस्था गरी स्थानीय जनप्रतिनिधिलाई जिम्मेवार र जनताप्रति उत्तरदायी बनाउनु पर्दछ। पाँचौ, सरकारले जनताको मौद्रिक आम्दानी भन्दा पनि वास्तविक आम्दानी बढाउने नीति अबलम्बन गर्नुपर्छ। कर्मचारीको सेवासुविधा र जेष्ठ नागरिकको वृद्धभत्ता बढाउने भन्दा पनि आमजनतालाई राहत हुने गरी मूल्यवृद्धि नियन्त्रण गर्नुपर्छ। सेवा सुविधा मौद्रिक मात्र हुन्छ भन्ने छैन। कम्तिमा पनि नागरिकलाई शिक्षा, स्वास्थ्य र सुरक्षाको प्रत्याभूति भयो भने जनताले सरकारको जयजयकार गाउँछन्। छैटौं, साना तथा मझौला उद्योगहरूलाई बचाउनका लागि बैंकिङ तथा वित्तीय क्षेत्रमार्फत स्टिमुलस प्याकेज घोषणा गर्ने जसका लागि राज्यले आवश्यक बजेट विनियोजन गर्नुपर्छ। यस्ता उद्योगहरूलाई राज्यले आवश्यक कर छुट दिने, पूर्वाधार निर्माणका लागि सहुलियत प्रदान गर्नेजस्ता कामहरू गर्नुपर्छ। सातौं, कनिके बजेट र अनुत्पादक संसद् विकास कोषलाई निरुत्साहित गरी राष्ट्रिय गौरवका आयोजनाहरू सम्पन्न गर्नका लागि बजेटले विशेष प्याकेज घोषणा गर्न जरुरी छ। आठ, वाणिज्य बैंकहरूको नेतृत्वमा सर्वसाधारणलाई उत्पादनमूलक कामका लागि सहज ढंगले ऋण उपलब्ध गराउने वातावरण तयार गर्नुपर्छ। जसले बेरोजगारीको समस्या केही हदसम्म भए पनि समाधान गर्दछ। यी बाहेक धेरै क्षेत्रहरूमा बजेटमार्फत व्यवस्थित र प्रभावकारी ढंगले काम गर्न सकिन्छ। अब आउने बजेट भद्दा र परम्परागत नभई वास्तविक, चुस्त र तत्कालीन समस्या समाधान गर्न सक्षम हुने छ भन्ने आशा गर्दछु।"
आविष्कार केन्द्रलाई नाजिरको सहयोग,"काठमाडौं : अभिनेता नाजिर हुसेनले कोरोना संक्रमितका लागि अक्सिजन जुटाउन एक लाख रुपैयाँ सहयोग गरेका छन्। उनले महावीर पुनद्वारा सञ्चालित राष्ट्रिय आविष्कार केन्द्रलाई उक्त सहयोग गरेका हुन्। केन्द्रले कोरोना महामारीको समयमा स्वास्थ्यकर्मीलाई स्वास्थ्य सामग्री र बिरामीलाई अक्सिजन ग्यास निःशुल्क उपलब्ध गराउँदै आएको छ। नाजिरले दर्शकको साथ र सहयोगले आफू अहिलेको स्थानमा पुग्न सफल भएकाले आफ्ना शुभचिन्तक अप्ठ्यारोमा परेको बेला सानो सहयोग गरेको बताएका छन्। दर्शकको साथ र मायाले म यस स्थानमा आइपुगेको हुँ। उहाँहरूलाई अप्ठ्यारो पर्दा चुप लागेर बस्न सकिनँ, नाजिरले भने। उनले आगामी दिनमा आफूले सक्दो सहयोग गरिरहने वाचा पनि गरे। कोरोना संक्रमण बढेर अक्सिजन नपाएर बिरामीले ज्यान गुमाउन थालेपछि नेपाली चलचित्र क्षेत्रका विभिन्न व्यक्तिहरू अक्सिजन र आर्थिक सहयोग जुटाउन लागिपरेका छन्। नायक पल शाह कोरोनाका बिरामीलाई निःशुल्क अक्सिजन उपलब्ध गराउन फिल्डमै खटिरहेका छन्।"
"अक्सिजन, अवसर र अप्रतिज्ञा","महामारी पनि नवनिर्माणको एक सफल अवसर हुनसक्छ जुन कुरा सरकारले समयमै बुझ्नु जरुरी छ कोरोना महामारीको दोस्रो लहरले नेपालसँगै दक्षिण एसियाका अधिकांश देशहरूमा आर्थिक एवं स्वास्थ्य संकट निम्त्याइरहेको छ। दिनप्रतिदिन अपूरणीय मानवीय क्षति भोग्नु परेको छ। पहिलो लहरले यूरोप र अमेरिका लगायतका देशहरूमा अत्याधिक क्षति र जोखिम नै सिर्जना गरेको कोरोनाको दोस्रो लहरले भारतसँगै दक्षिण एसियाका देशहरूमा स्वास्थ्य संकटसहित तीव्र संक्रमणको गतिले भयावहको वातावरण सिर्जना गरेको छ। चेतावनीपूर्ण रूपमा चिकित्सकहरूका अनुसार पहिलेको तुलनामा दोस्रो भेरियन्ट झन् व्यापक फैलिँदो र मानव जीवनको स्वास्थ्यलाई घातकपूर्ण देखिएको छ। भारतसँगै नेपालमा फैलिएको दोस्रो भेरियन्टले तीव्र रूपमा संक्रमण फैलिएसँगै अक्सिजनको अभाव, अत्यावश्यक औषधि, स्वास्थ्य सामग्री र अस्पतालको व्यवस्थापनमा ज्यादै दयनीय र कमजोर परिणति देखियो। जसले मृत्युदर पनि अनपेक्षित रूपमा बढिरहेको छ। मानवीय जीवनको प्राणवायु अक्सिजनको अभावले दिनप्रतिदिन संक्रमितको मृत्युले निशब्द गरायो। भारतमा जस्तै नेपालमा पनि यो अमृतवायु अक्सिजनको अभाव देखियो। वातावरणको लगभग पञ्चमांश मात्रामा भएको यो अक्सिजनको अभावले समयमा मानिसलाई यति कमजोर गरायो कि प्रकृतिमा रहेको अक्सिजन निर्वाध रूपमा ग्रहण गर्न पनि नसक्ने अवस्था मृत्युशरणको सिर्जना भयो। महामारीका कारण समस्याग्रस्त व्यवसाय र रोजगार गुमाएका नागरिकलाई हौसला स्वरूप राहतका कार्यक्रम घोषणा गर्नुपर्छ। राज्यलाई कर तिर्नुपर्ने नागरिकको दायित्वलाई स्वतःस्फूर्त तिर्न सक्ने वातावरण सिर्जनामा जोड दिनुपर्छ। पछिल्लो क्रममा भारतमा फैलिएको तीव्र संक्रमणको दर र चिकित्सकहरूको चिन्ताका बीच पनि नेपालमा केही पूर्वतयारीमा सरकारका प्रभावकारी कदम देखिएनन्। जसका कारण सरकारको व्यापक विरोध पनि भइरहेकै छ। सरकार नागरिकको जीवन बचाउन अक्सिजनको व्यवस्थापनमा भन्दा पनि मृतकका परिवारलाई सान्त्वना दिन जनही एकएक लाख वितरण गर्ने घोषणा छिटो गर्न पुग्यो। मानवीय जीवन बचाउनभन्दा पनि आर्यघाटमा दाहसंस्कारमा दाउराको कमी नहोस् भन्ने चिन्ता सरकारका मन्त्रीमा देखिए। जसले नागरिक सरकारप्रति भरोसाभन्दा पनि निरीह देखिए। दिनहुँ संक्रमणको दर र मृत्युको संख्या उकालो लाग्दा पनि निश्चिन्त सरकार भने विश्वासको मत र पार्टीका विवादका जोडघटाउमा व्यस्त देखियो। दलीय स्वार्थका कारण प्रतिनिधि सभा विघटन, अनियमितता, भ्रष्टचारका प्रकरणले सरकारप्रतिको चुलिँदो नागरिकको वितृष्णालाई फेरि मन जित्न सक्ने दोस्रो इनिङमा पर्याप्त अवसर भए पनि त्यो समयको सदुपयोग गर्न सरकार फेरि पनि असमर्थ नै भयो। कुटनीतिक पहलकदमी र दूरदर्शितापूर्ण नेतृत्वदायी भूमिका देखिएनन्। जसले सरकार मानवता हराएको निरीह र शक्तिहीन जस्तो देखियो। तर नागरिकप्रतिको जिम्मेवारपूर्ण विश्वास देखिएन। नागरिकबीच सरकारको धमिलिएको सचित्रलाई निर्मल पार्न शीघ्र व्यवस्थापकीय समूह (र्यापिड रेपोन्स टिम)को गठन र प्रभावकारी कदमभन्दा पनि व्यक्तिगत स्वार्थ र सत्ताप्रतिको अवसरतिर लिप्त भएको चरितार्थ प्रष्टसँगै देखियो। यो समयमा नागरिक सँगको सम्बन्धसेतु निर्माणमा भन्दा पनि मानवीयता र कानुनभन्दा माथिको चरित्रमा उभिएको जस्तो आमनागरिकले अनुभूति गर्न पुग्थे। सरकारलाई प्रतिशोधको राजनीतिका बीच पनि अवसरको सदुपयोग गर्न प्रशस्त उपायहरू विज्ञहरूले पनि सुझाएका थिए। त्यस्ता प्रयासहरू निरर्थक भए नागरिकका भलाइ र जनअपेक्षा अनुकूल भएनन्। कोरोनाको पहिलो लहरमा अमेरिका, यूरोप लगायतका देशहरूमा भएको अतुलनीय मानवीय क्षतिका कारण बारम्बार अन्तर्राष्ट्रिय निकाय र चिकित्सकहरूको चेतावनी हुँदाहँुदै पनि संक्रमण रोकथामका लागि त्यस्ता कुनै पनि गृहकार्य सफल देखिएनन्। त्यसको विपरीत सरकारको नेतृत्वमा रहेकै जिम्मेवारपूर्ण व्यक्तिबाट नै नियमहरूको उल्लंघन गरी उद्घाटन, सभा जुलुस, राजनीतिक विवादमा नै रुमलिएको देखियो। स्वास्थ्य क्षेत्रका अत्यावश्यक सामग्री खरिद, खोप र औषधि व्यवस्थापन, नीतिनियमको लागू र अस्पतालको व्यवस्थापन साथै स्वास्थ्य क्षेत्रका जनशक्तिलाई हाइअलर्टमा राख्नुपर्नेमा त्यसतर्फ भन्दा पनि अनियमितता र कमिसनका प्रकरणमा व्यस्त भएको देखियो। महामारी नियन्त्रणका लागि पहिलो लहरमा जति सतर्कता अपनाइएको थियो। त्यस अनुरूप दोस्रो लहरमा पनि अघिल्ला पहलहरूलाई थप परिष्कृत र स्तरोन्नति गर्दैै लैजान समय र चेतनाको प्रशस्त अवसर थियो। चिकित्सक, स्वास्थ्य क्षेत्रका कर्मचारी, महामारीमा खटिएका सुरक्षाकर्मी, शव व्यवस्थापनमा खटिएका जनशक्तिहरूलाई प्रोत्साहन दिनुपर्ने थियो। आमनागरिकलाई स्वास्थ्य सचेतना र सर्तकताका लागि व्यापक सूचना र आवश्यक स्वास्थ्य सामग्री जस्तै मास्क, साबुनपानीको व्यवस्थापन, स्यानीटाइजर साथै आधारभूत स्वास्थ्योपचारको निःशुल्क सेवा र वितरण गर्नुपर्नेमा यसतर्फ सरकारको समयमा ध्यान पुग्न सकेन। सरकारसँग अहिले रहेका स्वास्थ्य क्षेत्रका उपलब्ध सामग्रीहरूको सही व्यवस्थापन र समन्वय पनि उस्तै फितलो देखियो। अक्सिजनको सिलिन्डर व्यवस्थापन र वितरणमा समेत प्रशासनिक निकायहरू र सहयोगकर्ताहरू बीच नै द्वन्द्व देखियो। जसले बिरामीले मृत्युवरण गर्नु परेका तथ्यहरू पनि आएका छन्। जुन कुरा अत्यन्तै दुःखद् र बिडम्वनापूर्ण छ। मुलुकभित्र नै रहेका स्रोत सामग्रीको व्यवस्थापनमा समयमै चासो नराख्ने तर महामारी नियन्त्रणका लागि भन्दै अन्तर्राष्ट्रिय निकायहरूसँग हारगुहार गर्नुले फेरि नेपालको राजनीतिक र कुटनीतिक क्षमता उदांगो पारेको छ। महामारीका बीच पनि प्रतिनिधिसभाको बैठकमा नागरिकको जीवन बचाउनुभन्दा पनि विश्वासको मत पुर्याउनमै राजनीतिक दलहरूको कसरत दिनरात चलिरहेको थियो। त्यसैबीच अल्पमतको सरकार गठन भई सपथ ग्रहणमा पनि संविधान र कानुनबमोजिम नभई त्रुटिपूर्ण रहेको भन्दै व्यापक असन्तुष्टिका स्वरहरू गुञ्जायस नै छन्। सरकारको अप्रतिज्ञापूर्ण आसय र सांसद् बिनाका मन्त्रीहरूको सपथ अवैधानिक भएको भन्दै सर्वोच्च अदालतमा निवेदनका रिटहरू समेत परेका छन्। महामारीका बीच पनि अल्पमतको नयाँ सरकार गठन हुँदा पनि पहिलो खुट्किलोमै व्यापक विवादित कदममा फसेको छ। संकटपूर्ण अवस्थामा झन् बढी जिम्मेवारी र प्रतिज्ञा लिनु पर्ने सपथका समयमा त्यो पर्दैन भन्ने दूराशयपूर्ण खिसिटिउरी गर्नाले राज्यका सम्मानित संस्थाहरू नै अपरिपक्व देखिएको अनुभूत गराउँछन्। पहिलो लहरमा महामारीबाट ग्रस्त अमेरिकामा निर्वाचित राष्ट्रपति जे वाइडेनले आफ्नो सपथ ग्रहणका दिन नै एक सय दिनको प्रभावकारी प्रशासनिक रणनीति घोषणा गरेर नतिजामूलक उपलब्धी हासिल गरेका थिए। एउटा कुशल नेतृत्वको दूरदर्शितापूर्ण कदम स्वरूप अहिले अमेरिकाले महामारीलाई नियन्त्रणमा लिन सकेको छ। महामारी फैलिनुमा पूर्वराष्ट्रपति डोनाल्ड ट्रम्प जति गैरजिम्मेवारपूर्ण अभिव्यक्ति र कदमको प्रोत्साहन गरेत्यस्तै नेपालमा पनि ओलीतन्त्रको उस्तै भूमिका देखियो। सुरुदेखि नै मजाक र हल्का रूपमा लिँदै आएको सरकारको नेतृत्वले नै अफवाह सिर्जना गरेकै हो। जसको परिणाम आज नागरिकले व्यहोर्नु परेको तीतो यथार्थ हो। कुशल नेतृत्वको प्रतिज्ञापूर्ण नीति र अभ्यासका कारण चीन, दक्षिण कोरिया, जापान, सिंगापुर, क्यानडा, न्यूजील्याण्ड, अष्ट्रेलिया महामारी नियन्त्रणमा केही सफल देखिन्छन्। ती देशमा नेतृत्वको नागरिकप्रतिको जिम्मेवारी र गम्भीरताका कारण संक्रमण रोक्न सकेका हुन्। प्रभावकारी समान नीति र अभ्यासका कारण त्यसलाई नागरिकले अवलम्बनमा पनि उत्तिकै सहयोग गरेका छन्। जसले नागरिक र सरकारबीच समधुर सम्बन्ध सिर्जना गरेको पनि छ। सरकारले नीतिमा कडाई गरे पनि नागरिकलाई स्वास्थ्य र आर्थिक संकटबाट जोगाएको छ। महामारीमा मानवीय क्षतिका साथै स्वास्थ्य र आर्थिक संकटसँगै नेपालमा सरकारले बजेट सत्रको सुरुआत गरेको छ। सरकारका निकायहरू आगामी वर्षका लागि बजेट निर्माणमा व्यस्त देखिन्छन्। पछिल्लो समयमा देखिएको स्वास्थ्य संकट र बढ्दो मानवीय क्षतिसँगै आर्थिक संकट, गरिबी र बेरोजगारीले पनि आमनागरिकलाई फेरि अर्को चिन्ता थपिदिने छ। लकडाउनबाट अर्थतन्त्रको मन्दीका कारण नागरिकलाई थप अन्य समस्याहरू सिर्जना गर्नेमा कुनै शंका छैन। बजेटमार्फत सरकारले प्रतिज्ञा त्यो लिओस् कि अबका दिनमा पनि अक्सिजन नपाएर वा उपचार गर्न नसकेर अल्पआयुमै नागरिकले मृत्युवरण गर्नु नपरोस्। नागरिकलाई यस्ता महामारी र प्राकृतिक विपत्तीबाट जोगाउनका लागी सचेतनामुलक शिक्षा र गुणस्तरीय स्वास्थ्य जस्ता आधारभुत विषयमा महत्वपूर्ण रूपमा प्राथमिकतामा राख्नुपर्ने देखिन्छ। बेला बेलामा बहसका विषयमा आउने स्वास्थ्य र शिक्षालाई राज्यको पूर्ण मातहतमा निशुल्क किन नगर्ने ? भन्ने प्रश्नलाई पनि थप अध्ययन गरि नीति निमार्णका लागि यो उपयुक्त रूपान्तरणकारी अवसर पनि हुनसक्ने छ। राजनीतिक सिमित उद्देश्य र लोकप्रीयताका लागि मात्र भन्दा पनि नागरिक केन्द्रीत नीति तथा कार्यक्रम र त्यसै अनुरूपको प्रभावकारी र उपलब्धीमुलक बजेटको निमार्ण र कार्यान्वयन गरि सरकारले समाजवाद उन्मुख लोककल्याणकारी नयाँ थालनी गर्न सक्ने प्रसस्त अवसर छन्। महामारीका कारण समस्याग्रस्त व्यवसाय र रोजगार गुमाएका नागरिकहरूलाई हौसला स्वरूप आगामी दिनमा राहतका कार्यक्रमहरूको घोषणा गर्नुपर्छ। बलियो अर्थतन्त्र भएका सम्पन्नशाली देशहरूले अवलम्बन गरेजस्तै सामाजिक सुरक्षा र व्यावसायिक सुरक्षामा सरकारले नै अभिभावकीय भूमिका निर्वाह गर्न सकुन्। सरकार राजश्व संकलन र करमा कडाइको नीतिमा मात्र होइन कि नागरिकको राज्यलाई कर तिर्नुपर्ने दायित्वलाई स्वतःस्फूर्तका साथ तिर्न सक्ने हौसलापूर्ण वातावरण सिर्जनामा जोड दिनुपर्छ। सरकार नागरिकको भलाइको प्रतिज्ञाबाट पछाडि हटेर त्यो पर्दैन भन्दा पनि नागरिकका निमित्त सबै अस्त्र, शस्त्र र निःशस्त्र प्रयोग गरी मानवीयता जोगाउनमा अग्रसरता देखिनुपर्छ। यसर्थ, सरकारका लागि अझै पनि समयमै प्रभावकारी कदम र नीतिहरूको अवलम्बन गरी महामारीको नियन्त्रण र आर्थिक पुनरुत्थान गर्न बाँकी अवसर जीवित नै छन्। अक्सिजन जस्तै नागरिकका आधारभूत मौलिक अधिकारहरूको रक्षा गर्न र समयानुकूल जनअपेक्षाकृत कार्यमा जोड दिएर नागरिकमा देखिएको वितृष्णा र भयाभव अवस्थालाई फेरि पनि आफू अनुकूल गराउन सक्ने समय यही नै उपयुक्त हो। महामारी पनि नवनिर्माणको एक सफल अवसर हुन सक्छ जुन संकल्पसहितको प्रतिज्ञा सरकारले समयमै बुझ्नु जरुरी छ।"
"राष्ट्रियसभा उपनिर्वाचनको मतदान सुरु, नतिजा भर्चुअल माध्यमबाट आजै आउने","काठमाडौं : वाग्मती प्रदेशमा रिक्त राष्ट्रियसभा सदस्य उपनिर्वाचनको मतदान सुरु भएको छ। बिहान ९ बजेपछि सुरु भएको मतदान दिउँसो ३ बजेसम्म हुनेछ। निर्वाचनलाई स्वच्छ, स्वतन्त्र, मर्यादित र विश्वसनीय ढङ्गबाट सम्पन्न गर्न निर्वाचन आयोग प्रतिबद्ध र क्रियाशील रहेको जानकारी दिइएको छ । शान्ति सुरक्षा, स्वास्थ्य सुरक्षा मापदण्ड र अरु व्यवस्थापनका हिसाबले निर्वाचनको सम्पूर्ण तयारी पूरा भएको आयोगका प्रवक्ता राजकुमार श्रेष्ठले जानकारी दिए। उपनिर्वाचनमा वाग्मती प्रदेशसभा सदस्य ११० र वाग्मती प्रदेशअन्तर्गतका गाउँपालिका अध्यक्ष र उपाध्यक्ष तथा नगरपालिकाका प्रमुख र उपप्रमुख २३८ गरी ३४८ मतदाता छन् । निर्वाचनमा प्रदेशसभा सदस्यको ४८ र पालिका प्रमुख र उपप्रमुखको मतभार १८ कायम गरिएको छ । मतदातामध्ये प्रदेशसभा सदस्य पशुपति चौलागाईंको भने केही दिनअघि निधन भएको छ । मतदाताको निर्वाचक मण्डलबाट पहिलो हुने निर्वाचित हुने निर्वाचन प्रणालीको उक्त निर्वाचनमा सहभागी हुन सबै मतदातालाई आयोगले अनुरोध गरेको छ । हेटौँडा उपमहानगरपालिका४ स्थित भुटनदेवी उच्च माध्यमिक विद्यालयमा कायम गरिएको केन्द्रमा मतदान हुनेछ । केन्द्रमा प्रदेशसभा सदस्य, स्थानीय तहका जनप्रतिनिधि र कोभिड सङ्क्रमित मतदाताका लागि बेग्लाबेग्लै मतदानको व्यवस्था मिलाइएको छ । उपनिर्वाचनमा यसअघिका विभिन्न निर्वाचनमा जारी मतदाता परिचयपत्र, नागरिकता वा राष्ट्रिय परिचयपत्र देखाएर मतदान गर्न सकिने छ । निर्वाचनमा नेकपा एमालेका तर्फबाट गृहमन्त्री रामबहादुर थापा र अन्य दलका तर्फबाट खीमलाल देवकोटा प्रतिस्पर्धामा छन्। पार्टीका तर्फबाट कृष्णबहादुर तामाङले उम्मेदवारी दिएका छन्। निर्वाचन सकिनासाथ मतगणना हुने र नतिजा पनि आजै आउने आयोग स्रोतले जनाएको छ । नेकपाबाट निर्वाचित गृहमन्त्री थापालाई दल त्यागसम्बन्धी कानूनका आधारमा नेकपा माओवादी केन्द्रले पदमुक्त गरेपछि रिक्त स्थानमा यो निर्वाचन हुन लागेको हो । वर्तमान संविधान कार्यान्वयमा आएपछि राष्ट्रियसभा सदस्यको पहिलो पटक उपनिर्वाचन हुन लागेको हो । नतिजा भर्चुअल माध्यमबाट यसैबीच आज हुने राष्ट्रियसभा उपनिर्वाचनको नतिजा भर्चुअल माध्यमबाट सार्वजनिक गरिने गरी व्यवस्थापन मिलाइएको छ । प्रमुख निर्वाचन अधिकृत न्यायाधीश डिल्लीरत्न श्रेष्ठका अनुसार मतगणनाको नतिजा भर्चुअल माध्यमबाट सार्वजनिक गरिने गरी व्यवस्थापन गरिएको हो । मतदान स्थल भुटनदेवी माविमै मतगणना गरी सोको नतिजा भर्चुअल माध्यम (जुम) मार्फत सार्वजनिक गर्ने योजना बनाइएको छ । मतगणना साँझ ५ बजेदेखि सुरु गरिने छ । आजै बेलुकासम्ममा नतिजा आइसक्ने जनाइएको छ । मतदानका लागि कोभिड सङ्क्रमित मतदाताले भुटनदेवी माविको उत्तर गेटबाट मात्रै प्रवेश पाउनेछन् भने अन्यले पश्चिम गेटबाट प्रवेश पाउनेछन् । मतदाताहरूलाई सामान्य स्वास्थ्य जाँचपछि १० मिटरको दूरीमा होल्डिङ सेन्टरमा बसाइने प्रमुख निर्वाचन अधिकृत श्रेष्ठले बताए । प्रदेश निर्वाचन आयोगको कार्यालयका अनुसार कुल मतदातामध्ये यसअघि नै १३ जनालाई कोरोना सङ्क्रमण पुष्टि भएको थियो । मतदानबाट कसैलाई पनि वञ्चित नगर्न प्रदेशसभा सदस्य तथा स्थानीय तहका प्रमुखउपप्रमुखहरुलाई पीसीआर रिपोर्ट अनिवार्य नगरिएको निर्वाचन अधिकृत श्रेष्ठले जानकारी दिए। प्रदेश निर्वाचन आयोगले मतदान स्थल र मतगणनाको संरचना तयार पारेको सहायक निर्वाचन अधिकृत गोविन्द पौडेलले जानकारी दिए। विद्यालय परिसरमा क, ख र ग नामकरण गरेर तीन वटा मतदान केन्द्र स्थापना गरिएको छ । क मा प्रदेशसभा सदस्य, ख मा गाउँपालिका अध्यक्षउपाध्यक्ष तथा नगरका प्रमुख उपप्रमुख र ग केन्द्रमा कोभिड१९ सङ्क्रमित मतदाताले मत हाल्ने व्यवस्था मिलाइएको छ । सहायक निर्वाचन अधिकृत पौडेलका अनुसार प्रदेशसभा सदस्य र स्थानीय तहका प्रमुखउपप्रमुखका लागि फरक मतपत्र हुनेछ । फरक रङको मतपत्रमा चुनाव चिह्न भने एउटै राखिएको हुनेछ । मतदान केन्द्र र मतगणनामा खटिने गरी २४ कर्मचारी परिचालन गरिएको कार्यालयले जनाएको छ । रासस"
राष्ट्रियसभा उपनिर्वाचन : यसरी हुँदैछ हेटौडामा मतदान (फोटोफिचर),"हेटौडा : बागमती प्रदेशमा रिक्त रहेको राष्ट्रियसभा सदस्य पदको निर्वाचनको मतदान हेटौंडामा भइरहेको छ । हेटौंडा४ मा रहेको भुटनदेवी माध्यामिक विद्यालयमा रहेको मतदानस्थलमा बिहान ९ बजेबाट मतदान सुरु भएको हो । दिउँसो ३ बजेसम्म मतदान सकिने प्रमुख निर्वाचन अधिकृत डिल्लीरत्न श्रेष्ठले जानकारी दिए । राष्ट्रियसभा सदस्य रामबहादुर थापाले दल परिवर्तन गरेपछि रिक्त पदमा थापा आफैं, बिपक्षि दलहरुको समर्थनमा स्वतन्त्र उम्मेदवार डाक्टर खिमलाल देवकोटा र नेमकिपाका कृष्णबहादुर तामाङ चुनावी मैदानमा छन् । मतदानका लागि ३ वटा मतदान केन्द्रको व्यवस्था गरिएको छ । जनस्वास्थ्य कार्यालय मकवानपुरको प्राविधिक सहयोगमा एन्टिजेन विधिबाट मतदान स्थलमै कोरोना परीक्षणको व्यवस्था गरिएको छ । एउटा मतदान केन्द्रबाट कोरोना पोजेटिभ मतदाता र बाँकी दुईवटा मतदान केन्द्र मध्ये एउटाबाट स्थानीय तहका जनप्रतिनिधि र अर्कोबाट प्रदेशसभा सदस्यहरुले मतदान गर्ने ब्यवस्था मिलाइएको छ । निर्वाचनमा बागमती प्रदेशका १ सय ९ सांसद र १ सय १९ स्थानीय तहका प्रमुख र उपप्रमुख मतदाता रहेका छन् । दिउँसो १२ बजेसम्म क मदतान केन्द्रमा ६६ जना प्रदेशसभा सदस्य,ख मतदान केन्द्रमा १ सय १३ अध्यक्ष उपाध्यक्ष र ग मतदान केन्द्रमा २० जना कोरोना संक्रमित प्रदेशसभा सदस्य तथा स्थानीय तहका अध्यक्ष उपाध्यक्षले मतदान गरेको प्रमुख निर्वाचन अधिकृत श्रेष्ठले बताए । आजै साँझसम्म मत परिणाम सार्वजनिक गर्ने उनले जानकारी दिए"
एमाले नेता यादवको कोरोनाबाट निधन,जनकपुरधाम : कोरोना संक्रमणबाट नेकपा एमाले धनुषाका नेता योगनारायण यादवको निधन भएको छ। एमालेका केन्द्रीय सदस्य तथा पूर्वसांसद यादवको उपचारको क्रममा काठमाडौंस्थित मेडिसिटी हस्पिटलमा बिहीबार बिहान निधन भएको एमाले धनुषा जिल्ला अध्यक्ष राजकिशोर यादवले जानकारी दिए। धनुषाको सबैला नगरपालिका १ मुसहरी टोल निवासी ५२ वर्षीय नेता यादव १४ दिनअघि कोरोना संक्रमित भएका थिए। पछिल्लो समय मिर्गौला रोगबाट समेत पीडित नेता यादवलाई संक्रमण पुष्टि भएपछि मेडिसिटी अस्पतालमा भर्ना गरिएको थियो। मेडिसिटी अस्पतालमा डायलासिस गराउने गरेका यादवको मिर्गौला प्रत्यारोपणको तयारीसमेत गरिएको थियो। २०४६ सालदेखि राजनीतिमा सक्रिय रहेका यादव प्रधानमन्त्री ओलीका विश्वास पात्र थिए। यादवको शवलाई काठमाडौंमै दाहसंस्कार गरिने जनाइएको छ। उनी पहिलो संविधानसभा निर्वाचनमा धनुषा क्षेत्र नम्बर ६ बाट विजयी भएका थिए। संविधानसभाको दोस्रो निर्वाचनमा भने यादव पराजित भएका थिए।
एसेज शृंखला डिसेम्बरमा,"लन्डन : इङ्ल्यान्ड र अस्ट्रेलियाबीचको बहुप्रतीक्षित एसेज टेस्ट शृंखलाको मिति तय भएको छ। अस्ट्रेलिया क्रिकेट बोर्डले बुधबार सन् २०२१२२ को एसेज शृंखला अस्ट्रेलियामा हुने र त्यो पाँच खेलको हुने जनाएको छ। एसेज टेस्ट शृंखला डिसेम्बर र जनवरीमा हुनेछ। बुधबार सार्वजनिक गरिएको तालिकाअनुसार पहिलो टेस्ट डिसेम्बर ८ देखि १२ सम्म ब्रेसबेनमा हुनेछ। यस्तै दोस्रो टेस्ट डिसेम्बर १६ देखि २० सम्म एडिलेट, तेस्रो टेस्ट २६ डिसेम्बरदेखि ३० डिसेम्बरसम्म मेलबर्नमा सञ्चालन हुनेछ। यसैगरी सिड्नीमा हुने चौथो टेस्ट सन् २०२२ को जनवरी ५ देखि ९ र अन्तिम तथा पाँचौ टेस्ट पर्थमा जनवरी १४ देखि १८ तारिखसम्म हुनेछ।"
महामारीमा मानवता,"कोही आफन्त, छिमेकी वा साथीभाइ बिरामी परे फलफूल बोकेर हेर्न जाने र ढाडस दिने संस्कार नेपाली समाजमा छ। बिरामीका घरमा मात्रै होइन, अस्पतालसम्म पुगेर चासो राख्ने र निधन भए घाटसम्म जाने अनि अन्तिम संस्कारमा सहजै सहभागी हुने परम्परा पनि छ। गाह्रो सारो परे देशविदेशका नेपाली सबै जुटेर समाधान गर्दा नेपालीको एकता विश्वमा उदाहरणीय छ। नेपाली हो गर्छ भन्ने भनाइ हामीले स्थापित गरेका संस्कार, एकता र परम्पराको फल पनि हो। पछिल्लो समय कोरोना महामारीमा हाम्रा संस्कार, संस्कृति र परम्परालाई खुम्च्याउनु परेको छ। मान्छेसँग मान्छे टाढा बस्नुपर्ने अवस्था कोभिडको महामारीले ल्याएको छ। आफन्त, साथीभाइ बिरामी पर्दासमेत निधारमा हात राखेर र नाडी छामेर सान्त्वना दिन त परको कुरा, बिरामी परे खबर सुनेर मात्रै बस्नु पर्ने बाध्यता छ। यसले जो कोहीको मन कटक्क काट्छ नै। कोभिडबाट परिवारका सदस्य गुमाए अँगालो हालेर रुन र बिदा गर्न पनि पाइँदैन। यस्तो अवस्थामा छरछिमेकले पनि टाढाबाट हेरेर चित्त बुझाउनु परेको छ। कतै शव उठाउने समेत मान्छे नहुँदा परिवारमा शोक माथि पीडा थपिँदो छ। कोभिडले समस्या मात्रै ल्याएको छैन। हरेक समस्याको समाधान हुन्छ र समयअनुकूल चल्नुपर्छ भन्ने पाठ पनि हामीलाई सिकाउँदैछ। गर्ने चाहना भए उपाय निस्कन्छ भन्ने उदाहरण महामारीमा पनि खटिएर मानवता देखाउनेले छर्लंग पारेका छन्। ३८ वर्षीय पुरुषको जनकपुरधाममा निधन भएर अलपत्र शवलाई जानकी चोकका चार युवाले व्यवस्थापन गरे। प्रमुख जिल्ला अधिकारी नै कोरोना परीक्षण नभएको भन्दै शव व्यस्थापन गर्नबाट पन्छिएपछि दाहसंस्कारमा अन्तिम श्रद्धाञ्जलीसमेत दिएका ती युवाले नेपालीको मन र संस्कारलाई जीवितै राखेका छन्। महामारीमा संकट परेको मानवतालाई पुनः जोगाएका छन्। उनीहरूको साहस र मनलाई हामीले सम्मान गर्नै पर्छ। महामारीले कोलाहल अवस्थाको सृजना गर्दैछ। अस्पतालमा पुगेका बिरामीले भित्रको बेड भरिँदा बेडमा भएकाको मृत्यु वा डिस्चार्ज पर्खनुपर्ने अवस्था छ। सडकमा भोकाहरूको संख्या बढ्दो छ। हरेक कुराको व्यवस्थापन चुनौतीपूर्ण बन्दै जाँदा व्यवस्थापनको जिम्मेवारी काँधमा बोकेकाले थाम्न र थेग्न छाडेका छन्। महामारी नियन्त्रणमा अब सामूहिक प्रतिवद्धता र एकता खड्किएको छ। सबैले आफूले सकेको गर्नुपर्ने दिन आएको छ। हामी कसरी जोगिन्छौं भन्ने भावना लिएर महामारीले सृजना गरेका चुनौती सबैले चिर्नुको विकल्प पनि छैन। चिकित्सकले गर्ने उपचार पद्धतिबाहेक अन्य पनि धेरै समस्या छन्। भोकालाई भोजन, गाउँ, घर र टोलमा छट्पटाएका बिरामीलाई अस्पताल र उपचार सेवासम्म पुयाएर महामारीको युद्धमा योद्धा थपिनु छ। विभिन्न जिल्ला र सहरमा मनकारी युवा र संस्था पनि भोकालाई भोजन, समस्यामा परेकाको उद्धार र मृतकको अन्तेष्टिमा सहारा बनेका छन्। तर, अझै पर्याप्त भने छैन। उनीहरूको अभियानलाई साथ दिनेको खाँचो छ। बिनास्वार्थ सेवामा खटिनेको अभाव खड्किँदो छ। महामारीमा सामाजिक काम गरेजस्तो गर्ने र एक थान फोटो खिचेर सामाजिक सञ्जालमा पोस्ट्याउने खालका समाजसेवी पनि हाम्रो समाजमा धेरै छन्। यसले पीडामा परेकालाई राहत होइन, आहत थपेको छ। मानव सेवा नै धर्म हो भन्ने भनाइ यो समय शब्दमा सीमित हुनुहँुदैन। सेवा गरे मेवा पाइन्छ भन्ने उखान त्यसै प्रचलित छैन। तर, स्वार्थको सेवा नभई समयको आवश्यकतालाई महसुस गरेर आफैंलाई सुरक्षित राख्दै महामारीको युद्धमा सबैले होमिन आवश्यक छ। राजनीतिक दलले विभिन्न जनवर्गीय संगठन बनाएर युवालाई समेटेका छन्। आन्दोलनमा अघि सारेर ढुंगा हान्न मात्रै होइन, यो समयमा अप्ठ्यारोमा परेकाको सेवामा खटाउनु पनि पर्छ। घामपानी नभनी खटिएका स्वाथ्यकर्मी र सुरक्षाकर्मीको जनशक्ति कम छ। उनलाई साथ दिन र महामारीमा एकजुट भएर यसलाई नियन्त्रण गर्न सबैले आआफ्ना स्थानबाट जुटौं। एक दिन सबैको मुहारमा खुसी छाउने छ।"
खोलाको दहमा डुबेर पुरुषको मृत्यु,फिदिम : पाँचथरको फाल्गुनन्द गाउँपालिका ४ चिलिङदेनका एक पुरुषको खोलाको दहमा डुबेर मृत्यु भएको छ । ५८ वर्षीय पदमध्वज नेम्बाङलाई निबु खोलाको दहमा मृत अवस्थामा भेटिएको थियो । नेम्बाङलाई बुधबार राति नौ बजे निबुखोलाको दहमा मृत अवस्थामा भेटिएको थियो । जिल्ला प्रहरी कार्यालय पाँचथरका डीएसपी दानबहादुर थापाका अनुसार नेम्बाङको शव पोष्टमार्टका लागि जिल्ला अस्पताल पाँचथर ल्याइको छ । घटनाको प्रकृति हेर्दा नेम्बाङको पानीमा डुबेर मृत्यु भएको प्रहरीले जनाएको छ ।
दोस्रो भेरियन्टले उद्योग संकटमा,"काठमाडौं : विश्वव्यापी रूपमा फैलिएको कोरोना भाइरस (कोभिड१९) का कारण उद्योग व्यवसाय संकटमा परेका छन्। वैशाख तेस्रो सातादेखि निषेधाज्ञा भएसँगै उद्योग प्रभावित हुन पुगेका छन्। अघिल्लो वर्ष कोभिडका कारण प्रभावित भएका २० प्रतिशत उद्योग सञ्चालनमा आउन सकेका छैनन्। ती उद्योग सञ्चालनमा आउन नसक्दै कोरोनोको दोस्रो भेरियन्ट सुरु हुँदा उद्योग व्यवसाय पूर्णरूपमा प्रभावित हुन पुगेको छ। नेपाल राष्ट्र बैंकको दोस्रो पुनरावृत्ति सर्वेक्षण प्रतिवेदन अनुसार आर्थिक क्रियाकलाप ठप्प हुँदा उद्योग पूर्णरूपमा प्रभावित हुन पुगेका छन्। प्रतिवेदनअनुसार गत असारको तुलनामा वैशाखमा उद्योग व्यवसाय सञ्चालनमा उल्लेख्य सुधार भएको छ। गत असारको तुलनामा उद्योग व्यवसायको उत्पादन एवम् कारोबार र रोजगारीमा उल्लेख्य बढेको छ। कोभिडपूर्व गत फागुनअघि उद्योग व्यवसाय पुग्न सकेका छैनन्। कोभिड महामारीको दोस्रो लहर आएसँगै वैशाख १६ गतेदेखि अधिकांश जिल्लामा निषेधाज्ञा गरिएको छ। जसले गर्दा उद्योग व्यवसाय प्रभावित हुन पुग्दा उद्योगधन्दामा थप समस्या आउने राष्ट्र बैंकको निष्कर्ष छ। कोभिडपछि विस्तारै सुधार आउन लागेको अर्थतन्त्र पुनः प्रभावित हुने भन्दै राष्ट्र बैंकले कोभिड१९ को संक्रमण रोक्दै यथासम्भव रूपमा आर्थिक गतिविधि सञ्चालन गर्न सुझाएको छ। कोभिड पछि बन्द हुन पुगेको, कम क्षमतामा सञ्चालन भएका र सञ्चालनमै आउन नसकेका छन्। गत असारमा ६१ प्रतिशत मात्रै उद्योग सञ्चालनमा थिए। ती उद्योग वैशाखसम्म ८१२ प्रतिशत सञ्चालन भएका छन्। राष्ट्र बैंकले गत वर्ष विभिन्न प्रकृतिका ६ सय ७४ उद्योगको अध्ययन गरेको थियो। वैशाखमा तीमध्ये ५ सय ६२ उद्योगमा अध्ययन गरेको थियो। विद्युत्, ग्यास, पानी र सञ्चार पूर्णरूपमा सञ्चालनमा छन्। असारको तुलनामा सबै प्रकारका उद्योग व्यवसायमा सुधार आएको छ। सबैभन्दा कम सञ्चालनको अवस्थामा खानी तथा उत्खनन उद्योग ६० प्रतिशत मात्रै छ। कोभिड महामारी पूर्व फागुनको तुलनामा असारमा ४१ प्रतिशत मात्र उद्योगव्यवसायहरू पूर्ण रूपमा सञ्चालनमा रहेकोमा वैशाखमा बढेर ८१२ प्रतिशत पुगेको देखिएको भए पनि अर्थतन्त्रमा समस्या देखिन थालेको छ। फागुनको तुलनामा असारमा औसतमा करिब २९ प्रतिशतमात्र उत्पादनकारोबार रहेकोमा वैशाखमा आइपुग्दा ६१४ प्रतिशत पुगेको छ। गत असारको तुलनामा अध्ययनले समेटेका सबै क्षेत्रहरूको उत्पादनकारोबार बढेको छ। होटल तथा रेस्टुरेन्ट उत्पादन तथा कारोबारको स्थिति ४०८ प्रतिशत मात्र पुगेको छ। यो अन्य व्यवसायभन्दा सबैभन्दा कम हो।"
३ दिनमा ३ भाइको निधन,"नेपालगन्ज : मुस्लिम समुदायमा एक महिने इदुल फित्र (इद)को पवित्र रोजा चलिरहेको थियो। नेपालगन्ज उपमहानगरपालिका ३ सदरलाइन (सुनार मण्डी) का सहोदर तीनभाइलाई रोजाकै बेला कोरोना संक्रमण भयो र ज्यान गयो। स्वनजिर अहमद हल्वाई र फातिमा बानुका ७ भाइ छोरामध्ये काइलो ४८ वर्षका इम्तियाज अमहद, राइलो ४६ वर्षका एजाज अहमद र ४१ वर्षका कान्छो जहिर अहमदले ३६ घण्टाको अन्तरमा भेरी अस्पताल नेपालगन्जमा उपचारको क्रममा ज्यान गुमाए। जहिर क्रिकेटका राष्ट्रिय खेलाडी थिए। एजाज अदालती अभ्यासमा नभए पनि अधिवक्ता थिए। इम्तियाजको लन्ड्री पसल छ। २२ वैशाखमा कान्छा जहिरको निधन भयो। अर्को दिन २३ वैशाखमा एजाजले ज्यान गुमाए। २४ वैशाखमा इम्तियाजले पनि संसार छोेडे। ३ भाइको निधनको शोकमा ५५ वर्षीया दिदी नूर अपसाको पनि घटनाको केही दिनमै मृत्यु भयो। हट्टाकट्टा, खासै रोग नभएका एकै परिवारका तीनतीन दाजुभाइको निधनले सुनारमण्डी टोल शोकमा डुब्यो। खबर नगरमा सनसनीपूर्ण रूपमा फैलियो। कोरोना केही पनि होइन भन्ने सबैलाई अहिले स्तब्ध बनाएको छ। झस्काएको छ। घटनाको झन्डै दुई सातासम्म पनि टोल शोकाकूल छ। अझै पनि आफन्तहरू घरमा आउन सकेका छैनन्। मृत्युको खबरले आफन्त धेरैले रोजा पूरा गर्न सकेनन्। इस्लाम धर्ममा बिरामी, अशक्त र बालबालिकालाई रोजा नगर्न पनि छुट हुन्छ। नेपालगन्जको सदरलाइनमा एकलैनी जाने बाटोको ठीक पश्चिमको गल्ली हुँदै ५० मिटरको दूरीबाट उत्तरमा जाँदा हल्वाइ परिवारको मिनी कोलोनी जस्तो घर आउँछ। २ कठ्ठाभन्दा बढी क्षेत्रफलमा वरिपरि सात भाइका २ देखि ३ तले ७ वटा घर छन्। छतहरू सबै जोडिएको एउटै गोल घर जस्तो देखिन्छ। एउटा घरमा कम्तीमा चारदेखि बढीमा ९ कोठा छन्। चारैतिर घर र बीचमा झन्डै १० धुर जति सबैको साझा आँगन छ। चारैतिर घर नै घर भएकाले पर्खाल लगाउनु परेको छैन। सबैका लागि एउटै मूल गेट छ। जहाँ अल्लाह कम्प्लेक्स लेखिएको छ। यही कोलोनीमा ७ भाइका छोराछोरी, नातिनातिना गरी ३५ जनाको परिवार बस्छ। सदरलाइनमा पुस्तौंदेखि बस्दै आएको यो परिवार सुनारमण्डीमा भने १२ वर्षअघि सबैै भाइको एउटै थलोमा घर बनाएर बस्न थालेको थियो। मंगलबार अपराह्नतिर संवाददाता पुग्दा यो बडेमानको घर पनि सुनसान थियो। मृतकका भतिजो (जेठो दाइ हाजी सब्बिरका कान्छा छोरा) सरप्राज मेहमुद मूलद्वारमा भेटिए। उनले दाइ सहनाज आदिल (माइलो बुवाको छोरा)लाई कुरा गर्न बोलाए। सहनाजले साइलो काका रियाज अहमदलार्ई डाके। ३ तले घरको दोस्रो तलाको उत्तरतर्फको झ्यालबाट उनले हेरिरहे। तल उनी आउन मानेनन्। मात्र चिहाइरहे। संवाददाताले बोलाउँदा पनि उनी तल झरेनन्। पत्रकार भनेपछि बरु झ्यालबाटै कुरा गर्न राजी भए। लगातार एकपछि अर्को भाइको मृत्युु भयो। अहिले त तल झर्न पनि हिम्मत आउँदैन, उनले पीडा सुनाए, यो महामारी के हाम्रै घरको लागि भएको हो र ? बेलाबेलामा उनको बोली अवरुद्ध हुन्थ्यो। सबै भाइ मिलेर बसेका थियौं। अभाव केही पनि थिएन। आवश्यक परेको बेलामा एकले अर्कोलाई सहयोग गथ्र्यौ। किन हाम्रै परिवारमाथि यस्तो समस्या भयो ?, ३ भाइ गुमाएका रियाजले भने, हामीले आफ्नो तर्फबाट बचाउन सक्ने सबै प्रयास गयौं। उपचार गर्न पैसाको अभाव पनि हुन्थेन। सबै भाइ मिलेर जति लागे पनि पैसा त जम्मा भइहाल्थ्यो। पैसाले मात्र पनि मान्छे बाँच्ने रहेनछ ? कोरोनाले कसरी एक्कासि मान्छेको ज्यान लिँदोरहेछ, यो परिवार आश्चार्य चकित छ। काका एजाजलाई मधुमेहको समस्या थियो। अरू कसैलाई दीर्घरोग थिएन। मधुमेहको रोगी भए पनि उहाँले औषधि सेवन गर्नु भएको थिएन। खानपिनबाटै मधुमेहलाई नियन्त्रणमा राख्नु भएको थियो, भतिजा सहनाज आदिलले यर्थाथता दर्शाए। कान्छा जहिर क्रिकेट खेलाडी भएकाले हट्टाकट्टा नै थिए। अस्पतालमा भर्ना हुने दिनसम्म उनको अक्सिजन लेभल ९० थियो। एक्कासि सास फेर्न गाह्रो भएको थियो। तर, सुरुमा निधन उनकै भयो। निधन भएका तीनवटै भाइलाई सुरुमा खोकी र ज्वरो आएको थियो। उनीहरूले त्यसको औषधि खाए तर निको भएन। शंका लागेर नेपालगन्ज मेडिकल कलेज शिक्षण अस्पतालको प्रयोगशालामा कोरोना परीक्षण गराउँदा रिपोर्ट पोजेटिभ आएको थियो। जटिल स्वास्थ्य समस्या नहुँदासम्म उनीहरू होम आइसोलेसनमै बसेका थिए। तीन भाइलाई कोरोना भएपछि अरू थप ४ जनाको कोरोना परीक्षण गरिएको थियो। मृतकद्वय काइला र कान्छाकी पत्नीलाई पनि कोरोना पुष्टि भयो तर उनीहरू होम आइसोलेसनमा बसेर निको भए। ती बाहेक अरु कसैलाई कोरोना संक्रमण भएन। अस्पतालमा कुर्ने छोरा भतिजाहरूमा पनि कोरोना भएन। आफूले काका गुमाए जस्तै पीडा अरू कसैले पनि अभिभावक गुमाएर भोग्न नपरोस् भन्नका लागि सहनाज आदिलको सुझाव छ, कोरोना केही होइन नभन्नुस्। तीनतीन जना अंकल गुमाएका हामीलाई मात्र थाहा छ कि यो कति खतरनाक छ। यो महामारीबाट जोगिने भनेको सुरक्षा मापदण्ड पालना गर्ने र सतर्क रहने नै हो। घटनाको तीन, चार दिनसम्म त यो घरमा चुल्हो नै बलेको थिएन। आफन्तहरूले ल्याएर खुवाए। अन्त्येष्टिको ३ दिनपछि परिवारले अरू धार्मिक अनुष्ठान सबै फुकुवा गरिदियो। मानसिक र सामाजिक पीडा अझै निको भइसकेको छैन। अहिले पनि परिवारका आधा दर्जनभन्दा बढी महिलालाई त्यो मृत्युको घटनाले निद्रा लाग्दैन। सासूबुहारीको निधन सुनारमण्डीमा मात्र होइन, जिल्लामा कोरोना र त्यसको प्रभावले एकैघरमा दुई वा सोभन्दा बढी ज्यान गुमाउने अरू पनि छन्। खजुरा गाउँपालिकामा सासूबुहारीले नै ज्यान गुमाए। खजुरा ३ की ७२ वर्षीया खुमकला पुलामीले ११ वैशाखमा भेरी अस्पतालमा उपचारको क्रममा कोरोनाबाट ज्यान गुमाइन्। त्यसको २ दिनपछि १३ वैशाखमा ४७ वर्षकी बुहारी लक्ष्मी थापा पुलामीको पनि कोरोनाबाटै निधन भएको गाउँपालिका स्वास्थ्य शाखा प्रमुख सुदीप पौडेलले जानकारी दिए। ७ वैशाखमा उनीहरूलाई कोरोना संक्रमण पुष्टि भएको थियो। खुमकलाका पति, नातिनीसहित अरू ४ जनालाई पनि कोरोना भएको थियो। सबै निको भए। दम्पती नै लग्यो कोरोनाले त्यस्तै, नेपालगन्ज५ को बच्चुपुरुवाका २८ वर्षका अशोक मौर्य (मुराउ)ले कोरोनाबाट ६५ वर्षका पिता रामगोपाल मुराउलाई भेरी अस्पतालमा उपचारको क्रममा गुमाए। बुबाको मृत्युको १४ घण्टामै ६० वर्षीया आमा सावित्रीदेवी मुराउको पनि मृत्यु भयो। उनी भन्छन्, आमालाई पनि बुबालाई जस्तो कोरोनाको लक्षण थियो तर परीक्षण नै गरेनौं। उनको परिवारमा २ दाजुभाइ र ५ दिदीबहिनी छन्। घरको आर्थिक अवस्था कमजोर छ। जिल्ला कोभिड१९ संकट व्यवस्थापन केन्द्रका कोरोना फोकल पर्सन तेज ओलीका अनुसार बुधबार दिउँसो ३:३० बजेसम्म बाँकेमा कोरोनाबाट ज्यान गुमाउनेको संख्या ३ सय ५३ पुगेको छ। बाहिरी जिल्लाबाट भेरी अस्पताल र नेपालगन्ज मेडिकल कलेज शिक्षण अस्पतालमा उपचार गर्न आएका २०९ गरी यहाँका अस्पताल र आइसोलेसनमा मृत्यु हुनेको संख्या ४ सय ६२ पुगेको छ। धेरैले गत चैत महिनायता ज्यान गुमाएका छन्। जिल्लामा मंगलबारसम्म ७१ हजार ९५५ जनाको स्वाब परीक्षण गरिएकोमा १६ हजार ५६ जनामा कोरोना संक्रमण पुष्टि भएको छ। जेठ महिना लागेसँगै बाँकेमा संक्रमण दर र मृत्युदर पनि घट्दो क्रममा रहेको ओलीले दाबी गरे।"
कोरोना सुन्नासाथ पति नै बेपत्ता,"झापा : पेटमा दुई महिनाको बच्चा छ। शारीरिक अवस्था निकै कमजोर छ। मुस्किलले खुट्टा टेकिन्छन्। कति दिनदेखि पेटभरि खानसमेत नपाएकी झापा चारआलीकी कञ्चन रिजालको सोमबार कोरोना पोजेटिभ देखियो। सामान्य ज्वरो र खोकी लागिराखेपछि कञ्चनले आइतबार सकिनसकी मेची अस्पताल पुगेर स्वाब दिएकी थिइन्। सोमबार उनको रिपोर्ट पोजेटिभ आएपछि बसिराखेको घरबाट घरभेटीले निकालिदिए। त्यसपछि माइतीको शरणमा पुगेकी कञ्चनलाई त्यहाँ पनि छिमेकीले बस्ने अनुमति दिएनन्। उनी मंगलबार दिउँसो ४ बजेतिर श्रीमान्सँग चारआलीको आइतबारे हटिया लाग्ने ठाउँमा गइन्। त्यहाँ श्रीमान्ले उनलाई एउटा टेन्टमुनि राखे। केही खानेकुरा ल्याउँछु भनेर गएका, फर्किएरै आएनन्। बुधबार मेची कोभिड अस्पतालको आइसोलेसनमा पुगेकी उनले भनिन्, मलाई झुक्याएर भाग्यो। अब मसँग न बस्ने ठाउँ छ न खानेकुरा। कोरोना जितेर फर्कें भने, कहाँ बस्ने होला ? मेची कोभिड अस्पतालकी नर्स एनी रिजालका अनुसार रातको ११ बजे उनलाई वडाध्यक्षले अस्पताल ल्याइपुर्याएका थिए। अस्पताल आउँदा उनीसँग एक जोर लुगा पनि थिएन। शरीर पूरै कामेको र बेस्सरी भोकाएकी थिइन्। बोल्नै नसक्ने अवस्थामा रहेकी उनलाई केही खाना दिएपछि मात्रै बोलेकी अस्पतालकी कर्मचारी लीला भट्टराईले बताइन्। उनले भनिन्, आफन्त को छ, तपाईंको ? भन्दा कोही छैन। कोरोना देखिएपछि बूढाले छाडेर भाग्यो। वडाध्यक्ष अंकलले अस्पताल ल्याइदिनुभएको भनिन्। कञ्चनमा अझै धेरै कमजोरी रहेकाले उनलाई स्लाइन दिइराखेको नर्स एनीले बताइन्। गर्भवती श्रीमतीलाई छाडेर मेचीनगर नगरपालिका १३ चारआलीको तेलबारी बस्दै आएका सन्देश रिजाल फरार भएपछि कञ्चनको एक मात्र सहारा टुटेको छ। गाडीमा सहचालकको काम गर्ने सन्देश र कञ्चनले गत मंसिरमा विवाह गरेका थिए। कञ्चन १७ वर्ष मात्रै पुगेकी छन्। विवाह गरेदेखि उनीहरू एउटा होटलमा काम गर्दै आएका थिए। श्रीमतीलाई कोरोना भएको थाहा पाएपछि सन्देश सम्पर्कविहीन भएको हुन सक्ने वडा नम्बर १३ का वडाध्यक्ष कृष्णराज सिग्देलले बताए। वडाध्यक्ष सिग्देलले भने, कोरोना संक्रमित गर्भवती महिला बेवारिसे अवस्थामा रहेको थाहा पाएपछि एम्बुलेन्स बोलाएर नगरपालिकाको धाइजन स्वास्थ्य चौकीको आइसोलेसनमा पुर्याएँ। तर त्यहाँ उनको उपचार सम्भव नहुने मेयर र उपमेयरले बताएपछि आफूले राति ११ बजे मेची अस्पताल लगेको उनले बताए। कञ्चनको माइतीपक्षको आर्थिक अवस्था पनि अत्यन्त कमजोर रहेको वडाध्यक्षले बताए। सानैमा आमा गुमाएकी कञ्चनको घरमा वृद्ध हजुरआमा छिन्। उनको उपचारमा सहयोग गर्ने कोही भेटिएका छैनन्। कञ्चनको बिचल्ली भएपछि उनका श्रीमान् सन्देशको परिवारको खोजी सुरु गरिएको छ। आफूखुसी विवाह गरेकाले सन्देशको परिवार पनि सम्पर्कमा आउन नचाहेको बुझिएको छ। प्रहरी प्रशासन लगाएरै भए पनि कञ्चनका श्रीमान्को खोजी गरिने वडाध्यक्ष सिग्देलले बताए।"
घरैपिच्छे आचारसंहिता,"दैलेख : भैरवी गाउँपालिकाकी १४ वर्षीया ममता शाही कक्षा ९ मा अध्ययनरत छिन्। स्थानीय हिमालय मावि डाँडीमाँडीमा अध्यनरत ममता हाल स्कुल बन्द भएका कारण अधिकांश समय घरमै हुन्छिन्। गाउँमै रहेको चिल्ड्रेन सेफ बाल क्लबमा आबद्ध उनले आफ्नो गाउँमा कोरोना फैलिन नदिने उपाय खोजिरहेकी छिन्। उनले घरको दैलोमै कोरोनाका लक्षण, बच्ने उपायहरूको सन्देशमूलक चित्र र आचारसंहिता बनाएर टाँसेकी छिन्। उनीजस्तै स्थानीय गौरी मावि बालेकाँडामा अध्ययनरत उपेन्द्र विकको दिनचर्या पनि उसैगरी बित्छ। स्कुल बन्द रहेका कारण उनले अभिभावकलाई ससाना काममा सघाउने र अन्य समय गाउँमा कोरोना संक्रमण फैलिन नदिन सचेतनामूलक सामग्रीहरू बनाउँछन्। ममता र उपेन्द्र जस्तै गाउँपालिकामा बालबालिका कोरोना संक्रमण रोकथाम तथा नियन्त्रणका लागि सिजनशीलता देखाइरहेका छन्। गाउँपालिकामा रहेका चिल्ड्रेन सेफ, समाज सुधार, सहनशीलता र म्यारीगोल्ड बाल क्लबमा आबद्ध ५४ जना बालबालिकाले कोरोनाका लक्षण, बच्ने उपायको सन्देशमूलक चित्र तथा आचारसंहिता बनाउने गरेका छन्। उनीहरूले कोरोनाका लक्षण, बच्ने उपायको सन्देशमूलक चित्र बनाएका छन्। सन्देशमूलक चित्र र आचारसंहिता आआफ्नो घरको दैलोमा टाँसेका छन्। बालबालिकाले आफ्नो घरसँगै वडा कार्यालयलगायतका सार्वजनिक स्थानमा समेत आचारसंहिता र सन्देशमूलक चित्र टाँसेका छन्। बालबालिकाले कोरोनाबाट बच्न निर्माण गरेको आचारसंहितामार्फत परिवारका सबै सदस्यहरूले नियमित रूपमा साबुनपानीले मिचिमिची हात धुन, जथाभावी भीडभाड नगर्न, नियमित रूपमा मास्कको प्रयोग गर्न घरपरिवार र समुदायलाई आग्रह गरेका छन्। पानीलाई तताएर मात्रै पिउन, पोषणयुक्त खानेकुरा खान, खानेकुरालाई राम्ररी पकाएर मात्र खान, व्यक्ति व्यक्तिबीचको दूरी कायम गर्न आचारसंहितामा उल्लेख गरेका छन्। त्यतिमात्रै होइन बालबालिकाले बाल विवाह नगर्ने र महिनावारीलाई मर्यादित बनाउनसमेत आचारसंहितामा उल्लेख गरेका छन्। बालक केशव थापा भन्छन्, हामीले बनाएको सन्देशमूलक चित्र र आचारसंहिता घरका सबैले पालना गर्नुहुन्छ, घरमा आउने अन्य व्यक्तिहरूले पनि पालना गर्नैपर्छ। टाँसिएको चित्र र आचारसंहिता घरमा आउने जो कोहीले पनि हेर्ने र पढेर जाने गरेको थापा बताउँछन्। बालबालिकाले कोरोनाका लक्षण, बच्ने उपायबारे समुदायमा सचेतना फैलाइरहेका बालबालिकालाई सहजीकरण गरिरहेकी निर्मला नेपाली बताउँछिन्। बालबालिकाले स्कुल बन्द भएको समयमा समयको सदुपयोग गरिरहेका छन्, निर्मला भन्छिन्, बालबालिकाको अन्तरनिहीत क्षमताको प्रस्फुटन भएको छ।"
"मोरङमा सवारी दुर्घटना हुँदा दुईको मृत्यु, तीन जना घाइते","विराटनगर : पूर्वपश्चिम लोकमार्गअन्तर्गत मोरङको पथरीशनिश्चरे नगरपालिका२ जय चोकमा बुधबार राति भएको सवारी दुर्घटनामा परेर दुई जनाको मृत्यु भएको छ। तीन जना घाइते भएका छन्। पूर्वबाट पश्चिमतर्फ आउँदै गरेको मे १ च १८५१ नम्बरको स्कोरपिओलाई नम्बर नखुलेको अर्को सवारी साधनले राति १२ बजेतिर ठक्कर दिँदा दुर्घटना भएको प्रदेश १ ट्राफिक प्रहरी प्रमुख एसपी सञ्जीव शर्माले जानकारी दिए। उनका अनुसार दुर्घटनामा परेर झापाको झापा गाउँपालिका५ का ५३ वर्षीय लक्ष्मीप्रसाद पौडेल र उनकी सासूआमा मोरङको रंगेली नगरपालिका३ रञ्जनीकी ७६ वर्षीया विष्णुमाया शिवाकोटीको घटनास्थलमै मृत्यु भएको छ। दुवै जनाको शवलाई पोस्टमार्टमका लागि मोरङ उर्लाबारीको मंगलबारेस्थित मदन भण्डारी अस्पताल एवं ट्रमा सेन्टरमा राखिएको छ। दुर्घटनामा परेर स्कोरपिओ चालक झापा बिर्तामोड नगरपालिका२ चारपानेका ३३ वर्षीय विकाश उप्रेती, झापा गाउँपालिका२ की ४५ वर्षीया बिनिता पौडेल र झापा हल्दिबारी गाउँपालिका५ का २५ वर्षीय रोशन उप्रेती घाइते भएका छन्। तीनै जना घाइतेहरुको विराटनगरको गोल्डेन अस्पतालमा उपचार भइरहेको छ। घाइतेमध्ये बिनिता र रोशनको अवस्था गम्भीर र चालक विकाशको अवस्था सामान्य रहेको जानकारी एसपी शर्माले दिए। मृत्यु हुने लक्ष्मीप्रसाद स्कोरपिओ चालक विकाशका ससुरा हुन्। घाइतेमध्ये विनिता लक्ष्मीप्रसादकी श्रीमती एवं विकाशकी सासूआमा हुन्। प्रहरीका अनुसार मोरङको कानेपोखरी गाउँपालिका२ मा बिरामी आफन्तलाई भेट्न गइरहेका बेला दुर्घटना भएको हो। बिरामी सानोबुवालाई हेर्न आउने क्रममा पथरीशनिश्चरे आइपुगेपछि एक्कासि अगाडि कुनै सवारी साधनले लाइट बाल्यो, विकाशले उनले भने, जोगाउन खोज्दाखोज्दै त्यसैमा हाम्रो गाडी जुधिहाल्यो। दुर्घटना गराउने सवारी साधन आफूले नचिनेको र नम्बर प्लेट पनि यकिन नभएको उनले बताए। गाडी जुधेर दुर्घटना हुनासाथ म बेहोस भएर ढलेछु, गोल्डेनमा उपचाररत सामान्य अवस्थाका उनले भने, होस फर्कदा आफूलाई अस्पतालको बेडमा पाएँ। प्रहरीले घटनास्थलबाट शंकास्पद रुपमा एउटा नम्बर प्लेट फेला पारेको छ। दुर्घटनास्थलमा ना २ ख ९४७३ नम्बरको प्लेट फेला परे पनि घटना गराउने सवारी साधनको पहिचान हुन नसकेको एसपी शर्माले बताए। दुर्घटना बस या ट्रकमध्ये एउटा सवारी साधनले गराएको हुनसक्ने उनको भनाइ छ। दुर्घटना गराउने सवारी साधनले कुनै नक्कली नम्बर प्लेट फ्यालेर फरार भएको पनि हुनसक्ने प्रहरीको अनुमान छ। मोरङ प्रहरीका प्रवक्ता डीएसपी मानबहादुर राईले दुर्घटना गराएर फरार रहेको सवारी साधनको खोजी तीव्र रुपमा भइरहेको जानकारी दिए।"
मध्यपहाडी लोकमार्गअन्तर्गत भोजपुरचखेवाभन्ज्याङ सडकखण्डको कालोपत्रे अन्तिम चरणमा,"भोजपुर : पुष्पलाल मध्यपहाडी लोकमार्गअन्तर्गत भोजपुरचखेवाभन्ज्याङ सडकखण्डको कालोपत्रेको काम अन्तिम चरणमा पुगेको छ। भोजपुरखोटाङ जोडिने उक्त ४२ किलोमिटरको सडकखण्डको ९५ प्रतिशत निर्माण काम सकिएको हो। कोरोनाका कारण लकडाउन हुँदा सामान ढुवानी र प्रतिकूल मौसमले अड्चन थपिए पनि निर्माण काम जेठभित्रै सम्पन्न गरिसक्ने पुष्पलाल मध्यपहाडी राजमार्ग योजना कार्यालय पाँचथरले जनाएको छ। कालोपत्रेको कामका गतिलाई तीव्रता दिइएको योजना कार्यालयका प्रमुख सुरेश न्यौपानेले बताए। पहिलो चरणको लकडाउनमा पर्याप्त काम गर्न सकिएन, सामान ढुवानी गर्न सकिएन, अलकत्र पकाउनलाई वनपैदावर र ढुंगाको समस्या भयो, उनले भने, दोस्रो चरणको लकडाउनमा भने हामी कामलाई तीव्रता दिएका छौं, चाँडै सक्ने लक्ष्य छ। गोल्डेन गुड्स निर्माण कम्पनीले २०७२०७३ बाट उक्त लोकमार्गको कालोपत्रे काम थालेको थियो। यसअघि नै निर्माण सम्पन्न गर्ने लक्ष्यका साथ काम थालिए पनि पहिलो चरणको लकडाउन, प्रतिकूल मौसमका कारण काममा ढिलाइ भएको कम्पनीले जनाएको छ। काम सम्पन्न गर्न पाँच महिना लाग्ने भएकाले काममा केही बाधा पुगेको कम्पनीका इन्जिनियर शैलेन्द्र मल्ल बताउँछन्। करिब ६५ करोड लागतमा सम्पन्ने हुने उक्त सडकखण्डको कालोपत्रे काम दुई प्याकेजमा भइरहेको छ। पहिलो प्याकेजअन्तर्गत कालोपत्रे काम पूर्ण रूपमा सम्पन्न भएको र दोस्रो प्याकेजअन्तर्गत दुई किलोमिटर मात्र कालोपत्रे गर्न बाँकी रहेको कम्पनीले बताएको छ। सडकको कालोपत्रे निर्माण काममा टेम्केमैयुङ गाउँपालिकाले स्थलगत अनुगमन गरिरहेको छ। कम्पनीको कामको गति हेर्दा काम जेठभित्र नै सम्पन्न हुने देखिएको गाउँपालिका अध्यक्ष धु्रवराज राईले बताए। उनले भने, कामको गति हेर्दा यो जेठभित्र सम्पन्न हुनुपर्ने हो, कामलाई गुणस्तरीय तवरबाट समयमा नै सम्पन्न गराउन हामीले बेलाबेला अनुगमन गरिरहेका छौं, सडक कालोपत्रे निर्माणले पूर्णता पाएपछि यहाँका नागरिकलाई सहज हुनेछ। सडक कालोपत्रे सम्पन्न भएपछि समग्र जिल्लाको विकासमा टेवा मिल्ने सरोकारवालाहरू सुनाउँछन्। निर्माण कामले गति लिएपछि आन्तरिक तथा बाह्य पर्यटकहरूको समेत आवागमनमा वृद्धि हुने भएकाले आर्थिक विकास हुने स्थानीय सरोकारवाला विवेक राईको ठम्याइँ छ। सडकको सहज पहुँच पुगेसँगै लोकमार्गले छुने टेम्केडाँडा, चखेवाभन्ज्याङजस्ता पर्यटकीय क्षेत्रमा आन्तरिक तथा बाह्य पर्यटकहरू पुग्न थालेका छन्। साथै सडकको सहज पहुँचले उत्पादित कृषि उपजलाई बजारसम्म पुर्याउनसमेत सहज भएको टेम्केमैयुङ गाउँपालिका३ अन्नपूर्णका स्थानीय केदार अधिकारी बताउँछन्। भन्छन्, सडक कालोपत्रे भएपछि यहाँ अन्तरिक तथा बाह्य पर्यटकको आवतजावत बढ्नुसँगै यहाँको कृषि उपजलाई सदरमुकाम, बजारसम्म पुर्याउन सजिलो भएको छ।"
राष्ट्रियसभा सदस्यको निर्वाचन आज,"हेटौंडा : बागमती प्रदेशमा रिक्त रहेको राष्ट्रियसभा सदस्य पदका लागि आज हुने निर्वाचनको तयारी पूरा भएको निर्वाचन आयोगको कार्यालयले जनाएको छ। निर्वाचनका लागि हेटौंडा४ स्थित भुटनदेवी माविमा मतदान केन्द्र तोकिएको छ। मतदान केन्द्रमा आवश्यक तयारी पूरा भएको कार्यालयले जनाएको छ। बिहान ९ बजेदेखि ३ बजेसम्म मतदान हुने र साँझसम्म मतगणना सक्ने गरी तयारी गरिएको जिल्ला निर्वाचन कार्यालय प्रमुख गोविन्दप्रसाद पौडेलले बताए। बागमती प्रदेशमा रिक्त रहेको राष्ट्रिय सभा सदस्य पदको उपनिर्वाचनका लागि नेकपा एमालेबाट गृहमन्त्री रामबहादुर थापा बादल र नेपाली कांग्रेस, नेकपा माओवादी केन्द्र र जनता समाजवादी पार्टीको समर्थनमा नेकपा एमाले माधव नेपाल पक्षले डा खिमलाल देवकोटालाई उम्मेदवार बनाएको छ। तर, एमाले भित्रको पछिल्लो समीकरण पछि नेपाल पक्ष मौन रहेको छ। नेकपा एमालेको आधिकारिक उम्मेदवार आफू भएको र प्रदेशमा नेकपा एमालेको बहुमत रहेकाले आफ्नो जित निश्चित रहेको गृहमन्त्री थापाको दाबी छ। नेकपा एमालेभित्रको पछिल्लो समीकरणपछि नेकपा एमाले ओली पक्षले गृहमन्त्री थापा नै आधिकारिक उम्मेदवार भन्दै ह्वीप जारी गरेको छ। कांग्रेस, माओवादी र जसपाले आफ्नो उम्मेदवार नउठाएकाले देवकोटालाई समर्थन गरेको छ। देवकोटाले एमाले भित्रबाटै आफूलाई समर्थन रहेको र अन्य दलको पनि समर्थन रहेकाले जित निश्चित रहेको दाबी गरेका छन्। निर्वाचनमा प्रदेशसभा सदस्य र स्थानीय तहका प्रमुख र उपप्रमुखले मतदान गर्ने पाउने छन्। बागमती प्रदेशसभा सदस्य १ सय ९ जना र प्रदेशका १३ जिल्लाका १ सय १९ स्थानीय तहका प्रमुख र उपप्रमुख गरी २ सय ३८ गरी ३ सय ४७ मतदाता छन्। राष्ट्रिय सभा निर्वाचनमा नेपाल मजदुर किसान पार्टीका कृष्णबहादुर तामाङ पनि उम्मेदवार छन्। राष्ट्रिय प्रजातन्त्र पार्टी राप्रपाले थापालाई मत दिन ह्वीप जारी गरेको छ भने राष्ट्रिय जनमोर्चाले डा देवकोटालाई भोट हाल्न निर्देशन दिएको छ।"
अस्पताल आफैं बिरामी,"बर्दिबास : महोत्तरीमा बर्दिबास अस्पताल लेखिएको ठूलो भवन छ। यहाँ कोभिड१९ इमर्जेन्सी अस्पताल पनि सञ्चालन गरिएको छ। कोरोना संक्रमित भएपछि बाँच्ने आशा लिएर गाउँगाउँका मानिस यहाँ पुग्छन्। तर औषधि, उपकरण र डाक्टरको अभावमा संक्रमित ज्यान गुमाउन बाध्य भएका तीतो यथार्थ यहाँ देख्न पाइन्छ। महोत्तरी, सर्लाही र धनुषा गरी तीन जिल्लाका करिब तीन लाख मानिसले कोरोना महामारीमा बर्दिबास अस्पतालमा जीवन बचाउने आशा राख्छन्। बिडम्बना अस्पताल आफैं बिरामी छ। त्यही अस्पतालको बेडमा ७ जना कोरोना लक्षण देखिएका र संक्रमित भएका बिरामी छन्। भेन्टिलेटर नहुँदा ज्यान गयो बर्दिबास१४ का ७२ वर्षीय रामअवतार महतोको भेन्टिलेटर अभावमा मंगलबार साँझ ज्यान गयो। श्वास फेर्न गाह्रो भएपछि चार दिनअघि उनका छोरा विकाउ महतोले हतारहतार बुवालाई बर्दिबास अस्पताल ल्याएका थिए। अक्सिजन लगाएर अस्पतालमा उनलाई भर्ना गरियो। अस्पतालमा औषधि पाइएन। हामीले आफैं बाहिरबाट औषधि खरिद गर्यौं, विकाउ भन्छन्, डाक्टरले हाम्रो बिरामीलाई राम्रोसँग हेरचाह पनि गरेनन्। हामीलाई भित्र अस्पतालमा पनि बस्न दिइएन। अस्पतालले वास्ता नगरेका कारण बुवा बितेका उनले गुनासो गरे। अरू एक जना पनि त्यहीँ बितेका खबर छ, उनले भने, हेर्नलाई मात्रै अस्पतालको ठूलो भवन छ। अस्पताललाई राम्रो डाक्टर चाहियो र भेन्टिलेटर पनि छिटा ल्याउनु पर्यो। बर्दिबास नगरपालिका स्वास्थ्य शाखाका सहसंयोजक रामबाबु यादवका अनुसार बर्दिबासमा कोरोना संक्रमणले तीन जानको मृत्यु भइसकेको छ। झन्डै दुई सय जना संक्रमित छन्।गाउँभरि कोरोना संक्रमण फैलिएपछि बर्दिबास५ स्थित चेरु गाउँ एक सातादेखि सिल गरिएको छ। औषधि खाएर कोरोना जित्ने आशा महोत्तरीको गौशाला नगरपालिका ५ की ४७ वर्षीया विनिता देवी यादव चार दिनदेखि बर्दिबास अस्पतालमा भर्ना भएकी छन्। उनी कोरोना संक्रमित हुन्। विनितासँग औषधि किन्ने पैसासमेत छैन, अस्पतालमा औषधि पाइँदैन। खानेकुरा अभावमा उनका चार लालाबाला घरमा भोकै छन्। केही दिनपहिले खुट्टामा भएको बाथरोगको उपचार गराउन उनी काठमाडौं गएकी थिइन्। घर फर्र्किएपछि उनलाई ज्वरो आयो। प्रादेशिक अस्पताल जनकपुरमा स्वास्थ्य परीक्षण गराउँदा कोरोना संक्रमण पुष्टि भयो। १४ दिन त्यहीँ उपचार गराइन्। त्यहाँ पनि नि:शुल्क औषधि नपाइएको उनले गुनासो गरिन्। ९० हजार जतिको औषधि खर्च भयो, उनले भनिन्। उनलाई प्रादेशिक अस्पतालले कोरोना नेगेटिभ नआउँदै घर पठाइदियो। घर आएपछि उनलाई श्वास फेर्न कठिन भयो। चार दिनदेखि उनी बर्दिबास सरकारी अस्पतालमा अक्सिजनको भरमा बाँचिरहेकी छन्। औषधि किन्ने पैसा भए कोरोना जित्ने थिएँ, उनले बिलौना गरिन्, तर, औषधि किन्नै नसकेर मरिएलाजस्तो छ। सोनाबतीको अवस्था गम्भीर मनोजकुमार चौधरी महोत्तरीको औरही४ श्रीपुरमा स्वास्थ्यकर्मी छन्। उनको आमा ४५ वर्षीय सोनाबती देवीलाई ७, ८ दिनदेखि ज्वरो आएको छ। उनलाई सुरुमा जलेश्वर अस्पताल लगियो। त्यहाँ एउटै डाक्टरले कोभिड१९ का बिरामीलाई पनि उपचार गर्ने र सामान्य बिरामीलाई पनि हेर्ने देखेपछि उनी आमालाई लिएर बर्दिबास सरकारी अस्पताल आए। बिरामी अक्सिजन नपाएर बाहिर छट्पटाइरहेका थिए। एक घण्टापछि मात्रै डाक्टर आएर अक्सिजन लगाइदिए। डाक्टरले उहाँको अवस्था चिन्ताजनक रहेको बताउनुभएको छ। कोरोना जाँचका लागि स्वाब लिइएको छ, उनले भने, अवस्था जटिल छ। डाक्टरले भेन्टिलेटर खोज्नुपर्छ भन्नुभएको छ। यहाँ सुविधा छैन। हेरौं अब के हुन्छ ? औषधि अभावमा समस्या अस्पतालमा जनशक्ति, उपकरण र औषधि अभावमा कोरोना संक्रमितलाई उपचारमा समस्या भइरहेको बर्दिबास सरकारी अस्पतालका मेडिकल अधिकृत होमेन्द्र साहले बताए। पाँच दिनअघि बर्दिबास नगरपालिकालाई औषधि बारे माग फारम भरेर पठाएका थियौं। २५ प्रकारभन्दा बढीको औषधि अहिलेसम्म आइपुगेको छैन, उनले भने। अस्पतालमा औषधि नभएकाले बिरामीको कुरुवा औषधि खोज्दै भौतारिने गर्छन्। तबसम्म बिरामीको स्वास्थ्य अवस्था बिग्रिने गर्छ। तुरुन्तै दिनुपर्ने औषधि अस्पतालमा नभएको उनले बताए। हाम्रो हस्पिटल भनेको कोभिड१९ का बिरामीलाई निको पार्ने हस्पिटल होइन। बिरामीले बेड नपाएसम्मका लागि अक्सिजन दिएर बाहिर रेफर गर्न मात्रै राख्ने हो, उनले भने। अस्पतालको स्टोरमा १०४ सम्म मात्रै कर्मचारी बस्ने गर्छन्। जसका कारण राति उपचारमा औषधि ल्याउन समस्या हुने उनले बताए। हस्पिटल चलाउन प्रशासन, स्टोर प्रमुख, डाक्टर, उपकरण, ल्याबका प्रमुख, स्विपरलगायत २४ घण्टा बस्नुपर्छ। तर, त्यो यहाँ छैन, उनले भने। गत वर्ष स्वास्थ्यकर्मीले कोरोना महामारीमा काम गर्दाको करिव १२ लाख रुपैयाँ जोखिम भत्ता पनि नगरपालिकाले नदिएको स्वास्थ्यकर्मीहरू बताउँछन्। औषधि अभाव थाहा छैन : मेयर कार्की यता बर्दिबास नगरपालिकाका मेयर विदुरकुमार कार्कीले हस्पिटलमा औषधि अभाव रहेको कुरा आफूलाई अस्पतालबाट जानकारीमा नआएको दाबी गरेका छन्। दिनको तीन पटक म अस्पतालका सम्बन्धित मान्छेलाई फोन गर्छु। तर, औषधि अभाव रहेको कुरा आएको छैन। आवश्यक उपकारण खरिद गर्ने बताउँदै मेयर कार्की भन्छन्, उपकरण खरिद गर्छौं। तर, जनशक्ति नपाएर समस्या छ। अस्पतालमा केही कुराको अभाव रहन नदिने उनले बताए।"
गाउँमा स्वास्थ्यकर्मी जाँदा भागाभाग,"इटहरी : स्थानीयको एन्टिजेन परीक्षण गर्न इटहरी३ को सुनौलो बस्ती पुगेको टोली त्यतिबेला अचम्मित भयो, जतिबेला स्थानीय भागाभाग गर्न थाले। इटहरी उपमहानगरपालिका, इटहरी अस्पताल र प्रहरीसहितको टोली मंगलबार दिउँसो १२ बजे पुग्दा कोही घरबाट बाहिरै निस्केनन्, कोही खोला पारि भागे। टोलीले तीन घण्टा लगाएर एन्टिजेन परीक्षणका लागि मुस्किलले ९ जनालाई भेला गर्यो। इटहरी अस्पतालका कर्मचारी विशाल दाहालले भने, कोही भाग्ने, कोही त मलाई केही भएको छैन भनेर तर्कने, परीक्षण गराउनै नचाहने। परीक्षणका क्रममा ८ जनामा कोरोना पोजेटिभ पाइयो। अक्सिजन नै दिनुपर्ने अवस्थाका दुई जनालाई इटहरी उपमहानगरपालिकाले सञ्चालन गरेको आइसोलेसनमा ल्याएर राखिएको इटहरी अस्पतालका इन्चार्ज रामकुमार धमलाले जानकारी दिए। अहिले उक्त बस्ती सिल गरिएको छ। उता इनरुवा२ मा घरमै औषधि सेवन गर्दै बसेका एक ३० वर्षीय युवाको अस्पताल लैजाँदै गर्दा बाटैमा मृत्यु भयो। स्थानीयका अनुसार उनी बसेको टोलबस्तीको घरैपिच्छे मानिसमा कोरोनासँग मिल्दोजुल्दो लक्षण देखिएको छ। तर, उनीहरू परीक्षण गराउनुको साटो घरमै औषधि खाएर बसिरहेका छन्। समयमा ट्रेसिङ, टेस्टिङ र ट्रिटमेन्टको अभावमा कोरोना र अन्य बिरामी छुट्याउन नसक्दा ज्यान गुमाउनेहरूको संख्या इनरुवामा बढिरहेको छ, संक्रमणको अवस्था पत्ता लगाउन अनिवार्य मास टेस्टिङमा जानुपर्ने बताउँदै स्थानीय राजेन्द्र पोख्रेलले भने, यसै साता आधा दर्जनभन्दा बढी मानिसको मृत्यु भयो, तर कारण खुल्न सकेन। इटहरी र इनरुवाका यी दुई प्रतिनिधि घटनाहरू हुन्। कोरोनासँग मिल्दोजुल्दो लक्षण देखिएर पनि पीसीआर जाँच नगराई बस्ने प्रवृत्तिले धेरै बिरामीहरूलाई मृत्युको मुखसम्म पुर्याउँदैछ। सर्वसाधारणहरू अनावश्यक झन्झटमा पर्ने डरले कोरोना जाँच नगराइ बसेका छन्। घरैपिच्छे बिरामी छन्, तर अगाडि आउन र जँचाउन कोही मान्दैनन्, एक सय २० घर भएको सुनौलो बस्तीको उदाहरण दिँदै धमलाले भने, पुलिस लगाएर बल्लबल्ल ९ जनाको जाँच गर्दा लगभग सबैलाई कोरोना देखियो। अझै पनि जँचाउन मान्दैनन्। उनका अनुसार बस्तीका धेरै मानिस जोखिममा छन्। अटेरी त कतिसम्म भने सोमबार नै उपमहानगर र अस्पतालको टोली त्यहाँ पुगेको थियो। नमुनाका रूपमा चार जनालाई पीसीआरका लागि आउन भने पनि मंगलबार कोही पुगेन। त्यसलगत्तै स्वास्थ्यकर्मी सहितको टोली बस्तीमा पुगेको थियो। बिरामी छु भनेर भन्न र जाँच गर्न कोही पनि तयार नभएको पाइयो, उपमेयर लक्ष्मी गौतमले भनिन्, अझै पनि मानिसमा जँचाउनुपर्छ भन्ने चेतना नभएको पाइयो। बस्तीका झण्डै सबै घर परिवारमा कोरोना संक्रमण फैलिएको आशंका वडाध्यक्ष बालकृष्ण विष्टको छ। उनले भने, संक्रमण नजाँच्दा र लुकाउँदा सबैलाई सरिसक्यो होला। सहर बजारमा निषेधाज्ञा जारी भएकाले मानिसको आवतजावत लगभग ठप्प छ। सुनसरीका सबैजसो स्थानीय तहका कार्यालय, बैंक, वित्तीय संस्था, यातायात बन्द छन्। सञ्चालन भएकामा पनि स्वास्थ्य सावधानी अपनाइएको छ। तर, गाउँ समाजका यस्ता बस्तीमा अझै पनि भौतिक दूरी पालना गरीएको पाइँदैन। सानासाना घरहरू भएका विपन्न समुदायका बस्तीहरूमा चेतना नहुँदा र लापरवाही गर्दा कोरोना भित्रभित्रै सल्किरहेको छ।"
महामारीमा मानवता,"कोही आफन्त, छिमेकी वा साथीभाइ बिरामी परे फलफूल बोकेर हेर्न जाने र ढाडस दिने संस्कार नेपाली समाजमा छ। बिरामीका घरमा मात्रै होइन, अस्पतालसम्म पुगेर चासो राख्ने र निधन भए घाटसम्म जाने अनि अन्तिम संस्कारमा सहजै सहभागी हुने परम्परा पनि छ। गाह्रो सारो परे देशविदेशका नेपाली सबै जुटेर समाधान गर्दा नेपालीको एकता विश्वमा उदाहरणीय छ। नेपाली हो गर्छ भन्ने भनाइ हामीले स्थापित गरेका संस्कार, एकता र परम्पराको फल पनि हो। पछिल्लो समय कोरोना महामारीमा हाम्रा संस्कार, संस्कृति र परम्परालाई खुम्च्याउनु परेको छ। मान्छेसँग मान्छे टाढा बस्नुपर्ने अवस्था कोभिडको महामारीले ल्याएको छ। आफन्त, साथीभाइ बिरामी पर्दासमेत निधारमा हात राखेर र नाडी छामेर सान्त्वना दिन त परको कुरा, बिरामी परे खबर सुनेर मात्रै बस्नु पर्ने बाध्यता छ। यसले जो कोहीको मन कटक्क काट्छ नै। कोभिडबाट परिवारका सदस्य गुमाए अँगालो हालेर रुन र बिदा गर्न पनि पाइँदैन। यस्तो अवस्थामा छरछिमेकले पनि टाढाबाट हेरेर चित्त बुझाउनु परेको छ। कतै शव उठाउने समेत मान्छे नहुँदा परिवारमा शोक माथि पीडा थपिँदो छ। कोभिडले समस्या मात्रै ल्याएको छैन। हरेक समस्याको समाधान हुन्छ र समयअनुकूल चल्नुपर्छ भन्ने पाठ पनि हामीलाई सिकाउँदैछ। गर्ने चाहना भए उपाय निस्कन्छ भन्ने उदाहरण महामारीमा पनि खटिएर मानवता देखाउनेले छर्लंग पारेका छन्। ३८ वर्षीय पुरुषको जनकपुरधाममा निधन भएर अलपत्र शवलाई जानकी चोकका चार युवाले व्यवस्थापन गरे। प्रमुख जिल्ला अधिकारी नै कोरोना परीक्षण नभएको भन्दै शव व्यस्थापन गर्नबाट पन्छिएपछि दाहसंस्कारमा अन्तिम श्रद्धाञ्जलीसमेत दिएका ती युवाले नेपालीको मन र संस्कारलाई जीवितै राखेका छन्। महामारीमा संकट परेको मानवतालाई पुनः जोगाएका छन्। उनीहरूको साहस र मनलाई हामीले सम्मान गर्नै पर्छ। महामारीले कोलाहल अवस्थाको सृजना गर्दैछ। अस्पतालमा पुगेका बिरामीले भित्रको बेड भरिँदा बेडमा भएकाको मृत्यु वा डिस्चार्ज पर्खनुपर्ने अवस्था छ। सडकमा भोकाहरूको संख्या बढ्दो छ। हरेक कुराको व्यवस्थापन चुनौतीपूर्ण बन्दै जाँदा व्यवस्थापनको जिम्मेवारी काँधमा बोकेकाले थाम्न र थेग्न छाडेका छन्। महामारी नियन्त्रणमा अब सामूहिक प्रतिवद्धता र एकता खड्किएको छ। सबैले आफूले सकेको गर्नुपर्ने दिन आएको छ। हामी कसरी जोगिन्छौं भन्ने भावना लिएर महामारीले सृजना गरेका चुनौती सबैले चिर्नुको विकल्प पनि छैन। चिकित्सकले गर्ने उपचार पद्धतिबाहेक अन्य पनि धेरै समस्या छन्। भोकालाई भोजन, गाउँ, घर र टोलमा छट्पटाएका बिरामीलाई अस्पताल र उपचार सेवासम्म पुयाएर महामारीको युद्धमा योद्धा थपिनु छ। विभिन्न जिल्ला र सहरमा मनकारी युवा र संस्था पनि भोकालाई भोजन, समस्यामा परेकाको उद्धार र मृतकको अन्तेष्टिमा सहारा बनेका छन्। तर, अझै पर्याप्त भने छैन। उनीहरूको अभियानलाई साथ दिनेको खाँचो छ। बिनास्वार्थ सेवामा खटिनेको अभाव खड्किँदो छ। महामारीमा सामाजिक काम गरेजस्तो गर्ने र एक थान फोटो खिचेर सामाजिक सञ्जालमा पोस्ट्याउने खालका समाजसेवी पनि हाम्रो समाजमा धेरै छन्। यसले पीडामा परेकालाई राहत होइन, आहत थपेको छ। मानव सेवा नै धर्म हो भन्ने भनाइ यो समय शब्दमा सीमित हुनुहँुदैन। सेवा गरे मेवा पाइन्छ भन्ने उखान त्यसै प्रचलित छैन। तर, स्वार्थको सेवा नभई समयको आवश्यकतालाई महसुस गरेर आफैंलाई सुरक्षित राख्दै महामारीको युद्धमा सबैले होमिन आवश्यक छ। राजनीतिक दलले विभिन्न जनवर्गीय संगठन बनाएर युवालाई समेटेका छन्। आन्दोलनमा अघि सारेर ढुंगा हान्न मात्रै होइन, यो समयमा अप्ठ्यारोमा परेकाको सेवामा खटाउनु पनि पर्छ। घामपानी नभनी खटिएका स्वाथ्यकर्मी र सुरक्षाकर्मीको जनशक्ति कम छ। उनलाई साथ दिन र महामारीमा एकजुट भएर यसलाई नियन्त्रण गर्न सबैले आआफ्ना स्थानबाट जुटौं। एक दिन सबैको मुहारमा खुसी छाउने छ।"
दोस्रो भेरियन्टले उद्योग संकटमा,"काठमाडौं : विश्वव्यापी रूपमा फैलिएको कोरोना भाइरस (कोभिड१९) का कारण उद्योग व्यवसाय संकटमा परेका छन्। वैशाख तेस्रो सातादेखि निषेधाज्ञा भएसँगै उद्योग प्रभावित हुन पुगेका छन्। अघिल्लो वर्ष कोभिडका कारण प्रभावित भएका २० प्रतिशत उद्योग सञ्चालनमा आउन सकेका छैनन्। ती उद्योग सञ्चालनमा आउन नसक्दै कोरोनोको दोस्रो भेरियन्ट सुरु हुँदा उद्योग व्यवसाय पूर्णरूपमा प्रभावित हुन पुगेको छ। नेपाल राष्ट्र बैंकको दोस्रो पुनरावृत्ति सर्वेक्षण प्रतिवेदन अनुसार आर्थिक क्रियाकलाप ठप्प हुँदा उद्योग पूर्णरूपमा प्रभावित हुन पुगेका छन्। प्रतिवेदनअनुसार गत असारको तुलनामा वैशाखमा उद्योग व्यवसाय सञ्चालनमा उल्लेख्य सुधार भएको छ। गत असारको तुलनामा उद्योग व्यवसायको उत्पादन एवम् कारोबार र रोजगारीमा उल्लेख्य बढेको छ। कोभिडपूर्व गत फागुनअघि उद्योग व्यवसाय पुग्न सकेका छैनन्। कोभिड महामारीको दोस्रो लहर आएसँगै वैशाख १६ गतेदेखि अधिकांश जिल्लामा निषेधाज्ञा गरिएको छ। जसले गर्दा उद्योग व्यवसाय प्रभावित हुन पुग्दा उद्योगधन्दामा थप समस्या आउने राष्ट्र बैंकको निष्कर्ष छ। कोभिडपछि विस्तारै सुधार आउन लागेको अर्थतन्त्र पुनः प्रभावित हुने भन्दै राष्ट्र बैंकले कोभिड१९ को संक्रमण रोक्दै यथासम्भव रूपमा आर्थिक गतिविधि सञ्चालन गर्न सुझाएको छ। कोभिड पछि बन्द हुन पुगेको, कम क्षमतामा सञ्चालन भएका र सञ्चालनमै आउन नसकेका छन्। गत असारमा ६१ प्रतिशत मात्रै उद्योग सञ्चालनमा थिए। ती उद्योग वैशाखसम्म ८१२ प्रतिशत सञ्चालन भएका छन्। राष्ट्र बैंकले गत वर्ष विभिन्न प्रकृतिका ६ सय ७४ उद्योगको अध्ययन गरेको थियो। वैशाखमा तीमध्ये ५ सय ६२ उद्योगमा अध्ययन गरेको थियो। विद्युत्, ग्यास, पानी र सञ्चार पूर्णरूपमा सञ्चालनमा छन्। असारको तुलनामा सबै प्रकारका उद्योग व्यवसायमा सुधार आएको छ। सबैभन्दा कम सञ्चालनको अवस्थामा खानी तथा उत्खनन उद्योग ६० प्रतिशत मात्रै छ। कोभिड महामारी पूर्व फागुनको तुलनामा असारमा ४१ प्रतिशत मात्र उद्योगव्यवसायहरू पूर्ण रूपमा सञ्चालनमा रहेकोमा वैशाखमा बढेर ८१२ प्रतिशत पुगेको देखिएको भए पनि अर्थतन्त्रमा समस्या देखिन थालेको छ। फागुनको तुलनामा असारमा औसतमा करिब २९ प्रतिशतमात्र उत्पादनकारोबार रहेकोमा वैशाखमा आइपुग्दा ६१४ प्रतिशत पुगेको छ। गत असारको तुलनामा अध्ययनले समेटेका सबै क्षेत्रहरूको उत्पादनकारोबार बढेको छ। होटल तथा रेस्टुरेन्ट उत्पादन तथा कारोबारको स्थिति ४०८ प्रतिशत मात्र पुगेको छ। यो अन्य व्यवसायभन्दा सबैभन्दा कम हो।"
माओवादी छोडेर एमाले बनेका गैर सांसद सात मन्त्रीको पद सर्वोच्चले गर्यो खारेज,"काठमाडौं : सर्वोच्च अदालतले गैर सांसद सात मन्त्रीको पद खारेज गरेको छ। बिहीबार प्रधानन्यायधीश चोलेन्द्र शमशेर जबराको एकल इजलासले गृहमन्त्री रामबहादुर थापासहित गैर सांसद सात मन्त्रीको निरन्तरतालाई असंवैधानिक ठहर गर्दै अन्तरिम आदेश दिएको हो। संविधानको धारा ७८ अनुसार एक गैर सांसद एक पटक ६ महिनासम्म मन्त्री हुन सक्ने भन्दै मन्त्री नियुक्त भएका सात जनाको पुनःनियुक्तिलाई सर्वोच्च अदालतले अन्तरिम आदेशमार्फत् बदर गरेको हो। सर्वोच्चको यो अन्तरिम आदेशसँगै गृहमन्त्री रामबहादुर थापा, ऊर्जामन्त्री टोपबहादुर रायमाझी, उद्योगमन्त्री लेखराज भट्ट, शहरी विकासमन्त्री प्रभु साह, खानेपानी मन्त्री मणि थापा, श्रममन्त्री गौरीशंकर चौधरी र युवा तथा खेलकुद मन्त्री दावा लामा मन्त्री पदबाट मुक्त भएका छन्। अब उनीहरुले मन्त्रीको रुपमा काम गर्न पाउने छैनन्। गत वैशाख ३० गते तेस्रो पटक प्रधानमन्त्री नियुक्त भएपछि प्रधानमन्त्री ओली नेतृत्वका सरकारमा रहेका सात मन्त्रीको पद असंवैधानिक भएको ठहर भएको हो। नेपालको संविधानको धारा ७८ को उपधारा १, २, ३ को व्यवस्था, संविधानको मूल मर्म र भावनको विपरीत भएको देखिँदा त्यो निवेदनको अन्तिम टुङ्गो नलागेसम्म यसरी प्रत्यर्थीहरुलाई मन्त्री बनाउन सिफारिश गरी नियुक्ति गरिएको र शपथग्रहणलगायतका कार्यहरु संविधान अनुकूल नरहेकोले मन्त्रीको हैसियतमा कुनै पनि कामकारवाही नगर्नू, गर्न नदिनू, आदेशमा भनिएको छ। नेपालको संविधानको धारा ७८ (१) मा संघीय संसद्को सदस्य नरहेको व्यक्तिले मन्त्री पदको शपथ खाएको ६ महिनाभित्र संघीय संसद्को सदस्यता लिनुपर्ने व्यवस्था छ। सोही धाराको उपधारा १ बमोजिम नियुक्त मन्त्रीले ६ महिनाभित्र संसद्को सदस्यता प्राप्त गर्न नसकेमा तत्काल कायम रहेको प्रतिनिधिसभाको कार्यकालभर पुनः मन्त्री पदमा नियुक्तिका लागि योग्य नहुने भनिएकाले सात मन्त्रीको नियुक्ति संविधानको भावना विपरीत रहेको अदालतले ठहर गरेको छ। आदेशमा मुद्दाको अन्तिम किनारा नलागेसम्म सात मन्त्रीको पद स्वतः रिक्त भएको छ। सर्वोच्च अदालतको गत फागुन २३ को फैसलापछि सात नेता नेकपा (माओवादी केन्द्र) मा नफर्की नेकपा (एमाले) मा प्रवेश गरेका र सांसद पद खारेज भएपछि पनि प्रधानमन्त्री केपी शर्मा ओलीको पछिल्लो मन्त्रिपरिषद् शपथ लिएका थिए। अधिवक्ता कपिलदेव ढकाल र विराज थापाले दायर गरेको रिटमाथि सुनुवाई गर्दै सर्वोच्च अदालतले उनीहरुको पुनःनियुक्ति संविधानसम्मत नभएको ठहर गरेको हो।"
महाअभियोग लगाएर राष्ट्रपतिलाई बिदा गरौँ : गगन थापा,"काठमाडौं : नेपाली कांग्रेसका युवा नेता गगन थापाले राष्ट्रपतिलाई महाअभियोग लगाउर बिदा गर्नुपर्ने बताएका छन् । बिहीबार साँझ प्रधानमन्त्रीको सिफारिसमा सरकार गठनका लागि संविधानको धारा ७६ (५) अनुसार नयाँ सरकार गठनका लागि राष्ट्रपति विद्यादेवी भण्डारीबाट आह्वान भए लगत्तै थापाले यस्तो बताएका हुन् । राष्ट्रपति र प्रधानमन्त्रीले गलत काम गरेकाले सुझबुझ पुर्याएर राष्ट्रपतिले सरकार गठनका लागि दिएको समय अगावै उनीहरुलाई बिदा गर्नुपर्ने उनको भनाइ छ । थापाले ट्वीट गर्दै प्रधानमन्त्री र राष्ट्रपतिले गलत बाटो अपनाएको भन्दै आपत्ति जनाएका हुन् । विश्वासको मत लिन मन नलागे प्रमले राजीनामा गर्ने अनि राष्ट्रपतिले प्रकृया सुरु गर्ने हो नेतागण, के राष्ट्रपति र प्रमले थाहा नपाएर यो गरेको हो?, प्रश्न गर्दै गगनले ट्वीटरमा लेखेका छन्, जानेर गरेको हो। गनगन गरेर नबसौं। सुझबुझ पुर्याउँ रयिनले दिएको समय अगावै नयाँ सरकार बनाएर ओलीलाई बिदा गरौं, महाअभियोग लगाएर रापलाई बिदा गरौं।"
विज्ञहरू भन्छन् : प्रधानमन्त्री र राष्ट्रपति दुवै असंवैधानिक बाटोमा,"काठमाडौं : कानुनविद् तथा विज्ञहरूले प्रधानमन्त्रीको राजीनामा बिना नयाँ सरकार बनाउन राष्ट्रपतिले गरेको आग्रह अस्वभाविक र असंवैधानिक रहेको बताएका छन्। उनीहरूले राष्ट्रपति र प्रधानमन्त्री दुवै असंवैधानिक बाटोमा अघि बढेको चिन्ता व्यक्त गर्दै यसलाई नसच्चाएर मुलुकमा दुर्घटना हुने चेतावनी दिएका छन्। संविधानको धारा ७६ (३) अनुसार ठूलो दलको नेताको हैसियतले अल्पमतको प्रधानमन्त्री बनेका ओलीको सिफारिस बमोजिम राष्ट्रपति विद्या भण्डारीले ७६ (६) अनुसार नयाँ सरकार बनाउन २१ घन्टे म्यादसहित बिहीबार साँझ अपिल गरेकी छिन्। संविधानविद् वरिष्ठ अधिवक्ता चन्द्रकान्त ज्ञवालीले पनि प्रधानमन्त्री पदमुक्त नहुँदै संविधानको नयाँ व्यवस्थाअनुसार अर्को सरकार गठनको प्रक्रिया थाल्नु संविधान विपरीत भएको बताउँछन्। उनको प्रश्न छ, प्रधानमन्त्रीको पद रिक्त नभई नयाँ सरकार कसरी गठन हुनसक्छ ? संविधानविद् अधिवक्ता भीमार्जुन आचार्य वर्तमान सरकार प्रमुख ओलीले प्रतिनिधसभामा विश्वासको मत नलिई वा राजीनामा नगरी नयाँ सरकार गठनको बाटो नखुल्ने बताएका छन् ।आचार्य भन्छन्, 'विश्वासको मत लिने प्रक्रिया प्रारम्भ हुनुपूर्व नयाँ सरकार गठनको आह्वान गर्न सक्ने संवैधानिक व्यवस्था छैन । राजीनामा वा विश्वासको मतबाट प्रधानमन्त्री पदमुक्त नभएसम्म अर्को सरकार गठनको सिफारिस हुन सक्दैन ।' नेपाल बार एशोसियशनका पूर्व अध्यक्षसमेत रहेका वरिष्ठ अधिवक्ता शम्भु थापाले राष्ट्रपतिबाट संविधानको धारा ७६ को उपधारा ५ बमोजिम सरकार गठनका लागि अचानक आह्वान गर्नु संविधानलाई नै समाप्त पार्ने कदम भएको बताउँछन्। त्यसैगरी पूर्व महान्यायाधीवक्ता तथा वरिष्ठ अधिवक्ता रमण श्रेष्ठ पनि राष्ट्रपतिको कदमलाई असंवैधानिक भएकोले यसलाई सच्याउनुपर्ने बताउँछन्। विज्ञहरूले प्रधानमन्त्री ओलीले प्रतिनिधिसभा विघटन गर्ने नियतबाट निर्देशित भएर यी सबै क्रियाकलाप गरिरहेको आशंका गरेका छन्। संविधानलाई अपमान र संसद् छल्ने कोसिस भइरहेको उनीहरूको भनाइ छ। वैकल्पिक सरकार गठनजस्तो गम्भीर प्रक्रियामा जम्मा २१ घन्टाको समयसीमा तोकिनुले शितलनिवासको यो कदम झन् रहस्यमयी देखिएको छ। धारा ७६(५) ले के भन्छ ? संविधानको ७६(१) अनुसार बहुमतप्राप्त दलको प्रधानमन्त्रीको हैसियतमा रहेका ओली नेकपाको एकता बदर गर्ने सर्वोच्चको फागुन २३ को फैसलापछि संविधानको ७६(२) अनुसार दुई वा दुईभन्दा बढी दलको बहुमतीय प्रधानमन्त्रीमा परिणत भएका थिए। माओवादी केन्द्रले समर्थन फिर्ता लिएपछि अल्पमतमा परेका ओलीले गत वैशाख २७ गते संसद्बाट विश्वासको मत लिन नसकेपछि उनी पदमुक्त भएका थिए। राष्ट्रपतिले ७६(२) अनुसार बहुमतीय सरकारको गठन गर्न दलहरूलाई मौका दिए पनि त्यो संभव नभएपछि संविधानको धारा ७६(३) अनुसार संसद्मा रहेको ठूलो दलको हैसियतले पुन : प्रधानमन्त्रीमा नियुक्त भएका थिए। उनले ३० दिनभित्र विश्वासको मत लिनुपर्ने संवैधानिक प्रावधान छ। तर नियुक्त भएको एक हप्ता पनि नबित्दै विश्वासको मत लिने वातावरण नरहेको भन्दै बिहीबार ओलीले ७६(५) अनुसार सरकार गठनको प्रक्रिया थाल्न राष्ट्रपतिलाई आग्रह गरेका थिए। त्यही आग्रहअनुसार राष्ट्रपतिबाट पनि तत्कालै सूचना जारी भएको हो। संविधानको ७६(५) मा लेखिएको छ उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ। यसअनुसार प्रधानमन्त्री ओलीले चुनावका लागि मार्गप्रशस्त गर्न खोजेको आँकलन गरिएको छ। ७६ (५) अनुसार नियुक्त प्रधानमन्त्रीले विश्वासको मत प्राप्त गर्न नसकेमा ७६ (७) अनुसार प्रधानमन्त्रीले प्रतिनिधिसभा विघटनका लागि सिफारिस गर्नसक्ने प्रावधान छ। ७६ (७) मा भनिएको छ उपधारा ९५० बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधि सभा विघटन गरी छ महीनाभित्र अर्को प्रतिनिधि सभाको निर्वाचन सम्पन्न हुने गरी निर्वाचनको मिति तोक्नेछ । मन्त्रिपरिषद गठनको संवैधानिक व्यवस्था संविधानको धारा ७६ मा मन्त्रिपरिषद्को गठन सम्बन्धमा निम्न बमोजिमको व्यवस्था गरिएको छ। चारवटा विकल्प संभव नभएपछि मात्र ताजा जनादेशमा जानसकिने परिकल्पना संविधानले गरेको छ। (१) राष्ट्रपतिले प्रतिनिधि सभामा बहुमत प्राप्त संसदीय दलको नेतालाई प्रधानमन्त्री नियुक्त गर्नेछ र निजको अध्यक्षतामा मन्त्रिपरिषदको गठन हुनेछ । (२) उपधारा (१) बमोजिम प्रतिनिधि सभामा कुनै पनि दलको स्पष्ट बहुमत नरहेको अवस्थामा प्रतिनिधि सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई राष्ट्रपतिले प्रधानमन्त्री नियुक्त गर्नेछ । (३) प्रतिनिधि सभाको निर्वाचनको अन्तिम परिणाम घोषणा भएको मितिले तीस दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधि सभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ । (४) उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले तीस दिनभित्र प्रतिनिधि सभाबाट विश्वासको मत प्राप्त गर्नु पर्नेछ । (५) उपधारा (३) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा उपधारा (२) बमोजिमको कुनै सदस्यले प्रतिनिधि सभामा विश्वासको मत प्राप्त गर्न सक्ने आधार प्रस्तुत गरेमा राष्ट्रपतिले त्यस्तो सदस्यलाई प्रधानमन्त्री नियुक्त गर्नेछ । (६) उपधारा (५) बमोजिम नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्नु पर्नेछ । (७) उपधारा (५) बमोजिम नियुक्त प्रधानमन्त्रीले विश्वासको मत प्राप्त गर्न नसकेमा वा प्रधानमन्त्री नियुक्त हुन नसकेमा प्रधानमन्त्रीको सिफारिसमा राष्ट्रपतिले प्रतिनिधि सभा विघटन गरी छ महीनाभित्र अर्को प्रतिनिधि सभाको निर्वाचन सम्पन्न हुने गरी निर्वाचनको मिति तोक्नेछ । (८) यस संविधान बमोजिम भएको प्रतिनिधि सभाको निर्वाचनको अन्तिम परिणाम घोषणा भएको वा प्रधानमन्त्रीको पद रिक्त भएको मितिले पैंतीस दिनभित्र यस धारा बमोजिम प्रधानमन्त्री नियुक्ति सम्बन्धी प्रक्रिया सम्पन्न गर्नु पर्नेछ । (९) राष्ट्रपतिले प्रधानमन्त्रीको सिफारिसमा संघीय संसदका सदस्यमध्येबाट समावेशी सिद्धान्त बमोजिम प्रधानमन्त्री सहित बढीमा पच्चीसजना मन्त्री रहेको मन्त्रिपरिषद गठन गर्नेछ । (१०) प्रधानमन्त्री र मन्त्री सामूहिक रूपमा संघीय संसदप्रति उत्तरदायी हुनेछन् र मन्त्री आफ्नो मन्त्रालयको कामका लागि व्यक्तिगत रूपमा प्रधानमन्त्री र संघीय संसदप्रति उत्तरदायी हुनेछन् ।"
दूध खुवाएर पालेका साँपले डसे : गोकुल बाँस्कोटा,"काठमाडौं : पूर्वमन्त्री एवम् एमाले नेता गोकुल बाँस्कोटाले रामबहादुर थापा राष्ट्रिय सभाको उपनिर्वाचनमा पराजित भएपछि दूध खुवाएर पालेका साँपले डसेको प्रतिक्रिया दिएका छन्। विपक्षीसँग कुनै गुनासो नभएको भन्दै उनले आफ्नै पार्टीका मान्छेले आधिकारिक उम्मेदवारलाई मतदान नगरेको भन्दै यस्तो टिप्पणी गरेका हुन्। बाँस्कोटाले समयको अन्त्य नभएर यो सुरुवात मात्र भएकोसमेत उल्लेख गरेका छन्। एमालेबाट बागमती प्रदेशको राष्ट्रियसभा निर्वाचनमा गृहमन्त्रीसमेत रहेका थापा उम्मेदवार बनेका थिए। उनलाई स्वतन्त्र उम्मेदवार डा खिमलाल देवकोटाले पराजित गरेपछि बाँस्कोटाको यो प्रतिक्रिया आएको हो। दुध खुवाएर पालेका साँपले डसेका हुन्, थापालाई चुनाव जिताउन हेटौंडासम्मै पुगेका बाँस्कोटाले ट्वीटरमा लेखेका छन्, विक्षीसँग कुनै गुनासो छैन,समयको अन्त्य हैन नयाँ सुरुआत मात्र।"
राष्ट्रियसभा सदस्यको निर्वाचन आज,"हेटौंडा : बागमती प्रदेशमा रिक्त रहेको राष्ट्रियसभा सदस्य पदका लागि आज हुने निर्वाचनको तयारी पूरा भएको निर्वाचन आयोगको कार्यालयले जनाएको छ। निर्वाचनका लागि हेटौंडा४ स्थित भुटनदेवी माविमा मतदान केन्द्र तोकिएको छ। मतदान केन्द्रमा आवश्यक तयारी पूरा भएको कार्यालयले जनाएको छ। बिहान ९ बजेदेखि ३ बजेसम्म मतदान हुने र साँझसम्म मतगणना सक्ने गरी तयारी गरिएको जिल्ला निर्वाचन कार्यालय प्रमुख गोविन्दप्रसाद पौडेलले बताए। बागमती प्रदेशमा रिक्त रहेको राष्ट्रिय सभा सदस्य पदको उपनिर्वाचनका लागि नेकपा एमालेबाट गृहमन्त्री रामबहादुर थापा बादल र नेपाली कांग्रेस, नेकपा माओवादी केन्द्र र जनता समाजवादी पार्टीको समर्थनमा नेकपा एमाले माधव नेपाल पक्षले डा खिमलाल देवकोटालाई उम्मेदवार बनाएको छ। तर, एमाले भित्रको पछिल्लो समीकरण पछि नेपाल पक्ष मौन रहेको छ। नेकपा एमालेको आधिकारिक उम्मेदवार आफू भएको र प्रदेशमा नेकपा एमालेको बहुमत रहेकाले आफ्नो जित निश्चित रहेको गृहमन्त्री थापाको दाबी छ। नेकपा एमालेभित्रको पछिल्लो समीकरणपछि नेकपा एमाले ओली पक्षले गृहमन्त्री थापा नै आधिकारिक उम्मेदवार भन्दै ह्वीप जारी गरेको छ। कांग्रेस, माओवादी र जसपाले आफ्नो उम्मेदवार नउठाएकाले देवकोटालाई समर्थन गरेको छ। देवकोटाले एमाले भित्रबाटै आफूलाई समर्थन रहेको र अन्य दलको पनि समर्थन रहेकाले जित निश्चित रहेको दाबी गरेका छन्। निर्वाचनमा प्रदेशसभा सदस्य र स्थानीय तहका प्रमुख र उपप्रमुखले मतदान गर्ने पाउने छन्। बागमती प्रदेशसभा सदस्य १ सय ९ जना र प्रदेशका १३ जिल्लाका १ सय १९ स्थानीय तहका प्रमुख र उपप्रमुख गरी २ सय ३८ गरी ३ सय ४७ मतदाता छन्। राष्ट्रिय सभा निर्वाचनमा नेपाल मजदुर किसान पार्टीका कृष्णबहादुर तामाङ पनि उम्मेदवार छन्। राष्ट्रिय प्रजातन्त्र पार्टी राप्रपाले थापालाई मत दिन ह्वीप जारी गरेको छ भने राष्ट्रिय जनमोर्चाले डा देवकोटालाई भोट हाल्न निर्देशन दिएको छ।"
निर्वाचन आचारसंहिता उल्लंघन गरेको भन्दै प्रधानमन्त्रीलाई कारबाहीको माग गर्दै कांग्रेसले दियो उजुरी,"काठमाडौं : नेपाली कांग्रेसले निर्वाचन आचारसंहिता उल्लंघन गरेको भन्दै प्रधानमन्त्री केपी ओलीलाई कारबाहीको माग गर्दै निर्वाचन आयोगमा उजुरी दिएको छ। राष्ट्रियसभा उपनिर्वाचनको मौन अवधिमा प्रचार गरेको भन्दै कांग्रेसले प्रधानमन्त्री ओली र शिक्षामन्त्री कृष्णगोपाल श्रेष्ठलाई कारबाहीका लागि बिहीबार निर्वाचन आयोगमा उजुरी दर्ता गराएको सदीय दलका अधिकृत विजयेन्द्र वीर आलेले जनाएका छन् । प्रधानमन्त्री ओलीले बुधबार निर्वाचन आचारसंहिता विपरीत राष्ट्रियसभा उपनिर्वाचनमा एमालेका उम्मेदवार रामबहादुर थापाका लागि मत मागेका थिए। यस्तै शिक्षामन्त्री कृष्णगोपाल श्रेष्ठले पनि सोही दिन साँझ एमाले उम्मेदवार थापाको पक्षमा अपिल जारी गरेका थिए। प्रधानमन्त्री ओली र शिक्षामन्त्री श्रेष्ठले सार्वजनिक अपिलमार्फत मौन अवधिमा आफ्ना उम्मेदवारको पक्षमा मत माग्नु निर्वाचन आचार संहिताको ठाडो उलंघन भएको कांग्रेसले जनाएको छ।'निर्वाचन आयोगले निर्वाचन आचार संहिता २०७२ को दफा ५ (घ) (३) र (५) र दफा (६) विपरित कार्य गरेकाले सोही अनुसार कारवाही गर्न अनुरोध गरिन्छ,'विज्ञप्तिमा भनिएको छ।"
७६ (५) अनुसार २१ घन्टाभित्र नयाँ सरकार गठनको दाबी पेस गर्न राष्ट्रपतिबाट आग्रह,"काठमाडौं : राष्ट्रपति विद्यादेवी भण्डारीबाट वैकल्पिक सरकार गठनका लागि आह्वान भएको छ । बिहीबार साँझ संविधानको धारा ७६ (५) अनुसार नयाँ सरकार गठनका लागि राष्ट्रपति भण्डारीबाट आह्वान भएको हो । प्रधानमन्त्री केपी ओलीले विश्वासको मत नलिने निर्णय लिँदै वैकल्पिक सरकार गठनका लागि मार्ग प्रशस्त गर्ने उल्लेख गरेपछि राष्ट्रपतिबाट नयाँ सरकार गठनका लागि आह्वान भएको हो । वैकल्पिक सरकार गठनका लागि राष्ट्रपतिले दलहरुलाई २१ घण्टाको समय दिएकी छन् । राष्ट्रपति कार्यालयका सहायक प्रवक्ता केशवप्रसाद घिमिरेले सार्वजनिक गरेको विज्ञप्तिमा दलहरुलाई जेठ ७ गते साँझ ५ बजेसम्मको समय दिइएको छ । गत वैशाख २७ गते विश्वासको मत लिने प्रधानमन्त्री ओलीको प्रस्ताव प्रतिनिधिसभाको बहुमतबाट अस्वीकृत भएपछि संविधानको धारा ७६ को उपधारा २ बमोजिम प्रतिनिधिसभाका दुई वा दुईभन्दा बढी दललाई नयाँ प्रधानमन्त्रीमा दावी गर्न आह्वान गरिएकामा पेश नभएपछि वैशाख ३० गते राष्ट्रपतिले संविधानको धारा ७६ (३) बमोजिम प्रतिनिधिसभामा सबैभन्दा बढी सदस्य भएको संसदीय दल नेकपा (एमाले) का अध्यक्ष ओलीलाई प्रधानमन्त्रीमा पुनः नियुक्त गरेकी थिइन् । यसरी नियुक्त प्रधानमन्त्रीले एक महिनाभित्र विश्वासको मत लिनुपर्ने व्यवस्था रहेकामा हाल विकसित राजनीतिक परिस्थितिमा वर्तमान सरकारलाई विश्वासको मत प्राप्त हुने दह्रो राजनीतिक आधार नदेखिएको, वैशाख २७ गतेको भन्दा स्थितिमा तात्विक अन्तर नदेखिएको र मुलुकलाई अन्योलमा राख्न उचित नभएको हुँदा वैकल्पिक सरकार गठनका लागि मार्गप्रशस्त गर्न उपयुक्त देखिएकाले प्रधानमन्त्री नियुक्तिसम्बन्धी प्रक्रिया आरम्भ गर्न नेपाल सरकार मन्त्रिपरिषद्को आजको बैठकबाट निर्णय भएको र सोबमोजिम प्रधानमन्त्रीले आग्रह गरेकाले राष्ट्रपतिले उक्त आह्वान गरेकाे राष्ट्रपतिको कार्यालयका सहायक प्रवक्ता घिमिरेले जारी गरेको विज्ञप्तिमा जनाइएको छ । नयाँ आह्वानबमोजिम सरकार गठन हुन नसकेमा मुलुकमा मध्यावधि निर्वाचनका मिति तोक्नुपर्ने हुन्छ ।"
राष्ट्रपतिबाट शपथ र कोभिड१९ सम्बन्धी अध्यादेश जारी,"काठमाडौं : राष्ट्रपति विद्यादेवी भण्डारीले बिहीबार दुई अध्यादेश जारी गरेकी छन् । सरकारको सिफारिसमा भण्डारीले नेपालको संविधानको धारा ११४ को उपधारा (१) बमोजिम शपथ सम्बन्धी अध्यादेश, २०७८ र कोभिड१९ सङ्कट व्यवस्थापन अध्यादेश, २०७८ जारी गरेको राष्ट्रपतिका सहायक प्रवक्ता केशवप्रसाद घिमिरेले बताए ।"
राष्ट्रियसभा सदस्य उपनिर्वाचनमा गृहमन्त्रीलाई हराउँदै स्वतन्त्र उम्मेदवार देवकोटा विजयी,"काठमाडौं : बागमती प्रदशेसमा सम्पन्न राष्ट्रियसभा सदस्य उपनिर्वाचनमा गृहमन्त्री रामबहादुर थापालाई हराउँदै स्वतन्त्र उम्मेदवार डा खिमलाल देवकोटा विजयी भएका छन् । सत्तारुढ एमालेका उम्मेदवार थापालाई विपक्षी गठबन्धनको तर्फबाट स्वतन्त्र उम्मेदवार बनेका देवकोटाले पराजित गरेका हुन् । बागमती प्रदशेसमा सम्पन्न राष्ट्रियसभा सदस्य उपनिर्वाचनमा गृहमन्त्री रामबहादुर थापालाई हराउँदै स्वतन्त्र उम्मेदवार डा खिमलाल देवकोटा विजयी भएका छन्। सत्तारुढ एमालेका उम्मेदवार थापालाई विपक्षी गठबन्धनको तर्फबाट स्वतन्त्र उम्मेदवार बनेका देवकोटाले पराजित गरेका हुन्। चुनाव चिह्न कलम भएका देवकोटाले ५०८८ मतभार पाए भने सूर्य चिह्नमा लडेका थापाले चार हजार १४ मतभार पाएका छन्। यता नेपाल मजदुर किसान पार्टीका कृष्णबहादुर तामाङले १ सय ३२ मतभार प्राप्त गरेका छन् । प्रदेशसभा सदस्यतर्फ ५८ जनाले देवकोटालाई, ४५ जनाले थापालाई र दुई जनाले तामाङलाई मतदान गरेका छन् । प्रदेशसभा सदस्य एक जनाको मत बराबर ४८ र स्थानीय तहको प्रमुख र उपप्रमुखको मतमध्ये १८१८ मतभार रहेको छ । स्थानीय तहतर्फ एक सय २८ जनाले देवकोटालाई, एक सय तीन जनाले थापालाई र दुई जनाले तामाङलाई मतदान गरेको आयोगको कार्यालयले जनाएको छ । विजयी देवकोटाले आफूलाई नेकपा एमालेबाट पनि मत प्राप्त भएको र अन्य दलहरुको पनि सहयोग रहेकाले स्वतन्त्र भएर भूमिका निर्वाह गर्ने बताए । मतभारका हिसाबले एमालेको प्रदेश र स्थानीय तहमा गरी कुल ५०३४ मतभार छ । कांग्रेस र माओवादी केन्द्र र जसपाको गठबन्धनसँग कुल ४४ सय ८२ मतभार रहेको छ । माधव नेपाल पक्षबाट केही मत देवकोटालाई गएकाले उनको सहज जित भएको नेकपा एमाले ओली पक्षको दाबी छ ।  देवकोटा स्थानीय तहको मतगणनादेखि नै अगाडि थिए। राष्ट्रिय सभा सदस्य पदको उपनिर्वाचनका लागि नेकपा एमालेबाट गृहमन्त्री थापा र नेपाली कांग्रेस, नेकपा माओवादी केन्द्र र जनता समाजवादी पार्टीको समर्थनमा नेकपा एमाले माधव नेपाल पक्षले डा देवकोटालाई उम्मेदवार बनाएको थियो। एमाले भित्रको पछिल्लो समीकरण पछि नेपाल पक्ष मौन रहेको थियो। नेकपा एमालेको आधिकारिक उम्मेदवार आफू भएको र प्रदेशमा नेकपा एमालेको बहुमत रहेकाले आफ्नो जित निश्चित रहेको गृहमन्त्री थापाको दाबी गर्दै आएका थिए। अन्तत विपक्षी गठबन्धनका उम्मेदवार देवकोटाले बाजी मारेका हुन्। कांग्रेस, माओवादी र जसपाले आफ्नो उम्मेदवार नउठाएकाले देवकोटालाई समर्थन गरेको थियो। देवकोटाले एमाले भित्रबाटै आफूलाई समर्थन रहेको र अन्य दलको पनि समर्थन रहेकाले जित निश्चित रहेको दाबी गर्दै आएका थिए। निर्वाचनमा प्रदेशसभा सदस्य र स्थानीय तहका प्रमुख र उपप्रमुखले मतदान गरेका हुन्।"
खोप उपलब्ध गराइदिन बेलायती राजदूतसँग प्रधानमन्त्री ओलीको आग्रह,काठमाडौं : प्रधानमन्त्री केपी ओलीले मित्र राष्ट्र बेलायतसँग नेपाललाई आवश्यक खोप उपलब्ध गराउन आग्रह गरेका छन् । बिहीबार सिंहदरबारस्थित कार्यकक्षमा शिष्टाचार भेटमा प्रधानमन्त्री ओलीले बेलायती राजदूत निकोला पोलिटसँग यस्तो आग्रह गरेका हुन्। भेटका क्रममा दुई देशबीचको आपसी सम्बन्धका विषयमा पनि छलफल भएको थियो । उक्त अवसरमा बेलायतले गर्दै आएको सहयोगका लागि प्रधानमन्त्रीले धन्यवाद दिएका थिए। यसअघि नेपाललाई भारत र चीन सरकारले कोरोनाविरुद्धको खोप अनुदानमा उपलब्ध गराएका थिए।
प्रधानमन्त्री ओलीले विश्वासको मत नलिने : नयाँ सरकारका लागि मार्ग प्रशस्त गर्ने,"काठमाडौं : प्रधानमन्त्री केपी शर्मा ओलीले संसद्बाट विश्वासको मत नलिने भएका छन्। बिहीबार बसेको मन्त्रिपरिषद् बैठकमा विश्वासको मत नलिने र संविधनको धारा ७६ को उपाधारा (५) अनुसार सरकार अगाडि बढने बताएका हुन्। वैशाख ३० गते बहुमतको सरकारका लागि विपक्षी गठबन्धनको दाबी नपरेपछि संविधानको धारा ७६ को उपधारा (३) बमोजिम प्रधानमन्त्री बनेका ओलीले एक महिनाभित्र विश्वासको मत दिनुपर्ने संवैधानिक प्रावधान छ। यसअघि बजेट भाषणा अगाडि नै विश्वासको मत लिने बताएका ओलीले संविधानको धारा ७६ को उपधारा (५) अनुसार अगाडि बढ्ने निर्णय गरेका हुन्। सरकारका प्रवक्ता सञ्चार तथा सूचना प्रविधिमन्त्री पार्वत गुरुङका अनुसार सरकारले विश्वासको मत प्राप्त गर्ने आधार नभएकाले ओलीले मार्ग प्रशस्त गर्ने निर्णय लिएका हुन्। संसद्को अहिलेकै संरचनाबाट विश्वासको मत प्राप्त हुने आधार नभएकाले धारा ७६ को उपधारा (५) बमोजिम सरकार गठनका लागि संवैधानिक मार्ग प्रशस्त गर्ने कुरा भएको छ, गुरुङले भने। त्यसैगरी सरकारले संसदको बर्खे अधिवेशन जेठ ९ गते बोलाउन राष्ट्रपतिसमक्ष सिफारिससमेत गरेको छ।"
"राष्ट्रियसभा उपनिर्वाचनको मतदान सुरु, नतिजा भर्चुअल माध्यमबाट आजै आउने","काठमाडौं : वाग्मती प्रदेशमा रिक्त राष्ट्रियसभा सदस्य उपनिर्वाचनको मतदान सुरु भएको छ। बिहान ९ बजेपछि सुरु भएको मतदान दिउँसो ३ बजेसम्म हुनेछ। निर्वाचनलाई स्वच्छ, स्वतन्त्र, मर्यादित र विश्वसनीय ढङ्गबाट सम्पन्न गर्न निर्वाचन आयोग प्रतिबद्ध र क्रियाशील रहेको जानकारी दिइएको छ । शान्ति सुरक्षा, स्वास्थ्य सुरक्षा मापदण्ड र अरु व्यवस्थापनका हिसाबले निर्वाचनको सम्पूर्ण तयारी पूरा भएको आयोगका प्रवक्ता राजकुमार श्रेष्ठले जानकारी दिए। उपनिर्वाचनमा वाग्मती प्रदेशसभा सदस्य ११० र वाग्मती प्रदेशअन्तर्गतका गाउँपालिका अध्यक्ष र उपाध्यक्ष तथा नगरपालिकाका प्रमुख र उपप्रमुख २३८ गरी ३४८ मतदाता छन् । निर्वाचनमा प्रदेशसभा सदस्यको ४८ र पालिका प्रमुख र उपप्रमुखको मतभार १८ कायम गरिएको छ । मतदातामध्ये प्रदेशसभा सदस्य पशुपति चौलागाईंको भने केही दिनअघि निधन भएको छ । मतदाताको निर्वाचक मण्डलबाट पहिलो हुने निर्वाचित हुने निर्वाचन प्रणालीको उक्त निर्वाचनमा सहभागी हुन सबै मतदातालाई आयोगले अनुरोध गरेको छ । हेटौँडा उपमहानगरपालिका४ स्थित भुटनदेवी उच्च माध्यमिक विद्यालयमा कायम गरिएको केन्द्रमा मतदान हुनेछ । केन्द्रमा प्रदेशसभा सदस्य, स्थानीय तहका जनप्रतिनिधि र कोभिड सङ्क्रमित मतदाताका लागि बेग्लाबेग्लै मतदानको व्यवस्था मिलाइएको छ । उपनिर्वाचनमा यसअघिका विभिन्न निर्वाचनमा जारी मतदाता परिचयपत्र, नागरिकता वा राष्ट्रिय परिचयपत्र देखाएर मतदान गर्न सकिने छ । निर्वाचनमा नेकपा एमालेका तर्फबाट गृहमन्त्री रामबहादुर थापा र अन्य दलका तर्फबाट खीमलाल देवकोटा प्रतिस्पर्धामा छन्। पार्टीका तर्फबाट कृष्णबहादुर तामाङले उम्मेदवारी दिएका छन्। निर्वाचन सकिनासाथ मतगणना हुने र नतिजा पनि आजै आउने आयोग स्रोतले जनाएको छ । नेकपाबाट निर्वाचित गृहमन्त्री थापालाई दल त्यागसम्बन्धी कानूनका आधारमा नेकपा माओवादी केन्द्रले पदमुक्त गरेपछि रिक्त स्थानमा यो निर्वाचन हुन लागेको हो । वर्तमान संविधान कार्यान्वयमा आएपछि राष्ट्रियसभा सदस्यको पहिलो पटक उपनिर्वाचन हुन लागेको हो । नतिजा भर्चुअल माध्यमबाट यसैबीच आज हुने राष्ट्रियसभा उपनिर्वाचनको नतिजा भर्चुअल माध्यमबाट सार्वजनिक गरिने गरी व्यवस्थापन मिलाइएको छ । प्रमुख निर्वाचन अधिकृत न्यायाधीश डिल्लीरत्न श्रेष्ठका अनुसार मतगणनाको नतिजा भर्चुअल माध्यमबाट सार्वजनिक गरिने गरी व्यवस्थापन गरिएको हो । मतदान स्थल भुटनदेवी माविमै मतगणना गरी सोको नतिजा भर्चुअल माध्यम (जुम) मार्फत सार्वजनिक गर्ने योजना बनाइएको छ । मतगणना साँझ ५ बजेदेखि सुरु गरिने छ । आजै बेलुकासम्ममा नतिजा आइसक्ने जनाइएको छ । मतदानका लागि कोभिड सङ्क्रमित मतदाताले भुटनदेवी माविको उत्तर गेटबाट मात्रै प्रवेश पाउनेछन् भने अन्यले पश्चिम गेटबाट प्रवेश पाउनेछन् । मतदाताहरूलाई सामान्य स्वास्थ्य जाँचपछि १० मिटरको दूरीमा होल्डिङ सेन्टरमा बसाइने प्रमुख निर्वाचन अधिकृत श्रेष्ठले बताए । प्रदेश निर्वाचन आयोगको कार्यालयका अनुसार कुल मतदातामध्ये यसअघि नै १३ जनालाई कोरोना सङ्क्रमण पुष्टि भएको थियो । मतदानबाट कसैलाई पनि वञ्चित नगर्न प्रदेशसभा सदस्य तथा स्थानीय तहका प्रमुखउपप्रमुखहरुलाई पीसीआर रिपोर्ट अनिवार्य नगरिएको निर्वाचन अधिकृत श्रेष्ठले जानकारी दिए। प्रदेश निर्वाचन आयोगले मतदान स्थल र मतगणनाको संरचना तयार पारेको सहायक निर्वाचन अधिकृत गोविन्द पौडेलले जानकारी दिए। विद्यालय परिसरमा क, ख र ग नामकरण गरेर तीन वटा मतदान केन्द्र स्थापना गरिएको छ । क मा प्रदेशसभा सदस्य, ख मा गाउँपालिका अध्यक्षउपाध्यक्ष तथा नगरका प्रमुख उपप्रमुख र ग केन्द्रमा कोभिड१९ सङ्क्रमित मतदाताले मत हाल्ने व्यवस्था मिलाइएको छ । सहायक निर्वाचन अधिकृत पौडेलका अनुसार प्रदेशसभा सदस्य र स्थानीय तहका प्रमुखउपप्रमुखका लागि फरक मतपत्र हुनेछ । फरक रङको मतपत्रमा चुनाव चिह्न भने एउटै राखिएको हुनेछ । मतदान केन्द्र र मतगणनामा खटिने गरी २४ कर्मचारी परिचालन गरिएको कार्यालयले जनाएको छ । रासस"
राष्ट्रियसभा सदस्य उपनिर्वाचनको मतगणना : स्थानीय तहमा थापा भन्दा देवकोटा अगाडि,"काठमाडौं : बागमती प्रदशेसमा सम्पन्न राष्ट्रियसभा सदस्य उपनिर्वाचनको मतगणनामा डा खिमलाल देवकोटाले रामबहादुर थापालाई पछाडि पारेका छन्। सत्तारुढ एमालेका उम्मेदवार गृहमन्त्रीसमेत रहेका थापालाई विपक्षी गठबन्धनको तर्फबाट स्वतन्त्र उम्मेदवार बनेका देवकोटाले पछाडि पारेका हुन्। स्थानीय तहको मतगणना सकिँदा थापा भन्दा देवकोटा २५ मतले पछाडि छन्। देवकोटाले १२८ मत पाउँदा थापाले १०३ मत पाएका छन्। दुई मत भने नेमकिपाका उम्मेदवारले पाएका छन्। राष्ट्रिय सभाको निर्वाचन प्रणाली अनुसार देवकोटाले पाएको १२८ मतको भार २३ सय ४ हुन्छ भने थापाले पाएको मतको भार १८ सय ५४ हुन्छ। यसरी हेर्दा थापाले भन्दा देवकोटाले पाएको मतभार ४५० ले बढी हुन्छ। राष्ट्रिय सभा सदस्य पदको उपनिर्वाचनका लागि नेकपा एमालेबाट गृहमन्त्री रामबहादुर थापा र नेपाली कांग्रेस, नेकपा माओवादी केन्द्र र जनता समाजवादी पार्टीको समर्थनमा नेकपा एमाले माधव नेपाल पक्षले डा खिमलाल देवकोटालाई उम्मेदवार बनाएको छ। एमाले भित्रको पछिल्लो समीकरण पछि नेपाल पक्ष मौन रहेको छ। नेकपा एमालेको आधिकारिक उम्मेदवार आफू भएको र प्रदेशमा नेकपा एमालेको बहुमत रहेकाले आफ्नो जित निश्चित रहेको गृहमन्त्री थापाको दाबी गर्दै आएका थिए। नेकपा एमालेभित्रको पछिल्लो समीकरणपछि नेकपा एमाले ओली पक्षले गृहमन्त्री थापा नै आधिकारिक उम्मेदवार भन्दै ह्वीप जारी गरेको छ। कांग्रेस, माओवादी र जसपाले आफ्नो उम्मेदवार नउठाएकाले देवकोटालाई समर्थन गरेको छ। देवकोटाले एमाले भित्रबाटै आफूलाई समर्थन रहेको र अन्य दलको पनि समर्थन रहेकाले जित निश्चित रहेको दाबी गरेका छन्। निर्वाचनमा प्रदेशसभा सदस्य र स्थानीय तहका प्रमुख र उपप्रमुखले मतदान गर्ने पाउने छन्। बागमती प्रदेशसभा सदस्य १ सय ९ जना र प्रदेशका १३ जिल्लाका १ सय १९ स्थानीय तहका प्रमुख र उपप्रमुख गरी २ सय ३८ गरी ३ सय ४७ मतदाता छन्। राष्ट्रिय सभा निर्वाचनमा नेपाल मजदुर किसान पार्टीका कृष्णबहादुर तामाङ पनि उम्मेदवार छन्। राष्ट्रिय प्रजातन्त्र पार्टी राप्रपाले थापालाई मत दिन ह्वीप जारी गरेको छ भने राष्ट्रिय जनमोर्चाले डा देवकोटालाई भोट हाल्न निर्देशन दिएको छ।"
"बालुवाटारमा मन्त्रिपरिषद् बैठक बस्दै , बजेटबारे छलफल हुने",काठमाडौं : मन्त्रिपरिषद् बैठक बस्दैछ। बैठकमा आगामी वर्षको बजेटका विषयमा छलफल हुने जनाइएको छ। बजेट पेस गर्ने मिति नजिकिदा समेत सरकारले संसदको बजेट अधिवेशन बोलाएको छैन । संवैधानिक व्यवस्था अनुसार बजेट पेस गर्ने मिति आउन अब ९ दिन मात्र बाँकी छ । संवैधानिक व्यवस्था अनुसार बजेट आउनुभन्दा १० दिनअघि प्रिबजेटबारे छलफल सकिनुपर्छ। १५ दिनअगावै वार्षिक नीति तथा कार्यक्रम ल्याइसक्नुपर्ने हुन्छ। बजेटअघि राष्ट्रपतिले संसद्मा नीति तथा कार्यक्रम पेस गर्नुपर्ने हुन्छ। नीति तथा कार्यक्रम संसद्बाट अनुमोदन भएपछि मात्रै बजेट ल्याउनुपर्ने हुन्छ। प्रधानमन्त्री एवं नेकपा एमालेका अध्यक्ष केपी ओलीले मन्त्रिपरिषद बैठक बस्नुअघि स्थायी कमिटी बैठक बोलाएका छन्। बैठक प्रधानमन्त्री निवास बालुवाटारमा बिहीबार दिउँसो २ बजे बस्दैछ। बैठकमा समसायिक राजनीतिक विषय र आगामी बजेटका विषयमा छलफल हुने जनाइएको छ। स्थायी कमिटी बैठक सकेलगत्तै ओलीले मन्त्रिपरिषद बैठक बोलाएका हुन्।
"धौलीगंगा बाँधको ढोका खोलिदै, महाकाली किनारवासीलाई सतर्क रहन आग्रह",दार्चुला : नदीमा पानीको बहाव बढेपछि दार्चुलासँग जोडिएको भारतको धौलीगंगा जलविद्युत परियोजनाको बाँधको ढोका खोलिने भएको छ। जिल्ला प्रशासन कार्यालय दार्चुलाले बिहीबार सूचना जारी गर्दै लगातारको वर्षाका कारण नदीमा पानीको बहाव बढेकाले ढोका खोलिने जानकारी दिएको छ। साथै परियोजनाले महाकाली नदी किनार क्षेत्रका बासिन्दालाई सतर्क रहन आग्रह गरिएको छ । दार्चुलाका प्रमुख जिल्ला अधिकारी सिद्धराज जोशीले जारी गरेको सूचनामा महाकाली नदीमा जुनसुकै बेला पनि बाँधको ढोका खुल्न सक्ने भएकाले जिल्लाको व्यास गाउँपालिका५ धौलाकोटदेखि लेकम गाउँपालिकाको लालीसम्मका बासिन्दालाई पूर्व सतर्ककता अपनाउन आग्रह गरेको छ।
आइसोलेसन सेन्टरलाई स्वास्थ्य सामग्री,"ललितपुर : लायन्स क्लब अफ हिमालयाज पाटनले ललितपुर बागडोलस्थित ज्यापु भवनमा ललितपुर महानगरपालिकाले स्थापना गरेको ११० बेड आइसोलेसन सेन्टरका लागि स्वास्थ्य सामग्री प्रदान गरेको छ । संस्थाका अध्यक्ष प्रदिप अमात्यले बुधबार मेयरचिरीबाबु महर्जनलाई उक्त सामग्री हस्तान्तरण गरेका हुन् । अमात्यले भने, क्लबले गत वर्ष र यस वर्ष कोभिडलाई केन्द्रित गरेर सहयोग गरेका हौं । उनका अनुसार, सेन्टरका लागि ३० बेडका लागिपीपीई ३० थान, बाफ लिनइलेक्टिक सामग्री १५ थान, पल्स अक्सिमिटर १५ थान, थर्मल गन ५ थान, थर्मोमिटर १० थान, माक्स केएन ९५ ६० थान, माक्स ३० बक्स, पन्जा ६० थान र स्यानीटाइजर ३० लिटर गरी एक लाख रुपैयाँ बराबरको सामान उपलब्ध गराएको हो । मेयरमहर्जनले ललितपुर महानगरपालिकाकाआइसोलेसन सेन्टरहरूमा लायन्सले साम्रगी उपलब्ध गराएकोमा खुसी व्यक्त गर्दै धन्यवाद दिए ।"
अक्सिजन सिलिन्डरको सफल परीक्षण,"ललितपुर : नेपाल विज्ञान तथा प्रबिधि प्रतिण्ठान(नाष्ट) ले नेपालमा पहिलोपटक अक्सिजन ग्यास सिलिन्डरको उत्पादन परीक्षण गरेको छ । कोभिडको महामारी फैलिएको र अक्सिजन सिलिन्डरको चरम अभाव भैरहेको बेला नया सिलिण्डर निर्माण गरी परीक्षण गरिएको हो । शिक्षा, विज्ञान तथा प्रबिधि मन्त्री कृष्णगोपाल श्रेष्ठले सिलिन्डर परीक्षणको शुभारम्भ गरेका थिए । नाष्टको बैज्ञानिकसंग भएको भेटको क्रममा मन्त्री श्रेष्ठले सिलिन्डर उत्पादन गर्न सक्ने अवस्थाबारे जानकारी लिए लगत्तै नाष्टले सफल परीक्षण गरेको हो। अब नेपालले प्रेसर धान्न सक्ने लिनिन्डर उप्तादन गर्न विभिन्न कम्पनीलाई अनुमति दिनेछ । नाष्टका प्रबिधि संकाय प्रमुख डा रविन्द्र ढकालले प्रेसर धान्न सक्ने सिलिन्डर तयार भएको जानकारी दिए । उनले भने, सुरक्षाको अन्तिम उपाय अबलम्बन गर्न बाकी छ , केही दिनमा सिलिन्डर उत्पादन गर्ने कम्पनीसंग छलफल गरी व्यावयासीक उत्पादन गर्न अनुमति दिनेछौ। उनका अनुसार नेपालमा पाईने सिलिन्डरको न्युनतम मुल्य करिब १५ हजार पर्नेछ भने नाष्टको प्रबिधि प्रयोग भएको सिलिन्डरको करिब १० हजार भन्दा कम मुल्य पर्नेछ । परीक्षण अवलोकन गर्न नाष्टको मुख्यालय पुगेका मन्त्री श्रेष्ठले नाष्टका उपकुलपति डासुनिलवावु श्रेष्ठ, वैज्ञानिक शंकर ढकाल लगायत सबै टिमलाई धन्यावाद दिएका थिए । उनले भने, 'नेपालका वैज्ञानिकको मेहेनतको कारण गएको कोभिड संक्रमण नियन्त्रण गर्न स्वाब कलेक्सन भ्यान, स्नानीटाइजर, धुनमिल्ने मास्क निर्माण गरेर कोभिड नियन्त्रणमा महत्वपुर्ण योगदान गरेका छन् । अब सिलिन्डर तयार गरेर कोरोना संक्रमितको प्राणवायु अक्सिजन भर्ने सिलिन्डर निर्माण गर्ने प्रबिधिको सफल परीक्षण गरेर महत्वपुर्ण काम गरेका छन् ।' उनले अक्सिजन बनाउन प्रयोग हुने जियोलाइटको अभावपुर्ति गर्न सरकार गम्भीर रुपमा लाग्ने बताए । मन्त्री श्रेष्ठले नाष्टले अझै धेरै आविष्कार गर्न बाकी रहेको बताउदै त्यसकोे लागि सरकारको पुर्ण सहयोग रहने प्रतिबद्धता व्यक्त गरे । सफल परीक्षण भएको सिलिन्डर वैज्ञानिक शंकर ढकालको समुहले तयार गरेको हो । सो सिलिन्डर मा ग्यास सिलिन्डरमा ग्यासको दवाव २२५ बारसम्म भए सुरक्षित रहन्छ । परीक्षण गर्दा ग्यासको दवाव २३५ बार सम्म पुगेपछि सिलिन्डरमा जोडिएको पाइपमा सामान्यसमस्या आएको थियो । त्यसैले अन्तिम परीक्षण गर्न बाकी रहेको होप्रबिधि संकाय प्रमुख रविन्द्र ढकालले भने । नाष्टका बैज्ञानिकले नेपाल यस्तो सिलिन्डर निर्माण हुने गरेको छैन भने आयातित सिलिन्डरको गुणस्तर परीक्षण समेत हुने गरेको छैन । मन्त्री श्रेष्ठले ठूला अस्पतालमा अक्सिजनउत्पादन प्लान्ट नहुनु विडम्बना भएको बताउँदै भने, 'विगतमा अस्पताल सञ्चालन अनुमति दिँदाअक्सिजन प्लान्टको व्यवस्था अस्पतालभित्र अनिवार्य हुनुपर्ने नियम बनाइएको भए आज अभावको समस्या भोग्नुपर्ने थिएन। उनले अस्पताललाई आवश्यक पर्ने अक्सिजन अन्य निकायमा बढी खपत भएको कारण समस्या बढेको बताउदै भने, अब सबै निकायबाट अक्सिजन सिलिन्डर ल्याएका छौ, अब समस्याको समाधान हुदै जानेछ '। नास्टका उपकुलपति डा सुनीलबाबु श्रेष्ठले नास्टले स्वाब परीक्षण गर्न मोबाइलभ्यानतयार गरी सुरक्षाका तीनवटै निकायलाई हस्तान्तरण गरेको बताए। हाल नाष्टले कोभिड नियन्त्रणकोलाई महत्वपुर्ण काम गरिरहेको दाबी गर्दै भविष्यमा अन्य कार्य अघि बढाईने जानकारी दिए । उनले अब नाष्टलाई स्मार्ट नाष्ट बनाउने गरी कार्ययोजना अघि बढाईएको जानकारी दिए । विज्ञान सचिव डा सञ्जय शर्माले विज्ञान नवप्रवर्तक तीतिलाई कार्यान्वयनमा ल्याउनासाथा प्रबित्रि क्षेत्रले ठुलो फड्को मार्ने बताए । उनले भने, विज्ञानको विकासले मात्र सम्वृद्ध नेपाल र सुखी नेपालीको नारा सार्थक हुने दाबी गरे । मन्त्री श्रेष्ठले नाष्टका वैज्ञानिकले तयार गरेको स्याटेलाईटले नेपालको सान बढाएको बताउदै यस्ता वैज्ञानिकलाई सरकारले प्रोत्साहित गर्ने उल्लेख गरेका छन् ।"
घरैपिच्छे आचारसंहिता,"दैलेख : भैरवी गाउँपालिकाकी १४ वर्षीया ममता शाही कक्षा ९ मा अध्ययनरत छिन्। स्थानीय हिमालय मावि डाँडीमाँडीमा अध्यनरत ममता हाल स्कुल बन्द भएका कारण अधिकांश समय घरमै हुन्छिन्। गाउँमै रहेको चिल्ड्रेन सेफ बाल क्लबमा आबद्ध उनले आफ्नो गाउँमा कोरोना फैलिन नदिने उपाय खोजिरहेकी छिन्। उनले घरको दैलोमै कोरोनाका लक्षण, बच्ने उपायहरूको सन्देशमूलक चित्र र आचारसंहिता बनाएर टाँसेकी छिन्। उनीजस्तै स्थानीय गौरी मावि बालेकाँडामा अध्ययनरत उपेन्द्र विकको दिनचर्या पनि उसैगरी बित्छ। स्कुल बन्द रहेका कारण उनले अभिभावकलाई ससाना काममा सघाउने र अन्य समय गाउँमा कोरोना संक्रमण फैलिन नदिन सचेतनामूलक सामग्रीहरू बनाउँछन्। ममता र उपेन्द्र जस्तै गाउँपालिकामा बालबालिका कोरोना संक्रमण रोकथाम तथा नियन्त्रणका लागि सिजनशीलता देखाइरहेका छन्। गाउँपालिकामा रहेका चिल्ड्रेन सेफ, समाज सुधार, सहनशीलता र म्यारीगोल्ड बाल क्लबमा आबद्ध ५४ जना बालबालिकाले कोरोनाका लक्षण, बच्ने उपायको सन्देशमूलक चित्र तथा आचारसंहिता बनाउने गरेका छन्। उनीहरूले कोरोनाका लक्षण, बच्ने उपायको सन्देशमूलक चित्र बनाएका छन्। सन्देशमूलक चित्र र आचारसंहिता आआफ्नो घरको दैलोमा टाँसेका छन्। बालबालिकाले आफ्नो घरसँगै वडा कार्यालयलगायतका सार्वजनिक स्थानमा समेत आचारसंहिता र सन्देशमूलक चित्र टाँसेका छन्। बालबालिकाले कोरोनाबाट बच्न निर्माण गरेको आचारसंहितामार्फत परिवारका सबै सदस्यहरूले नियमित रूपमा साबुनपानीले मिचिमिची हात धुन, जथाभावी भीडभाड नगर्न, नियमित रूपमा मास्कको प्रयोग गर्न घरपरिवार र समुदायलाई आग्रह गरेका छन्। पानीलाई तताएर मात्रै पिउन, पोषणयुक्त खानेकुरा खान, खानेकुरालाई राम्ररी पकाएर मात्र खान, व्यक्ति व्यक्तिबीचको दूरी कायम गर्न आचारसंहितामा उल्लेख गरेका छन्। त्यतिमात्रै होइन बालबालिकाले बाल विवाह नगर्ने र महिनावारीलाई मर्यादित बनाउनसमेत आचारसंहितामा उल्लेख गरेका छन्। बालक केशव थापा भन्छन्, हामीले बनाएको सन्देशमूलक चित्र र आचारसंहिता घरका सबैले पालना गर्नुहुन्छ, घरमा आउने अन्य व्यक्तिहरूले पनि पालना गर्नैपर्छ। टाँसिएको चित्र र आचारसंहिता घरमा आउने जो कोहीले पनि हेर्ने र पढेर जाने गरेको थापा बताउँछन्। बालबालिकाले कोरोनाका लक्षण, बच्ने उपायबारे समुदायमा सचेतना फैलाइरहेका बालबालिकालाई सहजीकरण गरिरहेकी निर्मला नेपाली बताउँछिन्। बालबालिकाले स्कुल बन्द भएको समयमा समयको सदुपयोग गरिरहेका छन्, निर्मला भन्छिन्, बालबालिकाको अन्तरनिहीत क्षमताको प्रस्फुटन भएको छ।"
स्पेनले दिएको १४ करोडको स्वास्थ्य सामग्री काठमाडौं आइपुग्यो,"काठमाडौं : स्पेनले नेपाललाई सहयोग स्वरुप उपलब्ध गराएको कोभिड नियन्त्रणसम्बन्धी स्वास्थ्य सामग्री बिहीबार काठमाडौं आइपुगेको छ। स्पेनको राजधानी म्याड्रिडबाट कोभिड नियन्त्रणसम्बन्धी स्वास्थ्य सामग्री ल्याएर आइबेरिया एयरलाइन्स काठमाडौं आइपुगेको हो। स्पेनस्थित नेपाली राजदूत दावाफुटी शेर्पाको विशेष पहलमा स्पेन सरकारले यी सामग्री उपलब्ध गराएको हो। स्वास्थ्य सामग्री लिएर स्पेनबाट राजदूत शेर्पा पनि काठमाडौं आएकी छिन्। स्पेनले कोरोनाभाइरस महामारी रोकथाम तथा नियन्त्रणका लागि नेपाललाई १४ करोड रुपैयाँ बराबरको स्वास्थ्य सामग्री सहयोग गरेको हो। चार्टर्ड विमानमा भेन्टिलेटर, अक्सिजन कन्सन्ट्रेटर, पीपीईलगायतकाकार्गोमा ५ टनभन्दा बढी कोभिड नियन्त्रणसम्बन्धी स्वास्थ्य सामग्री रहेको बताइएको छ। जसमा १५ रेस्पिरेटर, १० अक्सिजन कन्सेन्ट्रेटर, करिब डेढ लाख एफएफपी २ फेस मास्क र १ लाख २५ हजार एन्टीजेन किट नेपाल पठाइएको छ। स्वास्थ्य सामग्री ल्याएर आएको जहाजले स्पेनिज नागरिकको उद्धार पनि गर्दैछ। नेपालमा अन्तर्राष्ट्रिय उडान बन्द भएसँगै नेपालमा रहेका ४७ स्पेनिसहरुलाई स्वदेश फिर्ता ल्याउने सम्बन्धमा परराष्ट्र मन्त्रालय र स्पेनको विदेश मन्त्रालयबीच कुरा भइसकेको छ।लकडाउनले गर्दा उनीहरू स्वदेश फर्किन सकेका थिएनन्। बुधबार परराष्ट्रमन्त्री प्रदीपकुमार ज्ञवालीले स्पेनका विदेशमन्त्री अराँचा गोन्जलेज लयसँग टेलिफोन कुराकानी गरेका थिए। उनले नेपाललाई स्वास्थ्य सामग्रीहरु उपलब्ध गराएकोमा स्पेन सरकारलाई धन्यवाद दिएका थिए।"
"मोरङमा सवारी दुर्घटना हुँदा दुईको मृत्यु, तीन जना घाइते","विराटनगर : पूर्वपश्चिम लोकमार्गअन्तर्गत मोरङको पथरीशनिश्चरे नगरपालिका२ जय चोकमा बुधबार राति भएको सवारी दुर्घटनामा परेर दुई जनाको मृत्यु भएको छ। तीन जना घाइते भएका छन्। पूर्वबाट पश्चिमतर्फ आउँदै गरेको मे १ च १८५१ नम्बरको स्कोरपिओलाई नम्बर नखुलेको अर्को सवारी साधनले राति १२ बजेतिर ठक्कर दिँदा दुर्घटना भएको प्रदेश १ ट्राफिक प्रहरी प्रमुख एसपी सञ्जीव शर्माले जानकारी दिए। उनका अनुसार दुर्घटनामा परेर झापाको झापा गाउँपालिका५ का ५३ वर्षीय लक्ष्मीप्रसाद पौडेल र उनकी सासूआमा मोरङको रंगेली नगरपालिका३ रञ्जनीकी ७६ वर्षीया विष्णुमाया शिवाकोटीको घटनास्थलमै मृत्यु भएको छ। दुवै जनाको शवलाई पोस्टमार्टमका लागि मोरङ उर्लाबारीको मंगलबारेस्थित मदन भण्डारी अस्पताल एवं ट्रमा सेन्टरमा राखिएको छ। दुर्घटनामा परेर स्कोरपिओ चालक झापा बिर्तामोड नगरपालिका२ चारपानेका ३३ वर्षीय विकाश उप्रेती, झापा गाउँपालिका२ की ४५ वर्षीया बिनिता पौडेल र झापा हल्दिबारी गाउँपालिका५ का २५ वर्षीय रोशन उप्रेती घाइते भएका छन्। तीनै जना घाइतेहरुको विराटनगरको गोल्डेन अस्पतालमा उपचार भइरहेको छ। घाइतेमध्ये बिनिता र रोशनको अवस्था गम्भीर र चालक विकाशको अवस्था सामान्य रहेको जानकारी एसपी शर्माले दिए। मृत्यु हुने लक्ष्मीप्रसाद स्कोरपिओ चालक विकाशका ससुरा हुन्। घाइतेमध्ये विनिता लक्ष्मीप्रसादकी श्रीमती एवं विकाशकी सासूआमा हुन्। प्रहरीका अनुसार मोरङको कानेपोखरी गाउँपालिका२ मा बिरामी आफन्तलाई भेट्न गइरहेका बेला दुर्घटना भएको हो। बिरामी सानोबुवालाई हेर्न आउने क्रममा पथरीशनिश्चरे आइपुगेपछि एक्कासि अगाडि कुनै सवारी साधनले लाइट बाल्यो, विकाशले उनले भने, जोगाउन खोज्दाखोज्दै त्यसैमा हाम्रो गाडी जुधिहाल्यो। दुर्घटना गराउने सवारी साधन आफूले नचिनेको र नम्बर प्लेट पनि यकिन नभएको उनले बताए। गाडी जुधेर दुर्घटना हुनासाथ म बेहोस भएर ढलेछु, गोल्डेनमा उपचाररत सामान्य अवस्थाका उनले भने, होस फर्कदा आफूलाई अस्पतालको बेडमा पाएँ। प्रहरीले घटनास्थलबाट शंकास्पद रुपमा एउटा नम्बर प्लेट फेला पारेको छ। दुर्घटनास्थलमा ना २ ख ९४७३ नम्बरको प्लेट फेला परे पनि घटना गराउने सवारी साधनको पहिचान हुन नसकेको एसपी शर्माले बताए। दुर्घटना बस या ट्रकमध्ये एउटा सवारी साधनले गराएको हुनसक्ने उनको भनाइ छ। दुर्घटना गराउने सवारी साधनले कुनै नक्कली नम्बर प्लेट फ्यालेर फरार भएको पनि हुनसक्ने प्रहरीको अनुमान छ। मोरङ प्रहरीका प्रवक्ता डीएसपी मानबहादुर राईले दुर्घटना गराएर फरार रहेको सवारी साधनको खोजी तीव्र रुपमा भइरहेको जानकारी दिए।"
ट्रक दुर्घटना,पूर्वपश्चिम राजमार्गअन्तर्गत कैलालीको चौमालामा तीव्र गतिका कारण दुर्घटना भएको मालबाहक ट्रक । दुर्घटनामा मानवीय क्षति भएको छैन । तस्बरः प्रकाश मिश्ररासस
खोलाको दहमा डुबेर पुरुषको मृत्यु,फिदिम : पाँचथरको फाल्गुनन्द गाउँपालिका ४ चिलिङदेनका एक पुरुषको खोलाको दहमा डुबेर मृत्यु भएको छ । ५८ वर्षीय पदमध्वज नेम्बाङलाई निबु खोलाको दहमा मृत अवस्थामा भेटिएको थियो । नेम्बाङलाई बुधबार राति नौ बजे निबुखोलाको दहमा मृत अवस्थामा भेटिएको थियो । जिल्ला प्रहरी कार्यालय पाँचथरका डीएसपी दानबहादुर थापाका अनुसार नेम्बाङको शव पोष्टमार्टका लागि जिल्ला अस्पताल पाँचथर ल्याइको छ । घटनाको प्रकृति हेर्दा नेम्बाङको पानीमा डुबेर मृत्यु भएको प्रहरीले जनाएको छ ।
कोरोना सुन्नासाथ पति नै बेपत्ता,"झापा : पेटमा दुई महिनाको बच्चा छ। शारीरिक अवस्था निकै कमजोर छ। मुस्किलले खुट्टा टेकिन्छन्। कति दिनदेखि पेटभरि खानसमेत नपाएकी झापा चारआलीकी कञ्चन रिजालको सोमबार कोरोना पोजेटिभ देखियो। सामान्य ज्वरो र खोकी लागिराखेपछि कञ्चनले आइतबार सकिनसकी मेची अस्पताल पुगेर स्वाब दिएकी थिइन्। सोमबार उनको रिपोर्ट पोजेटिभ आएपछि बसिराखेको घरबाट घरभेटीले निकालिदिए। त्यसपछि माइतीको शरणमा पुगेकी कञ्चनलाई त्यहाँ पनि छिमेकीले बस्ने अनुमति दिएनन्। उनी मंगलबार दिउँसो ४ बजेतिर श्रीमान्सँग चारआलीको आइतबारे हटिया लाग्ने ठाउँमा गइन्। त्यहाँ श्रीमान्ले उनलाई एउटा टेन्टमुनि राखे। केही खानेकुरा ल्याउँछु भनेर गएका, फर्किएरै आएनन्। बुधबार मेची कोभिड अस्पतालको आइसोलेसनमा पुगेकी उनले भनिन्, मलाई झुक्याएर भाग्यो। अब मसँग न बस्ने ठाउँ छ न खानेकुरा। कोरोना जितेर फर्कें भने, कहाँ बस्ने होला ? मेची कोभिड अस्पतालकी नर्स एनी रिजालका अनुसार रातको ११ बजे उनलाई वडाध्यक्षले अस्पताल ल्याइपुर्याएका थिए। अस्पताल आउँदा उनीसँग एक जोर लुगा पनि थिएन। शरीर पूरै कामेको र बेस्सरी भोकाएकी थिइन्। बोल्नै नसक्ने अवस्थामा रहेकी उनलाई केही खाना दिएपछि मात्रै बोलेकी अस्पतालकी कर्मचारी लीला भट्टराईले बताइन्। उनले भनिन्, आफन्त को छ, तपाईंको ? भन्दा कोही छैन। कोरोना देखिएपछि बूढाले छाडेर भाग्यो। वडाध्यक्ष अंकलले अस्पताल ल्याइदिनुभएको भनिन्। कञ्चनमा अझै धेरै कमजोरी रहेकाले उनलाई स्लाइन दिइराखेको नर्स एनीले बताइन्। गर्भवती श्रीमतीलाई छाडेर मेचीनगर नगरपालिका १३ चारआलीको तेलबारी बस्दै आएका सन्देश रिजाल फरार भएपछि कञ्चनको एक मात्र सहारा टुटेको छ। गाडीमा सहचालकको काम गर्ने सन्देश र कञ्चनले गत मंसिरमा विवाह गरेका थिए। कञ्चन १७ वर्ष मात्रै पुगेकी छन्। विवाह गरेदेखि उनीहरू एउटा होटलमा काम गर्दै आएका थिए। श्रीमतीलाई कोरोना भएको थाहा पाएपछि सन्देश सम्पर्कविहीन भएको हुन सक्ने वडा नम्बर १३ का वडाध्यक्ष कृष्णराज सिग्देलले बताए। वडाध्यक्ष सिग्देलले भने, कोरोना संक्रमित गर्भवती महिला बेवारिसे अवस्थामा रहेको थाहा पाएपछि एम्बुलेन्स बोलाएर नगरपालिकाको धाइजन स्वास्थ्य चौकीको आइसोलेसनमा पुर्याएँ। तर त्यहाँ उनको उपचार सम्भव नहुने मेयर र उपमेयरले बताएपछि आफूले राति ११ बजे मेची अस्पताल लगेको उनले बताए। कञ्चनको माइतीपक्षको आर्थिक अवस्था पनि अत्यन्त कमजोर रहेको वडाध्यक्षले बताए। सानैमा आमा गुमाएकी कञ्चनको घरमा वृद्ध हजुरआमा छिन्। उनको उपचारमा सहयोग गर्ने कोही भेटिएका छैनन्। कञ्चनको बिचल्ली भएपछि उनका श्रीमान् सन्देशको परिवारको खोजी सुरु गरिएको छ। आफूखुसी विवाह गरेकाले सन्देशको परिवार पनि सम्पर्कमा आउन नचाहेको बुझिएको छ। प्रहरी प्रशासन लगाएरै भए पनि कञ्चनका श्रीमान्को खोजी गरिने वडाध्यक्ष सिग्देलले बताए।"
कोरोना दोस्रो लहर : वीरगन्जमा १ हजार बढीले जिते कोरोना,"वीरगन्ज : वीरगन्जमा वैशाखदेखि यता १ हजार बढीले कोरोना जितेर निको भएका छन् । वैशाख १ देखि जेठ ५ गते सम्म १ हजार ५४ जना कोरोना संक्रमणबाट मुक्त भइ निको भएका हुन् । वैशाख यता अस्पताल र होम आइसोलेसनमा बसेका गरी १ हजार ५४ जना निको भएको जिल्ला प्रशासन कार्यालय पर्साका कोभिड फोकल पर्सन विनय श्रीवास्तवले जानकारी दिए । उनका अनुसार वैशाख महिनामा मात्रै ५ सय ६० जना निको भएका थिए । जेठ लागे यता ५ दिन (जेठ १ देखि जेठ ५ सम्म ) मा भने ४ सय ९४ जना कोरोनाबाट निको भएको श्रीवास्तवले जानकारी दिए । जेठ सुरु भएयता दिनहुँ कोरोना संक्रमणबाट मुक्त हुनेको संख्या बढ्दै गएको उनले बताए । वैशाख १ मा १२६ , वैशाख २ मा १०१ , वैशाख ३ मा १२७ , वैशाख ४ मा ७० र वैशाख ५ मा ७० जना संक्रमणमुक्त भएका हुन् । पर्सामा अहिले सक्रिय संक्रमितको संख्या १ हजार ७ सय ९६ रहेको छ । तीमध्ये वीरगन्जका विभिन्न अस्पतालमा ३४७ जना संक्रमित उपचाररत छन् । होम आइसोलेसनमा भने १ हजार ४ सय ४९ जना रहेको श्रीवास्तवले जानकारी दिए । कोरोना संक्रमणको दोस्रो लहर सुरु भएयता वीरगन्जमा कोरोना संक्रमणले १९२ जनाको मृत्यु भइसकेको छ । ती मध्ये पर्सा जिल्ला घर भएका ९७ जना हुन् । बाँकी ९५ जना मृतक अन्य जिल्लाका रहेको श्रीवास्तवले जानकारी दिए ।"
"दिउँसो घरमा देवरसँग वादविवाद, बेलुका भाउजूको बीभत्स हत्या","विराटनगर : मोरङको रंगेली नगरपालिका३ का २६ वर्षीय बेचन यादव परिवारको जीविका चलाउनका लागि ज्वालामजदुरी गर्थे। मंगलबार दिउँसो काममा निस्किएका उनी साँझसम्म घर फर्किएनन्। उनको खोजीमा साढे ७ बजेतिर श्रीमती २४ वर्षीया अनिता यादव निस्किन्। केही बेरमै बेचन त घरमा फर्किए। तर अनिता फर्किनन्। न त श्रीमानसँग भेट नै हुन पायो। सयममै घर नफर्किएका श्रीमानलाई खोज्न निस्किएकी उनी भने अब कहिल्यै फर्कने छैनन्। बीभत्स हत्या गरेर फ्यालेको अवस्थामा उनको शव बुधबार बिहान रंगेली३ स्थित तिलुवा चोकनजिकको नहरमा फेला परेको मोरङ प्रहरीका प्रवक्ता डीएसपी मानबहादुर राईले बताए। उनका अनुसार धारिलो हतियार प्रहार गरेर घाँटी क्षतविक्षत बनाएको अवस्थामा घरदेखि लगभग पाँच सय मिटरजति दक्षिणको नहरमा शव भेटिएको हो। अनिताको हत्यामा १९ वर्षे देवर विनोद यादवको संलग्नता देखिएको डीएसपी राईले जानकारी दिए। भाउजूको हत्यामा संलग्न भएको आरोप लागेका विनोद यादव र उनले घटनामा प्रयोग गरेको भनिएको दाउ। तस्बिर : अन्नपूर्ण पुरानो पारिवारिक झगडा र कलह हत्याको घटनामा पुगेर टुंगिएको देखिन्छ, मोरङ प्रहरी प्रमुख एसपी सन्तोष खड्काले भने, आफ्नै देवरले नहरको डिलबाट धकेलेर लडाएपछि घाँटीमा दाउ प्रहार गरेर आफ्नी भाउजूको ज्यान लिएको खुल्यो। घटनाको अनुसन्धानमा मोरङ प्रहरीका डीएसपी मञ्जील मुकारुङको नेतृत्वमा इप्रका रंगेलीका प्रहरी निरीक्षक अनमोल खड्कासहितको विशेष टोली परिचालित छ। एसपी खड्काका अनुसार विनोदले भाउजूको हत्यामा संलग्नता स्वीकार गरेका छन्। घरदेखि नै पिछा गर्दै गएर विनोदले कामबाट बेलैमा घर नफर्किएका दाजुलाई खोज्न गएकी भाउजूको राति ८ बजेतिर हत्या गरेको एसपी खड्काले बताए। उनका अनुसार अनिताको शव भेटिएको हल्ला फैलिएपछि घटनास्थलमा नगइकन गाउँको एउटा घरभित्र लुकेर बसेका बेला विनोद पक्राउ परेका हुन्। घटनापछि प्रहरीले श्रीमान् बेचनसहित अनिताका ससुरा ५५ वर्षीय रामु यादव र सासू ५० वर्षीया बिजुली यादवसँग पनि सोधपुछ गरिरहेको छ। देवरले स्वीकार गरेको घटनामा प्रारम्भिक अनुसन्धानबाट परिवारका अन्य सदस्यको संलग्नता देखिँदैन, एसपी खड्काले भने, तर अप्रत्यक्ष रुपमा संलग्न छन् कि भनेर विभिन्न कोणबाट गम्भीर ढंगले अनुसन्धान भइरहेको छ। उनका अनुसार दिउँसो देवरभाउजूबीच वादविवाद र भनाभन भएको खुलेको छ। रिसईबी साँधेर बसेका विनोदले साँझ दाजुलाई खोज्दै नहरको एकान्तस्थलमा पुगेका बेला भाउजू अनिताको हत्या गरेको खड्काले बताए। त्यहाँबाट घर फर्किएका उनी हत्यामा प्रयोग गरेको दाउ कलमा पखालेपछि खाना खाएर सुते। हत्या गरेर फर्किएका देवर सुते पनि परिवारका अरुले राति अबेरसम्म खोजी गरे, खड्काले भने, रातभर घर नफर्किएकी अनिताको भोलिपल्ट बिहान बीभत्स शव फेला पर्यो। यादव परिवारमा यसअघि पनि बारम्बार पारिवारिक झैझगडा हुने गरेको स्थानीयले बताए। दुई वर्षअघि बिहे गरेका बेचन र अनिताका सन्तान छैनन्। सन्तान नभएको र दाइजो धेरै नल्याएको विषयलाई लिएर देवर, सासू र ससुराले बारम्बार झगडा गर्ने गरेको पाइएको प्रहरीले जनाएको छ। प्रहरीका अनुसार घरमा बिग्रिएको कल मर्मत गरेको पैसा तिर्ने विषयमा पनि दुई दिनअघि देवरभाउजूबीच विवाद भएको छिमेकीले सुनेका थिए। अनिताकी आमा शर्मिला यादवले यसअघि पनि देवरले पटकपटक छोरीको हत्या प्रयास गरेको बताइन्। परिवारका सदस्यले बारम्बार छोरीसँग झगडा गरिरहन्थे। देवर त बारम्बार काट्नलाई भनेर खुकुरी नै लिएर झम्टिन्थे, छोरी हत्याको दु:खद् घटना सुनेर सम्हालिन नसकेकी उनले रुँदै भनिन्, यसअघि नै मेरी छोरीले धेरै कुटपिट र यातना खेपिसकेकी थिई। परिवारमा यति ठूलो अन्याय हुँदा पनि ज्वाईँ (बेचन) चुप बसिदिँदा यस्तो दर्दनाक घटना बेहोर्नुपर्ने अवस्था आयो। दाइजो र सम्पत्ति खोज्दै बारम्बार यातना दिने गरिएको शर्मिलाले बताइन्। ज्वार्इँले घर बनाउने भनेपछि मैले ऋण गरेर र किस्ताबाट निकालेर डेढ लाख रुपैयाँ दिएँ। माइतीले सहयोग गरेपछि घर पनि बन्यो, उनले भनिन्, बाँचुन्जेल परिवारबाट कुनै खुसी पाउन नसकेकी छोरीलाई नयाँ घरमा राम्ररी बस्न नपाउँदै मारिदिए। दुई वर्षदेखि ठूलो पीडा र यातना भोगेर बसिरहेकी छोरीलाई नै सकिदिए। घटनास्थलमा संघर्षका केही चिन्हहरु पनि भेटिएको प्रहरीले बताएको छ। भुईँ सामान्य मडारिएको छ। झारहरु चुँडिएका छन्, एसपी खड्काले भने, मृतक महिलाको हातको मुट्ठीभित्र झारहरु थिए। दाउ प्रहार भइसकेपछि प्राण जाने बेला हातले चुँडाएर झार मुट्ठीमै रहेको हुनसक्छ। घटनास्थलमा एउटा लट्ठी र नजिकै केही पुराना कपडाहरु पनि फेला परेको प्रहरीले जनाएको छ। घाँटी रेटेर महिलाको हत्या, नहरमा भेटियो शव"
