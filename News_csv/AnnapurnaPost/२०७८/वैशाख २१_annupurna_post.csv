शीर्षक,विवरण
नेपाल सुपर लिग : लुम्बिनीलाई पराजित गर्दै काठमाडौं तेस्रो स्थानमा,काठमाडौं : नेपाल सुपर लिगअन्तर्गत मंगलबार सम्पन्न खेलमा काठमाडौं रेजर्सले बुटवल लुम्बिनी एफसीलाई पराजित गरेको छ। त्रिपुरेश्वरस्थित दशरथ रङ्गशालामा भएको खेलमा काठमाडौँले बुटवललाई एक शून्य गोलले हराएको हो। हारपछि बुटवलले शीर्ष स्थानमा उक्लने मौका गुमाएको छ। काठमाडौंका लागि निर्णायक गोल विदेशी स्टेफेनको विलोङले गरे। उनले खेलको पाँचौँ मिनेटमा गोल गरे। खेलको शुरुआतदेखि नै काठमाडौंले निकै आक्रामक खेल खेलेको थियो। यस्तै खेलको सातौँ मिनेटमा बुटवलले पेनाल्टीको अवसर पाएको थियो। सो अवसरको बुटवलले फाइदा लिन सकेन। खेलको १३ औँ मिनेटमा काठमाडौँले गोलको अवसर पाएको थियो। सो अवसरको सदुपयोग भने हुन सकेन। यस्तै खेलको २६ औँ मिनेटमा पनि बुटवलले गोलको अवसरको फाइदा लिन सकेन। खेलको २८ औंँ मिनेटमा बुटवलका सुमन लामाले गरेको गोलको प्रयास असफल भयो। मध्यान्तरपछिको खेलको ८६ औंँ मिनेटमा बुटवलका आशिष लामाको प्रहार गोलमा परिणत हुन सकेन। जीतसँगै काठमाडौंँले तीन अंक बटुलेको छ। काठमाडौँको चार खेलमा सात अंक भएको छ। बुटवललाई पछि पार्दै काठमाडौँ लिगको तेस्रो स्थानमा उक्लिएको छ। बुटवल चार खेलमा पाँच अंक जोड्दै लिगको चौथो स्थानमा खुम्चिएको छ। तस्बिर : दिपेन श्रेष्ठ
दाङमा २१ दिने शिशुमा कोरोना संक्रमण,दाङ : २१ दिने शिशुमा कोरोना भाइरस सङ्क्रमण देखिएको छ । राप्ती स्वास्थ विज्ञान प्रतिष्ठानमा सोमबार गरिएको पीसीआर परीक्षणमा घोराही उपमहानगरपालिका १५ का २१ दिने शिशुमा सङ्क्रमण देखिएको हो । सोमबार नै १५ कै एक महिनाका अर्का शिशुमा पनि कोरोना सङ्क्रमण देखिएको थियो।
बेनीजोमसोम सडकको मुस्ताङ खण्डमा कालोपत्रे सुरु,"जोमसोम: उत्तरदक्षिण जोड्ने राष्ट्रिय गौरवको आयोजना बेनीजोमसोम सडकको मुस्ताङ खण्डमा मंगलबारदेखि कालोपत्रे सुरु भएको छ । कालिगण्डकी करिडोरको निर्माणधीन बेनीजोमसोम ७६ किलोमिटर सडकको मुस्ताङ खण्डमा गरिएको यो पहिलो कालोपत्रे हो । बेनीजोमसोम सडकखण्ड ४ प्याकेज र जोमसोमकोरला सडकखण्ड ७ प्याकेजमा धमाधम सडक स्तरोन्नती भइरहेको छ । २०७४ सालदेखि सुरु भएको चीनसँग सिमाना जोडिएको उत्तरी कोरलानाका जाड्ने राष्ट्रिय गौरवको बेनीजोमसोमकोरला सडकखण्ड अन्तर्गत शर्मा गजुरमुखी जेभीले मुस्ताङको तल्लो क्षेत्रको कोवाङ खन्तीदेखि कैकु खोलासम्मको १६ किमी दूरीमा कालोपत्रे सुरु गरेको निर्माण कम्पनीका प्रोजेक्ट मेनेजर नरेन्द्र न्यौपानेले जानकारी दिए । झन्डै ६ अर्ब लागतको बेनीजोमसोमकोरला सडकको बेनीजोमसोम खण्डको प्याकेज नं३ को अस्फाल कालोपत्रे सुरु गरिएको निर्माण कम्पनीले जनाएको छ । चिसो हावापानी र भौगोलिक विकटता रहेको मुस्ताङमा आयोजनाले यसअघि कालोपत्रेका लागि ल्याव परीक्षणका लागि केन्द्रमा पठाएको थियो । मुस्ताङको सिमाना घासादेखि कोवाङ खन्तीसम्मको कालोपत्रे सडक स्तरोन्नतीको लागत ५५ करोड ३० लाख रहेको छ । विश्वव्यापी माहामारीको रुपमा फैलिएको कोरोना भाइरसका कारण मुस्ताङका स्थानीय तहमा लकडाउन हुँदा सडक स्तरोन्नती कार्य प्रभावित भएको थियो । कोरोना माहामारी केही सहज भएसँगै निर्माण कम्पनीले निर्माणकार्यलाई तिब्रता दिएको थियो । निर्माण कम्पनीले यसअघि ११ किमी चौडा सडकमा कालोपत्रे गर्ने तयारी गरे पनि आवश्यक उपकरण जुटाउन समय लागेपछि कालोपत्रेको काममा केही समय ढिलाइ हुन पुगेको जनाइएको छ । निर्माण कम्पनीले कालोपत्रेका लागि आवश्यक जनशक्ति, उपकरण, गिट्टी, वालुवा र बिटामिन समेत तयारी अवस्थामा राखिसकेको जनाएको छ । निर्माण कम्पनीका प्रोजेक्ट मेनेजर न्यौपानेले भने सय मिटर दूरीमा कालोपत्रेको ट्रायल परीक्षण सफल भयो, मौसमले साथ दिएमा १ महिना भित्रै मुस्ताङ खण्डको १६ किमी दूरी अस्फाल कालोपत्रेको काम पूरा गर्छौँ। उनले कालोपत्रेको लागि प्राइम कोर्ड कालोपत्रे सुरु भएको बताए । राष्ट्रिय गौरवको बेनीजोमसोम सडकको पहिलो प्याकेज शर्मा युनाइटेड, प्याकेज दोश्रो र तेश्रो खण्ड शर्मा गजुरमुखी जेभी र प्याकेज खण्ड सप्तकोशी जलाधार कन्ट्रक्सनले सडक स्तरोन्नतीको जिम्मा लिएको हो । आयोजनाले बेनीजोमसोम सडकखण्डमा ६० प्रतिशत भौतिक प्रगति भएको जनाएको छ । आयोजनाको म्याग्दी खण्डमा भने बाढी पहिरो र नदी कटानका कारण सडक स्तरोन्नती कार्यमा बाधा पुगेको बताइएको छ । बेनीजोमसोम सडकको मुस्ताङ प्रवेशद्धारमा सोही निर्माण कम्पनीले १६ मिटर दूरीमा रक कटिङ गरी सडक चौडा गर्ने काम गरिरहेको छ । यस्तै, बेनीजोमसोम सडकको चौथो खण्डमा गर्ने भनिएको कालोपत्रेको काम भने ढिलाइ भइरहेको छ । निर्माण कम्पनीले कोवाङदेखि जोमसोमसम्म गर्ने भनिएको कालोपत्रे आवश्यक उपकरण र जनशक्ति जुटाउन नसक्दा काम अघि बढ्न नसकेको बताइएको छ । निर्माण कम्पनीले त्यहाँ केही उपकरण र कालोपत्रे निर्माण सामाग्री जुटाए पनि काम अघि बढाउन सकेको छैन । कोरोनाको दोश्रो लहर फैलिए पनि मुस्ताङमा विकास पूर्वाधारका काम प्रभावित भएका छैनन् । प्रसिद्ध मुक्तिनाथ मन्दिर बन्द भएको र यातायातका साधन आउजाउमा कम हुने भएकाले सडक स्तरोन्नतीको काम सहज भएको पाइएको छ । करिडोर अन्तर्गत जोमसोमकोरला सडक स्तरोन्नतीको काममा ८५ प्रतिशत भौतिक प्रगति भएको आयोजनाले जनाएको छ । जोमसोमकोरला ७ प्याकेजको काममध्ये ३ प्याकेजको काम एक वर्षअघि नै करिडोरलाई हस्तान्तरण भइसकेको छ । सो सडकको ७ प्याकेजमध्ये २ प्याकेजको काम धमाधम भइरहेको जनाइएको छ ।"
कोरोनाको नयाँ लहर: पोखरामा कडा निषेधाज्ञा,"पोखराः कोरोनाभाइरसको नयाँ लहर फैलिएसँगै दैनिक रुपमा संक्रमितको संख्या ह्वात्तै बढेको छ । त्यस्तै सरकारी पक्षबाट पनि उच्च शतर्कता अपनाइएको छ । कास्की जिल्लामा मंगलबारदेखि कडा निषेधाज्ञा सुरु भएको छ । बैशाख महिनाभर निषेधाज्ञा लागु हुने बताइएको छ । यस अघि बैशाख १५ गतेदेखि सार्वजनिक यातायातका साधन जोरबिजोरको आधारमा सञ्चालन गर्ने अनुमति दिइएको थियो । अति आवश्यक सेवा बाहेकका पसलहरु भने बन्द थिए । कडा निषेधाज्ञाको पहिलो दिन पोखरा सुनसान देखिएको छ । पोखराका निकै व्यस्त रहने मुख्य बजार पृथ्वीचोक, महेन्द्रपुल, सृजनाचोक, लेकसाइड लगायत सुनसान छन् । अति आवश्यक सेवाका सवारी साधान बोहक अन्य साधन फाट्टफुट्ट मात्र चलेका छन् । चोकचोकमा सुरक्षाकर्मी खटिएर चेकजाँच कडा गरिरहेका छन् । पोखरामा निर्माण सामाग्री ढुवानी गर्ने सवारी साधन भने चलेको देखिएका छन् । पोखरामा खानेपानीको पाइप विस्तारको काम, पोखरा क्षेत्रीय अन्तर्राष्ट्रिय विमानस्थल निर्माणको काम, लगायत विकास निर्माणका काम निरन्तर भइरहेको छ । पछिल्लो समयमा कोरोनाको दोस्रो लहरसँगै कोरोना संक्रमण दर र मृत्यु दर पनि बढ्दै गएपछि थप जटिल बन्दै गएको छ । समुदायमा फैलिँदै गएको नयाँ भेरियन्टको कोरोना नियन्त्रण गर्न कडा निषेधाज्ञा जारी गरिएको जिल्ला प्रशासन कार्यालय कास्कीले बताएको छ । पोखरा महानगरपालिकाका सबै वडामा नयाँ भेरियन्टको कोरोना संक्रमण फैलिएको प्रदेश स्वास्थ्य निर्देशनालयले जनाएको छ । पछिल्लो २४ घण्टामा गण्डकी प्रदेशमा गरिएको ९०३ जनाको पीसीआर परीक्षणमा ४२९ जनामा कोरोना संक्रमण भएको पाइएको प्रदेश स्वास्थ्य निर्देशनालय गण्डकी प्रदेशले सार्वजनिक गरेको अध्यावधिक विवरणमा उल्लेख गरिएको छ । गण्डकीमा कुल सक्रिय संक्रमितको संख्या २५४६ रहेको छ भने २३५४ जना होम आइसेलेसनमा बसेका छन् । २४ घण्टामा ६३ जना कोरोना संक्रमणबाट निको भएका छन् । उपचारका क्रममा ३ जनाको कोरोना संक्रमणबाट २४ घण्टामा मृत्यु भएको स्वास्थ्य निर्देशनालयले बताएको छ ।"
सरकारलाई दिएको समर्थन फिर्ता लिने माओवादीको निर्णय : विशेष अधिवेशन असंवैधानिक,"काठमाडौं : नेकपा (माओवादी केन्द्र)ले केपी ओली नेतृत्वको सरकारलाई दिएको समर्थन फिर्ता लिने भएको छ। मंगलबार पार्टी मुख्यालयमा बसेको माओवादी स्थायी कमिटी बैठकले सरकारलाई दिएको समर्थन फिर्ता लिने निर्णय गरेको हो। प्रधानमन्त्री केपी ओलीले वैशाख २७ गते संसदको विशेष अधिवेशन आह्वान गर्दै विश्वासको मत लिने निर्णय गरेपछि माओवादीले समर्थन फिर्ता लिने निर्णय गरेको हो।२०७४ फागुन ३ गते माओवादीको समर्थनमा ओली प्रधानमन्त्री बनेका हुन्। सरकारलाई दिएको समर्थन फिर्ताको पत्र भने बुधबार मात्र बुझाउने एक स्थायी कमिटी सदस्यले जानकारी दिए। सरकारविरुद्ध लामो समय सडकमा आन्दोलन नै चर्काएको माओवादीले औपचारिक रुपमा समर्थन फिर्ता लिने निर्णय गरेको हो । औपचारिक निर्णयको पत्र माओवादीले बुधबार सभामुख अग्निप्रसाद सापकोटालाई बुझाउने छ । माओवादीले वैशाख २७ गते आह्वान भएको संसद् अधिवेशन असंवैधानिक भएको ठहरसमेत गरेको छ। माओवादी पार्टी मुख्यालय पेरिसडाँडामा बसेको स्थायी कमिटी बैठकले यस्तो ठहर गरेको प्रवक्ता नारायणकाजी श्रेष्ठले जानकारी दिए। संविधानले परिकल्पना गरेको भन्दा बाहिरबाट अधिवेशन आह्वान भएको ठहर माओवादीको छ। विशेष अधिवेशन आह्वानको राजनीतिक आशय राम्रो नभएको निष्कर्षसमेत माओवादीले निकालेको प्रवक्ता श्रेष्ठले बताए। त्यसैगरी माओवादीले लुम्बिनी प्रदेशमा नयाँ सरकार गठनको घोषणालाईसमेत असंवैधानिक भनेको छ। लुम्बिनी प्रदेशमा नयाँ प्रदेश सरकार गठनको घोषणा असंवैधानिक, लोकतान्त्रिक मूल्य मान्यता र राजनीतिक नैतिकता उलंघनको परकाष्ट देखिएको छ, प्रवक्ता श्रेष्ठले भने, लुम्बिनीको सरकारलाई अवैधानिक घोषणा गर्दछौँ। माओवादीले गण्डकी र सुदूरपश्चिम प्रदेश प्रमुखलाई पदमुक्त गरिएकोप्रति आपत्तिसमेत जनाएको छ। यो पदमुक्ती लोकतान्त्रिक मूल्य मान्यताविरुद्ध स्वेच्छाचारी प्रवृत्तिको रुपमा भएको ठहर माओवादीले गरेको हो। यसको विरोध गर्ने निर्णयसमेत गरेको प्रवक्ता श्रेष्ठले बताए। प्रधानमन्त्री केपी ओली सरकार र उनको गुटले देशलाई एकपछि अर्को संकटमा लगेको भन्दै माओवादीले संविधान र लोकतन्त्रको रक्षाका लागि सम्पूर्ण राजनीतिक पार्टी र नागरिक समाजलाई एकताबद्ध भएर लाग्न अनुरोधसमेत गरेको छ।"
मुस्ताङमा बढे कोरोना संक्रमित,"जोमसोम : हिमालपारीको जिल्ला मुस्ताङमा कोरोना संक्रमितको संख्या बढ्दै जान थालेको छ। कोरोनाको दोश्रो लहरसँगै मुस्ताङमा संक्रमितको संख्या दिनप्रतिदिन वृद्धि हुँदै जान थालेको जिल्ला अस्पताल जोमसोमले जनाएको छ। जिल्ला अस्पताल जोमसोमका कोभिड१९ फोकल पर्सन डा केविन पौडेलका अनुसार मुस्ताङमा मंगलबारसम्म कोभिड पोजेटिभको सख्या २६ पुगेको छ। जिल्ला अस्पतालको नियमित कोरोना एन्टिजेन परीक्षण गर्दा मंगलबार ६ जना व्यक्तिमा कोरोना संक्रमण पुष्टि भएको हो। मंगलबार मुस्ताङको घरपझोङमा ४, घरपझोङ ५ मा १ र घरपझोङ२ मा १ व्यक्तिमा कोरोना संक्रमण देखिएको हो। मुस्ताङमा कोरोना पुष्टि हुनेमा १८ महिनाकी बालिका देखि ७३ वर्षसम्मको बृद्धसम्म छन्। यसअघि गत बिहीबार मुस्ताङमा ७२ वर्षीया बृद्धाको कोरोनाका कारण मृत्यु भएको थियो। मुस्ताङमा कोरोना संक्रमण देखिनेमा अधिकांश घरपझोङ गाउँपालिका भित्रका बासिन्दा छन् २ जना सरकारी कर्मचारीमा पनि कोरोना देखिएको छ। कोरोना पुष्टि भएका अधिकांश व्यक्ति होम आइसोलेसनमा छन् भने केही अस्पतालकै आइसोलेसनमा बसेका छन्। कोरोना संक्रमितको व्यवस्थापनमा चुनौती मुस्ताङमा पर्याप्त कोरोना परीक्षण भए पनि संक्रमितको संख्या अप्रत्याशित रुपमा वृद्धि हुनसक्ने जिल्ला अस्पताल जोमसोमको अनुमान छ। कोरोना लक्षण भएका बिरामी उपचारका लागि खुल्न नसकेको र परीक्षणको किटको अभावमा समस्या परेको जनाईएको छ। मुस्ताङका स्थानीय तहले कोरोना संक्रमितका लागि व्यवस्थापनमा वेवास्ता गरेको पाईएको छ भने उपल्लो मुस्ताङमा कोरोना परीक्षण गर्ने पूर्वाधार, जनशक्ति र उपकरणको अभाव भएको हो। होम आइसोलेनसमा बसेका बिरामीको निगरानी हुन नसकेको र स्थानीय सरकारबाट क्वारेन्टाइन र आइसोलेसनको व्यवस्था गर्न समेत स्थानीय तहको ध्यान जान सकेको छैन। उपल्लो मुस्ताङमा किट खरिद गर्ने, जनचेतना र पूर्वाधार निर्माणका लागि आवश्यक तैयारी भईरहेको लोघेकर दामोदरकुण्ड गापाका अध्यक्ष लोप्साङ छोम्फेल बिष्टले जानकारी दिए। उनले पूर्वाधार निर्माण गरेर कोरोना परिक्षणको व्यवस्था मिलाउने बताए।"
कांग्रेसको निर्णय : विश्वासको मत लिने ओलीको कदमलाई असफल पार्ने,काठमाडौं : नेपाली कांग्रेसले प्रधानमन्त्री केपी शर्मा ओलीले प्रस्तुत गर्ने विश्वासको मत लिने प्रस्तावलाई फेल गराउने निर्णय गरेको छ। पार्टीसभापति शेरबहादुर देउवाको निवास बूढानीलकण्ठमा मंगलबार बसेको पदाधिकारी बैठकले ओलीलेको कदमलाई विपक्षीहरू मिलेर असफल पार्ने निर्णय गरेको हो। विश्वासको मत लिने ओलीको कदम असल नियतबाट निर्देशित नरहेको र यसले मुलुकलाई थप अस्थिरतातर्फ धकेल्ने निश्कर्ष निकाल्दै यो विरुद्ध संगठित रुपमा प्रस्तुत हुने निर्णय गरेको हो। पदाधिकारी बैठकपछि सहमहामन्त्री डा प्रकाशशरण महतले विश्वासको मत लिने प्रस्तावलाई असफल पार्ने निश्कर्षसहित छलफल सकिएको संचारकर्मीसँग बताए। विश्वासको प्रस्ताव फेल भएपछि वैकल्पिक सरकार गठनको लागि बाटो खुल्ने उनले बताए। पदाधिकारी बैठकमा नेताहरूले अविश्वास प्रस्तावलाई छल्न ओलीले यस्तो कदम चालेको बताएका थिए। गत सोमबार आकस्मिक रुपमा मन्त्रिपरिषद् बैठक बोलाएर ओलीले विश्वासको मत लिने जानकारी गराएका थिए। ओलीको सिफारिसअनुसार वैशाख २७ गते संसद् अधिवेशन पनि आव्हान भइसकेको छ। ओलीले विश्वासको मत लिने निर्णय गरेपछि सोमबार कांग्रेस सभापति देउवा र माओवादी अध्यक्ष पुष्पकमल दाहाल 'प्रचण्ड'बीच टेलिफोनमा छलफल भएको थियो। कांग्रेस र माओवादीले जसपा र एमालेभित्रको विद्रोही समूहको समेत लिएर अविश्वास प्रस्ताव ल्याउने तयारीमा जुटिरहेका बेला ओलीले चालेको यो कदमपछि उनीहरू नयाँ रणनीतिमा लागेका छन्। सर्वोच्चले संसद् पुनर्स्थापना गरेको दुई महिनासम्म विपक्षीले कुनै कदम नचालेपछि ओली आफै अग्रसर भएर विश्वासको मत लिन लागेका हुन्। माओवादीले समर्थन फिर्ता नलिइकन विश्वास मत लिन ओली हतार गर्नुलाई अर्थपूर्ण रुपमा लिइएको छ। नेकपाको एकता भंग गर्ने सर्वोच्च अदालतको फागुन २३ को फैसलापछि संविधानको धारा ७६ (१) अनुसारको प्रतिनिधिसभामा बहुमत प्राप्त दलको प्रधानमन्त्रीको त्यो हैसियत समाप्त भएको थियो। ओली अहिले संविधानको धारा ७६ (२) को प्रधानमन्त्रीका रुपमा छन्।
वीरगञ्जमा संक्रमण रोक्न निषेधाज्ञा थपियो,"वीरगन्जः पर्सा जिल्लामा बैशाख १६ गतेदेखि एक साताका लागि लगाइएको निषेधाज्ञा थप ८ दिनका लागि थपिएको छ । मङगलवार अपरान्ह बसेको जिल्ला कोभिड संकट व्यवस्थापन केन्द्र (डिसिएमसी) को बैठकले बैशाख २२ गतेसम्मका लागि जारी गरिएको निषेधाज्ञा बैशाख ३० गते मध्यराति १२ बजे सम्मका लागि थप्ने सिफारिस गरेको हो । पर्सामा कारोना संक्रमण र त्यसबाट हुने मृत्यु दर अप्रत्याशीत रुपमा बढ्दै गएपछि नियन्त्रणका लागि पर्सा जिल्लामा स्थानीय प्रशासनले बैशाख १६ देखि बुधबार बैशाख २२ गते मध्यरात १२ बजेसम्म निषेधाज्ञा लगाएको थियो । कोरोना संक्रमण र मृत्यु दर नियन्त्रणमा निषेधाज्ञा उपयोगी देखिएकाले बैशाख ३० गतेसम्मका लागि निषेधाज्ञा थप्न , डिसिएमसीको बैठकले प्रमुख जिल्ला अधिकारीलाई सिफारिस गरेको हो । मङगलवार अपरान्ह बसेको डिसिएमसीको बैठकले बैशाख ३० गते मध्यराति १२ बजेसम्मका लागि निषेधाज्ञा थप्ने सिफारिस गरेको बैठकमा सहभागी पर्साका सहायक प्रमुख जिल्ला अधिकारी भीमकान्त पौडेलले जानकारी दिए । डिसिएमसीको सिफारिस अनुसार प्रमुख जिल्ला अधिकारीले निषेधाज्ञा थपिएको सम्बन्धी सूचना बुधबार जारी गर्ने पौडेलले जानकारी दिए । यस्तै मङगलवार बसेको डिसिएमसीको बैठकले पर्सा जिल्लामा रहेका सबै अक्सीजन उद्योगहरुलाई पूर्ण क्षमतामा सञ्चालन गर्नका लागि अनुरोध गरेको छ । साथै पर्सा जिल्लामा उत्पादित अक्सीजन, जिल्ला बाहिर आपूर्ति नगर्ने समेत निर्णय भएको सहायक प्रमुख जिल्ला अधिकारी पौडेलले जानकारी दिए । यस्तै कोभिड संक्रमितहरुको उपचारका लागि वीरगन्ज महानगरपालिकाले एक सय शैय्याको अस्थायी कोभिड अस्पताल तत्काल सञ्चालनमा ल्याउने र महानगरपालिकाले नै एक सय शैय्याको आइसोलेशन पनि सञ्चालन गर्ने निर्णय डिसिएमसीको बैठकले गरेको छ । बैठकले वीरगन्ज महानगरपालिकाले उपयुक्त स्थानमा स्वाब संकलन केन्द्र स्थापना गरी त्यहीबाट स्वाब संकलन गरी परीक्षणका लागि नारायणी अस्पतालमा पठाउने निर्णय पनि गरेको छ । पर्सा जिल्लामा यसअघि कोरोना संक्रमणको पहिलो लहरका बेला २ पटक निषेधाज्ञा लगाइएको थियो । गत वर्ष बैशाख ३० देखि जेठ ५ गते सम्मका लागि पहिलो पटक र दोश्रो पटक साउन १० गते देखि अनिश्चितकालीन निषेधाज्ञा लगाइएको थियो । अहिले फेरि संक्रमण बृद्धि दर र मृत्यु दर दुवै बढ्दै गएपछि संक्रमणको साङगलो तोड्न बैशाख १६ गतेदेखि स्थानीय प्रशासनले निषेधाज्ञा लगाएको हो । कोरोनाको दोश्रो लहर सुरु भएपछि वीरगन्जमा कोरोनाले ३६ जनाको मृत्यु भएको छ । वीरगन्जको नारायणी अस्पतालमा २८ जनाको, नारायणी बयोधा अस्पतालमा ४ जना, नेशनल मेडिकल कलेजको कोरोना अस्पतालमा ३ जना र गण्डक अस्पतालमा १ जनाको मृत्यु भएको हो । जिल्ला प्रशासन कार्यालयका अनुसार कोरोना संक्रमणको दोश्रो लहर सुरु भएयता वीरगन्जमा बैशाख १ गतेदेखि यता १ हजार ९ सय १२ जना संक्रमित थपिएका छन् । नारायणी अस्पतालको प्रयोगशालामा बैशाख १ देखि बैशाख २१ गतेसम्म ३ हजार १ सय ६७ जनाको कोरोना जाँच गर्दा ती मध्ये १ हजार ९ सय १२ जनामा संक्रमण भेटिएको नारायणी अस्पतालका कोभिड कोर्डिनेटर डा सरोज रोशन दासले जानकारी दिए । पर्सा जिल्लामा बैशाख २१ गते मङगलवार अपरान्हसम्म सक्रिय संक्रमित १ हजार ३ सय ५० जना छन् । वीरगन्जका विभिन्न अस्पतालमा हाल १ सय ६७ जना संक्रमित उपचाररत छन् । नारायणी अस्पतालमा ९३ जना, नेशनल मेडिकल कलेजले बाबा होटलमा सञ्चालन गरेको कोभिड अस्थायी अस्पतालमा ३५ जना, बयोधा अस्पतालमा १६ जना, वीरगन्ज हेल्थ केयर हस्पिटलमा १५ जना र गण्डक हस्पिटलमा ८ जना संक्रमित उपचाररत छन् ।"
२४ घण्टामा अहिलेसम्मकै धेरै ५५ जनाको मृत्यु : ७६६० संक्रमित थपिए,काठमाडौं : पछिल्लो २४ घण्टामा नेपालमा ५५ जना कोरोना भाइरस (कोभिड१९) संक्रमितको मृत्यु भएको छ । स्वास्थ्य तथा जनसंख्या मन्त्रालयका अनुसार मंगलबार २४ घण्टामा अहिलेसम्मकै सबैभन्दा धेरै ५५ जनाको मृत्यु भएको हो । यसैगरी ७ हजार ६६० जना संक्रमित थपिएका छन् । मन्त्रालयका अनुसार १६ हजार १३१ जनाको पीसीआर परीक्षण गर्दा ७ हजार ५८७ र ५७१ जनाको एन्टिजेन परीक्षण गर्दा ७३ जनाको रिपोर्ट पोजिटिभ आएको हो । योसँगै नेपालमा सक्रिय संक्रमितको संख्या ५९ हजार ७९८ पुगेको छ । नेपालमा अहिलेसम्म तीन लाख ५१ हजार पाँच जनामा संक्रमण पुष्टि हुँदा दुई लाख ८७ हजार ७९० जना निको भएका छन् । नेपालमा निको हुनेको दर ८२ प्रतिशत रहेको मन्त्रालयले जनाएको छ । २४ घण्टामा १७ सय ७५ जनाले कोरोना जितेका छन् । मंगलबार ५५ जनाको मृत्यु भएसँगै मृतकको संख्या ३४ सय १७ पुगेको छ ।
भक्तपुरमा सक्रिय संक्रमित २ हजार नाघे : पूर्ण खोप लगाएकालाई संक्रमण,भक्तपुर : कोरोना भाइरसविरुद्धको खोपको दुई डोज लगाएका भक्तपुरका एकजना पत्रकारलाई संक्रमण भएको छ। भारतमा उत्पादित कोभिशिल्डको दुई डोज लगाएका उनलाई कोरोना भाइरस संक्रमण भएको नेपाल पत्रकार महासंघ भक्तपुर शाखाका अध्यक्ष जगतकृष्ण प्रजापतिले जानकारी दिए। उनका अनुसार उनी अहिले होम आइसोलेसनमा रहेका छन्। ती पत्रकारका घरका सबैलाई कोरोना भाइरस संक्रमण भएको अध्यक्ष प्रजापतिले बताए। तीसँगै भक्तपुरमा चारजना पत्रकारलाई कोरोना भाइरस संक्रमण भएको छ। ३ पुरुष र एक महिला गरी चारजना पत्रकार संक्रमित भएको महासंघ भक्तपुरका सचिव सञ्जीव घिमिरेले जानकारी दिए। उनका अनुसार एकजना पुरुष पत्रकारको मध्यपुर थिमिस्थित नेपाल कोरिया मैत्री नगरपालिका अस्पतालको आईसीयूमा र अर्को एक पुरुष पत्रकारको भक्तपुर अस्पतालको एचडीयूमा उपचार भइरहेको छ। अरु दुईजना भने होम आइसोलेसनमा रहेका छन्। तीन जना पत्रकारले भने कोरोना भाइरसविरुद्धको खोप लगाएको कुनै जानकारी नभएको नेपाल पत्रकार महासंघ भक्तपुर शाखाले जनाएको छ। सक्रिय संक्रमित २ हजार नाघे भक्तपुरमा सक्रिय संक्रमितको संख्या २ हजार ४९ जना पुगेको छ। जसअनुसार एकहजार एकसय १९ पुरुष र ९ सय ३० जना महिला रहेका छन्। यहाँ पछिल्लो समय एकैदिन २ सय १८ जना संक्रमित थपिएको स्वास्थ्य कार्यालय भक्तपुरले जनाएको छ। जसमध्ये मध्यपुर थिमि नपामा मात्रै एकसय २५ जना संक्रमित थपिएको स्वास्थ्य कार्यालय भक्तपुरले जनाएको छ। कार्यालयका प्रमुख कृष्ण मिजारले मध्यपुर थिमि नपामा ६४ जना पुरुष र ६१ जना महिला गरी एकसय २५ जना संक्रमित थपिएको बताए। उनले सूर्यविनायक नपामा २९ पुरुष र १८ महिला गरी ४६ जना र भक्तपुर नपामा १८ पुरुष र १२ महिला गरी ३० जना संक्रमित थपिएको जानकारी दिए। चाँगुनारायण नपामा ५ महिला र २ पुरुष गरी ७ जनामात्रै थपिँदा संक्रमण पुष्टि भएका ५ पुरुष र ४ जना महिला सम्पर्क बाहिर रहेको प्रमुख मिजारले बताए।
"बैतडीमा जीप दुर्घटना : ६ जनाको मृत्यु, चार घाइते","धनगढी : बैतडीमा जीप दुर्घटनामा परेर ६ जनाको मृत्यु गएको छ भने चारजना घाइते भएका छन्। मंगलबार दिउँसो पञ्चेश्वर गाउँपालिका६ का वडा सदस्य गोविन्दसिंह भण्डारीको शव पोष्टमार्टमका लागि जिल्ला अस्पताल बैतडी ल्याउदै गर्दा से १ ज १२३ नम्बरको बोलेरो जीप दुर्घटनामा परेको हो। वडा सदस्य भण्डारीको सोमबार राति चट्याङ लागेर ज्यान गएको थियो। पञ्चेश्वर गाउँपालिका६ रोडिदेवलको गणमेश्वर मन्दिर नजिकै भएको जीप दुर्घटनामा सोही गाउँपालिकाको वडा नम्बर ६ का ५० वर्षीय जीतसिंह भण्डारी, ३० वर्षीय डम्मरसिंह भण्डारी, २७ वर्षीय हिम्मत भण्डारी र ४० वर्षीय दीपक भण्डारीको घटनास्थलमै मृत्यु भएको जिल्ला प्रहरी कार्यालयका निमित्त प्रमुख प्रहरी निरिक्षक हरिश शरण भट्टले बताए। यस्तै दुर्घटना परी घाइते भएका चालक तेजबहादुर बोहरा र ५० वर्षीय खेमसिंह भण्डारीको उपचारका लागि जिल्ला अस्पताल ल्याउँदै गर्दा बाटोमै मृत्यु भएको प्रहरी निरीक्षक भट्टले जानकारी दिए। दुर्घटनामा परी सोही ठाउँका ३५ वर्षीय मोहनसिंह भण्डारी, ३० वर्षीय हरिसिंह भण्डारी, २८ वर्षीय मदनसिंह भण्डारी र २४ वर्षीय दिलिपसिंह भण्डारी घाइते भएका छन्। घटनामा खटिएका प्रहरी निरीक्षक किशोर सिंह ऐरीले मदन भण्डारी र दिलिपसिंह भण्डारीको अवस्था गम्भीर रहेको बताए। मदनको कानबाट रगत बगिरहेको र टाउकोका चोटपटक लागेको, दिलिपको खुट्टा भाँचिएकाले दुबै जनालाई रेफर गरिएको उनले बताए। जीप सडकबाट करिब ५ सय मिटर तल खसेको बताइएको छ। साँघुरो घुम्तीका कारण जीप दुर्घटना भएको प्रहरीले जनाएको छ। घाइते चारै जनालाई जिल्ला अस्पताल बैतडी ल्याइएको छ।"
बाजुरामा भोलिदेखि निषेधाज्ञा,"बाजुरा : कोरोना भाइरस संक्रमण दिनप्रतिदिन फैलिएसँगै रोकथाम तथा नियन्त्रणका लागि जिल्लामा वैशाख २२ गतेदेखि निषेधाज्ञा जारी गर्ने निर्णय भएको प्रमुख जिल्ला अधिकारी गोपाल अधिकारीले बताए। कोरोना भाइरस महामारीका कारण जोखिम बढ्दै गएकाले सोमबार बसेको कोभिड १९ संकट व्यवस्थापन समितिको निर्णयअनुसार बाजुरामा निषेधाज्ञा लागू गरिने भएको हो। बुधबार बिहान ५ बजेदेखि ३१ गते राति १२ बजेसम्मका लागि निषेधाज्ञा जारी गर्ने निणर्य गरिएको सहायक प्रमुख जिल्ला अधिकारी समिर भण्डारीले बताएका छन । एकैदिन ३० जनामा कोरोना संक्रमण जिल्ला अस्पताल प्रयोगशालामा ९१ जनाको कोरोना परीक्षण गर्दा मंगलबार ३० जनामा कोरोना भाइरस पोजिटिभ देखिएको छ । जिल्ला अस्पतालको प्रयोगशालामा एन्टिजेन विधिबाट परीक्षण गराउँदा ३० जनामा संक्रमण देखिएको जिल्ला स्वास्थ्य कार्यालयका निमित्त कार्यालय प्रमुख महेश चन्दले जानकारी दिए। संक्रमित हुनेमा बडिमालिका नगरपालिकामा १५ जना, बुढिनन्दा नगरपालिकामा ५ जना, हिमाली गाउँपालिकामा ६ जना, त्रिबेणी नगरपालिका २ जना र गौमुल गाउँपालिकामा २ गरी ३० जनामा कोरोना संक्रमण देखिएको कार्यालय निमित्त प्रमुख चन्दले बताए। बाजुरामा जम्मा संक्रमितको संख्याख ९७ पुगेको छ ।"
अध्यादेशबाट देश चलाउने सरकारको कार्यशैली आपत्तिजनक : कांग्रेस,"काठमाडौं : संसद्लाई छलेर राष्ट्रपतिबाट अध्यादेश जारी भएको भन्दै प्रमुख प्रतिपक्षी दल नेपाली कांग्रेसले आपत्ति जनाएको छ। मंगलबार राष्ट्रपति विद्यादेवी भण्डारीबाट एकसाथ सात वाटा अध्यादेश जारी भएकोप्रति कांग्रेस सभापति शेरबहादुर देउवाले आपत्ति जनाएका हुन्। उनले संसद् छलेर अध्यादेशमार्फत् शासन चलाउने सरकारको कार्यशैलीप्रति आपत्ति जनाएका हुन्। संसद्को बजेट अधिवेशन बोलाउन ढिला भैरहेको अवस्थामा संसद्लाई छलेर अध्यादेश मार्फत् शासन चलाउने वर्तमान सरकारको कार्यशैली घोर आपत्तिजनक छ, देउवाले विज्ञप्ति सार्वजनिक गर्दै भनेका छन्, संवैधानिक परिषद् सम्बन्धी अध्यादेश लगायत ७ वटा अध्यादेश ल्याउने सरकारको निर्णयको नेपाली कांग्रेस घोर भत्र्सना गर्दछ।"
इलाममा कोरोनाबाट थप दुईजनाको मृत्यु,इलाम : इलाममा कोरोना भाइरस (कोभिड १९) को नयाँ भेरियन्टको संक्रमणबाट एकैदिन दुईजनाको मृत्यु भएको छ । कोभिड फोकल पर्सन विमल बरालका अनुसार मंगलबार इलाम नगरपालिका ७ का ७४ वर्षीय पुरुष र इलाम नगरपालिका ४ की २९ वर्षीया युवतीको मृत्यु भएको हो । पुरुषको झापाको वीएण्डसी अस्पतालमा र युवतीको नोवेल अस्पताल विराटनगरमा मृत्यु भएको बरालले जानकारी दिए । यसअघि इलामको चुलाचुलीमा गाउँपालिका १ का ८४ वर्षीया महिला र चुलाचुली गाउँपालिका ५ का ८८ वर्षीय पुरुषको कोरोनाबाट मृत्यु भइसकको छ । बरालका अनुसार मंगलबार दिउँसोसम्ममा इलामका ६३ जनामा कोरोना पुष्टि भएको छ । कोरोना पुष्टि भएकामध्ये स्वास्थ्यमा समस्या देखिएका ५ जना विभिन्न अस्पतालमा उपचाररत छन् भने अन्य होम आइसोलेसनमा रहेका छन् । इलाम नगरपालिकाको ७ र रोङ गाउँपालिका ४ मा सबैभन्दा बढी संक्रमित देखिएको बरालले बताए । सदरमुकाम आसपासमै दुईजनाको मृत्यु भएपछि निजी क्षेत्रले आफ्नो सेवा बन्द गर्न सुरु गरेका छन् । बचत तथा ऋण जिल्ला सहकारी संघले घरघरमा पुगेर बचत संकलन गर्ने कार्य बुधबारदेखि बन्द गर्न मातहतका सहकारीलाई निर्देशन दिएको अध्यक्ष लिला थापाले जानकारी दिए । पूर्वेली जीप तथा ट्याक्सी यातायात सेवा प्राली इलामले पनि बुधबारदेखि आफ्ना सबै टिकट काउन्टर बन्द गर्ने जनाएको छ । प्रालिका अध्यक्ष गृष्मि सुब्बाले अत्यावश्यक बाहेकको अवस्थामा गाडी नचलाउन व्यवसायीलाई अनुरोध गरेका छन् ।
"मकलमा कोइला बालेर सुत्दा सुत्केरीको मृत्यु, अन्य दुईजना गम्भीर","भक्तपुर : भक्तपुरमा सुत्केरीलाई सेक्न मकलमा बालेको कोइलाले सुत्केरीकै ज्यान लिएको छ । अन्य दुईजना भने गम्भीर घाइते भएका छन् । महानगरीय प्रहरी परिसर भक्तपुरका अनुसार जिल्लाको सूर्यविनायक नगरपालिका १० मिलनचोकस्थित एक घरमा डेराकोठा गरी बस्ने काभ्रेको तिमाल गाउँपालिका ३ गुडुवाल बस्ने २२ वर्षीया सुनिता तामाङको ज्यान गएको हो । उनी वैशाख १९ गते सुत्केरी भएकी थिइन् । सुनिताकी आमा ४० वर्षीया शान्तिमाया ब्लोन तामाङ र बहिनी १८ वर्षीया अनिता तामाङ भने घाइते भएको परिसरले जनाएको छ । परिसरका प्रवक्ता प्रहरी नायब उपरीक्षक दीपक गिरीका अनुसार सुत्केरी महिलालाई सेकताप गर्न मकलमा कोइला बालेको कारण कोठामा पर्याप्त अक्सिजन नहुँदा निस्साएर सुनिताको मृत्यु भएको थियो । उनी आमा र बहिनीसँगै अचेत अवस्थामा भेटिएकी थिइन् । कोठाको सम्पूर्ण झ्याल र ढोका भित्रबाट बन्द अवस्थामा रहेकाले अक्सिजन नपुगेको देखियो, प्रहरी नायब उपरीक्षक गिरीले भने, स्थानीयको सहयोगमा झ्याल ढोकाको चुकुल फोडी हेर्दा सुनिता मुखबाट फिज काटी बेहोस अवस्थामा फेला परेकी थिइन् । लगत्तै तीनैजनालाई उपचारको लागि मध्यपुर अस्पताल नयाँठिमी लगिएकोमा उपचारकै क्रममा सुनिताको मृत्यु भएको उनले जानकारी दिए । उनका अनुसार सुनिताकी बच्चालाई भने जन्मिएकै दिन बेलुका भान्जा नाता पर्ने सोनाम तामाङका साथी जेम्स कुसुलेका जेठान दाइ र दिदीलाई पालनपोषणको लागि जिम्मा दिइएको थियो । त्यसैले बच्चा सुरक्षित रहेको प्रहरी नायब उपरीक्षक गिरीले जानकारी दिए । उनले बेहोस भएका शान्तिमाया र अनिताको स्वास्थ्यमा क्रमिक सुधार भइरहेको बताए तर उनीहरु राम्ररी बोल्न नसक्ने अवस्थामै रहेको उनको भनाइ छ । मृतक तामाङको शव पोस्टमार्टमका लागि भक्तपुरको चाँगुनारायण नपा २ दुवाकोटस्थित काठमाडौँ मेडिकल कलेजमा पठाइएको थियो । पोस्टमार्टमपश्चात लास सतगतका लागि मृतकको बुबा सलाम तामाङलाई जिम्मा दिइएको भक्तपुर प्रहरीले जनाएको छ । घटनाबारे अनुसन्धान गर्न मृत लाशको रगत र भिसेरासमेत निकाली परीक्षणका लागि पठाइएको छ, प्रहरी नायब उपरीक्षक गिरीले भने । उनका अनुसार घटनास्थलको प्रकृति, घाइतेको अवस्था र सोधपुछबाट हेर्दा कोठाका सम्पूर्ण झ्याल ढोका बन्द गरी सुत्केरीलाई सेक्न मकलमा कोइला बालेको कारण आवश्यक मात्रामा अक्सिजनको कमीले गर्दा निस्सासिएर उक्त घटना भएको हुनसक्ने देखिएको अन्य आवश्यक अनुसन्धान कार्य भइरहेको छ । प्रहरी नायब उपरीक्षक गिरीका अनुसार वैशाख १९ गते राति सुनिताका बाबु सलाम तामाङले मिलनचोकस्थित डेराकोठामा बस्ने आफ्नी श्रीमती शान्तिमायालाई फोन सम्पर्क गर्दा नउठेपछि उक्त घटना खुल्न आएको हो । आफ्नी श्रीमतीले मोबाइल फोन नउठाएपछि सलामले मिलन चोकमै रहेका छिमेकी सोनाम तामाङलाई फोन गरी श्रीमतीको फोन नउठेको के किन हो गएर बुझ्न आग्रह गरेका थिए । डेराकोठा पुगी हेर्दा ३ जना व्यक्तिहरु आफ्नै कोठाभित्र बेहोस अवस्थामा रहेको देख्नासाथ सोनामले प्रहरीलाई खबर गरेको भक्तपुर प्रहरीले जनाएको छ । खबर प्राप्त हुनासाथ महानगरीय प्रहरी वृत्त जगातीबाट प्रहरी निरीक्षक सागर कार्कीसहित प्रहरी टोली उक्त घटनास्थल पुगेको प्रहरी नायब उपरीक्षक गिरीले जानकारी दिए । घटना सम्बन्धमा मृतकका बुबा सलामले महानगरीय प्रहरी वृत्त जगातीमा प्रकार नखुलेको फुटकर ज्यान मुद्दा शीर्षकमा जाहेरी दर्खास्त दिएको प्रहरीले जनाएको छ ।"
नवलपरासीमा भयावह बन्दै कोरोना : ६ घण्टामा ५ संक्रमितको मृत्यु,"परासी : पश्चिम नवलपरासीमा ६ घण्टाको अन्तरमा ५ जनाको कोरोना संक्रमणबाट मृत्यु भएको छ । जसमा भैरहवा मेडिकल कलेजमा ३ र पृथ्वीचन्द्र जिल्ला अस्पतालमा २ जना छन् । भैरहवा मेडिकल कलेजमा मृत्यु हुनेमा पाल्हीनन्दन गाउँपालिका४ का ५५ वर्षीया महिला, बर्दघाट नगरपालिका१२ का ५४ वर्षीया महिला र सुस्ता गाउँपालिका १ का ७० वर्षीय पुरुष रहेको स्वास्थ्य कार्यालयका कोरोना फोकल पर्सन देवीलाल पौडेलले जानकारी दिए । त्यसैगरी पृथ्वीचन्द्र जिल्ला अस्पतालमा मृत्यु हुनेमा रामग्राम नगरपालिका४ का ४५ वर्षीय पुरुष र पाल्हीनन्दन गाउँपालिका१ का ५५ वर्षीय पुरुष रहेका छन् । वैशाख पहिलो सातादेखि मंगलबारसम्म जिल्लामा मृत्यु हुनेको संख्या २० पुगेको पौडेलले जानकारी दिए । अहिले सक्रिय संक्रमितको संख्या ५ सय बढी पुगेको छ। अधिकांश संक्रमित होम आइसोलेसनमा छन् । अहिलेसम्म जिल्लामा कोरोनाबाट मृत्यु हुनेको संख्या ५२ जना पुगको स्वास्थ्य कार्यालयले जनाएको छ ।"
चीनबाट २० हजार सिलिन्डर आउँदै,"काठमाडौं : स्वास्थ्य तथा जनसङ्ख्या मन्त्रालयले चीनबाट २० हजार खाली सिलिन्डर ल्याउने भएको छ। कोभिड१९ का बिरामीको उपचारमा अक्सिजन सिलिन्डरको अभाव हुन नदिनका लागि मन्त्रालयले चीनबाट २० हजार सिलिन्डर ल्याउने भएको हो। मन्त्रालयका प्रवक्ता डा जागेश्वर गौतमले अर्को हप्ता चीनबाट ती सिलिन्डर आउने जानकारी दिए। उनले मुलुकमा अक्सिजनको अभाव नभए पनि सिलिन्डर नहुँदा समस्या परेको बताए। हामीसँग अक्सिजन ग्यासको कमी छैन, उनले भने, तर सिलिन्डर नहुँदा बिरामीका लागि अक्सिजन पुर्याउन कठिन भएको हो। मन्त्रालयले प्राणवायु (अक्सिजन)को सहज व्यवस्थापनका लागि तयारी अवस्थामा रहन अस्पताललाई निर्देशन दिएको छ। मन्त्रालयले अस्पताल र सर्वसाधारणलाई खाली सिलिन्डर मौज्दात (होल्ड) नराख्न अनुरोध गरेको छ। नेपालमा अहिले देशभरका ३० अस्पतालमा अक्सिजन प्लान्ट जडान गरिएका छन्। ती अस्पतालबाट दैनिक दुई हजार ५४९ सिलिन्डर भर्नसक्ने क्षमता रहेको मन्त्रालयले जनाएको छ। केही अस्पतालमा लिक्विड अक्सिजन ट्याङ्कसमेत जडान गरिएको छ। अस्पतालसँग छ हजारभन्दा बढी र अक्सिजन बिक्रेताले दैनिक आठ हजार सिलिन्डर भर्न सक्ने क्षमता रहेको छ। रासस"
नेपालीको जग्गा हडप्न खोज्ने भारतीय नागरिक पक्राउ,"विराटनगर : नेपाली नागरिकको जग्गा हडपेर आफ्नो नाममा पार्ने प्रयास गरिरहेका भारतीय नागरिक विराटनगरबाट पक्राउ परेका छन्। भारतको अररिया जिल्लास्थित नरपतगञ्जका बासिन्दा अनिरुद्ध शर्मालाई प्रहरीले सोमबार राति १० बजेतिर विराटनगर महानगरपालिका५ चाँदनी चोकबाट पक्राउ गरेको हो। भारतीय नागरिक हुँदाहुँदै किर्ते गरेर सुनसरीको दुहवीबाट नेपाली नागरिकताको प्रमाणपत्र लिएको पुष्टि भएपछि शर्मालाई पक्राउ गरिएको प्रहरीले जनाएको छ। आफू नेपाली नागरिक भएको गलत विवरण पेस गर्दै नेपाली नागरिकता लिएका उनलाई कारबाहीको माग राखेर सुनसरीस्थित जिल्ला प्रशासन र प्रहरी कार्यालयमा उजुरी परेको थियो। उजुरी परेको थाहा पाएपछि उनी दुई सातादेखि फरार थिए। तर लुकिछिपी विराटनगर आएपछि प्रहरीको फन्दामा परेका हुन्। पक्राउ परेकालाई छुटाउनका लागि कानुन व्यवसायीदेखि लिएर राजनीतिक दलका नेता र समाजसेवीका नाममा समेत दबाब आउन थालेको प्रहरी स्रोतले बतायो। शर्माको नाममा रहेको नेपाली नागरिकता बदरका लागि गृह मन्त्रालयमा सिफारिस गरेर थप कारबाही अघि बढाउन प्रशासनबाट पनि अनुसन्धान अघि बढाएको सुनसरीका प्रमुख जिल्ला अधिकारी उमेश ढकालले जानकारी दिए। भारतीय नागरिक पुष्टि हुने कागजातसहित उजुरी परेको छ, उनले भने, छानबिन थाल्दा उनले नेपाली नागरिकता लिएको पनि यकिन भयो। प्रजिअ ढकालका अनुसार भारतीयलाई नागरिकता दिलाउने भूमिकामा रहेका सबै जना तथा नेपाली नागरिकता लिएको पुष्टि भएमा परिवारका अरु सदस्यलाई पनि कारबाहीको दायरामा ल्याइने छ। जिल्ला प्रशासन कार्यालयले खटाएको नागरिकता वितरण टोलीमार्फत सुनसरीको दुहवी६ बाट २०६३ साल माघ ७ गते नेपाली नागरिकता हात पारेपछि शर्मा परिवारसहित विराटनगर महानगरपालिका५ चाँदनी चोकमा आएर बस्न थालेका थिए। प्रहरीले शर्मालाई पक्राउ गरेर कारबाही अघि बढाउनका लागि आइतबार जिल्ला अदालत सुनसरीबाट अनुमति लिएको थियो। सुनसरी प्रहरी प्रमुख एसपी कमल थापाले नागरिकता ऐनअन्तर्गत कारबाही अघि बढाउन अदालतबाट मंगलबार नै म्याद थप गरेर पक्राउ परेकालाई हिरासतमा राख्दै बाँकी अनुसन्धान अघि बढाइएको जानकारी दिए। उनका अनुसार भारतीय नागरिक शर्मालाई नेपाली नागरिकता बनाइदिन भूमिका खेल्ने सबैलाई कारबाहीको दायरामा ल्याइने छ। नागरिकता दिने सरकारी कर्मचारी, नागरिकताका लागि सनाखत गर्ने तथा भूमिका खेल्ने सबै कारबाहीको दायरामा आउने एसपी थापाले बताए। उनले शर्माको परिवारमा अन्यले पनि नेपाली नागरिकता लिएको हुनसक्ने भएकाले अनुसन्धानको दायरा फराकिलो पारिएको जनाए। अदालतको अनुमतिका आधारमा सुनसरी प्रहरीले शर्मालाई पक्राउ गर्नका लागि मोरङ प्रहरीसँग सहयोग मागेको थियो। मोरङ प्रहरी प्रमुख एसपी सन्तोष खड्काका अनुसार पक्राउका क्रममा शर्मा र उनको परिवारका सदस्यले प्रहरीमाथि दुरव्यवहार गरेका छन्। पक्राउ गरेर शर्मालाई कारबाहीका लागि सुनसरी प्रहरीमा बुझाइएको जानकारी उनले दिए। गत फेब्रुअरी १५ मा भारतको निर्वाचन आयोगले सार्वजनिक गरेको भारतीय मतदाता नामावलीमा नाम समावेश रहेका उनको जन्ममिति सन् १९६२ जनवरी १ छ। उनको नाममा एसपीजे ०२३९३३५ नम्बरको भारतीय मतदाता परिचयपत्र छ। आफ्ना मुलुकको नागरिक नभएका व्यक्तिलाई भारतीय निर्वाचन आयोगले मतदाता सूचिमै अटाउन नसक्ने भारतकै चर्चित पत्रिका हिन्दुस्तान दैनिकका पत्रकार बरुण मिश्रले बताए। मतदाता नामावलीमा नाम परेकाहरु भारतीय नागरिक नै भएको पुष्टि हुने उनको भनाइ छ। मिश्रका अनुसार भारत सरकारले आफ्ना नागरिक भएनभएको नागरिकताका आधारमा यकिन गरेर मात्रै मतदाता नामावली संकलन र सार्वजनिक गर्ने गरेको छ। कवाडीको काम गर्ने नाममा शर्मा भारतबाट २०५० सालमा नेपाल छिरेर सुनसरीको दुहवीमा बस्न थालेका हुन्। २०५५ सालमा दुहवीकै महिलासँग बिहे गरेका उनले जन्मसिद्धका आधारमा ०३३००९३२५ नम्बरको नेपाली नागरिकता लिन सफल भएको तथ्य फेला परेको छ। नेपाली नागरिकतामा उनको जन्म मिति २०२७ भदौ ११ गते उल्लेख छ। भारतीय मतदाता परिचयपत्रका आधारमा उनको उमेर ५९ वर्ष भए पनि नेपाली नागरिकताका आधारमा भने उमेर ५१ वर्ष मात्रै हुन्छ। भारतमा बुवा मुन्नर शर्माको नामबाट नागरिकता लिएका उनको नेपालमा बुवाको नाम मुनरलाल शर्मा उल्लेख छ। आफ्नो नाम पनि भारतमा अनिरुद्ध शर्मा र नेपालमा अनिरुद्र शर्मा भनेर लेखाएको पुष्टि भएको छ। सुनसरीबाट खटिएको नागरिकता वितरण टोलीका प्रमुख पुन्यराज भट्टराईले उनलाई नागरिकता दिलाएको देखिन्छ। नेपाली नागरिक हुन चाहने विदेशी नागरिकले त्यसअघि नै आफ्नो मुलुकको नागरिकता त्याग्नु पर्ने नियम छ। नेपाली नागरिकता लिएका अनिरुद्धले भारतीय नागरिकता त्यागेका छैनन्, स्रोतले भन्यो, उल्टै नेपाली नागरिकको जग्गा हडप्न मुद्दामामिला र अनेक प्रपञ्च गरिरहेका छन्। शर्माले विराटनगर५ मा उत्तमकुमार रायकी श्रीमती सीतादेवी रायको नाममा रहेको एक कट्ठा आठ धुर जग्गा हड्प्न किर्ते नेपाली नागरिकताको आडमा नेपालकै अदालतमा मुद्दामामिला गरिरहेको खुलेको छ। उत्तमकुमारले कित्ता नम्बर २९३८ नम्बरको एक कट्ठा आठ धुर जग्गा प्रमीलादेवी साहसँग २०६५ सालमा खरिद गरेर श्रीमती सीतादेवीको नाममा राखेको देखिन्छ। मितेरी साइनोमा जोडिएका शर्मालाई उत्तमकुमारले त्यही जग्गामा आवश्यकता परेका बेला खाली गरिदिने सर्तमा एउटा घर बनाइदिँदै २०६६ सालबाट बस्ने व्यवस्था मिलाइदिएको स्थानीयको भनाइ छ। तर खाली गर्न अटेर गरेका शर्माले उल्टै जग्गा आफ्नो भएको दाबीसहित वडा कार्यालयमा निवेदन दिएका थिए। वडामा भएको छलफलमा जग्गा आफ्नो नाममा रहेको कुनै आधार र प्रमाण पुर्याउन नसकेपछि २०७६ साल चैत मसान्तसम्ममा खाली गरिदिने सहमति उनले गरेका थिए। तर उत्तमकुमारले भने आफ्नी श्रीमतीको नाममा जग्गा कायम रहेको प्रमाणसहित जग्गाधनी प्रमाण पूर्जा, वडामा भएको सहमति तथा सम्पत्ति कर चुक्ता रसिद पनि बुझाए। विराटनगर महानगरपालिकाको न्यायिक समितिले जग्गा सीतादेवीकै भएको ठहर २०७७ साउन ५ गते गरिदियो। महानगरको न्यायिक समिति संयोजकमा उपमेयर इन्दिरा कार्की र सदस्यहरुमा वडाध्यक्ष विनोदकुमार बस्नेत तथा तीर्थेन्द्र न्यौपाने छन्। तर शर्माले जग्गा आफ्नो भएको दाबी गर्दै जिल्ला अदालत मोरङमा उत्तमकुमारलाई प्रतिवादी बनाएर २०७७ असोज २ गते रिट दायर गरे। न्यायाधीश मेदिनीप्रसाद पौडेलको इजलासले गत पुस २० गते स्थानीय न्यायिक समितिको निर्णय कानुन बमोजिम नै रहेको र त्यो नै सदर हुने फैसला गरिदियो। मुलुकी देवानी कार्यविधि संहिता २०७४ को दफा १९७ बमोजिम फैसला गरिएको छ। न्यायिक समितिले गरेको फैसला मिलेकै देखिँदा सदर हुने ठहरी फैसला भएकाले केही गरिरहनु परेन, अदालतको फैसलामा भनिएको छ। अर्काको जग्गा छाड्न नमानेका शर्माले जिल्ला अदालतको फैसलाविरुद्ध उच्च अदालत विराटनगरमा पुनरावेदन निवेदन दिए। भारतीयले नेपालीको जग्गामा आफ्नो हकदाबी गरेर दायर गरेको मुद्दा अहिले उच्चमा विचाराधिन छ। मुद्दामामिलामा जाँदा भारतीय नागरिक रहेका अनिरुद्धले किर्ते गरेर बनाएको नेपाली नागरिकताको प्रमाणपत्र अदालतमा पेस गरेका छन्। नातामा शर्माका ज्वाई पर्ने राजेन्द्र ठाकुरले पनि जग्गा उत्तमकुमारकै भएको बताउँदै अरुले दाबी गर्न नमिल्ने उल्लेख गरे। सुनसरीका सहायक प्रमुख जिल्ला अधिकारी महेशकुमार पोखरेलका अनुसार भारतीले लिएको नेपाली नागरिकता स्वत बदर हुने कानुनी व्यवस्था छ। साथै नेपालमा रहेको सबै चलअचल सम्पत्ति जफत गरेर सरकारीकरण हुने उनको भनाइ छ। विदेशी नागरिकलाई झुठा विवरणको आधारमा नागरिकता दिलाउन सनाखत वा सिफारिस गर्नेलाई छ महिनादेखि तीन वर्षसम्म कैद वा २५ देखि ५० हजार रुपैयाँसम्म जरिवाना अर्थात दुवै सजाय हुने कानुनी व्यवस्था छ। नागरिकता लिनेलाई भने एक वर्षदेखि पाँच वर्षसम्म कैद वा ५० हजारदेखि एक लाख रुपैयाँसम्म जरिवाना अर्थात दुवै सजाय हुने कानुनी प्रावधान छ। भारतीय नागरिक अनिरुद्ध शर्माको भारतको निर्वाचन आयोगले जारी गरेको मतदाता परिचयपत्र। तस्बिर : किशोर बुढाथोकी"
वैशाख २२ र २३ गते सांसदको पीसीआर परीक्षण,"काठमाडौं : वैशाख २२ र २३ गते सांसदको कोरोना परीक्षण हुने भएको छ। संघीय संसद सचिवालयका अनुसार दुई दिन बिहान १० बजेदेखि साँझ ५ बजेसम्म सांसदको पीसीआर परीक्षणका लागि संसद् भवन नयाँ बानेश्वरमा स्वाब संकलन गरिने छ। सरकारको सिफारिसमा राष्ट्रपतिबाट वैशाख २७ गतेका लागि प्रतिनिधिसभाको विशेष अधिवेशन आह्वान भएपछि कोरोना परीक्षण हुन लागेको हो। संसदसँगै संघीय संसद सचिवालयका कर्मचारी, मर्यादापालक र संसदीय रिपोर्टिङमा खटिने पत्रकारको स्वाब संकलन गरिने छ। प्रधानमन्त्री केपी ओलीले विश्वासको मत लिने प्रयोजनका लागि मात्र संसदको विशेष अधिवेशन वैशाख २७ गतेका लागि बोलाइएको हो।"
कोरोना महामारीमै थन्किए भेन्टिलेटर,"स्याङजा : पाँच दिनअघि गल्याङ्का ३८ वर्षीया एक महिलाको उपचारका क्रममा पोखरा लैजाँदै गर्दा बाटोमा मृत्यु भयो। कोरोना संक्रमित ती महिलामा अक्सिजन अभाव भएपछि पोखरा लैजाँदै गर्दा बाटोमै मृत्यु भएको हो। यसैगरी उनीलगायत वैशाख १ देखि मंगलबारसम्म स्याङजामा ३ जनाको कोरोनाकै कारण मृत्यु भइसकेको छ। मुलुकमा कोरोना भाइरसको दोस्रो लहरको संक्रमण बढिरहँदा धेरै अस्पतालमा भेन्टिलेटरको अभाव खट्किएको छ। तर, स्याङजा अस्पतालमा उपलब्ध ४ वटा भेन्टिलेटर भने स्टोर कक्षमै थन्किएका छन्। दक्षजनशक्ति अभावमा भेन्टिलेटर उपयोगविहीन भएपछि स्टोरमै थन्क्याउनु परेको अस्पतालका मेडिकल सुपरिटेन्डेन्ट डा रमेश आचार्यले बताए। उनले भने, भेन्टिलेटर चलाउन एनेस्थीयोलोजिष्ट र तालिमप्राप्त नर्स चाहिन्छन्। उनीहरुको अभावमा भेन्टिलेटर चलाउन सकिएको छैन। बिरामीको अवस्था जटिल बनेपछि कृत्रिम श्वास दिनका लागि प्रयोग गरिने मेसिन (भेन्टिलेटर) चलाउने प्राविधिकको काम अत्यन्त संवेदनशील हुन्छ,' उनले थपे, बिरामीको सुक्ष्म निगरानी गर्दै क्षणक्षणमै अक्सिजनको मात्रा के कति कसरी दिने भन्ने कुरामा विज्ञ हुनुपर्छ।' जिल्ला संकट व्यवस्थापन समितिले अस्पतालमा १० शैयाको आइसोलेसन बनाउने निर्णय गरेको प्रमुख जिल्ला अधिकारी दिपकराज नेपालले जानकारी दिए। सोही बमोजिम अस्पतालमा आइसोलेसन कक्षको तयारी भइरहेको अस्पताल प्रशासनले जनाएको छ। पुतलीबजार नगरपालिका ३ मा स्थापित जिल्ला अस्पताल स्याङ्जालाई गण्डकी प्रदेश सरकारले भेन्टिलेटर उपलब्ध गराएको हो। पहिलो चरणको कोरोना संक्रमणका बेला पनि यस अस्पतालमा आइसोलेसनको व्यवस्था गरिएको थियो। स्याङजामा कोरोना संक्रमितको संख्या दिनप्रतिदिन बढिरहेको छ। मंगलबारसम्म संक्रमितको संख्या २ सय १६ नाघेको छ। संक्रमितमध्ये १ सय ८६ होम आइसोलेसनमा र २५ जना विभिन्न स्वास्थ्य संस्थामा र ५ जना क्वारेन्टाइनमा उपचाररत छन्। जिल्लामा उपलब्ध रहेका १० अस्पतालमा २ सय १० वेड क्षमता भएपनि अहिलेसम्म कुनै पनि अस्पतालमा आइसीयू र भेन्टिलेटरसहितको सुविधा नरहेको स्वास्थ्य कार्यालय स्याङजाका प्रमुख बिष्णुप्रसाद सुवेदीले जानकारी दिए।"
सरकारले अष्ट्रेलियाका राजदूत दाहाललाई फिर्ता बोलायो,काठमाडौं : सरकारले अष्ट्रेलियाका लागि नेपाली राजदूत महेशराज दाहाललाई फिर्ता बोलाएको छ । आइतबार बसेको मन्त्रिपरिषद बैठकले दाहाललाई फिर्ता बोलाउने निर्णय गरेको हो । माओवादी अध्यक्ष पुष्पकमल दाहाल 'प्रचण्ड'का नातेदारसमेत रहेका उनी प्रचण्डकै कोटाबाट राजदूत नियुक्त भएका थिए ।
दुई साताका लागि प्रवक्ताको सक्रिय जिम्मेवारीबाट बिदा लिएको छु,"काठमाडौं : नेपाली कांग्रेसका प्रवक्ता विश्वप्रकाश शर्माले अस्वस्थताका कारण दुई साताका लागि प्रवक्ताको सक्रिय जिम्मेवारीबाट बिदा लिएको बताएका छन्। उनले असुविधाका लागि मिडिया, पार्टी र शुभचिन्तकसँग क्षमासमेत मागेका छन्। सोमबार कोरोना भाइरस (कोभिड१९) संक्रमण पुष्टि भएपछि होम आइसोलेसनमा रहेका प्रवक्ता शर्माले यस्तो बताएका हुन्। अस्वस्थताका कारण दुई साताका लागि प्रवक्ताको सक्रिय जिम्मेवारीबाट बिदा लिएको छु। मिडिया, पार्टी र शुभचिन्तकसँग क्षमा चाहन्छु, शर्माले ट्वीटरमा लेखेका छन्। उनले चाँडै पूर्ण स्वास्थ्य भएर जाँगरका साथ मैदानमा फर्किने बताउँदै विभिन्न माध्यमबाट शुभेच्छा प्रकट गर्ने सबैप्रति आभार व्यक्त गरेका छन्। चाँडैनै पूर्ण स्वस्थ भएर पूर्ण जांगर साथ मैदानमा फर्किनेछु, शर्माले थप लेखेका छन्, विभिन्न माध्यमबाट शुभेच्छा प्रकट गर्नुहुने सबै मित्रप्रति हृदयले आभारी छु। धन्यवाद। ज्वरो र जीउ दुखाई बढेपछि आइतबार साँझ स्टार अस्पतालमा स्वाब दिएका शर्माको रिपोर्ट सोमबार पोजिटिभ आएको हो। शर्माले अहिले आफू टेकु अस्पतालका डा अनुप बास्तोलको सुझावमा औषधि सेवन गर्दै होम आइसोलेनमा बसेको बताएका छन्। शर्माले लक्षणले धेरै च्यापे पनि मनोबल उच्च राखेर बसेको भन्दै सबैलाई सजग रहन आग्रह गरेका छन्।"
"दैलेखमा कोरोनाबाट थप एकको मृत्यु, मंगलबारदेखि निषेधाज्ञा","दैलेखः कोरोनाभाइरसको संक्रमणबाट दैलेखमा थप एक जनाको मृत्यु भएको छ । सोमबार दैलेखको दुल्लु नगरपालिका१२ लम्सुका ३५ वर्षीय पुरुषको मृत्यु भएको स्वास्थ्य सेवा कार्यालय दैलेखका निमित्त स्वास्थ्य सेवा व्यवस्थापक थीरप्रसाद रेग्मीले जानकारी दिए । स्वास्थ्यमा समस्या देखिएपछि उनलाई आइतबार दुल्लु अस्पताल पुर्याइएको थियो । एन्टिजेन परीक्षणमा कोरोना संक्रमण पुष्टि भएपछि उनलाई दुल्लु अस्पतालले दैलेख अस्पताल रिफर गरेको थियो । दैलेखस्थित आइसोलेसनमा अक्सिजन सहित उपचार थालिएको थियो, ती पुरुषमा मानसिक समस्या समेत रहेका कारण उपचारमा कठिन भएपछि परिवारले घर लैजाने निधो गरेपछि घर पठाएका हौँ, दैलेख अस्पतालका डा जगत थापाले भने । ती पुरुषमा सुगरको समस्या समेत रहेको डा थापाले बताए । यससँगै दैलेखमा पछिल्लो चरण कोरोनाभाइरस संक्रमणका कारण मृत्यु हुनेको संख्या तीन पुगेको छ । गत बुधवार नारायण नगरपालिका१ पुरानो बजारका ७५ वर्षीय पुरुष र शुक्रवार नारायण नगरपालिका६ की २७ वर्षीया गर्भवति महिलाको कोरोना संक्रमणका कारण मृत्यु भएको थियो । यसअघि ६ जनाको मृत्यु भइसकेको थियो । स्वास्थ्य सेवा कार्यालयका अनुसार जिल्लामा नयाँ भेरिएन्ट सहितको कोरोना भाइरस संक्रमण फैलिएसँगै बिरामी पनि बढ्न थालेका छन् । संक्रमितको संख्या दिनप्रतिदिन बृद्धि हुँदै गएको छ । स्वास्थ्य सेवा कार्यालयका निमित्त स्वास्थ्य सेवा व्यवस्थापक रेग्मीका अनुसार सोमवारसम्म जिल्लामा सक्रिय संक्रमितको संख्या १ सय ६३ छ । संक्रमण पुष्टि भएका १ सय ७८ मध्ये १२ जना निको भएको र तीन जनाको मृत्यु भएको रेग्मीले बताए । जिल्लामा संक्रमणको दर बढ्न थालेपछि बैशाख २१ गते मंगलवार राति १२ बजेदेखि निषेधाज्ञा जारी गरिएको छ । बैशाख २८ गते राति १२ सम्मका लागि एक साता निषेधाज्ञा जारी गरिएको प्रमुख जिल्ला अधिकारी हरि प्याकुरेलले जानकारी दिए । आइतवार बसेको कोभिड१९ संकट व्यवस्थापन केन्द्रको बैठकले निषेधाज्ञा जारी गर्ने निणर्य गरेको हो ।"
भारतमा दुई करोडभन्दा बढी कोरोना संक्रमित,भारतमा कोरोना भाइरसबाट संक्रमित हुनेको कुल संख्या दुई करोडभन्दा माथि पुगेको छ । पछिल्लो २४ घण्टामा तीन लाख ५७ हजार भन्दा धेरै संक्रमित थपिएसँगै कुल संख्या दुई करोड नाघेको स्वास्थ्य मन्त्रालयले मङ्गलबार जनाएको छ । स्वास्थ्य मन्त्रालयले दिएको पछिल्लो तथ्याकंमा २४ घण्टामा तीन लाख ५७ हजार २२९ जना संक्रमित थपिएका छन् । सो अवधिमा तीन हजार ४४९ कोभिड१९ संक्रमितको मृत्यु भएको छ । मङ्गलबार दिउँसोसम्ममा सक्रिय संक्रमितको संख्या ३४ लाख ४७ हजार १३३ रहेको स्वास्थ्य मन्त्रालयले जनाएको छ । भारतमा कुल संक्रमितको संख्या दुई करोड दुई लाख ८२ हजार ८३३ पुगेको छ भने अहिलेसम्म दुई लाख २२ हजार ४०८ व्यक्तिको संक्रमणका कारण स्वास्थ्यमा आएको जटिलताका कारण मृत्यु भएको छ । भारतमा हालसम्म १५ करोड ७१ लाख ९८ हजार २०७ जनाले कोरोना भाइरसविरुद्धको खोपको कम्तीमा एक मात्रा लगाएका छन् । नयाँ प्रकारको कोरोना भाइरसको संक्रमण तीव्र गतिमा फैलिँदा दोस्रो लहरको महामारीबाट भारतको स्वास्थ्य प्रणाली शिथिल बनेको छ । अस्पतालमा शै्यया तथा औषधि र अक्सिजनको अभाव हुँदा बचाउन सकिने सङ्क्रमितहरुको पनि ज्यान गएको स्वास्थ्यकर्मीले बताएका छन् । १८ वर्षमाथिकालाई खोप लगाउन थालिएको भए पनि धेरै राज्यहरुले खोपको अभाव रहेको बताएका छन् । खोप उत्पादक सेरम इन्स्टिच्यूडका प्रमुखले यसअघि आज नै खोपको अभाव आउँदो जुलाईसम्मै कायम रहन सक्ने चेतावनी दिएको छ ।
दिल्लीबासीलाई मुख्यमन्त्री केजरीवालको राहत प्याकेज: २ महिनासम्म निशुल्क खाद्यान्न र ५ हजार रुपैयाँ,"नयाँदिल्ली: भारतको राजधानी नयाँदिल्लीका मुख्यमन्त्री अरविन्द केजरीवालले कोरोना महामारीबाट प्रभावित दिल्लीका नागरिकहरुलाई दुई महिना निःशुल्क खाद्यान्न र ५ हजार रुपैँया राहत वितरण गर्ने घोषणा गरेका छन् । मुख्यमन्त्री केजरीवालले संक्रमणको चपेटामा गुज्रिएको परिवारलाई लक्षित गर्दै यस्तो राहत कार्यक्रम घोषणा गरेका हुन् । राजधानी दिल्लीमा कोरोनाभाइरसको संकट झन् जटिल बन्दै गइरहेका बेला मुख्यमन्त्री केजरीवालले अनलाइन मार्फत् पत्रकार सम्मेलन गरी यस्तो घोषणा गरेका हुन् । केजरीवालको यस्तो घोषणासँगै दिल्लीमा रहेका ७२ लाख भन्दा धेरै रासन कार्डवाहकहरुले दुई महिनासम्म निःशुल्क खाना र ५ हजार रुपैयाँ राहत पाउनेछन् । यस्तै उनले दिल्लीका सबै अटो तथा ट्याक्सी चालकहरूलाई ५ हजार रूपैयाँ सहयोग गर्ने पनि जनाएका छन् । कोरोना महामारीका कारण ट्याक्सी तथा अटो चालकहरुको काम रोकिन गएकाले उनीहरुका लागि पनि राहत प्याकेज ल्याएको मुख्यमन्त्री केजरीवालले बताए । यससँगै दिल्लीमा रहेका करिब डेढ लाख अटो र ट्याक्सी चालकहरूले राहत महसुस गर्नेछन् । दिल्लीका मुख्यमन्त्री केजरीवालले कोरोना महामारीको पहिलो चरण पनि आफ्ना नागरिकलाई विभिन्न राहत प्याकेज दिएका थिए । लामो समय कर्मचारी बनेर राजनीतिमा प्रवेश गरेका नेता केजरीवालको पार्टीको संगठन देशभर भए पनि दिल्लीमा विशेष प्रभाव जमाएको छ । केजरीवाल मुख्यमन्त्री बनेपछि नै दिल्लीमा शिक्षा, स्वास्थ्य, सरसफाइ लगायत आम नागरिकमा प्रत्यक्ष जोडिने विषयमा सुधार ल्याएका छन् ।"
उपत्यकामा वैशाख २९ गतेसम्म निषेधाज्ञा थपियो : पसल बिहान मात्र खुल्ने,काठमाडौं : काठमाडौं उपत्यकाका तीन जिल्लामा वैशाख २९ गतेसम्म निषेधाज्ञा थप गरिएको छ। मंगलबार दिउँसो बसेको उपत्यकाका तीन प्रमुख जिल्ला अधिकारी (सीडीओ)को बैठकले निषेधाज्ञा एक साता लम्ब्याउने निर्णय गरेको हो। काठमाडौंका प्रमुख जिल्ला अधिकारी कालिप्रसाद पराजुलीका अनुसार थप कडाईसँगै निषेधाज्ञा थप गरिएको हो। यसअघि साँझ र बिहान पसल सञ्चालन गर्न दिइएको थियो। अब बिहान ९ बजेसम्म पसल खुल्न दिइए पनि साँझ पसल सञ्चालन गर्न पाइने छैन।
"बूढानीलकण्ठमा कांग्रेसको पदाधिकारी बैठक, पेरिसडाँडामा माओवादीको स्थायी समिति",काठमाडौं : प्रधानमन्त्री केपी ओलीको पछिल्लो कदमबारे रणनीति बनाउन प्रमुख प्रतिपक्ष नेपाली कांग्रेस र माओवादी केन्द्र आन्तरिक छलफलमा जुटेका छन्। कांग्रेस सभापति शेरबहादुर देउवाले मंगलबार अपरान्ह पदाधिकारी बैठक बोलाएका छन् । देउवानिवास बूढानीलकण्ठमा बस्ने बैठकमा आकस्मिक रुपमा बोलाइएको संसद् अधिवेशन र प्रधानमन्त्रीले विश्वासको मत लिने कदमका विषयमा छलफल हुनेछ। त्यसैगरी नेकपा माओवादी केन्द्रले स्थायी समिति बैठक बोलाएको छ । पार्टी कार्यालय पेरिसडाँडामा मंगलबार दिउँसो स्थायी समिति बैठक बोलाइएको प्रवक्ता नारायणकाजी श्रेष्ठले जानकारी दिए। बैठकमा विश्वासको मत लिने ओलीको कदमबारे छलफल हुनेछ। गत सोमबार आकस्मिक रुपमा मन्त्रिपरिषद् बैठक बोलाएर ओलीले विश्वासको मत लिने जानकारी गराएका थिए। ओलीको सिफारिसअनुसार वैशाख २७ गते संसद् अधिवेशन पनि आव्हान भइसकेको छ। ओलीले विश्वासको मत लिने निर्णय गरेपछि सोमबार कांग्रेस सभापति देउवा र माओवादी अध्यक्ष पुष्पकमल दाहाल 'प्रचण्ड'बीच टेलिफोनमा छलफल भएको थियो। कांग्रेस र माओवादीले जसपा र एमालेभित्रको विद्रोही समूहको समेत लिएर अविश्वास प्रस्ताव ल्याउने तयारीमा जुटिरहेका बेला ओलीले चालेको यो कदमपछि उनीहरू नयाँ रणनीतिमा लागेका छन्। सर्वोच्चले संसद् पुनर्स्थापना गरेको दुई महिनासम्म विपक्षीले कुनै कदम नचालेपछि ओली आफै अग्रसर भएर विश्वासको मत लिन लागेका हुन्। माओवादीले समर्थन फिर्ता नलिइकन विश्वास मत लिन ओली हतार गर्नुलाई अर्थपूर्ण रुपमा लिइएको छ। नेकपाको एकता भंग गर्ने सर्वोच्च अदालतको फागुन २३ को फैसलापछि संविधानको धारा ७६ (१) अनुसारको प्रतिनिधिसभामा बहुमत प्राप्त दलको प्रधानमन्त्रीको त्यो हैसियत समाप्त भएको थियो। ओली अहिले संविधानको धारा ७६ (२) को प्रधानमन्त्रीका रुपमा छन्। यो सरकारलाई माओवादी केन्द्रको पनि समर्थन छ। समर्थन फिर्ता लिएपछि ओलीले ३० दिनभित्र विश्वासको मत लिनुपर्ने व्यवस्था छ। विश्वासको मत पाउन नसके आफ्नै नेतृत्वमा ठूलो दलको हैसियतले अल्पमतको सरकार बन्ने र त्यसपछिको राजनीतिक भ्याकुमलाई उपयोग गर्दै प्रतिनिधिसभा विघटन गर्ने रणनीतिमा ओली देखिन्छन्।
पर्सामा एक महिनामा २ सय ७८ जनाले जिते कोरोना,"वीरगन्ज : कोरोना संक्रमणको दोस्रो लहरमा पनि कोरोना महामारीको हटस्पट बनेको पर्सामा केही दिनयता निको हुनेको संख्या पनि बढ्दै गएको छ । दोस्रो सुरु भएयता चैत १५ देखि वैशाख २० (सोमबार) सम्म पर्सामा २ सय ७८ जनाले कोरोनालाइ जितेर निको भएका छन् । तीमध्ये नारायणी अस्पतालबाट डिस्चार्ज भएका ७० जना हुन् भने बाँकी २ सय ८ जना , होम आइसोलेसनमा बसेर निको भएकाहरु हुन् । चैत १५ गते देखि यता सोमबार सम्म अस्पतालमा भर्ना भइ उपचार गराएका र होम आइसोलेसनमा बसेका गरि २ सय ७८ जना कोरोना संक्रमण मुक्त भएको जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवले जानकारी दिए । यसअघि गत शुक्रबारसम्म वीरगन्जमा कोरोनबाट निको हुनेको संख्या २ सय २६ थियो । गत शनिबारदेखि सोमबारसम्म ३ दिनको अवधिमा मात्रै ५२ जना कोरोना संक्रमणबाट मुक्त भएका हुन् । नारायणी अस्पतालका कोभिड कोर्डिनेटर डाक्टर सरोज रोशन दासका अनुसार , अस्पतालमा गत चैत १५ देखि सोमबार बेलुकी सम्म १९० जना संक्रमित भर्ना भइ उपचार गराएका मध्ये सोमबार बेलुकी सम्म ७० जना डिस्चार्ज भएका हुन् । डाक्टर दासका अनुसार , नरायणी अस्पतालको आइसोलेसनमा अहिले ८३ जना संक्रमित उपचाररत रहेका छन् । अवस्था गम्भीर रहेकाले ती सबैलाई अक्सिजन लगाएर राखिएको डाक्टर दासले जानकारी दिए । नारायणी अस्पतालले जटिल अवस्थाका कोरोना संक्रमितलाइ मात्र भर्ना लिने गरेको छ । संक्रमण पुष्टि भएका तर लक्षण सामान्य भएका संक्रमितलाई भने होम आइसोलेसनमा बस्ने गरी घर पठाइ दिने गरेको डाक्टर दासले बताए । होम आइसोलेसनमा बसेका २०८ जना कोरोनामुक्त यस्तै संक्रमण पुष्टि भएर होम आइसोलेसनमा बसेका पर्साका संक्रमितमध्ये सोमबार बेलुकीसम्म २ सय ८ जना संक्रमण मुक्त भएका छन् । जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवका अनुसार संक्रमणको दोस्रो लहर सुरु भएयता (गत चैत १५ देखि यता वैशाख २० सम्म) सोमबार राति सम्म पर्सा जिल्लाका मात्र १ हजार ७ सय ७६ जनामा संक्रमण पुष्टि भएको छ । ती मध्ये होम आइसोलेसनमा १ हजार ३ सय ५० जना संक्रमित बसेका छन् । होम आइसोलेसनमा बसेका मध्ये सोमबार बेलुकीसम्म २ सय ८ जना संक्रमण मुक्त भएका हुन् । श्रीवास्तवका अनुसार वीरगन्जका विभिन्न अस्पतालमा हाल १ सय ५७ जना संक्रमित उपचाररत छन् । नारायणी अस्पतालमा ८३ जना , नेशनल मेडिकल कलेजले बाबा होटलमा सन्चालन गरेको कोभिड अस्थायी अस्पतालमा ३५ जना , बयोधा अस्पतालमा १६ जना , वीरगन्ज हेल्थ केयर हस्पिटलमा १५ जना र गण्डक हस्पिटलमा ८ जना संंक्रमित उपचाररत छन् ।"
"मेक्सिकोमा पुल भत्किँदा १५ को मृत्यु, ३४ घाइते",मेक्सिको सिटी: मेक्सिकोको राजधानी मेक्सिको सिटीमा सब वे पुल भत्किँदा कम्तिमा १५ जना घाइते भएका छन् । सोमबार उक्त पुल आंशिक रुपमा भत्किँदा अरु ३४ जना घाइते भएका छन् । उनीहरुलाई उपचारका लागि स्थानीय अस्पतालमा लगिएको छ । मेयर क्लाउडिया शेइनबमका अनुसार घटनास्थलबाट उद्वार गरिएकाहरुको उपचार भइरहेको छ । घाइते ३४ मध्ये केहीको अवस्था गम्भीर रहेको बताइएको छ । पुल भत्किँदा रेल समेत सडकबाट तल खसेको थियो । जहाँबाट उद्वार गरिरहेको दृश्य सामाजिक सञ्जालमा भाइरल बनाइएको छ । पुल कसरी भत्कियो भन्नेबारे विस्तृतमा खोजी भएको छैन । सरकारले घटनाबारे थप अनुसन्धान गरिने जनाएको छ ।
कर्णालीमा ७५ प्रतिशत स्वास्थ्यकर्मी कोरोना नियन्त्रणमा खटाइने,"सुर्खेत : कर्णाली प्रदेशका ७५ प्रतिशत स्वास्थ्यकर्मीलाई कोरोना नियन्त्रणमा खटाइने भएको छ। साथै प्रदेशभरका जिल्ला अस्पताललाई एक करोडका दरले बजेट दिने निर्णय प्रदेश सरकारले गरेको छ। आइतबार मुख्यमन्त्री महेन्द्रबहादुर शाहीको अध्यक्षतामा बसेको प्रदेश कोरोना संकट व्यवस्थापन समितिको बैठकले ७५ प्रतिशत स्वास्थ्यकर्मीलाई कोरोना नियन्त्रणमा खटाउने निर्णय गरेको हो। २५ प्रतिशत स्वास्थ्यकर्मीलाई नियमित उपचार र ७५ प्रतिशत स्वास्थ्यकर्मीलाई कोरोना नियन्त्रणमा खटाउने निर्णय भएको छ प्रदेश सरकारका प्रवत्तामन्त्री विमला केसीले भनिन्। सोही बैठकले प्रदेश अस्पताल सुर्खेतमा संक्रमितको उपचारका लागि तत्काल पाँचसय बेड तयार गर्ने निर्णय गरेको छ।हाल प्रदेश अस्पतालमा संक्रमितको उपचारका लागि एकसय बेड मात्र छन्। त्यस्तै कालिकोट, दैलेख, रुकुमपश्चिम, जाजरकोट र सल्यानका जिल्ला अस्पतालमा एकएक सय र हुम्ला, डोल्पा तथा मुगुमा ५०५० बेड तयार गर्ने निर्णय गरिएको छ। प्रदेश अस्पतालले संक्रमित थेग्न नसक्ने आँकलन गर्दै नेपाली सेनाको सहयोगमा थप तीनसय बेडको प्रिफ्यावको हल बनाउने निर्णय गसरएको छ। त्यस्तै भारत तथा तेस्रो मुलुकबाट आउने नागरिकलाई नाकामै स्वास्थ्य परीक्षणका लागि होल्डिङ सेन्टर राख्ने, प्रदेश अस्पतालमा चार र अन्य अस्पतालहरुमा दुईजना काउन्सिलर राख्ने लगायतका निर्णय भएको प्रदेश सरकारले जनाएको छ। यस्तै कर्णालीमा कोरोना महामारीका कारण ज्यान गुमाउनेको संख्या बढेपछि प्रदेश सरकारले पीडित परिवारलाई राहतको घोषणा गरेको छ। प्रदेश सरकारले कोरोनाका कारण मृत्यु भएकाव्यक्तिका परिवारलाई एक लाख रुपैयाँका दरले राहत उपलब्ध गराउने भएको हो। प्रदेश सरकारको मन्त्रीपरिषद्को बैठकले यस्तो निर्णय गरेको हो। कोरोनाको दास्रो लहर फैलिएसँगै कर्णालीमा मृत्युदर पनि बढेको छ। संक्रमितको संख्या बढेको र ज्यान गुमाउनेको संख्या पनि बढ्न थालेपछि प्रदेश सरकारले राहत उपलब्ध गराउने निर्णय गरेको हो। प्रदेश सरकारको यो निर्णयसँगै अब कर्णालीमा कोरोना संक्रमणका कारण ज्यान गुमाउनेका परिवारले एक लाख रुपैयाँ राहत स्वरुप पाउने छन्। कोरोना महामारीका कारण आफन्त गुमाएका परिवारलाई एक लाखका दरले राहत उपलब्ध गराउने निर्णय भएको प्रदेश सरकारका प्रवक्ता मन्त्री विमला केसीले बताइन्।उनका अनुसार राहत रकम प्रदेश विपद् व्यवस्थापन कोषबाट उपलब्ध गराइने छ। आर्थिक मामिला तथा योजना मन्त्रीसमेत रहेकी केसीले भनिन्,'यो महामारीमा प्रदेश सरकार नागरिकको साथमै छ, विपद् र दुखमा जनतालाई सरकारले मलम लगाउने काम गर्छ।सामाजिक विकास मन्त्रालयको समन्वयमा आवश्यक कार्यविधि, मापदण्ड, आधार बनाएर प्रदेश विपद् व्यवस्थापन कोषबाट राहत रकम उपलब्ध गराइने छ। यस्तै प्रदेश सरकारलेसंक्रमितहरुलाई पोषिलो खाना खुवाउने भएको छ।यसका लागि सरकारले जिल्लाहरुको बर्गिकरण गरेर खानाका लागि रकम उपलब्ध गराउने निर्णय गरेको हो। मन्त्री केसीका अनुसार प्रदेशका हुम्ला, मुगु र डोल्पामा प्रतिविरामी ६ सयका दरले खर्च दिइने छ। त्यसैगरी कालिकोट र जुम्लामा पाँचसय र अन्य जिल्लाहरुमा चारसय रुपैयाँका दरले पोषिलो खानाका लागि रकम दिइने मन्त्री केसीले जानकारी दिइन्।"
एम्बुलेन्स चाहिए १०२ मा सम्पर्क गर्नुहोस्,"काठमाडौं : नेपाल सरकारको कोभिड१९ सङ्कट व्यवस्थापन सञ्चालन केन्द्रले महामारीका समयमा अत्यावश्यक सेवा लिन अपनाउनुपर्ने प्रक्रिया र टोल फ्री नम्बरहरुको प्रबन्ध गरेको छ । केन्द्रको टोल फ्री नं ११४० रहेको छ भने एम्बुलेन्सका लागि १०२, शव व्यवस्थापनका लागि ११४० र शव व्यवस्थापनका लागि खटिएको टोलीबारे जानकारीका लागि १०५ मा सम्पर्क गर्न सकिने जनाएको छ । शव व्यवस्थापनका लागि मृतक प्रमाणपत्र, कोभिड१९ को पोजिटिभ रिपोर्टसहितका कागजात छाउनीस्थित केन्द्रमा इमेल गर्न सकिनेछ । अस्पतालमा मृत्यु हुनेको हकमा सम्बन्धित अस्पतालले सीसीएमसीलाई शव व्यवस्थापनका लागि अनुरोधपत्र वा होम आइसोलेसनमा मृत्यु हुनेका हकमा स्थानीय पालिकाको पत्र आवश्यक पर्ने केन्द्रले जनाएको छ । रासस"
गुणस्तरहीन काम गरेको भन्दै मेयर र सिडियोले पर्खाल भत्काइदिए,"सिन्धुली : जिल्ला कारागार निर्माणमा ठेकेदारले लापरवाही गरेको पाइएको छ । ८ करोड ८८ लाख रुपैयाँको लागतमा निर्माणाधिन कारागारको गुणस्तरहीन काम भएको पाइएपछि मंगलबार कमलामाई नगरपालिकाका मेयर र प्रमुख जिल्ला अधिकारी (सिडियो) ले निर्माण गरिएको पर्खाल भत्काइ दिएका छन् । मंगलबार संचारकर्मीसहित अनुगमनमा पुगेका मेयर खड्गबहाद्र खत्री र सिडियो सुरेश न्यौपानेले कारागारको कम्पाउण्ड वाल लात्ताले हानेर भात्काइ दिएका हुन् । डाँफेधुलीखेल संजीव एण्ड ब्रदर्श जेभिले निर्माण गरेको वालमा गुणस्तरहीन सामग्रीको प्रयोग गरी कम सिमेन्ट हालेर पर्खाल निर्माण गरेको स्थानीयको गुनासोपछि अनुगमनका क्रममा पर्खाल भत्काइ दिएका हुन्। मेयर खत्रीले करोडौं मुल्यको निर्माणमा गुणस्तरमा ध्यान दिन पटकपटक अनुरोध गर्दा पनि निर्माण कम्पनीले लापरबाही गरेको बताए । कारागार भवन निर्माण गर्दा समेत गुणस्तरहीन सामग्रीको प्रयोग भएको पाइएको छ । हामीले प्रमुख जिल्ला अधिकारीमार्फत गुणस्तर चेक गर्न भनेका छौं । गुणस्तरहिन काम भत्काएर पुनः निर्माण नगरेसम्म काम रोक्न भनेका छौं, खत्रीले भने । भवन निर्माण गर्दा स्टमेट अनुसार समेत नभएको पाइएको छ । निर्माण सामग्री तथा पुराना तारहरु सडकमै जथाभावी छाडिदिँदा स्थानीय दुर्घटनामा पर्ने गरेको समेत गुनासो आएपछि अनुगमन गरिएको र अनुगमनका क्रममा निर्माणमा गम्भीर लापरवाही गरिएको पाइएको प्रमुख जिल्ला अधिकारी न्यौपानेले जानकारी दिए । अनुगमनमा देखिएको गुणस्तरहीन कामलाई तत्काल रोकेर ठकेदारलाई प्रशासन कार्यालयमा उपस्थित हुन भनेका छौं । काममा सुधार नगरे भुक्तानी रोकेर कारवाही गछौं, उनले भने । उता कारागारको शौचालयको ढल ग्वाङ खोलामा मिसाउँदा पुरै बस्ती दुर्गन्धित भएको भन्दै स्थानीयले चर्को विरोध समेत गरेका छन् । कारागारबाट ढल खोलामा मिसाउँदा खानेपानी खान, नुहाउन र गाई वस्तुलाई पानी खुवाउन समेत समस्या भएको स्थानीय गणेश श्रेष्ठले बताए । सो विषयमा समेत तत्काल समस्याको समाधान गर्न र शौचालयलाई व्यवस्थित गर्न निर्देशन दिइएको छ । कारागार प्रमुख (जेलर्स) मात्रीका पौडेलल कारागार भवन निर्माण कम्पनीलाई स्टिमेट अनुसारका निर्माण सामग्री प्रयोग गरेर काम गर्न पटकपटक भनिएको भएपनि आफूबाट कुनै लापरवाही नभएको बताए । मेरो तर्फबाट कुनै कमजोरी भएको छैन । मैले आज नै काम बन्द गरेर प्रमुख जिल्ला अधिकारीसमक्ष स्पष्टीकरण दिन भनि पत्रचार गर्ने छु । अन्य विषय नियमानुसार हुने छन्, उनले भने । कारागारको ढलका विषयमा भने कारागारमा क्षमताभन्दा बढी कैदी बन्दी भएका कारण दैनिक सेफ्टी ट्यांकी सफा गर्नुपर्ने भएपछि यस्तो समस्या आएको उनले बताए । उता निर्माण कम्पनीका प्राविधिक श्याम पहरीले निर्माणमा केही कमजोरी भएको स्वीकार गर्दै निर्माणाधीन पर्खाल भत्काएर पुन:निर्माण गर्ने प्रतिवद्धता जनाए । हामीले मिस्त्रीलाई गुणस्तरीय काम गर्न धनेका थियौं । तर हामीहरु नभएका बेला मिस्त्रीले लापरवाही गरेर पर्खाललगायतका निर्माणमा लापरवाही गरेको पाइयो हामी त्यस्ता सबै काम पुनःनिर्माण गर्नेछौं, पहरीले भने । जिल्ला कारागार ८० जना कैदी बन्दीको क्षमता भएको भएपनि हाल ५ सय ८ जना कैदीबन्दी राखिएको छ । २०७६ पुसबाट निर्माण थालिएको कारागार भवन २०७८ असार मसान्तभित्र सक्ने गरी ठेक्का संझौता भएको थियो ।"
सुनसरीमा वैशाख ३१ सम्म पूर्ण लकडाउन,"धरान : कोरोना संक्रमितको संख्यामा कमी नआएको भन्दै सुनसरीमा वैशाख ३१ गतेसम्म पूर्ण लकडाउनको घोषणा गरिएको छ। कोरोना भाइरसले जिल्लामा झन् संक्रमण फैलाएको भन्दै मंगलबार जिल्ला प्रशासन कार्यालय सुनसरीमा बसेको डीसीसीएमसीको बैठकले सुनसरीलाई सुरक्षित बनाउन वैशाख ३१ गतेसम्म पूर्ण रुपमा लकडाउन गर्ने निर्णय गरेको प्रमुख जिल्ला अधिकारी उमेशकुमार ढकालले जानकारी दिए। भारतसँग खुला सीमाना रहेको सुनसरीमा ६ सय भन्दा बढी व्यक्तिमा कोरोना संक्रमण भएका कारण पूर्ण रुपमा लकडाउन गर्नु परेको प्रजिअ ढकालको भनाइ छ। लकडाउनको समयमा अत्याआवश्यकबाहेक हिँडडुल गर्न नपाइने, कुनै पनि सवारी साधन संचालन गर्न नपाइने पनि ढकालले बताए। लकडाउनको अवधिमा कलकारखाना, उद्योग धन्दा, होटल पसल सबै बन्द गर्ने निर्णय गरिएको छ। खाद्यान्न, तरकारी र निर्माण सामाग्रीका पसल भने बिहान १० बजेसम्म खोल्न पाइने छ। प्रजिअ ढकालले स्थानीय प्रशासनको निर्देशनलाई उलंघन गर्ने जो कोहीलाई पनि संक्रमण ऐन अनुसार पक्राउ गरी कारवाही गर्ने चेतावनी दिएका छन्। सुनसरीमा वैशाख १७ गतेदेखि लागु गरिएको निषेधाज्ञामा समेत संक्रमितको संख्या दैनिक बढ्दै गएकाले पूर्ण लकडाउन गर्नु परेको डीसीसीएमसीका सदस्य तथा सशस्त्र प्रहरी बल ४ नम्बर गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलले बताए।"
एकै दिन राष्ट्रपतिबाट सात अध्यादेश जारी,"काठमाडौं : मंगलबार राष्ट्रपति विद्यादेवी भण्डारीबाट सात वटा अध्यादेश जारी भएका छन्। मन्त्रिपरिषद्को सिफारिस अनुसार राष्ट्रपति भण्डारीबाट एकै दिन सात अध्यादेश जारी भएको राष्ट्रपति कार्यालय शीतल निवासका सहायक प्रवक्ता केशवप्रसाद घिमिरेले जानकारी दिए। घिमिरेका अनुसार संविधानको धारा ११४ को उपधारा (१) बमोजिम नेपाल सरकार, मन्त्रिपरिषदको सिफारिसमा मंगलबार सात अध्यादेश जारी भएका हुन्। यौन हिंसा विरुद्धका केही ऐनलाई संशोधन गर्ने अध्यादेश, फौजदारी कसूर तथा फौजदारी कार्यविधि सम्बन्धी केही ऐन संशोधन गर्ने अध्यादेश, औषधि (तेस्रो संशोधन) अध्यादेश, संवैधानिक परिषद् सम्बन्धी (पहिलो संशोधन) अध्यादेश, सामाजिक सुरक्षा (पहिलो संशोधन) अध्यादेश, नेपाल प्रहरी र प्रदेश प्रहरी (पहिलो संशोधन अध्यादेश र तेजाब तथा अन्य घातक रासायनिक पदार्थ (नियमन) सहित सात अध्यादेश जारी भएका हुन्।"
कोरोना संक्रमणमा बिजनेस होमस्टे !,"नेपालमा अहिले होमस्टे विकासको रहर र लहर उर्लिँदो छ अझ भन्ने हो भने कतिपय जिल्लामा त चुलिँदो छ यतिबेला हामी कोरोनाकहरको दोस्रो लहरले गाँजिएका छौं। महामारी नियन्त्रण र जनस्वास्थ्यका सवालले उच्च प्राथमिकता पाउनुपर्ने अवस्था छ। अहिले दैनिकजसो दर्जनौंले ज्यान गुमाउनुपर्ने र हजारौं संक्रमित हुनुपर्ने अवस्था आएको छ। कोरोनाले पूर्वराजारानीदेखि मन्त्रीहरू, सांसद, डाक्टर, नर्स, प्राध्यापक, अध्यापक, सेना, प्रहरी, साहित्यकार, पत्रकार, वकिल, इन्जिनियर, ठुला व्यापारी, साना व्यापारी, उद्योगी, मजदुर, किसान, ठेकेदार, पाइलट, ड्राइभर, परिचारक, वृद्धवृद्धा, युवा, बालबालिका आदि कसैलाई छाडेको छैन। पद, उमेर, प्रतिष्ठा, धन, प्रतिभा, योगदान आदि केही भनेको छैन कोरोनाले। कोरोनाले विश्व नै आक्रान्त छ, भयभीत र त्रसित छ। यो महामरक (प्यान्डेमिक) कोरोनाले संसारभर नै आर्थिक, सामाजिक, सांस्कृतिक, राजनीतिक, शैक्षिक आदि विविध क्षेत्रहरू तीव्र ढंगले ध्वस्त बनाएको छ। वातावरणीय हिसाबले कोरोनाले केही सकारात्मक प्रभाव पारेको भए पनि अन्य बहुआयामिक क्षेत्रमा अपूरणीय र अभरणीय क्षति पुगेको छ। विश्वबाट कोरोना निमिट्यान्न कहिल्यै होला कि नहोला ? यो संशय र प्रश्न यतिबेला विश्वका सात अर्ब मानिसमा नै रहेको छ। जवाफ दिन सक्ने हालतमा कोही छैन। किनकि पहिलो, दोस्रो, तेस्रो लहर गर्दै यसले अनेक लहर र भेरियन्टका रूप धारण गर्दै कहिले कुन गोलाद्र्ध र कहिले कुन गोलाद्र्धमा सताइरहेको छ। अहिले दक्षिण एसियाली देश (भारत, नेपाल आदि) र दक्षिण अमेरिकी देश (ब्राजिल, मेक्सिको आदि) मा यसले ताण्डव नृत्य देखाइरहेको छ। भारत विश्वमै यतिबेला महापीडामा छ। भारतसँगै नेपालको पीडा पनि कम छैन। दैनिक तीन दर्जनसम्म मानिस मर्ने र सातआठ हजार जना संक्रमित हुँदै गएको भयावह अवस्थाले हामीलाई भोलिका दिन कस्ता हुने हुन् भन्ने कुराको आँकलन गर्न गाह्रो भएको छ। हामी अनिश्चयको भुमरी र डरको गहिरो पोखरीमा डुबुल्की मार्दैछौं। नेपाली डाक्टरहरू भनिरहेका छन्, यस्तै (लापर्वाह) स्थिति रहिरहने हो भने अबका एक दुई महिनामा हाम्रो स्थिति पनि भारत, ब्राजिल, मेक्सिको र अमेरिकाको भन्दा फरक हुने छैन। हुन पनि हो गएको एक दुई हप्तामा नै कोरोना संक्रमण र मृत्युको ग्राफ ह्वात्तै बढेको छ। हेर्दाहेर्दै करिब साढे तीन हजार नेपालीजनले ज्यान गुमाइसके, संक्रमण हुनेको संख्या पनि साढे तीन लाख पुगिसक्यो। यो ग्राफ हरेक दिन अनपेक्षित ढंगले बढ्दै छ। कोरोनाका लहरबिचको पर्यटन र होमस्टे यो डर र लहरबिच पर्यटन र होमस्टेको कुरा गर्नु त्यति सान्दर्भिक नहुने पो हो कि भन्ने लाग्दालाग्दै पनि लेख्न मन लाग्यो। यो विषय शीर्षकले मेरो मनमा डेरा जमाएको धेरै हप्ता भइसकेको थियो। कोरोनाको पहिलो लहर सुस्ताएको बेला २०७७ माघफागुनदेखि वैशाख पहिलो हप्तासम्म पर्यटनमा देखिएको हरियो बत्ती (हरितदीप) ले सर्वत्र हौसला बढाएको थियो। विश्वभरि नै चर्चा गर्ने गरिएको न्यू नर्मल (नयाँ सामान्य) अवस्था नेपालमा पनि आइसकेको राम्रै भान र अनुभव भइरहेको थियो। अझ भन्ने हो भने कतिपय सन्दर्भमा त कोरोनासोरोनालाई जितिसक्यौं भन्ने पनि लागिरहेको थियो। तर सोचेझैं रैनछ कोरोना भन्ने गीत फेरि घन्किन लाग्यो, हाम्रा मनमा भय र त्रासको हुरी चल्न थाल्यो। यो हुरी चलिरहने छ। बिचबिचमा सेलाउने छ, फेरि पर्यटन जाग्ने छ, केही कमाइ हुनेछ, जीविका चल्ने बाटो खुल्दै जानेछ। यिनै आशा र आकांक्षाबिच हामी पर्यटनकर्मीले भोलिका लागि योजना र कामको तर्जुमा र तारतम्य मिलाउन पनि छोड्नु भएन। विपद्देखि भागेर होइन, व्यवस्थापन गर्दै, भोग्दै र सिक्दै गएर नै भावी पुस्तामा अभिलाशा र भरोसाको पाठ पढाउन सक्नेछौं। यस छोटो आलेखमा नेपालमा लहरको रूपमा फैलिँदै गएको होमस्टे पर्यटनका बारेमा केही कुरा र सवाल उठाउन खोजिरहेको छु। होमस्टे पर्यटन अब नेपाली जनजिब्रोमा भिजिसकेको छ। पैसा लिएर घरघरमा पाहुना राख्ने व्यवस्था नै होमस्टे रहेछ भनेर अब गाउँठाउँमा बस्ने सामान्य घरपरिवारले पनि बुझिसकेको अवस्था छ। चेपाङ क्षेत्र, लेप्चा क्षेत्र, मुसहर क्षेत्र, धिमाल क्षेत्र, माझीदरै क्षेत्रमा समेत अब होमस्टे व्यवसाय नौलो रहेन। ती क्षेत्रमा होमस्टे फैलिन थालेको पनि डेढ दशक भइसकेको छ। होमस्टेलाई घरबास पनि भन्ने चलन छ। तर चेपाङ क्षेत्रमा अनुसन्धानरत यस पंक्तिकारले के पायो भने त्यहाँ पनि समान्यभन्दा सामान्य जनले समेत घरबासको सट्टा होमस्टे नै भन्न सहज ठानेको पाइयो। एक कान, दुई कान, मैदान हुँदै केही वर्षमा यो शब्दले सबैका दिमागमा डेरा जमाइसकेको रहेछ। कम्प्युटर, मोबाइल, बस, रेल, टावर, कोट, पाइन्ट, ग्यास, डिजेल, पेट्रोल, रिचार्ज, चार्ज आदि सयौँ शब्दका नेपाली शब्द खोज्ने र चलाउने जाँगर कसैले नदेखाएजस्तै होमस्टे शब्दको नेपालीपन खोज्ने र चलाउने जाँगर र रहर पनि कसैमा भएको देखिएन। विश्वव्यापीकरणको प्रभाव यसलाई पनि मान्नुपर्ला ! होमस्टेका लागि कम्तिमा एउटा अलग कोठा भएको, छाना र भित्ता राम्रो भएको, शौचालय सुविधा भएको, स्नानघर भएको, धुवाँ नआउने भान्सा भएको, गाईडिँगा बाँध्ने गोठ अलग्गै भएको, अलिकति आँगन र फूलबारी भएको, पानीको सुविधा भएको, सुत्ने कोठामा खाट भएको, त्यसका अतिरिक्त कुर्सी, टेबल, तौलिया, चप्पल, बाल्टिन, डस्टबिन आदि भएको हुनुपर्ने नियम होमस्टे सञ्चालनसम्बन्धी कार्यविधि (२०६७) मा उल्लेख छ। नेपालमा अहिले होमस्टे विकासको रहर र लहर उर्लिँदो छ। अझ भन्ने हो भने कतिपय जिल्लामा त चुलिँदो पनि छ। एउटा समुदाय वा गाउँले होमस्टे स्थापना गर्नासाथ अर्को समुदाय वा गाउँले पनि होमस्टे खोल्ने रहर देखाउँछ। केही व्यक्तिको सक्रियतामा होमस्टे खुल्छ पनि। तर खोल्नासाथ सबै ठाउँमा होमस्टे चल्छ भन्ने छैन। होमस्टे पर्यटन समुदायमा स्थापित हुन र व्यावसायिक ढंगले अघि बढ्न केही समय अवश्य लाग्छ। उदाहरणका लागि, रसुवाको बृद्धिम गाउँमा तत्कालीन ग्रामीण गरिबी निवारणका लागि पर्यटन कार्यक्रम (टीआरपीएपी) र जिल्ला विकास समितिको संयुक्त सहजीकरणमा सन् २००३ मा आरम्भ भएको बृद्धिम सामुदायिक होमस्टे सन्तोषजनकरूपमा अघि बढ्न करिब तीन वर्ष लागेको थियो। ठाउँको प्रख्यातिसँगै व्यावसायिक बन्दै गरेको होमस्टे व्यवसायमा भने सन् २०१५ (२०७२ साल) को भूकम्पले ठूलो चोट पुर्यायो। एक किसिमले ध्वस्त नै बनायो। पुनर्निर्माणपछि फेरि जाग्ने क्रममा रहेको पर्यटनमा पनि कोरोनाका अनेक लहरहरूले बाधा पुर्याइरहेको छ। पर्यटनबाट राम्रो आम्दानी गर्न थालेका घरपरिवारलाई अहिले नराम्रोसँग घाटा परिरहेको छ। कतिपय सन्दर्भमा निराश पनि बनाइदिएको छ। तर यो बृद्धिमको मात्र कुरा होइन, रसुवाको मात्र कुरा होइन, बागमती प्रदेशको मात्र कुरा होइन, र नेपालमो मात्र पनि कुरा होइन। विश्व नै केही निराश छ। तर निराशाबिच सधैं र सबै ठाउँमा आशाका दीपहरू पनि निरन्तर बलिरहेकै छन्। काम गर्न कसैले छाडेको छैन। यही नै रहेछ जीवन, जीजिविषा र सकारात्मकताको यथार्थ ! होमस्टे सन्दर्भ पनि यस्तै हो। एउटा कुरा के सत्य छ भने, होमस्टे पर्यटन व्यवसाय सञ्चालन गर्ने घरपरिवारको जीविकाको आधार खेतीकिसानी पनि हुन्छ। पर्यटनको व्यापार कम हुनेबित्तिकै खेतीकिसानीका काममा बढी समय दिएर जीजिविषा सहज बनाउने काम हुन्छ। एउटा अतिरिक्त आयको बाटो रोकिएपछि अर्को अतिरिक्त आयको बाटो स्वभावतः खुल्छ भनिन्छ। वास्तवमा ग्रामीण क्षेत्रमा होमस्टे पर्यटनमा लाग्ने घरपरिवार भनेकै मध्यम परिवारका व्यक्ति हुन्। होमस्टेका लागि कम्तिमा एउटा अलग कोठा भएको, छाना र भित्ता राम्रो भएको, शौचालय सुविधा भएको, स्नानघर भएको, धुवाँ नआउने भान्सा भएको, गाईडिँगा बाँध्ने गोठ अलग्गै भएको, अलिकति आँगन र फूलबारी भएको, पानीको सुविधा भएको, सुत्ने कोठामा खाट भएको, त्यसका अतिरिक्त कुर्सी, टेबल, तौलिया, चप्पल, बाल्टिन, डस्टबिन आदि भएको हुनुपर्ने नियम होमस्टे सञ्चालनसम्बन्धी कार्यविधि (२०६७) मा उल्लेख छ। अहिले विभिन्न प्रदेश र पालिका सरकारहरूले आआफ्ना खालका होमस्टे कार्यविधि बनाए पनि होमस्टे पर्यटनका लागि चाहिने मूल शर्तमा सबैका कार्यविधि र ढाँचाहरू मिल्छन्। माथि भनिएका आधारभूत शर्त पूरा नगर्ने घरपरिवारलाई होमस्टेमा दर्ता गर्न नहुने प्रावधान भएकाले त्यस्ता कुरा पूरा गर्न गाउँठाउँमा गरिब वर्गलाई धेरै गाह्रो पर्छ। गरिबसँग सानो घर, एकनाले घर वा टहरोछाप्रो मात्र हुन्छ। त्यस्तोमा अलग्गै कोठा नहुँदा होमस्टे सञ्चालन गर्न कठिन हुन्छ। यसले गर्दा होमस्टे बिजनेस मध्यमवर्गका घरपरिवारको बिजनेस हो भनेर भन्ने गरिन्छ। ठूला वर्गले पनि होमस्टे खोलेर पाहुना राख्ने कामलाई बेकारको झञ्झटिलो पेसा भनेर भन्ने गरेको पाइएको छ। आफैं पकाएर खाना ख्वाउने, सेवा गर्ने काम गरेर व्यर्थको दुःख किन गर्ने भन्ने मानसिकता बनाएर उनीहरू बस्ने गरेको देखिएको छ। बरु त्यस्ता ठूला घरानाका व्यक्तिले होटेल नै खोलेर अरु कामदार राखेर चलाउने अभिप्राय र ल्याकत राख्दछन्। त्यसैले अति गरिबसँग घर हुन्न, धनीमानीको मन हुन्न भनेर नै होमस्टे व्यवसाय धान्ने मूलतः मध्यमवर्गका घरपरिवार हुन् भनेर निष्कर्ष निस्केको हो। थुप्रै ठाउँको अवलोकन तथा अध्ययनको आधारमा यो भन्न सकिएको हो। धनीवर्ग र गरिबवर्गलाई होमस्टेले अप्रत्यक्ष लाभ भने प्रशस्त दिनसक्छ। तर होमस्टे विकास योजना वा कार्यक्रममा ती कुरा स्पष्ट नियोजित र समायोजित भने हुनुपर्छ। जस्तो कि मासु उत्पादनका लागि कुखुरापालन, खसीपालन, बंगुरपालन; दूध उत्पादनका लागि गाई, चौंरी तथा भैंसीपालन, तरकारी, फलफूल तथा मह उत्पादन, सांस्कृतिक समूहमा संलग्नता, गाइड तथा भरियामा रोजगारीजस्ता अनेक उद्यमव्यवसायमा गाउँको गरिब वर्ग र धनी वर्ग संलग्न हुनसक्छ। यसरी समुदायमा रहेका मध्यमवर्ग, धनीवर्र्ग र गरिबवर्गबिच आपसी सहकार्य, समझदारी र समानुपातिक लाभ बाँडफाँट हुने वातावरण बन्यो भने मात्रै होमस्टे (वा सामुदायिक पर्यटन) दिगोरूपमा चल्न सक्ने हो। होमस्टे मध्यमवर्गको व्यवसाय भने पनि लाभ सबै वर्गमा पुग्ने वातावरण मिलेको छछैन भनेर स्वयं संलग्न समूहहरू, वडापालिका, गाउँनगरपालिका तथा जिल्लास्थित निकायहरू वा जिल्ला समन्वय समितिले निगरानी राख्ने र वाचडगको भूमिका खेल्ने गर्नुपर्छ। नेपाल पर्यटन बोर्ड, पर्यटन विभाग, होमस्टे महासंघ, तारागाउँ (पर्यटन) विकास समिति, गाउँ पर्यटन मञ्च, संस्कृति पर्यटन तथा नागरिक उड्डयन मन्त्रालय आदिजस्ता विशेष जिम्मेवार संस्थाहरूको नियमित अनुगमन, सहयोग र पृष्ठपोषणको झनै ठुलो भूमिका हुने कुरा पनि नकार्न सकिन्न। अन्त्यमा, नेपालमा अहिले होमस्टेका लागि विशेष नाम कहलिएका सिरुबारी, घलेगाउँ, घनपोखरा, भुजुङ, काउलेपानी, राइनासकोट, बन्दीपुर, तनहुँसुर, हात्तीबाङ, श्रीअन्तु, नाम्जे, अमलटारी, डल्लागाउँ, भादागाउँ, गाबरभ्यालीलगायतका विभिन्न ठाउँमा स्थापित होमस्टे कार्यक्रममा सहभागी घरपरिवारको आर्थिक अवस्था विश्लेषण गर्दा अधिकांश मध्यमवर्ग नै समेटिएको पाइएको छ। अतः होमस्टेको भविष्य अझ उज्ज्वल र प्रभावी बनाउनका लागि समुदायका सबै घरमा लाभ कसरी पुगिरहेको छ भन्ने कुरा राम्ररी विचारौँ। शैली, उपाय र संयन्त्र अनेक छन्। यसका लागि विज्ञहरूको सल्लाह पनि लिने गरौँ। योजनाबद्ध ढंगले कम्तीमा १० वर्षे दूरदृष्टिका साथ होमस्टे पर्यटनलाई नेपालको विशेष पहिचानको मौलिक सांस्कृतिक पर्यटन भन्ने ब्राण्डीकरणसमेत गरेर अघि बढौँ। नेपाली पर्यटन, नेपाली होमस्टेको भविष्य साँच्चै अपार छ।"
सत्ता राजनीति र राजनीतिक सत्ता,"समयको माग भइसकेको छ, राजनीतिक दलको विकल्प दिने र वैधानिक सत्ता प्राप्त गर्ने मुलुक फेरि अस्थिरता,सत्ता द्वन्द्व र नेतृत्व संकटतर्फ अग्रसर भएको छ। प्रधानमन्त्री केपी शर्मा ओली नेतृत्वको वर्तमान सरकार राजनीतिक रूपमा संकटमा परे पनि संवैधानिक रूपमा भने अल्पमतमा परेको छैन। सत्ता घटक दल नेकपा(माओवादी केन्द्र)ले आधिकारिक रूपमा ओली सरकारलाई दिएको समर्थन फिर्ता नलिउन्जेल सरकारसँग सुविधाजनक बहुमत रहिरहन्छ। नेकपा(एमाले) भित्रको आन्तरिक विवाद फुटमा पुगेर मात्रै टुंगिने अवस्था देखिन्छ। अध्यक्ष ओलीसामु नेपालखनाल पक्ष निरीह साबित भएको छ। माओवादी केन्द्र,नेपाली कांग्रेस र जनता समाजवादी पार्टी हालसम्म सत्ता समीकरण निर्माण गरी नयाँ सरकार गठन गर्न अकर्मण्य र असफल देखिन्छन्। दुई कम्युनिस्ट पार्टीहरू नेकपा(एमाले) र नेकपा(माओवादी केन्द्र) द्धारा चुनावको समयमा विशेषगरी तीनवटा एजेण्डा अघि सारेका थिए। एक स्थिर सरकार र स्थायित्व। दुई राष्ट्रवाद र तेस्रो हो समृद्धि। यस समयमा एमाले अध्यक्ष केपी शर्मा ओलीको आक्रामक भाषणको क्रेज ह्वात्तै बढेको थियो। परिणाम स्वरूप वामघटकले संघीय संसद् प्रतिनिधिसभामा सुविधाजनक बहुमत प्राप्त गर्यो। त्यति मात्रै होइन,संघीय संसद्सँगै भएको प्रदेशसभाको निर्वाचनमा ७ मध्ये २ नं प्रदेशमा बाहेक ६ वटा प्रदेशमा तत्कालीन नेकपा(नेकपा) कै एकल बहुमतको सरकार बन्न सफल भयो। स्थानीय तहमा दुई कम्युनिस्ट पार्टीकै प्रचण्ड बहुमत उपलब्ध थियो। नेपालको सात दशक लामो बहुदलीय संसदीय कम्युनिस्ट पार्टीको इतिहासमा त्यो जनमत अकल्पनीय र महत्त्वपूर्ण सफलता थियो। वर्तमान अस्थिरता,जटिलता र संकटको मूलकारण तथा कारक के र को हो ?कुनै व्यक्ति या दल असफल भएका हुन् कि व्यवस्था नै गलत र अफल भएको हो ?समस्या जहाँ देखिएको हो,समाधान त्यही गर्नु उपयुक्त हुन्छ। नेपालको स्थायी सत्ताभित्रको वर्तमान विवाद व्यक्तिगतसत्ता स्वार्थ र असफलताको दुष्परिणाम बाहेक अन्य केही होइन। यहाँव्यवस्थाको खराबीको प्रश्न जोडिँदैन। उनीहरूले नै असफलताको नैतिक जिम्मेवारी लिनुपर्दछ। नेपालमा दुई प्रकारका संघर्ष भइरहेका छन्। पहिलो सत्ता संघर्ष र दोस्रो हो राजनीतिक सत्ताप्राप्तिको संघर्ष। लोकतन्त्रमा सत्तामा कुन दल रहने,कुन दल प्रतिपक्षमा बस्ने भन्ने विवाद या संघर्ष स्वाभाविक हो। दलभित्र पनि कसको नेतृत्वमा सत्ता सञ्चालन गर्ने भन्ने प्रश्न उठ्छ नै। प्रधानमन्त्री सत्ता सञ्चालनमा असफल रहे त्यसको विकल्प दलभित्रै खोजिनु जायज हुन्छ। सत्तारुढ दलभित्रको सत्ता संघर्ष एवं पद लोलुपताका कारण एकल बहुमतको सरकार ढलेका र अकल्पनीय मध्यावधि निर्वाचनमा जान बाध्य पारिएका हाम्रै देशका प्रशस्त उदाहरण छन्। पटकपटक एकल बहुमत प्राप्त गरेको नेपाली कांग्रेस पार्टीभित्रको सत्ता द्वन्द्वका कारण पूरा कार्यकाल एउटै सरकार स्थिर रहन सकेन। अझ सत्ता दरबारमा सुम्पिनेसम्मका खेल खेलिए। कम्युनिस्टहरूको त झन् के कुरा गरौं? सरकारका गलत कार्य या असफलताको मूल्यांकन होइन,कसैलाई प्रधानमन्त्री पद नभई नहुने हठ नै नेकपा विवादको प्रधान कारण बन्यो। ओली प्रधानमन्त्री पद छोड्न नचाहने,बरु संसद् विघटनको असंवैधानिक बाटो समात्न पुगे। दाहाल आफू आधा कार्यकाल प्रधानमन्त्री बन्ने सम्झौताबाट पछि हट्न नचाहने। उनी बरु ओली सरकार ढलाएर कांग्रेस या जसपाको नेतृत्वमा सरकार बनाउन अग्रसर। जनमतप्रति दुवै नेताको इमानदारिता र नैतिकता देखिएन। यसरी अस्थिरताको मूलकारण व्यक्तिगत सत्ता स्वार्थ र पदको लोभ बन्न पुग्नु राजनीतिमा नैतिकता र लज्जा नरहेको पुष्टि गरियो। आफ्नै दलको बहुमतको सरकार ढलाएर विपक्षी दलहरूसँग सरकार निर्माण निम्ति गुहार माग्दै हिड्नु कुन नैतिकता हो ?व्यक्तिगत सत्ता स्वार्थका लागि मुलुक र संविधानको हित बिर्सिदिने स्वार्थी रोगबाट जोगाउन जरुरी छ। सत्ता राजनीति सरकार गठन र विघटन चलिरहेको छ,चलिनै रहन्छ। नेकपा(एमाले) र नेकपा (माओवादी केन्द्र) बिच सत्ता गठबन्धनसम्म ठिकै थियो। नेकपा(नेकपा) सत्ताका निम्ति बनाइएको मोर्चा मात्रै थियो,एकता थिएन। चुनावका बेला दुवै दलका स्थानीय र तल्लो तहका कमिटीहरूले इमान्दारितापूर्वक केन्द्रको निर्देशनलाई स्वीकार गरे। मोर्चाका उम्मेदवारहरूलाई विजयी बनाएर पठाए। पार्टीका दुई अध्यक्षबीच पालोपालो प्रधानमन्त्री बन्ने र एकीकृत पार्टीको दुई जना अध्यक्ष रहने लिखित अलिखित सम्झौता गरेर हठात् दुई दलबिच एकता भयो। सयौं वर्षदेखिको स्थायी सत्ता प्राप्तिको संघर्ष गर्नु मूलवासी या वञ्चित या उत्पीडित समुदायको प्रमुख मुद्दा,कर्तव्य र दायित्व हुन्। गोरखाली राजा पृथ्वीनारायण शाहदेखि जंगबहादुर राणा,राणाकाल,प्रजातन्त्र, फेरि शाहतन्त्र पञ्चायत,पुनः बहुदलीय व्यवस्था,माओवादीको सशस्त्र क्रान्ति र अन्ततः संघीय लोकतान्त्रिक गणतन्त्रको युगसम्म आइपुग्दा स्थायी सत्ता स्थिर छ नै। २०७५ जेठ ३ गते दुई दलबिच एकता भई नेपाल कम्युनिस्ट पार्टी(नेकपा) गठन भयो। दुई अध्यक्ष केपी शर्मा ओली र पुष्पकमल दाहालबीच सत्ता स्वार्थ मिलाएर पार्टी एकता गरिएको भए तापनि नेकपा(नेकपा) सत्ता निम्ति बनाइएको तात्कालीन मोर्चा बाहेक अन्यकेही बन्नै सकेन। दुई अध्यक्ष बाहेक अन्यको पद,जिम्मेवारी र महत्त्व स्पष्ट गरिएको थिएन। दुवै दलका फरकफरक वैचारिक, सांगठनिक र नीतिगत सिद्धान्तको एकरूपता मिलाउनेतर्फ ध्यान पुर्याइएन। आआफ्ना स्कुलिङबाट आएका दुवै दलका नेता कार्यकर्ताबिच एकअर्काको अस्तित्व स्वतः स्वीकार्य हुने सम्भावना पनि थिएन। मिलाएर अघि बढ्न नेताहरूले प्रयास समेत गरेनन्। बरु नेकपा दल सत्ता द्वन्द्वमा नराम्रो गरि भासिन पुग्यो। अन्ततोगत्वा २०७७ फागुन २३ गते सर्वाेच्च अदालतको नेकपा(नेकपा) भिन्नाभिन्नै दलको रूपमा अस्तित्वमा रहने फैसला भयो। तत्पश्चात एमालेको ओली समूहलाई राहत मिलेको छ। मुलुक भने अस्थिरता र सत्ता द्वन्द्वमा फस्न पुगेको छ। यो अस्थिरता र विडम्बनाको कारक सत्तारुढ दल नेकपाभित्रको सत्तास्वार्थ र व्यक्तिगत सत्ताको लोभ हो। नेताहरूले देशीविदेशी शक्तिहरूमाथि आरोप लगाउने गरे तापनि बाह्य कारण देखिँदैन। कार्लमाक्र्सको ठम्याइ छ कुनै पनि संगठनमा विग्रह आउनुमा आन्तरिक कारण प्रमुख हुन्छ। जसरी पनि आफू हुनुपर्ने,नत्र मान्य नहुने स्वार्थी राजनीतिको भूमरीमा नेपालको दलतन्त्र,लोकतन्त्र र संविधान पर्नु दुःखद् हो। यसको विकल्प छिट्टै खोज्न जरुरी छ। राजनीतिक सत्ता लक्ष्य आवरणमा नेपालको सत्ता अस्थिर देखिए तापनि स्थायी सत्ता स्थिर,बलशाली र अटल छ। पात्रहरू र दलहरूबिच द्वन्द्व देखिन्छ। दलीय मोर्चामा पृथक दलहरू छन्। कथित कम्युनिस्ट पार्टी र लोकतन्त्रवादी कांग्रेस पार्टीको नाममा। पूर्वदरबारिया या पूर्वपञ्चहरूको दल छँदैछन्। साम्यवादी या कथित वैज्ञानिक समाजवाद स्थापनार्थ भनिएका क्रान्तिकारी दलहरूको कमी कहाँ छ र ?एक से एक विकल्प छन्। दलीय विकल्प मात्रै होइन,व्यवस्थाको विरुद्ध क्रान्ति गर्ने उद्देश्य बोकेका दलहरूसमेत उदाएका छन्। तथापि यी कुनै दल भिन्न होइनन्। प्रवृत्ति र स्थायी सत्ता जोगाउन जनताका आँखामा छारो हालिराख्न बनाइएका दलहरू र तिनका एजेन्डा मात्रै हुन्। किनभने ती सबै दलका मुख्य नेतृत्व एकल जातिवादी नै छन्। सबैमा आर्यखस,पुरुष,हिन्दु, नेतृत्व नै छ। स्थायी सत्ता स्थिर र बलशाली छ। प्रधानमन्त्री केपी शर्मा ओलीको विकल्प हुन् शेरबहादुर देउवा, पुष्पकमल दाहाल, माधव नेपाल, महन्थ ठाकुर,बाबुराम भट्टराई आदि। यो लिस्ट अझै तन्काउन सकिन्छ। जस्तैः पौडेल,नेपाल, गौतम,खनाल,पाण्डे,सिटौला, थापा,घिमिरे इत्यादि। अर्थात् जो प्रधानमन्त्री,अथवा जुन दलको व्यक्ति प्रधानमन्त्री भए पनि एउटै जातिको व्यक्ति हुने हो। यो हो स्थायी सत्ता। स्मरण रहोस्,यहाँठाकुर मधेसका कथित उच्च जाति ब्राह्मण हुन्। सयौं वर्षदेखिको स्थायी सत्ता प्राप्तिको संघर्ष गर्नु मूलवासी या वञ्चित या उत्पीडित समुदायको प्रमुख मुद्दा,कर्तव्य र दायित्व हुन्। गोरखाली राजा पृथ्वीनारायण शाहदेखि जंगबहादुर राणा,राणाकाल,प्रजातन्त्र, फेरि शाहतन्त्र पञ्चायत,पुनः बहुदलीय व्यवस्था,माओवादीको सशस्त्र क्रान्ति र अन्ततः संघीय लोकतान्त्रिक गणतन्त्रको युगसम्म आइपुग्दा स्थायी सत्ता स्थिरछनै। तथापि एउटै समुदायको हातमा हुनु अनौठो विषय भए पनि यथार्थ र सत्य यही नै हो। मधेसवादी दलहरूले भनेजस्तो निरपेक्ष मधेसी समुदाय हुनै सक्दैन। त्यहाँ चरम जातिवाद,छुवाछूत,महिला हिंसा र विभेद,दाइजो प्रथा,जमिनदारी सामन्तवादको बिगबिगी यथावत छ। त्यहाँभित्रको समानता र राजनीतिक सत्ता प्राप्तिको लडाइ झन् बलियो बनाउनु पर्ने छ। पञ्चायत कालमा राजा वीरेन्द्रले एकजना दलित हीरालाल विश्वकर्मालाई राज्यसहायक मन्त्री बनाएझैं ओलीले पनि एकजना दलित राज्यमन्त्री बनाएकै छन्। उनै रामबहादुर थापा(मगर) हाल गृहमन्त्री छन्। के मगर या जनजाति राजनीतिक सत्ता प्राप्त गर्न सफल भयो त ?यथार्थ त्यस्तो होइन। सत्ता प्राप्त भयो तर उनी पनि अरूकै राजनीतिक सत्ताको कठपुतली बनेर नाच्न अभिसप्त छन्। त्यसैले सत्ता परिवर्तन र प्रधानमन्त्री या मन्त्री र मुख्यमन्त्रीहरूको बहिर्गमन तथा आगमनमा मूलवासी समुदायको चासो रहनु हुन्न। बरु राजनीतिक सत्ता प्राप्ति या पहँुच निर्माणका लागि राजनीति गर्न र संघर्षका निम्ति तयार रहन अत्यावश्यक छ। समयको माग भइसकेको छ, राजनीतिक दलको विकल्प दिने र वैधानिक सत्ता प्राप्त गर्ने।"
वीरगन्जमा थप दुईजना कोरोना संक्रमित युवकको मृत्यु,"वीरगन्ज : वीरगन्जमा कोरोना भाइरस संक्रमणबाट थप २ जनाको मृत्यु भएको छ । वीरगन्जको नारायणी अस्पतालमा वीरगन्ज महानगरपालिका १६ का २६ वर्षीय युवकको मङगलबार बिहान साढे ११ बजे मृत्यु भएको हो। वैशाख १६ गते उपचारका लागि अस्पतालमा भर्ना भएका ती युवकको त्यहि दिन एन्टिेजन विधिबाट कोरोनाको जाँच गर्दा कोरोना रिपोर्ट पोजिटिभ आएको थियो । निमोनियाले ग्रस्त ती युवकको उपचारका क्रममा उनको मङगलबार बिहान साढे ११ बजे मृत्यु भएको अस्पतालका कोभिड कोर्डिनेटर डाक्टर सरोज रोशन दासले जानकारी दिए । यस्तै वीरगन्जस्थित नेशनल मेडिकल कलेजको कोभिड अस्थायी अस्पतालमा उपचाररत पर्साको पर्सागढी नगरपालिका ९ का ३४ वर्षीय कोरोना संक्रमित युवकको पनि मृत्यु भएको छ । वैशाख ७ गते कोरोना संक्रमण पुष्टि भएका उनलाई वैशाख १८ गते मात्रै कोभिड अस्थायी अस्पतालमा भर्ना गरिएको थियो । उनको उपचारकै सोमबार बेलुकी साढे ७ बजे मृत्यु भएको जिल्ला प्रशासन कार्यालय पर्साका कोभिड सम्पर्क व्यक्ति विनय कुमार श्रीवास्तवले जानकारी दिए । कोरोनाको दोस्रो लहर सुरु भएयता चैत ३१ देखि वैशाख २१ गते मङगलबार बिहानसम्म वीरगन्जमा कोरोनाले ३६ जनाको ज्यान लिइसकेको छ।वीरगन्जको नारायणी अस्पतालमा २८ जनाको, नारायणी बयोधा अस्पतालमा ४ जना, नेशनल मेडिकल कलेजको कोरोना अस्पतालमा ३ जना र गण्डक अस्पतालमा १ जनाको मृत्यु भएको हो । मृतक ३४ जनामध्ये पर्साका २५ जना , बाराका ७ , सर्लाहीका २ जना , रौतहटका १ जना र एकजना भारतीय नागरिक हुन् ।"
खुट्टामा बाँधेर ल्याउँदै गरेको ११ लाख बढी रुपैयाँसहित दुईजना पक्राउ,"विराटनगर : सशस्त्र प्रहरीले खुट्टामा बाँधेर भारततिरबाट ल्याउँदै गरेको ११ लाख ५० हजार नेपाली रुपैयाँसहित दुईजनालाई विराटनगरबाट पक्राउ गरेको छ । कोरोना महामारीका कारण नेपालभारत सीमा नाका सिल गरिएको अवस्थामा चोर बाटो हुँदै अलगअलग समयमा नेपाल प्रवेश गरेका दुई जनालाई नियन्त्रणमा लिएर शरीर खानतलासी गर्दा स्रोत खुल्न नसकेको नेपाली रुपैयाँ बरामद भएको हो । विराटनगर महानगरपालिका१६ शान्ति टोलका २३ वर्षीय अमोद यादव र विराटनगर१५ हड्तालीहाटमा बसोबास गर्दै आएका भारतीय नागरिक १८ वर्षीय अभिषेक चौधरीलाई अवैध रुपैयाँसहित पक्राउ गरिएको सशस्त्र प्रहरी बल मोरङका प्रवक्ता डीएसपी नवीनसिंह राईले जानकारी दिए । उनका अनुसार प्रारम्भिक अनुसन्धानबाट दुवै जना अवैध ढंगले पैसाको कारोबार गर्ने व्यक्तिहरु भएको खुलेको छ । रातको समयमा विराटनगर१६ दरैयास्थित सीमाक्षेत्र हुँदै भारतबाट नेपाल प्रवेश गर्दै गरेको अवस्थामा यादव र चौधरीलाई अलगअलग समयमा पक्राउ गरिएको डीएसपी राईले बताए । पक्राउ परेकामध्ये चौधरी भारत कटिहार नगरपञ्चायत४४ नयाँटोलका बासिन्दा हुन् । अवैध बाटो हुँदै भारतबाट नेपाली रुपैयाँ नेपाल र नेपालबाट भारतीय रुपैयाँ भारततर्फ ल्याउने एवं लैजाने गिरोह सक्रिय रहेका कारण नियन्त्रणमा लिन विशेष टोली परिचालन गरिएको सशस्त्र प्रहरी बल मोरङका प्रमुख एसपी तीर्थ पौडेलले बताए । उनका अनुसार पक्राउ परेका यादवको साथबाट पाँच लाख र चौधरीका साथबाट छ लाख ५० हजार नेपाली रुपैयाँ बरामद भएको छ । दुवै खुट्टाको घुँडा मुनीको भागमा निक्यापमा पाँच सय दरका गड्डीहरू बाँधेर उनीहरु नेपाल प्रवेश गरेको पाइएको एसपी पौडेलले बताए । उनका अनुसार दुवै जनालाई एन्टिजेन परीक्षणपछि सोमबारसाँझ आवश्यक कारबाहीका लागि विराटनगर भन्सार कार्यालयमा बुझाइएको छ । एसपी पौडेलले पक्राउ परेका युवाहरू नेपाल तथा भारत दुवैतर्फ रहेका अवैध हुन्डी कारोबारीका भरिया हुनसक्छन् । अवैध बाटो हुँदै भारतबाट नेपाली रुपैयाँ नेपाल र नेपालबाट भारतीय रुपैयाँ भारत लाने गिरोह नै सक्रिय रहेको पाइएपछि सीमा क्षेत्रमा निगरानी बढाएर कडाई गरिएको जानकारी उनले दिए । भन्सार कार्यालयले कानुनी कारबाहीका लागि बरामद रकम जफत गरेर थप प्रक्रिया अघि बढाउने भएको छ । सशस्त्र प्रहरी बल प्रदेश १ का प्रमुख डीआईजी वंशीराज दाहालले नेपालभारत सीमा क्षेत्रबाट हुने अवैध गतिविधी एवं आवतजावत नियन्त्रणमा लिन विशेष टोली नै परिचालन गरेका छन् । चोरीतस्करी, सीमा सुरक्षा एवं अवैध आवतजावत रोक्नका लागि उनले मातहतका सबै युनिटलाई आवश्यक निर्देशन पनि दिएका छन् । डीआईजी दाहालले सबै खालका अवैध गतिविधि रोक्न र त्यसमा संलग्नलाई तत्काल नियन्त्रणमा लिन कुनै पनि सम्झौता हुनै नसक्ने स्पष्ट पारेका छन् ।"
अमिक शेरचनले भने खुला जेलमुक्त गरिदिएकोमा धन्यवाद (पूर्णपाठ),"पोखरा : गण्डकी प्रदेशका प्रमुख अमिक शेरचनले आफूलाई पदमुक्त गरेर खुला जेलमुक्त गरिदिएको भन्दै राष्ट्रपतिलाई धन्यवाद दिएका छन्। पदमुक्त भएको भोलिपल्ट पत्रकारहरुमाझ उनले भने, पदमुक्त भएकोमा अत्यन्तै खुसी छु। मुरी मुरी धन्यवाद छ राष्ट्रपतिज्यूलाई। पहिला ओलीजी र पुनः प्रचण्डजीमार्फत ओलीजीको प्रस्ताव मैले अस्वीकार गरेको पद थियो। पछि पार्टीको निर्णय सुनाएपछि अनुशासित कार्यकर्ताको नाताले बाध्य भै स्वीकारेको पद हो यो। अधिकारविहीन खुला जेलबाट मुक्त गरिदिनुभएकोमा पनि धन्यवाद। उनले राष्ट्रघाती र असमान सन्धि सम्झौताविरुद्धको संघर्षहरुमा आफूले कुनै प्रकारका षडयन्त्र र गद्धारी नगरेको प्रष्ट्याएका छन्। उनले पदमा रहँदा कुनै पनि पार्टी विशेषको प्रभाव र छायामा काम नगरेको दाबी गरेका छन्। शेरचनले भने, सरकारले जे प्रस्ताव ल्यायो त्यसलाई संवैधानिक नियमअनुसार निर्णय गर्ने गरेर माननीय सांसदहरुबाट जे जे प्रस्ताव आए त्यसलाई पनि संवैधानिक नियम बमोजिम नै निर्णयतार्थ सम्पादन गरेको थिएँ। यसबाट कसैको लागि अप्रिय भएको भए त्यो संविधान हेरेर चित्त बुझाउन अनुरोध गर्दछु। शेरचनको वक्तव्यको पूर्णपाठ आदरणीय पत्रकार साथीहरु : प्रदेश प्रमुखको पद ग्रहण गरेको आज १८ महिना २ दिन पुगेछ। यसबीचमा मलाई साथी सम्झेर माया गर्ने सबैप्रति आभार प्रकट गर्दछु। कार्यालयका कर्मचारी सुरक्षामा कार्यरत सबै जवान र सचिवालयका सबै साथीहरुबाट सहयोग र सम्मान पायौँ। यहाँहरुप्रति आभार व्यक्त गर्दछौँ। पदमुक्त भएकोमा अत्यन्तै खुसी छु। मुरी मुरी धन्यवाद छ राष्ट्रपतिज्यूलाई। पहिला ओलीजी र पुनः प्रचण्डजीमार्फत ओलीजीको प्रस्ताव मैले अस्वीकार गरेको पद थियो। पछि पार्टीको निर्णय सुनाएपछि अनुशासित कार्यकर्ताको नाताले बाध्य भै स्वीकारेको पद हो यो। अधिकारविहीन खुला जेलबाट मुक्त गरिदिनुभएकोमा पनि धन्यबाद। म पदको लागि राजनीति गरेको व्यक्ति होइन। पूर्वराष्ट्रपति डा रामवरण यादवको कार्यकाल समाप्तिपछि राष्ट्रपतिको लागि मलाई प्रस्ताव आयो। मैले अस्वीकार गरेँ। त्यस्तै ज्ञानेन्द्रकालमा प्रधानमन्त्रीको प्रस्ताव आउँदा पनि ठाडै इन्कार गरेको व्यक्ती हुँ। नेपाल कम्युनिष्ट पार्टीका संस्थापक कमरेड पुष्पलाल, कयज्ञदेव आले, कनिर्मल आले र कमोहन विक्रम सिंहजस्ता शीर्षस्थ नेताहरुको निकटमा रहेर सक्रिय राजनीतिक संर्घषमा आफ्नो जीवन समर्पित गरेँ। पदका लागि कुनै प्रकारको बार्गेनिङ गरिन। सन्त नेता कमनमोहन अधिकारीको निधनपछि एमाले पार्टीको अध्यक्ष पदमा आउन प्रस्ताव गर्दा पनि मैले स्वीकार गरिन। पद र सत्ताको लागि असंवैधानिक पद्धति र अपाच्य दृष्यहरु थोपार्ने पद जोगाउने व्यक्ति म होइन। न त पदकै लागि वैचारिक आस्था विदेशमा बिक्री गर्ने व्यक्ति हुँ। म मार्क्सवाद, लेनिनवाद र माओ विचारधारामा अटल विश्वास राख्ने एक निष्ठावान पहरेदार नागरिक हुँ। श्रमजीवी सर्वहाराजीवीको इमान्दार साथी हुँ र वर्ग संघर्षमा जीवन समर्पित गर्ने योद्वा कार्यकर्ता पनि हुँ। राष्ट्रिय अखण्डता र राष्ट्रिय स्वाभिमानमाथि बारम्बार हस्तक्षेप र अतिकरण गर्ने भारतीय विस्तारवाद र साम्राज्यवादविरुद्वको संघर्षहरु पञ्चायत कालदेखि गणतन्त्रकालसम्म राष्ट्रघाती र असमान सन्धि सम्झौताविरुद्धको संघर्षहरुमा मैले कुनै प्रकारका षडयन्त्र र गद्धारी गरेको छैन। न त अर्बौं कमिशन र भ्रष्टाचारमा डुबेको छु। बरु म मन्त्री हुँदा घुस खुवाउन खोज्ने डीजीलाई पदबाट बर्खास्त गरेको ज्युँदो उदाहरण छ मसँग। भ्रष्टाचार र कमिशनहरुको खेलमा दंगदंगी बनाउने आरोप लाग्दा पनि भ्रष्टाचार शून्यमा झार्छु भन्ने ढोँगी व्यक्ति पनि होइन म बरु वैदेशिक हस्तक्षेप सन्धि सम्झौता र भ्रष्टाचारविरुद्धका संघर्षहरुमा चार वर्षजति जेलयातना र हजारौंपटक गिरफ्तार र हिरासतमा थुनिएको व्यक्ति हुँ। संघर्षको दौरानमा तत्कालीन सरकारको तानाशाही दमनबाट मेरो खुट्टा हात करङ र ढाड फुटेको छ भने गर्धन दुई टुक्रा हुँदा र पटक पटक कैयौं दिनसम्म बेहोस हुँदा पनि वैचारिक आस्थामा विचलन नभएको व्यक्ति हुँ, स्मरण रहोस् कमरेड मदन भण्डारीको सुनियोजित हत्याकोविरुद्ध संयुक्त आन्दोलन गर्दा प्रहरी दमनबाट मेरो गर्धन दुई टुक्रा भयो भने सत्र दिनपछि होसमा आएको थिएँ। आज देश कोभिडबाट आतंकित र आक्रान्त बनेको छ। दैनिक मृत्युदर बढिरहेको छ, यस्तो अवस्थामा सम्पूर्ण राजनीतिक दलहरुको साझा सहमति र सहकार्यमा देशव्यापी सचेतना अभियान चलाई जनताको जिउ धनको रक्षा गर्नुपर्ने अहम् बेलामा पार्टी पार्टी बीचको फुट, पद र सत्तालिप्साको खेलमा देशलाई चुर्लुम्म डुबाइएको छ। एकपटक सबैले निधार खुम्च्याएर सोचौं, दैनिक सयौंको खुन बगिरहेको अवस्थाबाट घोर निरंकुश प्रतिगमनका विरुद्धका संघर्षमा तात्कालीन आन्दोलनकारी पार्टीहरुको बीचको सहकार्य र समझदारीबाटै सामन्तवादी सत्ताको अन्त्य र गणतन्त्र स्थापना गर्न सफल हुन सकेको हो। यस पदमा आएपछि मैले संवैधानिक मर्यादालाई पूर्णपालना गरेको थिए। कुनै पनि पार्टी विशेषको प्रभाव र छायामा काम गरिन। सरकारले जे प्रस्ताव ल्यायो त्यसलाई संवैधानिक नियमअनुसार निर्णय गर्ने गरेर माननीय सांसदहरुबाट जे जे प्रस्ताव आए त्यसलाई पनि संवैधानिक नियम बमोजिम नै निर्णयतार्थ सम्पादन गरेको थिएँ। यसबाट कसैको लागि अप्रिय भएको भए त्यो संविधान हेरेर चित्त बुझाउन अनुरोध गर्दछु। अन्तमा : लोकतन्त्र संघीयता धरापमा नपरोस् यसका लागि पक्षधरताहरु बीचको सहकार्य र एकतामा अघि बढौँ मेरो हार्दिक अपिल छ। अमिक शेरचन २०७८०१२१"
हाँसोबाट फाइदैफाइदा,"महाकविले देवकोटाका अनुसार गरिब भन्छौ सुखको मै छु धनी मिल्दैन कतै पनि। मे महिनाको पहिलो आइतबार विश्व लाफ्टर डे हो, यो उत्सव जसले हाँस्नेका सबै फाइदाहरूको बारेमा जागरुकता जगाउँछ र हाँसोको माध्यमबाट विश्व शान्तिको प्रचार गर्दछ। हाँस्दा तुरुन्त तनाव कम गर्न मद्दत पुर्याउँछ र हामी अरू मानिससँग घनिष्ठ हुन्छौं, किनकि हामी उनीहरूसँग आफ्नो खुसी साटासाट गर्दछौं। जसले विश्व लाफ्टर डेमा भाग लिन्छन् त्यसले संसारलाई बदल्न मद्दत पुर्याउन सकरात्मकता र हँसिलोपन फैलाउन मद्दत गर्दछ। हाँसोले तनावका हर्मोनहरू घटाउँछ र प्रतिरक्षा कोषहरू र संक्रमणसँग लड्ने एन्टिबडीहरू बढाउँछ।यसले गर्दा रोग प्रतिरोधको क्षमता बढाउँछ। हाँसोले एन्डोरफिनको रिलिज ट्रिगर गर्दछ, शरीरको प्राकृतिक अनुभव राम्रो रसायनिक समेत उत्पन्न गर्दछ। एन्डोरफिनहरूले समग्र कल्याणको भावनालाई बढावा दिन्छन् र अस्थायी रूपमा दुखाई कम गर्दछन्। यसैले हाँसो उत्तम औषधि हो। राम्रो हँसाई साझेदारी गर्न रमाइलो छ तर के तपाईंलाई थाहा छ यो वास्तवमा तपाईंको स्वास्थ्य सुधार गर्न सक्दछ। हाँस्य र हाँस्यका शक्तिशाली लाभहरू कसरी प्रयोग गर्ने सिक्नुहोस्। हाँसो उत्तम औषधि हो। जीवन केवल एकपटक आउँछ, यसलाई लायक बनाउनका लागि तपाईंले दिनहुँ हाँस्नु आवश्यक छ। हाँसोले तपाईंको प्रतिरक्षा प्रणाली मजबुत गर्दछ, मुड बढाउँछ, दुखाई कम गर्दछ। तनावको हानिकारक प्रभावहरूबाट तपाईंलाई सुरक्षा दिन्छ। हाँस्य र हाँस्यका लागि अधिक अवसरहरू खोजेर यद्यपि तपाईं आफ्नो भावनात्मक स्वास्थ्य सुधार गर्न सक्नुहुनेछ। तपाईंको सम्बन्धहरूलाई सुदृढ पार्न, अझ बढी आनन्द पाउन सक्नुहुनेछ र तपाईंको जीवनमा वर्षौं थप्न सक्नुहुनेछ। प्रत्येक वर्ष, मे महिनाको यो पहिलो आइतबारमा विश्व लाफ्टर डे हुन्छ र यो वर्ष मे २ मा परेको छ। हाँसो किन मन र शरीरका लागि सबैभन्दा मीठो औषधि हो? हाँसोले सम्पूर्ण शरीरलाई आराम दिन्छ। हाँसोले प्रतिरक्षा प्रणालीलाई बढावा दिन्छ। हाँसोले एन्डोरफिनको रिलिज ट्रिगर गर्दछ। हाँसोले मुटुको रक्षा गर्छ। हाँसोले क्यालोरीहरू जलाउँछ। साथै हाँसोले रिसको भारी भार कम गर्दछ। हाँसोको शारीरिक स्वास्थ्य लाभ के हो? प्रतिरोध क्षमता बढाउँछ। तनाव हार्मोनहरू कम गर्दछ। दुखाई कम गर्दछ। तपाईंको मांसपेशीहरू आराम प्रदान गर्दछ।हृदय रोगबाट बचाउँछ। हाँसोको मानसिक स्वास्थ्य लाभ के हो?जीवनमा आनन्द र उत्साह थप्दछ। चिन्ता र तनाव कम गर्छ। तनाव कम गर्दछ। मुड सुधार गर्दछ र लचिलोपनलाई बलियो बनाउँछ। हाँसो एउटा यस्तो कडी हो जसले धनीलाई गरिब अनि गरिबलाई पनि धनी बनाउँछ।हाँसो कडा औषधि होजसले तपाईंको प्रतिरक्षा प्रणालीसमेत मजबुत बनाउँछ। हाँसोको सामाजिक फाइदा पनि छ। यसले सम्बन्ध बलियो बनाउँछ। हामीलाई अरू आकर्षित गर्दछ। सामूहिक कामलाई बढाउँछ। द्वन्द्व कम गर्न मद्दत गर्दछ। समूह सम्बन्धलाई बढावा दिन्छ। हाँसो बिरामीका लागि छिटो पुनः रोग निको गर्न सहयोग पुर्याउन उपचार विधिका रूपमा प्रयोग भएको छ। हरेक दिन एक मिनेटको हाँसो, यसले ठुलो मुटु र रक्तवाहिकाहरूलाई मद्दत गर्दछ। अध्ययनहरूले देखाउँछ कि प्रिस्कूलरहरू दिनमा चार सयपटक हाँस्दछन्। दुर्भाग्यवश जब व्यक्ति वयस्कतामा पुग्छन्, हाँसोको आवृत्ति हरेक दिन औसतमा एक पटकसम्म अत्यन्तै कम हुन्छ। विश्व हाँसो दिवसका सन्दर्भमा सुयोग ढकाल लेख्छन्, एउटा सानो फिरफिरे पाउँदा मात्र पनि एउटा बालक हाँस्दछ, मीठो मधुर अनि हजारौं रुपैयाँले पनि किन्न नसक्ने हाँसो। सन्तानसँग भेट्न पाउँदा एउटी आमा हाँस्छिन्, करोडौंले पनि खरिद गर्न नसक्ने अर्को हाँसो। अनि लाखौं, करोडौं बैंक ब्यालेन्स लिएर बसेको एउटा मान्छे महँगो गाडीमा सुकिलो कपडा लाएर पनि मिठो खानेकुराको भोगमा पनि एक पित्को हाँसो हाँस्न सकिरहेको हुँदैन। हाँसो एउटा यस्तो कडी हो जसले धनीलाई गरिब अनि गरिबलाई पनि धनी बनाउँछ। हाँसो सत्य हो। हाँसो कडा औषधि हो। यसले मानिसहरूलाई शरीरमा स्वस्थ शारीरिक र भावनात्मक परिवर्तनहरू ट्रिगर गर्नका लागि एकसाथ तान्दछ। हाँसोले तपाईंको प्रतिरक्षा प्रणाली मजबूत गर्दछ, मुड बढाउँछ, दुखाई कम गर्दछ। तनावको हानिकारक प्रभावहरूबाट तपाईंलाई सुरक्षा दिन्छ। केही छिटो वा अधिक निर्भरताले काम गर्दैन। तपाईंको दिमाग र शरीरलाई सन्तुलनमा ल्याउन पनि हाँसो पर्याप्त भूमिका खेलिरहेकै हुन्छ। हाँस्यले तपाईंको बोझलाई हल्का पार्छ, आशालाई प्रेरित गर्दछ। तपाईंलाई अरूसँग जोड्छ र तपाईंलाई ग्राउन्ड, फोकस र सतर्क राख्दछ। यसले तपाईंलाई रिस उठाउन र चाँडै माफ गर्न पनि मद्दत गर्दछ। दुःखेको मन निको पार्न र टुटेको सम्बन्ध नवीकरण गर्न हाँसो प्रयोगमा आउँछ। सजिलैसँग र बारम्बार हाँस्न सक्ने क्षमता बढाई समस्याहरूलाई पार गर्न हाँसो काम आउँछ। तपाईंको सम्बन्धहरू बढाउने र दुवै शारीरिक र भावनात्मक स्वास्थ्यलाई समर्थन गर्ने जबरजस्त स्रोत हो यो। हाँसो सबैभन्दा राम्रो अमूल्य औषधि हो। जुन निःशुल्क प्रयोग गर्न सजिलो छ।बच्चाको रूपमा हामी दिनमा एकसयौं पटक हाँस्दछौं। वयस्कको रूपमा जीवन बढी गम्भीर र हाँसो अधिक विरलै हुन्छ। हाँस्य र हाँस्यका लागि अधिक अवसरहरू खोजेर तपाईं आफ्नो भावनात्मक स्वास्थ्य सुधार गर्न सक्नुहुन्छ। तपाईंको सम्बन्धहरूलाई सुदृढ पार्न, अझ बढी आनन्द पाउन सक्नुहुन्छ र तपाईंको जीवन वर्षौं थप्न सक्नुहुन्छ। नर्वेमा गरिएको एउटा अध्ययनले पत्ता लगायो कि हाँसो फरक क्यान्सरसँग लड्नेहरूका लागि विशेष उल्लेखनीय हुन्छ।जब तपाई हाँस्न थाल्नुहुन्छ, यसले मानसिक रूपमा तपाईको बोझलाई हल्का मात्र तुल्याउँदैन, यसले वास्तवमा तपाईको शरीरमा शारीरिक परिवर्तनकालागि प्रेरित पनि गर्दछ। हाँसोले धेरै अंगहरूलाई उत्तेजित गर्नुहोस्। हाँसोले तपाईंको अक्सिजनयुक्त हावाको सेवन बढाउँछ। तपाईंको मुटु, फोक्सो र मांसपेशीहरूलाई उत्तेजित गर्दछ र तपाईंको मस्तिष्कले छोड्ने एन्डोरफिनहरू बढाउँछ। हाँसोले तपाईंको तनाव प्रतिक्रियालाई शान्त पार्छ। यो बढ्दा तपाईंको मुटुको दर र उच्च रक्तचाप घटाउन सक्छ। नतिजा एकदमै राम्रो देखिन्छ। आराम महसुस हुन्छ।तपाईंको हाँस्यको भावना सुधार गर्नुहोस्। के तपाईं डराउनुहुन्छ ?हाँस्यको भावना छ भने समस्या छैन। हाँस्य सिक्न सकिन्छ। वास्तवमा, विकास गर्न वा तपाईंको हास्य भावनालाई परिष्कृत गर्नु तपाईंको सोचाईभन्दा सजिलो हुनसक्छ। तपाईंको क्षितिजमा हाँस्य राख्नुहोस्। केही साधारण आईटमहरू फेला पार्नुहोस्, जस्तै फोटोहरू, ग्रिटिङ कार्डहरू। तपाईंलाई थप हाँस्य बढावा चाहिने बेलामा हाँस्यास्पद चलचित्रहरू, पुस्तकहरू, म्यागजिनहरू वा हाँस्य भिडियोहरू राख्नुहोस्। मजाक वेबसाइटहरूमा अनलाइन तिनलाई हेर्नुहोस्। कमेडी क्लबमा जानुहोस्। यदि तपाईं आफैंमा हाँस्न सक्नुहुन्छ भने तपाईंले अरू केहीको चिन्ता लिनु पर्दैन। विश्व लाफ्टर दिवस २०२१ को शुभकामना !"
वीरगन्जमा कोरोनाको दोस्रो लहर : १९२ पीसीआर परीक्षणमा ११५ जनामा संक्रमण,"वीरगन्ज : वीरगन्जमा थप १ सय १५ जनामा कोरोना भाइरसको संक्रमण पुष्टि भएको छ । वीरगन्जस्थित नारायणी अस्पतालको प्रयोगशालामा सोमबार राति १९२ जनाको पीसीआर परीक्षण गर्दा १ सय १५ जनामा संक्रमण पुष्टि भएको हो । संक्रमण पुष्टि भएकामध्ये ८७ जना पर्साका, २४ जना बाराका र ४ जना रौतहटका रहेको नारायणी अस्पतालका कोभिड कोअर्डिनेटर डाक्टर सरोजरोशन दासले जानकारी दिए । ५ वर्षदेखि ८० वर्ष उमेर समूहका १ सय १५ जनामध्ये ८४ जना पुरुष र ३१ जना महिला छन् । कोरोना संक्रमणको दोस्रो लहर सुरु भएयता वीरगन्जमा वैशाख १ गते देखि यता १ हजार ९ सय १२ जना संक्रमित थपिएका छन् । नारायणी अस्पतालको प्रयोगशालामा वैशाख १ देखि वैशाख २० गते रातिसम्म ३ हजार १ सय ६७ जनाको कोरोना जाँच गर्दा १ हजार ९ सय १२ जनामा संक्रमण भेटिएको डाक्टर सरोज रोशन दासले जानकारी दिए ।"
"जाजरकोटमा कोरोना संक्रमण बढ्यो, पूर्वतयारी छैन","जाजरकोट : जाजरकोटमा सोमबारसम्म दुई सय नौ जना कोरोना संक्रमित फेला गरेका छन्। कोरोना संक्रमितको संख्या दिनप्रतिदिन बढिरहेको छ । तर, स्थानीय तहले प्रतिकार्यमा बेवास्ता गरिरहेका छन् । स्थानीय तहले हालसम्म कुनै पनि प्रतिकार्यका योजना सार्वजनिक गरेका छैनन्। संक्रमित बढेपछि गाउँगाउँमा त्रास छ, भेरी नगरपालिका २ का विर्खबहादुर कार्कीले भने, अधिकांश स्थानीय तहले कोरोना परीक्षण, हेल्पडेस्क स्थापना, सचेतना, सरसफाइ, आइसोलेसन निर्माणमा बेवास्ता गरिरहेका छन्। बिरामीको संख्या बढ्दै गए काँहा राखेर उपचार गर्ने ? अक्सिजनको ब्यवस्था कसरी गर्ने केही पनि योजना बनाएका छैनन् । यातायातको असुविधा, विद्युतको अभाव र दक्ष जनशक्तिको अभावमा अक्सिजन सहितको सुविधा सम्पन्न आइसोलेशन बनाउन गाह्रो भएको कुशे गाँउपालिकाका अध्यक्ष हरिचन्द्र बस्नेतले बताए । उनले प्रतिकार्य योजना खासै केही नभएको बताए । प्रतिकार्य योजना नहुँदा कोरोना रोकथाम तथा नियन्त्रण भगवान भरोसामा रहेको स्थानियको भनाई छ । संक्रमण दर र मृत्यु हुनेको दर बढ्दै गएपछि स्थानिय त्रसित बनेका छन् । स्थानीय प्रशासनले लकडाउन सहितको निषेधाज्ञा जारी गरेपनि स्थानिय पुजा पाठ, विवाह, भोजभतेरमा सरिक भैरहेका छन् । जिल्लामा दुई सातायता ६ सय ४६ जनामा गरिएको एन्टिजेन परिक्षणबाट दुई सय नौ अर्थात् ३२ दशमलब ३५ प्रतिशतमा संक्रमण देखिएको हो । परिक्षणको दायरा बढाइएको छैन । संक्रमण देखिएकाको कन्ट्रयाक ट्रेसिङ्ग गरिएको छैन । परिक्षण गरिएका मध्य करीव एक तिहाइमा संक्रमण देखिएपनि जिल्लामा तयारीको अवस्था हेर्दा निराशाजनक अवस्था देखिएको छ, नेपाल मानव अधिकार संगठनका जिल्ला अध्यक्ष केदारबहादुर शाहले भने,स्थानीय तहसँग प्रतिकार्य योजना नै छैन भने जिल्ला अस्पतालमा समेत भेन्टिलेटर सहितको उपचारको ब्यवस्था हुन सकेको छैन । अस्पतालमा रहेका भेन्टिलेटर आवश्यक दक्ष जनशक्तिको अभावमा प्रयोगविहीन भएर थन्किएका छन् । जटिल खालका विरामी देखिए जिल्लामा उपचार हुने संभावना छैन । स्थानीय तहले कोरोना नियन्त्रणतर्फ सक्रियता नदेखाएको स्वास्थ्य सेवा कार्यालयका महामारी फोकल पर्सन कृष्ण खत्रीले बताए। सञ्चार सम्पर्क नहुँदा कुन स्थानीय तहले के गर्दैछन् भन्ने जानकारी नै छैन, उनले भने, जानकारी भए एकीकृत रूपमा कार्यक्रम सञ्चालन गर्न सहयोग पुग्थ्यो। तर जाजरकोटका प्रमुख जिल्ला अधिकारी प्रेम प्रसाद देवकोटाले सवै पालिकासँग समन्वय भइरहेको र प्रतिकार्यका लागि तयारी अवस्थामा रहन आग्रह गरिएको बताए । उनले जिल्ला अस्पतालमा पनि अक्सिजन सहितको उपचारको ब्यवस्थाका लागि निर्देशन दिइएको बताए । भेरी आधारभूत विद्यालयमा नौजना, त्रिभुवन माविको स्रोत केन्द्र भवनमा दुई जना र अस्पतालको आइसोलेसनमा ७ जना बिरामीलाई राखेर उपचार भइरहेको स्वास्थ्य सेवा कार्यालयले जनाएको छ । अन्य संक्रमित भने घरमै आइसोलेसनमा रहेका छन् । जिल्लामा संक्रमितको संख्या बढ्दै गएपछि आगामी वैशाख २५ गते सम्मका लागि लकडाउन गरिएको छ । लकडाउनका कारण यातायात, शिक्षण संस्था, सरकारी कार्यालय, वित्तिय संस्था, पसल तथा ब्यवसाय सबै ठप्प छन् ।"
सप्तरीमा कोरोना संक्रमित शिक्षकको मृत्यु,राजविराज : सप्तरीको सप्तकोशी नगरपालिका१ स्थित राष्ट्रिय माध्यमिक विद्यालयमा कार्यरत ४५ वर्षीय शिक्षक (रामदेव चौधरी) को मंगलबार मृत्यु भएको छ। वीपी कोइराला स्वास्थ्य विज्ञान प्रतिष्ठान धरानमा उपचाररत कोरोना संक्रमित निमावि राहत शिक्षकको मृत्यु भएको सोही विद्यालयमा कार्यरत शिक्षक महेश मास्केले जानकारी दिए। ज्वरो आएर स्वास फेर्न समस्या भएपछि उनी बैशाख ८ गतेदेखि अस्पताल भर्ना भएका थिए। एक सातादेखि उनलाई आइसियुमा राखिएको थियो। यसअघि शनिबार विराटनगरस्थित नोबेल शिक्षण अस्पतालमा उपचाररत राजविराज नगरपालिका९ का ४५ वर्षीय र बिहीबार धरानस्थित प्रतिष्ठानमा उपचाररत अग्नीसाइर कृष्णसवरण गाउँपालिका५ का २४ र्षीय संक्रमित युवकको मृत्यु भएको थियो। योसँगै सप्तरीमा ४४ जनाको मृत्यु भएको जिल्ला स्वास्थ्य कार्यालयले जनाएको छ।
मोरङमा चार घण्टाभित्र पाँच संक्रमितको मृत्यु,विराटनगर : मोरङमा पछिल्लो चार घण्टाभित्र कोरोना भाइरस संक्रमित दुई महिलासहित पाँच जनाको मृत्यु भएको छ। चार जनाको उपचारका क्रममा विराटनगरको नोबेल शिक्षण अस्पताल र एक जनाको होम आइसोलेसनमा मोरङको बेलबारीमा मंगलबार बिहान मृत्यु भएको हो। मृतकमध्ये एक जना प्रदेश २ र चार जना प्रदेश १ का बासिन्दा हुन्। मोरङको बेलबारी नगरपालिका२ घर भएका ६६ वर्षीय पुरुषको बिहान ४ बजेतिर मृत्यु भएको छ। नोबेल अस्पतालमा वैशाख १६ गते पीसीआर परीक्षण गराउँदा रिपोर्ट पोजिटिभ आएपछि उनलाई होम आइसोलेसनमा लगेर राखिएको थियो। श्वासप्रश्वासमा समस्या आएर अवस्था गम्भीर बन्दै गए पनि उपचारका लागि अस्पताल लैजान नपाउँदै कोरोना संक्रमित उनको ज्यान गएको प्रहरीले जनाएको छ। मृतक पुरुष भूतपूर्व प्रहरी सहायक निरीक्षक (असइ ) हुन्। त्यस्तै विराटनगर महानगरपालिका१४ घर भएका ६२ वर्षीय वृद्ध पुरुषको बिहान २ बजेतिर मृत्यु भएको छ। कोरोना पुष्टि भएपछि उनलाई सोमबार नोबेल अस्पताल भर्ना गरिएको थियो। अस्पतालका प्रबन्धक नारायण दाहालका अनुसार अवस्था गम्भीर रहेका वृद्धको उपचारकै क्रममा ज्यान गएको हो। त्यस्तै इलामको इलाम नगरपालिका४ घर भएकी २९ वर्षीया महिलाको पनि नोबेलमै मृत्यु भएको छ। परीक्षण रिपोर्ट पोजिटिभ आएपछि उनलाई उपचारका लागि गत वैशाख १३ गते अस्पताल भर्ना गरिएको दाहालले बताए। उनकाअनुसार महिलाको उपचारकै क्रममा बिहान ४:१५ बजेतिर मृत्यु भएको हो। मृतकमा निमोनियाको पुरानै समस्या रहेको जानकारी दाहालले दिए। सुनसरीको धरान उपमहानगरपालिका८ का ७७ वर्षीया वृद्धा महिलाको पनि नोबेलमै उपचारका क्रममा मृत्यु भएको छ। कोरोना संक्रमित उनलाई सोमबार अस्पताल भर्ना गरिएको थियो। प्रबन्धक दाहालले उपचार जारी रहेकै बेला बिहान ५ बजेतिर संक्रमित वृद्धाको मृत्यु भएको बताए। उनकाअनुसार मृतकमा दमको पुरानो समस्या थियो। त्यस्तै प्रदेश २ को सप्तरी हनुमाननगरकंकालीनी नगरपालिका२ का ३५ वर्षीय पुरुषको पनि बिहान ५:४५ बजेतिर मृत्यु भएको छ। उनको नोबेलमै उपचार भइरहेको थियो। कोरोना पुष्टि भएपछि उपचारका लागि वैशाख १७ गते अस्पताल भना गरिएको दाहालले बताए। उनले मृतकको शव व्यवस्थापनका लागि पहल भइरहेको जानकारी दिए। विराटनगरको नोबेल शिक्षण अस्पताल
अब कोरोना संक्रमितलाई टेलिफोनबाटै परामर्श,"काठमाडौं : ग्राण्डी अन्तर्राष्ट्रिय अस्पताल धापासीले टेलिपरामर्श सेवा सुरु गरेको छ । ग्राण्डीले नयाँ भेरियन्टसहित दोस्रो चरणको कोभिड१९ को विषम परिस्थितिमा सङ्क्रमण भएर होमआइसोलेसनमा रहेका तथा कोभिड नभएका दुवैखाले बिरामीलाई लक्ष्य गरेर टेलिपरामर्श सेवा सुरु गरेको हो । अस्पतालका महाप्रबन्धक विकासमान सिंहले कोभिड सङ्क्रमण भएर होमआइसोलेसनमा बसेका तथा कोभिड नभएका दुवै खालका बिरामीलाई अनलाइनमार्फत विशेषज्ञ चिकित्सकीय परामर्श दिनका लागि उक्त सेवा सुरु गरिएको जानकारी दिए। 'उक्त सेवासँगै बिरामीले अनलाइनमार्फत उपचारको रकम भुक्तानी गर्ने तथा अनलाइनमार्फत फेस टु फेस चिकित्सकसँग कुरा गरेर आफ्नो समस्याबारे बताउन सक्नेछन्, उनले भने । टेलिपरामर्श सेवासँगै बिरामीलाई अस्पताल आउनजान नपर्ने हुँदा सहज हुने उनको भनाइ थियो । ग्राण्डी अस्पतालले पछिल्लोपटक मुलुकभर कोरोना सङ्क्रमण बढेसँगै ५४ शय्यामार्फत बिरामीको उपचार गरेको छ । जसमा १६ भेन्टिलेटर र १८ आइसीयू रहेका छन् ।"
अमेरिकामा गुञ्जिए बुद्धवीर,"काठमाडौंं : अमेरिकामा गीतकार बुद्धवीर लामाको एकल साँझ सम्पन्न भएको छ। बुद्धवीर लामा दसौं गीतिमय साँझ २०२१ नामकरण गरिएको कार्यक्रम पेन्सिलभेनिया राज्यको ह्यारिसबर्गमा आयोजना भएको थियो। दर्शकले भरिभराउ र सांगीतिक माहोलमा आयोजित कार्यक्रममा लामाको रचना रहेका दर्जन गीत विभिन्न कलाकारले प्रस्तुत गरेका थिए। यमु राईले धोखा दियौ तिमीले र लालीगुराँस अजम्बरी गीत प्रस्तुत गरेका थिए। यसैगरी टीका लामिछानेले खोटाङ हलेसी र कतिमाया लाग्छ रिमै, मनोज ढकालले बादलुको घुम्टोले, जितेन्द्र गिरीले सबै कुराभन्दा नि पैसै ठूलो छ, निर्मल गुरुङ र रुकु ढुंगानाले आज हाम्रो भेट भाको दिन, प्रेम गुरुङले चलेछ बतास सुस्तरी, रुकसमणि ढुंगानाले चोली राम्रो पाल्पाली ढाकाको लगायतका गीत प्रस्तुत गरेका थिए। गीतकार लामालाई नेपाली १७ लाख ९५ हजार २ रुपैयाँ नगदसहित सम्मान प्रदान गरिएको कार्यक्रममा गीतकार धन लोप्चनले लामाको सम्मानमा उनका रचनावाचन गरेका थिए। करिब तीन घण्टा चलेको कार्यक्रममा नेपाली भाषी भुटानी अमेरिकन नागरिकको बाक्लो उपस्थिति थियो। लामाका यसअघि काठमाडौंमा आठपटक तथा झापामा एकपटक एकल साँझ आयोजना भएको थियो। यसअघि कार्यक्रमबाट उठेको रकम खर्च कटाएर वृद्धाश्रम र बाल अनाथालयलाई प्रदान गर्दै आएका लामाले अमेरिकामा सम्मानबाट पाएको रकमबाट जन्मथलो इलामको बौद्धधाममा म्याराथन दौड आयोजना गर्ने बताए। विदेशमा गीतकारलाई बोलाएर एकल सांगीतिक कार्यक्रम गर्न थालिएको छ। यो खुसीको कुरो हो, लामाले भने, यसले म मात्र होइन, सम्पूर्ण गीतकारलाई हौसला मिलेको छ। करिब चार दशकदेखि गीत लेखनमा क्रियाशील लामाका सयौं गीत लोकप्रिय छन्। म्याराथन धावकसमेत रहेका लामाको दसौं एकल साँझको आयोजक समितिमा मुक्तिराज गुरुङ, निर्मला सापकोटा गुरुङ, अर्जुन गुरुङ, दीपा गुरुङ, रत्न गुरुङ र रन राई थिए।"
रुपन्देहीमा निषेधाज्ञाको अवज्ञा गर्ने कारवाहीमा,भैरहवा: रुपन्देहीको भैरहवामा जारी निषेधाज्ञाको अवज्ञा गर्दा एकजनालाई पक्राउ गरी कारवाही गरिएको छ । जिल्लामा संक्रमणको ग्राफको बढेपछि स्थानीय प्रशासनले १६ वैशाख देखि ३० वैशाखसम्म निषेधाज्ञा लगाएको छ । निषेधाज्ञा पालना गराउने प्रहरीको काममा बाधा अवरोध पुर्याउने चितवनको राप्ती नपा ४ घरभई हाल रुपन्देहीको सिद्धार्थनगर नपा ४ का ३४ वर्षीय मोहन श्याम वलीलाई पक्राउ गरी कारवाही भएको रुपन्देहीका डिएसपी एवं प्रवक्ता सत्यनारायण थापाले जानकारी दिए । उनका अनुसार पक्राउ परेका वलीलाई संक्रामक रोग ऐन २०२० को दफा ३ को उफदफा ३ बमोजिम कारवाही गरिएको छ । प्रहरीले वलीलाई पक्राउ गरी आवश्यक कारवाहीका लागि जिल्ला प्रशासन कार्यालय रुपन्देहीमा पठाएको थियो । रुपन्देहीका प्रमुख जिल्ला अधिकारी अस्मान तमाङले एक महिना कैद सजाए वा सो बराबरको जरिवानाको आदेश गरेका थिए । जस अनुसार वलीले एक महिना कैद बराबरको ९ हजार एक सय रुपैयाँ जरिवाना रकम दाखिला गरेपछि थुनामुक्त गरिएको जिल्ला प्रहरी कार्यालय रुपन्देहीले जनाएको छ ।
प्रकृति र ईश्वरीय विश्व व्यवस्था,"कलिको ५१२० वर्षमै चीनबाट फैलिएको कोरोना भाइरस (कोभिड१९)का कारण विश्वभरी नै महामारीको रूप लिएर लाखौंको ज्यान लिइसकेको छ। आआफ्नो सीमा र घरभित्र रहन बाध्य पारेको यस घटनाले प्रकृति र ईश्वरलाई सम्झन प्रेरित गरेको छ। विश्व शक्ति बन्ने होडमा प्रकृतिमाथिको दोहन, आणविक हतियारहरूको उत्पादनका साथै जीवाणुहरूलाई समेत हतियारको रूपमा भण्डारण गरिएको कुरा कसैसँग लुकेको छैन। मानवता र प्रकृतिमाथि गरिएको अपराधका कारण प्रकृति र ईश्वरीय प्रतिक्रियाको रूपमा द्वन्द्व महामारीहरूको मारमा विश्व पर्दै आइरहेको छ। यसतर्फ अहिलेको कोरोनाको महामारी पश्चात् पुनः विश्वले अनुभव गरेको छ। जीव, प्रकृति र ईश्वरसँगको सम्बन्धलाई प्रकाश पार्दै अमानवीय क्रियाकलापबाट विश्वका जनतालाई जोगाउनु सबैको कर्तव्य हो। आकाशमा सधैं देखिने सूर्यचन्द्रले सृष्टि र मानव जीवनलाई प्रतिदिन सञ्चालन गरिरहेको तथ्य सबैसामु छ। यसबाट विचारलाई अगाडि बढाउँदा सृष्टिका यावत संरचनालाई बुझ्न रसोहीअनुरूप जीवन र जगत्लाई सञ्चालन गर्नु नै ईश्वरीय वबश्व व्यवस्था हो भन्न सकिन्छ। प्राणो वै अकंः अर्थात् प्राणको श्रोत नै सूर्य हुन् भन्ने प्राचीन मान्यतालाई आधुनिक विज्ञानले पनि सन इज द सोर्स अफ लाइफ भन्दै स्वीकारेको देखिन्छ। यसरी प्राणको श्रोत सूर्य हुन् भने स्वर परिवर्तनका कारण चन्द्रमा हुन्। चन्द्रमाले प्रत्येक घण्टा मानिसको स्वर परिवर्तन गराउँदै शरीरमा तापक्रमलाई सन्तुलित गराउँछ। श्वासप्रश्वासको माध्यमबाट जीवित तुल्याइरहने सूर्य र चन्द्रमाका कारण पृथ्वीमा मानिसलगायत सबै जीव र वनस्पतिहरू अस्तित्वमा छन्। यिनै तथ्यहरूलाई दैनिक जीवनमा उतार्न सके ईश्वरीय अनुभूतिका साथै आनन्दको लाभ लिन सकिन्छ। तल प्रस्तुत निम्न कुरालाई व्यवहारमा प्रमुखतका साथ लागू गराउँदै प्रकृति र ईश्वरीय विश्व व्यवस्थालाई सफल बनाऔं : प्रत्येक शुक्लपक्षमा सूर्योदयसँगै मानिसको बायाँ नाडी (ईडा)बाट स्वर प्रवाह भई तीन दिनसम्म त्यही क्रमले भइरहन्छ। तत्पश्चात हरेक घण्टामा स्वाभाविक रूपले स्वर परिवर्तन भइरहनु चन्द्रमाको मानव शरीरमा प्रत्यक्ष प्रभाव तथा नियन्त्रण हुनु हो। त्यस्तै प्रत्येक औंसी (अमावश्य) का दिनदेखि तीनसम्म प्रथम स्वर दायाँ नाडी (पिंगला)बाट स्वर प्रवाह हुनु चन्द्रमाको पूरा चक्र सम्पन्न हुनु हो। दैनिक जीवनमा सूर्य र चन्द्रमाले पारिरहेको प्रभावलाई सबैधर्म, सबै महादेशका मानिसमा समान रूपले अनुभूति हुने तथ्य हुन्। यही तथ्यलाई दर्शनको रूपमा, दैनिक योगाभ्यास, ज्योतिष, तन्त्र, साधना, पुजनमा उपयोग गरिरहेको सनातन धर्म विश्व व्यवस्थाको श्रोतकै रूपमा रहेको छ। दाहिने नासिकालाई पिंगला नाडी तथा सूर्य नाडी भनिन्छ भने देब्रे नासिकालाईनाडी तथा चन्द्रस्वर भनिन्छ। मानिसको दाहिने नाडीलाई सूर्यले सञ्चालन गर्दछन् भने बायाँ नाडीलाई चन्द्रमाले सञ्चालन गर्दछन्। यही रहस्यलाई योगीजनहरूले प्राणायम, सूर्यनमस्कार लगायतका अभ्यासबाट समाधिको अवस्था (मुक्ति) सम्ममा पुग्छन्। आदौ चन्द्रः सितेपक्षे भास्करस्तु सितेतरे। प्रतिपत्तो दिनान्याहुस्त्रीणि त्रीनि क्रमोदये। शुक्लपक्षको प्रतिपदा तिथिदेखि तीनतीन दिनको क्रमबाट चन्द्र अर्थात् बायाँ नासिकाबाट पहिले सञ्चालन हुन्छ। अर्थात् शुक्लपक्षको प्रतिपदा, द्वितीया, तृतीया, सप्तमी, अष्टमी, नवमी, त्रयोदशी, चर्तुदशी र पूर्णिमा यी नौ तिथि प्रातः काल सूर्योदयभन्दा पहिले बायाँ नासिकाबाट र चतुर्थी, पञ्चमी, षष्ठी, दशमी, एकादशी र द्वाद्वशी यी ६ तिथिमा प्रातः काल पहिले दायाँ सूर्य नाडीबाट श्वासप्रश्वास प्रारम्भ हुन्छ। कृष्णपक्षको प्रतिपदा, द्वितीया, तृतीया, सप्तमी, अष्टमी, नवमी, त्रयोदशी, चर्तुदशी तथा अमावश्यमा यी नौ तिथिमा सूर्योदयको पहिले समयमा दायाँ सूर्य नाडीबाट श्वासप्रश्वास प्रारम्भ हुन्छ। चतुर्थी, पञ्चमी, षष्ठी, दशमी, एकादशी र द्वाद्वशी यी ६ तिथिमा सूर्योदयकालमा बायाँ नासिकाबाट श्वास चल्न प्रारम्भ हुन्छ। हरेक अढाई घडी (एक घण्टा) पछि अर्को नासिकाबाट चल्दछ। यत् पिण्डे तत् ब्रहमाण्डे अर्थात् यो पिण्डे (शरीर) र (ब्रमाण्ड) एउटै हो भन्ने सूत्रका आधारमा यो शरीर ब्रह्माण्डको प्रतिमूर्ति नै हो। शरीर र शरीरभित्र रहेका चक्रहरूमा सूर्यको प्रभाव र सम्बन्धलाई हृदयंगम गर्दै योगीहरू कुण्डलिनी जागरणका साथ ब्रह्माण्डसँग तादात्मता गाँस्छन्। जीव, प्रकृति र ईश्वरसँगको सम्बन्धलाई प्रकाश पार्दै अमानवीय क्रियाकलापबाट विश्वका जनतालाई जोगाउनु सबैको कर्तव्य हो। आकाशमा सधैं देखिने सूर्यचन्द्रले सृष्टि र मानव जीवनलाई प्रतिदिन सञ्चालन गरिरहेको तथ्य सबैसामु छ। पूर्णिमाको समयमा समुन्द्रमा चन्द्रमाको गुरुत्वाकर्षणका कारण उत्पन्न ज्वारभाटा जस्तै महिलाहरूको रजस्वलाको चक्र चन्द्रमाको परिभ्रमणका कारण भएको तथ्यले चन्द्रमाको मानव जीवनमा पर्ने प्रभाव सबैले अनुभव गरिरहेकै कुरा हुन्। वनस्पतिहरूलाई पोषणलगायतका अनगिन्ति प्रभावहरू छन्। ईश्वरले सृष्टिसँगै यज्ञको उत्पत्ति गरी यज्ञ हवनद्धारा सृष्टिलाई पोषण गर्ने उपाय बताएअनुसार सूर्य र चन्द्र साधनाद्धारा प्रकृतिलाई पुष्टि गराउने कार्य सनातन धर्मावलम्वीहरूले गर्ने परम्परा छ। संयुक्त राष्ट्र संघको स्थापनाको उद्देश्यलाई सूर्य र चन्द्र साधना र अभ्यासले बल पुर्याउने हँुदा विश्व व्यवस्थाको आधार बन्न गएको छ। प्रकृतिलाई नष्ट पार्ने ग्यास, जीवाणु लगायतका उत्पादनलाई बन्द गराउन धार्मिक अभ्यासहरूले विश्वका धर्मावलम्बीको सहकार्यमा नेतृत्व गर्नुपर्छ। ईश्वरीय विश्व व्यवस्था स्थापनाका लागि सूर्य र चन्द्र साधना साझा बन्नेछ स्वर्गीय अवस्थाको अनुभूति सबैले गर्न सक्नेछन्। व्यक्तिगत र अन्तर्राष्ट्रिय संग्रहको प्रतिस्पर्धालाई सन्तुलित बनाउन श्रीमद्भागवत महापुराणको निम्नश्लोक पनि विश्वका लागि अनुकरणीय बन्न सक्छ। यावत म्रियेत जढरं तावत् स्वत्वं हि देहिनाम। अधिकंं योभिमन्यत स स्तेनो दण्डमर्हति। अर्थात् जति द्रव्य भोक मेटाउन आवश्यक पर्दछ त्यति प्राप्तिको मात्र अधिकार छ। त्योभन्दा बढी प्राप्ति गर्न खोज्नु दण्डनीय हो भन्ने वचनले अधिक बलशाली, धनी हुन जे पनि गर्न चाहनेहरूलाई निरुत्साही बनाउँछ। ईश्वरीय विश्व व्यवस्थाका लागि सैद्धान्तिक आधार बन्न सक्छ। ॐ पूर्णम्दः पूर्णमिदं पूर्णात् पूर्णमुदच्यते, पूर्णस्य पूर्णमादाय पूर्णमेवाशिण्यते बृहदारण्यक उपनिषद्को यो वचनले सृष्टिकर्ता, सृष्टि र जीवको पूर्णता सम्बन्धलाई बुझाउँछ। ईश्वरीय विश्व व्यवस्थाको महत्व र सम्भावनालाई यस वचनले सहयोग पुर्याउनुका साथै सबै धर्म तथा सबै महादेशका व्यक्तिहरूलाई ऐक्यवद्धता गराउन सजिलो बन्छ। सद्धदयं सांमनस्यमविद्वेषं कुणोमिवः अन्यो अन्यममि हर्यत वत्संजातमिवाध्न्या। ईश्वरले हामीलाई सहृदय, एक मन भएको, द्वेषं नभएको बनाउनु भएको छ। हामीले एक दोस्रोलाई गाईले नवजात आफ्नो बच्चालाई स्नेह गरेजस्तै स्नेह गरौं भन्ने अर्थवेदको वचन विश्वबन्धुत्वको आधार बन्ने छ। समानी व आकृतीः समाना हृदयानि वः। समानमस्त वो मनो यथा वः सुसहासतिहामी सबैको जीवनको लक्ष्य एउटै हवस् हाम्रो हृदय र मन पनि एकै हवोस्, जसबाट हामीले जीवन त्यसलाई प्राप्त गर्न सकौं भन्ने ऋग्वेदको कथनले विश्वका सबै मानिसलाई एउटै मन, एउटै हृदय र एउटै लक्ष्य प्राप्तिका लागि प्रेरित गर्दछ। आज कोरोना भाइरस विश्वभरी फैलिइएको अवस्थामा विश्वका सबै राष्ट्रको संकल्प र मन एउटै भएझैं युद्ध र द्वन्द्वहरू समाप्त गरी स्वराज्य र मेलमिलाप स्थापनाका लागि पनि यसरी नै जुट्न सक्ने आधार तयार भएको छ। लोकतन्त्र, राष्ट्रियता र समावेशिताको ग्यारेन्टी गर्ने वैदिक स्वराज्य र उपनिषद्ले आह्वान गरेको मेलमिलाप सबैको विचार र अभिमान नै विश्व व्यवस्थाको नयाँ आधारशिला हो। आदौ चन्द्रः सितेपक्षे भास्करस्तु सितेतरे। प्रतिपत्तो दिनान्याहुस्त्रीणि त्रीनि क्रमोदये। शुक्लपक्षको प्रतिपदा तिथिदेखि तीनतीन दिनको क्रमबाट चन्द्र अर्थात् बायाँ नासिकाबाट पहिले सञ्चालन हुन्छ। अर्थात् शुक्लपक्षको प्रतिपदा, द्वितीया, तृतीया, सप्तमी, अष्टमी, नवमी, त्रयोदशी, चर्तुदशी र पूर्णिमा यी नौ तिथि प्रातःकाल सूर्योदयभन्दा पहिले बायाँ नासिकाबाट र चतुर्थी, पञ्चमी, षष्ठी, दशमी, एकादशी र द्वाद्वशी यी ६ तिथिमा प्रातःकाल पहिले दायाँ सूर्य नाडीबाट श्वासप्रश्वास प्रारम्भ हुन्छ। कृष्णपक्षको प्रतिपदा, द्वितीया, तृतीया, सप्तमी, अष्टमी, नवमी, त्रयोदशी, चर्तुदशी तथा अमावश्यमा यी नौ तिथिमा सूर्याेदयको पहिले समयमा दायाँ सूर्य नाडीबाट श्वासप्रश्वास प्रारम्भ हुन्छ। चतुर्थी, पञ्चमी, षष्ठी, दशमी, एकादशी र द्वाद्वशी यी ६ तिथिमा सूर्योदयकालमा बायाँ नासिकाबाट श्वास चल्न प्रारम्भ हुन्छ। हरेक अढाईघडी (एक घण्टा) पछि अर्को नासिकाबाट चल्दछ।"
ओत लागेको ढुङ्गाले च्यापेर युवकको मृत्यु,बेनी : आकाशे पानी छल्न ओत लागेको ढुङ्गाले च्यापेर म्याग्दीको बेनी१ सारेमारेमा एक युवाको मृत्यु भएको छ। अर्का एक जना घाइते भएका छन्। बेनी नगरपालिका१ रत्नेचौरका २१ वर्षीय अनिस बोगटीको मृत्यु भएको जिल्ला प्रहरी कार्यालय म्याग्दीले जनाएको छ। ढुङ्गामा च्यापिएर सोही ठाउँका १८ वर्षीय सुजन जिसी घाइते भएका प्रहरी नायव उपरिक्षक (डिएसपी) श्यामकुमार राइले बताए। सोमबार साँझ पानी परेपछि उनीहरु ओत लागेर बसेको ढुङ्गा एक्कासी खसेर च्यापिएका थिए। उनीहरु बालुला लिन कालीगण्डकी किनारमा गएको समयमा पानी परेपछि ओत लाग्न ढुङ्गामुनी बसेका थिए। बोगटीको च्यापिएर घटनास्थलमै मृत्यु भएको प्रहरीले जनाएको छ। भाग्ने क्रममा घाइते भएका जिसीको बेनी अस्पतालमा उपचार भइरहेको छ। उनीहरुसँगै ओत लागेर बसेका अर्का एक जना भागेका थिए।
कोरोनाबाट न्याय परिषद्का सदस्य निरालाको निधन,"काठमाडौं : न्याय परिषद्का सदस्य एवं वरिष्ठ अधिवक्ता लक्ष्मीबहादुर निराला खड्काको ७७ वर्षको उमेरमा निधन भएको छ । पूर्वमहान्यायाधविक्तासमेत रहेका खड्कालाई कोभिड१९ को सङ्क्रमण भएपछि सशस्त्र प्रहरी अस्पतात, बलम्बुमा उपचारका लागि यही वैशाख १० गते भर्ना गरिएको थियो । कोरोना सङ्क्रमणकै कारण उनको निधन भएको परिषद्का प्रवक्ता मानबहादुर कार्कीले जानकारी दिए। जनकपुरमा जन्म भइ काठमाडौंको गौरीघाट निवासी खड्काको कानुन र न्यायका क्षेत्रमा ठूलो योगदान रहेको छ । सोही योगदानकै कारण कानुन व्यवसायीका तर्फबाट उनलाई २०७६ पुसमा न्याय परिषद् सदस्य बनेका थिए।"
मेघगर्जनसहित वर्षाको सम्भावना,"काठमाडौं : नेपालमा पश्चिमी न्यून चापीय प्रणाली, दक्षिण भूभाग नजिक विकसित भएको न्यून चापीय क्षेत्र तथा बंगालको खाडीको जलवाष्प युक्त हावाको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाका अनुसार मंगलबार दिउँसो देशका प्रदेश १, बागमती प्रदेश, गण्डकी प्रदेश र कर्णाली प्रदेशका पहाडी भूभागका धेरै स्थानहरूमा सामान्यदेखि पूर्ण बदली र प्रदेश २, लुम्बिनी, र सुदुरपश्चिम प्रदेशमा आंशिकदेखि सामान्य बदली रहनेछ। देशका पहाडी भूभागका केहि स्थानहरूमा मेघगर्जनचट्याङ्गहावाहुरी सहित हल्का देखि मध्यम वर्षाको सम्भावना छ। राती देशका पहाडी भूभागका धेरै स्थानहरूमा सामान्य देखि पूर्ण बदली र बाँकी भूभागहरुमा आंशिकदेखि सामान्य बदली रहने छ। देशका केही स्थानमा मेघगर्जनचट्याङ्गहावाहुरीसहित हल्कादेखि मध्यम वर्षाको सम्भावना छ। बुधबार दिउँसो देशका पहाडी भूभागका धेरै स्थानहरूमा सामान्यदेखि पूर्ण बदली र बाँकी भूभागहरुमा आंशिकदेखि सामान्य बदली रहने छ। देशका प्रदेश १ केही स्थानका साथै अन्य प्रदेशका पहाडी भूभागमा मेघगर्जनचट्याङ्गहावाहुरीसहित हल्कादेखि मध्यम वर्षा तथा एकदुई स्थानमा भारी वर्षाको सम्भावना छ। राती देशका पहाडी भूभागका धेरै स्थानहरूमा सामान्यदेखि पूर्ण बदली र बाँकी भूभागहरुमा आंशिकदेखि सामान्य बदली रहने छ। देशका सुदुरपश्चिम, कर्णाली, लुम्बिनी र गण्डकी प्रदेशका केही स्थानहरूका साथै र बागमती, प्रदेश २ र प्रदेश १ का थोरै स्थानहरूमा मेघगर्जनचट्याङ्गहावाहुरीसहित हल्कादेखि मध्यम वर्षाको सम्भावना छ। महाशाखाका अनुसार बिहीबार दिउँसो देशका पहाडी भूभागका धेरै स्थानहरूमा सामान्यदेखि पूर्ण बदली र बाँकी भूभागहरुमा आंशिकदेखि सामान्य बदली रहने छ। देशका केही स्थानमा मेघगर्जनचट्याङ्गहावाहुरीसहित हल्कादेखि मध्यम वर्षा तथा एकदुई स्थानमा भारी वर्षाको सम्भावना छ। राती देशका पहाडी भूभागका धेरै स्थानहरूमा सामान्य देखि पूर्ण बदली र बाँकी भूभागहरुमा आंशिकदेखि सामान्य बदली रहने छ। देशका केही स्थानमा मेघगर्जनचट्याङ्गहावाहुरी सहित हल्कादेखि मध्यम वर्षाको सम्भावना छ।"
दुईजना कोरोना संक्रमित पुरुषको मृत्यु,राजविराज : मङ्गलबार १५ मिनेटभित्र सप्तरीका दुईजना कोरोना संक्रमित पुरुषको मृत्यु भएको छ । वीपी कोइराला स्वास्थ्य विज्ञान प्रतिष्ठान धरानमा उपचाररत कोरोना संक्रमित हनुमाननगर कंकालिनी र सप्तकोशी नगरपालिकाका एकजना गरी दुईजनाको मृत्यु भएको जिल्ला स्वास्थ्य कार्यालयले जनाएको छ । वैशाख १७ गते ज्वरो आएपछि धरानस्थित प्रतिष्ठानमा स्वाव परीक्षण गर्दा कोरोना पोजिटिभ देखा परेका हनुमाननगर कंकालिनी२ निवासी हनुमाननगर बजार बस्ने ४२ वर्षीय पुरुषको बिहान मृत्यु भएको हो । त्यस्को १५ मिनेटमा सप्तकोशी नगरपालिका१ का ४५ वर्षीय कोरोना संक्रमित पुरुषको मृत्यु भएको अस्पतालले जनाएको छ । ज्वरो आइ स्वासप्रश्वासमा समस्या भएपछि उनी गत वैशाख ८ गतेदेखि धरानमा भर्ना थिए । योसहित ६ दिनको अवधिमा सप्तरीका ४ जनाको मृत्यु भएको छ । नयाँ संक्रमित ४ जनासहित सप्तरीमा हालसम्म ४५ जनाको मृत्यु भएको जिल्ला स्वास्थ्य कार्यालय सप्तरीले जानकारी दिएको छ । शव व्यवस्थापनको लागि समन्वय भइरहेको जिल्ला प्रहरी कार्यालय सप्तरीले जनाएको छ ।
"विराटनगरमा कोरोना संक्रमण तीव्र, महानगर आफै जुट्यो स्वाब संकलनमा","विराटनगर : दैनिक २ सय बढी संक्रमित महानगर क्षेत्रमै भेटिन थालेपछि विराटनगरले कन्ट्रयाक्ट ट्रेसिङका आधारमा पीसीआर परीक्षण सुरु गरेको छ । यस अघि पहिलो चरणको कोरोना संक्रमणमा स्वाव संकलन दैनिक गराएको महानगरले दास्रो चरणको महामारीको हालसम्मको अवस्थामा कन्ट्रयाक्ट ट्रेसिङ र स्वाब संकलन गरेको थिएन । कोरोना रोकथाम तथा नियन्त्रणलाई प्रभावकारी बनाउन महानगरले प्रत्येक वार्डलाई लक्षित गरेर स्वाब संकलन गर्ने र परीक्षण गर्ने कार्यको सोमबारबाटै सुरुवात गरेको महानगरका मेयर भीम पराजुलीले बताए । आइतबार नै सूचना प्रकाशित गरेर महानगरले १८ वटै वार्डहरुका नागरिकलाई सेवा दिने गरी विभिन्न ३ वटा केन्द्रबाट स्वाब संकलन गर्न सुरु गरेको मेयर पराजुलिको भनाइ छ । संक्रमण आशंका लागेकाले केन्द्रमा पुगेर स्वाब दिन महानगरले अनुरोध गरेको छ। सबै प्रक्रिया निशुल्क रहेको महानगरले जनाएको छ । 'अहिले हामीले स्वाब संकलन नगरी पनि दैनिक दुई सय बढी संक्रमित महानगरमा हुन थालेका छन्,' मेयर पराजुलिले भने, अझै कन्ट्रयाक ट्रेसिङ हुनुभने कति धेरै संक्रमित होलान् ? त्यसैले हामी आफैले अब यो प्रक्रिया सुरु गरेका हौँ । पहिलो चरणमा कोभिडको लक्षण देखा परेका बिरामीहरुले स्वाब संकलन केन्द्रमा उपस्थित भएर परीक्षण गराउन सक्ने गरी महानगरले व्यवस्था मिलाएको छ । त्यसपछि महानगरले संक्रमित व्यक्तिको सम्पर्कमा पुगेका व्यक्तिहरुलाई पनि परीक्षण गर्ने महानगरले जनाएको छ । विराटगनरको १, २, ३, ४ र १९ वडाका स्थानीयका लागि तीनपैनीस्थित पानीटंकी (पुरानो दमकल रहेको भवन)मा, ५, ६, ७, ८, ९ र १० काले जिल्ला प्रशासन कार्यालय नजिक आदर्श स्कुलको विज्ञान भवनमा र ११, १२, १३, १४, १५, १६, १७ र १८ का १५ नंबर वर्डाको प्राथमिक स्वास्थ्य केन्द्र रानीमा पुगेर स्वाब संकलन गराउने गरी महानगरले केन्द्र तोकेको छ । विराटनगर पछिल्लो समय प्रदेश १ कै कोरोनाको हटस्पटका रुपमा रहेको छ । सोमबार मात्रै मोरङमा २ सय ८२ जना कोरोना संक्रमित भेटिदा विराटनगरमा २ सय २६ जना नयाँ संक्रमित भेटिएका थिए । जसमा ९७ महिला र १ सय २९ पुरुष छन् । सोमबार प्रदेश १ मा १ हजार ३ सय ३० जनाको पीसीआर परीक्षण गर्दा ६ सय ७ जना संक्रमित भेटिएका थिए । परीक्षण गरिएका मध्ये २ सय ७७ महिला र ३ सय ३० पुरुषको रिपोर्ट पोजेटिभ आएको सामाजिक विकास मन्त्रालयले जनाएको छ । प्रदेश १ मा कोरोना संक्रमितको संख्या ३३ हजार ९ सय ४१ पुगेको छ । संक्रमित भएका मध्ये ३० हजार जना ७९ संक्रमणमुक्त भएका छन् । सक्रिय संक्रमितको संख्या ३ हजार ३ सय ५७ पुगेको छ ।"
बर्दियामा निषेधाज्ञा उल्लंघन गर्ने ११ सय २२ जना प्रहरी नियन्त्रणमा,"गुलरिया : नयाँ भेसियन्टसहितको कोभिड१९ नियन्त्रण तथा रोकथामका लागि सोमबारदेखि बर्दियामा लागू गरिएको निषेधाज्ञा उल्लंघन गर्ने सवारी साधनलगायत मानिसलाई प्रहरीले नियन्त्रणमा लिइ होल्ड गरेको छ । जिल्लाका विभिन्न स्थानमा परिचालित प्रहरीले १ हजार १२२ जनालाई होल्ड गरी कोभिडका बारेमा सचेतना दिइ छाडेको छ । कोभिड१९ संकट व्यवस्थापन समिति बर्दियाको निर्णयबाट जारी गरिएको निषेधाज्ञा उल्लंघन गर्नेलाई होल्ड गरी सम्झाइ बुझाइ सचेत पारेर पठाएको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए । प्रहरी कार्यालय बर्दिया मातहत खटिएका प्रहरीले २ सय ३४ थान साईकल, ४ सय १० मोटरसाइकल, १ सय ४० वटा चारपांग्रे सवारी साधनसहित १ हजार १२२ जना लाई नियन्त्रणमा लिइ होल्ड गरेको जनाएको छ।"
कोरोना त्रास : रोकियो जनगणना,"काठमाडौं : सरकारले जेठ २५ गतेदेखि हुने तय भएको राष्ट्रिय जनगणना कोरोना भाइरसको महामारीका कारण स्थगन गरेको छ। ६० वर्षपछि पहिलो पटक जनगणना रोकिएको हो। अब अर्को निर्णय नभएसम्म जनगणनासम्बन्धी सबै कार्यक्रम स्थगन गरिएको केन्द्रीय तथ्यांक विभागले जनाएको छ। मन्त्रिपरिषद्को आइतबार बसेको बैठकले अनिश्चित कालसम्म रोक्ने निर्णय गरेको हो। विभागका निर्देशक ढुण्डीराज लामिछानेले मन्त्रिपरिषद्ले निर्णय गरेको आफूले सुनेको जानकारी दिँदै चिठी भने आइनसकेको बताए। १२ औं जनगणना जेठ २५ गतेदेखि असार ८ गतेसम्म गर्ने तयारी थियो। त्यसका लागि देशभर सुपरिवेक्षकको तालिम चलिरहेको थियो। यो तालिम पनि मन्त्रिपरिषद्को निर्णयसँगै रोकिएको छ। सुपरिवेक्षकको तालिमको पाँचौं दिनमा पुगेको थियो, निर्देशक लामिछानेले भने, कोरोनाको कारण केही स्थानमा पहिले स्थगन भएको थियो। महामारीबीच जनगणना गर्दा गुणस्तरीय तथ्यांक आउन नसक्ने भएकाले स्थगन जरुरी भएको लामिछानेको भनाइ छ। लामिछानेका अनुसार २००८ सालमा हुनुपर्ने जनगणना राजनीतिक परिवर्तनका कारण २००९ र २०११ सालमा दुई चरणमा गरिएको थियो। त्यसपछि ०१८ सालदेखि हरेक १० वर्षमा जनगणना हुँदै आएको छ। १९६८ सालदेखि १०१० वर्षमा जनगणना हुँदै आएको हो। अन्तर्राष्ट्रिय मान्यताअनुसार पनि प्रत्येक १०१० वर्षमा उही मितिमा जनगणना हुनुपर्छ। परिस्थिति सहज हुँदा जनगणना तोकिएकै मितिमा हुनुपर्ने मान्यता छ। तथ्यांकमा एकरूपता पनि आउँछ। तर, जटिल परिस्थितिमा थोरै यताउता भएका उदाहरण छन्, उनले भने । २०७८ मा गर्ने भन्ने त संविधानमा तोकिएको छ। यो वर्षभित्र हुँदा यस्तो तथ्यांकमा खासै फरक पर्दैन। विभागले जनगणनाका धेरै तयारी पूरा गरेको थियो। ८७ स्थानमा जनगणना कार्यालय वैशाख १ गते नै स्थापना गरिएको थियो। वैशाख १६ देखि ८ हजार सुपरिवेक्षकको तालिम भइरहेको थियो। यही वैशाख २६ गतेदेखि घरपरिवार सूचीकरणको कार्य सुरु हँुदै थियो। सुरपरिक्षवेक्षक र विभागका कर्मचारीले घरपरिवारको सूचिकरण कार्य वैशाख २६ देखि जेठ १४ सम्म घरपरिवारको लगत लिने विभागको कार्यतालिका थियो। विभागले ३९ हजार जना गणक छनोटको नामावली वैशाख २६ गतेपछि प्रकाशन गर्ने तयारी गरेको थियो। अनलाइन आवेदनका आधारमा उनीहरूलाई छनोट गरिँदै थियो। तालिकाअनुसार जेठ १७ देखि २२ सम्म गणकलाई तालिम दिने तय भएको थियो। जेठ २५ देखि असार ८ गतेसम्म जनगणना कार्य हुने कार्यतालिका थियो। कोरानासँग जुध्दै गत वर्ष पाइलट जनगणना गरेको विभाग तीब्र रूपमा तयारीमा जुटेको थियो। यसपटक स्थिति झन जटिल हुँदै गएपछि स्थगनको अवस्थामा पुगेको हो।"
कोरोनाबाट बागलुङमा कार्यपालिका सदस्यको मृत्यु,"बागलुङ : कोरोना भाइरस (कोभिड १९)बाट ताराखोला गाउँपालिकाका एक महिलाको मृत्यु भएको छ। ताराखोला गाउँपालिकाको कार्यपालिका सदस्यसमेत रहेकी ३० वर्षिया तेजुमाया भण्डारी परियारको उपचारका क्रममा मृत्यु भएको हो। भण्डारीलाई १८ गते कोरोना संक्रमण पुष्टि भएको र सोमबार राति धौलागिरी अस्पतालमा उपचारकै क्रममा ज्यान गएको स्वास्थ्य कार्यालय बागलुङका कोभिड१९ फोकल पर्सन देवप्रकाश घिमिरेले जानकारी दिए। स्थानीय क्लिनिकबाट औषधि लिएर होम आइसोलेसन बसेका उनलाई श्वास प्रश्वासमा धेरै नै गाह्रो भएपछि मात्रै गाउँपालिकाको कोभिड अस्पताल लगिएको थियो। रुघाखोकी कोरोना लक्षण देखिएपनि घरमै बसेर औषधी खाइरहनु भएको रहेछ, ताराखोला गाउँपालिकाका स्वास्थ्य शाखा प्रमुख उदित थापा मगरले भने, कोभिड अस्पताल ल्याउँदा उहाँको अक्सिजन जम्मा ५० मा पुगिसकेको थियो, त्यसलाई बढाउन सकिन्छ भनेर प्रयास पनि गर्यौ, तर कठिन भएपछि तत्काल धौलागिरी अस्पताल रेफर गरेर पठाएका हौँ। कोरोना संक्रमणको शिकार बनेकी उनले दुवै चरणको कोरोना विरुद्धको खोपसमेत लगाएको स्वास्थ्य शाखा प्रमुख थापाले बताए। खोपले काम गरेको जस्तो नदेखिएको उनको भनाई छ। काठेखोला गाउँपालिका३ धम्जा माइत भएकी उनले अन्तरजातिय विवाह गरेकी हुन्। भण्डारी नेकपा माओवादी केन्द्रबाट ताराखोला वडा नम्बर ३ बाट वार्ड सदस्य हुँदै कार्यपालिका सदस्य बनेकी थिइन्। उनी अखिल नेपाल महिला संघ क्रान्तिकारीको जिल्ला सदस्यसमेत हुन्। योसँगै बागलुङमा मृत्यु हुनेको संख्या १३ पुगेको छ। कुल १ हजार ३ सय ५ जना संक्रमित भइसकेको यस जिल्लामा हाल १ सय ९९ संक्रिय संक्रमित छन्। बागलुङ जिल्लामा तीव्रतर गतिमा कोरोना संक्रमण फैलिएको भन्दै नेपाल सरकारले अति प्रभावित जिल्लाको सूचीमा राखेको छ। कोरोना संक्रमण बढ्दै गएपछि आजदेखि बागलुङ नगरपालिकामा १० दिन लकडाउन गरिएको छ।"
६ वर्षपछि खुल्यो इजरायल,"काठमाडौं : सरकारले इजरायलमा केयरगिभर का लागि नेपाली श्रमिक पठाउन निर्देशिका पारित गरेको छ। इजरायलमा नेपाली सहयोगी कामदार पठाउनेसम्बन्धी निर्देशिका २०७८ इजरायल रोजगारीमा जाँदा लाग्ने शुल्क रोजगारदाताले बेहोर्न नमाने श्रमिक आफैंले तिर्नुपर्ने व्यवस्था गरिएको छ। सम्झौतामा हवाई भाडा, बिमा, स्वास्थ्य परीक्षण, कल्याणकारी कोषको रकम र श्रम स्वीकृति लिँदा लाग्ने खर्च रोजगारदाताले बेहोर्ने उल्लेख छ। तर उक्त सम्झौताअनुसार रोजगारताले उक्त शुल्क तिर्न नमाने सम्बन्धित व्यक्तिले तिर्नुपर्ने व्यवस्था गरिएको हो। वैदेशिक रोजगार विभागले मस्यौदा गत माघमा श्रम, रोजगार तथा सामाजिक सुरक्षा मन्त्रालयमा पठाएको थियो। मन्त्रालयले थप परिमार्जन गरी कानुन र अर्थ मन्त्रालयबाट राय लिई स्वीकृतिका लागि मन्त्रिपरिषद् लगेको थियो। नेपालइजरायलबीच गत असोज श्रम सम्झौता भई श्रमिक पठाउनेसम्बन्धी माघमा समझदारी बनेको थियो। निर्देशिका जारी भएसँगै नेपाली श्रमिक केयरगिभरका लागि इजरायल जान पाउनेछन्। तर कोभिडले विश्व नै आक्रान्त बनिरहेका बेला इजरायल रोजगारी पनि प्रभावित हुन सक्ने देखिएको छ। निर्देशिका अनुसार विगतमा इजरायल गई काम गरेका, आमा, बुवा, पति, पत्नी, छोरा वा छोरी इजरायलमा बसोबास गरिरहेका वा कार्यरत रहेका र लागूपदार्थ वा मादक पदार्थ दुव्र्यसनमा लागेका व्यक्ति इजरायल जान पाउने छैनन्। निर्देशिका पारित भएसँगै करिब पाँच वर्षदेखि रोकिएको इजरायल रोजगारी खुलेको छ। पहिलो चरणमा पाँच सय जना नेपाली इजरायल जान पाउनेछन्। कामदार प्रतिस्पर्धाका आधारमा छनोट हुनेछन्। सरकार टु सरकार (जीटुजी) मार्फत कामदार इजरायल जान पाउनेछन्। इजरायलमा जाने नेपाली २५ देखि ४५ वर्ष उमेरसमूहको हुनुपर्छ। दस जोड दुई पास गरेर तीन महिनाको केयरगिभर तालिम लिएकाले अवसर पाउनेछन्। दस जोड दुई पास गरी १५ महिने अनमी पढेकाले पनि इजरायल जान पाउनेछन्। इजरायल जान हिब्रु र अंग्रेजी भाषा जानेको हुनुपर्छ। ४९ फिट र ४५ केजी भएको व्यक्ति मात्रै इजरायल जान पाउने छन्। शारीरिक तथा मानसिक रूपमा स्वस्थ, असल चरित्र भएको व्यक्ति मात्र छनोटमा पर्ने छन्। योग्यता पुगेका इच्छुक व्यक्तिले अनलाइन आवेदन दिनुपर्नेछ। वैदेशिक रोजगार विभागले सूचना जारी गरी सक्कल कागजातसहित समय तोकेर उपस्थिति गर्न अनुरोध गर्नेछ। विभागले आवेदकको उचाइ र तौल परीक्षण गरी अनलाइनमा प्रविष्ट गर्नेछ। त्यसपछि मात्रै अंग्रेजी भाषा परीक्षणमा सामेल हुन पाइन्छ। भाषा परीक्षणपछि परीक्षार्थीले प्राप्त गरेको अंक अनलाइन प्रोफाइलमा प्रविष्ट हुन्छ। छनोट समितिले सबै मापदण्ड पूरा गरेका कम्तीमा पनि मागभन्दा २५ प्रतिशत बढी उम्मेदवारको नामावली तयार गर्नेछ। उक्त नामावली इजरायलको पीआईबीएलाई पठाई सोको विवरण विभागको वेबसाइटमा राख्नुपर्नेछ। विभागले पठाएको सूचीका आधारमा पीआईबीएले अन्तिम उम्मेदवार छनोट गर्छ। अन्तिम छनोटमा परेका उम्मेदवारको करारनामामा हस्ताक्षर गरी इजरायलले विभागमा पठाउने छ। विभागले सम्बन्धित व्यक्तिको हस्ताक्षर गराएर श्रमिकलाई इजरायल पठाउनेछ। इजरायलमा न्यूनतम मासिक १५ सय डलर (डेढ लाख नेपाली) पारिश्रमिक पाइन्छ। इजरायल वैदेशिक रोजगारीका गन्तव्य मुलुकमध्ये आकर्षक मानिन्छ। सन् २०१५ मा सम्झौता भए पनि कामदार इजरायल जान पाएका थिएनन्। त्यतिबेला बिजनेज टु बिजनेस (बीटुबी) मोडेलबाट कामदार पठाइने भनिए पनि मुस्किलले एक सय जना पनि जान पाएका थिएनन्। इजरायलले केयरगिभर, नर्सिङ क्षेत्र, अस्पताल, नर्सिङ होम, दिवा सेवा केन्द्रलगायत नेपाली श्रमिक लैजान लागेको छ। गत माघमा वैदेशिक रोजगार विभागका तत्कालीन महानिर्देशक कुमार दाहाल र नेपालका लागि इजरायली राजदूत हनान गोडरले इजरायलमा नेपाली कामदार आपूर्ति गर्नेसम्बन्धी सम्झौतामा हस्ताक्षर गरेका थिए। श्रमिक आफैंले तिर्नु परेपनि इजरायल जान (हवाई भाडा, स्वास्थ्य परीक्षणसहित) एक लाख रुपैयाँभन्दा बढी खर्च नहुने भएकाले इजरायल रोजगारीमा जान युवा आकर्षित छन्। इजरायलमा केयरगिभरले वृद्धवृद्धा र बालबालिकाको रेखदेख गर्नुपर्छ। वैदेशिक रोजगारीका क्रममा जापान, कोरियामा लामो समय बसिसकेका युवा पनि इजरायल जान उत्साहित देखिएका छन्।"
रोजगारी गुमाएर फर्किए साढे ४ लाख नेपाली,"काठमाडौं : कोरोना भाइरस महामारीका कारण रोजगारी गुमाएर साढे ४ लाख नेपाली श्रमिक स्वदेश फर्किएका छन्। एक वर्ष अवधिमा ६० देशबाट ४ लाख ५३ हजार ८ सय ४७ जना फर्किएका कोभिड१९ संकट व्यवस्थापन सञ्चालन केन्द्रको तथ्यांकले देखाएको छ। तर, यी श्रमिकलाई व्यवस्थापन गर्न सरकारले कुनै योजना ल्याएको छैन। केन्द्रका अनुसार सबभन्दा धेरै संयुक्त अरब इमिरेट्स (यूएई) बाट फर्किएका छन्। दोस्रोमा रोजगारी गुमाएर फर्किने मुलुकमा कतार पर्छ। यूएईबाट १ लाख ४० हजार २ सय १६ र कतारबाट १ लाख ५ हजार ७ सय ७४ जना फर्किएका हुन्। मलेसियाबाट ४८ हजार ४ सय ३५, साउदी अरबबाट ४१ हजार ६ सय ६८, कुवेतबाट २३ हजार ३ सय ४१, भारतबाट ३६ हजार १ सय ९५, टर्कीबाट १३ हजार ६ सय ३४, जापानबाट १३ हजार ५ सय २५ जना फर्किएका छन्। सिंगापुरबाट ५ हजार ५ सय ३, ओमनबाट ५ हजार ३ सय ७६ र दक्षिण कोरियाबाट ३ हजार ५ सय ६२, चीनबाट ३ हजार ५ सय ५८, हङकङ र मकाउबाट ३ हजार १ सय ६४ जना छन्। बंगलादेशबाट २ हजार ५ सय ९५, बहराइनबाट १ हजार ३ सय ५५, अस्ट्रेलियाबाट १ हजार २ सय ४४ र माल्दिभ्सबाट १ हजार १८ जना कोभिड १९ को असज परिस्थितिका कारण स्वदेश फर्किएका हुन्। भारतबाट विभिन्न नाका हुँदै करिब ७ लाख नेपाली स्वदेश फर्किएको भनिए पनि यो तथ्यांकमा समेटिएको छैन। कोभिडयता नियमित अवस्थामा कति कामदार फर्किए भन्ने यकिन तथ्यांक छैन। वैदेशिक रोजगार विभागले वैदेशिक रोजगारीबाट फर्किनेको तथ्यांक राख्ने पहल थाले पनि त्यो अझै प्रभावकारी हुन सकेको छैन। वैदेशिक रोजगार बोर्डले गत वर्ष खाडी र मलेसियामा कोरोनाका कारण ४ लाख ७ हजार कामदार प्रभावित भएको सार्वजनिक गरेको थियो। भारतसहित खाडी मुलुकमा ३१ लाख श्रमिक कार्यरत रहेको अध्ययनले देखाएको छ। श्रम स्वीकृति लिएर वैदेशिक रोजगारीमा जानेको संख्या ५४ लाख ९६ हजार ४ सय ६० पुगेको छ। खाडी र मलेसियामा मात्रै १३ लाख ४८ हजार ८ सय ७२ जना कार्यरत रहेको तथ्यांक छ। कोरोना भाइरसको दोस्रो लहरले वैदेशिक रोजगार प्रभावित भएको छ। पछिल्लो समयमा निशेधाज्ञासहित हवाई उडानसमेत बन्द गरिएका छन्। नेपालमा दोस्रो लहर सुरु हुनुअघि वैदेशिक रोजगार सहज हुन थाले पनि पछिल्लो समयमा प्रभावित बन्न पुगेको छ। सरकारले चालू आर्थिक वर्ष ७ लाखलाई रोजगारी दिने घोषणा गरेको थियो। तर, रोजगारी सिर्जना हुने कुनै कार्यक्रम अघि बढाइएको छैन। प्रधानमन्त्री रोजगार कार्यक्रममार्फत २ लाखलाई सय दिने रोजगारी दिने घोषणा गरिए पनि प्रभावकारी रुपमा सञ्चालन हुन सकेको छैन। अन्य रोजगारीका सिर्जनाका कुनै पनि पहल थालिएको छैन। विभागका अनुसार कोभिड१९ यता १ लाख श्रमिक वैदेशिक रोजगारीमा गएका छन्। स्वदेशमा पर्याप्त रोजगारी सिर्जना नहुनु, वैदेशिक रोजगारमा जान नपाउनु तथा वैदेशिक रोजगारबाट फर्किने क्रम बढेसँगै रोजगारीमा असन्तुलन पैदा भएको छ। श्रमविज्ञ डागणेश गुरुङ सरकारले रोजगारी सिर्जना गर्न ध्यान नदिएको बताउँछन्। कोभिडपछि धेरै भारतीय श्रमिक पलायन भएकाले उनीहरूको ठाउँमा विदेशबाट फर्केकालाई अवसर दिन ढिलाइ गर्न नहुने डा गुरुङको सुझाव छ। विदेशमा जे काम गरेको छ, यहाँ पनि त्यही प्रकृतिको काम दिनुपर्छ, उनी भन्छन्। कोभिडको दोस्रो लहरले वैदेशिक रोजगार तहसनहस हुन सक्ने चिन्ता व्यक्त हुन थालेको छ। वैदेशिक रोजगारीबाट ८ खर्बभन्दा बढी रेमिट्यान्स भित्रिरहेको छ। यसले कुल ग्राहस्थ उत्पादनमा २५ प्रतिशतभन्दा बढी योगदान दिएको छ। केही वर्षअघि वैदेशिक रोजगारीले कुल गार्हस्थ उत्पादनमा २९ प्रतिशतभन्दा बढी हिस्सा ओगटे पनि पछिल्लो समयमा खुम्चिँदै गएको छ।"
दर्शकमाझ रिजालको अंग्रेजी फिल्म,"काठमाडौं : लन्डन निवासी डा कपिल रिजालले निर्देशन गरेको अंग्रेजी भाषाको छोटो फिल्म कर्मा : लाइफ इज ए बुमर्याङ, यु गेट ह्वाट यु गिभ दर्शकमाझ आएको छ। अंग्रेजी भाषामा तयार पारिएको फिल्म जस्तो कर्म गर्यो, त्यस्तै फल पाइन्छ भन्ने विषयमा केन्द्रित छ। २६ वर्षदेखि लन्डनमा बसी आफूलाई सफल तथा लोकप्रिय दन्त चिकित्सकका रूपमा उभ्याउन सफल डा रिजालको निर्देशनमा बनेको यो तेस्रो छोटो फिल्म हो। डा रिजालको घरेलु फिल्म निर्माण कम्पनी केआर प्रडक्सनको ब्यानरमा निर्मित फिल्ममा उनले लन्डनवासी नेपालीका साथै लन्डनका कलाकारलाई अभिनय गराएका छन्। हलिउडका नाम चलेका प्राविधिकसमेतको संलग्नता रहेको फिल्ममा लन्डनमा बस्दै आएका नेपाली कलाकार टंक धमला (लियो ट्यांक) मूख्य भूमिकामा छन् भने लन्डनकी डेलिएलन नायिका रहेकी छन्। उनीहरूका साथमा सपनकुमार राई, जेनामासे, ज्याकमासे, कारलाई विक, र निशान पुनले पनिअभिनय गरेका छन्। सम्पूर्ण छायांकन कार्य लन्डनमा गरिएको फिल्मको पोस्ट प्रोडक्सनको काम भने नेपालमा गरिएको थियो। सस्पेन्स थ्रिलर फिल्ममा कथा निर्देशक रिजालकै छ भने पटकथा उनका साथमा लुक हन्टरले तयार पारेका छन्।फिल्ममा सपनकुमार राई, मिनो ओज, डेनिएलन र सुमन श्रेष्ठ कार्यकारी निर्माता रहेका छन्। फिल्म ११ मिनेट २२ सेकेन्डको छ। डा रिजालले यसअघि कोरोना संक्रमणबाट हुने कोभिड१९ को विषयमा एकल कलाकार लिएर गिल्ट नामक छोटो फिल्म बनाएका थिए भने २० वर्षअगाडि भारतमा अध्ययनका क्रममा रहँदा फरक फरक भाषा बोल्ने विभिन्न देशका साथीका साथ साइलेन्स नामक सर्ट फिल्म बनाएका थिए। डा रिजालले आफ्नापिता डा भोला रिजालका कारण रगतमै चिकित्सा क्षेत्र र फिल्म रहेकाले आफू पनिदुवै क्षेत्रमा सक्रिय भएको बताए। डा रिजालले नेपाल र लन्डनमा गरी हालसम्म एक दर्जनभन्दा बढी म्युजिक भिडियोसमेत निर्देशन गरिसकेका छन्।"
सम्बन्ध शिरैमामा रञ्जिता र सुरेन्द्र (भिडियो),काठमाडौं : पूर्णकला बीसी र कुलेन्द्र विश्वकर्माको आवाज नयाँ गीत सम्बन्ध शिरैमा सार्वजनिक भएको छ। गीतमा केही वर्षपहिले निकै जमेको जोडीकारूपमा लिइएको मोडल रञ्जिता गुरुङ र सुरेन्द्रकुमार दाहालले पुनः यो म्युजिक भिडियोमा जीवन्त अभिनय गरेका छन्। लोकदोहोरी क्षेत्रमा सुरेन्द्र र रञ्जित अभिनीत हजारौं म्युजिक भिडियो छन्। दियो इन्टरटेनबाट बजारमा आएको भिडियोमा माया प्रेमलाई विषयवस्तु बनाइएको छ। उक्त गीतको म्युजिक भिडियोको निर्देशन कपिल लामाले गरेका छन् भने सुरेश श्रेष्ठको छायांकन रहेको भिडियोमा शिव पौडेलको सम्पादन छ। गीतको लय तथा शब्द सिर्जना शंकर क्षेत्रीले गरेका छन्।
विराटनगर शीर्ष स्थानमा,काठमाडौं : विराटनगर सिटी एफसी नेपाल सुपर लिग (एनएसएल) फुटबलको शीर्ष स्थानमा उक्लिएको छ। सोमबार भएको खेलमा चितवन एफसीलाई २० गोलले पराजित गर्दै विराटनगर शीर्ष स्थानमा उक्लिएको हो। त्रिपुरेश्वरस्थित दशरथ रंगशालामा विराटनगरलाई जित दिलाउन पेड्रो मान्जी र सन्तोष तामाङले एकएक गोल गरे। लिगमा विराटनगरको दोस्रो जित हो। यसअघि आफ्नो पहिलो खेलमा विराटनगरले धनगढी एफसीलाई ३० गोलले पराजित गरेको थियो। विराटनगरले सुरुवातबाटै आक्रमक खेल पस्किए पनि चितवनले पहिलो हाफमा गोलरहित बराबरीमा रोकेको थियो। खेलको २०औं मिनेटमा चितवनका जर्जप्रिन्स कार्कीको सशक्त फ्रिकिक विराटनगरका गोलरक्षक किशोर गिरीले विफल पारेका थिए। २३औं मिनेटमा विराटनगरका स्ट्राइकर पेड्रो मान्जीको क्रस बलमा पेनाल्टी क्षेत्रमा रहेका सुनिल बलको वान टच प्रहार पोस्टमाथिबाट बाहिरिएको थियो। ३६औं मिनेटमा विराटनगरका एडिलाजा सोमिडेको हेड बलले पोस्ट्को दिशा लिन सकेन। ५१औं मिनेटमा पेड्रोले गोलको सुनौलो अवसर गुमाएका थिए। नीरकुमार राईको क्रसमा अनमार्क रहेका पेड्रोको प्रहार फितलो हुँदा गोलरक्षकले सजिलै समातेका थिए। खेलको ७३औं मिनेटमा पेड्रो मान्जीले गोल गर्दै विराटनगरलाई अग्रता दिलाएका थिए। सुनिल बलको फ्रिकिकमा डिबक्सभित्र रहेका पेड्रोले उत्कृष्ट गोल गरेका थिए। ७४औं मिनेटमा जर्जप्रिन्स कार्कीको प्रहार पोस्टको नजिकैबाट बाहिरिदा चितवन बराबरी गोल गर्न असफल भएको थियो। ८१औं मिनेटमा चितवनका मनिष थापाले डिबक्स बाहिरबाट प्रहार गरेको सशक्त प्रहार पोस्ट नजिकैबाट बाहिरिएको थियो। ८९औं मिनेटमा सन्तोष तामाङले गोल गर्दै विराटनगरलाई २० को अग्रता दिलाएका थिए। फ्रिकिकमा चितवनका डिफेन्डरले क्लियर गर्न नसकेको बलमा सन्तोषले उत्कृष्ट गोल गरेका थिए। विराटनगरका रञ्जीत धिमाल प्लेयर अफ दी म्याच चुनिए। उनले २५ हजार रुपैयाँ पुरस्कार प्राप्त गरे। इमर्जिङ प्लेयर अफ दी म्याच विराटनगरका सुरज ठकुरी घोषित भए। उनले १० हजार रुपैयाँ पाए। जितसँगै विराटनगरले चार खेलबाट सात अंक जोडेको छ। विराटनगरले सात अंक नै जोडेको धनगढी एफसीलाई गोल भिन्नताका आधारमा पछि पार्दै शीर्ष स्थान कब्जा गरेको छ। लिगको पुछारमा झरेको चितवनले भने चार खेलमा दुई अंक मात्र जोड्न सकेको छ। चितवनले दुई खेल बराबरी खेलेको थियो भने दुई खेलमा पराजय बेहोरेको छ। यो हारसँगै चितवनको प्लेअफ पुग्ने सम्भावना थप कमजोर बनेको छ। सात टोली सहभागी प्रतियोगिताका शीर्ष चार टोलीले प्लेअफमा स्थान बनाउनेछन्। जेठ १ गतेसम्म सञ्चालन हुने प्रतियोगिताका विजेताले ३५ लाख रुपैयाँ पुरस्कार पाउनेछ। यस्तै उपविजेताले १५ लाख रुपैयाँ प्राप्त गर्नेछ। प्रतियोगिताको विधागततर्फका उत्कृष्टले जनही एक लाख रुपैयाँ पाउनेछन्।
रोगसँगै भोकको चिन्ता,"राजधानी र प्रमुख सहरहरूमा भटाभट निषेधाज्ञा लागिरहेका छन्। कोरोना महामारीबाट तंग्रिन खोजेको अर्थतन्त्र फेरि दोस्रो खेप थला परेको छ। यसले विपन्न र श्रमिक वर्गलाई सबैभन्दा खुत्रुक्कै पारेको छ। दैनिक कमाउँदै खाँदै गर्नेको चुलो अब निभेको छ। कामका अवसर बन्द भएका छन्। गरेर खान बाहिर निस्कन राज्यले छेकेको छ। राज्यको बाध्यता हो संक्रामक रोगबाट आमनागरिकलाई जोगाउनैपर्छ। तर, त्यसले सिर्जना गर्ने भोकको व्यथा सम्बोधन गर्न पनि उत्तिकै चिन्ता राख्नुपर्ने हो। त्यता भने खास ध्यान गएको पाइँदैन। प्रधानमन्त्रीको सम्बोधनमा कोरोना रोकथामका निषेधाज्ञामा कसैलाई भोकै हुन नदिने प्रतिबद्धता जनाइएको छ। तर, त्यसको प्रस्ट खाका आउन सकेको छैन। एक छाक पनि सञ्चय हुने ठूलो संख्याका नागरिक भोकभोकै हुन थालिसके। अब तिनले राज्यबाट आश्वासन होइन, आहार चाहेका छन्। सरकार त्यसमा गम्भीर हुनैपर्छ। संक्रमणको उच्च जोखिममा रहेको वर्ग पनि ज्याला मजदूरी गरेर खाने समुदाय नै हो। जटिल र महँगो बन्दै गएको उपचारमा तिनको पहुँचको समस्या साथमा छँदैछ। दिनभरि भारी बोकेर काम गर्ने हजारौं मजदुर सडक र पाटीमा रात बिताउन बाध्य छन्। साँझबिहान पेट भर्नकै लागि उनीहरू मन्दिर परिसर तथा खुला ठाउँमा भेला हुने गरेका छन्। कोही मनकारी संघ, संस्था वा मानिसले निःशुल्क बाँड्ने गरेको खाना भेटाउन उनीहरू आशावादी हुन्छन्। सधैं यसरी गुजारा धान्न पनि सहज हुन्न। गाँस र बासको अभावमा सडकमा रात बिताउन बाध्य गरिब मजुदुरप्रति राज्यको ध्यान जान जरुरी छ। गाउँमा घर भएका कतिपय श्रमिक सवारी साधन नपाउँदा वा बाटो खर्चको अभावमा फर्कन पाएका छैनन्। बिरामी, अशक्त तथा कतिपय अपांगता भएका उनीहरूप्रति राज्यले अभिभावकत्व देखाउन ढिला भइसकेको छ। अमेरिका, युरोपलगायतमा जत्तिकै नसके पछि नेपाल सरकारले बेरोजगार हुन बाध्य श्रमिकलाई यस्ता भैपरी आउने परिस्थितिका हकमा केही न केही राहत प्रदान गर्नैपर्छ। राज्यको काम लोककल्याण हो। उपचार प्रबन्धमा सरकारको ठूलो राशि लगानी हुने बाध्यता यति बेला छँदैछ। तैपनि विपन्न श्रमिकका व्यथा कोरोना कहरभन्दा कम छैनन् भन्नेमा हेक्का पुग्नैपर्छ। सबैलाई नसके पनि दिनभर कमाएर साँझबिहान पेट पाल्नेलाई भने सरकारले गर्जो टारिदिनैपर्छ। रोगले भन्दा भोकले मर्ने अवस्था आउन दिनु हुँदैन। स्वास्थ्य सुरक्षा अपनाएर मजदुरहरूको दैनिक जनजीवन सहज बनाइदिन सरकारले उचित पहल चाल्नु अत्यावश्यक छ। अघिल्लो निषेधाज्ञामा देखिएका कतिपय बिजोग दृश्य यसपालि पुनरावृत्त नहोऊन् भन्नेमा बेलैमा चनाखो हुनुपर्छ। देश राजनीतिको दूषित खेलमा अल्झिएको छ। सरकार त्यसकै एउटा पाटो बनिरहेको छ। अब त्यता भन्दा कोरोना संघर्ष र मजदुर तथा गरिबका व्यथामा केन्द्रित हुनु वाञ्छनीय छ। नत्र त्यो लोकतन्त्रको उपहास हुनेछ। अघिल्लो निषेधाज्ञामा पनि खानै नपाएर कयौं मजदुर तथा गरिबहरूले सडकमै ज्यान गुमाउन बाध्य भए। राजधानीले गाँस नदिएपछि साता, दस दिनसम्म हिँडेर चाउचाउकै भरमा गाउँ पुगेका कथा पनि कसैबाट छिपेको छैन। आर्थिक रूपले विपन्न मजदुरका लागि सरकारले निःशुल्क स्वास्थ्य उपचार, बिमालगायत कार्यक्रम व्यवहारमै देखिनु पर्ने बेला आएको छ। कामको अभावमा भोको पेट लिएर सहरका चोकचोक भौतारिने मजदुरहरू पनि देश निर्माणका इँटाटायल हुन्। मजदुरबिना विकासका कुनै पनि गतिविधि सम्भव छैन। मजदुरबाटै देश विकास सम्भव छ। हामीले कल्पना गरेको समुन्नत समाजको निर्माणमा अनेकौं मानिसको योगदान हुन्छ। सरकारले अघि सारेको समृद्ध नेपाल सुखी नेपाली को अवधारणा चरितार्थ गराउन यिनको अहम् भूमिका हुन्छ। तिनलाई राज्यले उचित जगर्ना गर्नुपर्छ। त्यो भनेको रोग र भोक दुवैबाट बचाउनु हो। अहिले त्यो परीक्षाको घडी छ। विश्वास गरौं, सरकार त्यसमा जानकार छ। भोकै परिसकेका मजदूरका समस्या पक्कै सम्बोधन गर्नेछ।"
"चुनावको नतिजापछि बंगालमा राजनीतिक हिंसा, ११ को मृत्यु","कोलकाता : भारतको पश्चिम बंगाल प्रदेशमा हालै सम्पन्न विधानसभाको मतपरिणाम लगत्तै राजनीतिक हिंसा भड्किएको छ। हिंसामा हालसम्म ११ जनाको मृत्यु भएको भारतीय सञ्चारमाध्यमले जनाएका छन्। चुनावको नतिजा आएकै दिन कोलकातास्थित भारतीय जनता पार्टी (भाजपा) को कार्यालयमा विपक्षीले आगो लगाएको जनाइएको छ। त्यस्तै सोमबार दुई जना भाजपा कार्यकर्ताको कुटपिटबाट मृत्यु भएको खबर प्राप्त भएको थियो। मंगलबारसम्ममा ९ जनाको हत्या भइसकेको भाजपा प्रदेश अध्यक्ष दिलीप घोषले बताएका छन्। भाजपाले मुख्यमन्त्री ममता बेनर्जीको निर्देशनमा आफूहरूमाथि हमला भइरहेको आरोप लगाएको छ। त्यस्तै प्रहरी प्रशासनसमेत मुकदर्शक बनेको सो पार्टीले बताएको छ। हिंसा भड्किएपछि मुख्यमन्त्री बेनर्जीले शान्तिको लागि आव्हान गरेकी छिन्। चुनावमा अल इन्डिया तृणमूल कंग्रेसले २१३ र भाजपाले ७७ स्थानमा जित निकालेका छन्। हरा गुलाल लगा ये गुण्डे किस प्रकार भाजपा के समर्थकों पर हमला कर रहें है !!    ()  ,"
नबोली नबोली को ह्याट्रिक,"काठमाडौं : समय आउनुपर्छ उसको भाग्यलाई कसैले रोक्न सक्दैन भनेको यही हो। एक साताबीचमा आयोजित अवार्ड समारोहमा पप गीत नबोली नबोली ले अवार्डको वर्षा गरेको छ। फेसन एन्ड म्युजिकमा पाँच विधामा अवार्ड जितेको यही गीतले योङ माइन्डस् इन्टरटेनमेन्ट म्युजिक अवार्डमा पनि पाँच विधामा पुरस्कार जितेको छ। नेपाली चलचित्र संगीत, आधुनिक, पप र लोकदोहोरी संगीतअन्तर्गत प्रोत्साहन र जुरी अवार्ड गरी ५७ विधामा पुरस्कार दिइएको थियो। कार्यक्रमका प्रमुख अतिथि संगीतकार शम्भुजित बाँस्कोटा थिए। अवार्ड कार्यक्रममा नेपाली लोकदोहोरी क्षेत्रकी गायिका बिमाकुमारी दुरालाई लाइफटाइम अचिभमेन्ट अवार्डबाट सम्मानित गरिएको थियो। आधुनिक गीततर्फ उत्कृष्ट संगीतकारमा अर्जुन पोखरेल, उत्कृष्ट मिक्सिङ र मास्टरिङमा साजन शाह, उत्कृष्ट मोडेल पुरुषमा सुधीर श्रेष्ठ र उत्कृष्ट छायाकारमा उत्सव दाहालले अवार्ड जिते। यस्तै उत्कृष्ट भिडियो निर्देशकको अवार्ड विधान कार्कीले हात पारे। त्यसैगरी, दुर्गेश थापा उत्कृष्ट लोकदोहोरी मोडेल भए भने लोकप्रिय मोडेल आधुनिकतर्फको अवार्ड पल शाह र लोकप्रिय संगीतकारको अवार्ड शंकर थापाले जितेका छन्।"
कोरोनाबाट रोल्पाका चार जनाको मृत्यु,"रोल्पा : कोरोनाको दोस्रो लहरपछि रोल्पाका चार जनाको जिल्ला बाहिर उपचारको क्रममा मृत्यु भएको छ। रोल्पा माडी गाउँपालिका६ कोर्चाबाङका कोरोना संक्रमित एक पुरुषको उपचारको क्रममा भैरहवामा मृत्यु भएको छ। पारिवारिक स्रोतअनुसार गाउँमै बिरामी परेपछि उपचारका लागि भैरहवा लगिएको थियो। भैरहवा कोरोना अस्पतालमा सोमबार साँझ उनको मृत्यु भएको हो। ज्वरो आउने, टाउको दुख्ने र खोकी लाग्ने भएका बेला गाउँपालिकाकै एक निजि अस्पतालमा उपचार गर्न गएका थिए। सन्चो नभएपछि परिवारका सदस्यले भैरहवा लगेका थिए। अस्पतालमा कोरोना जाँच गर्दा पोजेटिभ देखिएको थियो। अक्सिजन लेवल निकै कम भै मृत्यु भएको हो। उनी केही साता अघि भारतबाट फर्किएको आफन्तले बताए। सुनिलस्मृति गाउँपालिका३ मिझिङका वर्ष ४६ का एक पुरुषको पनि बैशाख १७ गते अघि चितवनको मेडिकल कलेजमा उपचारका क्रममा मृत्यु भएको थियो। गाउँमा मासु पसल गर्दै आएका उनि उपचारका लागि चितवन पुगेका थिए।'जाँचमा कोरोना देखिएको थियो। उपचार गर्दैगर्दा मृत्यु भयो।', आफन्तले भने। परिवारका एक सदस्यमा पनि कोरोना देखिएको छ। चार दिनअघि नै गंगादेव गाउँपालिकाकी ४९ वर्षीय एक महिलाको उपचारका क्रममा छिमेकी जिल्ला सल्यानमा मृत्यु भएको थियो। बिरामी भै उपचारमा गएका महिलालाई कोरोना संक्रमण देखिएको र उपचार गर्दा गर्दै मृत्यु भएको जिल्ला प्रहरी प्रमुख एवं प्रहरी नायव उपरीक्षक नरेशराज सुवेदीले बताए। त्यसैगरी त्रिवेणी गाउँपालिका७ रानिमाला घर भै दाङ घोराहीमा बस्दै आएका ४० वर्षिय एक पुरुषको पनि मृत्यु भएको छ। बिरामी भै अस्पताल जाँदा कोरोना जाँच्दा पोजेटिभ देखिएको थियो। कोभिड१९ ले अघिल्लो वर्ष जिल्लाका ५ जनाको मृत्यु भएको जिल्ला प्रशासन कार्यालयले जनाएको छ। पछिल्लो भेरियन्टले चारको मृत्यु भैसकेको छ। देशका विभिन्न जिल्ला र विदेशमा कोरोनाबाट मृत्यु भएको अभिलेख छैन। प्रमुख जिल्ला अधिकारी नवराज सापकोटाका अनुसार हाल जिल्लामा ८८ संक्रमित छन। समुदायस्तरसम्म संक्रमण फैलिएको छ। जाँचको अभाव देखिएको छ। अनुमानित दुई सय बढी संक्रमित भएको भन्दै प्रमुख जिल्ला अधिकारीले बुधबार बिहान ६ बजेदेखि लागू हुनेगरी जिल्लाभर निषेधाज्ञा जारी गरेका छन्। निषेधाज्ञा जेठ ५ गते राती १२ बजेसम्म लागू हुने सूचनामा उल्लेख छ।"
स्वास्थ्यकर्मीलाई प्रोत्साहन भत्ता,"काठमाडौं : सरकारले कोरोना भाइरस महामारीमा खटिने स्वास्थ्यकर्मीलगायत जनशक्तिलाई प्रोत्साहन स्वरूप ५० प्रतिशत जोखिम भत्ता उपलब्ध गराउने भएको छ। उनीहरूका परिवारका सदस्यको उपचार र बिमाको व्यवस्थासमेत गरिने भएको छ। स्वास्थ्य जनशक्तिको अभाव हुन नदिन संघ, प्रदेश र स्थानीय तहमा अवकाशप्राप्त चिकित्सक तथा अन्य स्वास्थ्यकर्मीलाई एक वर्षका लागि करारमा भर्ना गरिनेछ, प्रधानमन्त्री केपी शर्मा ओलीले सोमबार देशवासीका नाममा सम्बोधनका क्रममा भने, कोभिड१९ को पहिचान, निदान, उपचार, बिरामीको ओसार प्रसार र शव व्यवस्थापनमा प्रत्यक्ष रूपमा संलग्न चिकित्सक, स्वास्थ्यकर्मी, चालक तथा सहचालक र सफाइकर्मीका साथै कर्मचारीहरूलाई सुरु तलब स्केलको ५० प्रतिशत जोखिम भत्ता, परिवारको उपचार र बिमाको व्यवस्था गरिनेछ। प्रधानमन्त्री ओलीले महामारीविरुद्ध अग्रपंक्तिमा कार्यरत चिकित्सक, स्वास्थ्यकर्मी, सुरक्षाकर्मी, चालक र सफाइकर्मीसहित सबै तह र तप्काका राष्ट्रसेवक कर्मचारीको भूमिका उल्लेखनीय रहेको बताए। प्रधानमन्त्री ओलीले महामारीका कारण कसैले पनि जीवन गुमाउन नपरोस् भने सरकार संवेदनशील रहेको बताए। नागरिकको जीवनरक्षा यस सरकारको पहिलो दायित्व हो भन्नेमा म पुनः जोड दिन चाहन्छु, प्रधानमन्त्री ओलीले भने, त्यसैले महामारीको दोस्रो लहरको रोकथाम र नियन्त्रणका लागि सरकारका सबै संयन्त्र परिचालित छन्। ओलीले संघ, प्रदेश र स्थानीय तहबीच समन्वयात्मक ढंगले काम गर्न प्रदेश केन्द्रित हुने गरी एकएक जना मन्त्रीलाई फोकल व्यक्ति तोकिएको बताए। संक्रमणको साङ्लो चुडाउन अस्पताल वा आइसोलेसन केन्द्रको व्यवस्था गरेर मात्रै पुग्दैन, एक हदसम्म लकडाउन आवश्यक हुन्छ भन्ने विज्ञहरूको सल्लाहअनुसार केही अवधिका लागि निषेधाज्ञा जारी गरिएको छ, ओलीले भने, यसलाई थप कडाइ गरिँदै छ र प्रभावकारी ढंगले लागू गर्न पहिलेझैं सबैबाट सहयोग हुने अपेक्षा सरकारले राखेको छ। उनले चीन, रूसलगायत खोप उत्पादक राष्ट्र तथा कोभ्याक्ससँग निरन्तर सम्पर्क पर्याप्त मात्रामा खोप ल्याउन सरकार प्रयत्नशील रहेको बताए। हालसम्ममा करिब २१ लाखलाई पहिलो डोज खोप लगाइसकिएको छ। दोस्रो डोज खोप लगाउन आरम्भ गरिएको छ। अहिलेसम्म झण्डै ३ लाख ७० हजारले दोस्रो डोज खोप लगाइसकेका छन्, उनले भने, यस संख्यामा स्वास्थ्यकर्मीलगायत अन्य अग्रपंक्तिमा खटिने व्यक्तिहरू छन्। उनले कोरोनाको दोस्रो लहर थप घातक रूपमा देखापरेको बताए। संक्रमणको दर र मृत्युदर गत वर्षको तुलनामा बढी छ। उनले नेपाली सेनालाई प्रदेश तथा राजधानीमा शीघ्र १ हजार शय्याको अस्थायी अस्पताल निर्माण गर्न निर्देशन दिइएको बताए। वीर अस्पतालको नयाँ भवन र नेपाली सेनाको त्रिचन्द्र मिलिटरी अस्पताल, काठमाडौं उपत्यकाका धेरै शय्या भएका मेडिकल कलेज, ठूला सरकारी तथा निजी अस्पताललाई कोभिड अस्पतालका रूपमा सञ्चालनको तयारी भइरहेको उनले बताए। उनले प्रदेश सरकारले पनि मेडिकल कलेज तथा ठूला अस्पताललाई कोभिड अस्पतालको रूपमा र साना अस्पताललाई ननकोभिड अस्पतालका रूपमा सञ्चालन गर्ने बताए। सबै प्रकारका सार्वजनिक एवं सामुदायिक स्थल, रंगशाला, सभाहल, पार्टी प्यालेस, होटल, कारखाना, गोदाम घरलगायतका संरचनाहरू प्रयोग गरी सुविधायुक्त क्वारेन्टिन, आइसोलेसन केन्द्र र आवश्यक होल्डिङ सेन्टरको प्रबन्ध गर्न लगाइएको छ, उनले भने, सबै सरकारी तथा निजी अस्पतालले आफूकहाँ उपलब्ध शय्या र तीमध्ये प्रयोग भएका वा नभएका शय्याको दैनिक विवरण अद्यावधिक गर्ने र त्यस विवरण तत्काल स्वास्थ्य तथा जनसङ्ख्या मन्त्रालयमा पठाउनुपर्नेछ। उनले कुनै अस्पतालले विवरण पूरा नपठाई शय्या लुकाएको भेटिए कारबाही हुने स्पष्ट पारे। उनले ठूला अस्पताल तथा मेडिकल कलेजमा अक्सिजन प्लान्टको स्थापना गरिने बताए। सञ्चालनमा नआएका अक्सिजन प्लान्टलाई शीघ्र मर्मत गरिने जानकारी उनले दिए। उनले लिक्विड अक्सिजनको अवैध निर्यात गर्नेलाई कारबाहीको चेतावनी दिए। लिक्विड अक्सिजन तथा अक्सिजन जेनेरेटर खरिद गरेर मौज्दात राखिनेछ, उनले भने, देशभरका अक्सिजन प्लान्टबाट उत्पादित अक्सिजन हाललाई अस्पताल र उपचारको प्रयोजनका लागि मात्र प्रयोग गर्ने गरी अन्य क्षेत्रमा आपूर्ति गर्न रोक लगाइएको छ। उनले कोभिडको उपचारमा प्रयोग हुने एन्टिभाइरल औषधि तथा अन्य जीवनरक्षक औषधि प्रत्येक अस्पतालले मौज्दातमा राख्नुपर्ने व्यवस्था गरिएको बताए। औषधिको कृत्रिम अभाव र कालोबजारी गर्नेलाई कारबाही गरिने चेतावनी उनले दिए। उनका अनुसार जनस्वास्थ्य मापदण्ड पालना गराउन सुरक्षाकर्मीलाई टोल, बस्ती, गल्ली तथा अन्य ठाउँमा परिचालन गरी चौबीसै घण्टा अनुगमन र निगरानी गरिनेछ। मापदण्डको उल्लंघन गर्नेलाई कानुनबमोजिम दण्डित गरिने उनले बताए। निषेधाज्ञा तथा बन्दाबन्दीका कारण कसैलाई पनि भोकै पर्न नदिनेमा सरकार सचेत रहेको उनले स्पष्ट पारे। उनले महामारी नियन्त्रण भएसँगै अर्थतन्त्र र रोजगारीका क्षेत्रलाई ध्वस्त हुन नदिन आवश्यक प्रबन्ध गरिने नै बताए। उनका अनुसार जनस्वास्थ्यका मापदण्ड पालनाको नेतृत्व गृह मन्त्रालयले र जनचेतनाको नेतृत्व सूचना तथा सञ्चार प्रविधि मन्त्रालयले गर्नेछन्। परीक्षण, उपचार तथा अन्य विषय स्वास्थ्य तथा जनसङ्ख्या मन्त्रालयले र खोप आयातको नेतृत्व परराष्ट्र मन्त्रालयले गर्नेछन्। अन्तर मन्त्रालय समन्वयमा काम गरिनेछ। उनका अनुसार वैशाख २० गते राति १२ बजेदेखि वैशाख मसान्तसम्म आन्तरिक उडान बन्द गर्ने निर्णय गरिएको छ। वैशाख २३ गते राति १२ बजेदेखि वैशाख मसान्तसम्म अन्तर्राष्ट्रिय हवाई उडान बन्द गर्ने निर्णय गरिएको छ। स्थलमार्गबाट विदेशी नागरिकको आवागमन बन्द गरिएको छ। नेपाली नागरिक प्रवेशका लागि नेपालभारत सीमा नाकामध्ये १३ वटा मात्र सञ्चालनमा ल्याइएको छ। आपूर्ति व्यवस्था प्रभावित नहुने गरी सोसँग सम्बन्धित ढुवानीका साधन भने यथावत सञ्चालन हुने व्यवस्था मिलाइएको छ। उनले भारतसँग सिमाना जोडिएका नाकामा रहेका हेल्थ डेस्कबाट एन्टिजेन परीक्षण गरेर मात्र सीमा प्रवेश गर्ने व्यवस्था मिलाइने बताए। स्थलमार्ग, चार्टर्ड वा उद्धार हवाई उडानबाट आउने हरेक व्यक्तिलाई परीक्षण गरिनेछ। कोही संक्रमित पाइएमा उनीहरूलाई उपचार गरेर मात्र समुदायमा पठाउने व्यवस्था मिलाइएको उनले बताए। प्रत्येक स्थानीय तहले नेपाल बाहिरबाट आउने व्यक्तिको अभिलेख राखी क्वारेन्टिन, आइसोलेसन तथा उपचारको व्यवस्था गर्ने र घर तथा संस्थागत आइसोलेसनको नियमित अनुगमन गर्ने प्रबन्ध गरिएको उनले बताए। उनका अनुसार सरकारी तथा अन्य कार्यालयमा एकचौथाइ कर्मचारीबाट कार्यसम्पादन गराउन सुरु गरिएको छ। अत्यावश्यक बाहेक अन्य कार्यालय, संघसंस्था वैशाख मसान्तसम्म बन्द रहने उनले बताए। उनले संक्रमण बढ्न नदिन सहरका महामारीको दोस्रो लहरको रोकथाम र नियन्त्रणका लागि सरकारका सबै संयन्त्र परिचालित गरेर आफ्नो दायित्व हर हालतमा पूरा गर्ने प्रतिबद्धता जनाउँदै नागरिकको पनि उत्तिकै भूमिका हुने बताए। सकभर घरमै बसौं, घरबाहिर निस्कनुपरेमा अनिवार्य रूपमा सही तरिकाले मास्क लगाऔं, उनले भने, समयसमयमा साबुनपानीले हात धोऔं वा स्यानिटाइजरले हात सफा गर्ने गरौं। उनले भोजभतेर तथा पर्व घरमै मनाउन आग्रह गर्दै भने, भौतिक दूरी कायम गरौं, भीडभाडबाट टाढै रहौं। हल्ला र अफवाहहरूबाट भ्रमित र प्रभावित नहोऔं। चिकित्सक, विज्ञ तथा प्राविधिकहरूको सल्लाहलाई पालना गरौं। धैर्य गरौं, संयमता अपनाऔं। सावधान होऔं तर आतंकित नहोऔं। उनले गत वर्ष गरिएको बन्दाबन्दी र जारी गरिएको निषेधाज्ञाका समयमा अनुशासन पालना गर्दै महामारीको असर धेरै हदसम्म कम गरेको स्मरण गराए। भने, यसमा भएको हेलचक्र्याइँले क्रमशः महामारी फैलिन बल पुर्याएको तथ्यलाई हामी सबैले मनन गरौं। नभुलौं, महामारीले कसैलाई पनि छाड्दैन। उनले गत वर्षको महामारी नियन्त्रणमा सफल भएको दाबी गरे। हामीले जीवन पहिला भन्यौं र त्यहीअनुरूप योजनाहरू बनायौं, उनले भने, एक वर्षपछि समीक्षा गर्दा हाम्रो निर्णय सही थियो भन्नेमा अहिले द्विविधा रहेन।"
माइक्रोसफ्टका संस्थापक बिल गेट्सले पत्नीसँग सम्बन्ध बिच्छेद गर्दै,"वासिङटन : माइक्रोसफ्टका संस्थापक बिल गेट्सले आफ्नो वैवाहिक यात्रा टुङ्ग्याउने निर्णय गरेका छन्। धेरै प्रयास गर्दा पनि पत्नी मेलिन्डा गेट्सँग सँगै बस्न नसकिने अवस्था आएको भन्दै दुवैले वैवाहिक यात्रा टुङ्ग्याउने निर्णय गरेको ट्वीटर मार्फत् जानकारी दिएका छन्। धेरै लामो समयसम्मको वैचारिक मन्थन तथा हाम्रो सम्बन्ध सुधारमा धेरै कार्यपछि अन्ततः हामीले वैवाहिक सम्बन्ध अन्त्य गर्ने निर्णय गयौँ, ट्वीटरमा लेखेका छन्, आगामी दिनहरूमा जोडीका रूपमा सँगै अगाडि बढ्न सकिनेमा हामीलाई विश्वास हुन सकेन। उनीहरूले २७ वर्षसम्मको सम्बन्धमा तीन सन्तान पाउन र संसारभर कार्यक्षेत्र रहेको फाउन्डेसन स्थापना गर्न सकेको बताएका छन्। सम्बन्ध बिच्छेद भएपनि फाउन्डेसनमा भने सँगै मिलेर अझै काम गर्ने बताएका छन्। ६५ वर्षीय गेट्सले सन् २०२० मा माइक्रोसफ्टबाट विदा लिएका थिए। उनले कोरोना महामारीकैबीच फाउन्डेसनमा केन्द्रित हुन माइक्रोसफ्टबाट राजीनामा दिएका थिए।    ()  ,"
आधा भरिए आईसीयू,"हेटौंडा : पछिल्लो डेढ सातामा बागमती प्रदेशमा उपलब्ध रहेको ६० प्रतिशत बढी आईसीयू र भेन्टिलेर कोरोना संक्रमितले भरिएको छ। प्रदेशभित्र जम्मा चार सय १५ वटा आईसीयू रहेकोमा २ सय ८० जना कोरोना पोजेटिभ संक्रमित आईसीयूमा रहेको बागमती प्रदेशको सामाजिक विकास मन्त्रालयले जनाएको छ। प्रदेशभर एक सय ६० भेन्टिलेटर रहेकोमा ९० जना भर्ना भएको मन्त्रालयका कोभिड प्रवक्ता पुरुषोत्तम सेढाईंले बताए। मन्त्रालयका अनुसार गत वैशाख १० गते आईसीयूमा ६५ र भन्टिलेटरमा ३५ जना कोरोना संक्रमित उपचाररत थिए। डेढ साताको बीचमा हाम्रो प्रदेशमा कोरोना संक्रमितको दर उच्च बनेको छ, हामीले सोहीअनुसारको सतर्कता र सावधानी अपनाएर काम गरिरहेका छौं, प्रवक्ता सेढार्इंले भने। वैशाख २० गतेसम्म बागमती प्रदेशमा सक्रिय संक्रमितको संख्या २१ हजार सात सय ९० जना रहेको छ। १२ दशमलव ३२ प्रतिशत संक्रमितदर रहेको प्रदेशमा एक लाख ६० हजार चार सय १३ जनाले भने कोरोना जित्न सफल भएका छन्। तर, हालसम्म कुल संक्रमितको ० दशमलव ६० प्रतिशत अर्थात् १ हजार एक सय २ जनाको भने बागमती मृत्यु भएको छ। तीमध्ये पछिल्लो दश दिनमा कोरोनाका कारण ज्यान जानेको संख्या ४७ रहेको मन्त्रालयले जनाएको छ। मन्त्रालयको तथ्यांकअनुसार वैशाख १९ गते ५, १८ गते ३, १७ गते ६, १६ गते ५, १५ गते ५, १४ गते ४, १३ गते ६, १२ गते ९, ११ गते ३ र १० गते १ जनाको ज्यान गएको हो। कोरोना संक्रमणको दर पनि डेढ महिनाको बीचमा उच्च विन्दुमा पुगेको छ। गत चैत १ गते प्रदेशभर ५ जना कोरोना संक्रमित भएकोमा वैशाख १९ गते एकै दिन २ सय ८० जनामा संक्रमण पुष्टि भएको मन्त्रालयको तथ्यांक छ। नवनियुक्त सामाजिक विकासमन्त्री सरस्वती बस्नेतले जिल्लाजिल्लामा स्वास्थ्यकर्मी र स्वास्थ्यसामग्रीको अभाव हुन नदिन काम भइरहेको बताइन्। जिल्लाजिल्लालाई नै स्वास्थ्य सामग्री खरिद र स्वास्थ्यकर्मी करारमा राख्ने अधिकार दिएका छौं, उनले भनिन्, यो महामारीसँग जुध्न हामी सक्षम छौं।"
अस्पतालमा झनै बिजोग,"लक्ष्मण पोखरेल । बुटवल, खेमबहादुर बुढा । रोल्पा, गीता कुँवर । अछाम, खगेन्द्रबहादुर सिंह । डोटी, ईश्वरकाजी खाइजू । भक्तपुर, शिवराज भट्ट । धनगढी : रूपन्देहीको देवदह नगरपालिकाका मेयर हीराबहादुर खत्री लुम्बिनी प्रादेशिक अस्पतालको बाहिर उभिएर टेलिफोनमा बोलिरहेका थिए। उनले बिहानैदेखि आईसीयूको खोजी गरे। वडाध्यक्षकी श्रीमतीलाई आईसीयूमा राख्नु थियो। बुटवलदेखि काठमाडौंसम्मका अस्पतालमा फोन गरे। तर आईसीयू बेड फेला परेन। कोरोना संक्रमणपछि अक्सिजन कमी भई थलिएकी वडा नम्बर ६ का वडाध्यक्ष दामोदर क्षत्रीकी ४९ वर्षीया श्रीमती कृष्णकुमारीलाई उपचारका लागि बुटवल ल्याइएको थियो। चिकित्सकले आईसीयूमा राख्न सुझाव दिए। तर, बेड फेला नपरेपछि फिभर वार्डमै राखियो। वैशाख १४ गते मंगलबार उनको निधन भयो। पश्चिम नवलपरासी रामग्रामका ३५ वर्षीय एक युवाले उपचार नपाएर ज्यान गुमाए। पृथ्वीचन्द्र अस्पतालमा वैशाख १३ गते उपचारका लागि आएका उनलाई आईसीयू आवश्यक थियो। उनका आफन्तले चारैतिर खोजी गरे तर आईसीयू बेड फेला परेन। अस्पतालले त्यहीकै नर्मल बेडमा राखेर सिलिन्डरबाट अक्सिजन दियो। तर पनि उनको जीवन बच्न सकेन। वैशाख १४ गते मंगलबार उनको ज्यान गयो। अस्पतालका मेडिकल सुपरिटेन्डेन डा मोहम्द नुरुल होदा आईसीयू नभएकै कारण उनको ज्यान गएको बताउँछन्। यी दुई पछिल्लो साता भएका घटना हुन्। लुम्बिनी प्रदेशमा आईसीयू नपाएरै मृत्यु हुने विरामीको संख्या बढ्दै गएको छ। बुटवलमै ६ जनाभन्दा बढीको अक्सिजन खोज्दाखोज्दै ज्यान गयो। ज्यान जाने जोखिम बढी रहेको चिकित्सकहरू बताउँछन्। गत वर्ष कोरोना महामारी भएपछि लुम्बिनी प्रदेश सरकारले बुटवल, भैरहवा, दाङ, नेपालगन्जमा कोभिड विशेष अस्पताल सञ्चालनमा ल्यायो। पहिलो चरणको महामारी सकियो। २०७७ चैतको दोस्रो सातासम्म आईसीयू बेडमा एकाध बिरामी थिए। चैतको दोस्रो साताबाट भारतमा संक्रमण उच्च दरमा बढ्न थाल्यो। त्यसयता रूपन्देहीको बेलहिया नाकाबाट मात्रै १० हजार बढी नेपाली स्वदेश फर्किए। भारतबाट फर्किएकाबाट नेपालमा दोस्रो चरणको संक्रमण फैलने र बिरामी बढ्ने चेतावनी चिकित्सकहरूले दिइरहेका थिए। पहिलो चरणको महामारी र चेतावनीबाट सरकारले चेत नखाएपछि दोस्रो चरणमा बिजोग अवस्था सिर्जना भएको छ। लुम्बिनी प्रदेशमा पछिल्लो साता दैनिक एक हजारभन्दा धेरै संक्रमित थपिएका छन्। तर, अस्पताल बेड र आईसीयूहरू एक वर्ष अघिकै हालतमा छन्। कतिपय निजी अस्पतालको सेवा अहिले बन्द छ। अस्पतालमा बेड नथपिने र लक्षण भएका संक्रमित बढ्दा स्थिति भयावह हुने चेतावनी चिकित्सकको छ। कोरोना संक्रमणको जोखिम बढ्दै गएकाले रोल्पामा वैशाख २२ गतेदेखि जेठ ५ गतेसम्म १५ दिन निषेधाज्ञा हुने भएको छ। जिल्ला कोभिड१९ संकट व्यवस्थापन केन्द्र (डीसीसीएमसी) को संयोजनमा जिल्ला प्रशासन कार्यालयमा सोमबार बसेको सर्वपक्षीय बैठकले निषेधाज्ञा गर्न प्रमुख जिल्ला अधिकारीलाई सिफारिस गर्ने निर्णय गरेको हो। प्रमुख जिल्ला अधिकारी नवराज सापकोटाले निषेधाज्ञाका लागि आवश्यक तयारी थालिएको बताए। संक्रमण रोग नियन्त्रण ऐन २०२० को दफा २ तथा स्थानीय प्रशासन ऐन २०२८ को दफा ६ को उपदफा ३ बमोजिम बुधबार विहान ६ बजेदेखि निषेधाज्ञा हुने भएको छ। जिल्लामा ८२ जना कोरोना संक्रमित छन्। संक्रमित सबै होम आइसोलेसनमा रहेका छन्। कोरोना संक्रमित तीव्र रूपमा बढ्न थालेपछि सुदूरपश्चिम प्रदेशका बाजुरा बाहेकका ८ जिल्लामा निषेधाज्ञा लागू भएको छ। सोमबारदेखि बैतडी, अछाम र डोटीमा निषेधाज्ञा लागू भएसँगै निषेधाज्ञा लागू भएका जिल्लाको संख्या ८ पुगेको हो। भारतसँग सिमाना जोडिएका कैलाली र कञ्चनपुरमा वैशाख १६ गतेदेखि निषेधाज्ञा लागू भएको थियो। एक साताका लागि लगाइएको निषेधाज्ञा वैशाखमसान्तसम्म लम्ब्याइएको छ। जिल्ला प्रशासन कार्यालय अछामले सोमबारदेखि लागू हुने गरी दुई साताको लागि निषेधाज्ञा जारी गरेको प्रमुख जिल्ला अधिकारी रुद्रबहादुर मल्लले जानकारी दिए। जिल्लामा दोस्रो चरणको कोरोना भाइरस संक्रमण फैलिएपछि जिल्लामा संक्रमितको संख्या १ सय ८५ पुगेको स्वास्थ्य कार्यालयका कोभिड सम्पर्क व्यक्ति मीन कुँवरले जानकारी दिए। त्यसैगरी भक्तपुरमा एकैदिन ४ जना कोरोना संक्रमितको मृत्यु भएको छ। स्वास्थ्य कार्यालय भक्तपुरका अनुसार भक्तपुर नगरपालिकाका १ पुरुष र १ महिला तथा मध्यपुर थिमि नगरपालिकाका २ पुरुष गरी ४ जना संक्रमितको मृत्यु भएको हो। यससँगै भक्तपुरमा कोरोना संक्रमणको कारण मर्नेको संख्या १ सय ३५ पुगेको छ। जसमा ८८ पुरुष र ४७ जना महिला रहेका छन्। कार्यालय प्रमुख कृष्ण मिजारले भक्तपुर नपाका ४८ जना र मध्यपुर थिमि नपाका ४६ जना संक्रमितको मृत्यु भएको जानकारी दिए। कोरोना संक्रमणका कारण सुदूरपश्चिममा पछिल्लो २४ घण्टामा १२ जनाको ज्यान गएको छ। धनगढीको सेती प्रादेशिक अस्पतालमा ५ जना, कञ्चनपुरको महाकाली अस्पतालमा पनि ५ जना र जिल्ला अस्पताल बझाङमा २ जना गरी १२ जनाको ज्यान गएको हो।"
नारायणी ले जन्माइन् छावा,"चितवन : चितवन राष्ट्रिय निकुञ्जको हात्ती प्रजनन् केन्द्रमै जन्मिएकी हुन्, नारायणीकली। तिनै हात्तीले सोमबार बिहान २ बजे बच्चा पाउँदा प्रजनन् केन्द्रका कर्मचारी खुसी भए। त्यसमा पनि सबैभन्दा बढी खुसी भए, सुकराम महतो। महतोले स्याहार गर्ने जिम्मेवारी सम्हालेका थिए। सन्तानजस्तै गरी पालेको हात्तीले स्वस्थ बच्चा जन्माएपछि उनी हर्षित भएका हुन्। खुसी लागेको छ। साह्रै माया गरेर हुर्काएको हात्तीले बच्चा पाएको छ, महतोले भने, जन्मिएपछि नाइटो झर्ने बेला डर थियो हावा पस्छ कि भनेर। त्यस्तो भएन, ढुक्क भयो। नवजात छावाको शरीरको छाला रातोरातो थियो। छावा माउको वरिपरि घुस्रिँदै थियो। दूध चुस्न पनि जानेको थिएन। घरी अघि घरी पछि गर्दै आमाको ममतामा रमाउँदै थियो। नारायणीकली बच्चालाई सुमसुम्याउँदै थिइन्। सुँडको छाला कलिलो थियो। हिँड्न मेसो नपाएर लड्न खोज्दा सुसारेले सिकाउँथे। तीन कर्मचारी सुत्केरी हात्ती स्याहार्न खटिएका छन्। उनीहरूले नारायणीकलीलाई पोषणयुक्त खाना तयार गरेर खुवाए। चना, मुसुरोको दाल, जुवानो, मुङ्ग्रेलो, चामल, भेली मिसाएर खीर खुवाएका हुन्। त्यस्तै १५ किलो धान, डेढ किलो भेली, २५ ग्राम नुन राखेर कुची बनाएर खुवाए। हात्तीको बच्चा पूर्णरूपमा स्वस्थ रहेको निकुञ्जका सूचना अधिकारी लोकेन्द्र अधिकारीले बताए। हात्तीले बच्चा पाउनु हाम्रो लागि खुसीको कुरा हो। आजै (सोमबारं) जन्मिएको नवजात हात्तीको अवस्था स्वस्थ छ, अधिकारीले भने, यसको स्याहारका लागि कर्मचारी खटाएर विशेष ख्याल राखेका छौं। यहो हात्ती निकुञ्जको माडी सेक्टर कार्यालय बगईमा खटिएको बेला गर्भवती भएको हो। निकुञ्जको बगई पोस्टबाट असोज १८ गते खोरसोरमा राखिएको हो। गर्भधारण गरेको २२ महिना पाँच दिनमा बच्चा पाएको जनाइएको छ। सामान्यतः हात्ती गर्भाधारणको २२ देखि २४ महिनाको बीचमा बच्चा पाउँछ। छावा जन्मिएको १२ औं दिनमा नामकरण गरिन्छ। भालेलाई गज भनिन्छ भने पोथीलाई कली। नारायणी यही जन्मिएको हो। अहिले जन्मिएको छावा तेस्रो पुस्ता हो, प्रजनन् केन्द्रका दरोगा राजेन्द्र पनुहारले भने, खोरसोर सुरु गर्दा यसको आमालाई भारतबाट ल्याइएको हो। हामी यहाँ हात्तीका छावाहरूलाई तालिम दिने, सिकाउने काम गर्छौं। निकुञ्जमा हात्ती प्रजनन् केन्द्र स्थापनाका बेला भारतको दुधवा राष्ट्रिय निकुञ्जबाट चारवटा गैंडासँग साटेर १६ हात्ती ल्याइएको थियो। तीमध्ये शशिकली नाराणीकलीको माउ हो। अहिले जन्मिएको छावा शशिकलीको तेस्रो पुस्ता हो। यसअघि नारायणीले जन्माएको ८ माडीगज आठ वर्षको भयो। त्यसभन्दा तलको लक्कीप्रसाद पाँच वर्ष पूरा भएको छ। माडीगज जंगली हात्ती ध्रुवे र लक्कीप्रसाद रोनाल्डोको संसर्गबाट जन्मिएको हो। यी दुवै हात्ती राष्ट्रिय गैंडा गणनामा प्रयोग भएका थिए। प्रजनन केन्द्रमा हुर्किएका हात्तीलाई तालिम दिइन्छ। खोरसोरमा नवजात छावासँगै १० वटा बच्चा हात्ती पुगेका छन्।"
सिटी मार ले तोड्यो रेकर्ड,"मुम्बई : राधे : योर मोस्ट वान्टेड भाइ को डान्स नम्बर सिटी मार २६ अप्रिलमा रिलिज गरिएको थियो। सलमान खान र दिशा पटानीका प्रशंसकको अपेक्षाअनुसार गीतले सबैको मन जितेको छ। दर्शकले एक वर्षभन्दा पहिलेदेखि सलमानको फिल्मको प्रतीक्षा गरिरहेका थिए। फिल्मको ट्रेलर र पहिलो गीतको पनि प्रतीक्षामा थियो। आकर्षक बिट्स, सलमान र दिशाको सेन्सेसनल केमिस्ट्री अनि मस्तीले भरिएको डान्स मुभमेन्टका कारण सिटी मार लेबाट दर्शकले निकै मनोरञ्जन गरे। दर्शकको प्रतिक्रियासँगै रिलिजको २४ घण्टामै धेरै रेकर्ड तोडेको थियो। गीतले सबै प्लेटफर्ममा३० मिलियन भ्युज पार गरेको थियो। २४ घण्टामा दुनियाँभरमाधेरै हेरिएको गीत बन्न सफल भएको छ। रिलिजको केही समयमा यो गीत ट्विटरमापहिलो नम्बरमा राज गरिरहेको छ। यसका साथै छोटो समयमा सिटी मार युट्युबमादुई लाख लाइक पाउने पहिलो बलिउड गीत बनेको छ। गीतमा कमाल खान र इयुलिया वन्तुरले स्वर दिएका छन्। शब्वीर अहमदलेशब्द लेखेका हुन् भने देवी श्रीप्रसाद (डीएसपी) ले संगीत भरेका छन्। शेख जानी बासाले कोरियोग्राफी गरेका हुन्। सलमान खानसँगै फिल्ममा दिशा पटानी, रणदीप हुड्डा र जैकी श्राफ पनि महत्वपूर्ण भूमिकामा छन्। राधे : योर मोस्ट वान्टेड भाइसलमान खान फिल्म्सले जी स्टुडियोसँगमिलेर निर्माण गरेका हुन्। फिल्म यो वर्षको इद १३ मेमा रिलिज हुनेछ। एजेन्सी"
