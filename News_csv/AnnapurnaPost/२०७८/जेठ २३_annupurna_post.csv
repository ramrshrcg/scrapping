शीर्षक,विवरण
पार्टी एकताका लागि २०७५ जेठ २ मा फर्किने अध्यक्ष ओलीको प्रतिवद्धता,"काठमाडौं : नेकपा (एमाले) अध्यक्ष केपी ओलीले पार्टी एकताका लागि आफू २०७५ जेठ ३ पूर्वको अवस्थामा फर्किन तयार रहेको बताएका छन्। आइतबार साँझ एकताको आह्वान गर्दै ओलीले पार्टी कमिटी र जनसंगठनहरु मुलभूत रुपमा २०७५ जेठ ३ पूर्वको अवस्थामा फर्किन तयार रहेको बताएका हुन्। नेकपा (एमाले) लाई २०७५ साल जेठ ३ पूर्वको अवस्थामा अगाडि बढाइने छ, ओलीले एकता आह्वानमा भनेका छन्, नेपाल म्युनिस्ट पार्टी (नेकपा) को केन्द्रीय कमिटीका सदस्यहरुमध्ये एकताको पक्षमा उभिनु भएका कमरेडलाई आधार मानेर केन्द्रीय कमिटी र स्थायी कमिटीका संरचना गतिशील हुनेछन् । ओलीले सबै कमिटीलाई पूर्ववत अवस्थामा फर्काएर एकताको पक्षमा उभिएका नेतालाई आधार मानेर केन्द्रीय र स्थायी कमिटीका संरचना गतिशील बनाइने बताएका छन्। ओलीले यसका लागि विपक्षी दलको नेतालाई प्रधानमन्त्री बनाउन गरेको हस्ताक्षर र मागसहित सर्वोच्च अदालतमा प्रस्तुत रिट निवेदनमा भएको हस्ताक्षर फिर्ता गर्नुपर्ने शर्त भने अगाडि सारेका छन्। आफ्नो पार्टीका अध्यक्षलाई प्रधानमन्त्री पदबाट हटाई विपक्षी दलका नेतालाई प्रधानमन्त्री बनाइयोस् भन्ने मागसहित सर्वोच्च अदालतमा प्रस्तुत रिट निवेदनमा प्रयोग गरिएको नेकपा (एमाले)का निवर्तमान सांसदहरुको हस्ताक्षर फिर्ता हुनेछ । पार्टी अध्यक्ष एवम् प्रधानमन्त्री ओलीले यसबीचमा भएका गल्ती र कमीकमजोरीलाई लिएर कुनै कारवाही नगरिने र पूर्वाग्रह नराख्नेसमेत प्रतिवद्धता जनाएका छन् । यस बीचमा विभिन्न कमरेडहरुबाट भएका गल्ती तथा कमीकमजोरीलाई लिएर कुनै कारवाही गरिने छैन, पूर्वाग्रह राखिने छैन र कुनै भेदभाव गरिने छैन, ओलीको आह्वानमा भनिएको छ । उनले एमालेलाई वैचारिक संगठनात्मक र भावनात्मक रुपले एकतावद्ध, अनुशासित र अझ सुदृढ बनाउनका निम्ति रचनात्मक योगदान गर्न सबैलाई अनुरोधसमेत गरेका छन्। नेकपा (एमाले)लाई वैचारिक, संगठनात्मक र भावनात्मक रुपले एकतावद्ध अनुशासित र अझ सृदृढ बनाउन सबै कमरेडहरुले रचनात्मक योगदान गर्नु हुनेछ, ओलीले थप भनेका छन्।"
वीरगञ्जमा कोरोनाको चेन ब्रेक हुँदै,"वीरगन्जः कोरोनाको दोश्रो लहरमा पनि हटस्पट बनेको वीरगन्जमा कोरोना संक्रमण दर र संक्रमितको संख्या घट्दै गएर अवस्था सुधार हुँदै गएको छ । जस कारण अस्पताल र आइशोलेसन सेन्टरमा शैय्या पनि खाली हुँदै गएका छन् । बैशाख अन्तिम सातादेखि निरन्तर घट्दै गएको संक्रमण दर जेठ तेश्रो सातायता १० प्रतिशतमा झरेको छ । जेठ दोश्रो साता ३१ प्रतिशतको हाराहारीमा रहेको संक्रमण दर अझै घटेर अहिले १० प्रतिशतमा झरेको हो । दोश्रो लहर सुरु भएपछि वीरगन्जमा बैशाख दोश्रो र तेश्रो साता तिर संक्रमण दर ह्वात्तै बढेर ७० प्रतिशत भन्दा माथि पुगेको थियो । बैशाख १६ गते देखि लगाइएको निषेधाज्ञाका कारण संक्रमणको चेन ब्रेक भएर संक्रमण दर संक्रमितको संख्या घट्दै गएको हो । वीरगन्जको नारायणी अस्पतालको प्रयोगशालामा पछिल्लो एक हप्तायता गरिएको पीसीआर परीक्षणमा संक्रमण दर औसतमा १० प्रतिशत रहेको अस्पतालका चिकित्सक उदय नारायण सिंहले जानकारी दिए । जेठ १६ देखि जेठ २२ गते सम्म ७ दिनमा ९ सय ६१ जनाको परीक्षण गर्दा १२ प्रतिशतमा मात्र अर्थात ११८ जनामा मात्र संक्रमण भेटिएको छ । जेठ २२ गते शनिवार पनि ९६ जनाको परीक्षण गर्दा १०४१ प्रतिशतमा मात्र अर्थात १० जनामा मात्र संक्रमण पुष्टि भएको डाक्टर सिंहले बताए । जेठ २१ मा पनि ९६ जनाको परिक्षण गर्दा ९३७ प्रतिशत अर्थात ९ जनामा मात्र संक्रमण पुष्टि भएको थियो । संक्रमण मुक्त हुनेको संख्या पनि बढ्दै पछिल्लो एक सातामा वीरगन्जमा कोरोना संक्रमणबाट निको हुनेहरुको संख्या पनि बढ्दै गएको छ । जेठ १६ देखि जेठ २२ सम्म ७ दिनको अवधिमा ११८ संक्रमित थपिँदा यही अवधिमा ७२१ जना निको पनि भएका छन् । जेठ २२ गते ६०, जेठ २१ गते ११४, जेठ २० मा १०४, जेठ १९ मा १०७, जेठ १८ मा १२३, जेठ १७ मा १०६ र जेठ १६ गते १०७ जना संक्रमण मुक्त भएका हुन् । दोश्रो लहरमा बैशाख १५ देखि जेठ २२ सम्म पर्सा जिल्लामा २ हजार ४ सय ३ जना कोरोना संक्रमणबाट मुक्त भइ निको भएको श्रीवास्तवले जानकारी दिए । अस्पतालका बेड खाली हुँदै एक हप्तायता नयाँ थपिने संक्रमितको संख्या निरन्तर कम हुँदैगएको र निको हुनेको संख्या बढ्दै गएकाले अस्पताल र आइशोलेसन सेन्टरहरुमा शैया खाली हुँदै गएको छ । कोरोना संक्रमतिको उपचारका लागि अस्पताल र आइशोलेसन सेन्टरमा गरी ७ सय ३१ शैय्याको व्यवस्थापन गरिएको छ । तर अहिले ती सबैमा गरी १३३ जना मात्र संक्रमित भर्ना छन् । बाँकी ५ सय ९८ शैय्या खाली रहेको श्रीवास्तवले जानकारी दिए । अहिले वीरगन्जका अस्पतालहरुमा एचडियुमा ७३ जना, आइसियूमा ४० र भेन्टिलेटरमा २० जना संक्रमित उपचाररत छन् । यस्तै होम आइशोलेसनमा ४ सय ८५ जना मात्र संक्रमित रहेको जिल्ला प्रशासन कार्यालय पर्साका कोभिड श्रीवास्तवले जानकारी दिए । उनका अनुसार हाल सकृय संक्रमित ६ सय १८ जना मात्र छन् । जेठ दोश्रो सातामा भने सक्रिय संक्रमित १ हजार ६ सय भन्दा बढी थिए । मृत्यु दर पनि घट्दै वीरगन्जमा एक सातायता कोरोनाले हुने मृत्यु दर पनि घट्दै गएको छ । जेठ १६ देखि जेठ २२ सम्म गरी ७ दिनको अवधिमा वीरगन्जका विभिन्न अस्पतालमा कोरोना संक्रमणले ३४ जनााको मात्र मृत्यु भएको छ । जेठ २२ गते २ जना, जेठ २१ गते ५ जना, जेठ २० मा ५ जना, जेठ १९ मा ५ जना, जेठ १८ मा ३ जना, जेठ १७ मा ८ जना र जेठ १६ मा ६ जनाको मृत्यु भएको हो । यसअघि संक्रमण दर उच्च भएका बेला बैशाख तोश्रो सातादेखि जेठ दोश्रो सातासम्म दैनिक औसतमा १० जनाको मृत्यु हुने गरेको थियो । तर जेठ तेश्रो सातायता दैनिक औसत ५ जनाको मात्र मृत्यु भइरहेको र तीमध्ये पनि पर्सा जिल्लाका भन्दाअन्य जिल्लाका धेरै रहेको जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवले जानकारी दिए । दोश्रो लहर सुरु भएपछि वीरगन्जमा चैत ३० देखि जेठ २२ सम्म वीरगन्जका विभिन्न अस्पतालमा गरी २९७ जनाको मृत्यु भएको छ । तीमध्ये पर्सा जिल्लाका १२९ जना मात्रै हुन् । अरु १६८ जना, अन्य जिल्लाबाट उपचारका लागि वीरगन्जका अस्पतालमा आएकाहरु रहेको श्रीवास्तवले जानकारी दिए । डाक्टर भन्छन्हतार नगरौँ, अझै सावधानी अपनाउँ पर्सा जिल्लामा संक्रमण नियन्त्रण तथा रोकथामका लागि बैशाख १६ गते देखि लगाइएको निषेधाज्ञा जेठ ३० गते सम्मका लागि लम्ब्याइएको छ । संक्रमणको चेन ब्रेकमा निषेधाज्ञा उपयोगी देखिएकाले संक्रमण अझै कम गर्न जेठ ३० गते सम्मका लागि निषेधाज्ञा थपिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । संक्रमण दर र संक्रमितको संख्या निरन्तर कम हुँदै गएर अवस्था सुधारोन्मुख देखिएको भन्दै वीरगन्ज महानगरपालिकाले असार १ देखि महानगरका विद्यालयहरु सन्चालनमा ल्याउने निर्णय गरेको छ । यद्यपि शिक्षक र अभिभावकले भने संक्रमणको जोखीम अझै नटरेकाले महानरको विद्यालय खोल्ने निर्णयको विरोध गरेका छन् । चिकित्सकरुले पनि अस्पताल र आइशोलेसन सेन्टरहरुमा गम्भीर खालका बिरामीको संख्या घट्दै गए पनि संक्रमणको जोखिम भने नटरेको बताएका छन् । नारायणी अस्पतालका डाक्टर उदयनारायण सिंहले भने,अवस्था धेरै सुधारोन्मुख छ, तर अहिले नै सबै कुरा सहज भइ सक्यो भनेर सोचियो भने घातक हुन सक्छ ।' उनले संक्रमणको चेन ब्रेक भएर संक्रमण दर र संक्रतिमको संख्याका साथै मृत्यु दर पनि घटेको तर जोखीम भने कायमै रहेकाले सावधानी अपनाउन आवश्यक नै रहेको बताए । उनले भने ,अस्पताल र आइशोलेसनमा गम्भीर खालका बिरामीको संख्या घट्दै गएको छ तर संक्रमणको जोखिम भने अझै टरेको छैन , त्यसैले सावधानी अपनाउन जरुरी नै छ ।'"
सुनुवाइ सुरु नहुँदै प्रतिनिधिसभा विघटनम्बन्धी मुद्दा हेर्दाहेर्दैमा,"काठमाडौं : प्रतिनिधिसभा विघटनम्बन्धी मुद्दा हेर्दाहेर्दैमा सोमबारका लागि तोकिएको छ। आइतबार प्रधानन्यायाधीश चोलेन्द्रशम्शेर जबरा, वरिष्ठतम् न्यायाधीश दीपककुमार कार्की र न्यायाधीशहरु मीरा खड्का, ईश्वरप्रसाद खतिवडा र डा आनन्दमोहन भट्टराईको इजलास तोकी बहस सुरु भएको थियो तर इजलास गठनकै विषयमा विवाद केन्द्रित भएपछि उक्त विषयमा केन्द्रित भएर सुनुवाइ सुरु हुन सकेन। महान्यायाधिवक्ता रमेश बडाल, पूर्व महान्याधिवक्ता अग्निप्रसाद खरेल, वरिष्ठ अधिवक्ता सुशील पन्तले इजलास गठनप्रति आपत्ति जनाउँदै बस्न नचाहएका न्यायाधीशलाई इजलासमा राखेको र बस्न नचाने न्यायाधीशलाई राखिएको भन्नेमा आपत्ति रहेको थियो। सो इजलास आइतबार नै गठन भएको थियो। अधिवक्ता राजाराम घिमिरे, यज्ञमणि न्यौपाने, दीपक मिश्र र कृष्णप्रसाद भण्डारीले इजलासमा हाल रहेकासहित ११ न्यायाधीशले प्रतिनिधिसभा विघटनसम्बन्धी मुद्दा हेर्न नमिल्ने दाबीसहित निवेदन पेस गरेका थिए। उक्त निवेदन फिर्ता लिन प्रधानन्यायाधीश राणाले आग्रह गर्नुभयो। उक्त विवादका ३० वटै रिट निवेदन परेका छन्। निवर्तमान प्रतिनिधिसभाका सदस्य १४६ सहितका २६ रिट निवेदन संसद् पुनःस्थापना गर्नुपर्ने पक्षमा छन्। प्रतिनिधिसभामा आफ्नो बहुमतको आधार पेश गरेका प्रधानमन्त्री ओलीलाई नै पुनः नियुक्ति गर्नुपर्ने माग गर्दै अधिवक्ता धनजीत बस्नेत, कृष्ण भण्डारी, राजाराम घिमिरेलगायतले छुटाछुटै चार रिट निवेदन दर्ता गराएका थिए। प्रधानमन्त्री ओलीलाई नै पुनः प्रधानमन्त्रीमा नियुक्ति र निर्धारित समयमै निर्वाचन गराउनुपर्ने माग राखी भएको रिट निवेदनमा नेपालको संविधानको धारा ७६ (५) बमोजिम प्रतिनिधिसभाको विश्वासको मत प्राप्त गर्ने ठोस आधार नदेखिएकाले पुनः प्रधानमन्त्री पदमा नियुक्ति गर्न मिलेन भन्ने राष्ट्रपतिको यही जेठ ७ गतेको निर्णय राजनीतिक दलसम्बन्धी ऐन, २०७३ विपरीत भएको उल्लेख छ। रिट निवेदनमा उक्त ऐनमा भएको व्यवस्था विपरीत प्रधानमन्त्री ओलीलाई पुनः प्रधानमन्त्री नियुक्ति गर्न नसक्ने भनी निर्णय गर्नु संविधानको मर्म र भावना विपरीत पनि भएको उल्लेख गर्दै सो निर्णय बदर गरी नेकपा (एमाले) संसदीय दलका नेता ओलीलाई पुनः प्रधानमन्त्रीमा नियुक्त गर्न माग गरिएको छ। नेपाली कांग्रेसका सभापति शेरबहादुर देउवा, नेपाल (माओवादी केन्द्र) का अध्यक्ष पुष्पकमल दाहाल प्रचण्ड, नेकपा (एमाले)का तत्कालीन नेता माधवकुमार नेपाल, जनता समाजवादी पार्टी नेपालका अध्यक्ष उपेन्द्र यादव र राष्ट्रिय जनमोर्चाकी दुर्गा पौडेलसहित १४६ निवर्तमान सांसदले भने प्रतिनिधिसभा पुनःस्थापना गरी कांग्रेस सभापति देउवालाई प्रधानमन्त्री बनाउनुपर्ने माग गरेका छन्। मन्त्रिपरिषद्को यही जेठ ८ को सिफारिसमा प्रतिनिधिसभा विघटन गरी आगामी कात्तिक २६ र मंसिर ३ गते मध्यावधि निर्वाचन तोक्ने गरी राष्ट्रपतिले यही जेठ ८ गतेको निर्णय बदर गरी असंवैधानिक र गैरकानुनी घोषित गर्न माग ती निवेदनमा गरिएको छ। रासस"
अध्यक्ष ओलीको पार्टी एकता आह्वान सकारात्मक : योगेश भट्टराई,"काठमाडौं : एमाले नेता योगेश भट्टराईले पार्टी अध्यक्ष एवम् प्रधानमन्त्री केपी ओलीले पार्टी एकताका लागि गरेको आह्वान सकारात्मक भएको बताएका छन्। आइतबार साँझ प्रधानमन्त्री ओलीले गरेको सार्वजनिक आह्वान सकारात्मक भएको उनले बताएका हुन्।अध्यक्ष ओलीको वक्तव्यले पार्टी एकता कार्यदल स्तरको छलफललाई निरन्तरता दिएको उनको भनाइ छ। भट्टराईले यो विषयमा पार्टीका जिम्मेवार नेताले स्पष्ट गर्नुपर्ने र मिलाउनुपर्ने थप विष्यलाई समाधान गर्नुपर्ने बताएका छन्। कृष्ण थापालाई पदबाट नहटाउन सर्वोच्च अदालतको अन्तरिम आदेश कर्णालीमा कांग्रेस पनि सरकारमा : दुई मन्त्रीले लिए शपथ प्रदेश १ मा माओवादीले फिर्ता लियो सरकारलाई दिएको समर्थन सुनुवाइ सुरु नहुँदै प्रतिनिधिसभा विघटनम्बन्धी मुद्दा हेर्दाहेर्दैमा पार्टी एकताका लागि २०७५ जेठ २ मा फर्किने अध्यक्ष ओलीको प्रतिवद्धता नेता भट्टराईले सर्वोच्च अदालतमा विचाराधिन विषयमा सबै सम्भावनालाई ख्याल गर्दै र मुलत संविधानको रक्षा, लोकतान्क्रिक प्रक्रियाको निरन्तरता र पार्टीको एकताको खातिर एउटा तार्किक निष्कर्षमा पुग्नु उपयुक्त हुने उल्लेख गरेका छन्। भट्टराईले अध्यक्ष ओलीको वक्तव्यले पार्टीको शीर्ष नेतृत्वका लागि सार्थक संवादको बाटो खुलको र पार्टीलाई अक्षुण राख्न मद्दत पुग्ने अपेक्षा गरेका छन्।हजार माइलको यात्रा पहिलो पाइलाबाट सुरु हुने उनको भनाइ छ। नेकपा एमालेका अध्यक्ष कमरेड केपी शर्मा ओलीले नेकपा एमालेको एकताका लागि आज सार्वजनिक वक्तव्यमामार्फत गर्नु भएको आह्वान मुलत सकारात्मक छ।कार्यदलस्तरको छलफललाई यो वक्तव्यले पुन निरन्तरता दिन बाटो खुलेको छ।पार्टीका जिम्मेवार नेता कमरेडहरु सम्मिलित कार्यदलले स्पस्ट गर्नु पर्ने र मिलाउनु पर्ने थप बिषयहरुलाई समाधान गर्ने छ, भट्टराईले फेसबुकमा लेखेका छन्, सर्वोच्चमा विचाराधिन विषयमा सबै संभावनालाई ख्याल गर्दै र मुलत संविधानको रक्षा, लोकतान्त्रिक प्रकृयाको निरन्तरता र पार्टी एकताको खातिर एउटा तार्किक निष्कर्षमा पुग्नु उपयुक्त हुनेछ।सारमा अध्यक्षको वक्तव्यले पार्टीको शीर्ष नेतृत्का बीचमा सार्थक संवाद हुनेछ र नेकपा एमालेको एकतालाई अक्षुण राख्न मद्दत पुग्ने अपेक्षा गर्दछु।हजार माईलको यात्रा पहिलो पाइलाबाट नै शुरु हुन्छ ।"
वीरगन्ज उद्योग वाणिज्य संघले बालबालिकाको उपचारका लागि बनाइदियो ३० बेडको आईसीयू,"वीरगन्जः वीरगन्ज उद्योग वाणिज्य संघले नारायणी अस्पतालमा कोरोना संक्रमित बालबालिकाको उपचारका लागि छुट्टै सुविधा सम्पन्न आईसीयू कक्ष (बाल सघन चिकित्सा इकाइ) निर्माण गरिदिएको छ । संघले १५ दिनको अवधिमा ३० शैय्याको सुविधा सम्पन्न आईसीयू कक्ष निर्माण गरी आइतवार अस्पताल प्रशासनलाई हस्तान्तरण गरेको हो । आइतवार अस्पतालमा आयोजित कार्यक्रममा संघका अध्यक्ष सुबोध गुप्ता र पर्साका प्रमुख जिल्ला अधिकारी पिताम्बर घिमिरेले उक्त कक्ष अस्पतालका निमित्त मेसु डाक्टर वीरेन्द्र प्रधानलाई हस्तान्तरण गरेका हुन् । विश्व स्वास्थ्य संगठनले कोरोना संक्रमणको तेश्रो लहर पनि आउने सम्भावना रहेको र तेश्रो लहरमा बालबालिका नै सबै भन्दा बढी जोखिममा पर्ने बताइसकेको छ । त्यसैलाई मध्यनजर गरी पूर्वतयारी स्वरुप नारायणी अस्पतालको तेश्रो तल्लामा २५ लाख रुपैयाँको लागतमा ३० शैय्याको बाल सघन चिकित्सा इकाइ निर्माण गरिदिएको संघका अध्यक्ष सुबोध गुप्ताले बताए । गुप्ताका अनुसार दुई हप्ता पहिले जिल्ला कोभिड संकट व्यवस्थापन केन्द्र (डिसिसिएमसीको) बैठकमा संघले नारायणी अस्पतालमा कोरोना संक्रमित बालबालिकाको उपचारका लागि छुट्टै सुविधा सम्पन्न आईसीयू कक्ष निर्माण गरिने घोषणा गरेको थियो । त्यही घोषणा अनुसार नारायणी अस्पतालको तेश्रो तल्लामा रहेको टीनको सेडमा पर्खाल, फल्स सिलिङ, मार्बल, झयाल, ढोका राखेर र शौचालय निर्माण गर्नुका साथै ८ टन क्षमताको दुई वटा एसी समेत जडान र ३० वटा तयारी शैय्या राखेर सुविधा सम्पन्न आईसीयू कक्ष बनाइदिएको गुप्ताले बताए । उनले भने, ""वीरगन्जको एक मात्र सरकारी अस्पतालमा एक त बालबालिकाको उपचारका लागि छुट्टै आईसीयू कक्ष नै थिएन, त्यसमा पनि कोरोनाको तेश्रो लहरमा बालबालिका जोखिममा पर्ने भनिएको छ, त्यसैलाई मध्यनजर गरी यो कक्ष बनाएका हौँ ।"" भविष्यमा पनि जटिल अवस्थाका बिरामी बालबालिकालाई उपचारका लागि निजी अस्पतालमा जानु नपरोस् भनेर पनि संघले बालबालिकाका लागि छुट्टै सघन उपचार कक्ष बनाइदिएको उनले बताए । नारायणी अस्पतालका वरिष्ठ चिकित्सक डाक्टर उदय नारायण सिंहले संघले सुविधा सम्पन्न बालसघन चिकित्सा इकाइ कक्ष बनाइदिएपछि जटिल अवस्थाका १ महिना देखि १४ वर्षमुनिका बालबालिका उपचारका लागि अब अन्यत्र जानु नपर्ने बताए । उनले भने, ""बालबालिकाको उपचारका लागि छुट्टै सघन उपचार कक्ष अस्पतालमा नहुँदा जटिल अवस्थाका बिरामी बालबालिकालाई हामीले अन्यत्र रिफर गरिदिने गरेका थियौँ, तर अब यही अस्पतालमा उपचार हुने भएको छ ।"" संघले स्थायी संरचनामा सुविधा सम्पन्न बाल सघन चिकित्सा इकाइ निर्माण गरिदिएकाले कोरोना संक्रमणपछि पनि यो काम लाग्ने भएकाले अस्पतालको भौतिक पूर्वाधार विस्तारमा पनि यसले सहयोग पुगेको उनले बताए । हस्तान्तरण कार्यक्रममा अस्पताल विकास समितिका अध्यक्ष पुरेन्द्रकिशोर लाभ, वीरगन्ज उद्योग वाणिज्य संघका निवर्तमान अध्यक्ष गोपाल केडिया, पूर्व अध्यक्ष अशोक टेमानी, नेपाल रेडक्रस सोसाईटी पर्सा शाखाका सभापति विरेन्द्रराज कँडेल, पर्साका प्रहरी उपरीक्षक वेल बहादुर पाण्डे, सशस्त्र प्रहरी उपरीक्षक राजेन्द्र खड्का, वीरगन्ज उद्योग वाणिज्य संघका बरिष्ठ उपाध्यक्ष अनिल अग्रवाल, उपाध्यक्षद्वय हरि गौतम र माधव राजपाल लगायतको उपस्थिति थियो ।"
"अफगानिस्तानमा बारुदी सुरुङ बिस्फोट, ११ जनाको मृत्यु",अफगानिस्तानको उत्तरपश्चिममा एउटा यात्रुबाहक मिनिभ्यानमा सडक किनारामा राखिएको बारुदी सुरुङमा परेर बिस्फोट हुँदा भ्यानमा सवार कम्तीमा ११ जना यात्रुको ज्यान गएको छ । अधिकारीहरुका अनुसार शनिबार भएको उक्त घटनामा मारिनेहरुमा तीन जना बालबालिका समेत रहेका छन् । निकै शक्तिशाली बिस्फोटका कारण उक्त मिनिभ्यान सडकबाट खोंचमा झरेको बडघिस प्रान्तीय गभर्नर हेसामुद्दीन शाम्सले बताए । उनले उद्धारकर्ताहरु घटनास्थलमा पुगेको जानकारी दिए । उक्त बिस्फोटको कसैले पनि जिम्मेवारी लिइसकेका छैनन् तर प्रान्तीय सरकारले तालिबान समूहले सुरक्षा फौजलाई लक्षित गरी बारुदी सुरुङ बिछ्याएको आरोप लगाएको छ । तालिबान समूहले भने उक्त घटनाका बारेमा तत्काल कुनै प्रतिक्रिया जनाएको छैन ।
कोरोना महामारीमा मुस्ताङका किसानलाई खेतीपाती थन्क्याउने चटारो (फोटोफिचर),"जोमसोम: पर्यटन र कृषि उत्पादनले प्रसिद्ध मानिएको हिमालपारिको जिल्ला मुस्ताङका किसान यतिबेला कोरोना कहरमा समेत खेतीपातीको कामकाजमा व्यस्त बनेका छन् । हिउँदेबालीका रुपमा असोजकार्तिकमा लगाइएका जौं र उवाजस्ता अन्नबाली खेतबारीमा पाक्न थालेपछि मुस्ताङी किसानलाई जौ र उवालगायतका अन्नबाली थन्क्याउने चटारो चलेको हो । विश्वव्यापी माहामारीको रुपमा फैलिएको कोरोनाको दोस्रो भेरियन्टसँगै ठप्प बनेको हिमाली जिल्ला मुस्ताङमा ३ सय ६८ जनामा कोरोना संक्रमित भेटिएका छन् । जसमध्ये १ सय ७५ जना संक्रमित निको भइसकेका छन् भने १३ जना व्यक्तिको कोरोनाको संक्रमणका कारण दुःखत मृत्यु भइसकेको छ । मुस्ताङमा समुदाय स्तरमा कोरोना संक्रमण देखिएपछि लगातार चौथो पटक स्थानीय प्रशासनले जेठ ३२ गतेसम्म निषेधआज्ञा जारी गरेको छ भने मुस्ताङका अधिकाश गाउँहरु बन्दाबन्दी छन् । मुस्ताङमा धार्मिक तथा पर्यटकीय गतिविधि ठप्प रहेपनि कृषि व्यवसायमा आश्रित किसान भने खेतीपातीको काममा व्यस्त रहेको स्थानीय किसान महेन्द्र थकालीको भनाई छ । कोरोनाले बन्दाबन्दी बनेको मुस्ताङमा उवा,जौ काट्ने र थन्क्याउने चटारो चलेको उनी बताउँछन् । हिमाली जिल्ला मुस्ताङको थासाङ ,घरपझोङ र वारागुङ मुक्तिक्षेत्रमा बर्सेनि दुई बाली खेती हुन्छ भने उपल्लो मुस्ताङको लोघेकर दामोदरकुण्ड र लोमान्थाङ गाउँपालिकामा बर्सेनि एक बाली मात्र खेतीपाती हुन्छ । मुस्ताङका किसानले असोज कार्तिक महिनामा बर्खेबाली थन्क्याएर हिउँदे बालीका रुपमा जौं ,उवा, आलु ,केराउलगायतका अन्नबाली लगाउने गर्छन् ।मुस्ताङका किसानले हिउँदेबाली थन्क्याएपछि बर्खेबालीका रुपमा मकै ,सिमी र फापर लगायतका अन्नबाली लगाउने प्रचलन छ । यतिखेर हिमाली जिल्ला मुस्ताङका गाउँहरु कोरोना कहरका कारण सुनसान भएपनि कृषकको खेतबारीमा भने कृषि कर्म चलिरहदा कृषि रौनकता बढेको स्थानीय अर्को किसान लक्की केमी गुरुङ बताउछन् ।गाउँघरमा कोरोना संक्रमित बढेपछि परिवारका सदस्यहरुले मात्रै कोरोना जोखिमको अवस्थामा आवश्यक सावधानी अपनाउँदै खेतीपातीको काममा व्यस्त रहेको उनले बताए । मुस्ताङको वारागुङ ,थासाङ र घरपझोङ गापाका किसानले कोरोनाले सिर्जित बन्दाबन्दीमा जौ काट्ने र आलु चुल्याउने,आलु खेतीमा औषधि छर्ने , जौ काटेको खेतमा मकै ,फापर छर्ने , खेतबारी खनजोत गर्ने र स्याउ बगैचाहरुको स्याहार सुसार र व्यवस्थापन गर्ने लगायतका कामहरु गरिहेका छन् । तर ,कतिपय गाउँहरुमा स्थानीय तहको निगरानी नहुँदा संक्रमित व्यक्तिहरु लापरवाही गर्दै खेतीपातीको काममा जुटेका छन् ।यसले संक्रमण जोखिम निम्त्याउनेसक्ने आंशका स्थानीयको छ । हिमाली जिल्ला मुस्ताङमा बर्सेनि जेठ र असार महिनामा जौ र उवा थन्क्याउन मुस्ताङीलाई भ्याईनभ्याई हुने गर्छ । समुन्द्री सतहदेखि २५ सय मिटरको चिसो मौसममा उत्पादन हुने मुस्ताङी अर्गानिक अन्नबाली पोखराकाठमाडौंलगायतका सहरमा उक्तिकै माग हुने गर्छ । रैथाने बालीको रुपमा रहेको मुस्ताङमा उत्पादित अन्नबालीको मदिरा ,मर्चा र सातु जस्ता परिकार बनाएर स्थानीय किसानले बिक्री बितरण गर्ने गर्छन्। यसरी उत्पादन गरिएका सामाग्रीहरु कतिपयले घरखर्चका लागि भएपनि खेतीपाती गरेका छन् । मुस्ताङमा उत्पादित फलफुल ,अन्नबाली र तरकारी सहर बजारमा सहजै बिक्रि हुने भएको र कृषकले अपेक्षा गरेअनुसार सुहाउँदो मुल्य प्राप्त गर्ने सक्ने हुँदा मुस्ताङी किसानहरु कृषि व्यवसाय तर्फ आर्कर्षित भएका हुन् । कोरोना कहरले सुनसान बनेको मुस्ताङमा गत वैशाखदेखि शैक्षिक संस्था ,पर्यटन व्यवसाय र विकास निर्माणकार्य प्रभावित हुदा स्कुले विद्यार्थीदेखि जिल्ला बाहिरका मजदुर समेत खेतीपातीको कामकाजमा जुटेका छन् ।"
एकहप्ताको अन्तरालमा कोरोनाबाट श्रीमान् श्रीमतीको मृत्यु,झापा : झापा बिर्तामोडका एक दम्पतिको १ हप्ताको अन्तरालमा कोरोना संक्रमणबाट मृत्यु भएको छ । श्रीमानको निधन भएको एक सातापछि श्रीमतीको पनि कोरोना संक्रमणबाटै निधन भएको हो । बिर्तामोड १ निवासी ७८ वर्षीय गणेशबहादुर बस्नेतको गत शनिबार बिर्तासिटी हस्पिटलमा उपचारका क्रममा मृत्यु भएको थियो । त्यसको एक सातापछि शनिबार उनकी श्रीमती ५६ वर्षीया संगीता बस्नेतको मृत्यु भएको छ । उपचारका क्रममा दिउँसो उनको मृत्यु भएको बिर्तासिटी हस्पिटलका जनसम्पर्क अधिकारी बमबहादुर बस्नेतले बताए । पहिला श्रीमान गणेशबहादुरलाई संक्रमण देखिएको र श्रीमानलाई स्याहार्ने क्रममा श्रीमतीलाई सरेको उनले जानकारी दिए । गणेशबहादुरलाई काठमाडौं जाँदा संक्रमण पुष्टि भएको उनले बताए । बस्नेत दम्पतिका एकजना छोरा र दुई छोरी छन् । ती सबैजना अष्ट्रेलियामा रहेको जनाइएको छ ।
कोरोनाले नछोएको मुस्ताङको एक स्थानीय तह,"जोमसोम : देशभरका ७ सय ५३ स्थानीय तहमध्ये अधिकांश स्थानीय तह कोरोना भाइरस माहामारीले आक्रान्त छन् । तर, हिमाली जिल्ला मुस्ताङको एक स्थानीय तहमा अहिलेसम्म संक्रमण देखिएको छैन। मुस्ताङको लोघेकर दामोदरकुण्ड गापामा हालसम्म कोरोना भाइरसले कसैलाई प्रभावित पार्न सकेको छैन। मुस्ताङमा वैशाख १५ गतेदेखि समुदायस्तरमा कोरोनाको दोस्रो लहरको संक्रमण देखियो। मुस्ताङमा कोरोना संक्रमण तीव्र गतिमा फैलिदै जाँदा कोरोनाको जोखिम बढेको छ। मुस्ताङमा वैशाख १६ गतेदेखि हालसम्म कोरोना परीक्षण गर्दा ३ सय ६९ जनामा कोरोना पुष्टि भएको छ भने १ सय ८५ जना व्यक्ति निको भइसकेका छन्। यस्तै, कोरोनाका कारण मुस्ताङका ३ स्थानीय तह गरेर १३ जना व्यक्तिले ज्यान गुमाइसकेका छन्। मुस्ताङको घरपझोङमा १ सय १० जना, थासाङमा १ सय ९ जना, वारागुङ मुक्तिक्षेत्रमा १ सय ४० जना र लोमान्थाङ गाउँपालिकामा १० जना व्यक्तिमा कोरोना संक्रमण देखिएको हो। मुस्ताङका ५ स्थानीय तहमध्ये ४ स्थानीय तहमा कोरोना संक्रमित दैनक फेला पर्ने गरेको छ। तर, जिल्लामा कोरोना संक्रमितको संख्या वृद्धि भइरहदा उपल्लो मुस्ताङको लोघेकर दामोदरकुण्ड गाउँपालिका भने कोरोनाले हालसम्म पनि कुनै असर नगरेको उक्त गापाका अध्यक्ष लोप्साङ छोम्फेल बिष्टले जानकारी दिए। भौगोलिक रुपले अन्य स्थानीय तह भन्दा अत्यन्तै विकट स्थानमा रहेको लोघेकर दामोदरकुण्डमा केही साता अघि एन्टिजेन परीक्षणमा गरिएको थियो। गाउँपालिकाकी स्वास्थ्य संयोजक सञ्जु गुरुङले आफ्नो पालिका अझै कोरोना सून्य रहेको बताइन्। लोघेकर कोरोना सून्य भएपनि स्थानीय तहले आवश्यक सुरक्षा रणनीति अख्तियार गरेको जनाएको छ। गापा केन्द्र चराङमा जनशक्तिसहित ५ बेडको कोभिड अस्पताल र ५ बेडको क्वारेन्टाइन बनाएको छ। यस्तै लोघेकर दामोदरकुण्ड गापामा ३ स्वास्थ्य संस्था, २ स्वास्थ्य ईकाई र ४ वटा जिग्मे मेमोरियल फाउन्डेसनको स्वास्थ्य क्लिनिक छन्।"
प्रधानन्यायाधीशको चेतावनी : इजलासविरुद्धको रिट फिर्ता नलिए कारबाही,"काठमाडौं : प्रधानन्यायाधीश चोलेन्द्रशम्शेर जबराले प्रतिनिधिसभा विघटनसम्बन्धी रिट निवेदनका सुनुवाइमा कुन न्यायाधीश राख्ने भन्ने कानुन व्यवसायीको अधिकार नभएको बताएका छन्। सो विवादमा ११ न्यायाधीशले हेर्न नमिल्ने भन्दै कानुन व्यवसायीले दिएको निवेदन फिर्ता लिन समेत प्रधानन्याधीश राणाले आग्रह गरेका छन्। प्रधानन्यायाधीश राणाले आइतबार निवेदन पेस गर्ने अधिवक्तालाई निवेदन फिर्ता नलिए अदालतको अवहेलनामा कारवाही गरिने चेतावनीसमेत दिए। प्रधानमन्त्री ओलीलाई धारा ७६(५) को प्रधानमन्त्री नियुक्त गर्न माग गर्दै रिट दर्ता गरेका अधिवक्ता राजाराम घिमिरेसहितका कानुन व्यवसायीले अहिलेको इजलासमा रहेका न्यायाधीशले सरकारविरुद्धको मुद्दा हेर्न नमिल्ने जिकिर गरेका छन् । अधिवक्ता राजाराम घिमिरेले संवैधानिक इजलासमा शुक्रबार समेटिएकासहित वरिष्ठता क्रममा रहेका ११ न्यायाधीशले सो मुद्दा हेर्न नमिल्ने जिकिर गर्दै निवेदन पेस गरेका हुन्। अधिवक्ता घिमिरेले संवैधानिक इजलासमा शुक्रबार समेटिएकासहित वरिष्ठता क्रममा रहेका ११ न्यायाधीशले सो मुद्दा हेर्न नमिल्ने जिकिर गर्दै निवेदन पेस गरेका छन्। निवेदनमा संसदीय सुनुवाइबाट आएका पूर्वप्रधानन्यायाधीश कल्याण श्रेष्ठ र सुशीला कार्की हुँदा नियुक्त न्यायाधीशलाई इजलासमा राख्न नमिल्ने उल्लेख छ । संवैधानिक इजलासप्रति आपत्ति प्रधानन्यायाधीशले शुक्रबार गठन गरिएको संवैधानिक इजलासप्रति महान्यायाधिवक्ता रमेश बडालले आपत्ति जनाए । इजलासमा सुनुवाइ सुरू हुनेबित्तिकै उनले प्रश्न गर्दै भने, दुईजना न्यायाधीशलाई किन हटाइयो ? आफैं छाडेका दुईजनालाई किन फेरि राखियो ?"" संवैधानिक इजलासमा प्रतिनिधिसभा विघटन र संविधानको धारा ७६ को उपधारा ५ बमोजिम सरकार गठनका सन्दर्भमा परेका रिट निवेदनमाथिको सुनुवाइ गर्न गठित इजलासप्रति पुनः प्रश्न उठेको छ । संवैधानिक इजलासमा प्रधानन्यायाधीश राणाका अध्यक्षतामा वरिष्ठतम न्यायाधीश दीपककुमार कार्की तथा न्यायाधीश मीरा खड्का, ईश्वरप्रसाद खतिवडा र डा आनन्दमोहन भट्टराई रहेका छन् । वरिष्ठताका आधारमा न्यायाधीश हरिकृष्ण कार्की तेस्रो स्थानमा पर्ने भएपनि अघिल्लो ओली सरकारका पालामा महान्यायाधिवक्ता भएका विषयमा प्रश्न उठेपछि उन इजलासमा छैनन् । त्यसपछिका वरिष्ठता क्रमका आधारमा इजलास गठन गरिएको हो।"
नेपालभारत सुरक्षा बैठकको निष्कर्ष : कोरोना नियन्त्रणमा साझा प्रयास आवश्यक,"विराटनगर : नेपाल र भारतका सुरक्षा अधिकारीले विश्वव्यापी महामारीका रुपमा फैलिएको कोरोना भाइरसको संक्रमण नियन्त्रणका लागि आपसी सहकार्य एवं साझा प्रयास आवश्यक रहेको निष्कर्ष निकालेका छन्। दुई देशका अधिकारीबीच आइतबार सम्पन्न भएको सुरक्षा बैठकमा कोरोनाका कारण निम्तिएको मानवीय संकटका सवालमा गम्भीर छलफल भएको छ। छलफलबाट दुई देशको साझा प्रयासबिना कोरोनाविरुद्धको लडाइँमा सफलता प्राप्त गर्न नसकिने निष्कर्ष निस्किएको छ। भर्चुअल माध्यमबाट बैठकमा सहभागिता जनाएका दुवै देशका सुरक्षा अधिकारीले कोरोना नियन्त्रण अहिलेको मुख्य चुनौती रहेको उल्लेख गरेका छन्। बैठकमा नेपालका तर्फबाट मोरङका प्रमुख जिल्ला अधिकारी कोषहरि निरौला, मोरङ प्रहरी प्रमुख एसपी सन्तोष खड्का, सशस्त्र प्रहरी प्रमुख एसपी तीर्थ पौडेल तथा सुनसरीका प्रमुख जिल्ला अधिकारी उमेश ढकाल, प्रहरी प्रमुख एसपी कमल थापा र सशस्त्र प्रहरी प्रमुख माधव पौडेल सहभागी भएका थिए। भारतका तर्फबाट मोरङ र सुनसरीसँग सीमा जोडिएको बिहार राज्यको अररिया जिल्लाका सुरक्षा अधिकारी बैठकमा सहभागी थिए। बैठकमा भारतको तर्फबाट अररिया जिल्लाका डीएम (जिल्ला प्रमुख) प्रशान्त सीएच र एसपी हृदयकान्त उपस्थित थिए। नेपालभारत संयुक्त बैठकमा कोरोना नियन्त्रणका सवालमा देखिएका समस्या र चुनौतीका विषयलाई लिएर गहन छलफल भएको बताइएको छ। सुरक्षा स्रोतका अनुसार बैठकमा कोरोना थप फैलन नदिन दुई देशीय सीमा नाकामा थप कडाइ गर्ने, सीमा क्षेत्रबाट भइरहेको आवतजावतलाई पूर्ण रुपमा नियन्त्रणमा लिएर शून्यमा झार्ने, कोरोना नियन्त्रणका लागि आपसी सहयोग र सहकार्यलाई कायम राख्दै साझा प्रयासमा जोड दिने, आवश्यकता अनुसार सूचना आदानप्रदान गर्ने, सीमा कडाइलाई यथावन राख्ने लगायतका विषयमा सहमति भएको छ। बैठकमा कोरोनाका कारण भइरहेको क्षतिका बारेमा दुवै देशका अधिकारीले चिन्ता व्यक्त गरेका छन्। दुई देशबीच आपसी सहयोग एवं सहकार्यबिना महामारीको रूप लिएको कोरोना नियन्त्रण मुस्किल पर्ने र नियन्त्रणका लागि गरिएका प्रयासहरु सफल नहुने तथा खुला सीमा कोरोना नियन्त्रणको मुख्य चुनौती रहेको निष्कर्ष अधिकारीले निकालेका छन्। भारत पछिल्लो समय कोरोना भाइरस महामारीका कारण विश्वमा अति नै प्रभावित बनिरहेको मुलुक हो। त्यसको प्रभाव बिहार राज्यको अररिया जिल्लामा पनि परिरहेको छ। भारतमा पछिल्लो समय दैनिक एक लाख १५ हजारभन्दा बढी संक्रमित थपिने गरेका छन्। एक दिनमा दुई हजार पाँच सयभन्दा बढीको मृत्यु कोरोनाका कारण भइरहेको विभिन्न तथ्यांकले देखाएका छन्। दोस्रो भेरियन्ट सुरु भएपछि केही समय अघिसम्म भारतमा दैनिक चार लाखभन्दा बढी संक्रमित थपिने गरेका थिए। एक दिनमा चार हजारभन्दा बढीको मृत्यु हुने गरेको थियो। पछिल्लो समय कोरोना नियन्त्रणमा केही हदसम्म सफलता हात पारिरहे पनि भारतमा दैनिक एक लाख १५ हजारभन्दा बढी संक्रमित थपिने गरेका छन्। बैठकमा दुई देशका अधिकारीले अन्तरदेशीय अपराध नियन्त्रणलाई प्राथमिकतामा राखेर काम गर्ने प्रतिवद्धता पनि जनाएका छन्। सीमा क्षेत्रमा हुने अवैध गतिविधि, सीमा अपराध, मानव तस्करी, लागुऔषध, हतियार र मदिराको ओसारपसार लगायत मानवताविरुद्धका सबै अपराध नियन्त्रण तथा सीमा व्यवस्थापनमा साझा प्रतिवद्धता बैठकमा जनाइएको हो। सबै खाले अपराध नियन्त्रणमा एकले अर्कालाई सहयोग गर्दै आवश्यक समन्वय र सहकार्यमा जोड दिइएको स्रोतले बतायो। त्यस्तै बर्खाका समयमा हुनसक्ने सम्भावित बाढी र डुबानका कारण उत्पन्न हुने समस्या समाधानका लागि पनि सहयोग अदानप्रदान एवं सहकार्य गर्ने प्रतिवद्धता अधिकारीहरुले गरेका छन्। कोरोना महामारी र सीमा अपराध नियन्त्रण तथा बर्खाका समयमा सम्भावित बाढी एवं डुबानबाट हुनसक्ने क्षति न्यूनीकरणका लागि द्विपक्षीय सहमति बैठकमा भएको छ, एक सुरक्षा अधिकारीले भने, त्यसका लागि सधैँ सहकार्य र साझा प्रयासमा जोड दिइएको छ। बर्खामा हुने बाढी र डुबानको समस्या समाधान गर्न तयारीमा जुट्ने प्रतिवद्धता पनि बैठकमा जनाइएको छ।"
प्रदेश १ मा माओवादीले फिर्ता लियो सरकारलाई दिएको समर्थन,"विराटनगर : नेकपा (माओवादी केन्द्र) ले प्रदेश १ सरकारलाई दिएको समर्थन लिएको छ । माओवादी केन्द्र संसदीय दलका नेता इन्द्रबहादुर आङ्बोले संसदीय दलको बैठकले दलका नेतालाई दिएको अधिकार प्रयोग गर्दै सरकारलाई दिएको समर्थन फिर्ता लिएको जानकारी दिए । माओवादी केन्द्रले आइतबारनै संसद सचिवालयलाई सो जानकारीसमेत दिएका छन् । माओवादी केन्द्रले सरकारबाट हटे पनि सरकारलाई दिएको समर्थन फिर्ता लिएको थिएन । बजेट अधिवेशनको संघारमा माओवादीले सरकारलाई दिएको समर्थन फिर्ता लिनुलाई रणनीतिक मानिएको छ । सोमबारबाट प्रदेशको बजेट अधिवेशन सुरु हुँदैछ । प्रदेश सरकार गठनको समयमा माओवादी केन्द्र संसदीय दलको तर्फबाट नेकपा एमालेलाई समर्थन दिइएको थियो । एमाले र माओवादी मिलेर नेकपा भएपछि उनीहरु एउटै दलको सदस्यका रुपमा सरकारमा सहभागी भएका थिए । माओवादी केन्द्रको २०७७ चैत १६ गते बसेको बैठकले दलका नेताले सरकारलाई दिएको समर्थन फिर्ता लिने अधिकार दिएकोले सोही अधिकार प्रयोग गरेर सरकारबाट फिर्ता भएको माओवादी केन्द्र संसदीय दलका नेता इन्द्र आङ्बोले हस्ताक्षर गरेको पत्रमा उल्लेख छ । पत्रमा मुख्यमन्त्रीले राष्ट्रपति र प्रधानमन्त्रीले चालेको असंवैधानिक कदमको स्वागत, समर्थन र सहयोग गरेको, अविश्वास प्रस्तावलाई सामना गर्नुको साटो संसदलाई छलेको, संसदीय मूल्यमान्यता प्रति अनुत्तरदायी भएको, सरकार संचालनमा पूर्ण असफल भएको, कोभिड नियन्त्रण, रोकथाम र उपचार तथा सुशासन कायम गर्न असफल भएकोले समर्थन फिर्ता लिएको भनिएको छ । यता सरकारबाट फिर्ता हुने पत्रको जानकारी पाएपछि संसद सचिवालयले सोमबार सुरु हुने आठौं तथा बजेट अधिवेशनमा बैठक हलभित्रको सिट व्यवस्थापन पनि सुरु गरेको छ । सचिवालयले माओवादी केन्द्रलाई प्रतिपक्षी दलका रुपमा अलग्गै सिट व्यवस्थापन गरिएको सचिवालयले जनाएको छ । सोमबार दिउँसो २ बजे प्रदेशसभाको आठौं अधिवेशन बोलाइएको छ ।"
राष्ट्रपतिबाट स्वास्थ्यकर्मी सम्बन्धी अध्यादेश जारी,"काठमाडौं : राष्ट्रपति विद्यादेवी भण्डारीबाट स्वास्थ्यकर्मी तथा स्वास्थ्य संस्थाको सुरक्षासम्बन्धी अध्यादेश जारी भएको छ। आइतबार राष्ट्रपति भण्डारीबाट स्वास्थ्यकर्मी तथा स्वास्थ्य संस्थाको सुरक्षासम्बन्धी(पहिलो संशोधन), २०७८ अध्यादेश जारी भएको हो। नेपालको संविधानको धारा ११४ को उपधारा १ बमोजिम मन्त्रिपरिषद्का सिफारिसमा अध्यादेश जारी भएको राष्ट्रपतिको कार्यालयका सहायक प्रवक्ता केशवप्रसाद घिमिरेले विज्ञप्ति सार्वजनिक गर्दै जानकारी गराएका छन्।"
"सेयर बजार ३ हजार नजिक, एकैदिन करिब साढे १७ अर्बको कारोबार","काठमाडौं : साताको पहिलो दिन आइतबार सेयर बजारमा गजबको उछाल देखिएको छ। लामो समयसम्म अन्डरभ्यालुड रहेको बैंकिङ सेक्टरले बुलिस गति लिएपछि बजारमा अर्को चरणको उछाल आएको हो। नेप्से तीन हजारको विन्दु नजिक पुगेको छ। आइतबार सेयर बजार करिब पचास अंकले बढेर नेप्से परिसूचक २९०६४७ विन्दुमा पुगेको छ। बजार खुलेदेखि नै निकै तेज गतिमा उकालो लागेको बजारमा दिनभर नै उछाल कायम रह्यो। कारोबार पनि अहिलेसम्मकै सर्वाधिक भएको छ। आइतबार १७ अर्ब २७ करोड बढीको कारोबार भएको छ।यसअघि बजेट आएको भोलिपल्ट जेठ १६ गते सर्वाधिक १७ अर्ब २ करोड बढीको सेयर कारोबार भएको छ। सेयर बजारमा सबैभन्दा सुरक्षित र सस्तो मानिएको बैंकिङ समूहको बजार मूल्य लामो समय स्थिर थियो। गत बिहीबारदेखि बैंकिङतिर लगानीकर्ताहरूको आकर्षण देखिएको हो। आइतबार पनि लगानीकर्ताहरूको आकर्षणक केन्द्र बैंकिङ नै देखिएको छ। सर्वाधिक कमाउने, कारोबार अंक र भोलुम सबै हिसाबले टप पोजिसनमा बैंकहरू छन्। बैंकिङ सेक्टरको बुलिस ट्रेन्ड केही दिन कामयै रहने विज्ञहरू बताउँछन्। यसअघि लगानीकर्ताहरू हाइड्रोतिर बढी झुम्मिएका थिए। विकास बैंक र फाइनान्स कम्पनीमा आएको उछालपछि बैंकिङ समूह चम्किन लागेको हो। कोरोना जोखिम, लकडाउन र राजनीतिक अन्योललाई समेत बेवास्ता गर्दै सेयर बजारमा पछिल्ला दिनमा निरन्तर उछाल देखिएको छ। हरेक दिनजसो कम्तीमा पनि १० अर्ब भन्दा माथि कारोबार भइरहेको छ। कारोबारको यो भोलुम निकै उत्साहजनक रहेकोले बजार अझ् माथि जाने आंकलन विज्ञहरूले गरेका छन्। कोरोनाको बढ्दो जोखिम तथा निरन्तरको राजनीतिक अस्थिरताका कारण लगानीका अरु क्षेत्र खुम्चिँदै गएकोले लगानीकर्ताहरू पुँजी बजारतिर बढी आकर्षित भइरहेका छन्। जेठदेखि मंसिरसम्मको अवधिलाई सेयर बजारका लागि ग्रिन सिजन मानिन्छ। बजेट आएको बेला बैंकिङ प्रणालीमा पर्याप्त तरलता छ। कोरोना जोखिमका कारण लगानीका अरु क्षेत्र खुम्चिँदै गएको अवस्था र अहिले नै ठूला परियोजनामा लगानी गर्ने वातावरण नभएकोले ठूला साना लगानीकर्ताहरू सेयर बजारतिर आकर्षित भएका छन्। बजारमा लगानीयोग्य पैशा प्रशस्त छ। त्यहीं पैसा यतिबेला सेयर बजार ओइरिएको छ। लगानीका हिसाबले सबैभन्दा सुरक्षित क्षेत्र मानिएको बैंकिङको सेयर अझै पनि खासै बढेको छैन। बैंकिङलाई समग्र सेयर बजारको फाउन्डेशन मानिन्छ। राम्रो कमाइ भएका बाणिज्य बैंकहरूको सेयर भाउ अहिले पनि तुलानात्मक रुपमा अन्डरभ्यालुड रहेकोले अब लगानीकर्ता यो सेक्टरमा आकर्षित भएका हुन्। बैंकहरूले सार्वजनिक गरेको तेस्रो त्रैमासिक रिपोर्टमा आकर्षक कमाइ देखिएकोले पनि लगानीकर्ताको आकर्षण अब बैंकिङतिर केन्द्रित हुने देखिन्छ। त्रैमासिक रिपोर्टक आधारमा कुन कम्पनीले कति लाभांशा दिन्छ भनेर बजारमा हुने आंकलन र अपेक्षासँगै उत्साह थपिने बेला हो। अब एक दुई महिना कुर्दा वर्षभरीको कमाइको हिस्सेदार बन्न सकिन्छ। वित्तिय प्रणालीमा पर्याप्त तरलता, अनुकुल ब्याजदर, सेयर कर्जाको सुलभता, ब्रोकर कमिशनको कटौती, र पुँजी बजारको प्रणालीमा भइरहेको निरन्तर सुधारले गर्दा सेयर बजार 'बुलिस रन' मा अझ् अघि बढ्ने विश्वास लगानीकर्ताहरूको देखिन्छ।"
भोकमुक्त गर्न खाद्य बैंक,"गुलरिया : कोभिड महामारीका बेला समुदायमा रोगले मात्र होइन भोकले पनि कोही नमरुन् भन्ने अभियान लिएर बर्दियामा खाद्य बैंक शुरु गरिएको छ। हुनेले दिउन नहुनेले लैजाउन भन्ने हेतुले खाद्य बैंक स्थापना गरिएको हो। खाद्य बैंक मार्फत संकलित खाद्यान्न अभाव झेलिरहेका विपन्नलाई वितरण गरिएको छ। बर्दियामा अक्सिजन बैंकको सामाजिक अभियानले गतिलिएसँगै रोगले मात्र होइन भोकले पनि कोही नमरुन भन्ने अभिप्रायले खाद्य बैंक स्थापना गरिएको लायन्स क्लव अफ बर्दियाका अध्यक्ष सुधाकर मिश्रले बताए। गुलरिया नगरपालिकाको समन्वय, सहयोग र सहकार्यमा हिन्दु स्वयंसेवक संघ नेपाल, लायन्स क्लव अफ बर्दिया र एन्टा अमेरिका लगायतका सामाजिक संस्थले बैंक मार्फत खाद्यान्न संकलन गर्ने अभियान चलाएका हौं। उनले भने सहयोगी मनले बैंकमा खाद्यान्नका लागि सहयोग उपलब्ध गराउने क्रम जारी छ। स्थानीय दाताबाट सहयोग एकीकृत गरी बिपन्न समुदायलाई खाद्यान्न वितरण गरेका छौं। दाल, चामल, पिठो, नुन, तेल, लगायतका अत्यावश्यक सामग्री खाद्यान्न अभाव खेपिरहेका वास्तविक परिवारलाई उपलब्ध गराएका छौं। नगरमा लकडाउनले प्रभावित भएर खाद्यान्न अभाव खेपीरहेका पीडितलाई बैंकमार्फत संकलित सहयोग वितरण गर्ने हाम्रो मुल उद्देश्य हो। हिन्दु स्वयंसेवक संघ नेपाल नेपालगञ्ज संवाहक राजेन्द्रकुमार यादवले भने हुनेले बैंकलाई दिने र नहुनेले बैंकबाट लैजाउन भन्ने बैंकको मुख्य उद्देश्य छ। बैंकले प्रतिपरिवार २० केजी चामल, २ केजी दाल, ५ केजी पिठो, आधा लिटर तेल, २ वटा सावुन र ५ ओटा मास्क दिएको छ। बैंकलाई आवश्यक पर्ने जुनसुकै सहयोग उपलब्ध गराउन नगरपालिका तयारी अवस्थामा रहेको गुलरिया नगरपालिकाका नगरप्रमुख मुक्तिनाथ यादवले बताए। खाद्यान्न वितरणका लागि नगरपालिकाले गाडी उपलब्ध गराउँदै आएको छ। उनले भने आवश्यकता अनुसार बैंकको दायरा बढाउन हामीले पहल गरेका छौं विश्वव्यापी कोभिड महामारीका कारण चौतर्फी प्रभाव पारेको छ। कोभिडका कारण दैनिक बिहान बेलुकाको छाक टार्न धौधौ परेका परिवारलाई अभियान सान्दर्भिक छ।"
"के हो कोरोना संक्रमितको ज्यानै लिनसक्ने 'कालो ढुसी', कस्तो छ नेपालको अवस्था ?","काठमाडौँ: कोरोना भाइरसबाट संक्रमित भएका बिरामीहरुमा पछिल्लो समय ब्ल्याक फंगस (कालो ढुसी) अर्थात् म्यूकोर्माइकोसिसको समस्या देखिन थालेको छ । संक्रमणबाट निको भइसकेपछि बिरामीलाई यस्तो समस्याले सताउने गर्छ । विशेषगरी भारतमा यस्ता बिरामीको संख्या बढ्दैगएकोमा स्वास्थ्यकर्मीहरु चिन्तित छन् । कालो ढुसीले गर्दा बिरामीको ज्यान जोगाउन आँखा नै काट्नुपर्ने हुनसक्छ । भारतको आंकडा अनुसार ११ हजार जनामा कालो ढुसीको समस्या देखिएको छ । तीमध्ये आधाजसोको ज्यान नै गएको छ । यसरी आँखामा कालो ढुसी फैलिँदै जाँदा यसबाट संक्रमण नाक हुँदै मस्तिष्कसम्म पुग्ने र बिरामीको मानसिक र शारीरिक चेतना नै गुमाउन पुग्ने चिकित्सकहरु बताउँछन् । भारतीय चिकित्सकहरुका अनुसार यस्तो समस्या केही घण्टाभित्रै शरीरभर फैलिनसक्छ । त्यसैले पनि यसलाई खतरनाक मानिन्छ । कतिपय अवस्थामा आँखा काटेर नफाल्दा त्यसले जीवनभर नै सताउन सक्ते चिकित्सकहरु बताउँछन् । कोभिडको उपचार गर्दा चिकित्सकहरुले बिरामीमा स्टेरोइडको अत्यधिक मात्रामा प्रयोग गरेका कारण कालो ढुसी लागेको हुनसक्ने बताइन्छ । यद्यपि यसबारे वैज्ञानिकहरुले अनुसन्धान गरिरहेका छन् । पछिल्लो समय यस्ता बिरामीको संख्या बढेको हुनसक्ने बताइन्छ । नेपालको अवस्था: नेपालमा पनि यस्तो संक्रमण फाट्टफुट्ट देखिन थालेको चिकित्सकहरु बताउँछन् । बीबीसी नेपालीमा प्रकाशित समाचार अनुसार म्यूकोर्माइकोसिस अर्थात् कालो ढुसीको सङ्क्रमण नेपालमा अहिलेसम्म झन्डै एक दर्जन मानिसमा पुष्टि भएको छ । विभिन्न ठाउँका गरी हालसम्म नेपालमा १२ वटा म्यूकोर्माइकोसिसका केस आएको स्वास्थ्य तथा जनसङ्ख्या मन्त्रालयका प्रवक्ता डा कृष्णप्रसाद पौडेलको भनाइ उद्धृत गर्दै बीबीसीले लेखेको छ । पौडेलका अनुसार वीरगन्ज, नेपालगन्ज र काठमाडौँ लगायत ठाउँका अस्पतालका बिरामीमा कालो ढुसीको सङ्क्रमण देखिएको बीबीसीमा समाचार छ । नेपाली अधिकारीहरुका अनुसार नेपालमा सुरुमा सीमा क्षेत्र वीरगन्जबाट यस्ता संक्रमित देखिन थालेका हुन् । त्यहाँका अस्पतालले कालो ढुसीका संक्रमितबारे नेपाल सरकारलाई जानकारी गराएका थिए । स्वास्थ्य मन्त्रालयले यस्ता संक्रमणलाई निगरानी थालेको जनाएको छ । साथै कालो ढुसीको सङ्क्रमण रोकथाम र उपचारबारे एउटा कोर टीम नै बनाएर काम गरिरहेको मन्त्रालयले जनाएको छ । कालो ढुसीबाट सङ्क्रमितको उपचारमा प्रयोग हुने औषधि भने महंगो र सर्वसुलभ नभएको पनि बताइन्छ । विशेषगरी कालाजारको उपचारमा प्रयोग हुँदैआएको औषधि 'एम्फोटेरिसिन बी' औषधि यस्तो संक्रमणका बिरामीमा प्रयोग गरिएको चिकित्सकहरु बताउँछन् । तर उक्त औषधि पनि सर्वसुलभ छैन ।"
भारतमा दुई महिनायताकै सबैभन्दा कम दैनिक संक्रमण,नयाँ दिल्ली : भारतमा विगत २४ घण्टामा कोरोना भाइरसबाट एक लाख १४ हजार व्यक्ति संक्रमित भेटिएको केन्द्रीय स्वास्थ्य तथा परिवार कल्याण मन्त्रालयले जनाएको छ । कोभिड१९ को दोस्रो लहरको मध्यमा दैनिक चार लाखभन्दा बढी संक्रमित भेटिएकामा पछिल्लो संख्या विगत दुई महिनायताकै सबैभन्दा कम दैनिक संक्रमण हो । भारतमा यो सहित कूल दुई करोड ८८ लाख व्यक्ति कोभिड संक्रमित भएका छन् जसमध्ये दुई करोड ७० लाख संक्रमणमुक्त भएका छन् । कोभिड१९ को दोस्रो लहरबाट सर्वाधिक असर परेको भारतमा विगत २४ घण्टामा थप दुई हजार ६७७ जनाको ज्यान गएको मन्त्रालयको भनाई छ । यो सहित भारतमा कोरोना संक्रमणबाट ज्यान गुमाउनेको संख्या तीन लाख ४६ हजार ७५९ पुगेको छ । भारतमा अझै पनि १४ लाख ७८ हजार व्यक्ति सक्रिय संक्रमित अवस्थामा छन्। विगत २४ घण्टामा कूल सक्रिय संक्रमितको संख्यामा ७७ हजारले कमी आएको छ । विगत केही दिनदेखि सक्रिय संक्रमितको संख्यामा पनि कमी आउन थालेको मन्त्रालयले जनाएको छ ।
कृष्ण थापालाई पदबाट नहटाउन सर्वोच्च अदालतको अन्तरिम आदेश,"काठमाडौं : गण्डकी प्रदेशका जनमोर्चा सांसद कृष्ण थापालाई पदबाट नहटाउन सर्वोच्च अदालतले अन्तरिम आदेश दिएको छ । सांसदबाट बर्खास्त गर्ने पार्टीको निर्णय खारेजीको माग गर्दै सांसद थापाले सर्वोच्च अदालतमा दायर रिटको सुनुवाइ गर्दै अदालतले अन्तरिम आदेश दिएको हो । राष्ट्रिय जनमोर्चा, केन्द्रीय कार्यालय र केन्द्रीय सचिवालय, राष्ट्रिय जनमोर्चा प्रदेश संसदीय दलको कार्यालय, प्रदेश सभा सचिवालय, गण्डकी प्रदेश सभाका सभामुख र निर्वाचन आयोगलाई विपक्षी बनाएर थापाले शुक्रबार रिट दायर गरेका थिए । आइतबार सर्वोच्चका न्यायाधीश डा कुमार चुडालको एकल इजलासले थापालाई सांसद पदमा पुनर्बहाली गर्न आदेश दिएको हो । सांसद खारेजी बदरको माग गर्दै कृष्ण थापाबाट सर्वोच्चमा रिट यो रिटमाथि निवेदकको तर्फबाट वरिष्ठ अधिवक्ता विजयकान्त मैनाली, अधिवक्ता ईश्वरीप्रसाद भट्टराई, भोजराज आचार्य र माधवकुमार बस्नेतले बहस गरेका थिए भने विपक्षीको तर्फबाट वरिष्ठ अधिवक्रा शम्भु थापा र अधिवक्ता पदमबहादुर रोकाले बहस गरेका थिए । सांसद थापाले एमाले संसदीय दलका नेता पृथ्वीसुब्बा गुरुङविरुद्धको अविश्वास प्रस्तावको पक्षमा समर्थन जनाउन मानेका थिएनन्। उनले कांग्रेस संसदीय दलका नेता कृष्णचन्द्र नेपाली पोखरेललाई मुख्यमन्त्री बनाउन दाबीपत्रमा हस्ताक्षर गर्नसमेत नमानेपछि जनमोर्चाको केन्द्रीय कमिटी बैठकले कारबाहीको निर्णय गरेको थियो। पार्टीले कारबाही गरेको पत्र जनमोर्चा महासचिव मनोज भट्ट र सांसद पियारी थापाले प्रदेश सभा सचिवालयमा दर्ता गरेका थिए। २५ चैतमा माओवादीले सरकार छाडेपछि मुख्यमन्त्री गुरुङविरुद्ध २ वैशाखमा कांग्रेस, माओवादी र जसपाका सांसदको हस्ताक्षरसहित अविश्वास प्रस्ताव दर्ता भएको थियो। त्यसमा जनमोर्चा संसदीय दलका नेता कृष्ण थापाले हस्ताक्षर गर्न मानेका थिएनन्। पार्टी केन्द्रले भने उनीसहित सबै ३ सांसदलाई अविश्वास प्रस्तावको समर्थन गर्न निर्देशन गरेको थियो। उनलाई जनमोर्चाले ८ जेठमा पार्टी केन्द्रीय सदस्यबाट हटाउँदै १ वर्षका लागि साधारण सदस्यबाट निलम्बन गरेको थियो। त्यसअघि उसले थापासँग प्रष्टीकरण मागेको थियो। तर थापाले आफूलाई सोधिएको स्पष्टीकरण गैरकानुनी भएको रिट निवेदनमा उल्लेख थिए।"
"६ हजार ६३६ जना कोरोनामुक्त हुँदा, ३ हजार ४७९ संक्रमित थपिए, ९९ को मृत्यु",काठमाडौं : पछिल्लो २४ घन्टामा थप ३ हजार ४७९ जनामा कोरोना भाइरस संक्रमण पुष्टि भएको छ। विभिन्न प्रयोगशालामा गराएका १० हजार ४७१ नमूनाको पीसीआर परीक्षणबाट ३ हजार २४ जना र ३ हजार २६२ एन्टिजेन परीक्षणबाट ४५५ गरी ३ हजार ४७९ जनामा संक्रमण पुष्टि भएको हो। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा थप ६ हजार ६३६ जनाले कोरोना जितेका छन् भने ९९ जनाको कोरोनाबाट मृत्यु भएको छ। हाल ८९ हजार २१७ जना कोरोनाका सक्रिय संक्रमित छन् भने क्वारेन्टाइनमा ७३१ जना रहेको स्वास्थ्य तथा जनसंख्या मन्त्रालयले जनाएको छ। हाल सक्रिय संक्रमितको संख्या ८९ हजार ८९ हजार २१७ छ। यस्तै काठमाडौं उपत्यकामा १ हजार १३१ जना कोरानाका बिरामी थपिएका छन्। गत एकसाताको विवरण हेर्दा हरेक दिन संक्रमित हुनेभन्दा डिस्चार्ज हुनेको संख्या बढ्दै गएको मन्त्रालयले जनाएको छ।
चार वर्षदेखि फलामको सिक्रीले बाँधेर राखिएका ठाकुरको उद्धार,"वीरगन्ज : मानसिक सन्तुल बिग्रिएपछि घरमै ४ वर्षदेखि फलामको साङगलोले हातखुट्टा बाँधेर राखिएका एक पुरुषको उद्धार गरिएको छ।ती पुरुषको उद्दार गरी मानव सेवा आश्रममा राखिएको छ । बाराको कलैया उपमहानगरपालिका १८ मोतीसरका जागेश्वर ठाकुरको मानसिक सन्तुलन बिग्रिएपछि चार वर्षदेखि उनलाई परिवारजनले घरकै एक कोठामा फलामको साङगलोले बाँधेर राखेका थिए । यो खबर सार्वजनिक भएपछि शनिवार सामाजिक अभियन्ता र प्रहरीको सहयोगमा मानव सेवा आश्रमले ठाकुरको उद्धार गरेको हो । शनिबार उद्धार गरिएका ठाकुरलाई वीरगन्जस्थित मानव सेवा आश्रममा राखिएको छ । शनिबारदेखि नै मानसिक रोग विशेषज्ञ डाक्टर भरत गोइतको सहयोगमा ठाकुरको उपचार पनि सुरु गरिसकेको मानव सेवा आश्रम प्रदेश २ का संयोजक देवेश गुप्ताले जानकारी दिए । गुप्ताका अनुसार सामाजिक अभियन्ता प्रकाश थारुले मोतीसरमा मानसिक सन्तुल गुमाएका ठाकुरको आर्थिक अवस्था कमजोर भएका कारण परिवारजनले घरमै चार वर्षदेखि फलामको साङगोले हातखुट्टा बाँधेर राखेको जानकारी शुक्रबार आश्रमलाई गराएका थिए । त्यसपछि शनिबार दिउँसो सामाजिक अभियन्ता थारु र प्रहरीसँगै मानव सेवा आश्रमको टोली ठाकुरको घरमा पुगेको थियो । गुप्ताले भने , हामी ठाकुरको घरमा पुग्दा ठाकुरलाई घरभित्रको खाम्बोमा फलामको सिक्रीले ठाकुरको हातखुटटा बाँधेर राखेको अवस्थामा भेटायौं, त्यसपछि परिवारकै सहमतिमा उनको उद्धार गर्ने कुरा भयो ।' निको नभएसम्म ठाकुरलाई मानव सेवा आश्रममै राखिने गुप्ताले बताए । ठाकुरकी श्रीमति सुदामा देवीका अनुसार १२ वर्ष पहिलेसम्म ठाकुर काठको काम गर्ने नाम चालेका मिस्त्री थिए । तर अचानक उनको मानसिक सन्तुलन बिग्रएपछि परिवारजनले उपचारका लागि उनलाई विभिन्न सहरका अस्पतालमा पुरयाए पनि उनको मानसिक सन्तुलन ठिक भएन । एक्लै कराइरहने, कोही मान्छे देखे गाली गरिरहने, रातभर नसुति कराइरहने, खाट मुनि पसेर ३४ दिन सम्म लुक्ने, दिएको खाना नखाइदिनेजस्ता व्यवहारबाट आजित भएपछि परिवारजनले उनलाई चार वर्षदेखि फलामको साङगोले हात खुटटा बाँधेर घरमै राखेका थिए । सुदामा देवी भन्छिन्, असामान्य व्यवहार गर्न थालेपछि उपचारका लागि वीरगन्ज , भरतपुर , काठमाडौं र भारतमा पनि लगे, तर ठिक भए। भएका सबै गरगहना र ७ कठठा खेत पनि बेचेर उपचारमा लगाए तर पनि निको भएन ।' ठाकुरका चार छोरी र दुई छोरा गरी ६ जना सन्तान छन् । एउटा छोरा भने बोल्न सक्दैनन् । कमाएर खुवाउने पति ठाकुरको स्वास्थ्यमा सुधार नभएपछि सुदामा देवीले गाउँघरमा ज्याला मजदुरी गरेर छोराछोरी हुर्काउनुको साथै आफ्नो जीवनयापन गर्दै आएकी छन् ।"
कोरोना चपेटामा बालसुधार गृह : परीक्षण गरिएकामध्ये आधामा संक्रमण,"विराटनगर : कानुनी द्धन्द्धमा मुछिएका बालकलाई राखिँदै आएको विराटनगर महानगरपालिकास्थित बालसुधार गृह कोरोना भाइरस महामारीको चपेटमा परेको छ । क्षमताभन्दा झन्डै चार गुणा बढी बालकलाई राखिएको गृहमा एक्कासी कोरोना फैलिएको हो । पीसीआर परीक्षण गरिएकामध्ये झन्डै आधामा कोरोनाको संक्रमण पुष्टि भएको छ । गृहमा रहेकामध्ये २५ जनामा कोरोना संक्रमण यकिन भइसकेको हो । ५२ जनाको पीसीआर परीक्षण गर्दा २५ जनाको रिपोर्ट पोजिटिभ आएको गृहले जनाएको छ । विभिन्न मुद्दामा अभियुक्त बनाइएका एक सय ९३ जना बालक बालसुधार गृहमा राखिएका छन् । तर गृह ५० जना क्षमताको मात्रै हो । क्षमताभन्दा झन्डै चार गुणा बढी बालकलाई राखिएको गृहमा अचानक कोरोना फैलिएपछि त्रास बढेर अवस्था असामान्य बनेको बताइएको छ । गृहमा पहिलो पटक गत जेठ २ गते एक बालकमा कोरोना पुष्टि भएको थियो । ती बालकको कन्ट्रयाक्ट ट्रेसिङमा परेका र लक्षण देखिएका दुई बालकको पनि पीसीआर परीक्षण गराउँदा रिपोर्ट पोजिटिभ आएको गृहका प्रमुख मिलन चौहानले जानकारी दिए । उनका अनुसार कोरोना पुष्टि भएका बालकहरुको कन्ट्रयाक्ट ट्रेसिङमा परेका ४९ जनाको पछिल्लो पटक पीसीआर परीक्षण गर्दा २२ जनाको रिपोर्ट पोजिटिभ आयो । परीक्षण गरिएका ५२ जनामध्ये झन्डै आधा २५ जनामा कोरोना पुष्टि भयो, चौहानले भने, सुरुमा कोरोना पुष्टि भएका तीन बालकहरु भने निको भएर फर्किसकेका छन् । उनका अनुसार संक्रमण पुष्टि भएका बालकहरुलाई महानगरपालिकाले विराटनगरस्थित आरआरएन भवन र वैजनाथपुर स्वास्थ्य चौकी भवनमा बनाएको आइसोलेसनमा चिकित्सकको निगरानीमा राखिएको छ । कोरोनाको पुष्टि भएका तर लक्षण नदेखिएका सबैको अवस्थामा सामान्य रहेको बताइएको छ । जेठ १३ गते पीसीआर परीक्षण गरिएका २२ जनालाई कोरोना पुष्टि भएयता गृहमा रहेका अरु बालकको पीसीआर परीक्षण भएको छैन । यसअघिको पीसीआर परीक्षण रिपोर्ट पनि ढिलो आयो, चौहान भन्छन्, त्यसपछि परीक्षण गर्न पाइएकै छैन । उनले अरु बालकको परीक्षणको तयारी भइरहे पनि कहिले गर्नेभन्ने टुंगो लाग्न बाँकी रहेको जनाए । चौहानका अनुसार गृहमा रहेका अरु बालकमा कोरोनाको कुनै लक्षण नभएकाले तत्काल परीक्षण गरिएको थिएन । तर एकै ठाउँमा बसोबास गर्ने अरुमा संक्रमण देखिएपछि बाँकी बालकको पनि परीक्षण गर्न आवश्यक रहेको उनले बताए । विभिन्न अपराधिक घटनामा संलग्न भएर कानुनी द्धन्द्धमा मुछिएकामध्ये अदालतबाट पूर्पक्षका लागि थुनामा राख्न आदेश भएका र मुद्दामा कैद सजायको फैसला गरिएका बालकहरुलाई बालसुधार गृहमा राखिँदै आएको छ । चौहानले कानुनी द्धन्द्धमा परेका प्रदेश १ का १४ जिल्लाका बालकहरुलाई अदालतको आदेश अनुसार गृहमा राख्ने गरिएको बताए ।"
चुरे दोहनले हिंसा बढायो,"बर्दिबास : क्रसरवालाले तेरो छोरोलाई टिपरले खोलामा पिचिदियो, सुतिरहेकी चन्द्रकला देवी महतोलाई ओछ्यानमै पुगेर कसैले सुनायो। २५ पौस २०७६ को झिसमिसे बिहानीमा उनी आँखा मिच्दैं घर अघिको खोलामा दौडिन्। औरही खोलाको लिकमा उनको छोरो दिलीपको शव थियो, प्राण उडेर विलय भइसकेको थियो। चुरेको भावर क्षेत्रमा पर्ने खोलाको दोहन रोक्न दिलीप र उनका साथी गएका थिए। राति खाना खुवाएर सुताएको २५ वर्षीय छोरो दिलीप महतोको शव चन्द्राकलाले देखेपछि उनी छाँगाबाट खसिन्। नौं महिना कोखमा राखेर जन्म दिएको दियो झैं समाजलाई उज्यालो दिएका छोरोको मृत्युको खबरेले बेहोस् भइन्। ओछ्यानमा तातो पानी पुर्याएर सुत्न गएकी चन्द्रकलाका छोरा राति खोलामा भइरहेको उत्खनन रोक्न गएका थिए। उनका साथी भागेर ज्यान जोगाए। तर, दिलीप त्यही मारिए। छिमेकीले एका बिहानै छोरो मारिएको खबर चन्द्रकलाको कानमा अझैं गुञ्जिन्छ। आशाको दियो निभ्यो १७ महिना अघिको धनुषाको मिथिला नगरपालिका५ श्रीपुरमा भएको यो घटनाले चुरे दोहनले प्राकृतिक श्रोत मात्रै दोहन भइरहेको छैन त्योसँगै समाजमा अपराध मौलाएको देखाउँछ। दिलीपको आँटिलो र जोशिलो स्वभाव देखेर साह्रै खुसी हुन्थेँ, चन्द्रकला भन्छिन्, बाबु राम्रो गर, सबैलाई कल्याण गर, रगत सबैको एकैनाश हो। कोही फरक हुँदैनन्। सहायता गर, सबैलाई सहयोग गर। घुसपेटको दुनियाँबाट बचेर अघि बढन् उनकी आमाले सुझाउथेँ, मेरो कुराले ऊ सधैं प्रेरित हुन्थ्यो। थोरै लगानीमा धेरै कमाई हुने भएपछि राजनीति संरक्षणमा क्रसरवाला ठेक्केदार चुरिया पहाड र भावर क्षेत्रको अत्याधिक दोहन गरिरहेका छन्। मासुरक्सी खुवाएर पेस्तोल, खुकुरी देखाउँदै, खोलाको दिउँसो दोहन भइरहेको छ। चुरे दोहनविरुद्ध अवाज उठाउने कतिपयको जीवन सूर्य अस्ताए जस्तै भएको छ। चुरिया पहाड र भावर क्षेत्र क्रसर संचालकका लागि कमाउने सेतो हात्ती उर्र्बर थलो र राजनीतिक तथा प्रशासनिक संरक्षण दिनेका लागि सधैं दुध दिने लैनो भैंसी झैं छ। जनप्रतिनिधि र प्रहरी प्रशासनलाई मिलाउन सकिएयो भने दोहन गर्नेको मुठ्ठीमा कानुन पुग्छ। दिलीपलाई सहिद घोषणा गर्नुपर्छ चुरेको अबैध दोहन समाजमा समाप्त पार्ने कोरोना जस्ता एउटा विकृत महामारी नै हो, नेकपा एमाले महोत्तरी जिल्ला सदस्य रामहरी खतिवडा भन्छन्, चुरे दोहनले समाजमा अपराध गर्ने प्रवृत्ति मौलाउदैं गएको छ। यसविरुद्ध जनप्रतिनिधि र प्रहरी प्रशासनले चासो नदिएको उनले बताए। चुरेको भावर क्षेत्र दोहन गरेर क्रसरबाला धन कमाउन चाहन्थें भने दिलीप अवैधानिक रुपमा भइरहेको बालुवा, गिट्टी, ढुङ्गा उत्खननलाइे रोकेर आफ्नो सुन्दर थातथलो श्रीपुर गाउँ बचाउन चाहन्थें। यो कुरा चुरे माफियालाई पचेन। चुरेको भावर क्षेत्रमा पर्छ श्रीपुर गाउँ। त्यो गाउँ नजिकै औरही खोला छ। चुरेको भावर क्षेत्रमा पर्ने त्यो खोलामा अवैधले गाउँलेलाई निकै समस्या हुन्थ्यो। हिउँदमा खानेपानी हाहाकार अनि वर्षामा बाढीले खेत कटान गरिने। यो समस्या खोलाको जथाभावी दोहनले उत्पन्न भएको थियो। मृतक दिलीपका बुवा रामजीवन कक्षा नौ पढ्दै गर्दा खेतीकिसानीको कामले उनलाई पढ्नै दिएन। छोरो दिलीप (ओमप्रकाश)लाई इन्जिनियर पढाएर ठूलो मान्छे बनाउने उनले सपना देखेका थिए। छोराको हत्याले रामजीवनको सपना चकनाचुर भयो। सरकारले दिलीपलाई पर्यावरण सहिद घोषणा गर्नुपर्छ, मृतक दिलीपका बुवा भन्छन्, चुरे संरक्षणका लागि उसले बलिदान दिएको छ, साधारण व्यक्तिगत कुराका लागि होइन। राजनीतिक दल र नेताकै संरक्षणमा चुरेमा क्रसर डनको बिगबिगी छ। डनहरूको कब्जामा चुरे परेको छ। मधेसको जीवन संकटमा पर्दै गएकाले पूर्वराष्ट्रपति डारामवरण यादव चिन्तित छन्, चुरे बचाउन सबैसँग हरेक मञ्चमा आग्रह गर्छन्। पेस्तोल देखाएर खोला उत्खनन् खोलाको अवैध उत्खनन रोक्न गएका धनुषाका दिलीपको क्रसर डनले हत्या गरेपछि चुरेका नदीखोला गर्ने डनको प्रवृत्तिलाई झन उदाँगो बनाइदियो। त्यसअघि बटेश्वर गाउँपालिका१ का मनोजकुमार कुश्वाहा पेस्तोलसहित पक्राउ परे। उनले त्यो पेस्तोल देखाएर गाउँलाई धम्क्याउँदै बडहरी खोलामा बालुवा, गिट्टी उत्खनन् गर्दै आएको अर्को तथ्यलाई बाहिर ल्यायो। अवैध उत्खनन्विरुद्ध बोल्दा मारिदिने धम्की दिँदै आएका उनलाई २५ जेठ ०७६ मा खोला बाटै उनलाई प्रहरीले स्वचालित पेस्तोलसहित पक्रियो। हतियार लिएरै नदी उत्खनन गर्ने मनोजको न कुनै क्रसर उद्योग छ न त उनी ठेकेदार नै हुन्। उनी नदी खन्ने ठेकेदारको बाउन्सको काम गर्थे। हतियारसहित पक्राउ पर्नुअघि उनी डकैतीमा पनि मुछिएको प्रहरीले जनाएको छ। सञ्चारकर्मीसहित कमैले चुरिया संरक्षण र यसको विषयमा बोल्ने, लेख्ने र बहस गर्ने हिम्मत राख्ने गरेको महोत्तरीको बर्दिबासका कांग्रेस नेता महेश झा बताउँछन्। तस्करविरुद्ध बोल्नेको जुनसुकै बेला ज्यानको खतरा छ। कतिखेर चुरे माफियाले कहाँ, कसबाट के ? गराइदिन्छ त्यसको ठेगान छैन, उनले भने। चुरे दोहनले बढाएको अवैध कार्यलाई नरोक्ने हो भने यसले समाजलाई प्राकृतिक, समाजिक, आर्थिक, सांस्कृतिक सबै रुपले चपेटामा पर्छ। चुरेको काँखमा अवस्थित तराईमा देशको ५० प्रतिशत जनताको बसोबास छ। दोहन रोक्न गएका कुटिए महोत्तरीको रातु खोलामा भइरहेको उत्खन्न रोक्न गएका नेपाली कांग्रेसका कार्यकर्ता ठेक्केदार पक्षबाट कुटिए। बर्दिबास९ पशुपतिनगरका विपिनकुमार महतो र लभकुमार सिंह त्यस घटनामा घाइते भएका थिए। ठूला यन्त्र प्रयोग गरेर खोला खन्न पाइदैंन। महोत्तरीको बर्दिबास नगरपालिकाले संघीय सरकारले बनाएको कानुनलाई लत्याउँदै डोजर, जेसिबी, स्काइभेटर जस्ता ह्यावी मेसिन प्रयोग गरेर ठेक्केदारलाई रातु खोला खन्न दिन वैधानिक निर्णय नै गरेको छ। त्यसको अहिले चर्को विरोध भइरहेको छ। बर्दिबास नगरपालिकाले वातावरण प्रभाव मुल्यांकन गरेर खोला उत्खन्न गर्न ठेक्का लगाएको छ। तर, ठेक्केदारले मापदण्डको धज्जी उडाइएको छ भने नगरपालिकाले छुट दिएको छ। सेटिङ मिलाएर भइरहेको अवैध उत्खनन तत्काल रोकेर कारवाही बढाउन महोत्तरी क्षेत्र नम्बर १ का प्रतिनिधिसभाका सदस्य गिरिराजमणि पोखरेलले माग गरेका छन्। मापदण्ड विपरित भइरहेको उत्खनन बारे मिडिया र जनस्तरबाट कुरा उठेपछि नेता पोखरेलले बुधबार साँझ प्रेस वक्तव्य सार्वजनिक गर्दै त्यसको विरोध गरेका हुन्। राजनीतिक, प्रहरी तथा प्रशासनको संरक्षणले प्राकृतिक स्रोतको दोहन भइरहेको नेकपा माओवादी केन्द्रका केन्द्रीय सदस्य राजु खड्का बताउँछन्। प्राकृतिक स्रोत समाजको साँझ सम्पत्ति हो। त्यसलाई कसैले व्यक्तिगत फाइदाका लागि दुरुपयोग गर्नु आफैमा समाजिक अपराध हो, उनी भन्छन्, क्रसरवालाले चुरेबाट अकुत कमाउने अनि राजनीतिक दलबाट टिकट किनेर चुनाव जितेपछि देशको नीति निर्माण र निर्णय कस्तो हुन्छ होला ? विस्तारै तराईमधेससहित देश क्रसरवालाको हातमा पुग्ने उनले उल्लेख गरे। त्यसैले हाम्रा प्राकृतिक स्रोतको संरक्षण गर्नुपर्छ भन्ने आवश्यकता झन बढेर गयो, खड्काले भने। सर्लाहीस्थित बाँके खोलामा क्रसरवालाले अवैध रूपमा बालुवागिट्टी झिकेर ठूलो खाडल बनाए। त्यसमा जमेको पानीमा डुबेर चार वर्ष अघि ईश्वरपुर नगरपालिका१३ का १२ वर्षीय अमित रायको मृत्यु भयो। क्रसरवालाको ज्यादतीविरुद्ध स्थानीयले राजमार्ग सडक बन्द गराएका थिए। प्रहरी सडक खुलाउन गोली चलाएपछि २७ वर्षीय केवल महतोको ज्यान गयो। दोहनले मधेस मरुभूमी हुन्छ चुरे संरक्षण अभियन्ताका नागदेव यादवका अनुसार चुरेको भावर क्षेत्र उत्खननले मधेश झनै असुरक्षित बनेको छ। सबैभन्दा बढी क्रसर चुरेको भावर क्षेत्रमा संचालनमा छन। प्रदेश २ को उद्योग, पर्यटन तथा वातावरण मन्त्रालयले ढुंगा, गिट्टी, बालुवा उत्खनन, संकलन, क्रसर, बिक्रीवितरण तथा क्रसर उद्योग स्थापना र सञ्चालन व्यवस्थित गर्ने कार्यविधि २०७५ स्वीकृत गरेर मापदण्ड तोकेको छ। तर, अधिकांश उद्योग मापदण्ड पूरा नगरी सञ्चालित छन्। चुरेविद् डा विजय सिंहले भने, चुरेको दक्षिणी भागको करिब १० किमिसम्म क्षेत्रमा भारवर पर्छ। जुन पूर्णरूपमा चुरेको अति संवेदनशील एरिया हो। नेपालको कुल क्षेत्रफलमध्ये १२ दशमलव ७८ प्रतिशत चुरे पहाड पर्छ। चुरे गेग्य्रानले बनेको कमलो कान्छो पहाड हो। चुरेको अवैज्ञानिक दोहन बढ्दै गए मधेस मरुभूमिमा परिणत हन्छ, चुरेतराई अन्तरसम्बन्धका जानकार डा भन्छन्।"
असारदेखि नयाँ भर्ना सुरु गराउँदै शिक्षा मन्त्रालय,"काठमाडौं : शिक्षा, विज्ञान तथा प्रविधिमन्त्री कृष्णगोपाल श्रेष्ठले आउँदो असार १ गतेदेखि वैकल्पिक माध्यमबाट नयाँ शैक्षिकसत्र सुरु निर्देशन दिएका छन्। उता विद्यालय शिक्षाको एक मुख्य पक्ष शिक्षक समुदायले हतार नगर्न आग्रह गरेको छ। शिक्षामन्त्री श्रेष्ठले असार १ गतेबाट नयाँ भर्ना प्रक्रिया र कक्षा सञ्चालन गर्न आग्रह गर्दै त्यसका लागि कार्यक्रम तर्जुमा गर्न आइतबार मन्त्रालयका उच्च कर्मचारीलाई निर्देशन दिएका हुन्। कोभिड१९ का कारण चालु शैक्षिकसत्र जेठसम्म लम्ब्याइएपछि नयाँ सत्र असार १ गतेदेखि हुने पूर्व निर्धारण गरिएकामा यस वर्षको दोस्रो लहरको कोरोना रोकथामका लागि अधिकांश जिल्लामा निषेधाज्ञा जारी छ। वैकल्पिक माध्यमबाट सम्भव नभएका स्थानमा कसरी कक्षा सञ्चालन गर्ने भन्ने अन्योल भने कायमै छ। विद्यालय शिक्षा सञ्चालनको अधिकार स्थानीय तहको भएकाले कक्षा सञ्चालनको मिति आफू अनुकूल हुन सक्ने भए पनि राष्ट्रियरुपमा कुन मितिदेखि शैक्षिकसत्र गणना गर्ने भन्ने केन्द्र सरकारले तय गर्दै आएको छ। नेपाल शिक्षक महासङ्घका अध्यक्ष बाबुराम थापाले चालु शैक्षिकसत्रमा कात्तिकदेखि मात्रै सामुदायिक विद्यालयमा राम्रोसँग पढाइ शुरु भएकाले कोर्स पूरा गरी, वार्षिक परीक्षा र परीक्षाफल प्रकाशनपछि नयाँ भर्ना गर्दा साउनभदौ पुग्ने सक्ने भएकाले सोअनुसार गर्न सरकारलाई आग्रह गरे। अध्यक्ष थापाले भने, स्थितिको समग्र विश्लेषणविना हतारहतार असारदेखि कक्षा सञ्चालन गर्नुले निजी विद्यालयलाई मात्रै प्रोत्साहन हुन्छ। सबै सामुदायिक विद्यालयमा वैकल्पिक माध्यमको पढाए प्रभावकारी नभएको पक्षलाई पनि भुल्न हुँदैन। विद्यालय शिक्षामा ८० प्रतिशत हिस्सा सामुदायिक विद्यालयको छ। हरेक वैशाखमा शुरु भई चैतमा सकिने शैक्षिकसत्रलाई यस वर्ष कोभिड१९ का कारण प्रभावित दुई महिना थप गरेर व्यवस्थापन गर्न लागिएको हो। विद्यमान शिक्षा नियमावलीमा वर्षमा २२० दिन विद्यालय खुल्नुपर्ने १९२ दिन पढाइ हुनुपर्ने व्यवस्था भएकामा कोरोना महामारीपछि विद्यालय पूर्ववत् सञ्चालन हुन नसक्दा सञ्चार तथा सूचना प्रविधिको सहायतामा वैकल्पिक माध्यमबाट सिकाइ सहजीकरण भएका बेला पाठ्यक्रम समायोजन गरी सिकाइ निरन्तरता गरिएको छ। कोरनोको जोखिम घट्दै गएको र लामो सयम वैकल्पिक माध्यममा शिक्षा दिँदा सिकाइ गुणस्तरमा नकारात्मक असर पर्न सक्ने भएकाले पछिल्लो समयमा स्वास्थ्य सुरक्षा मापदण्ड पालना गरी विद्यालय सञ्चालनको क्रम शुरु भएको छ। जाडो विदा समेत नदिइ कक्षा सञ्चालन भएकाले शैक्षिकसत्र व्यवस्थापनमा यसले सकारात्मक प्रभाव पार्ने देखिएको छ। कोरोना महामारीका कारण एक स्थानका विद्यालयमा भर्ना भएका विद्यार्थी अन्यत्र बसेर अध्ययन गरिरहेको स्थितिमा माध्यमिक शिक्षा परीक्षा कक्षा १० मा स्थानान्तरण गर्न पनि नियमावली बाधक भएकाले बाधा अड्काउ फुकाइने शिक्षा मन्त्रालयका प्रवक्ता दीपक शर्माले जानकारी दिए। यसअघि २०७२ मा गएको विनासकारी भूकम्पका समयमा अति प्रभावित १४ जिल्लाका कक्षा १० का विद्यार्थीलाई स्थानान्तरण गराई परीक्षा दिलाइएको थियो। सरकारले वैकल्पिक प्रणालीको सिकाइलाई शैक्षिकसत्रमा गणना गराउने गरी गत भदौ १९ गते विद्यार्थी सिकाइ सहजीकरण निर्देशिका २०७७ जारी गरेको थियो। कोरोना महामारीको जोखिम बढिरहेकाले विद्यालय खुल्न नसकेको स्थिति र अन्य प्राकृति विपत्तिमा पनि यस प्रकारको वैकल्पिक सिकाइलाई मान्यता दिने गरी निर्देशिका जारी भएको हो। यो निर्देशिकासँगै चालु शैक्षिकसत्रमा विद्यार्थी अभिलेखीकरण (भर्ना), तथ्याङ्क सङ्कलन, निजी विद्यालयमा स्थानीय तहले तोकेबमोजिमको शुल्क लिन, पाठ्यभार संकुचन गरी मूल्याङ्कनको विधि लागू गर्न स्थानीय तह र सम्बन्धित विद्यालयलाई सहज हुनेछ। सो अघि शिक्षा ऐन, नवौ संशोधन (२०२८) को दफा १९ क को अधिकार प्रयोग गरी गत जेठ १८ गते वैकल्पिक प्रणालीबाट विद्यार्थीको सिकाइ सहजीकरण निर्देशिका, २०७७ जारी भई गत असार १ गतेदेखि वैकल्पिक प्रणालीको सिकाइ अनिवार्य कार्यान्वयन गरिएको थियो। यसैबीच, शिक्षा मन्त्रालयअन्तर्गत आगामी आर्थिक वर्ष २०७८२०७९ को बजेट कार्यान्वयनका लागि कार्ययोजना बनाउन आज निर्देशन दिँदै मन्त्री श्रेष्ठले परिणाम देखिने गरी सबै काम अघि बढाउन विभागीय प्रमुखलाई आज निर्देशन दिनुभएको थियो। बजेटमा समेटिएको विषयलाई तत्काल कार्यान्वयनका लागि कार्यविधि योजना तयार गर्न ढिला गर्न नहुने स्पष्ट गर्दै उनले आगामी साउन १ गतेदेखि बजेट कार्यान्वयका विषयमा कुनै कसर बाँकी नराख्ने बताए। कार्यान्वयनमा हुनेगरी काम अघि बढाउन निर्देशन दिए। कार्यक्रममा मन्त्रालयका सचिव रामप्रसाद थपलियाले वैकल्पिक सिकाइ कार्यविधि कर्यान्वयन गरी कक्षा सञ्चालन गर्न सबै स्थानीय तहलाई आग्रह गर्नुपर्ने बताए। आगामी आर्थिक वर्षको बजेटमा देशभरका १ हजार ५ सय विद्यालय र क्याम्पस पुनःनिर्माण गर्ने सरकारको योजना छ। यस्तै विद्यार्थीलाई ल्यापटप उपलब्ध गराउने, सहुलियत दरमा २५ लाखसम्म ऋण दिने, कक्षा ९ सम्म रङ्गीन पाठ्यपुस्तक उपलब्ध गराउने लगायतका कार्यक्रम बजेटमा समावेश छन्। रासस"
नाइजेरियामा हतियारधारीहरुको आक्रमणबाट ८८ जना मारिए,"नाइजर: नाइजेरियाको उत्तर पश्चिम क्षेत्रस्थित केब्बी राज्यमा सशस्त्र समूहको आक्रमणमा ८८ जनाको मृत्यु भएको छ । घटनामा अरु दर्जनौँ मानिस घाइते भएका छन् । प्रहरीका अनुसार स्थानीय समुदायका उच्छृङ्खल समूहहरुबीच भीडन्तको क्रममा उनीहरु मारिएका हुन् । यस क्षेत्रमा गत अप्रिलमा पनि बन्दुकधारीहरुको आक्रमणको क्रममा ९ जना प्रहरी र २ जना स्थानीय नागरिक मारिएका थिए । यस घटनापछि स्थानीयहरु त्रसित नेका छन् । घटनाबारे बुझ्न र अवस्थालाई नियन्त्रणमा लिन सरकारले थप सुरक्षाकर्मी घटनास्थलतर्फ पठाएको छ । आइतबारको घटनाको सुरुमा ६६ जनाको मृत्यु भएको बताइएको थियो । तर प्रहरीले घटनास्थलमा पुगेर विवरण लिँदा ८८ जनाको मृत्यु भएको बताइएको छ । यस क्षेत्रमा दशकौँदेखि यस्तै प्रकृतिका स्थानीय समुदायबीच भीडन्तका घटना हुँदैआएका छन् । यसपटक गाई चोरेको वहानामा समुदायबीच भीडन्त भएको स्थानीय मिडियाले जनाएका छन् । यसवाहेक केब्बी क्षेत्रमा अपहरण, हत्या, लुटपाट जस्ता घटना वर्षौँदेखि हुने गरेका छन् ।"
कर्णालीमा कांग्रेस पनि सरकारमा : दुई मन्त्रीले लिए शपथ,"सुर्खेत : कर्णालीमा नेपाली कांग्रेस पनि सरकारमा सहभागी भएको छ। प्रदेश सरकार गठन भएको तीन वर्षपछि कांग्रेस सरकारमा सहभागी भएको हो। २०७४ को चुनावपछि कर्णालीमा प्रमुख प्रतिपक्षको हैसियतमा रहेको कांग्रेस नेकपा विभाजनसँगै सत्तारुढ दल बनेको छ। कांग्रेसले सरकारमा सहभागि हुने निर्णय गरेसँगै मुख्यमन्त्री महेन्द्रबहादुर शाहीले शनिवार मन्त्रिपरिषद् पुनर्गठन गरेका छन्। गत वैशाख ३ गते मुख्यमन्त्री शाहीलाई विश्वासको मत दिएर कांग्रेसले सरकार जोगाइदिएको थियो। त्यसयता मुख्यमन्त्री शाहीले कांग्रेसलाई पनि सरकारमा सहभागि गराउने कसरत गरेका थिए। तर मन्त्रालयको भागबण्डामा कुरा नमिल्दा काँग्रेसले सरकारमा सहभागी हुन आनाकानी गरिरहेको थियो। कांग्रेसलाई सरकारमा सहभागी गराउन मन्त्रालय नै फुटाइएको छ। भौतिक पूर्वाधार विकास मन्त्रालय फुटाएर जलस्रोत तथा ऊर्जा विकास मन्त्रालय थपिएको छ। प्रदेश सभामा ६ जना सांसद रहेका कांग्रेसका तर्फबाट दुई जना मन्त्री बनेका छन्। कांग्रेसका यज्ञबहादुर बिसी सामाजिक विकास मन्त्री र दिनबन्धु श्रेष्ठ जलस्रोत तथा ऊर्जा विकास मन्त्री नियुक्त भएका छन्। विसी सुर्खेत र श्रेष्ठ जुम्लाबाट निर्वाचित समानुपातिक सांसद हुन्। नवनियुक्त मन्त्रीले आइतबार प्रदेश प्रमुख गोविन्दप्रसाद कलौनीबाट शपथ लिएका छन्। कांग्रेस सरकारमा सहभागि भएसँगै मन्त्रिपरिषद् आठ सदस्यीय बनेको छ। प्रदेश सरकारमा माओवादीका मुख्यमन्त्रीसहित तीन जना, एमालेको माधव नेपाल समूहका तीनजना र कांग्रेसका दुईजना मन्त्री छन्। एमाले र माओवादी केन्द्रबीच पार्टी एकता भएपछि कर्णालीमा सरकारको नेतृत्व माओवादीले पाएको थियो। २०७४ फागुनमा माओवादीका महेन्द्रबहादुर शाही मुख्यमन्त्री बनेका थिए। मुख्यमन्त्री माओवादीको भागमा परेपछि कर्णालीमा एमाले खेमा असन्तुष्ट नै थियो। नेकपा विभाजनपछि एमालेले गत चैतमा सरकारलाई दिएको समर्थन फिर्ता लिएको थियो। एमालेले समर्थन फिर्ता लिएपछि मुख्यमन्त्री शाही अल्पमतमा परेका थिए। एमालेविना सरकार नै गठन हुन नसक्ने अंक गणित भए पनि मुख्यमन्त्री शाहीले प्रदेश सभामा विश्वासको मत लिने निर्णय गरे। त्यसक्रममा एमालेको माधव नेपाल पक्षका चार जना सांसदले फ्लोर क्रस गरेका थिए। एमालेको फ्लोर क्रस र काँग्रेसको साथ पाएपछि मुख्यमन्त्री शाहीको पद जोगिएको थियो। कांग्रेस सरकारमा सहभागी भएसँगै प्रदेश सरकारले अब आगामी आर्थिक वर्षको बजेट ल्याउने तयारी गरेको छ। कांग्रेसको अलमलका कारण बजेट अधिवेशन अन्यौलमा थियो। काँग्रेस सरकारमा सहभागि भएपछि प्रदेश सभाको बजेट अधिवेशन सोमबारबाट सुरु हुँदैछ। ४० सदस्यीय कर्णाली प्रदेश सभामा हाल ३५ जना सांसद छन्। दल त्यागेपछि माओवादीका एक र फ्लोर क्रस गरेपछि एमालेका चार जना सांसदको पद गुमेको छ। हाल एमालेका सभामुखसहित १६, माओवादीका १२, काँग्रेसका ६ र राप्रपाका एक जना सांसद छन्। स्रोतका अनुसार ६ महिनापछि सरकारको नेतृत्व दिने सहमति भएपछि कांग्रेसले गत वैशाखमा मुख्यमन्त्रीलाई विश्वासको मत दिएर सरकार जोगाइदिएको थियो। सोही सहमतिअनुसार आउँदो कार्तिकमा कांग्रेस संसदीय दलका नेता जीवनबहादुर शाही मुख्यमन्त्री बन्ने स्रोतको दाबी छ। यसैबीच सरकारमा सहभागि आफ्ना मन्त्रीहरुका लागि कांग्रेसले १३ बुँदे आचारसंहिता पनि जारी गरेको छ। मन्त्रीहरुले आर्थिक अनुशासन, मितव्ययिता र सादा जीवनशैली अपनाउनुपर्ने लगायतका बुँदा छन्।"
संघीयतामा वित्तीय समता,"वित्तीय समता कायम गर्ने उद्देश्यले संघीयतामा सबै तहका सरकारबीच दरिलो वित्तीय अन्तरसम्बन्ध रहने गर्दछ वित्तीय संघीयतामा सबै तहका सरकारहरूका बीचमा वित्तीय समता कायम गर्ने उद्देश्यका साथ स्रोतहरूको बाँडफाँट हुने गर्दछ। वित्तीय संघीयताले माथिल्लो तहको सरकारसँग रहेको वित्तीय स्रोतलाई वित्त हस्तान्तरण, विभिन्न अनुदानहरूको उपलब्धता, राजस्वको बाँडफाँट र आन्तरिक राजस्व संकलनको अधिकारको सुनिश्चितता गरेको हुन्छ। स्रोतको हस्तान्तरणले मूलतः वित्तीय समानताको अवधारणा लिएको हुन्छ। वित्त हस्तान्तरणले निम्न सिद्धान्त अनुरूप वित्त हस्तान्तरण हुनु पर्ने मान्यता राख्दछ। समतामूलक वितरणको सिद्धान्त, आवश्यकताको सिद्धान्त, समान अवसरको सिद्धान्त, निष्पक्षताको सिद्धान्त, स्वच्छताको सिद्धान्त, सामथ्र्यताको सिद्धान्त र पूर्वानुमानको सिद्धान्त। वित्तीय समतालाई प्रवद्र्धनका लागि सरकारी वित्तहरूको हस्तान्तरण गर्ने गरिन्छ जसमा अनुदानहरूको हस्तान्तरण र राजस्व बाँडफाँट पर्ने गर्छ। अनुदानहरूको हस्तान्तरणमा वित्तीय समानीकरण अनुदान, सशर्त अनुदान, समपूरक अनुदान र विशेष अनुदानहरू पर्दछन्। मूल्य अभिवृद्घि कर र आन्तरिक उत्पादनबाट उठेको अन्तःशुल्क र संघीय कानुन बमोजिम प्राकृतिक स्रोतबाट प्राप्त हुने रोयल्टी तीनै तहमा बाँडफाँट हुने गर्दछ। मूल्य अभिवृद्धि कर र आन्तरिक उत्पादनबाट उठेको अन्तःशुल्कको ७० प्रतिशत संघमा र बाँकी पन्ध्रपन्ध्र प्रतिशत प्रदेश र स्थानीय तहहरूमा बाँडफाँट हुने गर्दछ। नेपाल सरकारले प्रदेश तथा स्थानीय तहको खर्चको आवश्यकता र राजश्वको क्षमताको आधारमा राष्ट्रिय प्राकृतिक स्रोत तथा वित्त आयोगको सिफारिसमा प्रदेश र स्थानीय तहलाई वित्तीय समानीकरण अनुदान दिने गर्दछ। यसैगरी प्रदेशले नेपाल सरकारबाट प्राप्त अनुदान र उठेको राजस्वलाई प्रदेश भित्रका स्थानीय तहको खर्चको आवश्यकता र राजस्वको क्षमताको आधारमा वित्तीय समानीकरण अनुदान दिने गर्दछ। नेपाल सरकारले प्रदेश वा स्थानीय तहलाई कुनै योजना कार्यान्वयन गर्नका लागि आवश्यक शर्त तोकी अनुदान दिने गर्दछ। सोही अनुरूप प्रदेशले पनि प्रदेश कानुन बमोजिम स्थानीय तहलाई सशर्त अनुदान दिने गर्दछ। नेपालको संविधानको धारा ६० ले राजस्व संकलन र परिचालनको अधिकार संघ प्रदेश र स्थानीय तहको हुने व्यवस्था गरेको छ। संघ, प्रदेश र स्थानीय तहले आफ्नो आर्थिक अधिकार क्षेत्र भित्रको विषयमा कर लगाउन र ती स्रोतहरूबाट राजस्व उठाउन सक्ने व्यवस्था गरेको छ। साझा सूची भित्रको विषयमा र कुनै पनि तहको सूचीमा नपरेका विषयमा भने कर लगाउने र राजस्व उठाउने व्यवस्था नेपाल सरकारले निर्धारण गरे बमोजिम हुने व्यवस्था छ। नेपाल सरकारले संकलन गरेको राजस्व संघ, प्रदेश र स्थानीय तहलाई न्यायोचित वितरण गर्ने व्यवस्था मिलाउनु पर्ने र संघ, प्रदेश र स्थानीय तहबीच राजस्वको बाँडफाँट गर्दा सन्तुलित र पारदर्शी रूपमा गर्नु पर्ने व्यवस्था संविधानको अर्को राम्रो पक्षको रूपमा रहेको छ। यी प्रावधानहरूले संघीय संरचनाका हरेक तहमा स्रोतको सुनिश्चितता हुन पुगेको छ। आन्तरिक मूल्य अभिवृद्धि कर र अन्तःशुल्क संकलन गर्ने जिम्मा संघीय सरकारको अधिकार क्षेत्र परेको भएता पनि यी करहरू र प्राकृतिक स्रोतको रोयल्टी तीनै तहका सरकारबीच बाँडफाँट हुने गर्दछ। तीनै तहका सरकारहरूले गर्ने सबै प्रकारका आम्दानीहरू सम्बन्धित सञ्चित कोषमा जम्मा हुनु पर्ने व्यवस्था संविधानको भाग १० को संघीय आर्थिक प्रणाली, भाग १६ को प्रदेश आर्थिक प्रणाली र भाग १९ को स्थानीय आर्थिक प्रणालीले गरेको छ। अन्तरसरकारी वित्त व्यवस्थापन ऐन, २०७४ ले बाँडफाँट हुनु पर्ने राजस्व सिधै सञ्चित कोषमा जम्मा नभै सुरुमा सम्बन्धित विभाज्य कोषमा जम्मा हुने र तत्पश्चात् तोकिएको दर र सूत्रको सीमाभित्र रही सम्बन्धित तहको सञ्चित कोषमा हस्तान्तरित हुने गर्दछ। मूल्य अभिवृद्धि कर र आन्तरिक उत्पादनबाट उठेको अन्तःशुल्क र संघीय कानुन बमोजिम प्राकृतिक स्रोतबाट प्राप्त हुने रोयल्टी तीनै तहमा बाँडफाँट हुने गर्दछ। मूल्य अभिवृद्धि कर र आन्तरिक उत्पादनबाट उठेको अन्तःशुल्कको ७० प्रतिशत संघमा र बाँकी पन्ध्र पन्ध्र प्रतिशत प्रदेश र स्थानीय तहहरूमा बाँडफाँट हुने गर्दछ। यसैगरी संघीय कानुन बमोजिम प्राकृतिक स्रोतबाट प्राप्त हुने रोयल्टीको ५० प्रतिशत संघमा र बाँकी पच्चीस पच्चीस प्रतिशत सम्बन्धित प्रदेश र स्थानीय सम्बन्धित तहमा बाँडफाँट हुने गर्दछ। यसका लागि नेपाल सरकार, प्रदेश र स्थानीय तहबीच मूल्य अभिवृद्धि कर र आन्तरिक उत्पादनबाट उठेको अन्तःशुल्क रकम बाँडफाँट गर्न नेपाल सरकारले एक संघीय विभाज्य कोष खडा गरी त्यस्तो रकम सो कोषमा जम्मा हुने गर्दछ। यसरी संघीय विभाज्य कोषमा जम्मा भएको रकममध्ये सत्तरी प्रतिशत नेपाल सरकारलाई, पन्ध्र प्रतिशत प्रदेशलाई र पन्ध्र प्रतिशत स्थानीय तहलाई बाँडफाँट हुने गर्दछ। नेपाल सरकार, प्रदेश र स्थानीय तहबीच बाँडफाँट गरिने रकममध्ये नेपाल सरकारले प्राप्त गर्ने रकम संघीय सञ्चित कोषमा दाखिला गरिने र प्रदेशहरू तथा स्थानीय तहहरूलाई प्राप्त हुने रकम नेपाल सरकारले प्रदेश विभाज्य कोष र स्थानीय विभाज्य कोष खडा गरी त्यस्तो कोषमा सो रकम जम्मा हुने गर्दछ। प्रदेश विभाज्य कोष र स्थानीय विभाज्य कोषमा जम्मा भएको रकम संविधान र अन्तरसरकारी वित्त व्यवस्थापन ऐन, २०७४ को अधीनमा रही राष्ट्रिय प्राकृतिक स्रोत तथा आयोगले निर्धारण गरेको आधार र ढाँचा बमोजिम प्रत्येक प्रदेश र स्थानीय तहलाई बाँडफाँट हुने गर्दछ। बाँडफाँटबाट प्रत्येक प्रदेशले प्राप्त गर्ने रकम सम्बन्धित प्रदेश सञ्चित कोषमा र प्रत्येक स्थानीय तहले प्राप्त गर्ने रकम सम्बन्धित स्थानीय सञ्चित कोषमा जम्मा हुने गरी मासिक रूपमा उपलब्ध हुने गर्दछ। यसरी बाँडफाँट हुने रकम आर्थिक वर्षको अन्तिम महिनामा हिसाब मिलान हुने गर्दछ। नेपाल सरकार, प्रदेश र स्थानीय तहबीच संघीय कानुन बमोजिम प्राकृतिक स्रोतबाट प्राप्त हुने रोयल्टीको बाँडफाँट गर्न नेपाल सरकारले एक संघीय विभाज्य कोष खडा गरी त्यस्तो रोयल्टीबाट प्राप्त रकम सो कोषमा जम्मा गर्दछ। संघीय विभाज्य कोषमा रहेको रोयल्टीको बाँडफाँट नेपाल सरकारले वार्षिक रूपमा गर्ने गर्दछ। यसरी संघीय विभाज्य कोषमा जम्मा भएको रकममध्ये नेपाल सरकारले प्राप्त गर्ने ५० प्रतिशत रकम संघीय सञ्चित कोषमा, प्रदेशले प्राप्त गर्ने २५ प्रतिशत रकम सम्बन्धित प्रदेश सञ्चित कोषमा र स्थानीय तहले प्राप्त गर्ने २५ प्रतिशत रकम सम्बन्धित स्थानीय सञ्चित कोषमा जम्मा हुने गरी उपलब्ध हुने गर्दछ। यसरी बाँडफाँट हुने रोयल्टीको शीर्षकहरूमा पर्वतारोहण, विद्युत्, वन, खानी तथा खनिज पानी तथा अन्य प्राकृतिक स्रोत आदि पर्दछन्। नेपाल सरकार, प्रदेश र स्थानीय तहलाई गरिने प्राकृतिक स्रोतको रोयल्टीको बाँडफाँट राष्ट्रिय प्राकृतिक स्रोत तथा वित्त आयोगको सिफारिसमा नेपाल सरकारले प्रत्येक पाँच वर्षमा पुनरावलोकन गरी नेपाल राजपत्रमा सूचना प्रकाशन गरि हेरफेर गर्न सक्ने व्यवस्था रहेको छ। वित्तीय समता कायम गर्ने उद्देश्यका कारणले वित्तीय संघीयतामा सबै तहका सरकारहरूको बीचमा दरिलो वित्तीय अन्तरसम्बन्ध रहने गर्दछ।"
पार्टी एकता जोगाउन महासचिव पोखरेलको आह्वान,"काठमाडौं : सत्तारूढ नेकपा (एमाले) का महासचिव ईश्वर पोखरेलले पार्टीभित्रको एकतामा सङ्कट देखापरेकाले यसबाट जोगाउन आह्वान गरेका छन्। उपप्रधानमन्त्रीको जिम्मेवारीबाट बाहिरिएपछि आफू पार्टीको काममा चुनौतीको सामना गर्न थप सक्रिय हुने जनाउँदै उनले राष्ट्रिय राजनीतिमा अस्थिरताका आशङ्काले मानिसमा त्रास उत्पन्न भई आर्थिक विकास र समृद्धि अभियान तथा राष्ट्रिय स्वाभिमान एवं स्वतन्त्रताको विषयलाई कमजोर बनाउने दुष्प्रयत्न भएकाले यसलाई परास्त गर्न आग्रह गरेका छन्। यही जेठ २१ गते प्रधानमन्त्री केपी शर्मा ओलीले मन्त्रिपरिषद् विस्तार गरेका थिए। 'मुलुकलाई अराजकता र अस्तव्यस्ततातर्फ धकेल्ने, सामाजिक सद्भावलाई बिथोल्ने आदि दुष्प्रयत्न हुँदैछन् र ती प्रवृत्तिलाई प्रश्रय दिन भित्रबाहिरबाट प्रयत्न भइरहेको कुरालाई बुझ्न सकिन्छ, महासचिव पोखरेलले आइतबार जारी गरेको अपिलमा भनिएको छ, 'यस्तो बेलामा सिङ्गो राष्ट्रले आम नेपाली जनताप्रति सुदृढ र जनआधारित एमालेप्रति आशा गरेको कुरालाई बुझ्न सकिन्छ, यो आवश्यकतालाई पूरा गर्ने चुनौतीपूर्ण उद्देश्यद्वारा निर्देशित हुनुपर्ने छ, यसका लागि पार्टीका सबै नेता, कार्यकर्ता, समर्थकलाई गोलबद्ध हुन अनुरोध गर्दछु ।' नेता पोखरेल २०७४ साल फागुन १४ गतेदेखि २०७७ असोज २८ गतेसम्म रक्षामन्त्री र त्यसपछि २०७८ साल जेठ २१ गतेसम्म प्रधानमन्त्री तथा मन्त्रिपरिषद्को कार्यालय हेर्ने जिम्मेवारीमा रहेका थिए। उक्त अवधिलाई आफूले राजनीतिक र सामाजिक जीवनको महत्वपूर्ण समयावधिका रूपमा लिएको उल्लेख गर्दै उनले जिम्मेवारी पूरा गर्न प्रधानमन्त्री एवं पार्टीका अध्यक्ष ओलीले मार्गदर्शन गरेको स्मरण गरे। महासचिव पोखरेलले यसबीच सरकारमा रहेका बेला आफूबाट भएका सबै काम सम्बन्धित ठाउँमा औपचारिक अभिलेखीकरण भएको र तिनले आजमात्र नभएर आवश्यक पर्दा पछिपछिसम्म पनि सबैलाई यथार्थ बताइरहने विश्वास व्यक्त गरे। उनले कोभिड१९ सङ्क्रमणको महामारीका समयमा उच्चस्तरीय समन्वय समिति र कोभिड१९ सङ्कट व्यवस्थापन केन्द्रमा संयोजकका हिसाबले भूमिका खेलेका थिए। उनले कोभिड सङ्क्रमितको उपचारका लागि सरकारको निर्णयअनुसार सात महिनाको पारिश्रमिक रु चार लाख ५६ हजार ४०० कोभिड कोषमा बुझाएको र राज्यलाई बुझाउनुपर्ने सुविधा तथा सबै किसिमका दायित्व पूरा गरेको जानकारी दिँदै उक्त अवधिमा पार्टीको कोषमा छ लाख पाँच हजार जम्मा गराइएको अवगत गराए। यसअघि निवर्तमान परराष्ट्रमन्त्री तथा एमालेका नेता प्रदीपकुमार ज्ञवालीले मन्त्री हुँदाको अवधिको सम्पत्ति विवरण सार्वजनिक गरेका थिए।"
बुद्धको स्वास्थ्य शास्त्र,"मानिसको मन चञ्चल छ। अनुशासनहीन छ। मनका कारण नै मानिस अशान्त र दुःखित छ। राजकुमार सिद्धार्थ युवा अवस्थामा नै श्रीमती, छोरा, बाबुआमा तथा राजकाज त्यागेर रोग, शोक तथा दुःखकष्टका कारण र त्यसबाट छुट्कारा पाउने उपायको खोजीमा निक्लेका थिए। घुम्दाघुम्दै उनी भारतको गयामा पुगे। अनि सिद्धार्थ गौतमले पिपलको रुखमुनि बसी ध्यान गर्न थाले। उनले पद्मासनमा बसेर केवल सास आवगमनको ध्यान गरे। मनको गहिराइमा डुबुल्की मार्दै गए। उनी विचारको उद्गममा पुगे। उनलाई दुःखकष्टको कारण र यसबाट छुटकारा कसरी प्राप्त हुन्छ भन्ने कुराको आत्मबोध भयो। सिद्धार्थ गौतम महात्मा बुद्ध भए। गौतम बुद्ध दार्शनिक होइनन्। मेटाफिजिक्स तथा स्वर्ग र नर्कका बारेमा पनि उनलाई कुनै रुचि थिएन। उनलाई परमात्मा र परलोक सिद्ध गर्नु पनि थिएन। उनको रुचि मानिसको मनोविज्ञानमा थियो, मानिसको रोग र रोगको उपचारमा थियो। मानिस किन दुःखी हुन्छ ? मानिसको रोग के हो ? मानिसको रोग कसरी पैदा हुन्छ ? रोगको कारण र उपचार के हो ? यही नै बुद्धका मौलिक प्रश्नहरू हुन्। बुद्धले भने, ध्यान त स्वास्थ्य हो। तिमी स्वस्थ्य हुन सक्छौ। स्वस्थ भएपछि तिमीले जे खोज्न चाहन्छौ, खोज्न सक्दछौ। तर ध्यान गर्नुको मतलव आँखा बन्द गरी पलेटी कसेर बस्नु मात्र होइन। ध्यानको परिभाषा व्यापक छ। बुद्ध पहिलो व्यक्ति थिए, जसले परमात्माको बिनाध्यान गर्ने विधि दिए। बुद्धले ध्यानका लागि परमात्माको कुनै आवश्यकता नै ठानेनन्। परमात्माको मात्र होइन, आत्माको धारणालाई समेत ध्यानका लागि आवश्यक ठानेनन्। बुद्धले भने, ध्यान त स्वास्थ्य हो। तिमी स्वस्थ्य हुन सक्छौ। स्वस्थ भएपछि तिमीले जे खोज्न चाहन्छौ, खोज्न सक्दछौ। म तिमीलाई रोग मुक्त गर्न आएको हुँ। बुद्धले संसारलाई एक स्वास्थ्य शास्त्र दिएका छन्। सम्भवत उनी मानव जातिका पहिलो मनोवैज्ञानिक हुन्। कग्निटिभ साइकोथेरापिष्ट (मनोचिकित्सक) हुन्। बुद्ध भन्छन्, जस्तो सोच्छौ, तिमी त्यस्तै हुन्छौ। यो वैज्ञानिक तथ्य हो। त्यो किनभने कुनै पनि मानिसको व्यक्तित्व उसको सोच, बोलीचाली, उसले गर्ने व्यवहार तथा उसलाई समाजले कसरी हेर्छ भन्ने उसको दृष्टिकोण आदिबाट निर्माण हुन्छ। प्रसिद्ध मनोचिकित्सक आरुन बेकको कग्निटिभ मोडलका अनुसार चिन्ता तथा डिप्रेसनजस्ता मानसिक समस्याहरूको प्रमुख कारण भनेको नै मानिसको सोच हो। यस मोडलका अनुसार नकारात्मक र अतार्कीक सोचले नै डिप्रेसन लगायतका मानसिक रोगहरू पैदा गर्छ। अधिकांश मनोवैज्ञानिक समस्याहरू पनि गलत सोचका कारण नै पैदा हुन्छन्। त्यसैले यस्ता रोग तथा समस्याहरूबाट मुक्त हुन अतार्कीक तथा नकारात्मक सोच हटाएर तार्किक सकारात्मक सोच स्थापित गर्न जरुरी हुन्छ। यो नै वैज्ञानिक उपचार पद्धति हो। उचित र तार्किक विचारहरूमा मनमस्तिष्क पुनर्संरचना गर्ने सामथ्र्य हुन्छ। अंगुलीमाललाई नै हेर्नुहोस्। एउटा विचारले ऊ हत्यारा भएको थियो, बुद्धको अर्को विचारले ऊ एकैछिनमा भिक्षु भयो। साइकोथेरापीको एक विधि, संज्ञानात्मक मनोचिकित्सा (कग्निटिभ थेरापी)ले गर्ने पनि यही हो। आधुनिक मनोविज्ञानले यस कुरालाई स्वीकार गर्दै छ कि बौद्ध दर्शनमा जुन जुन तत्त्व छन्, ती आधुनिक चिकित्सा विज्ञानको करिब छन्। त्यसैले बौद्ध ज्ञान र बौद्ध मनोविज्ञानलाई आजको परिप्रेक्ष्यमा कसरी प्रभावकारी बनाउन सकिन्छ, यस कुराप्रति विशेष शोधको आवश्यकता छ। बौद्ध मनोविज्ञानले नकारात्मक तथा अनैतिक कार्य गर्दा व्यक्तिभित्र कुन कुन मनोवैज्ञानिक तत्त्व उपस्थित हुन्छन्, सकारात्मक व्यक्तित्व कसरी निर्माण हुन्छ, यसबारे विस्तारपूर्वक प्रकाश पारेको छ। चित्तका बारेमा गौतम बुद्धले बहुत गम्भीर उपदेश दिएका छन्। मानिसको मन चञ्चल छ। अनुशासनहीन छ। मनका कारण नै मानिस अशान्त र दुःखित छ। बुद्ध मनोविज्ञान सुख र शान्ति प्राप्त गर्न अनुशासनहीन मनलाई नियन्त्रण गर्ने विज्ञान हो। यदि मानिसले यस विज्ञानलाई ठीकसँग बुझेर प्रयोगमा ल्याउने हो भने मानिसको मन प्राकृतिक स्वरूपमा आउँछ र मानिस भावनात्मक अज्ञानताहरू र त्यसले स्वतः ल्याउने दुःखबाट मुक्त हुन सक्दछ। बौद्ध मनोविज्ञानका अनुसार मानिसको शरीरमा विद्यमान पाँच इन्द्रियहरूले मनमस्तिष्कलाई निरन्तर सूचनाहरू उपलब्ध गराउँदछ। फलस्वरूप विभिन्न प्रकारका अनुभवहरू उत्पन्न हुन्छन्। शारीरिक तथा मानसिक अनुभवद्धारा भौतिक संसारप्रति अनुराग जाग्दछ। यही अनुरागका कारण नै मन अशान्त हुन्छ। दुःखित हुन्छ। मानिसको दैनिक जीवन नै खलबलिन पुग्छ। अनि मानिस अशान्त र दुःखी मात्र होइन कि रोगी पनि बन्न पुग्छ। त्यसैले मानिसको जीवनलाई खलबलाउने हतासा र निराशाहरूलाई सामना गर्ने प्रयास गर्न बुद्धको मनोविज्ञानले ठुलो सहायता पुर्याउन सक्दछ। ध्यान बुद्ध मनोविज्ञानको महत्त्वपूर्ण पक्ष हो। बुद्धले ध्यानलाई नै बढी महत्त्व दिएका छन्। त्यो किनभने ध्यानले मनलाई नियन्त्रण मात्र गर्दैन कि मनभित्रको सत्य कुरा देखाइदिन्छ। जसरी आँखाले सांसारिक कुराहरू देखिन्छ, त्यसरी नै ध्यानले मन भित्रका सकारात्मक र नकारात्मक कुराहरू सबै फोहोरमैला देखाइदिन्छ। स्नायुविज्ञानले हालै एउटा क्रान्तिकारी खोज गरेको छ। त्यो के भने मानिसको मस्तिष्कको विकास एक निश्चित अवधिसम्म मात्र हुने भएता पनि मानिसको जीवनभरि नै मस्तिष्क परिर्वतनका लागि सधैं तत्पर रहन्छ। त्यसैले आठ वर्षको बालकको मात्र होइन कि ८० वर्षको वृद्धवृद्धाको मस्तिष्क पनि परिवर्तन हुन सक्छ। जस्तो कि जब गर्भधारण हुन्छ, भु्रण बन्ने प्रक्रियासँगै मस्तिष्कको विकास दू्रत गतिमा अगाडि बढ्छ। मानिसको बाल्यकालमै मस्तिष्कको उच्चतम विकास हुन्छ। एक वर्षको बालकको मस्तिष्कमा नै सबैभन्दा बढी न्यूरोनहरू हुन्छन्। तर मानव मस्तिष्कमा एक असाधारण र अद्भूत लचकताको गुण हुन्छ, त्यो गुणलाई स्नायुविज्ञानको भाषामा न्यूरोप्ल्यास्टिसिटि भनिन्छ। मस्तिष्कको यही गुणका कारण नै मानिसको जीवनभरि नै मस्तिष्क पुनर्संरचना सम्भव हुन्छ। मस्तिष्कको यही विशेषताका कारणले नै सिद्धार्थ गौतम महात्मा बुद्ध बनेको हुन्। त्यो किनभने बुद्ध जन्मँदै महात्मा बुद्ध भएर जन्मेका थिएनन्, अन्य मानिसको जस्तै मस्तिष्क लिएर जन्मिएका थिए। तर बुद्धले मनद्वारा, ध्यानद्वारा मस्तिष्कलाई यसरी परिवर्तन गरेकी विश्व नै परिवर्तन भयो। राजकुमार छँदा सिद्धार्थ गौतमको मस्तिष्क जस्तो थियो, बुद्धत्व प्राप्त भएपछि उनको मस्तिष्क अर्कै भयो। बुद्ध जन्मिनु भन्दा पहिला विश्व जस्तो थियो, बुद्धको दर्शनपछि विश्व अर्कै भयो। त्यो किनभने मनले मस्तिष्कको पुनर्संरचना गर्न सक्छ, जब मस्तिष्क परिर्वतन हुन्छ, मानिसको जीवन नै परिवर्तन हुन सक्छ, मानिस बुद्ध बन्न सक्छ, मानिस बुद्धिमान्, ज्ञानवान् र जागरुक बन्न सक्छ। ध्यान मस्तिष्क पुनर्संरचनाको एक मनोवैज्ञानिक विधि हो। ध्यानले केवल आनन्द, प्रेम तथा विवेकको मनःस्थिति मात्र स्थापित गर्दैन कि मानिसको चेतना आयामलाई बढाएर अतिचेतनाको स्थितिमा पुर्याउँछ। अतिचेतनाको मनस्थिति नै सृजनशील बुद्धिको महासागर हो। त्यहाँबाट पैदा भएका हरेक विचार नै सृजनशील र दूरदर्शी प्रकृतिका हुन्छन्। कुनै गम्भीर विषयमा निर्णय गर्नु पर्दा बुढापाकाले शान्त मनले सोचर निर्णय गर भन्नुको अर्थ पनि यही हो। लोभलालच, घृणातृष्णा, आग्रहपूर्वाग्रह, ईष्र्याद्वेश, आवेगउन्माद तथा रिसराग आदि जस्ता मनोविकारहरूले नै मानिसको मनलाई अशान्त बनाउँछ, प्रदूषित बनाउँछ। यस्तो अशान्त र प्रदुषित मनबाट सधैँ गलत र घातक विचार नै उत्पन्न हुने गर्छ। मनलाई शान्त बनाउन सबैभन्दा पहिला लोभ, घृणा, स्वार्थ र बदलाको भावनाहरू त्याग्नुपर्छ। मनबाट यस्ता कुभावनाहरू हटेपछि मात्र मन शान्त र स्थिर हुन्छ। मन जति शान्त र निर्मल हुन्छ, विचार पनि त्यत्ति नै सृजनशील, दूरदर्शी र शक्तिशाली हुन्छ। त्यसैले त मानिसले शान्त मनभित्र सानो परिर्वतन मात्र गर्छ भने पनि मानिसको मस्तिष्कमा ठूलो परिर्वतन देखा पर्छ। मस्तिष्कमा भएको यस्तो परिवर्तनले व्यवहारमा ठूलो छलाङ मार्छ। त्यसैले हरेक मानिसले आफ्नो मनलाई प्रशिक्षण दिएर वा मनशक्तिको उपयोग गरेर आनन्द, खुसी, प्रेम र विवेकपूर्ण जीवनका लागि मस्तिष्क रिवायरिङ गर्नुपर्छ, पुनर्संरचना गर्नुपर्छ। तर ध्यान गर्नुको मतलव आँखा बन्द गरी पलेटी कसेर बस्नु मात्र होइन। ध्यानको परिभाषा व्यापक छ। हिँड्दा, बस्दा, खाँदा, पिउँदा तथा कुनै पनि दैनिक क्रियाकलाप गर्दा चेतनशील हुनु नै ध्यान हो। यही नै बुद्धको स्वास्थ्य शास्त्र हो।"
जब रूखलाई अँगालो मारे,"वीरगन्ज : निषेधाज्ञामा सहर सुनसान रहेका बेला केही मान्छे घण्टाघरमा रहेका रूखलाई एक्कासि अँगालो मारे। उक्त दृश्य देखेपछि ड्युटीमा खटिएका प्रहरीहरू छक्क परे। सुरक्षाकर्मीलाई छक्क परेको देखेर प्रकृति सेवा प्रतिष्ठानका अध्यक्ष सरदार जसपाल सिंहले भने, रूखबिरुवा हाम्रो जीवनका आधार हुन्, यिनलाई मास्नु हुँदैन। यही सन्देश दिन रूखलाई अँगालो मारेका हौं। शनिबार विश्व वातावरण दिवस मनाउने क्रममा प्रकृति सेवा प्रतिष्ठानका अध्यक्षसहितका प्रकृतिप्रेमीहरूले वीरगन्जको घण्टाघरस्थित मुख्य सडकको डिभाइडरमा रहेका रूखलाई अँगालो मारेर रूखविरुवाको संरक्षण गर्न सन्देश दिएका हुन्। दिवसको अवसरमा शनिबार प्रतिष्ठानले वीरगन्जका विभिन्न स्थानमा वृक्षरोपण गर्नुका साथै बिरुवाहरू पनि बाँडेको अध्यक्ष सिंहले बताए। वीरगन्ज महानगरपालिका कार्यालय, मानव सेवा आश्रमलगायतका स्थानमा वृक्षरोपण गर्नुका साथै सर्वसाधारणको घरघरमा पुगेर बिरुवा पनि बाँडिएको उनले बताए। उनले भने, अहिले प्राकृतिक सम्पदाको चरम दोहन भइरहेको छ, वनजंगल मास्ने क्रम तीव्र छ। यस्तै रहने हो भने भोलिका दिनमा अक्सिजन नपाएर मान्छे मर्ने निश्चित छ। त्यसको संकेत यही कोरोना महामारीमा देखिइसकेको उनको भनाइ छ। अहिलेको पुस्ताले आफ्नो सन्ततिका लागि भए पनि जति सकिन्छ रूख बिरुवा रोप्नुपर्ने र वनजंगलको संरक्षण गर्नुपर्ने उनले बताए। प्रकृति सेवा प्रतिष्ठानले विगत १५ दिनदेखि विभिन्न स्थानमा वृक्षरोपण र वातावरण संरक्षणसम्बन्धी जनचेतनामूलक कार्यक्रम निरन्तर गर्दै आएको र शनिबार विश्व वातावरण दिवसको दिन विशेष कार्यक्रमको आयोजना गरिएको अध्यक्ष सिंहले बताए। दिवसकै उपलक्ष्यमा शनिबार वीरगन्जमै अन्य संघसंस्थाले पनि वृक्षरोपणका साथै जनचेतनामूलक कार्यक्रम गरेका छन्। माउन्ट एभरेस्ट कराँते क्लबले पनि शनिबार वीरगन्जको बाइपास सडक क्षेत्रमा वृक्षरोपण गरेको छ। बाइपास सडकको ब्रह्मचोकदेखि प्रतिमा चोकसम्म विभिन्न प्रजातिका २ सय १ वटा बिरुवा रोपिएको क्लबका उपाध्यक्ष सरोज यादवले जानकारी दिए। क्लबका अध्यक्ष रवि कुमारको अध्यक्षता तथा वीरगन्ज महानगरपालिकाका नगरप्रमुख विजय सरावगीको प्रमुख आतिथ्यतामा भएको वृक्षरोपण कार्यक्रममा नेकपा माओवादी केन्द्रका नेता बाबुराम कौशिकका साथै क्लबका सदस्यहरूको पनि सहभागिता रहेको थियो। ग्रिन सिटी सामुदायिक सेवा केन्द्रले पनि शनिबार आदर्शनगर क्षेत्रमा विभिन्न प्रजातिका ८० वटा बिरुवा रोपेको छ। शनिबार रोपिएका बिरुवाको संरक्षणका लागि रुंगटा वेलफेयर सोसाइटीले र रिलिफ सोसाइटी अफ कमर्सले ३० वटा ट्रिगार्डसमेत उपलब्ध गराएको केन्द्रका अध्यक्ष प्रकाश खेतानले जानकारी दिए। मानव अधिकार तथा शान्ति समाज पर्साले पनि दिवसको उपलक्ष्यमा वीरगन्जको त्रिजुद्ध माध्यमिक विद्यालय परिसरमा वृक्षरोपण गरेको छ। विश्व वातावरण दिवसको अवसरमा वृक्षरोपणका लागि डिभिजन वन कार्यालय पर्साले विभिन्न संघसंस्थाहरूलाई तीन सयवटा बिरुवा वितरण गरेको कार्यालयका प्रमुख फरमान मियाँले जानकारी दिए।"
संसद् विघटनविरुद्ध मुद्दाको संवैधानिक इजलासमा सुनुवाइ सुरु,"काठमाडौं : संसद् विघटनविरुद्ध परेका रिटमाथि सुनुवाइ सुरु भएको छ। सर्वोच्च अदालतको संवैधानिक इजलासमा सुनुवाइ सुरु भएको हो। यसअघि सो मुद्दामा सुनुवाइका लागि गठन गरिएको इजलासमाथि विवाद भएपछि प्रधानन्यायाधीश चोलेन्द्रशमशेर राणाले आफ्नो नेतृत्वमा वरिष्ठताका आधारमा इजलास पुर्नगठन गरेका हुन्। अहिले सोही इजलासमा रिट निवेदकका तर्फबाट कानुन व्यवसायीले बहस सुरु गरेका छन्। पुर्नगठित संवैधानिक इजासलमा प्रधानन्यायाधीश चोलेन्द्र शमशेर राणा, न्यायाधीश दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई छन् । शुक्रबार बसेको सर्वोच्च अदालतको फुलकोर्ट बैठकले वरिष्ठताका आधारमा इजलास गठन गर्ने र संवैधानिक इजलास गठनसम्बन्धी नियमावली संशोधन नगर्ने निर्णय गरेको थियो। प्रधानन्यायाधीश चोलेन्द्रशमशेर राणाले प्रतिनिधिसभा विघटनसम्बन्धी रिटको सुनुवाइ गर्न केही दिनअघि इजलास गठन गरेका थिए। रिटको सुनुवाइका क्रममा कानुन व्यवसायीले दुई न्यायाधीशमाथि चर्को असन्तुष्टि जनाएका थिए। तर, न्यायाधीशद्वय तेजबहादुर केसी र बमकुमार श्रेष्ठ इजलासबाट बाहिर नजाने निर्णय गरेपछि आफ्नो फरक मत राख्दै अर्का न्यायाधीशद्वय दीपककुमार कार्की र आनन्दमोहन भट्टराईले इजलासबाट बाहिरिएका थिए। संसद् विघटनविरुद्धको सुनुवाइ जेठ २३ माः वरिष्ठताका आधारमा इजलास गठन हुने संसद् विघटनविरुद्धका मुद्दाको सुनुवाइ गर्न वरिष्ठताका आधारमा संवैधानिक इजलास गठन सरकारको सिफारिसमा राष्ट्रपति विद्यादेवी भण्डारीले जेठ ७ गते संसद विघटन गरी चुनावको घोषणा गरेकी छिन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
ललिता निवासको जग्गा सरकारको नाममा ल्याउने प्रक्रिया थालनी,"काठमाडौं : सरकारले बालुवाटारस्थित ललिता निवासको जग्गा फिर्ता प्रक्रिया थालेको छ। भूमि सुधार तथा मालपोत कार्यालय डिल्लीबजारले मुख्य अभियुक्त रामकुमार सुवेदी, शोभाकान्त ढकालसहित ४९ जनाको नाममा २१ दिनको अन्तिम सूचना जारी गरेको छ। गोरखापत्रमा प्रकाशित सूचनाअनुसार बालुवाटारस्थित ललिता निवास क्याम्प क्षेत्र पर्ने ४९ जनाको नाममा दर्ता भएको जग्गा २०७७ चैत २० को आदेशानुसार नेपाल सरकारको नाम कायम गर्नुपर्ने उल्लेख छ। सरकारको नाम कायम गर्नुपर्ने त्यो जग्गा फिर्ताका सम्बन्धमा म्याद सूचना घरदैलोमा बुझाउन जाँदा घर ठेगाना पत्ता नलागी म्याद तामेल हुन नसकेको तामेल गर्न गएका कर्मचारी फिर्ता भएको हुँदा २१ दिने सूचना जारी गरिएको उल्लेख छ। यो म्याद सूचना तोकिएको म्यादभित्र ४९ व्यक्ति संस्थाको नाममा भएका जग्गा नेपाल सरकारको नाम कायम गर्नु नपर्ने कुनै कारण भए आफ्नो भनाइ सबुत कागज प्रमाणसहित यो सूचना प्रकाशित भएको २१ दिनभित्र लिखित प्रतिक्रियासहित उपस्थित हुन सूचनामा आग्रह गरिएको छ। तोकिएको समयममा सम्पर्कमा कारणसहित उपस्थित नभए सम्बन्धित व्यक्तिको नाममा रहेको जग्गा सरकारको नाममा कायम हुने छ। ललिता निवासको २९९ रोपनी मध्ये १३६ रोपनी जग्गा अतिक्रमणमा परेको छ। अख्तियार दुरुपयोग अनुसन्धान आयोगले २०७६ माघ नै पूर्व उपप्रधानमन्त्री विजयकुमार गच्छदारसहित १७५ जनाविरुद्ध मुद्दा दायर गरेको छ। जसमा ११० जनाविरुद्ध भ्रष्टाचार मुद्दा तथा ६५ जनाविरुद्ध जग्गा जफत मुद्दा दायर गरेको थियो। अख्तियारले यो मुद्दामा सुवेदी र ढकाल भूमाफियाको रुपमा चित्रित गरेको छ। यो मुद्दा विशेष अदालतमा विचाराधीन छ।"
कोभिडले जन्मायो गतिला ल्याब,"काठमाडौं : २०७६ माघमा कोरोनाका पहिलो संक्रमित फेला पर्दा नेपालमा त्यसको पहिचान गर्ने ल्याब थिएन। स्वाब हङकङ पठाएर जँचाइएको थियो। कोभिड महामारीको एक वर्षभन्दा अलि बढी हुँदासम्म यससम्बन्धी परीक्षण गर्ने गुणस्तरीय ल्याब पर्याप्त खुलेका छन्। अब चाहेको बेला परीक्षण सम्भव छ। केही घण्टामै मोबाइलमा रिपोर्ट आइपुग्छ। सरकारीसँगै निजी क्षेत्र यसमा ठूलो लगानी गरेर लागिपरेको छ। पछिल्लोपल्ट खुलेको ए वर्गको ल्याब क्रिस्टल डाइग्नोस्टिकका प्रबन्ध निर्देशक रवीन्द्र केसी भन्छन्, विश्वव्यापी महामारीका कारण बढ्दो परीक्षण आवश्यकता परिपूर्तिका लागि कोभिडसहित सम्पूर्ण स्वास्थ्य परीक्षणको ल्याब खोलिएको हो। सरकारले केही ठूला अस्पतालका र छुट्टै खुलेका ए वर्गका ल्याबलाई विदेश यात्रा गर्नेको कोभिड परीक्षण गर्ने अनुमति दिएको छ। अस्पतालभन्दा बाहेक कोभिड परीक्षण गर्ने ए वर्गका निजी ल्याबको संख्या ६ पुगेको छ। तिनमा क्रिस्टल डाइग्नोस्टिक, मोर्डन डाइग्नोस्टिक, सेन्ट्ररल डाइग्लोस्टिक, बिध ल्याब, अल्फा हेल्थ केयर र सिद्धी प्याथोलोजी छन्। ए वर्गका पीसीआर परीक्षण अनुमति पाउनेमा पाँच महिनाअघि सञ्चालनमा आएकादेखि तीन दशक अघिबाट चलिरहेका ल्याबसमेत छन्। पुरानाले यो सेवा थपेका छन् भने नयाँले सुरुमै पीसीआर परीक्षणको प्रबन्ध गरेका छन्। ए वर्गका दर्जनभन्दा बढी पुराना ल्याबले यो सेवा थपेका छैनन्। स्वास्थ्य तथा जनसंख्या मन्त्रालयले वैशाख २० गतेदेखि विदेश जाने प्रयोजनका लागि सबै सरकारी प्रयोगशाला, न्यूनतम सय बेड भएका अस्पतालमा आधारित रहेका र ए वर्गका पीसीआर प्रयोगशालाहरूलाई कोभिड टेस्टको मान्यता दिएको थियो। कोभिडकै कारण विदेश यात्रा र वैदेशिक रोजगार भने खुम्चिएको छ। केही महिनाअघि मात्र सञ्चालनमा आएको क्रिष्टलका केसीले विदेश जानेसहित स्वदेशमै रहनेहरूको पनि पीसीआर परीक्षण भइरहेको बताए। कोभिड बिरामीलाई फोनबाटै अनलाइन परामर्श गर्ने गरिएको छ, उनले भने, अनलाइनबाटै स्वास्थ्य अवस्थाबारे परामर्श गर्दा बिरामीको मनोबल बढ्छ।"
राउटे युवतीलाई होटलमा पुर्याएर यौन दुर्व्यवहार,"दैलेख : कर्णालीका जंगलमा फिरन्ते जीवन बिताउँदै आएका लोपोन्मुख राउटे समुदायका युवतीलाई होटलमा पुर्याएर यौन दुव्र्यवहार गरेको खुलेको छ । सुर्खेतको गुर्भाकोट नगरपालिकाको आपसोती जनैघाटस्थित भेरी नदि किनारमा बसोबास गर्दैै आएका राउटे समुदायका दुई युवतीलाई होटलमा पुर्याएर यौन दुव्र्यवहार गरेको खुलेको हो । राउटे समुदायका युवतीलाई यौन दुव्र्यवहार गर्ने तीन जना युवकलाई प्रहरीले पक्राउ गरेको छ । दुई युवतीलाई होटलमा लगेर मदिरा खुवाएर यौन दुव्र्यवहार गर्नुका साथै भिडियो बनाएर फेसबुक मार्फत सार्वजनिक गर्ने गुर्भाकोट नगरपालिका९ भुल्केका चमन घर्ती (जोगी) सहित तीन जनालाई पक्राउ गरिएको सुर्खेत प्रहरीले जनाएको छ । सार्वजनिक भिडियोमा होटलको एक कोठामा सुरुमा चमन र दुई राउटे युवती देखिन्छन् । तीमध्ये एउटी राउटे युवतीलाई चमनले श्रीमती भनेर सम्बोधन गरेका छन् । दुबै जना राउटे युवतीहरु मदिराले लट्ठ देखिन्छन् । राउटे युवतीलाई मदिरा सेवन गराएर यौन दुव्र्यवहार गरेको भिडियो सार्वजनिक भएसँगै जिल्ला प्रहरी कार्यालय सुर्खेतले चमनसहित भूपेन्द्र बुढा र होटल सञ्चालक विनोद पुनलाई पक्राउ गरेको छ । जिल्ला प्रहरी कार्यालय सुर्खेतका प्रहरी उपरीक्षक (एसपी) राजेन्द्रप्रसाद भट्टले राउटे युवतीमाथि यौन दुव्र्यवहार गर्नेहरुलाई पक्राउ गरिएको बताए । थप अनुसन्धानका लागि प्रहरी निरीक्षकको कमाण्डमा अनुसन्धान टोली राउटे बस्तीमा पठाइएको एसपी भट्टले बताए । राउटे समुदाय बसोबास गरिरहेको बस्तीमै पुगेर प्रहरीले थप अनुसन्धान गर्छ, उनले भने, पक्राउ परेकाहरुलाई के कारबाही गर्ने भन्ने स्थलगत अनुसन्धानबाट खुल्छ । युट्युब, टिकटक लगायतका सामाजिक सञ्जालमा भाइरल राउटे समुदायका युवतीमाथि पछिल्लो समय दुव्र्यवहार बढ्दै गएको छ । युट्युब, टिकटक बनाउने नाममा राउटे बस्ती पुग्नेहरुले उनीहरुलाई मदिरा सेवन गराउने, अश्लिल शब्दहरु बोल्न लगाउने, यौन दुव्र्यवहार गर्ने लगायतका अश्लिल कामहरु गर्ने गरेका छन् । केही वर्ष अघिसम्म राउटेहरु पैसा छुँदा पाप लाग्छ भन्ने मान्यता राख्थे । राउटे अन्य समुदायसँग घुलमिल हुँदैनथे । आफूलाई बोटको राजा र गैह्र राउटेलाई कोटको राजा भन्न रुचाउने यो समुदाय हाल अन्य समुदायसँग घुलमिल हुन थालेको छ । फलस्वरुप राउटे युवतीहरु जोखिममा परेका छन् । लोपोन्मुख जाति राउटेको सुरक्षा र संरक्षणका लागि प्रहरी परिचालन गर्नुपर्ने पटक पटक माग समेत हुने गरेको छ ।"
जब वडाध्यक्षलाई आफैँ मरेको खबर आयो,"बागलुङ : जिल्लाको गलकोट नगरपालिका वडा नम्बर १० पाण्डपखानीका वडा अध्यक्ष तिलक घर्तीको सामाजिक सञ्जालमा मृत्युको खबरले धेरै जना आश्चर्यचकित र स्तब्ध भए। स्वंयम् नगरपालिकाकै कर्मचारीहरु पनि अकल्पनीय खबरबाट विक्षिप्त बने। मृत्युमा संशय राख्दै शनिबार दिउँसो ३ बजे गलकोट नगरपालिका स्वास्थ्य संयोजक मिनराज गैरेले अध्यक्ष घर्तीको मोबाइलमा फोन गरे, फोन उठ्यो। तिलक सर बोल्नुभयो ?, तपाईँ ठीकै हुनुहुन्छ सर ? गैरेले प्रश्न गरे। अध्यक्ष घर्तीले आफू सकुशल रहेको जवाफ दिए। गैरेले लामो श्वास फेर्दै खुसी लागेको प्रतिक्रिया दिएपछि किन के भयो र ? भनेर अध्यक्ष स्वयम्ले प्रतिपश्न गरेका थिए। जवाफमा गैरेले फेसबुकमा उनको मृत्युको खबर देखेर झस्किदै फोन गरेको बताएपछि अध्यक्ष घर्ती छाँगाबाट खसे जस्तो भए। गरैको फोन लगत्तै अध्यक्ष घर्तीलाई देश तथा विदेशबाट फोन आउन थाल्यो। उनलाई फोन गरेका अधिकांशले सोधे तपाईँ तिलक हो, सञ्चै सकुशुल नै हुनुहुन्छ ? गलकोट अपडेट र गलकोट बागलुङ नेपाल फेसबुक पेजबाट अध्यक्ष घर्तीलाई श्रद्धाञ्जली दिइएको थियो। ती दुवै फेसबुक एकाउन्टमा निष्ठुरी दैव, तलाई नि राम्रै मान्छे चुन्नु पर्ने ? गलकोट नगरपालिका वडा नम्बर १० पाण्डवखानीका वडा अध्यक्ष तथा नेपाल राष्ट्रिय मगर संघ जिल्ला अध्यक्ष समेत रहनुभएका तिलक घर्तीजीप्रति हार्दिक श्रद्धाञ्जली व्यक्त गर्न चाहन्छौँ। रेस्ट इन पिस। शोकाकुल परिवारलाई धैर्यधारण गर्ने शक्ति मिलोस् लेखिएको थियो। साँझ मात्रै त्यो पोस्ट देखेपछि अध्यक्ष मगरले आफ्नो फेसबुक एकाउन्ट मार्फत आफू सकुशल रहेको जानकारी गराएका छन्। केही मित्रले जे सोच्दै हुनुहुन्थ्यो, भगवानको कृपाले त्यो अहिले नै नहोस्, आखिर जन्मसँगै मृत्यु सत्य छ। केही मित्रजनबाट मेरो बारेमा मृत्यु पर्यन्त दिइने सद्भाव प्रकट गर्नु भएको रहेछ, उनले फेसबुकमा लेखेका छन्, मेरो शुभचिन्तक आफन्त तथा सम्पूर्ण साथीहरूमा यो गलत भएको र म सकुशल रहेको जानकारी गराउँदछु। केही दिनदेखि हावाहुरीले गर्दा फोन इन्टरनेट अबरुद्ध भएको हुँदा सामाजिक सञ्जाल हेर्न नपाएको र फोन समेत गर्न नसकेको भन्दै पछि त्यो पोस्ट देख्दा आफूलाई निकै दुःख लागेको अध्यक्ष घर्तीले बताए। अध्यक्ष घर्तीले आफूलाई कुनै पनि स्वास्थ्य समस्या नभएको र गाउँमै काम गरेर रहेको बताए। झुटो खबरले आफ्ना आफन्त र शुभ चिन्तकहरुमा असर पुगेको भन्दै आफूले यस विषयमा जिल्ला प्रहरी कार्यालय बागलुङमा जानकारी गराएको र आइतबार साइबर अपराधमा उजुरी दिने सोचमा रहेको अध्यक्ष घर्तीले बताए। गलकोट अपडेटसहित दुवै पेज चलाउँदै आएका विशाल क्षेत्रीले गम्भीर कमजोरी भएको स्वीकार गर्दै क्षमा याचना गरेका छन्। आज म आफैसँग लज्जित छु। मैले हतार गर्दा, मेरो हतारको गल्तीले धेरै जनालाई हानि गरेको छ, उनले भने, म कुन शब्दले क्षमा मागु ? मसँग त्यो शब्द छैन।"
रिहानाको बोल्ड लुक्स,"न्युयोर्क : हलिउड गायिका रबेन रिहाना संसारका चर्चित संगीतकर्मीमध्ये एक हुन्। उनका दुनियाँभरमा करोडौं फ्यान छन्। रिहाना सदैव समाचार बनिरहने पात्र हुन्। उनी विभिन्न कारणले चर्चामा आइरहन्छिन्। पछिल्लो समय भने रिहाना फोटो सुटका कारण चर्चामा आएकी छन्। भोग इटालिया म्यागजिनका लागि रिहानाले गरेको फोटो सुटले निकै चर्चा कमाइरहेको छ। उनले यसअघि पनि थुप्रै म्यागजिनका लागि कभर फोटो खिचाइसकेकी छन्। तर, यस पटक चर्चामा आउनुको मुख्य कारण कभर फोटोका लागि सबै काम रिहाना आफैंले गरेकी थिइन्। भोग इटालियाको जुन अंकको कभरको थिम डु इट योयरसेल्फ छ। त्यही थिमका कारण पनि रिहाना आफैंले कभर फोटोको काम गरेको पत्रिकाका डाइरेक्टर इमानुयल फर्नेटीले बताए। उनले पहिलो पटक एक स्टार कलाकारले फोटो सुटको सबै व्यवस्थापन आफैंले गरेको बताए। उनले कभर फोटोको पोजदेखि आवश्यक ड्रेसको व्यवस्था पनि रिहाना आफैंले गरेको बताए। उनी हाम्रो म्यागजिनको कभरमा धेरै पटक छाइसकेकी छिन्। तर, यो रूपमा पहिलो पटक प्रस्तुत भएकी हुन्, उनले भने, रिहानाले पहिलो पटक सबै काम आफैंले गरिन्। फोटो सुटमा उनी अलगअलग रूपमा देखा परेकी छन्। उनले आफ्नो बोल्ड लुक्सका लागि रातो र कालो कपडा रोजेकी छन्। हरियो कपाल बनाएकी रिहानाले ज्याकेट, स्विटर र स्कार्फ लगाएर पनि फोटो सुट गरेकी छन्। सामाजिक सञ्जालमा पनि सक्रिय हुने रिहानाले ती फोटो स्टाग्राममा पनि सेयर गरेकी छन्।"
७५ प्रतिशत कम्पनी गायब,"काठमाडौं : औसतमा दैनिक दुई सय कम्पनी दर्ता हुन्छन्। तर जति कम्पनी दर्ता भएका छन्, सबै सञ्चालनमा छैनन् र खारेजी पनि हुन सकेका छैनन्। कम्पनी रजिस्ट्रार कार्यालयका अनुसार दर्ता भएका ७५ प्रतिशतभन्दा बढी कम्पनीले वार्षिक विवरण अध्यावधिक गर्दैनन्। कम्पनी ऐन २०६३ मा विवरण पेस नगर्ने कम्पनीलाई जरिवानाको स्पष्ट व्यवस्था गरिए पनि अधिकांशले वार्षिक विवरण पेस नगर्ने गरेको पाइएको छ। कार्यालयका अनुसार देशभर २ लाख ५४ हजार कम्पनी छन्। प्राइभेट कम्पनीमा ६ लाख ७० हजार ७ सय ६२ व्यक्ति संलग्न छन्। कार्यालयका रजिस्ट्रार प्रदीपराज अधिकारीका अनुसार विवरण बुझाउने कम्पनी मुस्किलले २५ प्रतिशत पनि पुग्दैनन्। १ अर्बभन्दा बढी चुक्ता पुँजी भएका कम्पनीको संख्या १ सय ६९ छ। एकल स्वामित्वमा रहेका कम्पनी १ लाख ११ हजार छ। प्राइभेट कम्पनीमा १ सय १ जनाभन्दा बढी रहन पाउँदैनन्। प्राइभेट कम्पनीमा ६ लाख ७० हजार ७ सय ६२ व्यक्ति संलग्न छन्। कम्पनी दर्ताका लागि दैनिक चार सय फाइल रजिस्ट्रार कार्यालयमा पुग्छन्। तर कार्यालयले दुई सयसम्म पनि दर्ता गर्न नसकेको कार्यालयका अधिकारीहरू नै स्वीकार्छन्। कम्पनीमा दैनिक चुक्ता पुँजी १ अर्ब थपिने गरेको छ। कोरोना भाइरस (कोभिड १९) ले कम्पनी दर्तालगायतका नियमित काम पनि प्रभावित हुन पुगेको छ। जनशक्तिको अभाव हुनुका साथै कम्पनी प्रशासन प्रविधिमैत्री हुन नसक्दा कम्पनी दर्ता प्रक्रियामा सर्वसाधारणले सधैँ सास्ती पाइरहेका छन्। कम्पनी रजिस्ट्रार कार्यालयका अनुसार कम्पनीको चुक्ता पुँजी १ खर्ब ४५ अर्ब पुगेको छ। दर्ता भएका कम्पनीमध्ये ७५ देखि ८० प्रतिशत कम्पनी पूर्णरूपमा सञ्चालन हुन नसकी सिक भएका छन्। गत आर्थिक वर्षमा १८ हजार ६ सय ४३ कम्पनी दर्ता भएकामा पछिल्लो समयमा पनि सोही हाराहारीमा कम्पनी दर्ता भइसकेका छन्। तीन वर्षमै हराउँछन् कम्पनी सामान्यतया एउटा कम्पनी तीन वर्षमै हराउने गरेको पाइएको छ। सञ्चालन गर्न नसकी निष्क्रिय रहने कम्पनीको भीड अत्यधिक छ। कम्पनी चलाउन नसक्नेले सहजै छोड्छु भन्दा नपाउने व्यवस्था भएपछि कम्पनी सिक हुने क्रम बढेको रजिस्ट्रार अधिकारी बताउँछन्। कम्पनी दर्ता गर्न रहर गर्ने तर व्यवस्थापन फितलो हुँदा दर्ता भएका कम्पनी चल्न सक्दैनन्। खारेजीमा जटिलता अधिकांश कम्पनी सञ्चालन हुन नसके पनि खारेजीमा जान सकेका छैनन्। वर्षौंदेखि त्यस्ता कम्पनीको दायित्व बढ्दै गएको छ। कानुनी जटिलता र झन्झटका कारण दुई तिहाइभन्दा बढी कम्पनी निष्क्रिय भए पनि खारेजी हुन नसकेको कम्पनी सञ्चालकहरू बताउँछन्। जसले कम्पनी सञ्चालकको नाममा दिनप्रतिदिन दायित्व बढ्दै गएको छ। ५६ वर्षसम्म कम्पनी सञ्चालन गर्न नसकी खारेज गर्नुपर्ने अवस्था आए सञ्चालक जरिवाना तिर्न थेग्नै नसक्ने अवस्थामा पुग्छ। केही समयपछि सञ्चालन गर्न चाहे पनि कम्पनीको जरिवाना तथा राजस्व अधिक हुने गरेकाले त्यस्ता कम्पनी सञ्चालन हुन पनि कठिनाइ भएको छ। कम्पनी रजिस्ट्रार कार्यालयमा बुझाउनुपर्ने आर्थिक विवरण, सूचना वा जानकारी प्रत्येक महिनाको दुई सयका दरले जरिवाना तिर्नुपर्ने प्रावधान छ। त्यस्तै म्याद भुक्तान भएको तीन महिनाभित्र २५ लाख सेयर पुँजी भएकोले १ हजार रुपैयाँ, १ करोडसम्म सेयर पुँजी भएकोले २ हजार रुपैयाँ र सोभन्दा बढी सेयर पुँजी भएकोले ५ हजार रुपैयाँ जरिवाना तिर्नुपर्छ। ६ महिनाभन्दा पछि विवरण बुझाउने कम्पनीले २५ लाखसम्मको चुक्ता पुँजी भएको कम्पनीले ५ हजार, १ करोडसम्म पुँजी भएकोले १० हजार र १ करोडभन्दा बढी पुँजी भएकोले प्रत्येक वर्ष २० हजार रुपैयाँ जरिवाना तिर्नुपर्ने प्रावधान छ। कम्पनीको दफा ५१ मा कम्पनीको अधिकृत पुँजी र सेयरको संख्या, कम्पनीको जारी सेयर पुँजी, कम्पनीको चुक्ता पुँजी, सेयरपिच्छे माग भएको रकम, किस्ता असुल भएको जम्मा रकम, असुल हुन बाँकी रहेको जम्मा रकम, सेयर वा डिबेन्चरमा दलाली दस्तुरबापत दिएको जम्मा रकम, कुनै सेयर जफत गरिएकोमा त्यस्तो सेयरको जम्मा संख्या, जफत भएको कारण र मिति, बैंक, वित्तीय संस्था वा अन्य कुनै व्यक्तिबाट लिएको ऋण, कम्पनीले दिएको जमानत, अन्य कम्पनीको सेयर डिबेन्चरमा लगानी गरेको भए त्यस्तो कम्पनीको नाम र दर्ता नम्बर तथा सेयर वा डिबेन्चरमा गरेको लगानी रकम, बहालवाला सञ्चालकको नाम र ठेगानासहितको विवरण कम्पनीले आर्थिक वर्ष समाप्त भएको ६ महिनाभित्र कम्पनी रजिस्ट्रार कार्यालयमा पेस गरे जरिवाना कम तिर्नुपर्छ। तर कम्पनीले वर्षौंसम्म पनि विवरण अध्यावधिक गर्र्दैनन्। कम्पनीले कानुनी सल्लाहकार, लेखा परीक्षकसमेत राख्दैनन्। समयमै आफ्ना विवरण अध्यावधिक गर्ने कम्पनीले खासै खर्च गर्नु पर्दैैन। तर जब समय घर्किंदै जान्छ, तब उनीहरूको दायित्व बढ्दै जान्छ। पुँजी वृद्धि र दर्ता गर्दा पुँजीका आधारमा केही खर्च लाग्ने भए पनि कम्पनी सञ्चालकले कानुन व्यवसायीको सहायता लिँदा तेब्बर, तेब्बर तिर्न बाध्य छन्। प्रक्रिया झन्झट हुने भएकाले पनि सर्वसाधारणले बढी सास्ती पाउँछन्। जसको फाइदा बिचौलियाहरूले पाइरहेका छन्। अर्थविद्हरूका अनुसार नेपालका कम्पनीमा व्यावसायिकता अभाव छ। कम्पनी प्रशासनको महत्व छैन। जसले गर्दा कम्पनी पूर्णरूपमा सफल हुन सकेका छैनन्। अर्थविद् ज्ञानेन्द्र अधिकारी कम्पनी दर्ता बढ्नु उत्साहजनक भए पनि निरन्तर सञ्चालन गर्न नसक्नु दुःखद भएको बताउँछन्। कम्पनी दर्ता तथा अध्यावधिक गर्न सरकारले सहजीकरण गर्नुपर्ने उनको भनाइ छ। जरिवानामा कडाइ कार्यालयले नियम पालना नगर्ने कम्पनीलाई कारवाही गर्छ। जरिवाना नतिर्ने कम्पनीलाई कम्पनी रजिस्ट्रार कार्यालयले कडाइ गर्दै अएको छ। गत आर्थिक वर्षमा ६५ करोडमात्रै राजस्व संकलन भएकोमा चालू आर्थिक वर्षको फागुनभित्रै ६३ करोड बढी संकलन भइसकेको थियो। कार्यालयले चालू आर्थिक वर्षमा जरिवानामा फोकस गरेकाले कम्पनी सञ्चालक मारमा परेका छन्। जरिवानामा कडाइ गरेसँगै चाहेर पनि कम्पनी खारेज गर्न अवस्थामा सञ्चालक हुँदैनन्। स्टार्टअपमा छैन चासो सरकारले स्टार्टअपमा चासो नदेखाउँदा युवाहरू निराश छन्। उद्यमशीलताको वातावरण बनाउन सरकारले आनाकानी गरेसँगै युवा पलायन हुने अवस्थामा छन्। सरकारले चासो नदेखाउँदा स्टार्टअप बिजनेस गर्नका लागि युवालाई समस्या छ। राज्य संयन्त्रले त्यस्ता बिजनेसलाई प्रोत्साहन गर्न नसकेका कारण इनोभेसन गर्न चाहने युवाहरू आकर्षित हुन नसकेको युवाहरू बताउँछन्। तर सरकारले बजेटमार्फत स्टार्टअप बिजनेस प्रोत्साहन गर्न खोजिरहेको छ। उद्योग वाणिज्य महासंघले पनि स्टार्टअपलाई महत्व दिन थालेको छ। बढ्दै विवाद सामूहिकता उद्योगव्यवसाय फस्टाउन सकेको छैन्। सञ्चालकबीच आपसमा मनमुटाव हुने गरेकाले सामूहिक लगानी भएका कम्पनी दिगोरूपमा अघि बढ्न नसकेको पाइन्छ। कम्पनी रजिस्ट्रार अधिकारीले कम्पनीमा कर्पोरेट कल्चर विकास हुन नसकेकाले समस्या आउन थालेको बताउँछन्। कम्पनी नाफामा जान छालेपछि विवाद बढ्ने गरेको छ उनले भने, यातायात र स्वास्थ्य क्षेत्रमा अन्यको तुलनामा विवाद बढी छ। १ हजारवटा कम्पनीको विवाद कम्पनी रजिस्ट्रार कार्यालय पुगेको छ। सेयर जारी गर्न कन्जुस्याइँ कम्पनी रजिस्ट्रार कार्यालयका अनुसार १ हजार ६ सय ४० वटा कम्पनी सेयर जारी गर्ने योग्य छन्। तर मुस्किलले प्राइभेटबाट सेयर जारी गर्नेमा दुई सयभन्दा केही बढी मात्रै छन्। बैंक, बिमा, हाइड्रोपावर, माइक्रोफाइनान्सले अनिवार्य सेयर जारी गर्नुपर्छ। पब्लिक सेयरमा जाने कम्पनी लगातार तीन वर्ष नाफामा गएको हुनुपर्छ। क्लियर प्रोजेक्ट चाहिन्छ। साधारणसभाले निर्णय गर्नुपर्छ। प्रबन्धपत्र नियमावली जारी गरी धितोपत्रमा जान्छन्।"
संसद् विघटनविरुद्धका मुद्दाको सुनुवाइ गर्न वरिष्ठताका आधारमा संवैधानिक इजलास गठन,"काठमाडौं :प्रधानन्यायाधीश चोलेन्द्र शमशेर राणाले संसद् विघटनविरुद्ध परेका रिटमाथि सुनुवाइ गर्न आफ्नो नेतृत्वमा वरिष्ठताका आधारमा संवैधानिक इजलास तोकेका छन्। यसअघि सोही मुद्दामा सुनुवाइका लागि गठन गरिएको इजलासमाथि विवाद भएपछि प्रधानन्यायाधीश चोलेन्द्रशमशेर राणाले आफ्नो नेतृत्वमा वरिष्ठताका आधारमा इजलास पुर्नगठन गरेका हुन्। पुर्नगठित संवैधानिक इजासलमा प्रधानन्यायाधीश चोलेन्द्र शमशेर राणा, न्यायाधीश दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई छन् । अब आजदेखि संसद् विघटन मुद्दाको सुनुवाइ सोही इजलासमा हुनेछ। शुक्रबार बसेको सर्वोच्च अदालतको फुलकोर्ट बैठकले वरिष्ठताका आधारमा इजलास गठन गर्ने र संवैधानिक इजलास गठनसम्बन्धी नियमावली संशोधन नगर्ने निर्णय गरेको थियो। प्रधानन्यायाधीश चोलेन्द्रशमशेर राणाले प्रतिनिधिसभा विघटनसम्बन्धी रिटको सुनुवाइ गर्न केही दिनअघि इजलास गठन गरेका थिए। रिटको सुनुवाइका क्रममा कानुन व्यवसायीले दुई न्यायाधीशमाथि चर्को असन्तुष्टि जनाएका थिए। तर, न्यायाधीशद्वय तेजबहादुर केसी र बमकुमार श्रेष्ठ इजलासबाट बाहिर नजाने निर्णय गरेपछि आफ्नो फरक मत राख्दै अर्का न्यायाधीशद्वय दीपककुमार कार्की र आनन्दमोहन भट्टराईले इजलासबाट बाहिरिएका थिए। वरिष्ठताको क्रममा चौथो नम्बरमा रहेका न्यायाधीश विश्वम्भरप्रसाद श्रेष्ठ पनि संवैधानिक इजलासमा परेका छैनन् । परिवारमा कोरोना संक्रमित रहेकाले आइसोलेसनमा बस्नु परेकाकारण श्रेष्ठ इजालसमा नपरेको सर्वोच्चअदालतले बताएको छ । सरकारको सिफारिसमा राष्ट्रपति विद्यादेवी भण्डारीले जेठ ७ गते संसद विघटन गरी चुनावको घोषणा गरेकी छिन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
उत्खनन रोक्दै स्थानीय,"गोरखा : नहरको बाँधमै उत्खनन हुन लागेको भन्दै दरौंदी फाँटका किसान आन्दोलित भएका छन्। गोरखा नगरपालिका१२, खत्रीबेंसी फाँटको बाँधमा ढुंगा, गिटी, बालुवा उत्खनन गर्न नदिन स्थानीय किसानहरूले शनिबार दिनभर विरोध जनाएका हुन्। मिलेनियम कल्पवृक्ष जेभी कन्स्ट्रक्सनले गोरखा नगरपालिकाको एक सडक कालोपत्रे गर्नका लागि भन्दै शनिबार बिहानैदेखि बाँध, झोलुंगेपुल तथा निर्माणाधीन पक्कीपुल क्षेत्रभित्र उत्खनन गर्न सुरु गरेको थियो। बर्सेनि उत्खनन गर्दा दरौंदी गहरिँदै गएको र खत्रीबेंसी फाँटको हजारौँ रोपनी खेत सिँचाइ गर्ने बाँध अकासिएको भन्दै किसान आन्दोलित भएको वडाध्यक्ष दिलबहादुर थापा बताउँछन्। किसानहरूले बाँधभन्दा खोला धेरै गहिरिएर गयो, रोपाइँ गर्ने बेलाको खेत सुक्खा लाग्ने भयो भनेर उत्खनन गर्न रोकेका हुन्, वडाध्यक्ष थापाले भने, म बिरामी भएकाले फिल्डमा जान सकिनँ। तर, मैले टेलिफोन गरी त्यहाँ उत्खनन नगर्न भनेको छु। गोरखा नगरपालिका८ खोलखोलेदेखि नगरपालिका कार्यालयसम्मको सडक कालोपत्रे गर्नका लागि भन्दै सो निर्माण कम्पनीले शनिबार बिहान उत्खनन गर्न जेसीबी तथा ट्रिपर बगरमा लगेको थियो। दुई खेप ओसारी सकेपछि थाहा पाएर किसानहरूले अवरोध गरेको उनले बताए। यसअघि पनि सो ठाउँमा खोप्लाङी कन्स्ट्रक्सनले उत्खनन गरिसकेको र फेरि उत्खनन गर्दा खोलाभन्दा बाँध अकासिने भन्दै स्थानीयवासीले रोकेको स्थानीय वुद्धि कुमालले जानकारी दिए। त्यही ठाउँमा पहिले पनि उत्खनन भएको हो। बाँधभन्दा खोला यसै पनि चार, पाँच फिट गहिरिएर गएको छ, उनले भने, पहिल्यै रोक्नुपथ्र्यो। रोक्न सकिएन। यत्रो ठूल्ठूला फाँट सुक्खा लाग्ने अवस्था भइसकेको छ। धमाधम बीउ राख्ने सिजन छ। किसानहरूले दिनभर टन्टलापुर घाममा खोलाबाट गाग्रीमा, बाल्टीमा पानी बोकेर ब्याड भिजाएको अवस्था छ। हाम्रो मर्का कसले बुझ्ने ? पहिले बनाएको नहरमा पानी नचढेकाले यस्तो अवस्था आएको उनले बताए। सडक कालोपत्रे गर्नका लागि निर्माण कम्पनीलाई तीन सय घनमिटर निर्माण सामग्री उत्खनन गर्न अनुमति दिइएको नगरपालिकाले जनाएको छ। दिनभरको विवादपछि उत्खनन गर्न स्थानीय किसान सहमतिका लागि बाध्य भएका छन्। ट्रिपर हिँड्दा बिगारेको बाटो सम्याइदिने र अहिले उत्खनन गर्न दिने विषयमा सहमति भएको फिल्डमा खटिएका नगरपालिकाका प्राविधिक कपिल कोइरालाले जानकारी दिए।"
समृद्धिका लागि चुरे संरक्षण,"अध्ययनले भन्छ, रातु नदी मात्रै होइन, मानव सभ्यता पनि हो। मैले पिउने पानी र श्वास फेर्ने स्वच्छ हावा, खाने जडिबुटी र मेरो खेतमा उब्जनी हुने अन्नको आधारशिला महोत्तरीको रातु नदी र त्यहाँको वनजंगलसँग जोडिएको छ। जसलाई जनबोलीमा चुरिया क्षेत्र भनिन्छ। ढेड दशकदेखि अनवरत रूपमा रातु नदी (खोला)को दोहनले चुरेको काखमा रहेको बर्दिबासको भावर क्षेत्र कुरूप बनेको छ। ३० हजार जनतालाई पानी पिलाइरहेको मुहान् सुक्दो छ, पानी घट्दो छ। खोलाबाट कुलोमा पानी नआएपछि खेती गर्ने किसान पिरोलिएका छन्। चुरेबाट आउने बाढीले रातु खोलाको पुल बगायो। फेरि करोडौंको लगानीमा अर्को पुल बन्यो। त्यो पनि संकटमा छ। संरक्षणको मुख ताकिरहेको रातु खोलामा अत्याधिक उत्खनन छ। नागरिकको बाँच्ने आधार नै खोसिएको छ। यस्तै अवस्था मधेसका जिल्लाहरूमा व्याप्त छ। सरकारले खानीजन्य बालुवा र ढुंगागिटी भारत निकासी गर्ने नीति बजेटमार्फत सार्वजनिक गरेको छ। यो नीतिले चुरेका लोभलाग्दा हरियो पहाड र जंगल मासिनेछन्। हिमाली र पहाडी क्षेत्रमा खानी निर्माण सामग्री निकाल्न सक्ने सम्भावना छ तर त्यसको वैज्ञानिक अध्ययन भएको छैन। त्यहाँ पूर्वाधार पनि छैन। व्यापारीहरू स्वभावैले नाफाखोरी हुन्छन्। कम लगानीमा धेरै नाफा खोज्छन्। सरकारको बजेट नीतिअनुसार चुरेबाट मात्रै नदीजन्य सामग्री निकास सम्भव छ । चुरेको दोहनले संरक्षित चुरे विनास भई मधेस मरुभूमीकरण हुनेछ। व्यापार घाटा कम गर्ने नाममा खानीजन्य ढुंगा, गिटी, बालुवा निकासी गर्ने बजेट घोषणा जन अनुकूल छैन । स्थानीयले यसबाट बग्ने खोला, खहरे र नदीहरूबाट वा जंगल खोस्रेर विभिन्न प्रयोजनका लागि माटो, ढुंगा, गिटी र वालुवा प्रयोग गरिरहेकै छन्। यसको प्रभाव क्षेत्रबाट सम्बन्धित सरकारहरूले वार्षिक अर्बौं रकम उठाइरहेका छन्। चुरे कान्छो पर्वत हो। बालुवा, गिट्टी, माटो, ढुंगा र पत्रे चटानहरू पूरै खँदिलो भइनसकेकाले छिट्टै क्षयीकरण हुने कमलो भौगर्भिक बनावट छ। नेपालको महाकालीदेखि मेचीसम्म झन्डै ८ सय किलोमिटर फैलिएको छ चुरेक्षेत्र। चुरे श्रृंखलाभित्र नदीले बनाएका केही खोच जस्तै सिन्धुलीको मरिण र कमला खोच, डडेलधुराको रंगुन उपत्यकाका साथै भित्री मधेसको दाङ, देउखुरी, सुर्खेत, चितवनका उपत्यकासमेत पर्दछन्। चुरे श्रृंखला नेपालका ७७ मध्ये ३७ जिल्लाका केही भाग ओगट्ने गरी फैलिएको छ। यसको चौडाइ १० देखि ५० किलोमिटरसम्म भएको पाइन्छ। चुरे श्रृंखला परिस्थितीकीय रूपमा भावर र तराई मधेससँग गाँसिएर अभिन्न अंगको रूपमा नेपालको कुल क्षेत्रफलको १२७८ प्रतिशत भूभाग ओगटेको छ। सरकारले नै संरक्षित क्षेत्र घोषणा गरेको चुरेको विनाशलीला अझै रोकिएको थिएन। मधेसमा चुरेको दोहनका फरक फरक रोचक र टिठलाग्दा दृष्य छन्। तराईमधेसमा २०६० सालतिर व्यावसायिक तथा अनियन्त्रित उत्खनन र चुरे दोहोनले गर्दा २०६५ सालबाट यहाँका खोलाहरूमा नियमित बगिरहने जरुवाको पानी बिलाएर गयो। पानीका मुहान एकपछि अर्को सुक्न थाले। खानेपानीका मुहान, पोखरी, ईनार, स्वतस्फूर्त बगिरहने स्यालोट्यूबेल र डिप बोरिङ बन्द भए भने अर्कोतिर तत्कालीन जिल्ला विकास समितिमार्फत खोलाहरू बिक्री हुन थाले। यही कारण होला एलडीओ र सिडीओ साबहरूका लागि मधेसका जिल्ला रोजाइका केन्द्र बन्न पुगे। कतिपयले त यति उति तिरेर आएको पनि भन्थे। अनाधिकृत उत्खनन गरिन्थ्यो। जिल्ला जिल्लामा दर्जनौं वैद्य र अवैद्य क्रसरहरू खुले। सयौं उत्खनन गर्ने मेसिन भित्रिए। हप्ता, महिनामै खोलाहरू खण्डहरकै रूपमा परिणत हुन थाले । रक्सी मासुका पसलहरू तीव्र रूपमा विकास भए। स्थानीयले घर बनाउन प्रयोग गर्ने रोडा, गिटी, ढुंगा, बालुवाको मूल्य चौबर अकासियो। स्थानीयको निद्रा बाधा हुने गरी क्रसरको मात्रै आवाज सुन्न अवस्था भयो। जसकारण थुप्रैमा स्वास्थ्यको समस्या देखा पयो। सरकार र तिनका निकाय तैं चुप मैं चुप रहे। जुन चुरे दोहनको मुख्य कारण भयो। कमाउने केहीबाहेक आमजनताका लागि भने बाढीजस्ता बल्झिरहने रोग झेल्नेमा परिरहे। २०७२ सालमा संविधानले अधिकार तीन तहमा विभाजित गरिदियो। खोला उत्खनन गर्ने जिम्मा स्थानीय सरकारमा परेपछि अब अवैध उत्खनन र क्रसरहरू बन्द हुन्छन् भन्ने बुझाइविपरीत समस्या थपियो। सरकारको उत्खनन निर्देशिका र स्थानीय सरकारको उत्खनन मापदण्डको कहिले कतै पालना भएन। फलस्वरूप स्काभेटर डुब्ने (४०५० फिट) गहिरोका खाल्टाहरू खोला र आसपासमा देखिन थाले। बटुवाहरू खाल्डोमा डुबेर पनि मरे भने करोडौं सरकारी लगानीमा बाँधिएका बाँध र तटबन्धहरू खोला गहिरिएका कारण भत्किन थाले। तराईमधेसमा सयौं मझौला किसानको जग्गा खोलामा परिणत भयो। उनीहरू सुकुम्वासी भए। बास खोसिएपछि घरबारविहीन भएकाहरूले विरोध गर्दा तिनको आवाज दबाउन क्रसर माफियाहरू उल्टै जाइलागे। ज्वलन्त उदाहरण धनुषाको ढल्केबरका २५ वर्षीय पर्यावरण संरक्षण अभियन्ता दिलीप महतो छन् जसलाई क्रसर माफियाहरूले खोलामै टिपरले किचेर मारे। अभियन्ताहरूलाई गुण्डा लगाएर लखेट्ने, धम्काउने, त्रसाउने काम त कति कति। जुन कहिलेसम्म चल्ने हो, त्यसको ठेगान छैन। क्रसर माफियाहरूले अकुत कमाउने अड्डा बनाएको चुरेलाई २०७१ सालमा वातावरण संरक्षण क्षेत्रको रूपमा नेपाल सरकारले घोषणा गरेको थियो। जुन मधेस र देशकै लागि महत्त्वपूर्ण उपलब्धी थियो। १२७८ प्रतिशत भूभाग मात्र चुरेले ओगटेको चुरेमा हलचल भयो भने यसको ठूलो प्रभाव पूर्व मेचीदेखि पश्चिम महाकाली नदीसम्मको तराईमधेसको भूभाग र जनजीविकामा पर्छ। चुरे भूपरिधिमा २०६८ को जनगनाअनुसार देशकै आधाभन्दा बढी १ करोड ४६ लाख ४८ हजार ६ सय ७२ जनसंख्या बसोबास गरेको बताइन्छ। उनीहरूको जीवन चुरेले बचाएको पुष्टि गरिरहनु नपर्ला। चुरेको बहुउपयोगी गुणले नै यसको महत्त्वलाई विश्व जगत्मा स्थापित गराएको छ। चुरे पहाडले आफ्ना प्रभाव क्षेत्रमा ठूलो मात्राको प्राकृतिक मल, खानेपानी तथा सिँचाइ हुने जलस्रोत, धेरै ठूलो परिमाणको वन पैदावार : काठ, दाउरा, घाँस, जडिबुटीलगायत सामाजिक जनजीविका, संस्कार, संस्कृतिसँग जोडिएका वस्तु तथा प्रत्यक्ष र अप्रत्यक्ष रूपमा लाखौं मानिसलाई रोजगारी प्रदान गरेको छ। स्थानीयले यसबाट बग्ने खोला, खहरे र नदीहरूबाट वा जंगल खोस्रेर विभिन्न प्रयोजनका लागि माटो, ढुंगा, गिटी र वालुवा प्रयोग गरिरहेकै छन्। यसको प्रभाव क्षेत्रबाट सम्बन्धित सरकारहरूले वार्षिक अर्बौं रकम उठाइरहेका छन्। चुरे क्षेत्रको संरक्षण गर्दै जल, जंगल र जमिन प्रयोग हुने गरी व्ववसायिक अध्ययन गराई योजनाबद्ध ढंगले काम गर्ने हो भने फलफूल खेती, जडिबुटी खेती, ठूलठूला पर्यटकीय पार्कहरू होटल रिसोर्ट निर्माण गरी थप लाखौं मानिसलाई रोजगार दिन सकिन्छ। पर्यटन व्यवसायमार्फत करोडौं आम्दानी लिन सकिन्छ। सहज अवस्था हुँदा हुँदै पनि यसको ठोस योजना नभएका कारण चुरेको व्यापक दोहन हुँदा वर्षायाममा प्रभाव क्षेत्रमा पीडादायी समस्या बनेर खडा भएको देखिन्छ। आर्थिक वर्ष २०७८७९ को बजेट वक्तव्यको बुँदा नम्बर १९९ मा वातावरणीय प्रभाव मूल्यांकनका आधारमा खानीजन्य ढुंगा, गिटी, बालुवा निकासी गरी व्यापारघाटा न्यूनीकरण गरिने छ भनी ल्याएको योजनाले ३७ जिल्लामा असर पुगे पनि मुख्यतः तराईमधेसका जिल्लामा दुरगामी असर पर्ने निश्चित छ। पानीका स्रोतहरू सुक्दै गई खानेपानीको हाहाकार मचिनेमा शंका छैन। सिँचाइका स्रोत सुक्ने भएकाले कृषि उत्पादनमा कमी आउने छ। कृषियोग्य जग्गा कटाउन वा क्षयीकरण भई रोजगारी र उत्पादनमा कमी आउने देखिन्छ। हालसम्म अर्बौंको सरकारी लगानी भएर गरिएको बाँध तथा तटबन्धहरू भत्किएर जानेछ। सस्तो र सुलभ तरिकाले पाउने नदीजन्य सामग्री महंगिएर जानेछन्। भारत निकासीले सीमा पार अपराध बढाउने छ। करोडौं लगानीमा बनेका पक्की सडकहरूको आयु छोटिने अवस्था सामान्य हुनेछ। विभिन्न विज्ञ टोलीहरूका अध्ययन रिर्पोट तथा तत्कालिन संसद्को प्राकृतिक स्रोत साधन समितिका प्रतिवेदनविरुद्ध वातावरणीय हिसाबले घातक र नेपालको जनसंख्याको झन्डै ६० प्रतिशत जनजीवनमा प्रभाव रहेको चुरे पर्वतको संवेदनशीलता आजै नबुझे भोलि पछुताउनुको विकल्प छैन। क्षतविक्षत हुने गरी ल्याइएको योजनाले मुख्यतः तराईमधेसमा ठूलो प्राकृतिक संकट आउने पक्का छ। यसले नकारात्मक पर्यावरणीय असर पार्नेछ। जसको मूल्य चुरे प्रभावित ३७ जिल्ला बसोबास गर्ने जनताले चुकाउनु पर्नेछ।"
व्यावसायिक शिक्षामा प्रतिभा व्यवस्थापन,"कामको संसारमा प्रवेशका लागि युवालाई तयार पार्नु तथा प्रभावकारी कार्य सम्पादनका लागि दक्षता प्रदान गर्नु नै शिक्षा हो। शिक्षाले दैनग्दिन कामका लागि आवश्यक पर्ने संज्ञान, सीप तथा मनोवृत्ति र यसको हस्तान्तरण तथा पुस्तान्तरण गर्ने काम गर्दछ। यस आलेखमा शिक्षा प्रदान गर्नका लागि आवश्यक वातावरण तथा दीक्षित युवालाई प्रभावकारी कार्य सम्पादनका लागि निर्धारित आयामहरू तथा मानव संसाधन व्यवस्थापनमा यसको समुचित उपयोगका बारेमा वारेमा चर्चा गरिने छ। व्यावसायिक शिक्षाको सम्पूर्ण व्यवस्थापन पनि शिक्षाका साधारण विज्ञहरूबाट हुँदै आएको छ। त्यसैले यसको सारमाथि त के रूपमाथि समेत अध्ययन तथा सोहीबमोजिम उपायहरू अवलम्बन गर्ने कार्य हुन सकेको देखिँदैन। शरीर, दिमाग तथा मन गरी तीनवटा अंग मिलेर पूर्ण मानव बनेजस्तै ज्ञान तथा सीप पनि तीनवटै विधिबाट पूर्ण रूपमा हासिल हुन्छ। जीविकोपार्जन तथा जीवनोपयोगी हरेक सत्य शिक्षा भएकाले शिक्षा तथा सीपमा कुनै विभेद नगरी सबैलाई शिक्षा मान्ने गरिएको छ। ब्लुमको वर्गीकरणअनुसार शिक्षालाई संज्ञानात्मक, मनोकृयात्मक तथा भावात्मक गरी तीनवटा क्षेत्रमा विभाजन गरिएको पाइन्छ। पहिलो वर्ग विशेषगरी दिमागसँग सम्बन्धित भएकाले यसमा स्मरण गर्ने, बुझ्ने, प्रयोगमा ल्याउने, विश्लेषण गर्ने, मूल्यांकन गर्ने र सिर्जना गर्ने छवटा दिमागी कार्य पर्छन्। यी कार्यका गुणस्तरीय वरीयता पनि उल्लेखित क्रममा तलदेखि माथिसम्म पर्छ। दोस्रो वर्गमा भएका अवयवहरू विशेषगरी शरीर तथा इन्द्रियहरूसँग सम्बन्धित भएकाले यसमा नक्कल गर्ने, मिलाउने म्यानीपुलेट गर्ने, दुरुस्त गर्ने, स्पष्टसँग बोल्ने तथा स्वाभाविक रूपमै गर्ने पाँचवटा कार्य पर्छन्। यी कार्यका गुणस्तरीय वरीयता पनि उल्लेखित क्रममा तलदेखि माथिसम्म नै पर्छ। तेस्रो वर्गमा विशेषगरी मनसँग सम्बन्धित गतिविधि भएकाले यसमा गतिविधिलाई ग्रहण गर्ने, यिनमा प्रतिक्रिया दिने, मूल्यांकन गर्ने र आन्तरिकीकरण गर्नेजस्ता चार कार्य पर्छन्। यी कार्य भावात्मक क्षेत्रभित्र पर्छन्। शिक्षा तथा सीप प्रदान गर्नुभन्दा पहिले व्यक्तिको कुन क्षेत्र बढी प्रभावकारी वा सक्रिय छ, त्यसैका आधारमा उपयुक्त शिक्षा तथा सीप प्रदान गर्नुपर्ने हुन्छ। यसैलाई नै वृत्ति परामर्श भनिन्छ। व्यावसायिक शिक्षामा मनोक्रियात्मक तथा भावात्मक क्षेत्र प्रवल रहने भएकाले यसैको उपयुक्त आँकलन गरी सोहीबमोजिम सीप प्रदान गर्नुपर्ने मनोवैज्ञानिक राय छ। व्यावसायिक शिक्षामा कुनै कामको एउटा सानो स्वतन्त्र हिस्सालाई सीप भनिन्छ। यिनै हिस्साहरूको सम्पूर्ण योगलाई उपभोक्तासम्म पुर्याउने कार्यलाई दक्षता भनिन्छ। कुनै खास कार्य सम्पादन गर्न सक्ने क्षमता सीप हो भने कार्य समूहका सीपलाई सफलतापूर्वक उपयोग गर्ने क्षमतालाई दक्षता भन्ने गरिन्छ। साधारण शिक्षामा उपभोक्तासम्मको पहुँचलाई खासै महŒव दिइँदैन भने उपभोक्तासम्मको पहुँचबिना व्यावसायिक शिक्षा पूर्ण हुँदैन। व्यावसायिक शिक्षाको सम्पूर्ण व्यवस्थापन पनि शिक्षाका साधारण विज्ञहरूबाट हुँदै आएको छ। त्यसैले यसको सारमाथि त के रूपमाथि समेत अध्ययन तथा सोहीबमोजिम उपायहरू अवलम्बन गर्ने कार्य हुन सकेको देखिँदैन। सबै प्रयास सिकाइमा सीमित भई सम्पादनतर्फ ध्यान दिन खोजेको पाइँदैन। उद्योग व्यवसायले खोजेको कामदार नपाउनु तथा कामदारले उद्योग व्यावसायको आवश्यकताबमोजिम कार्य सम्पादन गर्न नसक्नुमा कामदारको मनोभावना मात्र जिम्मेवार रहेको भन्न सकिने अवस्था छैन। यसो हुन नसक्नुका कारणमा व्यवस्थापनका तर्फबाट दक्षताका आयाममाथि यथेष्ठ ध्यान दिन सकिएको छैन। व्यावसायिक शिक्षामा मुख्य छ पक्ष छन्। पहिलो कार्य सम्पादनका लागि पहिले सिकिएको क्षमता अथवा सीप, दोस्रो उक्त क्षेत्रमा हासिल गरिएका सूचना तथा जानकारीहरू, तेस्रो कार्यस्थल तथा जीविकाबीचको सन्तुलन बनाइराख्ने मूल्य, चौथो कामदारको कामप्रति आत्मविश्वास, पाँचौं कार्य सम्पादनमा सहनशिलता र अन्तमा कामप्रति प्रेरणा पर्छन्। यी सबै विषय उत्प्रेरणाका पक्ष पनि हुन्। यी छ पक्षलाई आइसवर्गको नमुनासँग दाँज्ने गरिन्छ। सीप तथा ज्ञान आइसवर्गका देखिने भाग हुन् भने नदेखिने तलका अन्य चार भागका बारेमा शैक्षिक संस्थाहरूमा खासै चासो दिएको पाइँदैन। यी देखिने तथा नदेखिने भागहरू समेतको समुचित सम्बोधनका लागि दक्षताका विभिन्न आयामसमेत परिभाषित गरिएका छन्। यिनै आयामलाई पाँच भागमा विभाजन गरिएको छ, कार्य सीप, कार्य व्यवस्थापन सीप, अन्य समस्या समाधान सीप, कार्य वातावरण सीप र हस्तान्तरण सीप। कुनै कामको सम्पूर्ण सम्पादनमा अनेकौं कार्य हुन्छन्। तिनैमध्येको एउटा एकाइको सफल सम्पादन नै सीप सम्पादन आयाम हो। टुक्रा टुक्रा सम्पादन नगरी कुनै पनि कार्य पूरा हँुदैन। यही टुक्रामा पारंगत हुनु पहिलो आयाम हो। पूर्णता नै भौतिक तथा आध्यात्मिक जगत्को सत्य हो। त्यसैले सम्पूर्ण कार्य समूहको कार्य सम्पादन दोस्रो आयाम हो। यही सम्पूर्ण कार्य सम्पादनमा आइपर्ने अनेकौं समस्या समाधान अर्को आयाम हो भने कार्य सम्पादनमा संलग्न कामदार, व्यवस्थापन, उपभोक्ता तथा बजारसँगको समुचित समन्वय अर्को आयाम हो। अन्तमा यही कार्य सम्पादन क्षमता अर्को कामदार तथा उस्तै उस्तै वातावरणमा समेत गर्न सक्ने क्षमता सीप हस्तान्तरण आयाम हो। फोटोकपी गर्न सक्नु पहिलो आयाम, यसका लागि उपयुक्त कागज तथा क्रियाकलाप दोस्रो आयाम, कागज अड्किने समस्या समाधान गर्न सक्नु तेस्रो आयाम, ग्राहकलाई कपी गरेर दिन सक्नु चौथो आयाम तथा त्यस्तै अर्कै मेसिनमा कपी गर्न सक्नु वा अन्यलाई सिकाउन सक्नु पाँचौं आयाम हो। व्यावसायिक शिक्षामा यी आयामको उच्च स्थान हुने गर्दछ। प्रस्तुत विषयहरू नीतिगत, प्राज्ञिक तथा व्यावस्थापकीय विषय हुन्। माथिको विवरणलाई प्राज्ञिक तथा व्यवस्थापकीय विषयहरू मान्ने हो भने नेपालको व्यावसायिक शिक्षाको अवस्थाबारे सहज अनुमान लगाउन सकिन्छ। व्यवस्थापनका हिसाबले प्राविधिक शिक्षा तथा व्यावसायिक तालिम परिषद् तथा शिक्षा मन्त्रालयले माध्यमिक शिक्षाजस्तै गरी यसलाई सञ्चालन गरेको र यो साधारण शिक्षाजस्तै शिक्षक केन्द्रित तथा उपभोक्तासँग देखिने गरी सम्बन्ध नभएको भन्न सकिन्छ। विद्यार्थीको रुचि, चाहना तथा लगावलाई आँकलन गर्ने र सोहीबमोजिम विषय तथा पेशा सिफारिस गर्ने कार्य त परकै कुरा, यसको आवश्यकताबारे चर्चासम्म सुरु भएको पाइँदैन। बजार तथा उपभोक्ताको कुरा त अहिलेसम्म तारे होटलका प्रायोजित कार्यक्रमहरूमा यदाकदा सुन्न भने पाइन्छ। नेपालको शिक्षा नीति शिक्षालय र यसको व्यवस्थापन तथा शिक्षक कर्मचारीमा कसरी आफ्ना मान्छे भर्ती गर्नेभन्दा अघि बढेको पाइँदैन। प्राज्ञिक वर्ग मणि हराएको सर्पभन्दा परक देखिँदैन। त्यसैले आन्तरिक मानव संसाधन विकास अहिलेसम्म बहसको विषयसमेत भएको छैन। अहिलेको आवश्यकता भनेको विद्यमान प्रणालीलाइ सफलतापूर्वक नेतृत्व प्रदान गर्नेभन्दा पनि माथि छलफल गरिएका विषयहरूको परिवर्तन व्यवस्थापन गर्न सक्ने नेतृत्व स्थापना तथा विकास गर्नु हो। यसका लागि सोहीबमोजिमको प्रतिभाको खोजी तथा व्यवस्थापन अपरिहार्य भएको छ। यसले वर्तमान अवस्थाबाट माथि प्रस्ताव गरिएको अवस्थामा छलाङपूर्वक अवतरणको सुनिश्चितता गर्न सक्छ। यसमा पनि तीनवटा पक्ष टड्कारो रूपमा देखिन्छन्। दिशानिर्देश, उनीहरूको सुनिश्चित परिचालन तथा उनीहरूको कार्य सम्पादन मापन। पहिलोमा लक्षित उद्देश्यका लागि प्रभावकारी काम गर्न सक्ने व्यक्ति तथा पदाधिकारीलाई प्राधिकारसहित दिशानिर्देश गर्नु। यस्तो व्यवस्थाले कर्मचारीमा कामप्रति लगाव तथा उत्साह सिर्जना हुन्छ। दोस्रोमा उपयुक्त व्यक्तिहरू निर्धारित क्षेत्रमा रहेर काम गर्न सक्ने वातावरण निर्माण गर्नु र अन्तमा उल्लेखित दुवै क्षेत्रमा भइरहेको कार्य सम्पादन मूल्यांकन अथवा मापन। समग्र शैक्षिक प्रशासनमा यस्तो वातावरणको परिकल्पना त परको कुरा नेतृत्वमा समेत यसको सर्वथा अभाव पाइन्छ।"
प्रदेश २ मा जसपा संसदीय दलको नेतामा राउत चयन,"जनकपुरधाम : राष्ट्रिय जनता पार्टी नेपालमा चर्को विवाद चलिरहेको बेलामा प्रदेश २ मा सत्ता समिकरणको जोड घटाउमा संसदीय दलको नेतामा मुख्यमन्त्री लालबाबु राउतलाई चयन भएका छन् । जसपाका केन्द्रिय अध्यक्ष उपेन्द्र यादवको उपस्थितिमा सत्ता समिकरणको कसरतमा मुख्यमन्त्री लालबाबु राउतलाई ३६ सांसदको हस्ताक्षरसहित संसदीय दलको नेता चयन गरेको हो । पार्टी अध्यक्ष उपेन्द्र यादवको उपस्थितिमा जनकपुरधाममा चलिरहेको बैठकमा संसदीय दलको नेतामा राउतलाई चयन गरिएको जसपा श्रोतले जनाएको छ । बैठकमा सहभागी जसपाका एक नेताका अनुसार बैठकबाट जनता समाजवादी पार्टीको संसदीय दलको विधान पारित गर्नुका साथै संसदीय दलको नेता चयन गरिएको जानकारी दिए । जसपा नेपालको केन्द्रमा महन्थ पक्ष ओली नेतृत्वको सरकारमा सहभागी भएपछि अध्यक्ष उपेन्द्र यादवले आफ्नै उपस्थितिमा बैठक बोलाएर संसदीय दलको विधान र संसदीय दलको नेता चयन गरेका हुन्। बैठकमा तत्कालिन समाजवादी पार्टीका ३० जना र तत्कालिन राजपाबाट ६ जना प्रदेशसभा सदस्य गरी ३६ जनाले निर्णयमा हस्ताक्षर गरेको एक प्रदेशसभा सदस्यले जानकारी दिए । साथै अन्य केही प्रदेशसभा सदस्यलाई समेत पक्षमा ल्याउने तयारी बहालवाला एक मन्त्रीले जानकारी दिए । ३६ भन्दा बढी प्रदेशसभा सदस्यको हस्ताक्षरसहित आजै प्रदेशसभा सचिवालयमा मो लालबाबु राउत चयन गरिएको जानकारी प्रदेशसभा सचिवालयमा दिने तयारी अन्तिम चरणमा रहेको श्रोतको भनाइ छ । यद्यपि जसपाको बैठकमा पार्टी सरकार बचाउने क्रममा अल्पमतमा पर्ने अवस्था आएमा मन्त्रालयलाई फुटाएर मन्त्रालयको संख्या समेत बढाउने तयारी चलिरहेको छ । जसपा श्रोतका अनुसार सामाजिक विकास मन्त्रालय फुटाएर सामाजिक र स्वास्थ्य मन्त्रालय, उद्योग पर्यटन वन तथा वातावरण मन्त्रालय फुटाएर उद्योग, वन तथा वातावरण र पर्यटन मन्त्रालय बनाउने र भूमि व्यवस्था कृषि तथा सहकारी मन्त्रालय फुटाएर भूमि, कृषि र सहकारी मन्त्रालय अलगअलग बनाउने तयारी भएको छ ।"
फेरि मुगलान !,"कोरोना महामारीले मुलुक छपक्कै ढाकेको छ। समग्रमा संक्रमितको संख्या केही दरमा घटे पनि परीक्षण गर्दा गाउँगाउँमा भेटिने क्रम रोकिएको छैन। केही स्थानमा निषेधाज्ञालाई खुकुलो पारे पनि बाहिर निस्किएर हिँड्न अझै धेरैपटक सोच्नुपर्छ। संक्रमित भए उपचार नपाई मरिएलाकी भन्ने डर सबैको मनमा छ। स्वास्थ्य क्षेत्रका विज्ञले सहरमा खतरा अझै रहेको र गाउँ हटस्पट बन्ने जोखिम औंल्याइरहेका छन्। महामारीको जोखिमकै समयमा रोगभन्दा भोकको चिन्ताले पिरोलिएर मुग्लानतिर पस्नेको भिड पनि सिमानामा देख्न सुरु भएको छ। यो दुःखद् कुरा हो। स्वास्थ्यको चिन्ता सबैलाई हुन्छ। मानिसले पसिना बगाएर श्रम गर्ने भनेकै रोग र भोकबाट जोगिन हो। त्यसपछि छोराछोरीका लागि शिक्षा र केही रकम जोहो गर्नबाहेक ठूलो सोच मजदुरी गर्नेले राखेको हुँदैन। यी सबै पूरा नभए पनि भोकबाट चाहिँ नमरियोस् भन्ने उनीहरूको भनाई हामीले धेरै सुनेका छौं। गाँस, बास र कपास यी आधारभूत आवश्यकताको जोहोमा नै मानिसले आफ्नो जीवन बिताएका छन्। यतिका लागि दिन, रात मिहेनत गर्नेको ठूलो जनसंख्या नेपालमा छ। तर, नेपालमै रोजगारी नपाउँदा बाध्य भएर परिवारबाट टाढिँदै जोखिम मोलेर भारतसहित तेस्रो मुलुकमा पसिना बगाउन जानु पर्ने बाध्यता नेपालीमा अझै छ। शुक्रबार महामारीकै समयमा कैलालीको गौरीफन्टा नाका भएर भारत जाँदै गएका नेपालीहरूको भीडले यसको प्रतिनिधित्व गर्छ। भारतमा कोरोना महामारी नियन्त्रणमा आएको छैन। नेपालमा पनि सहज अवस्था छैन। यो समयमा लुगाफाटो र केही बाटो खर्च बोकेर मुग्लान पस्नु सामान्य कुरा होइन। घरमा खाने अन्न सकिएको छ। आज खाए, भोलि के खाने ? हुँदा खाने नागरिकमा चिन्ता छ। मजदुरी गरेर कमाएको केही रकम निषेधाज्ञामा बसेर खाँदै सकिएको छ। भारतमा कोरोना फैलँदा सुरक्षित हुन नेपाल घर आएकाहरू नै पुनः मजदुरीका लागि ज्यान जोखिममा राखेर भारत पस्दैछन्। उनीहरूको पीडा न यो समयमा सरकारले सम्बोधन गरेको छ, नत उनीहरूलाई रोक्न सकेको छ। यो दृष्यले नेपालको संघीयतालाई गिज्याइरहेको छ। अनि समृद्ध नेपाल, सुखी नेपाल भन्ने सरकारको नारालाई प्रश्न गरिरहेको छ। देश संघीयतामा गएसँगै गाउँगाउँमा सिंहदरबार पुगेका छन्। हजार जनसंख्या रहेका गाउँका वडामा अध्यक्षदेखि सदस्यसम्म जनप्रतिनिधि छन्। कुन घरपरिवारको अवस्था के छ ? उनीहरूको दैनिकी कसरी चलेको छ ? आदि सबै तथ्यांक वडामा छ। टोलटोलको विकास र समृद्धिको नारा बोकेर तिनै नागरिकबाट भोट पाएर जितेका जनप्रतिनिधि गाउँमै छन्। तर, यति हुँदा पनि नागरिकले आफ्नो जीवनस्तर परिवर्तनको महसुस अझै गर्न पाएका छैनन्। मजदुरी खोज्दै मुग्लान जानुको बाध्यता नागरिकमा अझै छ। नागरिकलाई स्वादेशमै रोजगारी दिने योजना बनाउन र कार्यान्वयनमा ल्याउन तीनै तहका सरकार आफ्नो कार्याकाल सकिने समय आउन लाग्दासमेत सक्षम बनेका छैनन्। पहिलो चरणको कोरोना महामारीमा मजदुरी गर्न विदेश गएका धेरै स्वदेश फर्किए। फर्किएकाहरूको आम्दानीको स्रोत गुम्यो। त्यसै समय केन्द्र, प्रदेश र तहले कोरोना महामारीका कारण स्वदेश फर्किनेका लागि रोजगार दिने भन्दै तथ्यांक संकलन पनि गरे। प्रदेश १ सहित केही प्रदेशले अनलाइनबाट समेत नेपालमा के काम गर्ने चाहना छ ? भन्नेजस्ता प्रश्न राखेर रोजगार गुमाएर फर्किएकाको उत्तर पनि माग्यो। तर, एक वर्ष बित्यो ती फारम भर्ने युवाले रोजगारी पाउने त परको कुरा योजनासमेत सुन्न पाएका छैनन्। सरकारको यस्तै कामका कारण आशा गुमाएर अहिले नागरिक पुनः मुग्लान पस्दैछन्। संघीय सरकारले रोजगारीका लागि नयाँ बजेट छुट्याएको छ। रोजगार दिने विभिन्न योजना पनि बुनेको छ। प्रदेशले बजेट ल्याउने तयारी गर्दैछन्। उनीहरूले पनि रोजगार गुमाएका र बेरोजगार बसेकालाई अवश्य समेट्नेछन्। यो पुरानै चलन हो। अब योजना कागजमा थन्किनु भएन। रोजगार दिन बनाएका योजना तीनै तहले कार्यान्वयन गरुन्। बेरोजगारीको तथ्यांक, उनीहरूको गुनासो र माग अब डस्टबिनमा नपरुन्। भोटका लागि मात्र नागरिक सम्झिएर अरू समय उनीहरूको दुःख भुले परिवार छाडेर मन भारी बनाएर सीमा पार जानेहरूको आँसुले पोल्नेछ।"
संक्रमितको शव नै बन्धक,"तानसेन : पाल्पाको तानसेन नगरपालिका९ मदनपोखराको डाडाडुममा बसोबास। सम्पत्तिका नाममा जनता आवास कार्यक्रमबाट निर्माणाधीन घर। आम्दानीको स्रोत ज्यालादारी काम। निषेधाज्ञापछि गाउँघरमै मागेर छाक टार्दै आएका थिए बुद्धिबहादुर विक। विकको स्वास्थ्यमा समस्या देखियो। श्रीमती, छोरीहरूले वडाध्यक्ष हरिसुमन रेग्मीको सहयोगमा जेठ १४ गते लुम्बिनी मेडिकल कलेजमा लगियो। स्वाब परीक्षण गर्दा कोरोना पोजिटिभ देखियो। ऋणधन तथा ज्यालादारीबाट बचेको केही रकम जुटाएर परिवारले २० हजार धरौटी राखी अस्पतालमा भर्ना गरे। विकको उपचारका क्रममा जेठ १९ गते मृत्यु भयो। बुवा कुर्न बसेका छोरीहरू खर्च अभावमा अस्पतालमा भोकै थिए। विककोे उपचार खर्च १ लाख ७० हजार रुपैयाँ पुगेको थियो। एकातिर अभिभावक गुमाउनुपरेको पीडा, अर्काेतिर त्यति धेरै रकम अस्पतालमा बुझाउनुपर्ने। उनीहरूसँग पैसाका नाममा १ कौडी बाँकी रहेन। उपचार खर्च नपाएपछि अस्पतालले शव पनि दिएन। श्रीमती र छोरीहरू कतै भनसुन गरेर रकम मिलाउन सकिन्छ कि भनेर २४ घण्टासम्म दौडधुपमा लागे। कतैबाट भनसुन लागेन। वडाध्यक्ष रेग्मीले धेरै कोसिस गरे तर सफल भएनन्। कतैबाट पनि सहयोग नजुटेको कुरो तानसेनका नगर प्रमुख अशोककुमार शाही, उपप्रमुख लक्ष्मीदेवी पाठकसम्म पुग्यो। प्रमुख, उपप्रमुख र वडाध्यक्षको सरसल्लाहमा व्यक्तिगत रूपमा रकम उठाएर विकको उपचारमा लागेको खर्च व्यहोर्ने निर्णय गरी शव व्यवस्थापनका लागि लुम्बिनी मेडिकल कलेजलाई अनुरोध गरे। नगर प्रमुख शाहीले १ लाख ५० हजार रुपैयाँ व्यक्तिगत रूपमै जिम्मेवारी लिने गरी कलेजलाई पत्राचार गरे। त्यसपछि मात्रै कलेज प्रशासनले बन्दी बनाएको शव बाहिर निकाल्ने अनुमति दियो। नगरपालिका आफैंले आइसोलेसन सञ्चालन गरेका छौं। बुद्धिबहादुरको रकम नगरपालिकाको खाताबाट दिन मिल्दैन, नगर प्रमुख शाहीले भने, हाम्रो तलब भत्ता एवं अन्य रकम जुटाएर कलेजलाई १ लाख ५० हजार रुपैयाँ रकम भुक्तानी गरिन्छ। विकको शवलाई मेडिकल कलेजदेखि राम्दी घाट पुर्याएर जलाउने काम नेपाली सेनाको गोरखदल गणको टोलीले गरेको छ। बुद्धिबहादुर त बिते। तर, घरमा शोक र भोकको पीडा भयो। घरमा अन्नको दाना थिएन। नगर प्रमुख शाही, उपप्रमुख पाठकसहितको टोली जेठ २० गते राति ८ बजे नै खाद्यान्य बोकेर बुद्धिबहादुरको घरमा पुग्यो। तत्कालका लागि ५० किलो चामल, ५ किलो दाल, ५ लिटर, तेल, ५ किलो आटा, २ पोका नुन, माक्स, स्यानिटाइजरलगायत खाद्यान्य तथा अन्य सरसमान हस्तान्तरण गरे। मेडिकल कलेजका प्रवक्ता कृष्णप्रसाद पराजुलीले भने पैसा नदिएका कारण शव बन्धक बनाएको भन्ने कुरा झुट भएको दाबी गरे। कलेजले सरकारसँग निःशुल्क कोभिड उपचारको सम्झौता गरेको छैन। बिरामीको मृत्यु भएपछि आफन्त बेपत्ता भएपछि पैसाको हिसाबकिताब गर्न बोलाएका हौँ, पराजुलीले भने, वडा कार्यालयबाट उपचार खर्च निःशुल्कका लागि पत्र आए पनि निःशुल्क गर्न सक्ने अवस्था नभएकाले नगर प्रमुखको मौखिक अनुरोधमा बुद्धिबहादुरको शव नेपाली सेनालाई जिम्मा लगाएका हौं। उनले उपचारपछि हिसाबकिताब गरी पैसा माग्दा केही पक्षले प्रोपोगान्डा बनाएको बताए। कलेजले पनि औषधि, अक्सिजन किन्नु पर्यो, उपचारमा खटिने चिकित्सक लगायतलाई सेवा शुल्क दिनुपर्यो, उनले भने।"
विपन्नलाई लक्षित गरी विराटनगरमा फुड बैंक सञ्चालन,"विराटनगर : कोरोना महामारी नियन्त्रणका लागि लामो समयदेखि लगाइएको निषेधाज्ञाका कारण सबै क्षेत्र ठप्प बनेको छ । महामारीको संकटपूर्ण अवस्थालाई रोक्न निषेधाज्ञा जारी गर्नैपर्ने बाध्यताका कारण सर्वसाधारणको दैनिकी निक्कै कष्टकर बनेर गएको छ । ज्यालामजदुरी गरेर जीवनयापन गर्नेहरु सबैभन्दा बढी समस्यामा परेका छन् । बिहानबेलुकाको छाक टार्ननसक्दा कमजोर आर्थिक अवस्था भएकाहरुमा भोकको छटपटी सुरु भइसकेको छ । काम ठप्प भएर कमाइ नहुँदा रोगसँगै भोकको पीडा बेहोर्न बाध्य बनेका विपन्न नागरिकलाई लक्षित गरेर विराटनगरमा आइतबार बिहानदेखि फुड बैंक सञ्चालनमा ल्याइएको छ । शिखर अर्गनाइजेसनले विराटनगर महानगरपालिका५ बरगाछीमा बैंक सञ्चालनमा ल्याएर थोरै भए पनि राहत प्रदान गर्दै विपन्न वर्गको भोक टार्ने प्रयत्न गरेको हो । महामारीको भुङ्ग्रोमा पिल्सिएका बेला निषेधाज्ञाको मार खेप्नु पर्दा परिवार धान्न नसकेर पीडादायी अवस्था बेहोर्न बाध्य भएकालाई सहयोग गर्न बैंक सञ्चालनमा ल्याइएको शिखर अर्गनाइजेसनअन्तर्गतको नटराज एग्रो प्रा लिका म्यानेजर सीताराम बर्तौलाले जानकारी दिए । उनका अनुसार हुनेले दिने, नहुनेले लिएर जाने नारा दिएर अभियानका रुपमा यसलाई अघि बढाइएको छ । फुड बैंकबाट दैनिक दुुई सय जनालाई खाद्यान्नको व्यवस्थापन गरिने बर्तौलाको भनाइ छ । कम्तीमा सात दिनसम्म सञ्चालन हुने कार्यक्रममा एक जनाले दुई किलो चामल, आधा किलो दाल र एक किलो नुन पाउने छन् । वितरणको दायरा फराकिलो पार्दै राहत सामग्रीको परिणाम पनि बढाउने तयारी रहेको उनको भनाइ छ । अभियानबाट खाद्यान्न अभावको चपेटामा परिरहेको वर्गलाई केही राहत पुग्ने अपेक्षा गरिएको छ । शिखर अर्गनाइजेसनअन्तर्गतका नटराज एग्रो प्रालि, तुुलसी बहुुमुुखी सहकारी संस्था, गोर्खा टी एण्ड कफी, तुलसी इण्डस्ट्रिज प्रालि र शिव शिखर एग्रो प्रालिले संयुक्त रूपमा फुुड बैंक सञ्चालनमा ल्याएका हुन् । अर्गनाइजेसनका जनसम्पर्क अधिकृत राम लिम्बूले अहिले तत्काललाई एक साताका लागि भनेर सुरु गरिएको फुड बैंकलाई अन्य क्षेत्रबाट सहयोग मिलेको खण्डमा निरन्तरता दिइने बताए । मोरङमा एक महिनादेखि निषेधाज्ञा जारी गरिएको छ । निषेधाज्ञामा कामधन्दा चौपट हुँदा पनि सरकारबाट राहत वितरण नभएपछि भात खान नपाएका गरिबको भोक मेटाउने प्रयास स्वरूप फुुड बैंकको अभियान चलाइएको जानकारी लिम्बूले दिए । दैनिक बिहान ७ देखि १० बजेसम्म सञ्चालन हुुने फुुड बैंकमा पहिलो दिन नै खाद्यान्न लिन आउनेको भीड लागेको थियो । फुुड बैंक सञ्चालन भएको थाहा पाएपछि विराटनगरका विभिन्न स्थानबाट विपन्न सर्वसाधारण चामल, नुन र दाल लिन आइपुगेका थिए । फुड बैङ्क बरगाछीस्थित तुुलसी बहुुमुुखी संस्थाको शोरुममा सञ्चालन गरिएको छ । विराटनगरमा शब्जी पसल गर्दै आएकी धनमाया राईले निषेधाज्ञाका कारण परिवार धान्न मुस्किल परिरहेको गुनासो गरिन् । परिवार चलाउन शब्जी बेच्नैपर्ने ाध्यता भए पनि व्यापार बन्द भएर कमाइ नहुँदा ठूलो तनाव बेहोर्नु परिरहेको उनको भनाइ छ । महामारीका कारण दैनिकी कष्टकर बनिहेका बेला थोरै भए पनि राहत पाउँदा खुशी लागेको उनले बताइन् । यसअघि लकडाउन हुँदा राहत बाँडेको सरकारले यसपटक निषेधाज्ञामा कुनै चासो नदिँदा थप समस्या भोग्नु परिरहेको राईको गुनासो छ । गतवर्ष पनि लामो समयको लकडाउनका कारण समस्या भोग्नु परेको स्मरण गर्दै उनले भनिन्, हामी गरिबलाई रोगको भन्दा भोकको चिन्ता धेरै छ ।"
अस्पतालमा कुरुवा प्रतीक्षालय,दाङ : राप्ती प्रादेशिक कोरोना विशेष अस्पताल बेलझुन्डीमा बिरामी कुरुवाका लागि प्रतीक्षालय निर्माण गरिएको छ। अस्पतालमा भर्ना भएका बिरामीहरूका आफन्त बिरामीको अवस्था बुझ्न जाँदा सुरक्षित रूपमा बस्ने स्थान नहुँदा भएको समस्यालाई देखेर प्रतीक्षालय निर्माण गरी अस्पताललाई हस्तान्तरणसमेत गरिएको हो। विप्लव नेतृत्वको नेपाल कम्युनिस्ट पार्टीले अस्पतालमा बिरामी कुरुवा प्रतीक्षालय निर्माण गरेर हस्तान्तरण गरेको हो। नेकपाको जिल्ला समिति र युवा संगठनको सक्रियतामा १ लाख ३० हजार रुपैयाँको लागतमा चार दिनमा प्रतीक्षालय निर्माण गरी हस्तातरण गरिएको युवा संगठनका केन्द्रीय सदस्य तिलक योगीले बताए। उनले जनश्रमदान र विभिन्न व्यक्तिको सहयोगमा प्रतीक्षालय निर्माण सम्पन्न भएको जानकारी दिए। उनले अस्पतालसँगको छलफलमा आवश्यकताको महसुस गरेर प्रतीक्षालय निर्माण गरिएको उल्लेख गरे। नेकपा दाङले निर्माण गरेको कोभिड बिरामी कुरुवा प्रतीक्षालय प्रभावकारी र अहिलेको आवश्यकता पूरा भएको अस्पताल व्यवस्थापनका दोर्ण वलीले बताए। उनले छोटो समयमा अस्पतालमा प्रतीक्षालय निर्माण गरिनुले देशभरि सकारात्मक सन्देश प्रवाह गरेको बताए। उनले अस्पतालको आवश्यकता नेकपाले पूरा गरिदिएकोमा धन्यवादसमेत दिए। अस्पताल विकास समितिका अध्यक्ष पदमप्रसाद न्यौपानेले अस्पतालमा प्रतीक्षालय निर्माण गरिनुले सकारात्मक तथा अनुकरणीय र उदाहरणीय काम भएको बताए। उनले निर्माणका लागि अस्पतालको तर्फबाट धन्यवादसमेत दिए। नेकपा केन्द्रीय सदस्य तथा दाङ जिल्ला इन्चार्ज बलबहादुर वली शीतलले अहिलेको अवस्थामा अस्पतालको आवश्यकता सानो र थोरै भए पनि पूरा गरेको बताए। प्रतीक्षालयको दुरुपयोग नगरी संरक्षण गर्न आग्रहसमेत गरे। उनले अस्पताललाई आवश्यक परेको खण्डमा अन्य जुनसुकै सहयोग गर्न पनि तयार रहेको बताए।
उपप्रधानमन्त्री बन्नासाथ विवादमा,"काठमाडौं : उपप्रधान तथा सहरी विकासमन्त्री राजेन्द्र महतो पदभार ग्रहण गर्नासाथ विवादमा तानिएका छन्। उपप्रधानमन्त्री महतोले बहुल राष्ट्रिय राज्यकै पक्षमा अभिव्यक्ति दिएपछि त्यसको विरोध सुरु भएको छ। प्रमुख सत्तारुढ दल एमालेकै धेरै नेताले महतोको अभिव्यक्तिप्रति आपत्ति जनाएका छन्। माधवकुमार नेपाल पक्षका १५ नेताले संयुक्त वक्तव्य जारी गरी नेपाली जनताबाट अस्वीकृत बहुराष्ट्रिय राज्य बनाउने भन्ने कुरा महतोले पुन: उठाएको भन्दै विरोध जनाएका हुन्। विगतमा टुंगो लागिसकेको तथा संविधानसभा र नेपाली जनताबाट अस्वीकृत नेपाललाई बहुराष्ट्रिय राज्य बनाउने भन्ने कुरालाई पुन: दोहोर्याई यसका लागि कथित मुक्ति संग्रामको कुरा गरी राष्ट्रिय हित र अखण्डता विरोधी अभिव्यक्ति दिनु निन्दनीय छ, वक्तव्यमा लेखिएको छ। यस्तो अभिव्यक्ति संविधानको धारा ३ को व्यवस्थाविरुद्ध रहेको वक्तव्यमा उल्लेख छ। उक्त धारामा बहुजातीय, बहुभाषिक, बहुधार्मिक, बहुसांस्कृतिक विशेषतायुक्त, भौगोलिक विविधतामा रहेका समान आकांक्षा र नेपाल राष्ट्रिय स्वतन्त्रता, भौगोलिक अखण्डता, राष्ट्रिय हित तथा समृद्धिप्रति आस्थावान रही एकताको सूत्रमा आबद्ध सबै नेपाली जनता समष्टिमा राष्ट्र हो भन्ने व्यवस्था छ। वरिष्ठ नेताद्वय नेपाल र झलनाथ खनालसहित भीम रावल, युवराज ज्ञवाली, अष्टलक्ष्मी शाक्य, घनश्याम भुसाल, भीम आचार्य, गोकर्ण विष्ट, योगेश भट्टराई, सुरेन्द्र पाण्डे, मुकुन्द न्यौपाने, रघुजी पन्त, वेदुराम भुसाल, अमृतकुमार बोहरा र प्रमेश हमालले महतोको संविधान विरोधी अभिव्यक्तिबारे प्रधानमन्त्री केपी शर्मा ओलीबाट स्पष्ट पारिनुपर्ने माग गरेका छन्। नेपालनिकट जनवर्गीय संगठनले पनि महतोको भनाइको निन्दा गरेका छन्। नेपालनिकट नै विद्यार्थी संगठनले विरोध प्रदर्शन गरेको छ। एमालेकै अर्का नेता वामदेव गौतमदेखि यामलाल कँडेलसम्मले पनि विरोध जनाएका छन्। महतोले पदभारका क्रममा दिएको अभिव्यक्ति शनिबार पनि दोहोर्याएका छन्। महतोले नेपाल बहुल राष्ट्रिय राज्य भएकाले त्यही अनुसारको नियम, कानुन, संविधान र व्यवस्था हुनुपर्ने बताए। जनता समाजवादी पार्टी (जसपा)ले बबरमहलमा आयोजना गरेको स्वागत कार्यक्रमपछि पत्रकारसँग महतोले बहुल राज्यको विषय दोहोर्याएका हुन्। नेपाल विविधताले भरिएको देश हो। नेपाल भनेको बहुल राष्ट्रिय राज्य भएकाले त्योअनुसारको नियम, कानुन, संविधान, व्यवस्था, सहभागिता, हिमाल, पहाड, तराई, मधेसका जनताको हुनुपर्छ, महतोले भने, विविधताले भरिएको देश एकल हुनै सक्दैन। बहुलता नै हुन्छ। बहुल भनेको कुनै एक जात, एक वर्ग, एक समुदाय होइन। उनले बहुलता सबैको भएकाले त्यसले मात्र राज्य शासनमा प्रतिनिधित्व हुने बताए। पहिचान सबैको हुनुपर्ने भन्दै यो नभए देशमा जनताले अधिकार र पहिचानका लागि आन्दोलन गर्ने उनको भनाइ थियो। राज्य शासनमा सबैको प्रतिनिधित्व हुनुपर्छ। पहिचान हुनुपर्छ। यो नभएसम्म देशमा जनताले आफ्नो अधिकार पहिचानका लागि संघर्ष गरिरहन्छन्, उनले भने, नेपाल सम्पूर्ण नेपालीको हुनुपर्छ, बनाउनुपर्छ। बहुलतामा लैजानुपर्छ। यो सबैको देश हो। संविधान अपूर्ण भएकाले अधिकार र पहिचानका निम्ति पार्टीले मिसन चलाउने उनको भनाइ थियो। एमाले नेता गौतमले उपप्रधानमन्त्री महतोले संविधानविपरीत काम गर्ने छैन भन्दै शपथ लिएको आधा घण्टामै बहुराष्ट्र र बहुराज्य बनाउने मुक्ति आन्दोलनको कुरा गरेको भन्दै आपत्ति जनाए। नेपाल सरकारका उपप्रधानमन्त्री एवं जसपाका नेता राजेन्द्र महतोले संविधानको मर्मविपरीत कार्य गर्ने छैन भनी शपथग्रहण गरेको आधा घण्टा नबित्दै नेपाललाई बहुराष्ट्र र बहुराज्य बनाउने मुक्ति आन्दोलन आफूले अहिले पनि सञ्चालन गरिरहेको अन्तर्वार्ता सुन्दा म अत्यन्त दुखी भएको छु, गौतमले भनेका छन्। गौतमले संविधानको धारा ३ ले नेपाल अनेकौं विशेषतासहितको राष्ट्र भएको उल्लेख गरेको सम्झना गरेका छन्। संविधानको धारा ४ मा अनेकौं विशेषता सहितको नेपाल राज्य भनेको उल्लेख गर्दै उनले नेपाल एउटा मात्र राज्य भएको प्रष्ट पारेका छन्। नेपालको संविधानको धारा ३ मा स्पष्ट लेखिएको छ, नेपाल अनेकौं विशेषता सहितको राष्ट्र हो। त्यस्तै संविधानको धारा ४ मा स्पष्ट भनिएको छ अनेकौं विशेषतासहित नेपाल राज्य हो। यसको अर्थ हो, नेपालमा एउटा मात्र राष्ट्र छ र एउटा मात्र राज्य छ त्यो नेपाल हो, गौतमले फेसबुकमा लेखेका छन्, राजेन्द्र महतोले अहिले पनि सञ्चालन गरिरहेको त्यो कथित आन्दोलन नेपाललाई विखण्डन गर्नेभन्दा अर्को हुन सक्दैन। उनले महतोले अहिले पनि सञ्चालन गरिरहेको कथित आन्दोलनले नेपाललाई विखण्डन गर्ने दाबी गरेका हुन्। नेपाललाई विघटन गर्ने आन्दोलनलाई कुनै पनि देशभक्त नेपालीका निम्ति स्वीकार्य हुन सक्दैन, उनले लेखेका छन्, राजेन्द्रजीको त्यो मागलाई अस्विकार र विरोध मात्र गर्न सकिन्छ। उनले यो विषयमा प्रधानमन्त्री ओलीले अनभिज्ञता जनाउँदा आफू चकित परेको जनाएका छन्। नेपाल पक्षका १८ जनवर्गीय संगठनले महतोले संविधान विरोधी अभिव्यक्ति दिएको भन्दै तत्काल माफी माग्न आग्रह गरेका छन्। नेपाल सरकारका उपप्रधान तथा सहरी विकासमन्त्री राजेन्द्र महतोले २१ जेठ २०७८ मा नेपालको संविधानअनुसार शपथ ग्रहणपछि पदभार ग्रहण गर्ने क्रममा दिनुभएको संविधान विरोधी अभिव्यक्तिप्रति हाम्रो गम्भीर ध्यानाकर्षण भएको छ, उनीहरूको संयुक्त विज्ञप्तिमा लेखिएको छ, जनता समाजवादी पार्टी (जसपा)का वरिष्ठ नेतासमेत रहनुभएका उपप्रधानमन्त्री महतोले पदभार ग्रहण गर्ने क्रममा बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गर्ने जानकारी दिनुभएको छ। उक्त अभिव्यक्ति नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानविरुद्ध भएको विज्ञप्तिमा उल्लेख छ। महतोले दिएको अभिव्यक्तिको भिडिओ सार्वजनिक भएपछि नेता गोकर्ण विष्टले पनि आपत्ति जनाएका छन्। विष्टले फेसबुकमा महतोको अभिव्यक्ति भौगोलिक अखण्डता र राष्ट्रिय हित प्रतिकूल रहेको लेखेका छन्। जिम्मेवार पदमा रहेका व्यक्तिबाट यसप्रकारको अराजक र संविधान विरोधी अभिव्यक्ति आउनु दुर्भाग्यपूर्ण छ, विष्टले लेखेका छन्। महतोले पदभार ग्रहण गर्दा सरकारमा सहभागी हुनुको कारण र पार्टीका एजेन्डा सुनाएका थिए। त्यस क्रममा उनले वैकल्पिक शक्ति निर्माण गर्ने, अधिकार, पहिचान, सुशासन र समृद्धिको सवालहरू अगाडि बढाउने उल्लेख गर्दै बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गरिने भनेका थिए। नेता भट्टराईले पहिलो र दोस्रो संविधानसभामै असान्दर्भिक भइसकेको बहुल राज्यको बहसको संकेत राम्रो नरहेको बताएका छन्। यसले देशलाई फेरि द्वन्द्वतिर फर्काउने भट्टराईको भनाइ छ। एमाले कर्णाली प्रदेश इन्चार्ज एवं कर्णाली संसदीय दलका नेता यामलाल कँडेलले महतोको अभिव्यक्ति संविधान विरोधी भएको बताएका छन्। उनले फेसबुकमा लेखेका छन्, सरकारको उपप्रधानमन्त्री पदको जिम्मेवारी लिएका राजेन्द्र महतोले बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गर्ने भनी दिएको अभिव्यक्ति संविधान, भौगोलिक अखण्डता र राष्ट्रिय हित प्रतिकूल अभिव्यक्ति हो।"
न्यु बुटवल सबस्टेसन सञ्चालनको तयारी,"परासी : न्यू बुटवल सबस्टेसन सञ्चालनको तयारी भएको छ। निर्माणको सम्पूर्ण काम सकिएको छ। परीक्षण र सञ्चालनको काम मात्र बाँकी छ। यो सबस्टेसन नेपाल विद्युत् प्राधिकरणको न्यू बुटवलबर्दघाट २२० केभी प्रसारण लाइन तथा सबस्टेसन आयोजनाद्वारा निर्माणाधीन छ। यसमा एसियाली विकास बैंकको सहुलियपूर्ण ऋण तथा नेपाल सरकार र नेपाल विद्युत प्राधिकरणको संयुक्त लगानी छ। पश्चिम नवलपरासीको सुनवल नगरपालिका१३ स्थित भूमहीमा निर्माण भइरहेको २२०१३२ केभी न्यू सबस्टेसनको निर्माण कार्य सन् २०१८ मा सुरु भएको थियो। सबस्टेसन निर्माण कार्यको जिम्मेवारी भारतीय ठेकेदार कम्पनी श्री टाटा प्रोजेक्ट्स लि इन्डिया कम्पनीलाई दिइएको छ। सबस्टेसनको कार्य अन्तिम चरणमा रहेको र परीक्षण तथा सञ्चालनको काम एक महिनाभित्र पूरा गर्ने गरी कामलाई अघि बढाएको आयोजना प्रमुख विश्वरञ्जन मिश्रले बताए। सबस्टेसनको निर्माण लागत करिब १ अर्ब रुपैयाँको हो। यसको निर्माण काम आठ महिनाअघि सम्पन्न हुनुपर्ने थियो। तर, परीक्षण र सञ्चालनका लागि भारतबाट प्राविधिक आउन नसक्दा ढिलाइ भएको आयोजना प्रमुख मिश्रले बताए। कोभिड१९ का कारण भएको बन्दाबन्दीले प्राविधिक आउन नसकेका हुन्। प्राविधिक आउने तयारीमा रहेकाले परीक्षण भएको एक महिनाभित्र सञ्चालनमा आउने आयोजनाले जनाएको छ। प्राधिकरणकै कालीगण्डकी प्रसारण कोरिडोर आयोजनाको कुश्मा न्यू बुटवल २२० केभी डबल सर्किट प्रशारण लाइनमार्फत कालीगण्डकी नदी र आसपासका नदीहरूमा उत्पादन हुने विद्युत यस स्टेशनसम्म आउनेछ। सोही विद्युत न्यू बुटवल सबस्टेशनबाट न्यू बुटवल बर्दघाट २२० केभी प्रसारण लाइनमार्फत भरतपुरबर्दघाट प्रसारण लाइन हुँदै राष्ट्रिय ग्रीड प्रणालीमा जोडिनेछ। हाल कुश्मा न्यू बुटवल प्रसारण लाइन निर्माण सम्पन्न भइनसकेकाले न्यू बुटवल सवस्टेशनमा मौजुदा जोगीकुटी बर्दघाट १३२ केभी प्रसारण लाइनलाई लुप इन लुप आउटमार्फत चार्ज गर्ने गरी काम अघि बढेको आयोजना प्रमुख मिश्रले बताए। उनका अनुसार विश्वव्यापी रुपमा फैलिएको कोभीड १९ र आयोजनाको लागि भन्सार छुटमा पैठारी हुने उपकरणहरूको स्वीकृतिमा ढिलाइका कारण समयमै सबस्टेशन निर्माण सम्पन्न हुन नसकेको हो। बन्दाबन्दीको समयमा पनि लगातार कार्य सञ्चालन गरि आयोजना सम्पन्न हुने चरणमा पुगेको उनको भनाइ छ। यस्तै सोही आयोजनाद्धारा न्यू बुटवल सवस्टेशनदेखि सोही जिल्लाको बर्दघाटसम्म निर्माण हुने करिब २१ किमिको २२० केभी डबल सर्किट प्रसारण लाइनको निर्माण कार्यसमेत सुरु भइसकेको छ। उक्त प्रसारण लाइन निर्माणको जिम्मेवारी चिनियाँ ठेकेदार कम्पनी श्री पावर चाइना सेप्को वान इलेक्ट्रिक पावर कम्पनीलाई दिइएको छ। कम्पनीले सन् २०२० डिसेम्बर अन्तिममा निर्माण कार्य सुरु गरेको हो। उक्त कार्यअन्तर्गत रुट सर्भे, माटो परीक्षण, रुख गणना र मार्किङ, डिजाइनलगायतको काम सम्पन्न भइसकेको छ। यो प्रसारण लाइन जिल्लाको सुनवल नगरपालिका, सरावल गाउँपालिका हुँदै बर्दघाट नगरपालिका५ स्थित भरतपुर बर्दघाट २२० केभी प्रसारण लाइनमा जोडिनेछ। करिब ६४ करोड रुपैयाँ लागत रहेको यस प्रसारण लाइनको निर्माण आव २०७८७९ भित्र सम्पन्न गरिने लक्ष्य राखिएको जनाइएको छ। २२०१३२ केभी न्यू बुटवल सबस्टेशनका लागि आवश्यक १४ विघा जग्गा प्राप्तिको काम सम्पन्न भइसकेको र प्रसारण लाइनको टावरले ओगट्ने क्षेत्रको जग्गा अधिग्रहणको काम समेत सुरु भैसकेको आयोजनाले जनाएको छ। यो प्रसारण लाइन तथा सबस्टेसन आयोजना नेपाल सरकारको राष्ट्रिय प्राथमिकता प्राप्त आयोजना हो। हाल जिल्लामा रहेका बहुराष्ट्रिय, ठूला र साना तथा मझौला उद्योगदेखि अन्य उपभोक्ताहरू लो भोल्टेज लगायतका समस्याको मारमा रहेको उद्योग वाणिज्य संघका उपाध्यक्ष नगेन्द्र अग्रहरीले बताए। सवस्टेशन निर्माण विद्युत गुणस्तरमा सुधार आउने र त्यसबाट सबैभन्दा बढी औद्योगिक क्षेत्र लाभान्वित हुने अग्रहरीको विश्वास छ।"
मृत्युको महोत्सवमा सहभागी नहोऊ,"रियो दी जेनेरियो : दक्षिण अमेरिकी फुटबलको प्रतिष्ठित प्रतियोगिता कोपा अमेरिका फुटबल सुरु हुन नौ दिन मात्र बाँकी छ। ब्राजिलले अप्रत्याशित रूपमा प्रतियोगिताको आयोजनाको जिम्मेवारी लिएपछि त्यसको तीव्र आलोचना पनि भइरहेको छ। पछिल्लो समय स्थानीयसँगै ब्राजिलका खेलाडी पनि कोपा अमेरिका फुटबलको विपक्षमा देखिएकाले निर्धारित मितिमा प्रतियोगिता हुन्छ कि हुँदैन भन्ने अन्योलता पनि बढेको छ। कोरोनाको विश्वव्यापी महामारीका कारण हालसम्म ब्राजिलमा साढे चार लाखभन्दा बढी मानिसले ज्यान गुमाइसकेका छन्। कोरोना नियन्त्रण गर्न नसकेको भन्दै राष्ट्रपति जायर बोल्सोनारोमाथि तीव्र असन्तुष्टि पनि बढेको छ। त्यसबाहेक उनीमाथि ब्राजिलका सिनेटर रेनन कालहेइरोसको संयोजकत्वमा अनुसन्धान पनि भइरहेको छ। कालहेइरोसले कोपा अमेरिका फुटबललाई मृत्युको महोत्सवको संज्ञा दिँदै ब्राजिलका स्ट्राइकर नेमारलाई प्रतियोगितामा भाग नलिन सुझाव दिएका छन्। नेमार, प्रतियोगितामा सहभागी नहोऊ, जब तिम्रा साथीभाइ, आफन्त, छिमेकी र समग्र ब्राजिलियन जनता मरिरहेका छन्। सरकारले कोभिड१९ विरुद्धको भ्याक्सिन उपलब्ध गराउन सकिरहेको छैन। यस्तो अवस्थामा कसरी मैदान उत्रन सक्छौ ?, कालहेइरोसले भनेका छन्, यो हामीले सहभागिता जनाउने समय नै होइन। हामीले अहिले फुटबल प्रतियोगिताको आयोजनामा प्रतिस्पर्धा गर्ने होइन। यो समय विश्वमा भ्याक्सिनमा प्रतिस्पर्धा गर्ने समय हो। यो समय मैदानमा गोल गर्ने होइन। यो त जनताको ज्यान जोगाउने समय हो। उनले अगाडि भनेका छन्, भ्याक्सिन जुटाउने मामिलामा हामी विश्वमै पछि परिसकेका छौं। ब्राजिलमा कोभिडबाट ज्यान गुमाउनेको संख्या विश्वमै दोस्रोमा पर्छ। त्यसैले सोच, हामी कुन प्रतिस्पर्धामा छौं। मलाई लाग्छ ब्राजिलको टोली पनि प्रतियोगिताको आयोजक बन्दा हर्षित छैन। आईसीयू र चिहान भरिसकेको छ। प्रतियोगितामा ब्राजिलले गोल गर्दासमेत हामी खुसीयाली मनाउने स्थितिमा छैनौं। ब्राजिलका राष्ट्रिय टोलीका कप्तान क्यासेमिरोले पनि कोपा अमेरिका फुटबल नखेल्ने संकेत गरेका छन्। शनिबार इक्वेडरविरुद्ध विश्वकप छनोटको खेलमा जित हासिल गरेपछि क्यासेमिरोले प्रतियोगितामा ब्राजिलले नखेल्ने अभिव्यक्ति दिएका हुन्। यो सबै खेलाडीको निर्णय हो। हामी सबैलाई थाहा छ, ब्राजिलमा कोपा अमेरिका फुटबललाई लिएर केके भइरहेको छ, उनले भने, अब पाराग्वेविरुद्धको खेलपछि हामी स्पष्ट निर्णय दिने छौं। प्रशिक्षक टिटेले पनि टोलीका केही खेलाडीले कोपा अमेरिका ब्राजिलमा आयोजना भए नखेल्ने सम्भावना रहेको बताएका छन्। सन् २०२० मै कोपा अमेरिका फुटबलको आयोजना भइसक्नुपर्ने भए पनि कोभिड१९ कारण प्रतियोगिता एक वर्षपछि सरेको थियो। यस संस्करण कोलम्बिया र अर्जेन्टिनाले संयुक्त रूपमा गर्नुपर्ने थियो। तर, कोलम्बिया सरकारविरुद्धको प्रदर्शनका कारण देखाउँदै सहआयोजकबाट पछि हटेको थियो भने अर्जेन्टिनाले कोरोना संक्रमण दर नियन्त्रण बाहिर गएको भन्दै प्रतियोगिता आयोजनाबाट हात झिकेको थियो। प्रतियोगिता सुरु हुनु दुई साताभन्दा कम समय बाँकी रहँदा ब्राजिलले प्रतियोगिता आयोजनाको जिम्मेवारी लिएको थियो। तीव्र विवादकै बीच पनि प्रतियोगिता जुन १४ बाट सुरु हुँदैछ। उद्घाटन खेलमा ब्राजिल र भेनेजुएलाले प्रतिस्पर्धा गर्दैछन्।"
सन्दीपले टीट्वेन्टी ब्लास्ट नखेल्ने,"काठमाडौं : नेपाली लेग स्पिनर सन्दीप लामिछानेले अर्को सातादेखि इङ्ल्यान्डमा सुरु हुने भाइटालिटी टीट्वेन्टी ब्लास्ट क्रिकेट गुमाउने भएका छन्। इङ्ल्यान्ड र वेल्स क्रिकेट बोर्डको आयोजनामा हुन लागेको प्रतियोगितामा सन्दीप पहिलो पटक प्रतिस्पर्धा गर्न लागेका थिए। सन्दीप वोर्सेस्टरसायर काउन्टी क्रिकेट क्लबमा आबद्ध थिए। भिसा आउन ढिला भएपछि सन्दीपले भाइटालिटी टीट्वेन्टी ब्लास्ट गुमाउन लागेको उनका म्यानेजर रमण शिवाकोटीले जानकारी दिए। सन्दीपको भिसाका लागि पहिलेदेखि नै पहल गर्दै आए पनि भिसा ढिलो आयो, रमणले भने, एक हप्ता भिसा ढिलो आएका कारण जान सम्भव भएन। उनले भिसा ढिलो आएका कारण इङ्ल्यान्डमा क्वारेन्टाइन बस्ने समय नभएको र क्वारेन्टाइनमा बस्दा आधा खेल सकिसक्ने भएकाले सन्दीप प्रतियोगितामा सहभागी नहुने जानकारी दिए। भिसा ढिलो भएकाले इङ्ल्यान्डमा क्वारेन्टाइनमा बस्ने समय भएन। सम्झौताअनुसार उनी मे अन्तिममै इङ्ल्यान्ड पुगिसक्नुपर्ने थियो, उनले भने, अब गएर क्वारेन्टाइनमा बस्दा ५६ खेल सकिसकेको हुन्छ। नेपालमा कोरोना भाइरसको महामारीका कारण अन्तर्राष्ट्रिय उडानमा रोक लगाइएका कारण भिसा आउन समय लागेको रमणले जानकारी दिए। सन्दीपले शुक्रबार मात्रै भिसा पाएका थिए। भाइटालिटी टीट्वेन्टी ब्लास्ट जुन ९ देखि सेप्टेम्बर १८ सम्म आयोजना हुँदैछ। जोय लिचको कप्तानीमा रहेको वोर्सेस्टरशायरमा सन्दीपसँगै मोइन अली, अल्जारी जोसेफ, बेन दारस्वीसलगायतका खेलाडी छन्। भाइटालिटी टीट्वेन्टी ब्लास्ट क्रिकेट गुमाएका सन्दीप इङ्ल्यान्डमै आयोजना हुने द हन्ड्रेडमा खेल्ने तयारी गरिरहेका छन्। सन्दीप द हन्ड्रेडका लागि इङ्ल्यान्ड जाने तयारीमा रहेको रमणले जानकारी दिए। भाइटालिटी टीट्वेन्टी ब्लास्ट गुमाएपछि सन्दीप द हन्ड्रेडको तयारीमा छन्, रमणले भने, उनी जुनको अन्तिमतिर इङ्ल्यान्ड जाने छन्। द हन्ड्रेड जुलाई २२ बाट सुरु हुँदैछ। सन्दीप ओभल इन्भिन्सिबलमा आबद्ध भएका छन्।"
त्यति बेलै मर्न पाएको भए हुन्थ्यो,"चितवन : बाँदरमुढे घटनामा अयोध्यापुरी गणेशगन्जकी विष्णु विकको दाहिने खुट्टा भाँच्चियो। दाँत झर्यो। टाउकोमा चोट लाग्यो। त्यसकै असरका कारण उनी काम गरेर खान नसक्ने भएकी छन्। माइत जान बस चढेकी विकको साथमा १४ महिनाकी छोरी सुस्मिता थिइन्। सुस्मिताको खुट्टा, ढाड, टाउको दुख्ने, आँखामा समस्या छ। उनको शारीरिक र आर्थिक दुवै अवस्था कमजोर छ। कसैले १६ वर्षअघिको उक्त घटनाबारे सोधे आफूले भोगेको पीडाले उनी आक्रोशित हुन्छिन्। त्यति बेलै मर्न पाएको भए यो अवस्था त देख्न पर्थेन, उनले भनिन्, पृथ्वीलाई भार भैयो। न बाँच्न सकेको छु न मर्न। न्याय र क्षतिपूर्ति उनको माग रहेछ। उनीजस्तै पीडित राजनीतिक दलहरूले अनेक बहाना गरेर आफ्ना मागको सुनुवाइ नगरेको बताउँछन्। बरु उल्टै घृणा र उपेक्षा गरिएको गुनासो उनीहरूले गरेका छन्। अधिकांश घाइते काम गरेर खान नसक्ने अवस्थामा छन्। उनीहरूले उपचार खर्चसमेत पाएका छैनन्। माडीकी मनकुमारी क्षेत्रीसँगै विस्फोटमा परेका थिए आशिष क्षेत्री। ५२ वर्षीया मनकुमारी कान नसुन्ने भएकी छन्। उनको ढाड र टाउकोमा समस्या छ। आशिष ११ कक्षामा पढ्छन्। प्रहरीमा भर्ती हुन जाँदा घाउको दाग देखाएर फालिए। उनका बुवा तिलकबहादुर क्षेत्रीले पीडितले न्याय नपाएको बताए। औषधोपचार र छोरोका पढाइका लागि खर्च जुटाउन नसकेको उनको भनाइ छ। पीडितले न्याय मागेको १६ वर्ष पूरा भयो। तर, सुनुवाइ भएको छैन। उनीहरूले दोषीलाई कारबाही हुनुपर्ने, घाइतेको उपचार गरिनुपर्ने, क्षतिपूर्ति दिनुपर्ने, जीविकोपार्जनको आधार बनाइदिनुपर्ने माग गर्दै आएका छन्। सुनुवाइ नभए पनि न्याय पाउने आसमा कुरा उठाउन छोडेका छैनन्। घटनाका पीडितले बाँदरमुढेपीडित संघर्ष समिति बनाएर संघर्ष जारी राखेका छन्। त्यसपछि क्रमश: खुट्टामा लागेको घाउको दाग देखाउँदै विष्णु विक । उक्त घटनाको विषय उचालेको भनेर समितिका उपाध्यक्ष कृष्ण अधिकारी तारो बनेका छन्। विरोध गर्यो भनेर माओवादी नेताले छोरालाई जागिरको अवसरबाट बञ्चित गर्ने धम्की दिएको दाबी अधिकारीले गरे। कतिपयले डलरको खेतीको पछि लागेको आरोप लगाए। पीडितले अधिकारीकै नेतृत्वमा माओवादी केन्द्रका अध्यक्ष पुष्पकमल दाहाल, वनमन्त्री भएका बेला अग्नि सापकोटालाई कालोझन्डा देखाए। माओवादीका नेताहरू आउने कार्यक्रम भए पीडित कडा निगरानीमा पर्छन्। औपचारिक रूपमा हाम्रो माग सुनुवाइ भएन। हामीलाई बोझ ठानेर उपेक्षा गर्छन्, उनले भने, हामीले कसैलाई खेद्नु छैन। न्याय पाउँदाको भोलिपल्ट हाम्रो आन्दोलन सकिन्छ तर किन सुनुवाइ हुँदैन त ? अर्का घाइते कृष्ण अधिकारी परिवारका साथ । उनी घाइते भएर २५ दिन अस्पताल बसेका थिए। उनको दुवै खुट्टा र ढाड भाच्चिएको थियो। माओवादी केन्द्रका नेताहरूले उनीहरूलाई घटनाको मुद्दा उठाएको भन्दै उपेक्षा गर्छन्। पहिला एमाले निकट एनजीओले सहयोग गर्थे। माओवादी केन्द्रसँग एकता भएपछि उनीहरू बोल्न छाडेको अधिकारीले दुखेसो गरे। उनीहरूले तत्कालीन राष्ट्रपति डा रामवरण यादव, प्रधानमन्त्री गिरिजाप्रसाद कोइराला, माधवकुमार नेपाल, सभामुख सुवासचन्द्र नेम्बाङ, पार्टीका प्रमुखको हैसियतमा शेरबहादुर देउवा, कमल थापालाई न्याय दिलाइदिन घटनाको स्मरणपत्र बुझाएका थिए। तत्कालीन विद्रोही माओवादीले ०६२ साल जेठ २३ गते माडीस्थित बाँदरमुढे खोलामा सर्वसाधारण चढेको बसमा बम बिस्फोट गराएको थियो। बसमा यात्रारत तीन सेनासहित ३९ जना मारिएका थिए। माओवादी कार्यकर्ताले बसमा चढेका सेनालाई लक्ष्य गरी विद्युतीय धराप राखेका थिए। दाहालले त्यस घटनालाई दशवर्षे जनयुद्धको सबैभन्दा ठूलो कलंक भनेका थिए। घाइते मनकुमारी क्षेत्री छोरा आशिषको टाउकोमा लागेको घाउको खत देखाउँदै। बम विस्फोटबाट क्षतिग्रस्त बस। तत्कालीन माओवादीले ०६२ जेठ २३ गते चितवनको माडीस्थित बाँदरमुढे खोलामा बम विस्फोट गराउँदा क्षतिग्रस्त बस। तस्बिर : अन्नपूर्ण"
सिमलचौरमै निख्रियो सिमल,"पोखरा : पोखराको एक बजारको नामै छ, सिमलचौर। यहाँ पहिले चौरभरि सिमलका रूख भएकाले सिमलचौर नाम राखिएको पृथ्वीनारायण क्याम्पसका उपप्राध्यापक रामजी गौतम बताउँछन्। अहिले भने सिमलचौरमा सिमलका रूखको ठाउँ कंक्रिट घरले लिएको छ। बस्ती बिस्तारसँगै निजी खेत, बारीका सिमल कटान हुने क्रम बढेको छ। यसैले पुरानो गाउँघरका त्यो सिमलसहितको दृश्य देख्न मुस्किल बन्दै गएको चरामा विद्यावारिधि गरेका डा हेमसागर बराल बताउँछन्। पुराना रूख कटान हुने तर नयाँ हुर्काउने बानी हट्दै गएको विज्ञ बताउँछन्। यद्यपि, संरक्षित क्षेत्रभित्र र सामुदायिक वनमा भने समस्या नरहेको डा बरालको भनाइ छ। सिमलको रूख अग्लो हुन्छ, भुवा नरम। धेरै थरी चराचुरुंगीले गुँड बनाउन सिमलकै रूख रोज्छन्। गिद्ध, चील, गरुड, साँवरीको त पहिलो रोजाइमै पर्छ। कुथुर्के, टुकटुके, न्याउली र तोप चरा पनि पाएसम्म यही रूखमा गुँड लगाउँछन्। सिमलमा पात कम हुन्छ। हाँगाबिँगा धेरै हुँदैनन्। टुप्पो भने झ्याप्प हुन्छ। अग्लो हुनाले सिकारीबाट सुरक्षित ठानेरै धेरै चराचुरुंगीलाई सिमलकै रूखमा गुँड बनाउन मन लाग्ने विज्ञ बताउँछन्। चराका प्रजातिअनुसार सिमलको सानो हाँगा, मुख्य हाँगा, बूढो रूखको टोड्कामा पनि गुँड लगाउँछन्। नेपालमा पाइने स्तनधारी चमेरोको एउटा प्रजाति सिमलको रूखमै झुन्डिएर बस्ने गर्छ। यो नेपालमा पाइने सबैभन्दा ठूलो चमेरोको प्रजाति हो। अग्ला रूखमा गिद्धका चार प्रजाति सानो खैरो, सुन, सेतो र डंगर गिद्धले गुँड लगाउँछन्। गरुढ प्रजातिमा भुडीफोर, लोभिपापी गरुढ, घुंघीफोर, कृष्णकण्ठ गरुडले गुड लगाउने डा बराल बताउँछन्। लघुमहाचील, कालोचीललगायत चील र दुई प्रजातिका साँवरीलगायत ठूला चराले पनि सिमलमा गुँड लगाउँछन्। अन्नपूर्ण, माछापुच्छे हिमालबाट २५ किलोमिटरको हवाई दुरीमा रहेको पोखरामा वर्षैभरि न धेरै जाडो हुन्छ न त धेरै गर्मी नै। यसैले पोखरामा तराई र हिमाली क्षेत्रमा पाइने दुवै थरीका चरा यहाँ पाइन्छन्। पोखरा२१ रइचौरमा काटिएका सिमलका रूख । तस्बिर : कृष्णमणि बराल यसैले सिकारी चराका लागि पोखरा स्वर्ग भएको डा बराल बताउँछन्। उनका अनुसार पोखरा एक मात्र एउटा यस्तो सहर हो जहाँ नेपालमा पाइने सबै नौ प्रजातिका गिद्ध पाइन्छ। यसैले पोखरा चराले चिनेको मान्छेले नचिनेको स्वर्ग रहेको उनी बताउँछन्। पोखरामा पछिल्लो समय गिद्ध बस्दै र गुँड बनाएर बच्चा हुर्काउँदै आएका रूख पनि कटान हुने क्रम बढेको छ। पोखराका वडा नम्बर ३३ र २१ का विभिन्न स्थानका सिमल गिद्धको रोजाइ बन्दै गएको छ। पोखरा२१ दोबिल्लापारी निर्मल पोखरीस्थित रइचौरका सिमल पछिल्लो समय काटिएका छन्। बाक्लो संख्यामा गिद्ध बस्दै आएका रूख धमाधम कटान हुन थालेपछि पोखरा मात्रै होइन देशैभर यस्तो समस्या बढ्दै गएको हो। नवरपुर क्षेत्रका पनि निजी जमिनका रूख कटान हुने क्रम बढेको गिद्ध संरक्षण क्षेत्रमा क्रियाशील संरक्षणकर्मी डीबी चौधरी बताउँछन्। चौधरीका अनुसार नवरपुरमा सेतो गिद्ध, सानो खैरो र डंगर प्रजातिका गिद्धले गुँड बनाउने गरेको छ। सिनो खाएर वातावरण सफा गरी मान्छेलाई विभिन्न संक्रामक रोग लाग्नबाट बचाउने गिद्धका घर धमाधम भत्कन थालेको उनी बताउँछन्। गिद्धले खोला, ताल, सार्वजनिक स्थलका खुला ठाउँ जहाँतहीँ मरेका जनावरलाई छिनभरमा खाएर दुर्गन्ध फैलनबाट रोक्छन्। त्यसले रेबिज, प्लेग, हैजा, झाडापखलासहित पशु चौपायामा एन्थेक्स, ब्रुसोलोसिस र क्षयरोग जस्ता रोगको संक्रमणले निम्त्याउन सक्ने महामारीबाट मान्छे र पशु चौपायालाई बचाउँछ। चितवनका संरक्षणकर्मी चराविद् टीकाराम गिरी सरकारले सिमलको रूख कटान खुला गरेपछि देशभरका निजी जमिनमा कटान बढेको बताउँछन्। सरकारले सिमलको रूख संरक्षण गर्न विशेष प्याकेज नै ल्याउनुपर्ने संरक्षणकर्मीको माग छ। सिमल बहुउपयोगी रूखका प्रजातिमध्येको एक रहेको डिभिजन वन कार्यालय कास्कीका सूचना अधिकारी शालिकराम पराजुलीको भनाइ छ। पराजुलीका अनुसार सिमलका बहुआयामिक गुण छ। सरकारले नै निजी जमिनका रूख कटान गर्न पाइने व्यवस्था गरेकाले आवश्यक कागजातसहित निवेदन दिएर कटान गर्न पाइने व्यवस्था छ। जैविक विविधताका लागि महत्वपूर्ण सिमल कटान गर्न खुला भएकाले निजी जमिनका रूख नकाटी दिए हुन्थ्यो भन्नु बाहेक अन्य उपाय नभएको उनी सुनाउँछन्। सिमलको रूखमा चैतवैशाखमा फूल फुल्छ। त्यति बेला रस चुस्न र त्यहाँ हुने कीरा, फट्यांग्रा खान ६० देखि ७० प्रजातिका चरा आउने डा बराल बताउँछन्। उनका अनुसार सिमल जैविक विविधता र वातावरणीय हिसाबले महत्वपूर्ण रूख हो। यो मानव उपयोगको हिसाबले पनि उतिकै महत्वपूर्ण रूख हो। गाउँघरमा सिमलको फूलको तरकारी र अचार बनाएर खाने चलन रहेको डा बराल बताउँछन्। सिमल औषधिजन्य वनस्पति पनि हो। गाउँघरमा सिमलको पात निचोरेर काटेको ठाउँमा दल्ने चलन छ। यसले घाउ निको पार्छ। सिमलको भुवा बटुलेर न्यानो कपडा र सिरानी बनाउने चलन रहेको उपप्राध्यापक गौतम सुनाउँछन्। यसकै रूखबाट डुंगा बनाइन्छ। फर्निचरका रूपमा पनि यो उपयोगी काठ हो। सलाईको काँटी बनाउन पनि पहिले निकै प्रयोग हुन्थ्यो। यो परम्परात रूपमा गाउँघरमा निकै रुचाइएको रूख भएको डा बराल सुनाउँछन्। अरू प्रजातिका रूख कटिदा पनि खेतबारीको आँठा, बाटो किनार, सार्वजनिक चौर, चोकमा सिमलका रूख भने रहिरन्थे। पहिलेको पुस्ताले मायाँ गरेको बहुउपयोगी र जैविक विविधताले धनी रूख सिमल भएको डा बराल बताउँछन्।"
फेरि मुगलान !,"कोरोना महामारीले मुलुक छपक्कै ढाकेको छ। समग्रमा संक्रमितको संख्या केही दरमा घटे पनि परीक्षण गर्दा गाउँगाउँमा भेटिने क्रम रोकिएको छैन। केही स्थानमा निषेधाज्ञालाई खुकुलो पारे पनि बाहिर निस्किएर हिँड्न अझै धेरैपटक सोच्नुपर्छ। संक्रमित भए उपचार नपाई मरिएलाकी भन्ने डर सबैको मनमा छ। स्वास्थ्य क्षेत्रका विज्ञले सहरमा खतरा अझै रहेको र गाउँ हटस्पट बन्ने जोखिम औंल्याइरहेका छन्। महामारीको जोखिमकै समयमा रोगभन्दा भोकको चिन्ताले पिरोलिएर मुग्लानतिर पस्नेको भिड पनि सिमानामा देख्न सुरु भएको छ। यो दुःखद् कुरा हो। स्वास्थ्यको चिन्ता सबैलाई हुन्छ। मानिसले पसिना बगाएर श्रम गर्ने भनेकै रोग र भोकबाट जोगिन हो। त्यसपछि छोराछोरीका लागि शिक्षा र केही रकम जोहो गर्नबाहेक ठूलो सोच मजदुरी गर्नेले राखेको हुँदैन। यी सबै पूरा नभए पनि भोकबाट चाहिँ नमरियोस् भन्ने उनीहरूको भनाई हामीले धेरै सुनेका छौं। गाँस, बास र कपास यी आधारभूत आवश्यकताको जोहोमा नै मानिसले आफ्नो जीवन बिताएका छन्। यतिका लागि दिन, रात मिहेनत गर्नेको ठूलो जनसंख्या नेपालमा छ। तर, नेपालमै रोजगारी नपाउँदा बाध्य भएर परिवारबाट टाढिँदै जोखिम मोलेर भारतसहित तेस्रो मुलुकमा पसिना बगाउन जानु पर्ने बाध्यता नेपालीमा अझै छ। शुक्रबार महामारीकै समयमा कैलालीको गौरीफन्टा नाका भएर भारत जाँदै गएका नेपालीहरूको भीडले यसको प्रतिनिधित्व गर्छ। भारतमा कोरोना महामारी नियन्त्रणमा आएको छैन। नेपालमा पनि सहज अवस्था छैन। यो समयमा लुगाफाटो र केही बाटो खर्च बोकेर मुग्लान पस्नु सामान्य कुरा होइन। घरमा खाने अन्न सकिएको छ। आज खाए, भोलि के खाने ? हुँदा खाने नागरिकमा चिन्ता छ। मजदुरी गरेर कमाएको केही रकम निषेधाज्ञामा बसेर खाँदै सकिएको छ। भारतमा कोरोना फैलँदा सुरक्षित हुन नेपाल घर आएकाहरू नै पुनः मजदुरीका लागि ज्यान जोखिममा राखेर भारत पस्दैछन्। उनीहरूको पीडा न यो समयमा सरकारले सम्बोधन गरेको छ, नत उनीहरूलाई रोक्न सकेको छ। यो दृष्यले नेपालको संघीयतालाई गिज्याइरहेको छ। अनि समृद्ध नेपाल, सुखी नेपाल भन्ने सरकारको नारालाई प्रश्न गरिरहेको छ। देश संघीयतामा गएसँगै गाउँगाउँमा सिंहदरबार पुगेका छन्। हजार जनसंख्या रहेका गाउँका वडामा अध्यक्षदेखि सदस्यसम्म जनप्रतिनिधि छन्। कुन घरपरिवारको अवस्था के छ ? उनीहरूको दैनिकी कसरी चलेको छ ? आदि सबै तथ्यांक वडामा छ। टोलटोलको विकास र समृद्धिको नारा बोकेर तिनै नागरिकबाट भोट पाएर जितेका जनप्रतिनिधि गाउँमै छन्। तर, यति हुँदा पनि नागरिकले आफ्नो जीवनस्तर परिवर्तनको महसुस अझै गर्न पाएका छैनन्। मजदुरी खोज्दै मुग्लान जानुको बाध्यता नागरिकमा अझै छ। नागरिकलाई स्वादेशमै रोजगारी दिने योजना बनाउन र कार्यान्वयनमा ल्याउन तीनै तहका सरकार आफ्नो कार्याकाल सकिने समय आउन लाग्दासमेत सक्षम बनेका छैनन्। पहिलो चरणको कोरोना महामारीमा मजदुरी गर्न विदेश गएका धेरै स्वदेश फर्किए। फर्किएकाहरूको आम्दानीको स्रोत गुम्यो। त्यसै समय केन्द्र, प्रदेश र तहले कोरोना महामारीका कारण स्वदेश फर्किनेका लागि रोजगार दिने भन्दै तथ्यांक संकलन पनि गरे। प्रदेश १ सहित केही प्रदेशले अनलाइनबाट समेत नेपालमा के काम गर्ने चाहना छ ? भन्नेजस्ता प्रश्न राखेर रोजगार गुमाएर फर्किएकाको उत्तर पनि माग्यो। तर, एक वर्ष बित्यो ती फारम भर्ने युवाले रोजगारी पाउने त परको कुरा योजनासमेत सुन्न पाएका छैनन्। सरकारको यस्तै कामका कारण आशा गुमाएर अहिले नागरिक पुनः मुग्लान पस्दैछन्। संघीय सरकारले रोजगारीका लागि नयाँ बजेट छुट्याएको छ। रोजगार दिने विभिन्न योजना पनि बुनेको छ। प्रदेशले बजेट ल्याउने तयारी गर्दैछन्। उनीहरूले पनि रोजगार गुमाएका र बेरोजगार बसेकालाई अवश्य समेट्नेछन्। यो पुरानै चलन हो। अब योजना कागजमा थन्किनु भएन। रोजगार दिन बनाएका योजना तीनै तहले कार्यान्वयन गरुन्। बेरोजगारीको तथ्यांक, उनीहरूको गुनासो र माग अब डस्टबिनमा नपरुन्। भोटका लागि मात्र नागरिक सम्झिएर अरू समय उनीहरूको दुःख भुले परिवार छाडेर मन भारी बनाएर सीमा पार जानेहरूको आँसुले पोल्नेछ।"
७५ प्रतिशत कम्पनी गायब,"काठमाडौं : औसतमा दैनिक दुई सय कम्पनी दर्ता हुन्छन्। तर जति कम्पनी दर्ता भएका छन्, सबै सञ्चालनमा छैनन् र खारेजी पनि हुन सकेका छैनन्। कम्पनी रजिस्ट्रार कार्यालयका अनुसार दर्ता भएका ७५ प्रतिशतभन्दा बढी कम्पनीले वार्षिक विवरण अध्यावधिक गर्दैनन्। कम्पनी ऐन २०६३ मा विवरण पेस नगर्ने कम्पनीलाई जरिवानाको स्पष्ट व्यवस्था गरिए पनि अधिकांशले वार्षिक विवरण पेस नगर्ने गरेको पाइएको छ। कार्यालयका अनुसार देशभर २ लाख ५४ हजार कम्पनी छन्। प्राइभेट कम्पनीमा ६ लाख ७० हजार ७ सय ६२ व्यक्ति संलग्न छन्। कार्यालयका रजिस्ट्रार प्रदीपराज अधिकारीका अनुसार विवरण बुझाउने कम्पनी मुस्किलले २५ प्रतिशत पनि पुग्दैनन्। १ अर्बभन्दा बढी चुक्ता पुँजी भएका कम्पनीको संख्या १ सय ६९ छ। एकल स्वामित्वमा रहेका कम्पनी १ लाख ११ हजार छ। प्राइभेट कम्पनीमा १ सय १ जनाभन्दा बढी रहन पाउँदैनन्। प्राइभेट कम्पनीमा ६ लाख ७० हजार ७ सय ६२ व्यक्ति संलग्न छन्। कम्पनी दर्ताका लागि दैनिक चार सय फाइल रजिस्ट्रार कार्यालयमा पुग्छन्। तर कार्यालयले दुई सयसम्म पनि दर्ता गर्न नसकेको कार्यालयका अधिकारीहरू नै स्वीकार्छन्। कम्पनीमा दैनिक चुक्ता पुँजी १ अर्ब थपिने गरेको छ। कोरोना भाइरस (कोभिड १९) ले कम्पनी दर्तालगायतका नियमित काम पनि प्रभावित हुन पुगेको छ। जनशक्तिको अभाव हुनुका साथै कम्पनी प्रशासन प्रविधिमैत्री हुन नसक्दा कम्पनी दर्ता प्रक्रियामा सर्वसाधारणले सधैँ सास्ती पाइरहेका छन्। कम्पनी रजिस्ट्रार कार्यालयका अनुसार कम्पनीको चुक्ता पुँजी १ खर्ब ४५ अर्ब पुगेको छ। दर्ता भएका कम्पनीमध्ये ७५ देखि ८० प्रतिशत कम्पनी पूर्णरूपमा सञ्चालन हुन नसकी सिक भएका छन्। गत आर्थिक वर्षमा १८ हजार ६ सय ४३ कम्पनी दर्ता भएकामा पछिल्लो समयमा पनि सोही हाराहारीमा कम्पनी दर्ता भइसकेका छन्। तीन वर्षमै हराउँछन् कम्पनीसामान्यतया एउटा कम्पनी तीन वर्षमै हराउने गरेको पाइएको छ। सञ्चालन गर्न नसकी निष्क्रिय रहने कम्पनीको भीड अत्यधिक छ। कम्पनी चलाउन नसक्नेले सहजै छोड्छु भन्दा नपाउने व्यवस्था भएपछि कम्पनी सिक हुने क्रम बढेको रजिस्ट्रार अधिकारी बताउँछन्। कम्पनी दर्ता गर्न रहर गर्ने तर व्यवस्थापन फितलो हुँदा दर्ता भएका कम्पनी चल्न सक्दैनन्। खारेजीमा जटिलता अधिकांश कम्पनी सञ्चालन हुन नसके पनि खारेजीमा जान सकेका छैनन्। वर्षौंदेखि त्यस्ता कम्पनीको दायित्व बढ्दै गएको छ। कानुनी जटिलता र झन्झटका कारण दुई तिहाइभन्दा बढी कम्पनी निष्क्रिय भए पनि खारेजी हुन नसकेको कम्पनी सञ्चालकहरू बताउँछन्। जसले कम्पनी सञ्चालकको नाममा दिनप्रतिदिन दायित्व बढ्दै गएको छ। ५६ वर्षसम्म कम्पनी सञ्चालन गर्न नसकी खारेज गर्नुपर्ने अवस्था आए सञ्चालक जरिवाना तिर्न थेग्नै नसक्ने अवस्थामा पुग्छ। केही समयपछि सञ्चालन गर्न चाहे पनि कम्पनीको जरिवाना तथा राजस्व अधिक हुने गरेकाले त्यस्ता कम्पनी सञ्चालन हुन पनि कठिनाइ भएको छ। कम्पनी रजिस्ट्रार कार्यालयमा बुझाउनुपर्ने आर्थिक विवरण, सूचना वा जानकारी प्रत्येक महिनाको दुई सयका दरले जरिवाना तिर्नुपर्ने प्रावधान छ। त्यस्तै म्याद भुक्तान भएको तीन महिनाभित्र २५ लाख सेयर पुँजी भएकोले १ हजार रुपैयाँ, १ करोडसम्म सेयर पुँजी भएकोले २ हजार रुपैयाँ र सोभन्दा बढी सेयर पुँजी भएकोले ५ हजार रुपैयाँ जरिवाना तिर्नुपर्छ। ६ महिनाभन्दा पछि विवरण बुझाउने कम्पनीले २५ लाखसम्मको चुक्ता पुँजी भएको कम्पनीले ५ हजार, १ करोडसम्म पुँजी भएकोले १० हजार र १ करोडभन्दा बढी पुँजी भएकोले प्रत्येक वर्ष २० हजार रुपैयाँ जरिवाना तिर्नुपर्ने प्रावधान छ। कम्पनीको दफा ५१ मा कम्पनीको अधिकृत पुँजी र सेयरको संख्या, कम्पनीको जारी सेयर पुँजी, कम्पनीको चुक्ता पुँजी, सेयरपिच्छे माग भएको रकम, किस्ता असुल भएको जम्मा रकम, असुल हुन बाँकी रहेको जम्मा रकम, सेयर वा डिबेन्चरमा दलाली दस्तुरबापत दिएको जम्मा रकम, कुनै सेयर जफत गरिएकोमा त्यस्तो सेयरको जम्मा संख्या, जफत भएको कारण र मिति, बैंक, वित्तीय संस्था वा अन्य कुनै व्यक्तिबाट लिएको ऋण, कम्पनीले दिएको जमानत, अन्य कम्पनीको सेयर डिबेन्चरमा लगानी गरेको भए त्यस्तो कम्पनीको नाम र दर्ता नम्बर तथा सेयर वा डिबेन्चरमा गरेको लगानी रकम, बहालवाला सञ्चालकको नाम र ठेगानासहितको विवरण कम्पनीले आर्थिक वर्ष समाप्त भएको ६ महिनाभित्र कम्पनी रजिस्ट्रार कार्यालयमा पेस गरे जरिवाना कम तिर्नुपर्छ। तर कम्पनीले वर्षौंसम्म पनि विवरण अध्यावधिक गर्र्दैनन्। कम्पनीले कानुनी सल्लाहकार, लेखा परीक्षकसमेत राख्दैनन्। समयमै आफ्ना विवरण अध्यावधिक गर्ने कम्पनीले खासै खर्च गर्नु पर्दैैन। तर जब समय घर्किंदै जान्छ, तब उनीहरूको दायित्व बढ्दै जान्छ। पुँजी वृद्धि र दर्ता गर्दा पुँजीका आधारमा केही खर्च लाग्ने भए पनि कम्पनी सञ्चालकले कानुन व्यवसायीको सहायता लिँदा तेब्बर, तेब्बर तिर्न बाध्य छन्। प्रक्रिया झन्झट हुने भएकाले पनि सर्वसाधारणले बढी सास्ती पाउँछन्। जसको फाइदा बिचौलियाहरूले पाइरहेका छन्। अर्थविद्हरूका अनुसार नेपालका कम्पनीमा व्यावसायिकता अभाव छ। कम्पनी प्रशासनको महत्व छैन। जसले गर्दा कम्पनी पूर्णरूपमा सफल हुन सकेका छैनन्। अर्थविद् ज्ञानेन्द्र अधिकारी कम्पनी दर्ता बढ्नु उत्साहजनक भए पनि निरन्तर सञ्चालन गर्न नसक्नु दुःखद भएको बताउँछन्। कम्पनी दर्ता तथा अध्यावधिक गर्न सरकारले सहजीकरण गर्नुपर्ने उनको भनाइ छ। जरिवानामा कडाइकार्यालयले नियम पालना नगर्ने कम्पनीलाई कारवाही गर्छ। जरिवाना नतिर्ने कम्पनीलाई कम्पनी रजिस्ट्रार कार्यालयले कडाइ गर्दै अएको छ। गत आर्थिक वर्षमा ६५ करोडमात्रै राजस्व संकलन भएकोमा चालू आर्थिक वर्षको फागुनभित्रै ६३ करोड बढी संकलन भइसकेको थियो। कार्यालयले चालू आर्थिक वर्षमा जरिवानामा फोकस गरेकाले कम्पनी सञ्चालक मारमा परेका छन्। जरिवानामा कडाइ गरेसँगै चाहेर पनि कम्पनी खारेज गर्न अवस्थामा सञ्चालक हुँदैनन्। स्टार्टअपमा छैन चासोसरकारले स्टार्टअपमा चासो नदेखाउँदा युवाहरू निराश छन्। उद्यमशीलताको वातावरण बनाउन सरकारले आनाकानी गरेसँगै युवा पलायन हुने अवस्थामा छन्। सरकारले चासो नदेखाउँदा स्टार्टअप बिजनेस गर्नका लागि युवालाई समस्या छ। राज्य संयन्त्रले त्यस्ता बिजनेसलाई प्रोत्साहन गर्न नसकेका कारण इनोभेसन गर्न चाहने युवाहरू आकर्षित हुन नसकेको युवाहरू बताउँछन्। तर सरकारले बजेटमार्फत स्टार्टअप बिजनेस प्रोत्साहन गर्न खोजिरहेको छ। उद्योग वाणिज्य महासंघले पनि स्टार्टअपलाई महत्व दिन थालेको छ। बढ्दै विवादसामूहिकता उद्योगव्यवसाय फस्टाउन सकेको छैन्। सञ्चालकबीच आपसमा मनमुटाव हुने गरेकाले सामूहिक लगानी भएका कम्पनी दिगोरूपमा अघि बढ्न नसकेको पाइन्छ। कम्पनी रजिस्ट्रार अधिकारीले कम्पनीमा कर्पोरेट कल्चर विकास हुन नसकेकाले समस्या आउन थालेको बताउँछन्। कम्पनी नाफामा जान छालेपछि विवाद बढ्ने गरेको छ उनले भने, यातायात र स्वास्थ्य क्षेत्रमा अन्यको तुलनामा विवाद बढी छ। १ हजारवटा कम्पनीको विवाद कम्पनी रजिस्ट्रार कार्यालय पुगेको छ। सेयर जारी गर्न कन्जुस्याइँकम्पनी रजिस्ट्रार कार्यालयका अनुसार १ हजार ६ सय ४० वटा कम्पनी सेयर जारी गर्ने योग्य छन्। तर मुस्किलले प्राइभेटबाट सेयर जारी गर्नेमा दुई सयभन्दा केही बढी मात्रै छन्। बैंक, बिमा, हाइड्रोपावर, माइक्रोफाइनान्सले अनिवार्य सेयर जारी गर्नुपर्छ। पब्लिक सेयरमा जाने कम्पनी लगातार तीन वर्ष नाफामा गएको हुनुपर्छ। क्लियर प्रोजेक्ट चाहिन्छ। साधारणसभाले निर्णय गर्नुपर्छ। प्रबन्धपत्र नियमावली जारी गरी धितोपत्रमा जान्छन्।"
"६ हजार ६३६ जना कोरोनामुक्त हुँदा, ३ हजार ४७९ संक्रमित थपिए, ९९ को मृत्यु",काठमाडौं : पछिल्लो २४ घन्टामा थप ३ हजार ४७९ जनामा कोरोना भाइरस संक्रमण पुष्टि भएको छ। विभिन्न प्रयोगशालामा गराएका १० हजार ४७१ नमूनाको पीसीआर परीक्षणबाट ३ हजार २४ जना र ३ हजार २६२ एन्टिजेन परीक्षणबाट ४५५ गरी ३ हजार ४७९ जनामा संक्रमण पुष्टि भएको हो। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा थप ६ हजार ६३६ जनाले कोरोना जितेका छन् भने ९९ जनाको कोरोनाबाट मृत्यु भएको छ। हाल ८९ हजार २१७ जना कोरोनाका सक्रिय संक्रमित छन् भने क्वारेन्टाइनमा ७३१ जना रहेको स्वास्थ्य तथा जनसंख्या मन्त्रालयले जनाएको छ। हाल सक्रिय संक्रमितको संख्या ८९ हजार ८९ हजार २१७ छ। यस्तै काठमाडौं उपत्यकामा १ हजार १३१ जना कोरानाका बिरामी थपिएका छन्। गत एकसाताको विवरण हेर्दा हरेक दिन संक्रमित हुनेभन्दा डिस्चार्ज हुनेको संख्या बढ्दै गएको मन्त्रालयले जनाएको छ।
उपप्रधानमन्त्री बन्नासाथ विवादमा,"काठमाडौं : उपप्रधान तथा सहरी विकासमन्त्री राजेन्द्र महतो पदभार ग्रहण गर्नासाथ विवादमा तानिएका छन्। उपप्रधानमन्त्री महतोले बहुल राष्ट्रिय राज्यकै पक्षमा अभिव्यक्ति दिएपछि त्यसको विरोध सुरु भएको छ। प्रमुख सत्तारुढ दल एमालेकै धेरै नेताले महतोको अभिव्यक्तिप्रति आपत्ति जनाएका छन्। माधवकुमार नेपाल पक्षका १५ नेताले संयुक्त वक्तव्य जारी गरी नेपाली जनताबाट अस्वीकृत बहुराष्ट्रिय राज्य बनाउने भन्ने कुरा महतोले पुन: उठाएको भन्दै विरोध जनाएका हुन्। विगतमा टुंगो लागिसकेको तथा संविधानसभा र नेपाली जनताबाट अस्वीकृत नेपाललाई बहुराष्ट्रिय राज्य बनाउने भन्ने कुरालाई पुन: दोहोर्याई यसका लागि कथित मुक्ति संग्रामको कुरा गरी राष्ट्रिय हित र अखण्डता विरोधी अभिव्यक्ति दिनु निन्दनीय छ, वक्तव्यमा लेखिएको छ। यस्तो अभिव्यक्ति संविधानको धारा ३ को व्यवस्थाविरुद्ध रहेको वक्तव्यमा उल्लेख छ। उक्त धारामा बहुजातीय, बहुभाषिक, बहुधार्मिक, बहुसांस्कृतिक विशेषतायुक्त, भौगोलिक विविधतामा रहेका समान आकांक्षा र नेपाल राष्ट्रिय स्वतन्त्रता, भौगोलिक अखण्डता, राष्ट्रिय हित तथा समृद्धिप्रति आस्थावान रही एकताको सूत्रमा आबद्ध सबै नेपाली जनता समष्टिमा राष्ट्र हो भन्ने व्यवस्था छ। वरिष्ठ नेताद्वय नेपाल र झलनाथ खनालसहित भीम रावल, युवराज ज्ञवाली, अष्टलक्ष्मी शाक्य, घनश्याम भुसाल, भीम आचार्य, गोकर्ण विष्ट, योगेश भट्टराई, सुरेन्द्र पाण्डे, मुकुन्द न्यौपाने, रघुजी पन्त, वेदुराम भुसाल, अमृतकुमार बोहरा र प्रमेश हमालले महतोको संविधान विरोधी अभिव्यक्तिबारे प्रधानमन्त्री केपी शर्मा ओलीबाट स्पष्ट पारिनुपर्ने माग गरेका छन्। नेपालनिकट जनवर्गीय संगठनले पनि महतोको भनाइको निन्दा गरेका छन्। नेपालनिकट नै विद्यार्थी संगठनले विरोध प्रदर्शन गरेको छ। एमालेकै अर्का नेता वामदेव गौतमदेखि यामलाल कँडेलसम्मले पनि विरोध जनाएका छन्। महतोले पदभारका क्रममा दिएको अभिव्यक्ति शनिबार पनि दोहोर्याएका छन्। महतोले नेपाल बहुल राष्ट्रिय राज्य भएकाले त्यही अनुसारको नियम, कानुन, संविधान र व्यवस्था हुनुपर्ने बताए। जनता समाजवादी पार्टी (जसपा)ले बबरमहलमा आयोजना गरेको स्वागत कार्यक्रमपछि पत्रकारसँग महतोले बहुल राज्यको विषय दोहोर्याएका हुन्। नेपाल विविधताले भरिएको देश हो। नेपाल भनेको बहुल राष्ट्रिय राज्य भएकाले त्योअनुसारको नियम, कानुन, संविधान, व्यवस्था, सहभागिता, हिमाल, पहाड, तराई, मधेसका जनताको हुनुपर्छ, महतोले भने, विविधताले भरिएको देश एकल हुनै सक्दैन। बहुलता नै हुन्छ। बहुल भनेको कुनै एक जात, एक वर्ग, एक समुदाय होइन। उनले बहुलता सबैको भएकाले त्यसले मात्र राज्य शासनमा प्रतिनिधित्व हुने बताए। पहिचान सबैको हुनुपर्ने भन्दै यो नभए देशमा जनताले अधिकार र पहिचानका लागि आन्दोलन गर्ने उनको भनाइ थियो। राज्य शासनमा सबैको प्रतिनिधित्व हुनुपर्छ। पहिचान हुनुपर्छ। यो नभएसम्म देशमा जनताले आफ्नो अधिकार पहिचानका लागि संघर्ष गरिरहन्छन्, उनले भने, नेपाल सम्पूर्ण नेपालीको हुनुपर्छ, बनाउनुपर्छ। बहुलतामा लैजानुपर्छ। यो सबैको देश हो। संविधान अपूर्ण भएकाले अधिकार र पहिचानका निम्ति पार्टीले मिसन चलाउने उनको भनाइ थियो। एमाले नेता गौतमले उपप्रधानमन्त्री महतोले संविधानविपरीत काम गर्ने छैन भन्दै शपथ लिएको आधा घण्टामै बहुराष्ट्र र बहुराज्य बनाउने मुक्ति आन्दोलनको कुरा गरेको भन्दै आपत्ति जनाए। नेपाल सरकारका उपप्रधानमन्त्री एवं जसपाका नेता राजेन्द्र महतोले संविधानको मर्मविपरीत कार्य गर्ने छैन भनी शपथग्रहण गरेको आधा घण्टा नबित्दै नेपाललाई बहुराष्ट्र र बहुराज्य बनाउने मुक्ति आन्दोलन आफूले अहिले पनि सञ्चालन गरिरहेको अन्तर्वार्ता सुन्दा म अत्यन्त दुखी भएको छु, गौतमले भनेका छन्। गौतमले संविधानको धारा ३ ले नेपाल अनेकौं विशेषतासहितको राष्ट्र भएको उल्लेख गरेको सम्झना गरेका छन्। संविधानको धारा ४ मा अनेकौं विशेषता सहितको नेपाल राज्य भनेको उल्लेख गर्दै उनले नेपाल एउटा मात्र राज्य भएको प्रष्ट पारेका छन्। नेपालको संविधानको धारा ३ मा स्पष्ट लेखिएको छ, नेपाल अनेकौं विशेषता सहितको राष्ट्र हो। त्यस्तै संविधानको धारा ४ मा स्पष्ट भनिएको छ अनेकौं विशेषतासहित नेपाल राज्य हो। यसको अर्थ हो, नेपालमा एउटा मात्र राष्ट्र छ र एउटा मात्र राज्य छ त्यो नेपाल हो, गौतमले फेसबुकमा लेखेका छन्, राजेन्द्र महतोले अहिले पनि सञ्चालन गरिरहेको त्यो कथित आन्दोलन नेपाललाई विखण्डन गर्नेभन्दा अर्को हुन सक्दैन। उनले महतोले अहिले पनि सञ्चालन गरिरहेको कथित आन्दोलनले नेपाललाई विखण्डन गर्ने दाबी गरेका हुन्। नेपाललाई विघटन गर्ने आन्दोलनलाई कुनै पनि देशभक्त नेपालीका निम्ति स्वीकार्य हुन सक्दैन, उनले लेखेका छन्, राजेन्द्रजीको त्यो मागलाई अस्विकार र विरोध मात्र गर्न सकिन्छ। उनले यो विषयमा प्रधानमन्त्री ओलीले अनभिज्ञता जनाउँदा आफू चकित परेको जनाएका छन्। नेपाल पक्षका १८ जनवर्गीय संगठनले महतोले संविधान विरोधी अभिव्यक्ति दिएको भन्दै तत्काल माफी माग्न आग्रह गरेका छन्। नेपाल सरकारका उपप्रधान तथा सहरी विकासमन्त्री राजेन्द्र महतोले २१ जेठ २०७८ मा नेपालको संविधानअनुसार शपथ ग्रहणपछि पदभार ग्रहण गर्ने क्रममा दिनुभएको संविधान विरोधी अभिव्यक्तिप्रति हाम्रो गम्भीर ध्यानाकर्षण भएको छ, उनीहरूको संयुक्त विज्ञप्तिमा लेखिएको छ, जनता समाजवादी पार्टी (जसपा)का वरिष्ठ नेतासमेत रहनुभएका उपप्रधानमन्त्री महतोले पदभार ग्रहण गर्ने क्रममा बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गर्ने जानकारी दिनुभएको छ। उक्त अभिव्यक्ति नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानविरुद्ध भएको विज्ञप्तिमा उल्लेख छ। महतोले दिएको अभिव्यक्तिको भिडिओ सार्वजनिक भएपछि नेता गोकर्ण विष्टले पनि आपत्ति जनाएका छन्। विष्टले फेसबुकमा महतोको अभिव्यक्ति भौगोलिक अखण्डता र राष्ट्रिय हित प्रतिकूल रहेको लेखेका छन्। जिम्मेवार पदमा रहेका व्यक्तिबाट यसप्रकारको अराजक र संविधान विरोधी अभिव्यक्ति आउनु दुर्भाग्यपूर्ण छ, विष्टले लेखेका छन्। महतोले पदभार ग्रहण गर्दा सरकारमा सहभागी हुनुको कारण र पार्टीका एजेन्डा सुनाएका थिए। त्यस क्रममा उनले वैकल्पिक शक्ति निर्माण गर्ने, अधिकार, पहिचान, सुशासन र समृद्धिको सवालहरू अगाडि बढाउने उल्लेख गर्दै बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गरिने भनेका थिए। नेता भट्टराईले पहिलो र दोस्रो संविधानसभामै असान्दर्भिक भइसकेको बहुल राज्यको बहसको संकेत राम्रो नरहेको बताएका छन्। यसले देशलाई फेरि द्वन्द्वतिर फर्काउने भट्टराईको भनाइ छ। एमाले कर्णाली प्रदेश इन्चार्ज एवं कर्णाली संसदीय दलका नेता यामलाल कँडेलले महतोको अभिव्यक्ति संविधान विरोधी भएको बताएका छन्। उनले फेसबुकमा लेखेका छन्, सरकारको उपप्रधानमन्त्री पदको जिम्मेवारी लिएका राजेन्द्र महतोले बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गर्ने भनी दिएको अभिव्यक्ति संविधान, भौगोलिक अखण्डता र राष्ट्रिय हित प्रतिकूल अभिव्यक्ति हो।"
त्यति बेलै मर्न पाएको भए हुन्थ्यो,"चितवन : बाँदरमुढे घटनामा अयोध्यापुरी गणेशगन्जकी विष्णु विकको दाहिने खुट्टा भाँच्चियो। दाँत झर्यो। टाउकोमा चोट लाग्यो। त्यसकै असरका कारण उनी काम गरेर खान नसक्ने भएकी छन्। माइत जान बस चढेकी विकको साथमा १४ महिनाकी छोरी सुस्मिता थिइन्। सुस्मिताको खुट्टा, ढाड, टाउको दुख्ने, आँखामा समस्या छ। उनको शारीरिक र आर्थिक दुवै अवस्था कमजोर छ। कसैले १६ वर्षअघिको उक्त घटनाबारे सोधे आफूले भोगेको पीडाले उनी आक्रोशित हुन्छिन्। त्यति बेलै मर्न पाएको भए यो अवस्था त देख्न पर्थेन, उनले भनिन्, पृथ्वीलाई भार भैयो। न बाँच्न सकेको छु न मर्न। न्याय र क्षतिपूर्ति उनको माग रहेछ। उनीजस्तै पीडित राजनीतिक दलहरूले अनेक बहाना गरेर आफ्ना मागको सुनुवाइ नगरेको बताउँछन्। बरु उल्टै घृणा र उपेक्षा गरिएको गुनासो उनीहरूले गरेका छन्। अधिकांश घाइते काम गरेर खान नसक्ने अवस्थामा छन्। उनीहरूले उपचार खर्चसमेत पाएका छैनन्। माडीकी मनकुमारी क्षेत्रीसँगै विस्फोटमा परेका थिए आशिष क्षेत्री। ५२ वर्षीया मनकुमारी कान नसुन्ने भएकी छन्। उनको ढाड र टाउकोमा समस्या छ। आशिष ११ कक्षामा पढ्छन्। प्रहरीमा भर्ती हुन जाँदा घाउको दाग देखाएर फालिए। उनका बुवा तिलकबहादुर क्षेत्रीले पीडितले न्याय नपाएको बताए। औषधोपचार र छोरोका पढाइका लागि खर्च जुटाउन नसकेको उनको भनाइ छ। पीडितले न्याय मागेको १६ वर्ष पूरा भयो। तर, सुनुवाइ भएको छैन। उनीहरूले दोषीलाई कारबाही हुनुपर्ने, घाइतेको उपचार गरिनुपर्ने, क्षतिपूर्ति दिनुपर्ने, जीविकोपार्जनको आधार बनाइदिनुपर्ने माग गर्दै आएका छन्। सुनुवाइ नभए पनि न्याय पाउने आसमा कुरा उठाउन छोडेका छैनन्। घटनाका पीडितले बाँदरमुढेपीडित संघर्ष समिति बनाएर संघर्ष जारी राखेका छन्। त्यसपछि क्रमश: खुट्टामा लागेको घाउको दाग देखाउँदै विष्णु विक । उक्त घटनाको विषय उचालेको भनेर समितिका उपाध्यक्ष कृष्ण अधिकारी तारो बनेका छन्। विरोध गर्यो भनेर माओवादी नेताले छोरालाई जागिरको अवसरबाट बञ्चित गर्ने धम्की दिएको दाबी अधिकारीले गरे। कतिपयले डलरको खेतीको पछि लागेको आरोप लगाए। पीडितले अधिकारीकै नेतृत्वमा माओवादी केन्द्रका अध्यक्ष पुष्पकमल दाहाल, वनमन्त्री भएका बेला अग्नि सापकोटालाई कालोझन्डा देखाए। माओवादीका नेताहरू आउने कार्यक्रम भए पीडित कडा निगरानीमा पर्छन्। औपचारिक रूपमा हाम्रो माग सुनुवाइ भएन। हामीलाई बोझ ठानेर उपेक्षा गर्छन्, उनले भने, हामीले कसैलाई खेद्नु छैन। न्याय पाउँदाको भोलिपल्ट हाम्रो आन्दोलन सकिन्छ तर किन सुनुवाइ हुँदैन त ? अर्का घाइते कृष्ण अधिकारी परिवारका साथ । उनी घाइते भएर २५ दिन अस्पताल बसेका थिए। उनको दुवै खुट्टा र ढाड भाच्चिएको थियो। माओवादी केन्द्रका नेताहरूले उनीहरूलाई घटनाको मुद्दा उठाएको भन्दै उपेक्षा गर्छन्। पहिला एमाले निकट एनजीओले सहयोग गर्थे। माओवादी केन्द्रसँग एकता भएपछि उनीहरू बोल्न छाडेको अधिकारीले दुखेसो गरे। उनीहरूले तत्कालीन राष्ट्रपति डा रामवरण यादव, प्रधानमन्त्री गिरिजाप्रसाद कोइराला, माधवकुमार नेपाल, सभामुख सुवासचन्द्र नेम्बाङ, पार्टीका प्रमुखको हैसियतमा शेरबहादुर देउवा, कमल थापालाई न्याय दिलाइदिन घटनाको स्मरणपत्र बुझाएका थिए। तत्कालीन विद्रोही माओवादीले ०६२ साल जेठ २३ गते माडीस्थित बाँदरमुढे खोलामा सर्वसाधारण चढेको बसमा बम बिस्फोट गराएको थियो। बसमा यात्रारत तीन सेनासहित ३९ जना मारिएका थिए। माओवादी कार्यकर्ताले बसमा चढेका सेनालाई लक्ष्य गरी विद्युतीय धराप राखेका थिए। दाहालले त्यस घटनालाई दशवर्षे जनयुद्धको सबैभन्दा ठूलो कलंक भनेका थिए। घाइते मनकुमारी क्षेत्री छोरा आशिषको टाउकोमा लागेको घाउको खत देखाउँदै। बम विस्फोटबाट क्षतिग्रस्त बस। तत्कालीन माओवादीले ०६२ जेठ २३ गते चितवनको माडीस्थित बाँदरमुढे खोलामा बम विस्फोट गराउँदा क्षतिग्रस्त बस। तस्बिर : अन्नपूर्ण"
सिमलचौरमै निख्रियो सिमल,"पोखरा : पोखराको एक बजारको नामै छ, सिमलचौर। यहाँ पहिले चौरभरि सिमलका रूख भएकाले सिमलचौर नाम राखिएको पृथ्वीनारायण क्याम्पसका उपप्राध्यापक रामजी गौतम बताउँछन्। अहिले भने सिमलचौरमा सिमलका रूखको ठाउँ कंक्रिट घरले लिएको छ। बस्ती बिस्तारसँगै निजी खेत, बारीका सिमल कटान हुने क्रम बढेको छ। यसैले पुरानो गाउँघरका त्यो सिमलसहितको दृश्य देख्न मुस्किल बन्दै गएको चरामा विद्यावारिधि गरेका डा हेमसागर बराल बताउँछन्। पुराना रूख कटान हुने तर नयाँ हुर्काउने बानी हट्दै गएको विज्ञ बताउँछन्। यद्यपि, संरक्षित क्षेत्रभित्र र सामुदायिक वनमा भने समस्या नरहेको डा बरालको भनाइ छ। सिमलको रूख अग्लो हुन्छ, भुवा नरम। धेरै थरी चराचुरुंगीले गुँड बनाउन सिमलकै रूख रोज्छन्। गिद्ध, चील, गरुड, साँवरीको त पहिलो रोजाइमै पर्छ। कुथुर्के, टुकटुके, न्याउली र तोप चरा पनि पाएसम्म यही रूखमा गुँड लगाउँछन्। सिमलमा पात कम हुन्छ। हाँगाबिँगा धेरै हुँदैनन्। टुप्पो भने झ्याप्प हुन्छ। अग्लो हुनाले सिकारीबाट सुरक्षित ठानेरै धेरै चराचुरुंगीलाई सिमलकै रूखमा गुँड बनाउन मन लाग्ने विज्ञ बताउँछन्। चराका प्रजातिअनुसार सिमलको सानो हाँगा, मुख्य हाँगा, बूढो रूखको टोड्कामा पनि गुँड लगाउँछन्। नेपालमा पाइने स्तनधारी चमेरोको एउटा प्रजाति सिमलको रूखमै झुन्डिएर बस्ने गर्छ। यो नेपालमा पाइने सबैभन्दा ठूलो चमेरोको प्रजाति हो। अग्ला रूखमा गिद्धका चार प्रजाति सानो खैरो, सुन, सेतो र डंगर गिद्धले गुँड लगाउँछन्। गरुढ प्रजातिमा भुडीफोर, लोभिपापी गरुढ, घुंघीफोर, कृष्णकण्ठ गरुडले गुड लगाउने डा बराल बताउँछन्। लघुमहाचील, कालोचीललगायत चील र दुई प्रजातिका साँवरीलगायत ठूला चराले पनि सिमलमा गुँड लगाउँछन्। अन्नपूर्ण, माछापुच्छे हिमालबाट २५ किलोमिटरको हवाई दुरीमा रहेको पोखरामा वर्षैभरि न धेरै जाडो हुन्छ न त धेरै गर्मी नै। यसैले पोखरामा तराई र हिमाली क्षेत्रमा पाइने दुवै थरीका चरा यहाँ पाइन्छन्। पोखरा२१ रइचौरमा काटिएका सिमलका रूख । तस्बिर : कृष्णमणि बराल यसैले सिकारी चराका लागि पोखरा स्वर्ग भएको डा बराल बताउँछन्। उनका अनुसार पोखरा एक मात्र एउटा यस्तो सहर हो जहाँ नेपालमा पाइने सबै नौ प्रजातिका गिद्ध पाइन्छ। यसैले पोखरा चराले चिनेको मान्छेले नचिनेको स्वर्ग रहेको उनी बताउँछन्। पोखरामा पछिल्लो समय गिद्ध बस्दै र गुँड बनाएर बच्चा हुर्काउँदै आएका रूख पनि कटान हुने क्रम बढेको छ। पोखराका वडा नम्बर ३३ र २१ का विभिन्न स्थानका सिमल गिद्धको रोजाइ बन्दै गएको छ। पोखरा२१ दोबिल्लापारी निर्मल पोखरीस्थित रइचौरका सिमल पछिल्लो समय काटिएका छन्। बाक्लो संख्यामा गिद्ध बस्दै आएका रूख धमाधम कटान हुन थालेपछि पोखरा मात्रै होइन देशैभर यस्तो समस्या बढ्दै गएको हो। नवरपुर क्षेत्रका पनि निजी जमिनका रूख कटान हुने क्रम बढेको गिद्ध संरक्षण क्षेत्रमा क्रियाशील संरक्षणकर्मी डीबी चौधरी बताउँछन्। चौधरीका अनुसार नवरपुरमा सेतो गिद्ध, सानो खैरो र डंगर प्रजातिका गिद्धले गुँड बनाउने गरेको छ। सिनो खाएर वातावरण सफा गरी मान्छेलाई विभिन्न संक्रामक रोग लाग्नबाट बचाउने गिद्धका घर धमाधम भत्कन थालेको उनी बताउँछन्। गिद्धले खोला, ताल, सार्वजनिक स्थलका खुला ठाउँ जहाँतहीँ मरेका जनावरलाई छिनभरमा खाएर दुर्गन्ध फैलनबाट रोक्छन्। त्यसले रेबिज, प्लेग, हैजा, झाडापखलासहित पशु चौपायामा एन्थेक्स, ब्रुसोलोसिस र क्षयरोग जस्ता रोगको संक्रमणले निम्त्याउन सक्ने महामारीबाट मान्छे र पशु चौपायालाई बचाउँछ। चितवनका संरक्षणकर्मी चराविद् टीकाराम गिरी सरकारले सिमलको रूख कटान खुला गरेपछि देशभरका निजी जमिनमा कटान बढेको बताउँछन्। सरकारले सिमलको रूख संरक्षण गर्न विशेष प्याकेज नै ल्याउनुपर्ने संरक्षणकर्मीको माग छ। सिमल बहुउपयोगी रूखका प्रजातिमध्येको एक रहेको डिभिजन वन कार्यालय कास्कीका सूचना अधिकारी शालिकराम पराजुलीको भनाइ छ। पराजुलीका अनुसार सिमलका बहुआयामिक गुण छ। सरकारले नै निजी जमिनका रूख कटान गर्न पाइने व्यवस्था गरेकाले आवश्यक कागजातसहित निवेदन दिएर कटान गर्न पाइने व्यवस्था छ। जैविक विविधताका लागि महत्वपूर्ण सिमल कटान गर्न खुला भएकाले निजी जमिनका रूख नकाटी दिए हुन्थ्यो भन्नु बाहेक अन्य उपाय नभएको उनी सुनाउँछन्। सिमलको रूखमा चैतवैशाखमा फूल फुल्छ। त्यति बेला रस चुस्न र त्यहाँ हुने कीरा, फट्यांग्रा खान ६० देखि ७० प्रजातिका चरा आउने डा बराल बताउँछन्। उनका अनुसार सिमल जैविक विविधता र वातावरणीय हिसाबले महत्वपूर्ण रूख हो। यो मानव उपयोगको हिसाबले पनि उतिकै महत्वपूर्ण रूख हो। गाउँघरमा सिमलको फूलको तरकारी र अचार बनाएर खाने चलन रहेको डा बराल बताउँछन्। सिमल औषधिजन्य वनस्पति पनि हो। गाउँघरमा सिमलको पात निचोरेर काटेको ठाउँमा दल्ने चलन छ। यसले घाउ निको पार्छ। सिमलको भुवा बटुलेर न्यानो कपडा र सिरानी बनाउने चलन रहेको उपप्राध्यापक गौतम सुनाउँछन्। यसकै रूखबाट डुंगा बनाइन्छ। फर्निचरका रूपमा पनि यो उपयोगी काठ हो। सलाईको काँटी बनाउन पनि पहिले निकै प्रयोग हुन्थ्यो। यो परम्परात रूपमा गाउँघरमा निकै रुचाइएको रूख भएको डा बराल सुनाउँछन्। अरू प्रजातिका रूख कटिदा पनि खेतबारीको आँठा, बाटो किनार, सार्वजनिक चौर, चोकमा सिमलका रूख भने रहिरन्थे। पहिलेको पुस्ताले मायाँ गरेको बहुउपयोगी र जैविक विविधताले धनी रूख सिमल भएको डा बराल बताउँछन्।"
अध्यक्ष ओलीको पार्टी एकता आह्वान सकारात्मक : योगेश भट्टराई,"काठमाडौं : एमाले नेता योगेश भट्टराईले पार्टी अध्यक्ष एवम् प्रधानमन्त्री केपी ओलीले पार्टी एकताका लागि गरेको आह्वान सकारात्मक भएको बताएका छन्। आइतबार साँझ प्रधानमन्त्री ओलीले गरेको सार्वजनिक आह्वान सकारात्मक भएको उनले बताएका हुन्।अध्यक्ष ओलीको वक्तव्यले पार्टी एकता कार्यदल स्तरको छलफललाई निरन्तरता दिएको उनको भनाइ छ। भट्टराईले यो विषयमा पार्टीका जिम्मेवार नेताले स्पष्ट गर्नुपर्ने र मिलाउनुपर्ने थप विष्यलाई समाधान गर्नुपर्ने बताएका छन्। नेता भट्टराईले सर्वोच्च अदालतमा विचाराधिन विषयमा सबै सम्भावनालाई ख्याल गर्दै र मुलत संविधानको रक्षा, लोकतान्क्रिक प्रक्रियाको निरन्तरता र पार्टीको एकताको खातिर एउटा तार्किक निष्कर्षमा पुग्नु उपयुक्त हुने उल्लेख गरेका छन्। भट्टराईले अध्यक्ष ओलीको वक्तव्यले पार्टीको शीर्ष नेतृत्वका लागि सार्थक संवादको बाटो खुलको र पार्टीलाई अक्षुण राख्न मद्दत पुग्ने अपेक्षा गरेका छन्।हजार माइलको यात्रा पहिलो पाइलाबाट सुरु हुने उनको भनाइ छ। नेकपा एमालेका अध्यक्ष कमरेड केपी शर्मा ओलीले नेकपा एमालेको एकताका लागि आज सार्वजनिक वक्तव्यमामार्फत गर्नु भएको आह्वान मुलत सकारात्मक छ।कार्यदलस्तरको छलफललाई यो वक्तव्यले पुन निरन्तरता दिन बाटो खुलेको छ।पार्टीका जिम्मेवार नेता कमरेडहरु सम्मिलित कार्यदलले स्पस्ट गर्नु पर्ने र मिलाउनु पर्ने थप बिषयहरुलाई समाधान गर्ने छ, भट्टराईले फेसबुकमा लेखेका छन्, सर्वोच्चमा विचाराधिन विषयमा सबै संभावनालाई ख्याल गर्दै र मुलत संविधानको रक्षा, लोकतान्त्रिक प्रकृयाको निरन्तरता र पार्टी एकताको खातिर एउटा तार्किक निष्कर्षमा पुग्नु उपयुक्त हुनेछ।सारमा अध्यक्षको वक्तव्यले पार्टीको शीर्ष नेतृत्का बीचमा सार्थक संवाद हुनेछ र नेकपा एमालेको एकतालाई अक्षुण राख्न मद्दत पुग्ने अपेक्षा गर्दछु।हजार माईलको यात्रा पहिलो पाइलाबाट नै शुरु हुन्छ ।"
सुनुवाइ सुरु नहुँदै प्रतिनिधिसभा विघटनम्बन्धी मुद्दा हेर्दाहेर्दैमा,"काठमाडौं : प्रतिनिधिसभा विघटनम्बन्धी मुद्दा हेर्दाहेर्दैमा सोमबारका लागि तोकिएको छ। आइतबार प्रधानन्यायाधीश चोलेन्द्रशम्शेर जबरा, वरिष्ठतम् न्यायाधीश दीपककुमार कार्की र न्यायाधीशहरु मीरा खड्का, ईश्वरप्रसाद खतिवडा र डा आनन्दमोहन भट्टराईको इजलास तोकी बहस सुरु भएको थियो तर इजलास गठनकै विषयमा विवाद केन्द्रित भएपछि उक्त विषयमा केन्द्रित भएर सुनुवाइ सुरु हुन सकेन। महान्यायाधिवक्ता रमेश बडाल, पूर्व महान्याधिवक्ता अग्निप्रसाद खरेल, वरिष्ठ अधिवक्ता सुशील पन्तले इजलास गठनप्रति आपत्ति जनाउँदै बस्न नचाहएका न्यायाधीशलाई इजलासमा राखेको र बस्न नचाने न्यायाधीशलाई राखिएको भन्नेमा आपत्ति रहेको थियो। सो इजलास आइतबार नै गठन भएको थियो। अधिवक्ता राजाराम घिमिरे, यज्ञमणि न्यौपाने, दीपक मिश्र र कृष्णप्रसाद भण्डारीले इजलासमा हाल रहेकासहित ११ न्यायाधीशले प्रतिनिधिसभा विघटनसम्बन्धी मुद्दा हेर्न नमिल्ने दाबीसहित निवेदन पेस गरेका थिए। उक्त निवेदन फिर्ता लिन प्रधानन्यायाधीश राणाले आग्रह गर्नुभयो। उक्त विवादका ३० वटै रिट निवेदन परेका छन्। निवर्तमान प्रतिनिधिसभाका सदस्य १४६ सहितका २६ रिट निवेदन संसद् पुनःस्थापना गर्नुपर्ने पक्षमा छन्। प्रतिनिधिसभामा आफ्नो बहुमतको आधार पेश गरेका प्रधानमन्त्री ओलीलाई नै पुनः नियुक्ति गर्नुपर्ने माग गर्दै अधिवक्ता धनजीत बस्नेत, कृष्ण भण्डारी, राजाराम घिमिरेलगायतले छुटाछुटै चार रिट निवेदन दर्ता गराएका थिए। प्रधानमन्त्री ओलीलाई नै पुनः प्रधानमन्त्रीमा नियुक्ति र निर्धारित समयमै निर्वाचन गराउनुपर्ने माग राखी भएको रिट निवेदनमा नेपालको संविधानको धारा ७६ (५) बमोजिम प्रतिनिधिसभाको विश्वासको मत प्राप्त गर्ने ठोस आधार नदेखिएकाले पुनः प्रधानमन्त्री पदमा नियुक्ति गर्न मिलेन भन्ने राष्ट्रपतिको यही जेठ ७ गतेको निर्णय राजनीतिक दलसम्बन्धी ऐन, २०७३ विपरीत भएको उल्लेख छ। रिट निवेदनमा उक्त ऐनमा भएको व्यवस्था विपरीत प्रधानमन्त्री ओलीलाई पुनः प्रधानमन्त्री नियुक्ति गर्न नसक्ने भनी निर्णय गर्नु संविधानको मर्म र भावना विपरीत पनि भएको उल्लेख गर्दै सो निर्णय बदर गरी नेकपा (एमाले) संसदीय दलका नेता ओलीलाई पुनः प्रधानमन्त्रीमा नियुक्त गर्न माग गरिएको छ। नेपाली कांग्रेसका सभापति शेरबहादुर देउवा, नेपाल (माओवादी केन्द्र) का अध्यक्ष पुष्पकमल दाहाल प्रचण्ड, नेकपा (एमाले)का तत्कालीन नेता माधवकुमार नेपाल, जनता समाजवादी पार्टी नेपालका अध्यक्ष उपेन्द्र यादव र राष्ट्रिय जनमोर्चाकी दुर्गा पौडेलसहित १४६ निवर्तमान सांसदले भने प्रतिनिधिसभा पुनःस्थापना गरी कांग्रेस सभापति देउवालाई प्रधानमन्त्री बनाउनुपर्ने माग गरेका छन्। मन्त्रिपरिषद्को यही जेठ ८ को सिफारिसमा प्रतिनिधिसभा विघटन गरी आगामी कात्तिक २६ र मंसिर ३ गते मध्यावधि निर्वाचन तोक्ने गरी राष्ट्रपतिले यही जेठ ८ गतेको निर्णय बदर गरी असंवैधानिक र गैरकानुनी घोषित गर्न माग ती निवेदनमा गरिएको छ। रासस"
पार्टी एकताका लागि २०७५ जेठ २ मा फर्किने अध्यक्ष ओलीको प्रतिवद्धता,"काठमाडौं : नेकपा (एमाले) अध्यक्ष केपी ओलीले पार्टी एकताका लागि आफू २०७५ जेठ ३ पूर्वको अवस्थामा फर्किन तयार रहेको बताएका छन्। आइतबार साँझ एकताको आह्वान गर्दै ओलीले पार्टी कमिटी र जनसंगठनहरु मुलभूत रुपमा २०७५ जेठ ३ पूर्वको अवस्थामा फर्किन तयार रहेको बताएका हुन्। नेकपा (एमाले) लाई २०७५ साल जेठ ३ पूर्वको अवस्थामा अगाडि बढाइने छ, ओलीले एकता आह्वानमा भनेका छन्, नेपाल म्युनिस्ट पार्टी (नेकपा) को केन्द्रीय कमिटीका सदस्यहरुमध्ये एकताको पक्षमा उभिनु भएका कमरेडलाई आधार मानेर केन्द्रीय कमिटी र स्थायी कमिटीका संरचना गतिशील हुनेछन् । ओलीले सबै कमिटीलाई पूर्ववत अवस्थामा फर्काएर एकताको पक्षमा उभिएका नेतालाई आधार मानेर केन्द्रीय र स्थायी कमिटीका संरचना गतिशील बनाइने बताएका छन्। ओलीले यसका लागि विपक्षी दलको नेतालाई प्रधानमन्त्री बनाउन गरेको हस्ताक्षर र मागसहित सर्वोच्च अदालतमा प्रस्तुत रिट निवेदनमा भएको हस्ताक्षर फिर्ता गर्नुपर्ने शर्त भने अगाडि सारेका छन्। आफ्नो पार्टीका अध्यक्षलाई प्रधानमन्त्री पदबाट हटाई विपक्षी दलका नेतालाई प्रधानमन्त्री बनाइयोस् भन्ने मागसहित सर्वोच्च अदालतमा प्रस्तुत रिट निवेदनमा प्रयोग गरिएको नेकपा (एमाले)का निवर्तमान सांसदहरुको हस्ताक्षर फिर्ता हुनेछ । पार्टी अध्यक्ष एवम् प्रधानमन्त्री ओलीले यसबीचमा भएका गल्ती र कमीकमजोरीलाई लिएर कुनै कारवाही नगरिने र पूर्वाग्रह नराख्नेसमेत प्रतिवद्धता जनाएका छन् । यस बीचमा विभिन्न कमरेडहरुबाट भएका गल्ती तथा कमीकमजोरीलाई लिएर कुनै कारवाही गरिने छैन, पूर्वाग्रह राखिने छैन र कुनै भेदभाव गरिने छैन, ओलीको आह्वानमा भनिएको छ । उनले एमालेलाई वैचारिक संगठनात्मक र भावनात्मक रुपले एकतावद्ध, अनुशासित र अझ सुदृढ बनाउनका निम्ति रचनात्मक योगदान गर्न सबैलाई अनुरोधसमेत गरेका छन्। नेकपा (एमाले)लाई वैचारिक, संगठनात्मक र भावनात्मक रुपले एकतावद्ध अनुशासित र अझ सृदृढ बनाउन सबै कमरेडहरुले रचनात्मक योगदान गर्नु हुनेछ, ओलीले थप भनेका छन्।"
पार्टी एकता जोगाउन महासचिव पोखरेलको आह्वान,"काठमाडौं : सत्तारूढ नेकपा (एमाले) का महासचिव ईश्वर पोखरेलले पार्टीभित्रको एकतामा सङ्कट देखापरेकाले यसबाट जोगाउन आह्वान गरेका छन्। उपप्रधानमन्त्रीको जिम्मेवारीबाट बाहिरिएपछि आफू पार्टीको काममा चुनौतीको सामना गर्न थप सक्रिय हुने जनाउँदै उनले राष्ट्रिय राजनीतिमा अस्थिरताका आशङ्काले मानिसमा त्रास उत्पन्न भई आर्थिक विकास र समृद्धि अभियान तथा राष्ट्रिय स्वाभिमान एवं स्वतन्त्रताको विषयलाई कमजोर बनाउने दुष्प्रयत्न भएकाले यसलाई परास्त गर्न आग्रह गरेका छन्। यही जेठ २१ गते प्रधानमन्त्री केपी शर्मा ओलीले मन्त्रिपरिषद् विस्तार गरेका थिए। 'मुलुकलाई अराजकता र अस्तव्यस्ततातर्फ धकेल्ने, सामाजिक सद्भावलाई बिथोल्ने आदि दुष्प्रयत्न हुँदैछन् र ती प्रवृत्तिलाई प्रश्रय दिन भित्रबाहिरबाट प्रयत्न भइरहेको कुरालाई बुझ्न सकिन्छ, महासचिव पोखरेलले आइतबार जारी गरेको अपिलमा भनिएको छ, 'यस्तो बेलामा सिङ्गो राष्ट्रले आम नेपाली जनताप्रति सुदृढ र जनआधारित एमालेप्रति आशा गरेको कुरालाई बुझ्न सकिन्छ, यो आवश्यकतालाई पूरा गर्ने चुनौतीपूर्ण उद्देश्यद्वारा निर्देशित हुनुपर्ने छ, यसका लागि पार्टीका सबै नेता, कार्यकर्ता, समर्थकलाई गोलबद्ध हुन अनुरोध गर्दछु ।' नेता पोखरेल २०७४ साल फागुन १४ गतेदेखि २०७७ असोज २८ गतेसम्म रक्षामन्त्री र त्यसपछि २०७८ साल जेठ २१ गतेसम्म प्रधानमन्त्री तथा मन्त्रिपरिषद्को कार्यालय हेर्ने जिम्मेवारीमा रहेका थिए। उक्त अवधिलाई आफूले राजनीतिक र सामाजिक जीवनको महत्वपूर्ण समयावधिका रूपमा लिएको उल्लेख गर्दै उनले जिम्मेवारी पूरा गर्न प्रधानमन्त्री एवं पार्टीका अध्यक्ष ओलीले मार्गदर्शन गरेको स्मरण गरे। महासचिव पोखरेलले यसबीच सरकारमा रहेका बेला आफूबाट भएका सबै काम सम्बन्धित ठाउँमा औपचारिक अभिलेखीकरण भएको र तिनले आजमात्र नभएर आवश्यक पर्दा पछिपछिसम्म पनि सबैलाई यथार्थ बताइरहने विश्वास व्यक्त गरे। उनले कोभिड१९ सङ्क्रमणको महामारीका समयमा उच्चस्तरीय समन्वय समिति र कोभिड१९ सङ्कट व्यवस्थापन केन्द्रमा संयोजकका हिसाबले भूमिका खेलेका थिए। उनले कोभिड सङ्क्रमितको उपचारका लागि सरकारको निर्णयअनुसार सात महिनाको पारिश्रमिक रु चार लाख ५६ हजार ४०० कोभिड कोषमा बुझाएको र राज्यलाई बुझाउनुपर्ने सुविधा तथा सबै किसिमका दायित्व पूरा गरेको जानकारी दिँदै उक्त अवधिमा पार्टीको कोषमा छ लाख पाँच हजार जम्मा गराइएको अवगत गराए। यसअघि निवर्तमान परराष्ट्रमन्त्री तथा एमालेका नेता प्रदीपकुमार ज्ञवालीले मन्त्री हुँदाको अवधिको सम्पत्ति विवरण सार्वजनिक गरेका थिए।"
राष्ट्रपतिबाट स्वास्थ्यकर्मी सम्बन्धी अध्यादेश जारी,"काठमाडौं : राष्ट्रपति विद्यादेवी भण्डारीबाट स्वास्थ्यकर्मी तथा स्वास्थ्य संस्थाको सुरक्षासम्बन्धी अध्यादेश जारी भएको छ। आइतबार राष्ट्रपति भण्डारीबाट स्वास्थ्यकर्मी तथा स्वास्थ्य संस्थाको सुरक्षासम्बन्धी(पहिलो संशोधन), २०७८ अध्यादेश जारी भएको हो। नेपालको संविधानको धारा ११४ को उपधारा १ बमोजिम मन्त्रिपरिषद्का सिफारिसमा अध्यादेश जारी भएको राष्ट्रपतिको कार्यालयका सहायक प्रवक्ता केशवप्रसाद घिमिरेले विज्ञप्ति सार्वजनिक गर्दै जानकारी गराएका छन्।"
उपप्रधानमन्त्री बन्नासाथ विवादमा,"काठमाडौं : उपप्रधान तथा सहरी विकासमन्त्री राजेन्द्र महतो पदभार ग्रहण गर्नासाथ विवादमा तानिएका छन्। उपप्रधानमन्त्री महतोले बहुल राष्ट्रिय राज्यकै पक्षमा अभिव्यक्ति दिएपछि त्यसको विरोध सुरु भएको छ। प्रमुख सत्तारुढ दल एमालेकै धेरै नेताले महतोको अभिव्यक्तिप्रति आपत्ति जनाएका छन्। माधवकुमार नेपाल पक्षका १५ नेताले संयुक्त वक्तव्य जारी गरी नेपाली जनताबाट अस्वीकृत बहुराष्ट्रिय राज्य बनाउने भन्ने कुरा महतोले पुन: उठाएको भन्दै विरोध जनाएका हुन्। विगतमा टुंगो लागिसकेको तथा संविधानसभा र नेपाली जनताबाट अस्वीकृत नेपाललाई बहुराष्ट्रिय राज्य बनाउने भन्ने कुरालाई पुन: दोहोर्याई यसका लागि कथित मुक्ति संग्रामको कुरा गरी राष्ट्रिय हित र अखण्डता विरोधी अभिव्यक्ति दिनु निन्दनीय छ, वक्तव्यमा लेखिएको छ। यस्तो अभिव्यक्ति संविधानको धारा ३ को व्यवस्थाविरुद्ध रहेको वक्तव्यमा उल्लेख छ। उक्त धारामा बहुजातीय, बहुभाषिक, बहुधार्मिक, बहुसांस्कृतिक विशेषतायुक्त, भौगोलिक विविधतामा रहेका समान आकांक्षा र नेपाल राष्ट्रिय स्वतन्त्रता, भौगोलिक अखण्डता, राष्ट्रिय हित तथा समृद्धिप्रति आस्थावान रही एकताको सूत्रमा आबद्ध सबै नेपाली जनता समष्टिमा राष्ट्र हो भन्ने व्यवस्था छ। वरिष्ठ नेताद्वय नेपाल र झलनाथ खनालसहित भीम रावल, युवराज ज्ञवाली, अष्टलक्ष्मी शाक्य, घनश्याम भुसाल, भीम आचार्य, गोकर्ण विष्ट, योगेश भट्टराई, सुरेन्द्र पाण्डे, मुकुन्द न्यौपाने, रघुजी पन्त, वेदुराम भुसाल, अमृतकुमार बोहरा र प्रमेश हमालले महतोको संविधान विरोधी अभिव्यक्तिबारे प्रधानमन्त्री केपी शर्मा ओलीबाट स्पष्ट पारिनुपर्ने माग गरेका छन्। नेपालनिकट जनवर्गीय संगठनले पनि महतोको भनाइको निन्दा गरेका छन्। नेपालनिकट नै विद्यार्थी संगठनले विरोध प्रदर्शन गरेको छ। एमालेकै अर्का नेता वामदेव गौतमदेखि यामलाल कँडेलसम्मले पनि विरोध जनाएका छन्। महतोले पदभारका क्रममा दिएको अभिव्यक्ति शनिबार पनि दोहोर्याएका छन्। महतोले नेपाल बहुल राष्ट्रिय राज्य भएकाले त्यही अनुसारको नियम, कानुन, संविधान र व्यवस्था हुनुपर्ने बताए। जनता समाजवादी पार्टी (जसपा)ले बबरमहलमा आयोजना गरेको स्वागत कार्यक्रमपछि पत्रकारसँग महतोले बहुल राज्यको विषय दोहोर्याएका हुन्। नेपाल विविधताले भरिएको देश हो। नेपाल भनेको बहुल राष्ट्रिय राज्य भएकाले त्योअनुसारको नियम, कानुन, संविधान, व्यवस्था, सहभागिता, हिमाल, पहाड, तराई, मधेसका जनताको हुनुपर्छ, महतोले भने, विविधताले भरिएको देश एकल हुनै सक्दैन। बहुलता नै हुन्छ। बहुल भनेको कुनै एक जात, एक वर्ग, एक समुदाय होइन। उनले बहुलता सबैको भएकाले त्यसले मात्र राज्य शासनमा प्रतिनिधित्व हुने बताए। पहिचान सबैको हुनुपर्ने भन्दै यो नभए देशमा जनताले अधिकार र पहिचानका लागि आन्दोलन गर्ने उनको भनाइ थियो। राज्य शासनमा सबैको प्रतिनिधित्व हुनुपर्छ। पहिचान हुनुपर्छ। यो नभएसम्म देशमा जनताले आफ्नो अधिकार पहिचानका लागि संघर्ष गरिरहन्छन्, उनले भने, नेपाल सम्पूर्ण नेपालीको हुनुपर्छ, बनाउनुपर्छ। बहुलतामा लैजानुपर्छ। यो सबैको देश हो। संविधान अपूर्ण भएकाले अधिकार र पहिचानका निम्ति पार्टीले मिसन चलाउने उनको भनाइ थियो। एमाले नेता गौतमले उपप्रधानमन्त्री महतोले संविधानविपरीत काम गर्ने छैन भन्दै शपथ लिएको आधा घण्टामै बहुराष्ट्र र बहुराज्य बनाउने मुक्ति आन्दोलनको कुरा गरेको भन्दै आपत्ति जनाए। नेपाल सरकारका उपप्रधानमन्त्री एवं जसपाका नेता राजेन्द्र महतोले संविधानको मर्मविपरीत कार्य गर्ने छैन भनी शपथग्रहण गरेको आधा घण्टा नबित्दै नेपाललाई बहुराष्ट्र र बहुराज्य बनाउने मुक्ति आन्दोलन आफूले अहिले पनि सञ्चालन गरिरहेको अन्तर्वार्ता सुन्दा म अत्यन्त दुखी भएको छु, गौतमले भनेका छन्। गौतमले संविधानको धारा ३ ले नेपाल अनेकौं विशेषतासहितको राष्ट्र भएको उल्लेख गरेको सम्झना गरेका छन्। संविधानको धारा ४ मा अनेकौं विशेषता सहितको नेपाल राज्य भनेको उल्लेख गर्दै उनले नेपाल एउटा मात्र राज्य भएको प्रष्ट पारेका छन्। नेपालको संविधानको धारा ३ मा स्पष्ट लेखिएको छ, नेपाल अनेकौं विशेषता सहितको राष्ट्र हो। त्यस्तै संविधानको धारा ४ मा स्पष्ट भनिएको छ अनेकौं विशेषतासहित नेपाल राज्य हो। यसको अर्थ हो, नेपालमा एउटा मात्र राष्ट्र छ र एउटा मात्र राज्य छ त्यो नेपाल हो, गौतमले फेसबुकमा लेखेका छन्, राजेन्द्र महतोले अहिले पनि सञ्चालन गरिरहेको त्यो कथित आन्दोलन नेपाललाई विखण्डन गर्नेभन्दा अर्को हुन सक्दैन। उनले महतोले अहिले पनि सञ्चालन गरिरहेको कथित आन्दोलनले नेपाललाई विखण्डन गर्ने दाबी गरेका हुन्। नेपाललाई विघटन गर्ने आन्दोलनलाई कुनै पनि देशभक्त नेपालीका निम्ति स्वीकार्य हुन सक्दैन, उनले लेखेका छन्, राजेन्द्रजीको त्यो मागलाई अस्विकार र विरोध मात्र गर्न सकिन्छ। उनले यो विषयमा प्रधानमन्त्री ओलीले अनभिज्ञता जनाउँदा आफू चकित परेको जनाएका छन्। नेपाल पक्षका १८ जनवर्गीय संगठनले महतोले संविधान विरोधी अभिव्यक्ति दिएको भन्दै तत्काल माफी माग्न आग्रह गरेका छन्। नेपाल सरकारका उपप्रधान तथा सहरी विकासमन्त्री राजेन्द्र महतोले २१ जेठ २०७८ मा नेपालको संविधानअनुसार शपथ ग्रहणपछि पदभार ग्रहण गर्ने क्रममा दिनुभएको संविधान विरोधी अभिव्यक्तिप्रति हाम्रो गम्भीर ध्यानाकर्षण भएको छ, उनीहरूको संयुक्त विज्ञप्तिमा लेखिएको छ, जनता समाजवादी पार्टी (जसपा)का वरिष्ठ नेतासमेत रहनुभएका उपप्रधानमन्त्री महतोले पदभार ग्रहण गर्ने क्रममा बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गर्ने जानकारी दिनुभएको छ। उक्त अभिव्यक्ति नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानविरुद्ध भएको विज्ञप्तिमा उल्लेख छ। महतोले दिएको अभिव्यक्तिको भिडिओ सार्वजनिक भएपछि नेता गोकर्ण विष्टले पनि आपत्ति जनाएका छन्। विष्टले फेसबुकमा महतोको अभिव्यक्ति भौगोलिक अखण्डता र राष्ट्रिय हित प्रतिकूल रहेको लेखेका छन्। जिम्मेवार पदमा रहेका व्यक्तिबाट यसप्रकारको अराजक र संविधान विरोधी अभिव्यक्ति आउनु दुर्भाग्यपूर्ण छ, विष्टले लेखेका छन्। महतोले पदभार ग्रहण गर्दा सरकारमा सहभागी हुनुको कारण र पार्टीका एजेन्डा सुनाएका थिए। त्यस क्रममा उनले वैकल्पिक शक्ति निर्माण गर्ने, अधिकार, पहिचान, सुशासन र समृद्धिको सवालहरू अगाडि बढाउने उल्लेख गर्दै बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गरिने भनेका थिए। नेता भट्टराईले पहिलो र दोस्रो संविधानसभामै असान्दर्भिक भइसकेको बहुल राज्यको बहसको संकेत राम्रो नरहेको बताएका छन्। यसले देशलाई फेरि द्वन्द्वतिर फर्काउने भट्टराईको भनाइ छ। एमाले कर्णाली प्रदेश इन्चार्ज एवं कर्णाली संसदीय दलका नेता यामलाल कँडेलले महतोको अभिव्यक्ति संविधान विरोधी भएको बताएका छन्। उनले फेसबुकमा लेखेका छन्, सरकारको उपप्रधानमन्त्री पदको जिम्मेवारी लिएका राजेन्द्र महतोले बहुल राष्ट्रिय राज्यको स्थापनाका लागि राष्ट्रिय मुक्ति आन्दोलनको तयारी गर्ने भनी दिएको अभिव्यक्ति संविधान, भौगोलिक अखण्डता र राष्ट्रिय हित प्रतिकूल अभिव्यक्ति हो।"
प्रदेश १ मा माओवादीले फिर्ता लियो सरकारलाई दिएको समर्थन,"विराटनगर : नेकपा (माओवादी केन्द्र) ले प्रदेश १ सरकारलाई दिएको समर्थन लिएको छ । माओवादी केन्द्र संसदीय दलका नेता इन्द्रबहादुर आङ्बोले संसदीय दलको बैठकले दलका नेतालाई दिएको अधिकार प्रयोग गर्दै सरकारलाई दिएको समर्थन फिर्ता लिएको जानकारी दिए । माओवादी केन्द्रले आइतबारनै संसद सचिवालयलाई सो जानकारीसमेत दिएका छन् । माओवादी केन्द्रले सरकारबाट हटे पनि सरकारलाई दिएको समर्थन फिर्ता लिएको थिएन । बजेट अधिवेशनको संघारमा माओवादीले सरकारलाई दिएको समर्थन फिर्ता लिनुलाई रणनीतिक मानिएको छ । सोमबारबाट प्रदेशको बजेट अधिवेशन सुरु हुँदैछ । प्रदेश सरकार गठनको समयमा माओवादी केन्द्र संसदीय दलको तर्फबाट नेकपा एमालेलाई समर्थन दिइएको थियो । एमाले र माओवादी मिलेर नेकपा भएपछि उनीहरु एउटै दलको सदस्यका रुपमा सरकारमा सहभागी भएका थिए । माओवादी केन्द्रको २०७७ चैत १६ गते बसेको बैठकले दलका नेताले सरकारलाई दिएको समर्थन फिर्ता लिने अधिकार दिएकोले सोही अधिकार प्रयोग गरेर सरकारबाट फिर्ता भएको माओवादी केन्द्र संसदीय दलका नेता इन्द्र आङ्बोले हस्ताक्षर गरेको पत्रमा उल्लेख छ । पत्रमा मुख्यमन्त्रीले राष्ट्रपति र प्रधानमन्त्रीले चालेको असंवैधानिक कदमको स्वागत, समर्थन र सहयोग गरेको, अविश्वास प्रस्तावलाई सामना गर्नुको साटो संसदलाई छलेको, संसदीय मूल्यमान्यता प्रति अनुत्तरदायी भएको, सरकार संचालनमा पूर्ण असफल भएको, कोभिड नियन्त्रण, रोकथाम र उपचार तथा सुशासन कायम गर्न असफल भएकोले समर्थन फिर्ता लिएको भनिएको छ । यता सरकारबाट फिर्ता हुने पत्रको जानकारी पाएपछि संसद सचिवालयले सोमबार सुरु हुने आठौं तथा बजेट अधिवेशनमा बैठक हलभित्रको सिट व्यवस्थापन पनि सुरु गरेको छ । सचिवालयले माओवादी केन्द्रलाई प्रतिपक्षी दलका रुपमा अलग्गै सिट व्यवस्थापन गरिएको सचिवालयले जनाएको छ । सोमबार दिउँसो २ बजे प्रदेशसभाको आठौं अधिवेशन बोलाइएको छ ।"
प्रदेश २ मा जसपा संसदीय दलको नेतामा राउत चयन,"जनकपुरधाम : राष्ट्रिय जनता पार्टी नेपालमा चर्को विवाद चलिरहेको बेलामा प्रदेश २ मा सत्ता समिकरणको जोड घटाउमा संसदीय दलको नेतामा मुख्यमन्त्री लालबाबु राउतलाई चयन भएका छन् । जसपाका केन्द्रिय अध्यक्ष उपेन्द्र यादवको उपस्थितिमा सत्ता समिकरणको कसरतमा मुख्यमन्त्री लालबाबु राउतलाई ३६ सांसदको हस्ताक्षरसहित संसदीय दलको नेता चयन गरेको हो । पार्टी अध्यक्ष उपेन्द्र यादवको उपस्थितिमा जनकपुरधाममा चलिरहेको बैठकमा संसदीय दलको नेतामा राउतलाई चयन गरिएको जसपा श्रोतले जनाएको छ । बैठकमा सहभागी जसपाका एक नेताका अनुसार बैठकबाट जनता समाजवादी पार्टीको संसदीय दलको विधान पारित गर्नुका साथै संसदीय दलको नेता चयन गरिएको जानकारी दिए । जसपा नेपालको केन्द्रमा महन्थ पक्ष ओली नेतृत्वको सरकारमा सहभागी भएपछि अध्यक्ष उपेन्द्र यादवले आफ्नै उपस्थितिमा बैठक बोलाएर संसदीय दलको विधान र संसदीय दलको नेता चयन गरेका हुन्। बैठकमा तत्कालिन समाजवादी पार्टीका ३० जना र तत्कालिन राजपाबाट ६ जना प्रदेशसभा सदस्य गरी ३६ जनाले निर्णयमा हस्ताक्षर गरेको एक प्रदेशसभा सदस्यले जानकारी दिए । साथै अन्य केही प्रदेशसभा सदस्यलाई समेत पक्षमा ल्याउने तयारी बहालवाला एक मन्त्रीले जानकारी दिए । ३६ भन्दा बढी प्रदेशसभा सदस्यको हस्ताक्षरसहित आजै प्रदेशसभा सचिवालयमा मो लालबाबु राउत चयन गरिएको जानकारी प्रदेशसभा सचिवालयमा दिने तयारी अन्तिम चरणमा रहेको श्रोतको भनाइ छ । यद्यपि जसपाको बैठकमा पार्टी सरकार बचाउने क्रममा अल्पमतमा पर्ने अवस्था आएमा मन्त्रालयलाई फुटाएर मन्त्रालयको संख्या समेत बढाउने तयारी चलिरहेको छ । जसपा श्रोतका अनुसार सामाजिक विकास मन्त्रालय फुटाएर सामाजिक र स्वास्थ्य मन्त्रालय, उद्योग पर्यटन वन तथा वातावरण मन्त्रालय फुटाएर उद्योग, वन तथा वातावरण र पर्यटन मन्त्रालय बनाउने र भूमि व्यवस्था कृषि तथा सहकारी मन्त्रालय फुटाएर भूमि, कृषि र सहकारी मन्त्रालय अलगअलग बनाउने तयारी भएको छ ।"
संसद् विघटनविरुद्धका मुद्दाको सुनुवाइ गर्न वरिष्ठताका आधारमा संवैधानिक इजलास गठन,"काठमाडौं :प्रधानन्यायाधीश चोलेन्द्र शमशेर राणाले संसद् विघटनविरुद्ध परेका रिटमाथि सुनुवाइ गर्न आफ्नो नेतृत्वमा वरिष्ठताका आधारमा संवैधानिक इजलास तोकेका छन्। यसअघि सोही मुद्दामा सुनुवाइका लागि गठन गरिएको इजलासमाथि विवाद भएपछि प्रधानन्यायाधीश चोलेन्द्रशमशेर राणाले आफ्नो नेतृत्वमा वरिष्ठताका आधारमा इजलास पुर्नगठन गरेका हुन्। पुर्नगठित संवैधानिक इजासलमा प्रधानन्यायाधीश चोलेन्द्र शमशेर राणा, न्यायाधीश दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई छन् । अब आजदेखि संसद् विघटन मुद्दाको सुनुवाइ सोही इजलासमा हुनेछ। शुक्रबार बसेको सर्वोच्च अदालतको फुलकोर्ट बैठकले वरिष्ठताका आधारमा इजलास गठन गर्ने र संवैधानिक इजलास गठनसम्बन्धी नियमावली संशोधन नगर्ने निर्णय गरेको थियो। प्रधानन्यायाधीश चोलेन्द्रशमशेर राणाले प्रतिनिधिसभा विघटनसम्बन्धी रिटको सुनुवाइ गर्न केही दिनअघि इजलास गठन गरेका थिए। रिटको सुनुवाइका क्रममा कानुन व्यवसायीले दुई न्यायाधीशमाथि चर्को असन्तुष्टि जनाएका थिए। तर, न्यायाधीशद्वय तेजबहादुर केसी र बमकुमार श्रेष्ठ इजलासबाट बाहिर नजाने निर्णय गरेपछि आफ्नो फरक मत राख्दै अर्का न्यायाधीशद्वय दीपककुमार कार्की र आनन्दमोहन भट्टराईले इजलासबाट बाहिरिएका थिए। वरिष्ठताको क्रममा चौथो नम्बरमा रहेका न्यायाधीश विश्वम्भरप्रसाद श्रेष्ठ पनि संवैधानिक इजलासमा परेका छैनन् । परिवारमा कोरोना संक्रमित रहेकाले आइसोलेसनमा बस्नु परेकाकारण श्रेष्ठ इजालसमा नपरेको सर्वोच्चअदालतले बताएको छ । सरकारको सिफारिसमा राष्ट्रपति विद्यादेवी भण्डारीले जेठ ७ गते संसद विघटन गरी चुनावको घोषणा गरेकी छिन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
कृष्ण थापालाई पदबाट नहटाउन सर्वोच्च अदालतको अन्तरिम आदेश,"काठमाडौं : गण्डकी प्रदेशका जनमोर्चा सांसद कृष्ण थापालाई पदबाट नहटाउन सर्वोच्च अदालतले अन्तरिम आदेश दिएको छ । सांसदबाट बर्खास्त गर्ने पार्टीको निर्णय खारेजीको माग गर्दै सांसद थापाले सर्वोच्च अदालतमा दायर रिटको सुनुवाइ गर्दै अदालतले अन्तरिम आदेश दिएको हो । राष्ट्रिय जनमोर्चा, केन्द्रीय कार्यालय र केन्द्रीय सचिवालय, राष्ट्रिय जनमोर्चा प्रदेश संसदीय दलको कार्यालय, प्रदेश सभा सचिवालय, गण्डकी प्रदेश सभाका सभामुख र निर्वाचन आयोगलाई विपक्षी बनाएर थापाले शुक्रबार रिट दायर गरेका थिए । आइतबार सर्वोच्चका न्यायाधीश डा कुमार चुडालको एकल इजलासले थापालाई सांसद पदमा पुनर्बहाली गर्न आदेश दिएको हो । यो रिटमाथि निवेदकको तर्फबाट वरिष्ठ अधिवक्ता विजयकान्त मैनाली, अधिवक्ता ईश्वरीप्रसाद भट्टराई, भोजराज आचार्य र माधवकुमार बस्नेतले बहस गरेका थिए भने विपक्षीको तर्फबाट वरिष्ठ अधिवक्रा शम्भु थापा र अधिवक्ता पदमबहादुर रोकाले बहस गरेका थिए । सांसद थापाले एमाले संसदीय दलका नेता पृथ्वीसुब्बा गुरुङविरुद्धको अविश्वास प्रस्तावको पक्षमा समर्थन जनाउन मानेका थिएनन्। उनले कांग्रेस संसदीय दलका नेता कृष्णचन्द्र नेपाली पोखरेललाई मुख्यमन्त्री बनाउन दाबीपत्रमा हस्ताक्षर गर्नसमेत नमानेपछि जनमोर्चाको केन्द्रीय कमिटी बैठकले कारबाहीको निर्णय गरेको थियो। पार्टीले कारबाही गरेको पत्र जनमोर्चा महासचिव मनोज भट्ट र सांसद पियारी थापाले प्रदेश सभा सचिवालयमा दर्ता गरेका थिए। २५ चैतमा माओवादीले सरकार छाडेपछि मुख्यमन्त्री गुरुङविरुद्ध २ वैशाखमा कांग्रेस, माओवादी र जसपाका सांसदको हस्ताक्षरसहित अविश्वास प्रस्ताव दर्ता भएको थियो। त्यसमा जनमोर्चा संसदीय दलका नेता कृष्ण थापाले हस्ताक्षर गर्न मानेका थिएनन्। पार्टी केन्द्रले भने उनीसहित सबै ३ सांसदलाई अविश्वास प्रस्तावको समर्थन गर्न निर्देशन गरेको थियो। उनलाई जनमोर्चाले ८ जेठमा पार्टी केन्द्रीय सदस्यबाट हटाउँदै १ वर्षका लागि साधारण सदस्यबाट निलम्बन गरेको थियो। त्यसअघि उसले थापासँग प्रष्टीकरण मागेको थियो। तर थापाले आफूलाई सोधिएको स्पष्टीकरण गैरकानुनी भएको रिट निवेदनमा उल्लेख थिए।"
प्रधानन्यायाधीशको चेतावनी : इजलासविरुद्धको रिट फिर्ता नलिए कारबाही,"काठमाडौं : प्रधानन्यायाधीश चोलेन्द्रशम्शेर जबराले प्रतिनिधिसभा विघटनसम्बन्धी रिट निवेदनका सुनुवाइमा कुन न्यायाधीश राख्ने भन्ने कानुन व्यवसायीको अधिकार नभएको बताएका छन्। सो विवादमा ११ न्यायाधीशले हेर्न नमिल्ने भन्दै कानुन व्यवसायीले दिएको निवेदन फिर्ता लिन समेत प्रधानन्याधीश राणाले आग्रह गरेका छन्। प्रधानन्यायाधीश राणाले आइतबार निवेदन पेस गर्ने अधिवक्तालाई निवेदन फिर्ता नलिए अदालतको अवहेलनामा कारवाही गरिने चेतावनीसमेत दिए। प्रधानमन्त्री ओलीलाई धारा ७६(५) को प्रधानमन्त्री नियुक्त गर्न माग गर्दै रिट दर्ता गरेका अधिवक्ता राजाराम घिमिरेसहितका कानुन व्यवसायीले अहिलेको इजलासमा रहेका न्यायाधीशले सरकारविरुद्धको मुद्दा हेर्न नमिल्ने जिकिर गरेका छन् । अधिवक्ता राजाराम घिमिरेले संवैधानिक इजलासमा शुक्रबार समेटिएकासहित वरिष्ठता क्रममा रहेका ११ न्यायाधीशले सो मुद्दा हेर्न नमिल्ने जिकिर गर्दै निवेदन पेस गरेका हुन्। अधिवक्ता घिमिरेले संवैधानिक इजलासमा शुक्रबार समेटिएकासहित वरिष्ठता क्रममा रहेका ११ न्यायाधीशले सो मुद्दा हेर्न नमिल्ने जिकिर गर्दै निवेदन पेस गरेका छन्। निवेदनमा संसदीय सुनुवाइबाट आएका पूर्वप्रधानन्यायाधीश कल्याण श्रेष्ठ र सुशीला कार्की हुँदा नियुक्त न्यायाधीशलाई इजलासमा राख्न नमिल्ने उल्लेख छ । संवैधानिक इजलासप्रति आपत्ति प्रधानन्यायाधीशले शुक्रबार गठन गरिएको संवैधानिक इजलासप्रति महान्यायाधिवक्ता रमेश बडालले आपत्ति जनाए । इजलासमा सुनुवाइ सुरू हुनेबित्तिकै उनले प्रश्न गर्दै भने, दुईजना न्यायाधीशलाई किन हटाइयो ? आफैं छाडेका दुईजनालाई किन फेरि राखियो ?"" संवैधानिक इजलासमा प्रतिनिधिसभा विघटन र संविधानको धारा ७६ को उपधारा ५ बमोजिम सरकार गठनका सन्दर्भमा परेका रिट निवेदनमाथिको सुनुवाइ गर्न गठित इजलासप्रति पुनः प्रश्न उठेको छ । संवैधानिक इजलासमा प्रधानन्यायाधीश राणाका अध्यक्षतामा वरिष्ठतम न्यायाधीश दीपककुमार कार्की तथा न्यायाधीश मीरा खड्का, ईश्वरप्रसाद खतिवडा र डा आनन्दमोहन भट्टराई रहेका छन् । वरिष्ठताका आधारमा न्यायाधीश हरिकृष्ण कार्की तेस्रो स्थानमा पर्ने भएपनि अघिल्लो ओली सरकारका पालामा महान्यायाधिवक्ता भएका विषयमा प्रश्न उठेपछि उन इजलासमा छैनन् । त्यसपछिका वरिष्ठता क्रमका आधारमा इजलास गठन गरिएको हो।"
नेपालभारत सुरक्षा बैठकको निष्कर्ष : कोरोना नियन्त्रणमा साझा प्रयास आवश्यक,"विराटनगर : नेपाल र भारतका सुरक्षा अधिकारीले विश्वव्यापी महामारीका रुपमा फैलिएको कोरोना भाइरसको संक्रमण नियन्त्रणका लागि आपसी सहकार्य एवं साझा प्रयास आवश्यक रहेको निष्कर्ष निकालेका छन्। बैठकमा नेपालका तर्फबाट मोरङका प्रमुख जिल्ला अधिकारी कोषहरि निरौला, मोरङ प्रहरी प्रमुख एसपी सन्तोष खड्का, सशस्त्र प्रहरी प्रमुख एसपी तीर्थ पौडेल तथा सुनसरीका प्रमुख जिल्ला अधिकारी उमेश ढकाल, प्रहरी प्रमुख एसपी कमल थापा र सशस्त्र प्रहरी प्रमुख माधव पौडेल सहभागी भएका थिए। भारतका तर्फबाट मोरङ र सुनसरीसँग सीमा जोडिएको बिहार राज्यको अररिया जिल्लाका सुरक्षा अधिकारी बैठकमा सहभागी थिए। बैठकमा भारतको तर्फबाट अररिया जिल्लाका डीएम (जिल्ला प्रमुख) प्रशान्त सीएच र एसपी हृदयकान्त उपस्थित थिए। नेपालभारत संयुक्त बैठकमा कोरोना नियन्त्रणका सवालमा देखिएका समस्या र चुनौतीका विषयलाई लिएर गहन छलफल भएको बताइएको छ। सुरक्षा स्रोतका अनुसार बैठकमा कोरोना थप फैलन नदिन दुई देशीय सीमा नाकामा थप कडाइ गर्ने, सीमा क्षेत्रबाट भइरहेको आवतजावतलाई पूर्ण रुपमा नियन्त्रणमा लिएर शून्यमा झार्ने, कोरोना नियन्त्रणका लागि आपसी सहयोग र सहकार्यलाई कायम राख्दै साझा प्रयासमा जोड दिने, आवश्यकता अनुसार सूचना आदानप्रदान गर्ने, सीमा कडाइलाई यथावन राख्ने लगायतका विषयमा सहमति भएको छ। बैठकमा कोरोनाका कारण भइरहेको क्षतिका बारेमा दुवै देशका अधिकारीले चिन्ता व्यक्त गरेका छन्। दुई देशबीच आपसी सहयोग एवं सहकार्यबिना महामारीको रूप लिएको कोरोना नियन्त्रण मुस्किल पर्ने र नियन्त्रणका लागि गरिएका प्रयासहरु सफल नहुने तथा खुला सीमा कोरोना नियन्त्रणको मुख्य चुनौती रहेको निष्कर्ष अधिकारीले निकालेका छन्। भारत पछिल्लो समय कोरोना भाइरस महामारीका कारण विश्वमा अति नै प्रभावित बनिरहेको मुलुक हो। त्यसको प्रभाव बिहार राज्यको अररिया जिल्लामा पनि परिरहेको छ। भारतमा पछिल्लो समय दैनिक एक लाख १५ हजारभन्दा बढी संक्रमित थपिने गरेका छन्। एक दिनमा दुई हजार पाँच सयभन्दा बढीको मृत्यु कोरोनाका कारण भइरहेको विभिन्न तथ्यांकले देखाएका छन्। दोस्रो भेरियन्ट सुरु भएपछि केही समय अघिसम्म भारतमा दैनिक चार लाखभन्दा बढी संक्रमित थपिने गरेका थिए। एक दिनमा चार हजारभन्दा बढीको मृत्यु हुने गरेको थियो। पछिल्लो समय कोरोना नियन्त्रणमा केही हदसम्म सफलता हात पारिरहे पनि भारतमा दैनिक एक लाख १५ हजारभन्दा बढी संक्रमित थपिने गरेका छन्। बैठकमा दुई देशका अधिकारीले अन्तरदेशीय अपराध नियन्त्रणलाई प्राथमिकतामा राखेर काम गर्ने प्रतिवद्धता पनि जनाएका छन्। सीमा क्षेत्रमा हुने अवैध गतिविधि, सीमा अपराध, मानव तस्करी, लागुऔषध, हतियार र मदिराको ओसारपसार लगायत मानवताविरुद्धका सबै अपराध नियन्त्रण तथा सीमा व्यवस्थापनमा साझा प्रतिवद्धता बैठकमा जनाइएको हो। सबै खाले अपराध नियन्त्रणमा एकले अर्कालाई सहयोग गर्दै आवश्यक समन्वय र सहकार्यमा जोड दिइएको स्रोतले बतायो। त्यस्तै बर्खाका समयमा हुनसक्ने सम्भावित बाढी र डुबानका कारण उत्पन्न हुने समस्या समाधानका लागि पनि सहयोग अदानप्रदान एवं सहकार्य गर्ने प्रतिवद्धता अधिकारीहरुले गरेका छन्। कोरोना महामारी र सीमा अपराध नियन्त्रण तथा बर्खाका समयमा सम्भावित बाढी एवं डुबानबाट हुनसक्ने क्षति न्यूनीकरणका लागि द्विपक्षीय सहमति बैठकमा भएको छ, एक सुरक्षा अधिकारीले भने, त्यसका लागि सधैँ सहकार्य र साझा प्रयासमा जोड दिइएको छ। बर्खामा हुने बाढी र डुबानको समस्या समाधान गर्न तयारीमा जुट्ने प्रतिवद्धता पनि बैठकमा जनाइएको छ।"
संसद् विघटनविरुद्ध मुद्दाको संवैधानिक इजलासमा सुनुवाइ सुरु,"काठमाडौं : संसद् विघटनविरुद्ध परेका रिटमाथि सुनुवाइ सुरु भएको छ। सर्वोच्च अदालतको संवैधानिक इजलासमा सुनुवाइ सुरु भएको हो। यसअघि सो मुद्दामा सुनुवाइका लागि गठन गरिएको इजलासमाथि विवाद भएपछि प्रधानन्यायाधीश चोलेन्द्रशमशेर राणाले आफ्नो नेतृत्वमा वरिष्ठताका आधारमा इजलास पुर्नगठन गरेका हुन्। अहिले सोही इजलासमा रिट निवेदकका तर्फबाट कानुन व्यवसायीले बहस सुरु गरेका छन्। पुर्नगठित संवैधानिक इजासलमा प्रधानन्यायाधीश चोलेन्द्र शमशेर राणा, न्यायाधीश दीपककुमार कार्की, मीरा खड्का, ईश्वरप्रसाद खतिवडा र डाआनन्दमोहन भट्टराई छन् । शुक्रबार बसेको सर्वोच्च अदालतको फुलकोर्ट बैठकले वरिष्ठताका आधारमा इजलास गठन गर्ने र संवैधानिक इजलास गठनसम्बन्धी नियमावली संशोधन नगर्ने निर्णय गरेको थियो। प्रधानन्यायाधीश चोलेन्द्रशमशेर राणाले प्रतिनिधिसभा विघटनसम्बन्धी रिटको सुनुवाइ गर्न केही दिनअघि इजलास गठन गरेका थिए। रिटको सुनुवाइका क्रममा कानुन व्यवसायीले दुई न्यायाधीशमाथि चर्को असन्तुष्टि जनाएका थिए। तर, न्यायाधीशद्वय तेजबहादुर केसी र बमकुमार श्रेष्ठ इजलासबाट बाहिर नजाने निर्णय गरेपछि आफ्नो फरक मत राख्दै अर्का न्यायाधीशद्वय दीपककुमार कार्की र आनन्दमोहन भट्टराईले इजलासबाट बाहिरिएका थिए। सरकारको सिफारिसमा राष्ट्रपति विद्यादेवी भण्डारीले जेठ ७ गते संसद विघटन गरी चुनावको घोषणा गरेकी छिन्। संसद् विघटन र चुनावको घोषणा असंवैधानिक तथा अलोकतान्त्रिक भन्दै ३० वटा रिट सर्वोच्चमा दायर भएका छन्। सबै रिटको सुनुवाइ संवैधानिक इजलासमा गर्न लागिएको हो। पाँच दलका शीर्ष नेताहरूले १४६ जना सांसदले नेपाली कांग्रेसका सभापति शेरबहादुर देउवालाई प्रधानमन्त्री नियुक्ति र प्रतिनिधिसभा पुनर्स्थापना गर्न परमादेश माग गर्दै सर्वोच्च अदालतमा जेठ १० गते रिट दर्ता गरेका थिए। नेपालको संविधानको धारा ७६(५) अन्तर्गत सरकार गठन गर्नका लागि प्रधानमन्त्री केपी ओली र विपक्षी नेता शेरबहादुर देउवाले पेस गरेको दुवैको दाबीलाई राष्ट्रपति भण्डारीले जेठ ७ गते खारेज गरेकी थिइन्। त्यसको लगत्तै मध्यरातमा प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन घोषणा गरिएको थियो। यसअघि पनि प्रधानमन्त्री ओलीले पुस ५ गते संसद् विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
कर्णालीमा कांग्रेस पनि सरकारमा : दुई मन्त्रीले लिए शपथ,"सुर्खेत : कर्णालीमा नेपाली कांग्रेस पनि सरकारमा सहभागी भएको छ। प्रदेश सरकार गठन भएको तीन वर्षपछि कांग्रेस सरकारमा सहभागी भएको हो। २०७४ को चुनावपछि कर्णालीमा प्रमुख प्रतिपक्षको हैसियतमा रहेको कांग्रेस नेकपा विभाजनसँगै सत्तारुढ दल बनेको छ। कांग्रेसले सरकारमा सहभागि हुने निर्णय गरेसँगै मुख्यमन्त्री महेन्द्रबहादुर शाहीले शनिवार मन्त्रिपरिषद् पुनर्गठन गरेका छन्। गत वैशाख ३ गते मुख्यमन्त्री शाहीलाई विश्वासको मत दिएर कांग्रेसले सरकार जोगाइदिएको थियो। त्यसयता मुख्यमन्त्री शाहीले कांग्रेसलाई पनि सरकारमा सहभागि गराउने कसरत गरेका थिए। तर मन्त्रालयको भागबण्डामा कुरा नमिल्दा काँग्रेसले सरकारमा सहभागी हुन आनाकानी गरिरहेको थियो। कांग्रेसलाई सरकारमा सहभागी गराउन मन्त्रालय नै फुटाइएको छ। भौतिक पूर्वाधार विकास मन्त्रालय फुटाएर जलस्रोत तथा ऊर्जा विकास मन्त्रालय थपिएको छ। प्रदेश सभामा ६ जना सांसद रहेका कांग्रेसका तर्फबाट दुई जना मन्त्री बनेका छन्। कांग्रेसका यज्ञबहादुर बिसी सामाजिक विकास मन्त्री र दिनबन्धु श्रेष्ठ जलस्रोत तथा ऊर्जा विकास मन्त्री नियुक्त भएका छन्। विसी सुर्खेत र श्रेष्ठ जुम्लाबाट निर्वाचित समानुपातिक सांसद हुन्। नवनियुक्त मन्त्रीले आइतबार प्रदेश प्रमुख गोविन्दप्रसाद कलौनीबाट शपथ लिएका छन्। कांग्रेस सरकारमा सहभागि भएसँगै मन्त्रिपरिषद् आठ सदस्यीय बनेको छ। प्रदेश सरकारमा माओवादीका मुख्यमन्त्रीसहित तीन जना, एमालेको माधव नेपाल समूहका तीनजना र कांग्रेसका दुईजना मन्त्री छन्। एमाले र माओवादी केन्द्रबीच पार्टी एकता भएपछि कर्णालीमा सरकारको नेतृत्व माओवादीले पाएको थियो। २०७४ फागुनमा माओवादीका महेन्द्रबहादुर शाही मुख्यमन्त्री बनेका थिए। मुख्यमन्त्री माओवादीको भागमा परेपछि कर्णालीमा एमाले खेमा असन्तुष्ट नै थियो। नेकपा विभाजनपछि एमालेले गत चैतमा सरकारलाई दिएको समर्थन फिर्ता लिएको थियो। एमालेले समर्थन फिर्ता लिएपछि मुख्यमन्त्री शाही अल्पमतमा परेका थिए। एमालेविना सरकार नै गठन हुन नसक्ने अंक गणित भए पनि मुख्यमन्त्री शाहीले प्रदेश सभामा विश्वासको मत लिने निर्णय गरे। त्यसक्रममा एमालेको माधव नेपाल पक्षका चार जना सांसदले फ्लोर क्रस गरेका थिए। एमालेको फ्लोर क्रस र काँग्रेसको साथ पाएपछि मुख्यमन्त्री शाहीको पद जोगिएको थियो। कांग्रेस सरकारमा सहभागी भएसँगै प्रदेश सरकारले अब आगामी आर्थिक वर्षको बजेट ल्याउने तयारी गरेको छ। कांग्रेसको अलमलका कारण बजेट अधिवेशन अन्यौलमा थियो। काँग्रेस सरकारमा सहभागि भएपछि प्रदेश सभाको बजेट अधिवेशन सोमबारबाट सुरु हुँदैछ। ४० सदस्यीय कर्णाली प्रदेश सभामा हाल ३५ जना सांसद छन्। दल त्यागेपछि माओवादीका एक र फ्लोर क्रस गरेपछि एमालेका चार जना सांसदको पद गुमेको छ। हाल एमालेका सभामुखसहित १६, माओवादीका १२, काँग्रेसका ६ र राप्रपाका एक जना सांसद छन्। स्रोतका अनुसार ६ महिनापछि सरकारको नेतृत्व दिने सहमति भएपछि कांग्रेसले गत वैशाखमा मुख्यमन्त्रीलाई विश्वासको मत दिएर सरकार जोगाइदिएको थियो। सोही सहमतिअनुसार आउँदो कार्तिकमा कांग्रेस संसदीय दलका नेता जीवनबहादुर शाही मुख्यमन्त्री बन्ने स्रोतको दाबी छ। यसैबीच सरकारमा सहभागि आफ्ना मन्त्रीहरुका लागि कांग्रेसले १३ बुँदे आचारसंहिता पनि जारी गरेको छ। मन्त्रीहरुले आर्थिक अनुशासन, मितव्ययिता र सादा जीवनशैली अपनाउनुपर्ने लगायतका बुँदा छन्।"
विपन्नलाई लक्षित गरी विराटनगरमा फुड बैंक सञ्चालन,"विराटनगर : कोरोना महामारी नियन्त्रणका लागि लामो समयदेखि लगाइएको निषेधाज्ञाका कारण सबै क्षेत्र ठप्प बनेको छ । महामारीको संकटपूर्ण अवस्थालाई रोक्न निषेधाज्ञा जारी गर्नैपर्ने बाध्यताका कारण सर्वसाधारणको दैनिकी निक्कै कष्टकर बनेर गएको छ । ज्यालामजदुरी गरेर जीवनयापन गर्नेहरु सबैभन्दा बढी समस्यामा परेका छन् । बिहानबेलुकाको छाक टार्ननसक्दा कमजोर आर्थिक अवस्था भएकाहरुमा भोकको छटपटी सुरु भइसकेको छ । काम ठप्प भएर कमाइ नहुँदा रोगसँगै भोकको पीडा बेहोर्न बाध्य बनेका विपन्न नागरिकलाई लक्षित गरेर विराटनगरमा आइतबार बिहानदेखि फुड बैंक सञ्चालनमा ल्याइएको छ । शिखर अर्गनाइजेसनले विराटनगर महानगरपालिका५ बरगाछीमा बैंक सञ्चालनमा ल्याएर थोरै भए पनि राहत प्रदान गर्दै विपन्न वर्गको भोक टार्ने प्रयत्न गरेको हो । महामारीको भुङ्ग्रोमा पिल्सिएका बेला निषेधाज्ञाको मार खेप्नु पर्दा परिवार धान्न नसकेर पीडादायी अवस्था बेहोर्न बाध्य भएकालाई सहयोग गर्न बैंक सञ्चालनमा ल्याइएको शिखर अर्गनाइजेसनअन्तर्गतको नटराज एग्रो प्रा लिका म्यानेजर सीताराम बर्तौलाले जानकारी दिए । उनका अनुसार हुनेले दिने, नहुनेले लिएर जाने नारा दिएर अभियानका रुपमा यसलाई अघि बढाइएको छ । फुड बैंकबाट दैनिक दुुई सय जनालाई खाद्यान्नको व्यवस्थापन गरिने बर्तौलाको भनाइ छ । कम्तीमा सात दिनसम्म सञ्चालन हुने कार्यक्रममा एक जनाले दुई किलो चामल, आधा किलो दाल र एक किलो नुन पाउने छन् । वितरणको दायरा फराकिलो पार्दै राहत सामग्रीको परिणाम पनि बढाउने तयारी रहेको उनको भनाइ छ । अभियानबाट खाद्यान्न अभावको चपेटामा परिरहेको वर्गलाई केही राहत पुग्ने अपेक्षा गरिएको छ । शिखर अर्गनाइजेसनअन्तर्गतका नटराज एग्रो प्रालि, तुुलसी बहुुमुुखी सहकारी संस्था, गोर्खा टी एण्ड कफी, तुलसी इण्डस्ट्रिज प्रालि र शिव शिखर एग्रो प्रालिले संयुक्त रूपमा फुुड बैंक सञ्चालनमा ल्याएका हुन् । अर्गनाइजेसनका जनसम्पर्क अधिकृत राम लिम्बूले अहिले तत्काललाई एक साताका लागि भनेर सुरु गरिएको फुड बैंकलाई अन्य क्षेत्रबाट सहयोग मिलेको खण्डमा निरन्तरता दिइने बताए । मोरङमा एक महिनादेखि निषेधाज्ञा जारी गरिएको छ । निषेधाज्ञामा कामधन्दा चौपट हुँदा पनि सरकारबाट राहत वितरण नभएपछि भात खान नपाएका गरिबको भोक मेटाउने प्रयास स्वरूप फुुड बैंकको अभियान चलाइएको जानकारी लिम्बूले दिए । दैनिक बिहान ७ देखि १० बजेसम्म सञ्चालन हुुने फुुड बैंकमा पहिलो दिन नै खाद्यान्न लिन आउनेको भीड लागेको थियो । फुुड बैंक सञ्चालन भएको थाहा पाएपछि विराटनगरका विभिन्न स्थानबाट विपन्न सर्वसाधारण चामल, नुन र दाल लिन आइपुगेका थिए । फुड बैङ्क बरगाछीस्थित तुुलसी बहुुमुुखी संस्थाको शोरुममा सञ्चालन गरिएको छ । विराटनगरमा शब्जी पसल गर्दै आएकी धनमाया राईले निषेधाज्ञाका कारण परिवार धान्न मुस्किल परिरहेको गुनासो गरिन् । परिवार चलाउन शब्जी बेच्नैपर्ने ाध्यता भए पनि व्यापार बन्द भएर कमाइ नहुँदा ठूलो तनाव बेहोर्नु परिरहेको उनको भनाइ छ । महामारीका कारण दैनिकी कष्टकर बनिहेका बेला थोरै भए पनि राहत पाउँदा खुशी लागेको उनले बताइन् । यसअघि लकडाउन हुँदा राहत बाँडेको सरकारले यसपटक निषेधाज्ञामा कुनै चासो नदिँदा थप समस्या भोग्नु परिरहेको राईको गुनासो छ । गतवर्ष पनि लामो समयको लकडाउनका कारण समस्या भोग्नु परेको स्मरण गर्दै उनले भनिन्, हामी गरिबलाई रोगको भन्दा भोकको चिन्ता धेरै छ ।"
कोरोना महामारीमा मुस्ताङका किसानलाई खेतीपाती थन्क्याउने चटारो (फोटोफिचर),"जोमसोम: पर्यटन र कृषि उत्पादनले प्रसिद्ध मानिएको हिमालपारिको जिल्ला मुस्ताङका किसान यतिबेला कोरोना कहरमा समेत खेतीपातीको कामकाजमा व्यस्त बनेका छन् । हिउँदेबालीका रुपमा असोजकार्तिकमा लगाइएका जौं र उवाजस्ता अन्नबाली खेतबारीमा पाक्न थालेपछि मुस्ताङी किसानलाई जौ र उवालगायतका अन्नबाली थन्क्याउने चटारो चलेको हो । विश्वव्यापी माहामारीको रुपमा फैलिएको कोरोनाको दोस्रो भेरियन्टसँगै ठप्प बनेको हिमाली जिल्ला मुस्ताङमा ३ सय ६८ जनामा कोरोना संक्रमित भेटिएका छन् । जसमध्ये १ सय ७५ जना संक्रमित निको भइसकेका छन् भने १३ जना व्यक्तिको कोरोनाको संक्रमणका कारण दुःखत मृत्यु भइसकेको छ । मुस्ताङमा समुदाय स्तरमा कोरोना संक्रमण देखिएपछि लगातार चौथो पटक स्थानीय प्रशासनले जेठ ३२ गतेसम्म निषेधआज्ञा जारी गरेको छ भने मुस्ताङका अधिकाश गाउँहरु बन्दाबन्दी छन् । मुस्ताङमा धार्मिक तथा पर्यटकीय गतिविधि ठप्प रहेपनि कृषि व्यवसायमा आश्रित किसान भने खेतीपातीको काममा व्यस्त रहेको स्थानीय किसान महेन्द्र थकालीको भनाई छ । कोरोनाले बन्दाबन्दी बनेको मुस्ताङमा उवा,जौ काट्ने र थन्क्याउने चटारो चलेको उनी बताउँछन् । हिमाली जिल्ला मुस्ताङको थासाङ ,घरपझोङ र वारागुङ मुक्तिक्षेत्रमा बर्सेनि दुई बाली खेती हुन्छ भने उपल्लो मुस्ताङको लोघेकर दामोदरकुण्ड र लोमान्थाङ गाउँपालिकामा बर्सेनि एक बाली मात्र खेतीपाती हुन्छ । मुस्ताङका किसानले असोज कार्तिक महिनामा बर्खेबाली थन्क्याएर हिउँदे बालीका रुपमा जौं ,उवा, आलु ,केराउलगायतका अन्नबाली लगाउने गर्छन् ।मुस्ताङका किसानले हिउँदेबाली थन्क्याएपछि बर्खेबालीका रुपमा मकै ,सिमी र फापर लगायतका अन्नबाली लगाउने प्रचलन छ । यतिखेर हिमाली जिल्ला मुस्ताङका गाउँहरु कोरोना कहरका कारण सुनसान भएपनि कृषकको खेतबारीमा भने कृषि कर्म चलिरहदा कृषि रौनकता बढेको स्थानीय अर्को किसान लक्की केमी गुरुङ बताउछन् ।गाउँघरमा कोरोना संक्रमित बढेपछि परिवारका सदस्यहरुले मात्रै कोरोना जोखिमको अवस्थामा आवश्यक सावधानी अपनाउँदै खेतीपातीको काममा व्यस्त रहेको उनले बताए । मुस्ताङको वारागुङ ,थासाङ र घरपझोङ गापाका किसानले कोरोनाले सिर्जित बन्दाबन्दीमा जौ काट्ने र आलु चुल्याउने,आलु खेतीमा औषधि छर्ने , जौ काटेको खेतमा मकै ,फापर छर्ने , खेतबारी खनजोत गर्ने र स्याउ बगैचाहरुको स्याहार सुसार र व्यवस्थापन गर्ने लगायतका कामहरु गरिहेका छन् । तर ,कतिपय गाउँहरुमा स्थानीय तहको निगरानी नहुँदा संक्रमित व्यक्तिहरु लापरवाही गर्दै खेतीपातीको काममा जुटेका छन् ।यसले संक्रमण जोखिम निम्त्याउनेसक्ने आंशका स्थानीयको छ । हिमाली जिल्ला मुस्ताङमा बर्सेनि जेठ र असार महिनामा जौ र उवा थन्क्याउन मुस्ताङीलाई भ्याईनभ्याई हुने गर्छ । समुन्द्री सतहदेखि २५ सय मिटरको चिसो मौसममा उत्पादन हुने मुस्ताङी अर्गानिक अन्नबाली पोखराकाठमाडौंलगायतका सहरमा उक्तिकै माग हुने गर्छ । रैथाने बालीको रुपमा रहेको मुस्ताङमा उत्पादित अन्नबालीको मदिरा ,मर्चा र सातु जस्ता परिकार बनाएर स्थानीय किसानले बिक्री बितरण गर्ने गर्छन्। यसरी उत्पादन गरिएका सामाग्रीहरु कतिपयले घरखर्चका लागि भएपनि खेतीपाती गरेका छन् । मुस्ताङमा उत्पादित फलफुल ,अन्नबाली र तरकारी सहर बजारमा सहजै बिक्रि हुने भएको र कृषकले अपेक्षा गरेअनुसार सुहाउँदो मुल्य प्राप्त गर्ने सक्ने हुँदा मुस्ताङी किसानहरु कृषि व्यवसाय तर्फ आर्कर्षित भएका हुन् । कोरोना कहरले सुनसान बनेको मुस्ताङमा गत वैशाखदेखि शैक्षिक संस्था ,पर्यटन व्यवसाय र विकास निर्माणकार्य प्रभावित हुदा स्कुले विद्यार्थीदेखि जिल्ला बाहिरका मजदुर समेत खेतीपातीको कामकाजमा जुटेका छन् ।"
एकहप्ताको अन्तरालमा कोरोनाबाट श्रीमान् श्रीमतीको मृत्यु,झापा : झापा बिर्तामोडका एक दम्पतिको १ हप्ताको अन्तरालमा कोरोना संक्रमणबाट मृत्यु भएको छ । श्रीमानको निधन भएको एक सातापछि श्रीमतीको पनि कोरोना संक्रमणबाटै निधन भएको हो । बिर्तामोड १ निवासी ७८ वर्षीय गणेशबहादुर बस्नेतको गत शनिबार बिर्तासिटी हस्पिटलमा उपचारका क्रममा मृत्यु भएको थियो । त्यसको एक सातापछि शनिबार उनकी श्रीमती ५६ वर्षीया संगीता बस्नेतको मृत्यु भएको छ । उपचारका क्रममा दिउँसो उनको मृत्यु भएको बिर्तासिटी हस्पिटलका जनसम्पर्क अधिकारी बमबहादुर बस्नेतले बताए । पहिला श्रीमान गणेशबहादुरलाई संक्रमण देखिएको र श्रीमानलाई स्याहार्ने क्रममा श्रीमतीलाई सरेको उनले जानकारी दिए । गणेशबहादुरलाई काठमाडौं जाँदा संक्रमण पुष्टि भएको उनले बताए । बस्नेत दम्पतिका एकजना छोरा र दुई छोरी छन् । ती सबैजना अष्ट्रेलियामा रहेको जनाइएको छ ।
चुरे दोहनले हिंसा बढायो,"बर्दिबास : क्रसरवालाले तेरो छोरोलाई टिपरले खोलामा पिचिदियो, सुतिरहेकी चन्द्रकला देवी महतोलाई ओछ्यानमै पुगेर कसैले सुनायो। २५ पौस २०७६ को झिसमिसे बिहानीमा उनी आँखा मिच्दैं घर अघिको खोलामा दौडिन्। औरही खोलाको लिकमा उनको छोरो दिलीपको शव थियो, प्राण उडेर विलय भइसकेको थियो। चुरेको भावर क्षेत्रमा पर्ने खोलाको दोहन रोक्न दिलीप र उनका साथी गएका थिए। राति खाना खुवाएर सुताएको २५ वर्षीय छोरो दिलीप महतोको शव चन्द्राकलाले देखेपछि उनी छाँगाबाट खसिन्। नौं महिना कोखमा राखेर जन्म दिएको दियो झैं समाजलाई उज्यालो दिएका छोरोको मृत्युको खबरेले बेहोस् भइन्। ओछ्यानमा तातो पानी पुर्याएर सुत्न गएकी चन्द्रकलाका छोरा राति खोलामा भइरहेको उत्खनन रोक्न गएका थिए। उनका साथी भागेर ज्यान जोगाए। तर, दिलीप त्यही मारिए। छिमेकीले एका बिहानै छोरो मारिएको खबर चन्द्रकलाको कानमा अझैं गुञ्जिन्छ। आशाको दियो निभ्यो १७ महिना अघिको धनुषाको मिथिला नगरपालिका५ श्रीपुरमा भएको यो घटनाले चुरे दोहनले प्राकृतिक श्रोत मात्रै दोहन भइरहेको छैन त्योसँगै समाजमा अपराध मौलाएको देखाउँछ। दिलीपको आँटिलो र जोशिलो स्वभाव देखेर साह्रै खुसी हुन्थेँ, चन्द्रकला भन्छिन्, बाबु राम्रो गर, सबैलाई कल्याण गर, रगत सबैको एकैनाश हो। कोही फरक हुँदैनन्। सहायता गर, सबैलाई सहयोग गर। घुसपेटको दुनियाँबाट बचेर अघि बढन् उनकी आमाले सुझाउथेँ, मेरो कुराले ऊ सधैं प्रेरित हुन्थ्यो। थोरै लगानीमा धेरै कमाई हुने भएपछि राजनीति संरक्षणमा क्रसरवाला ठेक्केदार चुरिया पहाड र भावर क्षेत्रको अत्याधिक दोहन गरिरहेका छन्। मासुरक्सी खुवाएर पेस्तोल, खुकुरी देखाउँदै, खोलाको दिउँसो दोहन भइरहेको छ। चुरे दोहनविरुद्ध अवाज उठाउने कतिपयको जीवन सूर्य अस्ताए जस्तै भएको छ। चुरिया पहाड र भावर क्षेत्र क्रसर संचालकका लागि कमाउने सेतो हात्ती उर्र्बर थलो र राजनीतिक तथा प्रशासनिक संरक्षण दिनेका लागि सधैं दुध दिने लैनो भैंसी झैं छ। जनप्रतिनिधि र प्रहरी प्रशासनलाई मिलाउन सकिएयो भने दोहन गर्नेको मुठ्ठीमा कानुन पुग्छ। दिलीपलाई सहिद घोषणा गर्नुपर्छ चुरेको अबैध दोहन समाजमा समाप्त पार्ने कोरोना जस्ता एउटा विकृत महामारी नै हो, नेकपा एमाले महोत्तरी जिल्ला सदस्य रामहरी खतिवडा भन्छन्, चुरे दोहनले समाजमा अपराध गर्ने प्रवृत्ति मौलाउदैं गएको छ। यसविरुद्ध जनप्रतिनिधि र प्रहरी प्रशासनले चासो नदिएको उनले बताए। चुरेको भावर क्षेत्र दोहन गरेर क्रसरबाला धन कमाउन चाहन्थें भने दिलीप अवैधानिक रुपमा भइरहेको बालुवा, गिट्टी, ढुङ्गा उत्खननलाइे रोकेर आफ्नो सुन्दर थातथलो श्रीपुर गाउँ बचाउन चाहन्थें। यो कुरा चुरे माफियालाई पचेन। चुरेको भावर क्षेत्रमा पर्छ श्रीपुर गाउँ। त्यो गाउँ नजिकै औरही खोला छ। चुरेको भावर क्षेत्रमा पर्ने त्यो खोलामा अवैधले गाउँलेलाई निकै समस्या हुन्थ्यो। हिउँदमा खानेपानी हाहाकार अनि वर्षामा बाढीले खेत कटान गरिने। यो समस्या खोलाको जथाभावी दोहनले उत्पन्न भएको थियो। मृतक दिलीपका बुवा रामजीवन कक्षा नौ पढ्दै गर्दा खेतीकिसानीको कामले उनलाई पढ्नै दिएन। छोरो दिलीप (ओमप्रकाश)लाई इन्जिनियर पढाएर ठूलो मान्छे बनाउने उनले सपना देखेका थिए। छोराको हत्याले रामजीवनको सपना चकनाचुर भयो। सरकारले दिलीपलाई पर्यावरण सहिद घोषणा गर्नुपर्छ, मृतक दिलीपका बुवा भन्छन्, चुरे संरक्षणका लागि उसले बलिदान दिएको छ, साधारण व्यक्तिगत कुराका लागि होइन। राजनीतिक दल र नेताकै संरक्षणमा चुरेमा क्रसर डनको बिगबिगी छ। डनहरूको कब्जामा चुरे परेको छ। मधेसको जीवन संकटमा पर्दै गएकाले पूर्वराष्ट्रपति डारामवरण यादव चिन्तित छन्, चुरे बचाउन सबैसँग हरेक मञ्चमा आग्रह गर्छन्। पेस्तोल देखाएर खोला उत्खनन् खोलाको अवैध उत्खनन रोक्न गएका धनुषाका दिलीपको क्रसर डनले हत्या गरेपछि चुरेका नदीखोला गर्ने डनको प्रवृत्तिलाई झन उदाँगो बनाइदियो। त्यसअघि बटेश्वर गाउँपालिका१ का मनोजकुमार कुश्वाहा पेस्तोलसहित पक्राउ परे। उनले त्यो पेस्तोल देखाएर गाउँलाई धम्क्याउँदै बडहरी खोलामा बालुवा, गिट्टी उत्खनन् गर्दै आएको अर्को तथ्यलाई बाहिर ल्यायो। अवैध उत्खनन्विरुद्ध बोल्दा मारिदिने धम्की दिँदै आएका उनलाई २५ जेठ ०७६ मा खोला बाटै उनलाई प्रहरीले स्वचालित पेस्तोलसहित पक्रियो। हतियार लिएरै नदी उत्खनन गर्ने मनोजको न कुनै क्रसर उद्योग छ न त उनी ठेकेदार नै हुन्। उनी नदी खन्ने ठेकेदारको बाउन्सको काम गर्थे। हतियारसहित पक्राउ पर्नुअघि उनी डकैतीमा पनि मुछिएको प्रहरीले जनाएको छ। सञ्चारकर्मीसहित कमैले चुरिया संरक्षण र यसको विषयमा बोल्ने, लेख्ने र बहस गर्ने हिम्मत राख्ने गरेको महोत्तरीको बर्दिबासका कांग्रेस नेता महेश झा बताउँछन्। तस्करविरुद्ध बोल्नेको जुनसुकै बेला ज्यानको खतरा छ। कतिखेर चुरे माफियाले कहाँ, कसबाट के ? गराइदिन्छ त्यसको ठेगान छैन, उनले भने। चुरे दोहनले बढाएको अवैध कार्यलाई नरोक्ने हो भने यसले समाजलाई प्राकृतिक, समाजिक, आर्थिक, सांस्कृतिक सबै रुपले चपेटामा पर्छ। चुरेको काँखमा अवस्थित तराईमा देशको ५० प्रतिशत जनताको बसोबास छ। दोहन रोक्न गएका कुटिए महोत्तरीको रातु खोलामा भइरहेको उत्खन्न रोक्न गएका नेपाली कांग्रेसका कार्यकर्ता ठेक्केदार पक्षबाट कुटिए। बर्दिबास९ पशुपतिनगरका विपिनकुमार महतो र लभकुमार सिंह त्यस घटनामा घाइते भएका थिए। ठूला यन्त्र प्रयोग गरेर खोला खन्न पाइदैंन। महोत्तरीको बर्दिबास नगरपालिकाले संघीय सरकारले बनाएको कानुनलाई लत्याउँदै डोजर, जेसिबी, स्काइभेटर जस्ता ह्यावी मेसिन प्रयोग गरेर ठेक्केदारलाई रातु खोला खन्न दिन वैधानिक निर्णय नै गरेको छ। त्यसको अहिले चर्को विरोध भइरहेको छ। बर्दिबास नगरपालिकाले वातावरण प्रभाव मुल्यांकन गरेर खोला उत्खन्न गर्न ठेक्का लगाएको छ। तर, ठेक्केदारले मापदण्डको धज्जी उडाइएको छ भने नगरपालिकाले छुट दिएको छ। सेटिङ मिलाएर भइरहेको अवैध उत्खनन तत्काल रोकेर कारवाही बढाउन महोत्तरी क्षेत्र नम्बर १ का प्रतिनिधिसभाका सदस्य गिरिराजमणि पोखरेलले माग गरेका छन्। मापदण्ड विपरित भइरहेको उत्खनन बारे मिडिया र जनस्तरबाट कुरा उठेपछि नेता पोखरेलले बुधबार साँझ प्रेस वक्तव्य सार्वजनिक गर्दै त्यसको विरोध गरेका हुन्। राजनीतिक, प्रहरी तथा प्रशासनको संरक्षणले प्राकृतिक स्रोतको दोहन भइरहेको नेकपा माओवादी केन्द्रका केन्द्रीय सदस्य राजु खड्का बताउँछन्। प्राकृतिक स्रोत समाजको साँझ सम्पत्ति हो। त्यसलाई कसैले व्यक्तिगत फाइदाका लागि दुरुपयोग गर्नु आफैमा समाजिक अपराध हो, उनी भन्छन्, क्रसरवालाले चुरेबाट अकुत कमाउने अनि राजनीतिक दलबाट टिकट किनेर चुनाव जितेपछि देशको नीति निर्माण र निर्णय कस्तो हुन्छ होला ? विस्तारै तराईमधेससहित देश क्रसरवालाको हातमा पुग्ने उनले उल्लेख गरे। त्यसैले हाम्रा प्राकृतिक स्रोतको संरक्षण गर्नुपर्छ भन्ने आवश्यकता झन बढेर गयो, खड्काले भने। सर्लाहीस्थित बाँके खोलामा क्रसरवालाले अवैध रूपमा बालुवागिट्टी झिकेर ठूलो खाडल बनाए। त्यसमा जमेको पानीमा डुबेर चार वर्ष अघि ईश्वरपुर नगरपालिका१३ का १२ वर्षीय अमित रायको मृत्यु भयो। क्रसरवालाको ज्यादतीविरुद्ध स्थानीयले राजमार्ग सडक बन्द गराएका थिए। प्रहरी सडक खुलाउन गोली चलाएपछि २७ वर्षीय केवल महतोको ज्यान गयो। दोहनले मधेस मरुभूमी हुन्छ चुरे संरक्षण अभियन्ताका नागदेव यादवका अनुसार चुरेको भावर क्षेत्र उत्खननले मधेश झनै असुरक्षित बनेको छ। सबैभन्दा बढी क्रसर चुरेको भावर क्षेत्रमा संचालनमा छन। प्रदेश २ को उद्योग, पर्यटन तथा वातावरण मन्त्रालयले ढुंगा, गिट्टी, बालुवा उत्खनन, संकलन, क्रसर, बिक्रीवितरण तथा क्रसर उद्योग स्थापना र सञ्चालन व्यवस्थित गर्ने कार्यविधि २०७५ स्वीकृत गरेर मापदण्ड तोकेको छ। तर, अधिकांश उद्योग मापदण्ड पूरा नगरी सञ्चालित छन्। चुरेविद् डा विजय सिंहले भने, चुरेको दक्षिणी भागको करिब १० किमिसम्म क्षेत्रमा भारवर पर्छ। जुन पूर्णरूपमा चुरेको अति संवेदनशील एरिया हो। नेपालको कुल क्षेत्रफलमध्ये १२ दशमलव ७८ प्रतिशत चुरे पहाड पर्छ। चुरे गेग्य्रानले बनेको कमलो कान्छो पहाड हो। चुरेको अवैज्ञानिक दोहन बढ्दै गए मधेस मरुभूमिमा परिणत हन्छ, चुरेतराई अन्तरसम्बन्धका जानकार डा भन्छन्।"
कोरोना चपेटामा बालसुधार गृह : परीक्षण गरिएकामध्ये आधामा संक्रमण,"विराटनगर : कानुनी द्धन्द्धमा मुछिएका बालकलाई राखिँदै आएको विराटनगर महानगरपालिकास्थित बालसुधार गृह कोरोना भाइरस महामारीको चपेटमा परेको छ । क्षमताभन्दा झन्डै चार गुणा बढी बालकलाई राखिएको गृहमा एक्कासी कोरोना फैलिएको हो । पीसीआर परीक्षण गरिएकामध्ये झन्डै आधामा कोरोनाको संक्रमण पुष्टि भएको छ । गृहमा रहेकामध्ये २५ जनामा कोरोना संक्रमण यकिन भइसकेको हो । ५२ जनाको पीसीआर परीक्षण गर्दा २५ जनाको रिपोर्ट पोजिटिभ आएको गृहले जनाएको छ । विभिन्न मुद्दामा अभियुक्त बनाइएका एक सय ९३ जना बालक बालसुधार गृहमा राखिएका छन् । तर गृह ५० जना क्षमताको मात्रै हो । क्षमताभन्दा झन्डै चार गुणा बढी बालकलाई राखिएको गृहमा अचानक कोरोना फैलिएपछि त्रास बढेर अवस्था असामान्य बनेको बताइएको छ । गृहमा पहिलो पटक गत जेठ २ गते एक बालकमा कोरोना पुष्टि भएको थियो । ती बालकको कन्ट्रयाक्ट ट्रेसिङमा परेका र लक्षण देखिएका दुई बालकको पनि पीसीआर परीक्षण गराउँदा रिपोर्ट पोजिटिभ आएको गृहका प्रमुख मिलन चौहानले जानकारी दिए । उनका अनुसार कोरोना पुष्टि भएका बालकहरुको कन्ट्रयाक्ट ट्रेसिङमा परेका ४९ जनाको पछिल्लो पटक पीसीआर परीक्षण गर्दा २२ जनाको रिपोर्ट पोजिटिभ आयो । परीक्षण गरिएका ५२ जनामध्ये झन्डै आधा २५ जनामा कोरोना पुष्टि भयो, चौहानले भने, सुरुमा कोरोना पुष्टि भएका तीन बालकहरु भने निको भएर फर्किसकेका छन् । उनका अनुसार संक्रमण पुष्टि भएका बालकहरुलाई महानगरपालिकाले विराटनगरस्थित आरआरएन भवन र वैजनाथपुर स्वास्थ्य चौकी भवनमा बनाएको आइसोलेसनमा चिकित्सकको निगरानीमा राखिएको छ । कोरोनाको पुष्टि भएका तर लक्षण नदेखिएका सबैको अवस्थामा सामान्य रहेको बताइएको छ । जेठ १३ गते पीसीआर परीक्षण गरिएका २२ जनालाई कोरोना पुष्टि भएयता गृहमा रहेका अरु बालकको पीसीआर परीक्षण भएको छैन । यसअघिको पीसीआर परीक्षण रिपोर्ट पनि ढिलो आयो, चौहान भन्छन्, त्यसपछि परीक्षण गर्न पाइएकै छैन । उनले अरु बालकको परीक्षणको तयारी भइरहे पनि कहिले गर्नेभन्ने टुंगो लाग्न बाँकी रहेको जनाए । चौहानका अनुसार गृहमा रहेका अरु बालकमा कोरोनाको कुनै लक्षण नभएकाले तत्काल परीक्षण गरिएको थिएन । तर एकै ठाउँमा बसोबास गर्ने अरुमा संक्रमण देखिएपछि बाँकी बालकको पनि परीक्षण गर्न आवश्यक रहेको उनले बताए । विभिन्न अपराधिक घटनामा संलग्न भएर कानुनी द्धन्द्धमा मुछिएकामध्ये अदालतबाट पूर्पक्षका लागि थुनामा राख्न आदेश भएका र मुद्दामा कैद सजायको फैसला गरिएका बालकहरुलाई बालसुधार गृहमा राखिँदै आएको छ । चौहानले कानुनी द्धन्द्धमा परेका प्रदेश १ का १४ जिल्लाका बालकहरुलाई अदालतको आदेश अनुसार गृहमा राख्ने गरिएको बताए ।"
जब रूखलाई अँगालो मारे,"वीरगन्ज : निषेधाज्ञामा सहर सुनसान रहेका बेला केही मान्छे घण्टाघरमा रहेका रूखलाई एक्कासि अँगालो मारे। उक्त दृश्य देखेपछि ड्युटीमा खटिएका प्रहरीहरू छक्क परे। सुरक्षाकर्मीलाई छक्क परेको देखेर प्रकृति सेवा प्रतिष्ठानका अध्यक्ष सरदार जसपाल सिंहले भने, रूखबिरुवा हाम्रो जीवनका आधार हुन्, यिनलाई मास्नु हुँदैन। यही सन्देश दिन रूखलाई अँगालो मारेका हौं। शनिबार विश्व वातावरण दिवस मनाउने क्रममा प्रकृति सेवा प्रतिष्ठानका अध्यक्षसहितका प्रकृतिप्रेमीहरूले वीरगन्जको घण्टाघरस्थित मुख्य सडकको डिभाइडरमा रहेका रूखलाई अँगालो मारेर रूखविरुवाको संरक्षण गर्न सन्देश दिएका हुन्। दिवसको अवसरमा शनिबार प्रतिष्ठानले वीरगन्जका विभिन्न स्थानमा वृक्षरोपण गर्नुका साथै बिरुवाहरू पनि बाँडेको अध्यक्ष सिंहले बताए। वीरगन्ज महानगरपालिका कार्यालय, मानव सेवा आश्रमलगायतका स्थानमा वृक्षरोपण गर्नुका साथै सर्वसाधारणको घरघरमा पुगेर बिरुवा पनि बाँडिएको उनले बताए। उनले भने, अहिले प्राकृतिक सम्पदाको चरम दोहन भइरहेको छ, वनजंगल मास्ने क्रम तीव्र छ। यस्तै रहने हो भने भोलिका दिनमा अक्सिजन नपाएर मान्छे मर्ने निश्चित छ। त्यसको संकेत यही कोरोना महामारीमा देखिइसकेको उनको भनाइ छ। अहिलेको पुस्ताले आफ्नो सन्ततिका लागि भए पनि जति सकिन्छ रूख बिरुवा रोप्नुपर्ने र वनजंगलको संरक्षण गर्नुपर्ने उनले बताए। प्रकृति सेवा प्रतिष्ठानले विगत १५ दिनदेखि विभिन्न स्थानमा वृक्षरोपण र वातावरण संरक्षणसम्बन्धी जनचेतनामूलक कार्यक्रम निरन्तर गर्दै आएको र शनिबार विश्व वातावरण दिवसको दिन विशेष कार्यक्रमको आयोजना गरिएको अध्यक्ष सिंहले बताए। दिवसकै उपलक्ष्यमा शनिबार वीरगन्जमै अन्य संघसंस्थाले पनि वृक्षरोपणका साथै जनचेतनामूलक कार्यक्रम गरेका छन्। माउन्ट एभरेस्ट कराँते क्लबले पनि शनिबार वीरगन्जको बाइपास सडक क्षेत्रमा वृक्षरोपण गरेको छ। बाइपास सडकको ब्रह्मचोकदेखि प्रतिमा चोकसम्म विभिन्न प्रजातिका २ सय १ वटा बिरुवा रोपिएको क्लबका उपाध्यक्ष सरोज यादवले जानकारी दिए। क्लबका अध्यक्ष रवि कुमारको अध्यक्षता तथा वीरगन्ज महानगरपालिकाका नगरप्रमुख विजय सरावगीको प्रमुख आतिथ्यतामा भएको वृक्षरोपण कार्यक्रममा नेकपा माओवादी केन्द्रका नेता बाबुराम कौशिकका साथै क्लबका सदस्यहरूको पनि सहभागिता रहेको थियो। ग्रिन सिटी सामुदायिक सेवा केन्द्रले पनि शनिबार आदर्शनगर क्षेत्रमा विभिन्न प्रजातिका ८० वटा बिरुवा रोपेको छ। शनिबार रोपिएका बिरुवाको संरक्षणका लागि रुंगटा वेलफेयर सोसाइटीले र रिलिफ सोसाइटी अफ कमर्सले ३० वटा ट्रिगार्डसमेत उपलब्ध गराएको केन्द्रका अध्यक्ष प्रकाश खेतानले जानकारी दिए। मानव अधिकार तथा शान्ति समाज पर्साले पनि दिवसको उपलक्ष्यमा वीरगन्जको त्रिजुद्ध माध्यमिक विद्यालय परिसरमा वृक्षरोपण गरेको छ। विश्व वातावरण दिवसको अवसरमा वृक्षरोपणका लागि डिभिजन वन कार्यालय पर्साले विभिन्न संघसंस्थाहरूलाई तीन सयवटा बिरुवा वितरण गरेको कार्यालयका प्रमुख फरमान मियाँले जानकारी दिए।"
ललिता निवासको जग्गा सरकारको नाममा ल्याउने प्रक्रिया थालनी,"काठमाडौं : सरकारले बालुवाटारस्थित ललिता निवासको जग्गा फिर्ता प्रक्रिया थालेको छ। भूमि सुधार तथा मालपोत कार्यालय डिल्लीबजारले मुख्य अभियुक्त रामकुमार सुवेदी, शोभाकान्त ढकालसहित ४९ जनाको नाममा २१ दिनको अन्तिम सूचना जारी गरेको छ। गोरखापत्रमा प्रकाशित सूचनाअनुसार बालुवाटारस्थित ललिता निवास क्याम्प क्षेत्र पर्ने ४९ जनाको नाममा दर्ता भएको जग्गा २०७७ चैत २० को आदेशानुसार नेपाल सरकारको नाम कायम गर्नुपर्ने उल्लेख छ। सरकारको नाम कायम गर्नुपर्ने त्यो जग्गा फिर्ताका सम्बन्धमा म्याद सूचना घरदैलोमा बुझाउन जाँदा घर ठेगाना पत्ता नलागी म्याद तामेल हुन नसकेको तामेल गर्न गएका कर्मचारी फिर्ता भएको हुँदा २१ दिने सूचना जारी गरिएको उल्लेख छ। यो म्याद सूचना तोकिएको म्यादभित्र ४९ व्यक्ति संस्थाको नाममा भएका जग्गा नेपाल सरकारको नाम कायम गर्नु नपर्ने कुनै कारण भए आफ्नो भनाइ सबुत कागज प्रमाणसहित यो सूचना प्रकाशित भएको २१ दिनभित्र लिखित प्रतिक्रियासहित उपस्थित हुन सूचनामा आग्रह गरिएको छ। तोकिएको समयममा सम्पर्कमा कारणसहित उपस्थित नभए सम्बन्धित व्यक्तिको नाममा रहेको जग्गा सरकारको नाममा कायम हुने छ। ललिता निवासको २९९ रोपनी मध्ये १३६ रोपनी जग्गा अतिक्रमणमा परेको छ। अख्तियार दुरुपयोग अनुसन्धान आयोगले २०७६ माघ नै पूर्व उपप्रधानमन्त्री विजयकुमार गच्छदारसहित १७५ जनाविरुद्ध मुद्दा दायर गरेको छ। जसमा ११० जनाविरुद्ध भ्रष्टाचार मुद्दा तथा ६५ जनाविरुद्ध जग्गा जफत मुद्दा दायर गरेको थियो। अख्तियारले यो मुद्दामा सुवेदी र ढकाल भूमाफियाको रुपमा चित्रित गरेको छ। यो मुद्दा विशेष अदालतमा विचाराधीन छ।"
चार वर्षदेखि फलामको सिक्रीले बाँधेर राखिएका ठाकुरको उद्धार,"वीरगन्ज : मानसिक सन्तुल बिग्रिएपछि घरमै ४ वर्षदेखि फलामको साङगलोले हातखुट्टा बाँधेर राखिएका एक पुरुषको उद्धार गरिएको छ।ती पुरुषको उद्दार गरी मानव सेवा आश्रममा राखिएको छ । बाराको कलैया उपमहानगरपालिका १८ मोतीसरका जागेश्वर ठाकुरको मानसिक सन्तुलन बिग्रिएपछि चार वर्षदेखि उनलाई परिवारजनले घरकै एक कोठामा फलामको साङगलोले बाँधेर राखेका थिए । यो खबर सार्वजनिक भएपछि शनिवार सामाजिक अभियन्ता र प्रहरीको सहयोगमा मानव सेवा आश्रमले ठाकुरको उद्धार गरेको हो । शनिबार उद्धार गरिएका ठाकुरलाई वीरगन्जस्थित मानव सेवा आश्रममा राखिएको छ । शनिबारदेखि नै मानसिक रोग विशेषज्ञ डाक्टर भरत गोइतको सहयोगमा ठाकुरको उपचार पनि सुरु गरिसकेको मानव सेवा आश्रम प्रदेश २ का संयोजक देवेश गुप्ताले जानकारी दिए । गुप्ताका अनुसार सामाजिक अभियन्ता प्रकाश थारुले मोतीसरमा मानसिक सन्तुल गुमाएका ठाकुरको आर्थिक अवस्था कमजोर भएका कारण परिवारजनले घरमै चार वर्षदेखि फलामको साङगोले हातखुट्टा बाँधेर राखेको जानकारी शुक्रबार आश्रमलाई गराएका थिए । त्यसपछि शनिबार दिउँसो सामाजिक अभियन्ता थारु र प्रहरीसँगै मानव सेवा आश्रमको टोली ठाकुरको घरमा पुगेको थियो । गुप्ताले भने , हामी ठाकुरको घरमा पुग्दा ठाकुरलाई घरभित्रको खाम्बोमा फलामको सिक्रीले ठाकुरको हातखुटटा बाँधेर राखेको अवस्थामा भेटायौं, त्यसपछि परिवारकै सहमतिमा उनको उद्धार गर्ने कुरा भयो ।' निको नभएसम्म ठाकुरलाई मानव सेवा आश्रममै राखिने गुप्ताले बताए । ठाकुरकी श्रीमति सुदामा देवीका अनुसार १२ वर्ष पहिलेसम्म ठाकुर काठको काम गर्ने नाम चालेका मिस्त्री थिए । तर अचानक उनको मानसिक सन्तुलन बिग्रएपछि परिवारजनले उपचारका लागि उनलाई विभिन्न सहरका अस्पतालमा पुरयाए पनि उनको मानसिक सन्तुलन ठिक भएन । एक्लै कराइरहने, कोही मान्छे देखे गाली गरिरहने, रातभर नसुति कराइरहने, खाट मुनि पसेर ३४ दिन सम्म लुक्ने, दिएको खाना नखाइदिनेजस्ता व्यवहारबाट आजित भएपछि परिवारजनले उनलाई चार वर्षदेखि फलामको साङगोले हात खुटटा बाँधेर घरमै राखेका थिए । सुदामा देवी भन्छिन्, असामान्य व्यवहार गर्न थालेपछि उपचारका लागि वीरगन्ज , भरतपुर , काठमाडौं र भारतमा पनि लगे, तर ठिक भए। भएका सबै गरगहना र ७ कठठा खेत पनि बेचेर उपचारमा लगाए तर पनि निको भएन ।' ठाकुरका चार छोरी र दुई छोरा गरी ६ जना सन्तान छन् । एउटा छोरा भने बोल्न सक्दैनन् । कमाएर खुवाउने पति ठाकुरको स्वास्थ्यमा सुधार नभएपछि सुदामा देवीले गाउँघरमा ज्याला मजदुरी गरेर छोराछोरी हुर्काउनुको साथै आफ्नो जीवनयापन गर्दै आएकी छन् ।"
राउटे युवतीलाई होटलमा पुर्याएर यौन दुर्व्यवहार,"दैलेख : कर्णालीका जंगलमा फिरन्ते जीवन बिताउँदै आएका लोपोन्मुख राउटे समुदायका युवतीलाई होटलमा पुर्याएर यौन दुव्र्यवहार गरेको खुलेको छ । सुर्खेतको गुर्भाकोट नगरपालिकाको आपसोती जनैघाटस्थित भेरी नदि किनारमा बसोबास गर्दैै आएका राउटे समुदायका दुई युवतीलाई होटलमा पुर्याएर यौन दुव्र्यवहार गरेको खुलेको हो । राउटे समुदायका युवतीलाई यौन दुव्र्यवहार गर्ने तीन जना युवकलाई प्रहरीले पक्राउ गरेको छ । दुई युवतीलाई होटलमा लगेर मदिरा खुवाएर यौन दुव्र्यवहार गर्नुका साथै भिडियो बनाएर फेसबुक मार्फत सार्वजनिक गर्ने गुर्भाकोट नगरपालिका९ भुल्केका चमन घर्ती (जोगी) सहित तीन जनालाई पक्राउ गरिएको सुर्खेत प्रहरीले जनाएको छ । सार्वजनिक भिडियोमा होटलको एक कोठामा सुरुमा चमन र दुई राउटे युवती देखिन्छन् । तीमध्ये एउटी राउटे युवतीलाई चमनले श्रीमती भनेर सम्बोधन गरेका छन् । दुबै जना राउटे युवतीहरु मदिराले लट्ठ देखिन्छन् । राउटे युवतीलाई मदिरा सेवन गराएर यौन दुव्र्यवहार गरेको भिडियो सार्वजनिक भएसँगै जिल्ला प्रहरी कार्यालय सुर्खेतले चमनसहित भूपेन्द्र बुढा र होटल सञ्चालक विनोद पुनलाई पक्राउ गरेको छ । जिल्ला प्रहरी कार्यालय सुर्खेतका प्रहरी उपरीक्षक (एसपी) राजेन्द्रप्रसाद भट्टले राउटे युवतीमाथि यौन दुव्र्यवहार गर्नेहरुलाई पक्राउ गरिएको बताए । थप अनुसन्धानका लागि प्रहरी निरीक्षकको कमाण्डमा अनुसन्धान टोली राउटे बस्तीमा पठाइएको एसपी भट्टले बताए । राउटे समुदाय बसोबास गरिरहेको बस्तीमै पुगेर प्रहरीले थप अनुसन्धान गर्छ, उनले भने, पक्राउ परेकाहरुलाई के कारबाही गर्ने भन्ने स्थलगत अनुसन्धानबाट खुल्छ । युट्युब, टिकटक लगायतका सामाजिक सञ्जालमा भाइरल राउटे समुदायका युवतीमाथि पछिल्लो समय दुव्र्यवहार बढ्दै गएको छ । युट्युब, टिकटक बनाउने नाममा राउटे बस्ती पुग्नेहरुले उनीहरुलाई मदिरा सेवन गराउने, अश्लिल शब्दहरु बोल्न लगाउने, यौन दुव्र्यवहार गर्ने लगायतका अश्लिल कामहरु गर्ने गरेका छन् । केही वर्ष अघिसम्म राउटेहरु पैसा छुँदा पाप लाग्छ भन्ने मान्यता राख्थे । राउटे अन्य समुदायसँग घुलमिल हुँदैनथे । आफूलाई बोटको राजा र गैह्र राउटेलाई कोटको राजा भन्न रुचाउने यो समुदाय हाल अन्य समुदायसँग घुलमिल हुन थालेको छ । फलस्वरुप राउटे युवतीहरु जोखिममा परेका छन् । लोपोन्मुख जाति राउटेको सुरक्षा र संरक्षणका लागि प्रहरी परिचालन गर्नुपर्ने पटक पटक माग समेत हुने गरेको छ ।"
उत्खनन रोक्दै स्थानीय,"गोरखा : नहरको बाँधमै उत्खनन हुन लागेको भन्दै दरौंदी फाँटका किसान आन्दोलित भएका छन्। गोरखा नगरपालिका१२, खत्रीबेंसी फाँटको बाँधमा ढुंगा, गिटी, बालुवा उत्खनन गर्न नदिन स्थानीय किसानहरूले शनिबार दिनभर विरोध जनाएका हुन्। मिलेनियम कल्पवृक्ष जेभी कन्स्ट्रक्सनले गोरखा नगरपालिकाको एक सडक कालोपत्रे गर्नका लागि भन्दै शनिबार बिहानैदेखि बाँध, झोलुंगेपुल तथा निर्माणाधीन पक्कीपुल क्षेत्रभित्र उत्खनन गर्न सुरु गरेको थियो। बर्सेनि उत्खनन गर्दा दरौंदी गहरिँदै गएको र खत्रीबेंसी फाँटको हजारौँ रोपनी खेत सिँचाइ गर्ने बाँध अकासिएको भन्दै किसान आन्दोलित भएको वडाध्यक्ष दिलबहादुर थापा बताउँछन्। किसानहरूले बाँधभन्दा खोला धेरै गहिरिएर गयो, रोपाइँ गर्ने बेलाको खेत सुक्खा लाग्ने भयो भनेर उत्खनन गर्न रोकेका हुन्, वडाध्यक्ष थापाले भने, म बिरामी भएकाले फिल्डमा जान सकिनँ। तर, मैले टेलिफोन गरी त्यहाँ उत्खनन नगर्न भनेको छु। गोरखा नगरपालिका८ खोलखोलेदेखि नगरपालिका कार्यालयसम्मको सडक कालोपत्रे गर्नका लागि भन्दै सो निर्माण कम्पनीले शनिबार बिहान उत्खनन गर्न जेसीबी तथा ट्रिपर बगरमा लगेको थियो। दुई खेप ओसारी सकेपछि थाहा पाएर किसानहरूले अवरोध गरेको उनले बताए। यसअघि पनि सो ठाउँमा खोप्लाङी कन्स्ट्रक्सनले उत्खनन गरिसकेको र फेरि उत्खनन गर्दा खोलाभन्दा बाँध अकासिने भन्दै स्थानीयवासीले रोकेको स्थानीय वुद्धि कुमालले जानकारी दिए। त्यही ठाउँमा पहिले पनि उत्खनन भएको हो। बाँधभन्दा खोला यसै पनि चार, पाँच फिट गहिरिएर गएको छ, उनले भने, पहिल्यै रोक्नुपथ्र्यो। रोक्न सकिएन। यत्रो ठूल्ठूला फाँट सुक्खा लाग्ने अवस्था भइसकेको छ। धमाधम बीउ राख्ने सिजन छ। किसानहरूले दिनभर टन्टलापुर घाममा खोलाबाट गाग्रीमा, बाल्टीमा पानी बोकेर ब्याड भिजाएको अवस्था छ। हाम्रो मर्का कसले बुझ्ने ? पहिले बनाएको नहरमा पानी नचढेकाले यस्तो अवस्था आएको उनले बताए। सडक कालोपत्रे गर्नका लागि निर्माण कम्पनीलाई तीन सय घनमिटर निर्माण सामग्री उत्खनन गर्न अनुमति दिइएको नगरपालिकाले जनाएको छ। दिनभरको विवादपछि उत्खनन गर्न स्थानीय किसान सहमतिका लागि बाध्य भएका छन्। ट्रिपर हिँड्दा बिगारेको बाटो सम्याइदिने र अहिले उत्खनन गर्न दिने विषयमा सहमति भएको फिल्डमा खटिएका नगरपालिकाका प्राविधिक कपिल कोइरालाले जानकारी दिए।"
त्यति बेलै मर्न पाएको भए हुन्थ्यो,"चितवन : बाँदरमुढे घटनामा अयोध्यापुरी गणेशगन्जकी विष्णु विकको दाहिने खुट्टा भाँच्चियो। दाँत झर्यो। टाउकोमा चोट लाग्यो। त्यसकै असरका कारण उनी काम गरेर खान नसक्ने भएकी छन्। माइत जान बस चढेकी विकको साथमा १४ महिनाकी छोरी सुस्मिता थिइन्। सुस्मिताको खुट्टा, ढाड, टाउको दुख्ने, आँखामा समस्या छ। उनको शारीरिक र आर्थिक दुवै अवस्था कमजोर छ। कसैले १६ वर्षअघिको उक्त घटनाबारे सोधे आफूले भोगेको पीडाले उनी आक्रोशित हुन्छिन्। त्यति बेलै मर्न पाएको भए यो अवस्था त देख्न पर्थेन, उनले भनिन्, पृथ्वीलाई भार भैयो। न बाँच्न सकेको छु न मर्न। न्याय र क्षतिपूर्ति उनको माग रहेछ। उनीजस्तै पीडित राजनीतिक दलहरूले अनेक बहाना गरेर आफ्ना मागको सुनुवाइ नगरेको बताउँछन्। बरु उल्टै घृणा र उपेक्षा गरिएको गुनासो उनीहरूले गरेका छन्। अधिकांश घाइते काम गरेर खान नसक्ने अवस्थामा छन्। उनीहरूले उपचार खर्चसमेत पाएका छैनन्। माडीकी मनकुमारी क्षेत्रीसँगै विस्फोटमा परेका थिए आशिष क्षेत्री। ५२ वर्षीया मनकुमारी कान नसुन्ने भएकी छन्। उनको ढाड र टाउकोमा समस्या छ। आशिष ११ कक्षामा पढ्छन्। प्रहरीमा भर्ती हुन जाँदा घाउको दाग देखाएर फालिए। उनका बुवा तिलकबहादुर क्षेत्रीले पीडितले न्याय नपाएको बताए। औषधोपचार र छोरोका पढाइका लागि खर्च जुटाउन नसकेको उनको भनाइ छ। पीडितले न्याय मागेको १६ वर्ष पूरा भयो। तर, सुनुवाइ भएको छैन। उनीहरूले दोषीलाई कारबाही हुनुपर्ने, घाइतेको उपचार गरिनुपर्ने, क्षतिपूर्ति दिनुपर्ने, जीविकोपार्जनको आधार बनाइदिनुपर्ने माग गर्दै आएका छन्। सुनुवाइ नभए पनि न्याय पाउने आसमा कुरा उठाउन छोडेका छैनन्। घटनाका पीडितले बाँदरमुढेपीडित संघर्ष समिति बनाएर संघर्ष जारी राखेका छन्। त्यसपछि क्रमश: खुट्टामा लागेको घाउको दाग देखाउँदै विष्णु विक । उक्त घटनाको विषय उचालेको भनेर समितिका उपाध्यक्ष कृष्ण अधिकारी तारो बनेका छन्। विरोध गर्यो भनेर माओवादी नेताले छोरालाई जागिरको अवसरबाट बञ्चित गर्ने धम्की दिएको दाबी अधिकारीले गरे। कतिपयले डलरको खेतीको पछि लागेको आरोप लगाए। पीडितले अधिकारीकै नेतृत्वमा माओवादी केन्द्रका अध्यक्ष पुष्पकमल दाहाल, वनमन्त्री भएका बेला अग्नि सापकोटालाई कालोझन्डा देखाए। माओवादीका नेताहरू आउने कार्यक्रम भए पीडित कडा निगरानीमा पर्छन्। औपचारिक रूपमा हाम्रो माग सुनुवाइ भएन। हामीलाई बोझ ठानेर उपेक्षा गर्छन्, उनले भने, हामीले कसैलाई खेद्नु छैन। न्याय पाउँदाको भोलिपल्ट हाम्रो आन्दोलन सकिन्छ तर किन सुनुवाइ हुँदैन त ? अर्का घाइते कृष्ण अधिकारी परिवारका साथ । उनी घाइते भएर २५ दिन अस्पताल बसेका थिए। उनको दुवै खुट्टा र ढाड भाच्चिएको थियो। माओवादी केन्द्रका नेताहरूले उनीहरूलाई घटनाको मुद्दा उठाएको भन्दै उपेक्षा गर्छन्। पहिला एमाले निकट एनजीओले सहयोग गर्थे। माओवादी केन्द्रसँग एकता भएपछि उनीहरू बोल्न छाडेको अधिकारीले दुखेसो गरे। उनीहरूले तत्कालीन राष्ट्रपति डा रामवरण यादव, प्रधानमन्त्री गिरिजाप्रसाद कोइराला, माधवकुमार नेपाल, सभामुख सुवासचन्द्र नेम्बाङ, पार्टीका प्रमुखको हैसियतमा शेरबहादुर देउवा, कमल थापालाई न्याय दिलाइदिन घटनाको स्मरणपत्र बुझाएका थिए। तत्कालीन विद्रोही माओवादीले ०६२ साल जेठ २३ गते माडीस्थित बाँदरमुढे खोलामा सर्वसाधारण चढेको बसमा बम बिस्फोट गराएको थियो। बसमा यात्रारत तीन सेनासहित ३९ जना मारिएका थिए। माओवादी कार्यकर्ताले बसमा चढेका सेनालाई लक्ष्य गरी विद्युतीय धराप राखेका थिए। दाहालले त्यस घटनालाई दशवर्षे जनयुद्धको सबैभन्दा ठूलो कलंक भनेका थिए। घाइते मनकुमारी क्षेत्री छोरा आशिषको टाउकोमा लागेको घाउको खत देखाउँदै। बम विस्फोटबाट क्षतिग्रस्त बस। तत्कालीन माओवादीले ०६२ जेठ २३ गते चितवनको माडीस्थित बाँदरमुढे खोलामा बम विस्फोट गराउँदा क्षतिग्रस्त बस। तस्बिर : अन्नपूर्ण"
जब वडाध्यक्षलाई आफैँ मरेको खबर आयो,"बागलुङ : जिल्लाको गलकोट नगरपालिका वडा नम्बर १० पाण्डपखानीका वडा अध्यक्ष तिलक घर्तीको सामाजिक सञ्जालमा मृत्युको खबरले धेरै जना आश्चर्यचकित र स्तब्ध भए। स्वंयम् नगरपालिकाकै कर्मचारीहरु पनि अकल्पनीय खबरबाट विक्षिप्त बने। मृत्युमा संशय राख्दै शनिबार दिउँसो ३ बजे गलकोट नगरपालिका स्वास्थ्य संयोजक मिनराज गैरेले अध्यक्ष घर्तीको मोबाइलमा फोन गरे, फोन उठ्यो। तिलक सर बोल्नुभयो ?, तपाईँ ठीकै हुनुहुन्छ सर ? गैरेले प्रश्न गरे। अध्यक्ष घर्तीले आफू सकुशल रहेको जवाफ दिए। गैरेले लामो श्वास फेर्दै खुसी लागेको प्रतिक्रिया दिएपछि किन के भयो र ? भनेर अध्यक्ष स्वयम्ले प्रतिपश्न गरेका थिए। जवाफमा गैरेले फेसबुकमा उनको मृत्युको खबर देखेर झस्किदै फोन गरेको बताएपछि अध्यक्ष घर्ती छाँगाबाट खसे जस्तो भए। गरैको फोन लगत्तै अध्यक्ष घर्तीलाई देश तथा विदेशबाट फोन आउन थाल्यो। उनलाई फोन गरेका अधिकांशले सोधे तपाईँ तिलक हो, सञ्चै सकुशुल नै हुनुहुन्छ ? गलकोट अपडेट र गलकोट बागलुङ नेपाल फेसबुक पेजबाट अध्यक्ष घर्तीलाई श्रद्धाञ्जली दिइएको थियो। ती दुवै फेसबुक एकाउन्टमा निष्ठुरी दैव, तलाई नि राम्रै मान्छे चुन्नु पर्ने ? गलकोट नगरपालिका वडा नम्बर १० पाण्डवखानीका वडा अध्यक्ष तथा नेपाल राष्ट्रिय मगर संघ जिल्ला अध्यक्ष समेत रहनुभएका तिलक घर्तीजीप्रति हार्दिक श्रद्धाञ्जली व्यक्त गर्न चाहन्छौँ। रेस्ट इन पिस। शोकाकुल परिवारलाई धैर्यधारण गर्ने शक्ति मिलोस् लेखिएको थियो। साँझ मात्रै त्यो पोस्ट देखेपछि अध्यक्ष मगरले आफ्नो फेसबुक एकाउन्ट मार्फत आफू सकुशल रहेको जानकारी गराएका छन्। केही मित्रले जे सोच्दै हुनुहुन्थ्यो, भगवानको कृपाले त्यो अहिले नै नहोस्, आखिर जन्मसँगै मृत्यु सत्य छ। केही मित्रजनबाट मेरो बारेमा मृत्यु पर्यन्त दिइने सद्भाव प्रकट गर्नु भएको रहेछ, उनले फेसबुकमा लेखेका छन्, मेरो शुभचिन्तक आफन्त तथा सम्पूर्ण साथीहरूमा यो गलत भएको र म सकुशल रहेको जानकारी गराउँदछु। केही दिनदेखि हावाहुरीले गर्दा फोन इन्टरनेट अबरुद्ध भएको हुँदा सामाजिक सञ्जाल हेर्न नपाएको र फोन समेत गर्न नसकेको भन्दै पछि त्यो पोस्ट देख्दा आफूलाई निकै दुःख लागेको अध्यक्ष घर्तीले बताए। अध्यक्ष घर्तीले आफूलाई कुनै पनि स्वास्थ्य समस्या नभएको र गाउँमै काम गरेर रहेको बताए। झुटो खबरले आफ्ना आफन्त र शुभ चिन्तकहरुमा असर पुगेको भन्दै आफूले यस विषयमा जिल्ला प्रहरी कार्यालय बागलुङमा जानकारी गराएको र आइतबार साइबर अपराधमा उजुरी दिने सोचमा रहेको अध्यक्ष घर्तीले बताए। गलकोट अपडेटसहित दुवै पेज चलाउँदै आएका विशाल क्षेत्रीले गम्भीर कमजोरी भएको स्वीकार गर्दै क्षमा याचना गरेका छन्। आज म आफैसँग लज्जित छु। मैले हतार गर्दा, मेरो हतारको गल्तीले धेरै जनालाई हानि गरेको छ, उनले भने, म कुन शब्दले क्षमा मागु ? मसँग त्यो शब्द छैन।"
भोकमुक्त गर्न खाद्य बैंक,"गुलरिया : कोभिड महामारीका बेला समुदायमा रोगले मात्र होइन भोकले पनि कोही नमरुन् भन्ने अभियान लिएर बर्दियामा खाद्य बैंक शुरु गरिएको छ। हुनेले दिउन नहुनेले लैजाउन भन्ने हेतुले खाद्य बैंक स्थापना गरिएको हो। खाद्य बैंक मार्फत संकलित खाद्यान्न अभाव झेलिरहेका विपन्नलाई वितरण गरिएको छ। बर्दियामा अक्सिजन बैंकको सामाजिक अभियानले गतिलिएसँगै रोगले मात्र होइन भोकले पनि कोही नमरुन भन्ने अभिप्रायले खाद्य बैंक स्थापना गरिएको लायन्स क्लव अफ बर्दियाका अध्यक्ष सुधाकर मिश्रले बताए। गुलरिया नगरपालिकाको समन्वय, सहयोग र सहकार्यमा हिन्दु स्वयंसेवक संघ नेपाल, लायन्स क्लव अफ बर्दिया र एन्टा अमेरिका लगायतका सामाजिक संस्थले बैंक मार्फत खाद्यान्न संकलन गर्ने अभियान चलाएका हौं। उनले भने सहयोगी मनले बैंकमा खाद्यान्नका लागि सहयोग उपलब्ध गराउने क्रम जारी छ। स्थानीय दाताबाट सहयोग एकीकृत गरी बिपन्न समुदायलाई खाद्यान्न वितरण गरेका छौं। दाल, चामल, पिठो, नुन, तेल, लगायतका अत्यावश्यक सामग्री खाद्यान्न अभाव खेपिरहेका वास्तविक परिवारलाई उपलब्ध गराएका छौं। नगरमा लकडाउनले प्रभावित भएर खाद्यान्न अभाव खेपीरहेका पीडितलाई बैंकमार्फत संकलित सहयोग वितरण गर्ने हाम्रो मुल उद्देश्य हो। हिन्दु स्वयंसेवक संघ नेपाल नेपालगञ्ज संवाहक राजेन्द्रकुमार यादवले भने हुनेले बैंकलाई दिने र नहुनेले बैंकबाट लैजाउन भन्ने बैंकको मुख्य उद्देश्य छ। बैंकले प्रतिपरिवार २० केजी चामल, २ केजी दाल, ५ केजी पिठो, आधा लिटर तेल, २ वटा सावुन र ५ ओटा मास्क दिएको छ। बैंकलाई आवश्यक पर्ने जुनसुकै सहयोग उपलब्ध गराउन नगरपालिका तयारी अवस्थामा रहेको गुलरिया नगरपालिकाका नगरप्रमुख मुक्तिनाथ यादवले बताए। खाद्यान्न वितरणका लागि नगरपालिकाले गाडी उपलब्ध गराउँदै आएको छ। उनले भने आवश्यकता अनुसार बैंकको दायरा बढाउन हामीले पहल गरेका छौं विश्वव्यापी कोभिड महामारीका कारण चौतर्फी प्रभाव पारेको छ। कोभिडका कारण दैनिक बिहान बेलुकाको छाक टार्न धौधौ परेका परिवारलाई अभियान सान्दर्भिक छ।"
