शीर्षक,विवरण
नेपाल कोरिया मैत्री अस्पतालबाट अक्सिजन उत्पादन सुरु,"भक्तपुर : भक्तपुरको मध्यपुर थिमि नगरपालिकाद्वारा सञ्चालित नेपाल कोरिया मैत्री नगरपालिका अस्पतालले अक्सिजन ग्यास उत्पादन सुरु गरेको छ। भेरियन्टसहितको नयाँ कोरोना भाइरस संक्रमितहरुको संख्या बढेसँगै अस्पतालले आफ्नै अक्सिजन प्लान्ट स्थापना गरेको हो। जुन प्लान्टबाट अहिले अक्सिजन उत्पादन भई बिरामीहरुलाई उपलब्ध गराउन थालिएको अस्पतालका कार्यकारी निर्देशक प्रोडा ज्ञानकृष्ण कायस्थले जानकारी दिए। देशभर अक्सिजनको ग्यास अभावले संक्रमितहरुले मृत्युवरण गरिरहेको बेला नेपाल कोरिया मैत्री नगरपालिका अस्पतालले आफ्नै प्लान्टबाट अक्सिजन उत्पादन सुरु गर्नु खुसीको कुरा हो। यसले संक्रमितहरु प्राणवायु अक्सिजनको अभावले प्राण त्याग्न बाध्य हुने छैनन् भनी विश्वास गर्न सकिन्छ। चिकित्सकका अनुसार कोरोना भाइरसको दोस्रो लहरका अधिकांश संक्रमितलाई अक्सिजन अनिवार्यजस्तै भएको छ। जति संक्रमित आउँछन्, सबैलाई अक्सिजन चाहिन्छ। त्यसैले अहिले अक्सिजनको माग अत्यधिक भएको चिकित्सक बताउँछन्। उनीहरु यहीं स्थिति रहेमा हरेक अस्पतालको आफ्नै अक्सिजन प्लान्ट भएर पनि संक्रमितलाई थेग्न मुस्किल पर्ने बताउँछन्। नेपाल कोरिया मैत्री नगरपालिका अस्पतालका निर्देशक डा कायस्थले अस्पतालको प्लान्टबाट अहिले दैनिक ८ हजारदेखि १२ हजार लिटरसम्म अक्सिजन उत्पादन भइरहेको जानकारी दिए। उत्पादित अक्सिजनले गर्दा अस्पतालमा भर्ना भएका कोरोना भाइरस संक्रमितहरुको उपचारमा सहज भएको उनको भनाइ छ। अस्पतालकै प्लान्टबाट अक्सिजन उत्पादन भएपछि कोरोना भाइरस संक्रमितहरुको उपचारमा धेरै सजिलो भएको छ, उनले भने, तर यो नै पर्याप्त होइन। अझै बाहिरबाट अक्सिजन मगाइरहनुपर्छ। अक्सिजन सिलिन्डरकै भर पर्नुपरिरहेको छ। अस्पताललाई अहिले दैनिक ९० वटा अक्सिजन ग्यासको सिलिन्डर आवश्यक पर्छ। जबकी प्लान्टबाट मुस्किलले १६ वटा सिलिन्डर प्रयोग हुन्छ। कूल ९० शैय्याको अस्पतालमा अहिले आधामा कोरोनाका संक्रमितको उपचार भइरहेको छ। भेन्टिलेटरसहितको ७ शय्याको आईसीयूसमेत कोरोना भाइरस संक्रमितले ओगटिरहेका छन्। अस्पतालमा संक्रमितको चाप बढेपछि आइतबारमात्रै काठमाडौं महानगरपालिकाले अस्पताललाई ३ वटा भेन्टिलेटर सहयोग गरेको छ। आफ्नै प्लान्टबाट अक्सिजन उत्पादन सुरु भएकाले कोरोना भाइरस संक्रमितलाई लक्ष्य गरी १५ शय्या थप्ने तयारी भइरहेको डा कायस्थ बताउँछन्। संक्रमितको चापले पनि शय्या बढाउनु आवश्यक छ, उनले थपे, तर शय्या बढाउनेबित्तिकै पहिलेजस्तो अक्सिजन ग्यासको अभावले गार्हो बनाउने सम्भावना पनि छ। अहिले अधिकांश संक्रमितलाई अक्सिजन अनिवार्यजस्तै भएकाले अस्पतालको प्लान्टले मात्रै नथेग्ने उनी सुनाउँछन्। यही रफ्तारमा संक्रमित बढ्यो भने हाम्रो अक्सिजन प्लान्टले धेरै सानो हुनेछ, डा कायस्थले थपे, हामी संघर्ष गरिरहेका छौं। अस्पतालको पूर्वाधार र क्षमता नबढाई सुखै छैन। सरकारको सीसीएमसीले अस्पतालहरुलाई अक्सिजन ग्यासको कोटा निर्धारण गर्दा अरु अस्पतालजस्तै नेपाल कोरिया मैत्री नगरपालिका अस्पताल पनि नराम्ररी प्रभावित भयो। एकदिन त १० मिनेटको लागिमात्रै अस्पतालसँग अक्सिजन थियो। धन्न नगरपालिका प्रमुख मदनसुन्दर श्रेष्ठलगायतका जनप्रतिनिधि, अस्पतालका चिकित्सक तथा कर्मचारीहरुको अथक प्रयासपछि अक्सिजनको जोहो भएको डा कायस्थ सुनाउँछन्। त्यसबेला अक्सिजनको तत्काल जोहो गर्न नसकिएको भए अस्पतालमा उपचार गराइरहेका संक्रमितहरुको अवस्था के हुन्थ्यो भन्न सकिने अवस्था थिएन, उनले थपे, धन्न समयमै अक्सिजनको व्यवस्था भयो र संक्रमितहरुको जीवन रक्षा गर्न सक्यौं। अस्पतालले हावामा आधारित अक्सिजन प्लान्ट जडान गर्न ५० लाखभन्दा बढी बजेट खर्च गरेको छ। त्यस्तै नेपाल विद्युत प्राधिकरणबाट थ्रीफेज लाइनको लागि छुट्टै ट्रान्स्फर्मरको व्यवस्था गर्नुपरेको अस्पतालले जनाएको छ। त्यस्तै अक्सिजन प्लान्टको लागि छुट्टै भवनसमेत बनाउनुपर्दा सोचेभन्दा ढिलो अक्सिजन उत्पादन सुरु भएको बताइएको छ। प्लान्ट स्थापना भए पनि यसलाई स्वचालित बनाउन बाँकी छ, निर्देशक डा कायस्थले भने, अहिलेलाई म्यानुअली काम गरेका छौं। २४ सै घन्टा कर्मचारी खटिनुपर्छ। अस्पताल सञ्चालक मध्यपुर थिमि नपाका सूचना अधिकारी केशव सिलवालले संक्रमितको उपचारलाई लक्षित गरी अस्पताललाई १० लिटर क्षमताको ४० थान अक्सिजन कन्सन्ट्रेटर मेसिन सहयोग प्राप्त हुन लागेको जानकारी दिए। हाल अस्पतालसँग ५ लिटर क्षमताका ९ वटा अक्सिजन कन्सन्ट्रेटर रहेका छन्। भक्तपुरमा पनि जडान हुँदै अक्सिजन प्लान्ट भक्तपुरको लागि कोरोना हब अस्पताल भक्तपुर अस्पतालमा पनि अक्सिजन प्लान्ट जडान हुने भएको छ। बागमती प्रदेश सरकारको सहयोगमा करिब ५ करोड लागतमा अमेरिकी प्रविधिको तरल अक्सिजन ग्यास उत्पादन गर्ने प्लान्ट जडान गर्न लागेको अस्पतालकी मेडिकल सुपरिटेन्डेन्ट डा सुमित्रा गौतमले जानकारी दिइन्। उनले कम्तीमा एकमहिनाभित्र उक्त प्लान्ट जडान हुने दावी गरिन्। उनका अनुसार उक्त प्लान्टले प्रतिमिनेट ४० लिटर तरल अक्सिजन उत्पादन गर्ने क्षमता राख्छ। जसअनुसार प्रतिदिन एकहजार ५ सय सिलिन्डिर अक्सिजन ग्यास उत्पादन गर्ने मेसु डा गौतम बताउँछिन्। सरकारको कोटा प्रणालीले गर्दा भक्तपुर अस्पतालले पनि आवश्यकताअनुसार अक्सिजन पाउन नसकिएको उनले गुनासो गरिन्। अस्पताललाई दैनिक १२० सिलिन्डर आवश्यक पर्छ तर सरकारी कोटाअनुसार बढीमा ३० वटामात्रै सिलिन्डर अस्पतालले पाउन सक्यो, डा गौतमले थपिन्, त्यसले नपुगेपछि जनकपुर, निजगढ र नुवाकोटको ककनीबाट अक्सिजन मगाएर गर्जो टारिरहेका छौं। उनले अस्पताललाई दैनिक १०० वटा अक्सिजन सिलिन्डर दिनुपर्ने सगरमाथाले नदिएर कालोबजारी गरेको आरोपसमेत लगाइन्। यसरी नै अक्सिजन ग्यास अभाव हुने भए अस्पतालले थप सेवा दिन सक्दैन, डा गौतमले भनिन्, तर अक्सिजन सहज भए थप ४० शय्यामा संक्रमितलाई उपचार दिन सकिन्छ। उनले अस्पतालको आईसीयूमा १० शैय्या थप्ने तयारी भइरहेको जानकारी दिइन् तर अस्पतालकै अक्सिजन प्लान्ट नभई थप हुने आईसीयू सञ्चालन गर्न सकिने अवस्था हुँदैन। अहिले अक्सिजन अभावले अस्पतालको अवस्था दयनीय बन्दै गएको भन्दै मेसु डा गौतमले अस्पतालमा उपचाररत ६४ जना संक्रमितलाई जेनतेन अक्सिजनको व्यवस्था गर्दै आएको प्रतिक्रिया दिइन्।"
महामारीमा इन्धनको मूल्य बढ्यो : पेट्रोल १२३ पुग्यो,"काठमाडौं : कोरोना महामारीकै बीच नेपाल आयल निगमले इन्धनको मूल्य बढाएको छ। आइतबार राति १२ बजेदेखि लागू हुनेगरी निगमले पेट्रोल, डिजल, मट्टितेल र अन्तरिक हवाई इन्धनको मूल्य प्रतिलिटर २ रुपैयाँका दरले बढाएको हो। निगमका प्रवक्ता विनितमणि उपाध्यायका अनुसार स्वचालित मूल्य प्रणाली कार्यान्वयन कार्यविधि अनुसार आइतबार मूल्य वृद्धि गरिएको हो। सोमबारबाट काठमाडौं उपत्यकामा पेट्रोल १२३, डिजेल र मट्टीतेल १०६ रुपैयाँ मूल्य कायम गरिएको छ। निगमले आइतबार आन्तरिक उडानतर्फको हवाई इन्धनको समेत मूल्य बढाएको छ। आन्तरिक हवाई इन्धनको मूल्य प्रतिलिटर ७८ पुगेको छ। निगमले इण्डियन आयाल कर्पोरेशनले मे १६ मा पठाएको मूल्य सूचीका आधारमा मूल्य समायोजन गरेको बताएको छ। एलपी ग्यास र अन्तर्राष्ट्रिय हवाई उडानका लागि प्रयोग हुने इन्धनको मूल्य भने निगमले यथावत राखेको छ।"
कर्णालीमा दुई मन्त्री नियुक्त,"सुर्खेत : कर्णालीमा मन्त्रीपरिषद् पुनर्गठन गरिएको छ। मुख्यमन्त्री महेन्द्रबहादुर शाहीले आइतबार दुई मन्त्री नियुक्त गरेका हुन्। गत बुधवार मात्र मुख्यमन्त्रीले तीनजना मन्त्री नियुक्त गरेका थिए। तर सत्ता साझेदार कांग्रेसको असन्तुष्टिका कारण उनीहरुको शपथ रोकिएको थियो। मुख्यमन्त्री तथा मन्त्रीपरिषद् कार्यालयका अनुसार सुर्खेतका सिताकुमारी नेपाली र रुकुम पश्चिमबाट निर्वाचित सांसद गोपाल शर्मा मन्त्री नियुक्त भएका हुन्। प्रदेश प्रमुखको कार्यालयका अनुसार सिताकुमारी नेपाली आन्तरिक मामिला, कानुन, युवा तथा खेलकुदमन्त्री र गोपाल शर्मा आर्थिक मामिला तथा योजना मन्त्रीमा नियुक्त भएका छन्। उनीहरु दुबैजना माओवादी केन्द्रका सांसद हुन्। उनीहरु यसअघि बुधवार मन्त्री नियुक्त भए पनि शपथ लिन पाएका थिएनन्। कांग्रेसले दुई वटा मन्त्रालय मागेपछि माओवादीका मन्त्रीहरुको शपथ रोकिएको थियो। यसअघि मन्त्री नियुक्त भए पनि शपथ रोकिएका माओवादीका सांसद विन्दमान विष्ट भने पछाडि हटेका छन्। माओवादी स्रोतका अनुसार काँगेसलाई दुई मन्त्रालय दिनुपर्ने भएपछि विष्ट पछाडि हटेका हुन्। यसअघि विष्टलाई आन्तरिक मामिला, कानुन, युवा तथा खेलकुदमन्त्री नियुक्त गरिएको थियो। तर उनी यसपटक पार्टीको निर्देशनमा ब्याक भएको माओवादीको दाबी छ। अब बाँकी रहेका दुई मन्त्रालय कांग्रेसलाई दिने मुख्यमन्त्रीको तयारी छ। भौतिक पूर्वाधार विकास मन्त्रालय फुटाएर बनाइएको जलस्रोत तथा ऊर्जा विकास र सामाजिक विकास मन्त्रालय कांग्रेसले पाउने छ। मन्त्रालय फुटाएपछि कर्णालीमा मन्त्रालयको संख्या आठ भएको छ। मुख्यमन्त्री शाहीले वैशाख ३ गते विश्वासको मत लिने क्रममा काँग्रेसले सहयोग गरेको थियो। अब कांग्रेसलाई पनि सरकारमा सहभागी गराइने र दुई मन्त्रालय दिने तयारी मुख्यमन्त्रीको रहेको स्रोतले जनाएको छ। यद्यपी कांग्रेसले सरकारमा सहभागी हुनेबारे आधिकारिक रुपमा जानकारी दिएको छैन। यस्तै मुख्यमन्त्रीलाई विश्वासको मत दिने क्रममा फ्लोर क्रस गरेका एमाले नेता माधव पक्षका तीनजना यसअघि नै मन्त्री नियुक्त भइसकेका छन्। माधव नेपाल पक्षका अमरबहादुर थापा भौतिक पूर्वाधार तथा सहरी विकास मन्त्री, नन्दसिंह बुढा उद्योग, पयटन, वन तथा वातावरण मन्त्री र कुर्मराज शाही भूमि व्यवस्था, कृषि तथा सहकारी मन्त्री मन्त्री नियुक्त भइसकेका छन्। माओवादीले भने यसअघि अवसर पाएकालाई विदा गरेर नयाँलाई अवसर दिइएको जनाएको छ। माओवादीले यसअघि नरेश भण्डारी र विमला केसी दुई जनालाई मन्त्रीबाट विदा गरेको थियो।"
अक्सिजन प्लान्ट माग्दै सांसद मन्त्रालयमा,"सुर्खेत : कर्णालीका सांसदले अक्सिजन प्लान्ट र सिलिण्डर माग्दै संघीय राजधानी काठमाडौं पुगेका छन्। एमालेका प्रदेश तथा प्रतिनिधिसभाका सांसद मन्त्रालयमै पुगेर सरकारसँग अक्सिजन प्लान्ट र सिलिण्डर माग गरेका हुन्। उनीहरुले तत्काल कर्णालीमा अक्सिजन र सिलिण्डर उपलब्ध नभए अवस्था जटिल हुने भन्दै सरकारको ध्यानाकर्षणसमेत गराएका छन्। संक्रमितको संख्या बढ्न थालेपछि कर्णालीमा अहिले अक्सिजनको चरम अभाव छ। अक्सिजन र सिलिण्डरकै अभावमा अस्पतालले संक्रमितको चाप थेग्न नसक्ने चेतावनी दिइरहेका छन्। शुक्रबार मात्र कर्णाली प्रदेश अस्पतालले अक्सिजन अभावकै कारण संक्रमितको भर्ना नलिने बताएको थियो। तर अहिले जटिल संक्रमितलाई भने भर्ना लिइरहेको छ। प्रदेशमा अक्सिजन अभावमा संक्रमितले ज्यान गुमाउन थालेपछि एमालेका सांसद संघीय सरकारसँग गुहार माग्न पुगेका हुन्। सांसदको टोलीले आइतबार स्वास्थ्य मन्त्रालयमा पुगेर कर्णालीमा तत्काल अक्सिजन प्लान्ट, सिलिण्डर, स्वास्थ्यकर्मी, आईसीयु र भेन्टिलेटरको व्यवस्था गरिदिन माग गरेको हो।सांसदहरुले तत्काल कर्णाली प्रदेश अस्पतालमा दैनिक पाँचसय सिलिण्डर भर्न सकिने क्षमताको अक्सिजन प्लान्ट स्थापना गरिदिन माग गरे। यस्तै जिल्लाहरुमा पनि प्लान्ट स्थापनाका लागि तत्काल बजेटको व्यवस्था गर्न माग गरिएको छ। प्रदेशमा हाल सिलिण्डरको अभाव भएको भन्दै सांसदले कर्णालीमा प्रदेश अस्पतालमा पाँच सय र अन्य जिल्लाका लागि पाँच सय गरी प्रदेशका तत्काल एक हजार सिलिण्डर उपलब्ध गराउन माग गरेका छन्। साथै उनीहरुले प्रदेशमा आईसीयु, भेन्टिलेटर र स्वास्थ्यकर्मी उपलब्ध गराउन आग्रह गरे। कर्णालीबाट प्रतिनिधि सभामा निर्वाचित एमालेका सांसद ध्रुवकुमार शाही, राजबहादुर बुढा, मोहन बानियाँ र पावर्तीकुमारी विशुन्के स्वास्थ्य मन्त्रालयमै पुगेका हुन्। यस्तै एमालेका कर्णाली प्रदेश इन्चार्जसमेत रहेका प्रदेश संसदीय दलका नेता यामलाल कँडेल र प्रमुख सचेतक गुलावजंग शाहले स्वास्थ्य मन्त्री हृदेश त्रिपाठीलाई कर्णालीमा महामारीको अवस्थाबारे अवगत गराएका छन्। आफूहरुले कर्णालीमा अक्सिजन अभावमा संक्रमितको उपचारमा कठिनाइ भइरहेको भन्दै संघीय सरकारले तत्काल सहयोग गर्नुपर्ने माग गरेको प्रदेशसांसद यामलाल कँडेलले बताए। उनले भने,हामीले कर्णालीको अवस्थाबारे मन्त्रीको ध्यानाकर्षण गरायौं, संघीय सरकारले कर्णालीमा अक्सिजन प्लान्ट स्थापना र सिलिण्डर उपलब्ध गराउन प्राथमिकता देओस् भन्ने हाम्रो माग राख्यौं। त्यसक्रममा स्वास्थ्य मन्त्री त्रिपाठीले संघीय सरकारले कर्णालीलाई प्राथमिकता दिइने प्रतिबद्धता जनाए। सांसद कँडेलेका अनुसार मन्त्री त्रिपाठीले तत्काल कर्णालीमा एकसय वटा अक्सिजन सिलिण्डर पठाउन निर्णय मन्त्रालयले गरिसकेको भन्दै प्लान्ट स्थापना र थप सिलिण्डर उपलब्ध गराउने बचन दिएका छन्। कर्णालीमा महामारी नियन्त्रण गर्न सरकारले सक्दो सहयोग गर्ने मन्त्री त्रिपाठीले बताएका छन्। कर्णालीका लागि अक्सिजन प्लान्ट र सिलिण्डर माग्दै स्वास्थ्य मन्त्रालयमा पुगेका एमाले सांसद। तस्बिर : अन्नपूर्ण"
फेरि शपथ गराउन माग गर्दै प्रधानमन्त्री र सातमन्त्रीविरुद्ध सर्वोच्चमा रिट,"काठमाडौं : प्रधानमन्त्री केपी ओलीले लिएको पद तथा गोपनीयताको शपथबारे स्पष्ट गर्न र गैरसांसदलाई मन्त्री बनाउने काम बदर गर्न माग गर्दै आइतबार सर्वोच्च अदालतमा रिट निवेदन पेश गरिएको छ । राष्ट्रपति र प्रधानमन्त्री तथा मन्त्रिपरिषद्को कार्यालय एवं गृहमन्त्री रामबहादुर थापा, ऊर्जा, जलस्रोत तथा सिंचाइमन्त्री टोपबहादुर रायमाझी, उद्योग, वाणिज्य र आपूर्तिमन्त्री लेखराज भट्ट, शहरी विकासमन्त्री प्रभु साह, खानेपानी तथा सरसफाइमन्त्री मणिचन्द्र थापा, श्रम, रोजगार तथा सामाजिक सुरक्षामन्त्री गौरीशंकर चौधरी र युवा तथा खेलकूदमन्त्री दाबा तामाङलगायतलाई विपक्षी बनाइएको छ । वरिष्ठ अधिवक्ता डा चन्द्रकान्त ज्ञवाली र अधिवक्ता लोकेन्द्र ओलीले आइतबार दिएको निवेदनमा प्रधानमन्त्री ओलीलाई राष्ट्रपति विद्यादेवी भण्डारीले गराएको शपथ कुन कानूनअनुसार हो भन्ने खुलाउन माग गरिएको छ। निवेदनमा प्रधानमन्त्री ओलीले लिएको शपथमा केही शब्द उच्चारण नहुनु गैरसंवैधानिक भएको जनाउँदै आफूअनुकूल शब्द प्रयोग गरी शपथ ग्रहण गर्न नमिल्ने जिकिर गरिएको छ । निवेदनमा संघीय संसद्का सदस्य नै नभएका तर मन्त्रीको रुपमा शपथ लिनभएका सात जनाको नियुक्ति अन्तरिम आदेशद्वारा बदर गर्नसमेत माग गरिएको छ । रासस"
कोरोना कहर : अक्सिजनमा प्रदेश १ को भरथेग,"विराटनगर : कोरोना भाइरस संक्रमितको संख्या ह्वात्तै बढेर मुलुकभर अक्सिजनको हाहाकार मच्चिएका बेला प्रदेश १ ले भरथेग गर्न थालेको छ। अक्सिजन आवश्यक पर्ने जटिल अवस्थाका संक्रमितको उपचारका लागि मुलुकका अन्य स्थानमा प्रदेश १ बाट धमाधम अक्सिजन आपूर्ति हुन थालेको हो। अक्सिजन अभावमा भइरहेको संक्रमितको मृत्युलाई रोक्न र उपचारलाई प्रभावकारी बनाउन माग अत्याधिक रहेका स्थानमा आपूर्तिको व्यवस्था मिलाइएको मोरङका प्रमुख जिल्ला अधिकारी कोषहरि निरौलाले बताए। प्रदेशमा मोरङका दुई र सुनसरीका तीन गरेर पाँचवटा उद्योगले अक्सिजन उत्पादन गरिरहेका छन्। सामान्य अवस्थामा पनि प्रदेशबाहिरका केही जिल्लामा अक्सिजन लैजाने गरिएकोमा अहिले कोरोनाका कारण जटिल अवस्था उत्पन्न भएर सबैतिर अभाव हुन पुग्यो, निरौलाले भने, यस्तो बेला माग भएका स्थानमा आपूर्ति गर्ने वातावरण बनाउँदै अक्सिजनको सहायतामा उपचार गर्नुपर्ने गम्भीर प्रकृतिका बिरामीलाई राहत पुर्याउने र अकालमा उनीहरुको ज्यान जाने अवस्थालाई रोक्ने प्रयास भइरहेको छ। उनका अनुसार यसअघि सामान्य अवस्थामा सिरहा, सप्तरी, धनुषा लगायतसम्म यहाँबाट अक्सिजन जाने गरेको थियो। तर अहिले कोरोनाका कारण सबैतिर हाहाकार हुँदा भैरहवा, डडेलधुरा, काठमाडौं, मकवानपुर, दाङलगायतका स्थानलाई पनि प्रदेशमा रहेका उद्योगहरुले भरथेग गनुपर्ने अवस्था आएको प्रजिअ निरौलाको भनाइ छ। आवश्यक परेका स्थानबाट खाली सिलिन्डर ल्याइदिएपछि उद्योगले भरिदिन्छन्, उनले भने, ढुवानीका विभिन्न साधनको प्रयोग गरेर रिलिफ गरिएका सिलिन्डर लैजाने गरिएको छ। उनका अनुसार प्रदेश १ मा अक्सिजन आपूर्ति अहिलेसम्म सहज नै छ। यहाँको मागलाई धान्दै आपतकालीन अवस्थालाई ध्यानमा राख्दै अन्यत्र पठाउन थालिएको हो, प्रजिअ निरौला भन्छन्, यो क्रम लगभग एक सातादेखि जारी छ। उनका अनुसार अहिले प्रदेश १ मा दैनिक बढीमा एक हजार पाँच सय सिलिन्डरसम्म अक्सिजन खपत हुन्छ। स्थानीय स्तरको आवश्यकता परिपूर्ति गरेर अन्यत्र लैजान थालिएको हो। प्रदेशका मोरङ र सुनसरीमा दैनिक दुई हजार सात सय सिलिन्डरसम्म अक्सिजन उत्पादन हुँदै आएको छ। २७ सय सिलिन्डरसम्म उत्पादन हुन्छ। प्रदेशमा अहिलेसम्मलाई १५ सयसम्मले पुगिरहेको छ, निरौलाले भने, बाँकीलाई अन्यत्र पठाउनै पर्ने अवस्था छ। अरु ठाउँमा अक्सिजन नपाएर बिरामी छटपटाइरहँदा पठाउने प्रबन्ध मिलाइएको छ। विभिन्न स्थानबाट भएको मागका आधारमा आवश्यकता र जटिलताको अवस्था हेरेर प्रशासनको अनुमतिमा उद्योगले अक्सिजन आपूर्तिको व्यवस्था मिलाइरहेका हुन्। प्रजिअ निरौलाका अनुसार एक दिनमा एक हजार पाँच सय सिलिन्डरभन्दा बढी उत्पादन हुने मोरङबाट दैनिक तीन सय सिलिन्डरसम्म अक्सिजन बाहिरिने गरेको छ। उनले एक साताको अवधिमा एक हजारभन्दा बढी सिलिन्डर अन्यत्रका लागि पठाइसकिएको बताए। यसअघि दैनिक पाँच सय सिलिन्डरजति मात्रै उत्पादन गरिरहेका उद्योगले अहिले उत्पादन क्षमता पनि बढाएका छन्। प्रशासनले २४ घण्टा नै नियमित विद्युत आपूर्तिको व्यवस्था मिलाएपछि उत्पादन बढाउन उद्योग सफल भएका हुन्। अक्सिजनको उत्पादन बढाइएपछि बाहिरका लागि आपूर्ति सहज भएको निरौलाको भनाइ छ। मोरङ प्रहरी प्रमुख एसपी सन्तोष खड्काले स्थल र हवाई मार्गबाट धमाधम अक्सिजन पठाउने काम भइरहेको बताए। नेपाली सेनाको स्काई ट्रकको प्रयोग गरेर विराटनगर विमानस्थल हुँदै हवाई मार्गबाट अक्सिजन अन्यत्र लैजाने गरिएको छ। शनिबार मात्रै सेनाको जहाजबाट दुई पटक अक्सिजन भैरहवा लगिएको खड्काको भनाइ छ। शनिबार नै ढुवानीका अन्य साधनको प्रयोग गरेर स्थलमार्ग हुँदै पाँच सय ९२ सिलिन्डर अक्सिजन बाहिर पठाइएको जानकारी उनले दिए। एसपी खड्काले राज्यलाई आवश्यकता परेका बेला अक्सिजनमा प्रदेश १ ले प्रशस्तै योगदान गरिरहेको बताए। सुनसरीका प्रमुख जिल्ला अधिकारी उमेश ढकाल एक साताको अवधिमा सुनसरीबाट दुई हजारभन्दा बढी सिलिन्डर अक्सिजन पठाइसकिएको बताउँछन्। संक्रमण तीव्र रुपमा फैलिएर अक्सिजनको माग बढ्दा स्वास्थ्य प्रणाली नै अस्तव्यस्त भएकाले बाहिर पठाउन थालिएको उनको भनाइ छ। उताबाट खाली गरेर ल्याइएका सिलिन्डर भरेर पठाउने काम भइरहेको छ, प्रजिअ ढकालले भने, हवाई र स्थलमार्ग हुँदै सिलिन्डर रिलिफ गरेर पश्चिम नेपालसम्म पठाउने व्यवस्था मिलाइएको छ। सुनसरीको इटहरीमा दुई र दुहवीमा एउटा अक्सिजन उत्पादन गर्ने उद्योग छन्। सबैले दैनिक एक हजार दुई सयभन्दा बढी सिलिन्डर अक्सिजन उत्पादन गर्छन्। दुहवीको विनायक अक्सिजन इण्डष्ट्रिजका सञ्चालक पवनकुमार सारडाले उद्योगलाई अहिले सिलिन्डरको अभाव रहेको बताए। माग चौतर्फी रुपमा बढेको छ। यस्तै हो भने भोलिका दिनमा धान्न कठिन हुनसक्छ, उनले भने, अक्सिजन उत्पादन पूर्ण क्षमतामा गर्नुपर्ने बेला अहिले सिलिन्डर अभावको अर्को समस्या छ। राज्यले सिलिन्डरको व्यवस्था गरिदिने हो भने उत्पादनमा समस्या छैन। सामान्य अवस्थामा ४० प्रतिशतजति मात्रै उत्पादन गर्ने उद्योगलाई सिलिन्डर पर्याप्त भए पूर्ण क्षमतामा उत्पादन गर्न कुनै गाह्रो नभएको सारडाले बताए। उनका अनुसार दैनिक पाँच सय सिलिन्डर उत्पादन गरिरहेको उद्योगबाट एक हजार सिलिन्डरसम्म उत्पादन गर्न सकिन्छ। ढल्केबर र धनगढीका अक्सिजन प्लान्टमा समस्या आएकाले मुलुकमा देखिएको संकट टार्ने काम प्रदेश १ बाट भइरहेको जानकारी सारडाले दिए। आवश्यकता पर्यो भन्दै लैजानेहरुले फिर्ता नगरिदिँदा पनि सिलिन्डरको कृतिम अभाव भएको उनको भनाइ छ। माग अत्याधिक रहेका बेला कच्चा पदार्थ भने अभाव हुने अवस्था रहेको उनले बताए। प्रदेश १ को सामाजिक विकास मन्त्रालयका सचिव गोविन्दबहादुर कार्कीले प्रदेश अक्सिजनमा भने आत्मनिर्भर रहेको बताए। उनका अनुसार आवश्यकताभन्दा दोब्बर बढी उत्पादन भइरहेको छ। मोरङमा मारुती र हिमाल तथा सुनसरीमा विनायक, पाथीभरा र दुर्गा उद्योगले धमाधम अक्सिजन उत्पादन गरिरहेको जानकारी उनले दिए। सचिव कार्कीले तत्कालै एउटा समिति बनाएर अक्सिजन आपूर्तिलाई प्रदेश सरकार मातहत ल्याइने जानकारी पनि दिए। मोरङमा कोरोना संक्रमितको उपचार हुने बूढीगंगा गाउँपालिकाको विराट शिक्षण अस्पताल, विराटनगरको कोसी अस्पताल कोभिड१९ उपचार केन्द्र र नोबेल शिक्षण अस्पताल छन्। प्रत्येकमा दैनिक खपत हुने तीन सयभन्दा बढी सिलिन्डर अक्सिजन उद्योगबाटै आपूर्ति हुन्छ। अरु अस्पतालबाट पनि अक्सिजनको माग भइरहेको हुन्छ। नोबेलले भने आफैले अक्सिजन उत्पादनको तयारी अन्तिम चरणमा पुर्याइसकेको अस्पतालका निर्देशक डा राजेश नेपालले जानकारी दिए। अक्सिजन प्लान्ट सञ्चालनमा आइसकेपछि भने नोबेल आत्मनिर्भर बन्ने उनको भनाइ छ।"
कोरोना रोकथाम तथा नियन्त्रणका लागि चार अर्ब ३२ करोडको सहमति,"काठमाडौं : कोभिड१९ को रोकथाम, उपचार तथा नियन्त्रणका लागि अस्पतालको क्षमता अभिवृद्धि र स्वास्थ्य सामग्रीका लागि अर्थ मन्त्रालयले चार अर्ब ३१ करोड ८५ लाख ६० हजार बराबरको सहमति दिएको छ। मन्त्रालयले आइतबार २६ केन्द्रीय अस्पताल र नौ प्रादेशिक अस्पतालमा भेन्टिलेटर तथा अक्सिजन प्लान्ट र ट्यांकका लागि दुई अर्ब ९५ करोड २० लाख बराबरको सहमति दिएको हो। मन्त्रालयले विज्ञप्तिमार्फत केन्द्रीय र प्रादेशिक गरी २५ अस्पताललाई एचडियु स्थापनाका लागि रु एक अर्ब ३६ करोड ६५ लाख ६० हजारको सहमति दिइएको जनाएको छ। कोभिड१९ को रोकथाम, उपचार तथा नियन्त्रणका लागि आवश्यक सबै उपाय अवलम्बन गर्ने नीतिअन्तर्गत स्वास्थ्य तथा जनसंख्या मन्त्रालयको मागअनुरुप मन्त्रालयले स्रोत सुनिश्चित गरेको हो। रासस"
नवलपरासीमा संक्रमित हुनेमा युवा बढी,"परासी : पश्चिम नवलपरासीमा कोरोना संक्रमित हुनेमा युवाहरुको संख्या धेरै छ । दोस्रो लहरमा फैलिएको संक्रमणको समयमा परीक्षण गर्दा २५ देखि ४० वर्ष उमेर समुहका युवाहरुमा बढी संक्रमण देखिएको स्वास्थ्य कार्यालयमा प्रमुख कृष्ण प्रसाद पोखरेलले बताए । मृत्यु हुने उमेर समूह भने ४१ देखि ५० वर्षका बढी छन् । मृत्यु हुने पुरुषको संख्या महिलाको भन्दा तेब्बरको हाराहारीमा छ । वैशाखदेखि अहिलेसम्मको एक महिनाको अवधिमा ४४ पुरुष र १८ महिला गरी कुल ६२ जनाको मृत्यु भएको छ । जसमा २० देखि ९० वर्षसम्मका छन् । २० देखि कम उमेर समुहका कसैको पनि मृत्यु भएको छैन । अहिलेसम्म हरेक दिन जिल्लामा २ देखि ४ जनासम्मको मृत्यु हुने गरेको स्वास्थ्य प्रमुख पोखरेलले बताए । होम आईसोलसनमा बसेकाहरु गंभिर अवस्थामा पुगेपछि मात्र अस्पताल आउने भएकाले पनि मृत्यु दर बढेको उनले जानकारी दिए । मृत्यु हुने उमेर समुहमा २० देखि ३० वर्षका ३ जना २१ देखि ४० वर्षका ९, ४१ देखि ५० वर्षका १५ जना छन् । त्यस्तै ५१ देखि ६० उमेरका १३, ६१ देखि ७० उमेरका १४, ७१ देखि ८० वर्षका ५ र ८१ देखि ९० उमेर समुहका ३ जनाको मृत्यु भएको स्वास्थ्य कार्यालयले जनाएको छ । अहिले सक्रिय संक्रमितको संख्या १२ सय ६२ रहेको छ ।"
दाङमा स्थानीय तहले बनाए पालिकामै अक्सिजनसहितको कोरोना अस्पताल,"दाङ : दाङका दश स्थानीय सरकारले पालिकामै कोरोना उपचारका लागि कोरोना अस्पताल निर्माण गरेका छन् । संक्रमण दर र मृत्यु दर उच्च देखिन थालेपछि दाङका स्थानीय सरकारले धमाधम कोरोना विशेष अस्पताल निर्माणमा जुटेका हुन् । पालिकाका नागरिकलाई सहजरुपमा उपचार सेवा दिने उदेश्यले स्थानीय सरकारले कोरानाका बिरामीको उपचारमा सहज बनाउन अक्सिजनसहितको कोरोना अस्पताल बनाएका हुन् । जिल्लामा प्रदेशस्तरीय एक सय बेडको एउटा कोरोना अस्पताल स्थापना भएको छ भने राप्ती स्वास्थ्य विज्ञान प्रतिष्ठान घोराहीले पनि ५० बेडको आइसोलेसन सञ्चालन गरेको छ । दुई अस्पतालले बिरामीको चाप धान्न नसकेको र जटिल प्रकृतिका संक्रमितले बेड नै पाउन छाडेपछि जिल्लामा रहेका १० स्थानीय सरकारले कोरोना संक्रमितहरुको उपचारका लागि धमाधम कोरोना अस्पताल निर्माण गरेका हुन । दाङको देउखुरी क्षेत्रका चारवटा स्थानीय सरकार मिलेर एउटा कोरोना अस्पताल निर्माण भएका छन् । लमही नगरपालिका, राजपुर, राप्ती र गढवा गाउँपालिकाको संयुक्त लगानीमा लमहीमा २५ शैयाको कोरोना विशेष अस्पताल स्थापना गरिएको छ । पश्चिम क्षेत्रका शान्तिनगर, दंगीशरण, बबई गाउँपालिकामा अक्सिजन सहितको १०१० बेडको कोरोना विशेष अस्पताल(आइसोलेशन सेन्टर) सञ्चालनमा ल्याएका छन । नागरिकहरुको उपचारलाई केन्द्रित गरेर कोरोना विशेष अस्पताल सञ्चालन गरेको शान्तिनगर गाउँपालिका स्वास्थ्य शाखा संयोजक हरी बहादुर पुनले बताए । उनले आइसियु आबश्यक विरामीलाई मात्रै रिफर गर्ने गरि चिकित्सक सहित उपचारको व्यवस्थापन भएको बताए । तुलसीपुर उपमहानगरपालिकाले ५० शैयाको अक्सिजनसहितको कोरोना विशेष अस्पताल सञ्चालन गरेको छ । ५० सैयामा नै आइसीयु र एचडियुको समेत सेवा दिने तयारी भएको उपमहानगरपालिकाका नगर प्रमुख घनश्याम पाण्डेले बताए । दोस्रो लहरको संक्रमण बढी खतरनाक देखिएको र सहज रुपमा नागरिकहरुले उपचार पाउन समस्या हुन थाले पनि नगरमै कोरोना विशेष अस्पताल निर्माण गरिएको उनले बताए । तुलसीपुर उपमहानगरका कोरोना फोकल पर्सन तथा जनस्वास्थ्य निरीक्षक विमल केसीले नगरमै कोरोना उपचारका लागि अस्पताल निर्माण भएपछि नगरबासीलाई उपचारका लागि सहज भएको बताए । उनले अक्सिजन आवश्यक परेका बिरामीलाई नगरमै उपचार गर्ने र रिफर गर्नुपर्ने मात्रैलाई रिफर गर्ने गरि उपचारको व्यवस्थापन भएको बताए । उनले अहिले अस्पतालमा ३० जना कोरोना संक्रमितको उपचार भइरहेको बताए । घोराही उपमहानगरपालिकाले राप्ती स्वास्थ्य विज्ञान प्रतिष्ठानसँग समन्वय गरी कोरोना बिरामीका लागि आवश्यक पर्ने बेड तयार गरेको छ भने त्यसमा लाग्ने खर्च उपमहानगरपालिकाले लगानी गरेको छ । बंगलाचुली गाउँपालिकाले त पालिकास्तरको अस्पताल पहिले देखिनै सञ्चालन गर्दै आएको छ । त्यसमा पनि छुट्टै कोरोना विशेष अस्पताल पनि सञ्चालनमा ल्याइसकेको छ । पालिकाहरुले निर्माण गरेका कोरोना अस्पतालहरुमा हेलिप्याड समेत निर्माण गरिएको छ । पालिकाले बनाएको आइसोलेशन र अस्पतालमा अक्सिजन सिलिन्डरको अभाव कायमै रहेको छ । दाङमा अहिले दैनिब आठ सय अक्सिजन सिलिन्डरको खपत माग छ । जिल्लामा वैशाखको महिना मात्रै ८४ जनाको कोरोना सक्रमणका कारण मृत्यु भएको छ । दुई हजार ७ जना सक्रिय संक्रमित छन ।"
बंगलादेशमा मे २३ सम्म लकडाउन घोषणा,बंगलादेश तथा भारतमा कोरोना भाइरसको वर्तमान महामारी नियन्त्रणका लागि घोषणा गरेको बन्दाबन्दीलाई मे २३ सम्म विस्तार गरेको छ । बंगलादेशको मन्त्रीपरिषद् कार्यालयले आइतबार एक परिपत्र गर्दै पछिल्लो निर्णय घोषणा गरेको हो । दोस्रो लहरको कोभिड१९ विरूद्ध लड्न बंगलादेशले पहिलो पटक अप्रिल १४ देखि अप्रिल २१ सम्म बन्दाबन्दी घोषणा गरेको थियो । आठ दिनको बन्दाबन्दीलाई विभिन्न चरण गरी मे १६ अर्थात् आइतबारसम्म विस्तार गरिएको थियो । पछिल्लो परिपत्र अनुसार राजस्व संकलनसम्बन्धी कार्यालय र संस्थालाई लकडाउनको दायरामा राखिएको छैन । यस अवधिमा होटल र रेष्टुरेन्टहरूले उक्त अवधिमा आफ्ना सेवालाई ग्राहकसम्म पुर्याउन वा अनलाइन सेवाहरू प्रदान गर्न पाउने छन् । मार्चदेखि फैलिएको कोभिडको दोस्रो लहरका कारण संक्रमण दरमा थप वृद्धि देखिएपछि शनिबार रातिदेखि बङ्गलादेशले सबै माध्यमिक र उच्च माध्यमिक शिक्षा संस्थानहरू बन्द गर्ने निर्णय गरेको छ । देशको स्वास्थ्य सेवा महानिर्देशालयका अनुसार कोभिडका कारण पछिल्लो २४ घण्टामा ३६३ व्यक्तिमा संक्रमण पुष्टि भएको छ भने २५ संक्रमितको मृत्यु भएको छ । यससँगै बङ्गलादेशमा १२ हजार १४९ कोभिड१९ संक्रमितको मृत्यु भएको छ भने संक्रमित संख्या सात लाख ८० हजारभन्दा बढी पुगेको छ ।
२४ घण्टामा ६६४८ संक्रमण मुक्त हुँदा ७३६८ संक्रमित थपिए : १४५ को मृत्यु,काठमाडौं : पछिल्लो २४ घण्टामा नेपालमा सात हजार ३६८ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार १९ हजार ५३९ को पीसीआर र ३४४ जनाको एन्टिजेन परीक्षण गर्दा सात हजार ३६८ जनामा संक्रमण पुष्टि भएको हो। योसँगै नेपालमा सक्रिय संक्रमितको संख्या १ लाख १० हजार २७३ पुगेको छ। मन्त्रालयका अनुसार २४ घण्टामा ६ हजार ६४८ जनाले भने कोरोना जितेका छन्। त्यैगरी २४ घण्टामा १४५ जनाको कोरोनाले ज्यान गएको छ। योसँगै नेपालमा कोरोनाले मृत्यु हुनेको संख्या पाँच हजार एक पुगेको छ । मन्त्रालयका अनुसार २४ घण्टामा काठमाडौं उपत्यकामा मात्र दुई हजार ६०९ जनामा संक्रमण पुष्टि भएको छ ।
"वीरगन्जमा २२७ जनाले जिते कोरोना, ९ जनाको मृत्यु",वीरगन्ज : वीरगन्जमा दुईमा २२७ जनाले कोरोना जितेका छन्। जिल्ला प्रशासन कार्यालय पर्साका कोभिड सम्पर्क व्यक्ति विनय श्रीवास्तवका अनुसार शनिबार र आइतरबा २२७ जनाले कोरोना जितेका हुन्। दुई दिनमा अस्पतालबाट ३० र होम आइसोलेसनमा रहेका १९७ गरेर २२७ जनाले कोरोना जितेका हुन्। वीरगन्जमा वैशाख महिना यता कोरोनालाई जित्नेको संख्या ७६७ पुगेको छ। सक्रिय संक्रमितको संख्या १८४७ रहेको वीरगन्जमा अहिले ३६६ अस्पतालमा उपचारत छन्। होम आइशोलेसनमा भने १४८१ जना रहेको श्रीवास्तवले जानकारी दिए। आइतबार मात्र कोरोनाले वीरगन्जमा ९ जनाको मृत्यु भएको छ। योसँगै वीरगन्जमा कोरोनालको दोस्रो लहरले मर्नेको संख्या १५६ पुगेको छ।
६० प्रतिशतले घट्यो दुग्ध पदार्थको खपत : दैनिक १० करोड नोक्सान,काठमाडौं : दोस्रो लहरको कोभिड१९ सङ्क्रमणलाई ध्यानमा राख्दै देशका विभिन्न स्थानमा लागु गरिएको निषेधाज्ञाका कारण दुग्ध पदार्थको खपतमा कमी आएको छ । अन्य समयको तुलनामा निषेधाज्ञासँगै दुग्ध पदार्थको ६० प्रतिशतले कमी आएको व्यवसायी बताउँछन् । नेपाल डेरी एसोसिएसनका अनुसार पछिल्लो समय दुग्ध पदार्थको खपतमा कमी आउँदा दैनिक रु दश करोड बराबरको नोक्सानी भएको छ । गत वर्षको बन्दाबन्दीमा रहेको मौज्दात दुग्ध पदार्थको धुलो र बटर हालसम्म बिक्री नभएको र थप निषेधाज्ञाका कारण ठूलो मात्रामा मौज्दात भएको एसोसिएसनका महासचिव प्रल्हाद दाहालले जानकारी दिए। उनका अनुसार हाल निजी डेरी र दुग्ध विकास संस्थानमा गरेर करिब रु तीन अर्ब बराबरको पाउडर दूध र बटर भण्डारमा थन्किएर बसेको छ । चालु पुँजीको रुपमा रहेको रकम ठूलो मात्रामा सामग्री भण्डारणमा मौज्दात बस्दा धेरै डेरी उद्योगहरू बन्द हुने अवस्थामा पुगेको जनाइएको छ । उनका अनुसार सरकारले हाल उत्पादन क्षेत्रमा आकर्षण बढाउनु पर्नेमा किसान तथा व्यवसायीलाई निरुत्साहन गरेपछि भविष्यमा यसको ठूलो असर पर्ने देखिएको छ । महासचिव दाहाल नेपाल राष्ट्र बैंकले तोके अनुसारको ५ प्रतिशत छुटमा पाँच करोडसम्म कर्जा पाउँदा धेरै राहत भएको बताउँछन् । डेरी एशोसिएसनको तथ्याङ्कअनुसार नेपालमा दैनिक ६२ लाख लिटर दूध उत्पादन हुने गरेकामा औपचारिक क्षेत्रमा १७ प्रतिशत र अनौपचारिक क्षेत्रमा ३३ प्रतिशत खपत हुँदै आएको छ भने कृषक स्वयंले ५० प्रतिशत उपभोग गर्ने गरेका छन् । रासस
गण्डकीमा कोरोनाबाट एकैदिन २८ जनाको मृत्यु,"पोखरा : गण्डकी प्रदेशमा पछिल्लो २४ घन्टामा २८ जना संक्रमितले ज्यान गुमाएका छन् । योसँगै प्रदेशमा कोराना मृतकको संख्या ३८३ पुगेको छ । पछिल्लो दिन शनिबार कास्कीमा ९, स्याङ्जामा ७, तनहुँमा ३, लमजुङ, बागलुङ र नवलपुरमा २२ संक्रमितले ज्यान गुमाएको स्वास्थ्य निर्देशनालय गण्डकीले जनाएको छ । मुस्ताङ, म्याग्दी र गोरखामा ११ जनाको निधन भएको छ । निर्देशनालयको विज्ञप्ति अनुसार कास्की पोखरा महानगरपालिका ९ की ४३ वर्षीया कोरोना संक्रमित महिलाको आइतबार मेडिप्लस अस्पतालमा निधन भएको हो । पोखरा १४ का ८४ वर्षीय पुरुष, काठमाडौं महानगरपालिका ३० की ५३ वर्षीया महिला, रुपन्देही तिलोत्तमा नगरपालिका १६ का ६० वर्षीय संक्रमित पुरुषको शनिबार मणिपाल शिक्षण अस्पतालमा निधन भएको हो । उनमा ३१ वैशाखमा कोरोना संक्रमण पुष्टि भएको थियो । मुस्ताङ जिल्ला मुक्तिनाथ १ का ३३ वर्षीय संक्रमित पुरुषको शनिबार मणिपाल शिक्षण अस्पतालमा निधन भएको छ । उनमा २५ वैशाखमा कोरोना संक्रमण देखिएको थियो । मुस्ताङको वारागुङ मुक्तिक्षेत्र गाउँपालिका १ रानिपौवाका ३३ वर्षीय युवाको पोखराको मनिपाल शिक्षण अस्पतालमा उपचारका क्रममा मृत्यु भएको हो । कोरोना सक्रमित युवाको मुस्ताङमा एन्टिजेन र पिसिआर परिक्षण गर्दा कोराना पोजेटिभ देखिएको थियो । कोरोना पोजेटिभ देखिएका ती युवाको स्वास्थ्य गम्भीर भएपछी एकसाता अघि हेलि मार्फत पोखरा पुर्याइएको थियो । योसगै मुस्ताङमा कोरोनाबाट मृत्यु हुनेको सख्या २ पुगेको छ ।यसअघि कोरोनाका कारण मुस्ताङमा ७२ बर्षिया महिलाले ज्यान गुमाएकी थिइन् । कोरोनाको दोस्रो लहर सगै हिमाली जिल्ला मुस्ताङमा संक्रमितको सख्या १ सय १३ पुगेको छ ।जसमा १७ जना निको भएको स्वास्थ्य कार्यालयले जनाएको छ । कास्की पोखरा ९ का ४२ वर्षीय कोरोना संक्रमित पुरुषको शनिबार पोखरा स्वास्थ्य विज्ञान प्रतिष्ठानमा उपचारका क्रममा मृत्यु भएको छ । उनमा शनिबार नै कोरोना संक्रमण पुष्टि भएको थियो । स्याङ्जा वालिङ नगरपालिका १३ की ५६ वर्षीय कोरोना संक्रमित महिलाको शनिबार पोखरा स्वास्थ्य विज्ञान प्रतिष्ठानमा मृत्यु भएको जनाइएको छ । उनमा २४ वैशाख गते कोरोना संक्रमण पुष्टि भएको थियो । तनहुँ घिरिङ गाउँपालिका ३ का ६४ वर्षीय कोरोना संक्रमित पुरुषको शनिबार पोखरा स्वास्थ्य विज्ञान प्रतिष्ठानमा मृत्यु भएको छ । वालिङ नगरपालिका ८ का ६२ वर्षीय कोरोना संक्रमित पुरुषको आइतबार पोखरा स्वास्थ्य विज्ञान प्रतिष्ठानमा निधन भएको छ । पोखरा १५ का ८७ वर्षीय कोरोना संक्रमित पुरुषको आइतबार पोखरा स्वास्थ्य विज्ञान प्रतिष्ठानमा मृत्यु भएको हो । पोखरा १५ का ५६ वर्षीय पुरुष, बागलुङ कालिखोला ५ की ५० वर्षीय महिला, वालिङ नगरपालिका १३ का ५५ वर्षीय पुरुष, वालिङ १ का ४९ वर्षीय महिला, पोखरा १ की ४९ वर्षीया महिला, बागलुङ बडिगाड गाउँपालिका ४ की ५४ वर्षीया महिला, गोरखा पालुङटारकी ६५ वर्षीया महिला, लमजुङ दोर्दी गाउँपालिका ८ की ४६ वर्षीया महिलाको उपचारको क्रममा निधन भएको छ । पोखराकै अस्पतालहरुमा मृत्यु भएकाहरु दाङ तुलसीपुर ६ का ५२ वर्षीय पुरुष, नवलपुर मध्यविन्दू नगरपालिका ५ का ७० वर्षीया संक्रमित महिला, कावासोती ३ की ४३ वर्षीया महिला, बेनी नगरपालिका ४ का ५९ वर्षीय पुरुष, तनहुँ व्यास ४ की महिला, व्यास १३ का ९१ वर्षीय पुरुष, स्याङ्जा गल्याङ नगरपालिका ४ का ८३ वर्षीय पुरुष, गल्याङ ४ का ८६ वर्षीय पुरुष र अर्जुनचौपारी गाउँपालिका २ की ८० वर्षीया महिला छन् ।"
इजरायलप्यालेस्टाइन तनाव : इजरायलका प्रधानमन्त्रीको कारबाही जारी राख्ने दृढता,"इजरायलका प्रधानमन्त्री बेन्जामिन नेतान्याहूले गाजामा प्यालेस्टिनीहरूबारे द्वन्द्व चर्किएको सातौँ दिन पुग्दा रकेट आक्रमणप्रति कडा प्रतिक्रिया दिन जारी राख्ने प्रतिबद्धता व्यक्त गरेका छन्। आइतवार सबेरै गाजामा इजरायली हवाई आक्रमणका कारण कम्तीमा ३ प्यालेस्टिनीहरूको ज्यान गएको स्वास्थ्य अधिकारीहरूले बताएका छन्। प्यालेस्टिनी विद्रोहीहरूले तेल अभिभतिर रकेट प्रहार गरेपछि उनीहरू बमबाट बच्ने क्षेत्रतिर लागेका थिए। अन्तर्राष्ट्रिय समुदायले चर्कँदो द्वन्द्व अन्त्य गर्न आग्रह गरेको छ। शनिवार अमेरिकी राष्ट्रपति जो बाइडनले नेतान्याहू र प्यालेस्टिनी राष्ट्रपति मोहम्मद अब्बासलाई टेलिफोन गर्दै चिन्ता जाहेर गरेका थिए। शनिवार संयुक्त राष्ट्र सङ्घीय सुरक्षा परिषद्को बैठक तय गरिएको छ। सोमवार लडाइ शुरू भए यता कम्तीमा गाजामा १४८ जना मानिसहरूको मृत्यु भएको छ। इजरायलमा दुई बच्चा सहित १० जना मारिएको बताइएको छ। इजरायलले गाजामा मृत्यु भएकामध्ये दर्जनौँ लडाकुहरू रहेको बताउँछन्। प्यालेस्टिनी स्वास्थ्य अधिकारीहरूले मृतकमध्ये ४१ जना बालबालिका रहेको बताउँछन्। टेलिभिजनमार्फत बोल्दै प्रधानमन्त्री नेतान्याहूले आवश्यक परेसम्म कारबाही जारी रहने भन्दै नागरिक नपरुन् भनेर हर सम्भव प्रयास जारी रहेको बताए। नेतान्याहूले भने, 'आक्रमणको दोषी हामी होइनौँ हामीमाथि आक्रमण गर्नेहरू दोषी हुन्।' पूर्वी जेरुसलेममा इजरेली र प्यालिस्टिनीबीच तनाव बढ्दै गएपछि गत छ दिनदेखि हिंसा चर्किएको छ। गाजामा नियन्त्रण जमाएको प्यालिस्टिनी विद्रोही समूह हमासले त्यहाँबाट इजरेली फौज हटाउन चेतावनी दिँदै आक्रमण गरेपछि प्रत्याक्रमण भएको थियो। गाजा शहरको पश्चिममा रहेको शरणार्थी शिविरमा रहेका एउटा परिवारका दश जनाको इजरेली हवाई आक्रमणमा परेर ज्यान गएको थियो। उनका बाबु मोहम्मद अल हदिदि त्यसबेला घरमा थिएनन्। 'त्यहाँ रकेट थिएन महिला र केटाकेटी मात्र थिए र शान्त बच्चाहरू इद मनाइरहेका थिए। उनीहरूको के दोष थियो र यस्तो भोग्नुपर्यो?' बच्चाका बाबु मोहम्मद अल हदिदिले रोयटर्स समाचार संस्थालाई भने।"
भारतमा कोरोनाबाट एकैदिन चार हजारको मृत्यु,"नयाँ दिल्ली : कोरोना भाइरस महामारीको दोस्रो लहरबाट ठूलो मानवीय संकट झेलिरहेको भारतमा विगत २४ घण्टामा थप चार हजार ७७ जनाको मृत्यु भएको छ । केन्द्रीय स्वास्थ्य तथा परिवार कल्याण मन्त्रालयका अनुसार विगत २४ घण्टामा तीन लाख ११ हजार नयाँ संक्रमित भेटिएका छन् भने तीन लाख ६२ हजार संक्रमणमुक्त भएका छन् । शनिबार दैनिक मृत्यु दरमा सामान्य कमी आएर तीन हजार ८९० जनाको ज्यान गएको थियो । भारतमा हालसम्म कोभिड१९ बाट मृत्यु भएकाको संख्या दुई लाख ७० हजार पुगेको मन्त्रालयले जनाएको छ । मन्त्रालयकाअनुसार कोभिड१९ संक्रमितको कूल संख्या दुई करोड ४६ लाख ८४ हजार पुगेको छ जसमध्ये दुई करोड सात लाख ९५ हजार व्यक्ति संक्रमणमुक्त भएका छन् । भारतमा गत जनवरीमा कोभिड१९ विरुद्धको खोप लगाउन शुरु गरेको थियो । हालसम्म १८ करोड २२ लाख व्यक्तिलाई खोप दिइएको मन्त्रालयले जनाएको छ । गत मे १ देखि भारत सरकारले १८ वर्षभन्दा माथिको उमेरका सबै व्यक्तिलाई खोप दिने योजना अघि सारे पनि पर्याप्त खोप उपलब्ध नहुँदा सहज रुपमा खोप अभियान अघि बढ्न सकेको छैन । भारतमा संक्रमित व्यक्तिको संख्या दैनिक तीन लाखभन्दा बढी नै देखिए पनि भारत सरकारले देशव्यापी लकडाउन गर्न अस्वीकार गरेको छ । तर संक्रमित अत्यधिक देखिएका दिल्ली, मुम्बई समेतका शहरमा राज्य सरकारले लकडाउन, प्रतिबन्ध, कफ्र्यु लगाएका छन् । हाल, कोभिडको ठूलै संकट सामना गरिरहेको भारतमा हाल अक्सिजनको आपूर्ति समेतका अत्यावश्यक औषधि र अन्य स्वास्थ्य सेवाको चरम अभाव भएको छ ।"
"वीरगन्जमा कोरोना कहर : संक्रमण घट्दै, मृत्यु दर बढ्दै","वीरगन्ज : दोस्रो लहरमा कोरोना संक्रमणको हटस्पट बनेको वीरगन्जमा पछिल्लो एक सातायता संक्रमण दर कम हुँदै गएको छ । वैशाख १६ गते देखि लगाइएको निषेधाज्ञाका कारण वीरगन्जमा संक्रमणको चेनब्रेक हुँदै गएकाले संक्रमण दर घटदै गएको यहाँका चिकित्सकले बताएका छन् । दोस्रो लहर सुरु भएलगत्तै वीरगन्जमा वैशाख दोस्रो र तेस्रो सातातिर संक्रमण दर बढेर ७० प्रतिशत भन्दा बढी पुगेको थियो । तर वैशाख अन्तिम साता यता भने संक्रमण दर औसतमा ४५ प्रतिशतमा झरेको छ । वीरगन्जस्थित नारायणी अस्पतालको प्रयोगशालामा वैशाख २५ देखियता दैनिक हुँदै आएको परीक्षणमा संक्रमण दर ४५ प्रतिशतको हाराहारीमा रहेको अस्पतालका कोभिड कोर्डिनेटर डाक्टर सरोज रोशन दासले बताए । उनका अनुसार वैशाख २५ देखि जेठ १ गतेसम्म २ हजार ७७ को परीक्षण गर्दा ९४४ जनामा अर्थात ४५ प्रतिशतमा मात्र संक्रमण भेटिएको हो । जेठ १ गते शनिबार राति पनि नारायणी अस्पतालको प्रयोगशालामा १९२ स्वाब नमूना परीक्षण गर्दा परीक्षण गराएकामध्ये ८६ जनामा अर्थात् ४४ प्रतिशतमा मात्रै संक्रमण भेटिएको दासले जानकारी दिए । वैशाख ३१ गते २८८ मा ४५ प्रतिशत, वैशाख ३० मा २८८ मा ५४ प्रतिशत , वैशाख २९ मा १९२ मा ४८ प्रतिशत , वैशाख २८ मा २७२ मा ३० प्रतिशतमा , वैशाख २७ मा २८८ को परीक्षणमा ५२ प्रतिशतमा , वैशाख २६ मा ३२९ जनाको परीक्षणमा ४८ प्रतिशतमा , वैशाख २५ मा २२७ जनाको परीक्षणमा ३७ प्रतिशतमा संक्रमण भेटिएको थियो । संक्रमणको चेन ब्रेकमा निषेधाज्ञाले काम गरयो निषेधाज्ञाले संक्रमणको चेन ब्रेकमा काम गरेकै कारणले संक्रमण दर कम हुँदै गएको नारायणी अस्पतालका चिकित्सक डाक्टर उदय नारायण सिंह बताउँछन् । डाक्टर सिंह भन्छन् , निषेधाज्ञा लगाइएको २ साता भन्दा बढी भइसकेको छ , त्यसैको असर हो अहिले संक्रमण दर कम देखिनु । ' कम्तिमा अझ २ साता निषेधाज्ञालाइ निरन्रता दिन डाक्टरको सुझाव छ। संक्रमण दर अझै कम गर्न कम्तिमा अझ २ हप्ता निषेधाज्ञालाइ निरन्तरता दिनुपर्ने सुझाव डाक्टर सिंहको छ । उनी भन्छन् ,सहरी क्षेत्रमा अहिले जुन पनि केश आइरहेको छ , त्यो निषेधाज्ञा पहिलेकै बेला संक्रमण सरेका केशहरु हुन् ,चेन ब्रेक भएकाले शहरी क्षेत्रमा अब लगभग नयाँ केस छैन । शहरी क्षेत्रमा संक्रमण वृद्धि दर स्थिर अवस्थामा पुगिसकेकोले निषेधाज्ञालाई कडाइका साथ पालना गरिए संक्रमण दर अझ घट्दै जाने डाक्टर सिंह बताउँछन् । संक्रमण दर अझ घटाउन अब ग्रामीण भेगमा निषेधाज्ञालाई कडाइका साथ पालना गराउनुपर्ने र ग्रामीण भेगमै परीक्षणको दायरा पनि बढाउनुपर्नेमा उनी जोड दिन्छन्। संक्रमण सहरबाट अब गाउँतिर सरेर समुदायस्तरमै फैलिसकेकाले ग्रामीण भेगमा युद्धस्तरमा लाग्नुपर्ने सुझाव दिँदै उनी भन्छन् , अब ग्रामीण भेगमा पनि कम्तिमा पनि २ साता निषेधाज्ञालाई कडाइ गरेर परीक्षणको दायरा बढाउन सकियो भने त्यसले सुखद नतिजा दिने निश्चित छ । ' मृत्यु दर बढ्दै वीरगन्जमा एक सातायता संक्रमण दर घट्दै गएको भएपनि अस्पतालमा कोरोना संक्रमणले हुने मृत्यु दर भने घटेको छैन । वीरगन्जका अस्पतालमा कोरोना संक्रमणले हुने मृत्यु दर अहिले २२ प्रतिशतको हाराहारीमा पुगेको छ । वैशाख दोस्रो र तेस्रो साता भने वीरगन्जमा मृत्यु दर १७ प्रतिशतको हाराहारीमा थियो । वैशाखाको पहिलो साता भने मृत्यु दर १४ प्रतिशतको हाराहारीमा थियो । तर वैशाख अन्तिम साता यता भने मृत्यु दर २२ प्रतिशत हाराहारीमा पुगेको हो । दोस्रो लहर सुरु भएयता आइतबार अपरान्हसम्म वीरगन्जका विभिन्न १३ वटा अस्पतालमा गरी कोरोना संक्रमणले १ सय ५६ जनाको मृत्यु भएको छ । वीरगन्जमा आइतबार मात्रै ९ जनाको मृत्यु भएको छ । शनिबार भने एकैदिन १५ जनाको मृत्यु भएको थियो । शुक्रबार पनि एकै दिन १६ जनाको मृत्यु भएको थियो । सबै भन्दा बढी संक्रमितको उपचार हुँदै आएको नारायणी अस्पतालमा मात्र आइतबार अपरान्हसम्म ८१ जनाको मृत्यु भइसकेको छ । नारायणी अस्पतालमा अहिले सम्म ३७१ संक्रमित भर्ना भएकोमा ती मध्ये ८१ जना संक्रमितको मृत्यु भएको अस्पतालका कोभिड कोर्डिनेटर डाक्टर सरोज रोशन दासले जनाकारी दिए । नारायणी अस्पतालमा भर्ना भइ उपचार गराएका ३७१ मध्ये १९० जना निको भइ घर फर्किएको , ८१ जनाको मृत्यु भएको , १७ जना अन्यत्र रिफर गरिएको र हाल ८३ जना संक्रमित उपचारत रहेको उनले बताए । उनी भन्छन् , नारायणी अस्पतालमा अहिले कोरोना संक्रमणले हुने मृत्यु दर २२ प्रतिशत छ । संक्रमण पुष्टि भएका तर सामान्य लक्षण भएका संक्रमित भने चिकित्सको सुझावमा होम आइसोलेसन र सेमीआइसोलेसनमा बस्ने गरेका छन् । वीरगन्जमा रहेका अस्पतालहरुले जटिल अवस्थाका संक्रमितलाई मात्र भर्ना लिने गरेका छन् । डाक्टर उदय नारायण सिंहका अनुसार कोरोना संक्रमणको पहिलो लहरका बेला भने वीरगन्जमा कोरोनाले हुने मृत्यु दर अधिकतम ५ प्रतिशतसम्म मात्र पुगेको थियो । तर अहिले दोश्रो लहरमा वैशाख अन्तिमसाता यता भने वीरगन्जका अस्पतालमा कोरोना संक्रमितको मृत्यु दर २२ प्रतिशतको हाराहारीमा रहेको डाक्टर सिंह बताउँछन् । अहिले नयाँ भेरियन्टको भारइस निक्कै कडा रहेको र यसले फोक्सोमा छिटटै असर पारेका कारण मृत्यु दर अप्रत्याशीत रहेको उनी बताउँछन् । यसका साथै कोरोना संक्रमण सरिसकेको भएपनि लापरवाही गरेर घरमै बस्ने र अनि अवस्था जटिल भए पछि मात्रै अस्पतालमा आउने भएका कारणले पनि मृत्यु दर बढी भएको डाक्टर सिंह बताउछन् । उनी भन्छन् , संक्रमणको लक्षण देखापरिसके पनि मौसमी ज्वरो , रुघा खोकी त हो भनेर कोरोना जाँच नगराइ लापरवाही गरेर घरमै बस्ने गरेका छन् , तर जब सिकिस्त हुन्छ अनि मात्र अस्पतालमा आउछन् , त्यो अवस्थामा डाक्टरले चाहेर पनि बिरामीको ज्यान जोगाउन सक्दैनन्।' नारायणी अस्पतालका कोभिड कोर्डिनेटर डाक्टर सरोज रोशन दास पनि त्यहि भन्छन् ,एकदमै अन्तिम अवस्था भएपछि मात्र बिरामी अस्पताल आउँछन् , हामीले उपचारको प्रयास त गर्छौ तर फोक्सो पुरै निमोनियाले बिगारी सकेको हुन्छ , अनि चाहेर पनि बचाउन सकिरहेका छैनौं । ' १८ सय ९७ सक्रिय संक्रमित , ३७६ जना अस्पताल भर्ना पर्सा जिल्लामा हाल १ हजार ८ सय ९७ जना सक्रिय संक्रमित छन् । तीमध्ये वीरगन्जका विभिन्न १३ अस्पतालमा हाल ३ सय ७६ जना संक्रमित उपचाररत छन् । एचडडीयुमा १८९, आइसीयुमा १४७ र भेन्टिलेटरमा ४० जनाको उपचार भइरहेको जिल्ला प्रशासन कार्यालय पर्साका कोभिड फोकल पर्सा विनय श्रीवास्तवले जानकारी दिए । उनका अनुसार पर्सा जिल्लाभरमा हाल १ हजार ५ सय २१ जना संक्रमित घरको होम आइसोलेसनमा छन् ।"
"अफगानिस्तानमा तालिबानीको तीन दिने युद्धबिराम समाप्त, वार्ता प्रक्रिया शुरु","काबुल : अफगानिस्तानमा युद्धरत तालिबान समूहले ईद पर्वको अवसरमा गरेको तीन दिने युद्धविराम आइतबार समाप्त भएको छ । ईदका अवसरमा घोषणा गरिएको यस युद्धबिरामको अवधिमा बपनि हिंसात्मक झडपहरु र बम हमला भएका थिए, तर अधिकांश हिंसात्मक घटनाको जिम्मेवारी अफगानिस्तानमा सक्रिय अर्को इस्लामिक संगठन इस्लामिक स्टेटले लिएको थियो। युद्धबिराम समाप्त भएसँगै सरकार र तालिबानबीच शान्तिवार्ता पुनः शुरु गर्न राष्ट्रिय तथा अन्तर्राष्ट्रिय समुदायले दुबै पक्षलाई आह्वान गरेका छन् । तालिबानका राजनीतिक मामिला सम्बन्धी प्रवक्ता सुहेल शाहीनले सरकार र तालिबानका प्रतिनिधिबीच कतारमा पुनः भेटवार्ता भएको बताउनुभयो । दुबै पक्षले शान्तिका प्रति आआफ्ना प्रतिबद्धता व्यक्त गरेको र रोकिएको वार्ता चाँडै शुरु गर्न सहमति जनाएको उनले बताए । संयुक्तराज्य अमेरिकाले दुबै पक्षलाई शान्तिवार्ता जतिसक्दो चाँडो शुरु गर्न दबाब दिइरहेको छ । अमेरिकाले अफगानिस्तानमा तैनाथ करिब २५०० देखि ३००० सेना तथा नेटोले आफ्ना करिब सात हजार सेना आगामी सेप्टेम्बर ११ अघि नै फर्काउन थालेकाले पनि वार्ता प्रक्रिया जतिसक्दो चाँडो टुङ्ग्याउन अमेरिकाले दुबै पक्षलाई दबाब दिएको हो । पछिल्लो समय अफगानिस्तानमा इस्लामिक स्टेट समूह बढी सक्रिय देखिएको छ । देशका विभिन्न भागमा इस्लामिक स्टेटले बम हमला गरेर जनधनको ठूलो क्षति पुर्याएको छ । यसैबीच, शनिबार चीनका विदेश मन्त्री वाङ यीले पाकिस्तानी विदेश मन्त्री शाह महमूद कुरेसीलाई टेलिफोन गरी अफगानिस्तानबाट अमेरिकी र नेटो सैनिकको स्वदेश फिर्तापछिको अवस्थाका बारेमा चासो राखेका थिए । चिनियाँ विदेश मन्त्री वाङले विदेशी फौजको फिर्ती हतारमा भइरहेको र यसले अफगानिस्तानको शान्तिप्रक्रियामा गम्भीर असर पर्ने तथा क्षेत्रीय स्थायित्वमा नकारात्मक प्रभाव पर्ने बताए । उनले राष्ट्रसंघले आफ्नो भूमिका बढाउनुपर्नेमा जोड दिएका थिए ।"
प्रतापपुरका कोरोना बिरामीलाई घरमै उपचार,परासी : पश्चिम नवलपरासीको प्रतापपुर गाउँपालिकाले बिरामीको घरमै पुगेर परीक्षण र उपचार सेवा सुरु गरेको छ । संक्रमण फैलिएको समयमा लक्षण देखिएपनि घरमै बस्ने गरेको पाइएकाले स्वास्थ्यकर्मी खटाएर गाउँपालिकावासीको परीक्षण र अन्य उपचार सेवा सुरु गरिएको कार्यबहाक अध्यक्ष अञ्जु कुमारी चौधरीले बताइन् । परीक्षणपछि बिरामीलाई आवश्यक रहेका औषधि समेत वितरण गर्ने गरेको उनले जानकारी दिइन् । उपचार सेवाका क्रममा संक्रमणका लक्षण देखिएकाको निःशुल्क पीसीआर परीक्षण गर्ने गरिएको छ । लक्षण देखिएकाहरुले परीक्षण नगरी मेडिकलहरुबाट कडा औषधि सेवन गर्ने र संक्रमितपछि त्यसले गम्भीर असर पार्ने भएकाले पनि घरमै पुगेर परीक्षण र उपचार सेवा सुरु गरिएको चौधरीको भनाइ छ । लक्षण देखिएका बाहेकका बिरामीलाई स्वास्थ्य संस्थामा पुर्याउन गाउँपालिकाले आफ्नै गाडी प्रयोगमा ल्याएको छ । त्यसैगरी संक्रमित भएकालाई आइसोलेसन र अस्पताल पुर्याउन एम्बुलेन्सको व्यवस्था गरिएको छ । संक्रमितहरुका लागि १५ बेडको अक्सिजनसहितको आइसोलेसन बनाइएको छ । बिरामीहरुको उपचारका लागि आइसोलेसनमा २ जना चिकित्सकसहितको टोली रहेको गाउँपालिकाले जनाएको छ ।
१० नेताले पाए एमाले एकताको जिम्मेवारी : रावल र नेम्वाङको नेतृत्वमा कार्यदल,"काठमाडौं : सत्तारुढ नेकपा (एमाले) भित्र लामो समय देखिको आन्तरिक विवाद समाधानको जिम्मेवारी १० नेताले पाएका छन्। आइतबार पार्टी अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपालले विवाद समाधानका लागि पाँचपाँच सदस्यीय कार्यदल बनाएका हुन्। अध्यक्ष ओली समूहको कार्यदलको नेतृत्व पार्टी संसदीय दलका उपनेता सुवासचन्द्र नेम्वाङले पाएका छन् भने नेपाल समूहको कार्यदलको नेतृत्व पार्टी उपाध्यक्ष भीम रावललाई दिइएको छ। नेम्वाङ नेतृत्वमा बनेको ओली समूहको कार्यदल सदस्यमा विष्णु पौडेल, प्रदीप ज्ञवाली, शंकर पोखरेल र विष्णु रिमालसहित पाँच नेता रहेका छन् भने रावल संयोजकत्वमा बनेको नेपाल पक्षको कार्यदलमा घनश्याम भुसाल, गोकर्ण विष्ट, सुरेन्द्र पाण्डे र रघुजी पन्त सदस्य छन्। प्रधानमन्त्री ओली र नेता नेपालबीच बूढानीलकण्ठमा भेटवार्ता प्रधानमन्त्री ओली र वरिष्ठ नेता नेपालबीच सिंहदरबारमा वार्ता ओली र नेपालको वार्ता सकियो : नेम्वाङ र रावल संयोजकत्वमा कार्यदल गठन ओली र नेपाल पक्षको वार्तापछि पत्रकारसँग कुराकानी गर्दै वरिष्ठ नेता नेपालले कार्यदललाई तीन दिनको समय दिएको जानकारी दिए। तीन दिनमा कार्यदलले पार्टी एकताको प्रतिवेदन तयार पर्नेछ। प्रधानमन्त्री ओलीले वरिष्ठ नेता नेपालसँग भएको वार्ता सकारात्मक भएको बताए। वार्तापछि बाहिरिनेक्रममा पत्रकारको जिज्ञासामा ओलीले वार्ता सकारात्मक भएको बताएका हुन्। शुक्रबार सिंहदरबारमा ओली र नेपाल पक्षका नेताको छलफलले पार्टी विवाद समाधानका लागि कार्यदल बनाउने जिम्मा शीर्ष नेता ओली र नेपाललाई दिएको थियो। एमालेको नेपाल पक्ष पार्टीलाई २०७५ जेठ २ गतेको अवस्थामा फर्काउनु पर्ने अडानमा छ। ओली र नेपालबीच वैशाख २७ गते करिब चार घण्टा भएको वार्तामा पार्टीलाई २०७५ जेठ २ कै अवस्थाबाट अगाडि बढाउने सहमति भएको थियो। सोही सहमतिअनुसार शुक्रबार बसेको शीर्ष नेताको बैठकले सहमति कार्यान्वयका लागि कार्यदल बनाउने जिम्मा अध्यक्ष ओली र वरिष्ठ नेता नेपाललाई दिएको थियो।"
जाजरकोटको दमदालाको पूरै गाउँमा रुघाखोकी र ज्वरोका बिरामी,"जाजरकोट : जाजरकोटको कुशे गाउँपालिका ५ दमदालामा अधिकांश मानिस बिरामी परेका छन् । ज्वरो आउने, रुघाखोकी, छाती दुख्नेलगायतका लक्षणसहित स्थानीय थला परेका हुन् । गाउँभरी ज्वरो र रुघाखोकीका बिरामी लखतरान परेको स्थानीय कमल थापाले बताए । दमदालामा मात्र ८० घरधुरी छन् । उनले भने, ' पुरै गाँउ ज्वरो, रुघाखोकीले थला परेको छ । कहाँ छ स्थानीय सरकार । खोइ कोभिड१९ चेक, खोइ उपचारमा सहयोग । कोरोनाको जस्तै लक्षण देखिएकाले स्थानीय त्रसित रहेको उनको भनाइ छ । सामान्य ज्वरो, रुघाखोकी र टाउको नदुख्ने समस्या नभएको कोही छैन । बच्चा देखि वृद्धवृद्धा सबै प्रभावित भएको थापाले बताए । उनले स्थानीय सरकारले उपचारमा सहयोग नगरेको गुनासो गरे । घरघरै बिरामी छन् । बिरामी नहुने घरै छैन। सबै थला परेका छन् अर्का स्थानीय निर्मला थापाले बताइन्। उता गाँउपालिका अध्यक्ष हरिचन्द्र बस्नेतले आइतबार मात्र किट आइपुगेकाले स्वास्थ्यकर्मीसहितको टोली परीक्षण तथा उपचारका लागि सोमबार त्यहाँ जाने बताए । प्रमुख प्रशासकीय अधिकृत मानबहादुर गिरीले दमदालामा गाउँभरी ज्वरो र रुघाखोकीले थला परेको भन्ने सूचना आएको बताउँदै कोरोना हो कि अन्य भाइरल रोग हो छिटै पहिचान गर्ने व्यवस्था मिलाइने बताए ।"
"ओलीको 'कमब्याक'लाई सेयर बजारको भव्य स्वागत, नयाँ रेकर्डसहित साढे १० अर्बको कारोबार","काठमाडौं : प्रधानमन्त्री केपी ओलीको 'कमब्याक'लाई पुँजी बजारले भव्य स्वागत गरेको छ। केपी ओली पुन: प्रधानमन्त्री नियुक्त भएपछि पहिलोपटक खुलेको आइतबारको सेयर बजारमा गजबको चमक देखिएको छ। कोरोना संकटलाई पनि बिर्साउने गरी सेयर बजारको सूचक र कारोबार दुवैमा उछाल देखिएको छ। नेप्से परिसूचक र कारोबार दुवै अंकले नयाँ रेकर्ड कायम गरेका छन्। आइतबार बजार खुलेदेखि नै हरियाली छाएको सेयर बजारको सूचक ५४२१ ले बढेको छ। नेप्से सूचक २७३८२९ विन्दुमा उक्लिएको छ। यो अहिलेसम्मकै उच्च विन्दु हो। यसअघि नेप्सेले २७३५४६ विन्दु छोएर फर्किएको थियो। त्यसैगरी आइतबार १० अर्ब ४० करोड बढीको कारोबार भएको छ। यो पनि अहिलेसम्मकै उच्चतम भोलुम हो। एकैदिन झन्डै साढे १० अर्बको कारोबार हुनुलाई बजार बलियो बन्दै गरेको संकेतको रुपमा लिइएको छ। अघिल्ला दिनहरूमा पाँच अर्बको हाराहारीमा कारोबार हुँदै आएको थियो।आइतबार बैंकिङ, विमा, जलविद्युत, लघुवित्त, ट्रेडिङलगायत सबै समूहमा हरियाली छाएको छ। जीवन विमा र नीर्जीवन विमातिर विशेष आकर्षण देखिएको छ। राजनीतिक अन्योलले पछिल्लो समय केही सुस्ताएको र अलमलिएको सेयर बजार अब परिपक्क लयमा फर्किएको विश्वास लगानीकर्ताहरूले गरेका छन्। सत्तारुढ दल एमालेको आन्तरिक विवादको मिलाउने सहमति, ओली नेतृत्व सरकार नै अब बाँकी अवधिका लागि स्थिर हुने निश्चित भएपछि लगानीकर्ताहरूमा बेग्लै खालको आत्मविश्वास जागेको देखिन्छ। खासगरी वर्तमान सरकारका अर्थमन्त्री विष्णु पौडेल सेयर बजारप्रति सकारात्मक रहेकोले पनि ओलीसँगै उनको पनि 'कमब्याक' ले लगानीकर्ता उत्साहित भएका हुन्। नेपाल राष्ट्र बैंकको नीतिगत सहजता र प्रोत्साहनसँगै सुधारिएको सेयर बजारले पौडेल अर्थमन्त्री भएपछि गति लिएको थियो। अब यही सरकारले बजेट ल्याउने र सेयर बजारप्रतिको सकारात्मक सोच र नीतिले निरन्तरता पाउने अपेक्षा लगानीकर्ता गरेका छन्। यसअघि पनि ओली प्रधानमन्त्री र पौडेल अर्थमन्त्री हुँदा पनि २०७३ साउन १२ गते नेप्से १८८१ मा सेयर बजारले १८८१ बिन्दुको नयाँ रेकर्ड कायम गरेको थियो। २०७७ असोजको अन्तिम हप्ता पौडेल अर्थमन्त्री भएपछि त्यो रेकर्ड ब्रेक भएर सेयर बजार नयाँउचाइ हासिल गरेको हो। जेठदेखि मंसिरसम्मको अवधिलाई सेयर बजारका लागि ग्रिन सिजन मानिन्छ। बजेट आउने बेला भएकोले यतिबेला बैंकिङ प्रणालीमा पर्याप्त तरलता छ। कोरोनाका कारण लगानीका अरु क्षेत्र खुम्चिँदै गएको अवस्था र अहिले नै ठूला परियोजनामा लगानी गर्ने वातावरण नभएकोले ठूला साना लगानीकर्ताहरू सेयर बजारतिर आकर्षित भएका छन्। बजारमा लगानीयोग्य पैशा प्रशस्त छ। यो पैसा अब सेयर बजार ओइरिने संभावना बढेको छ। कम्पनीहरुको कमाइको तुलनामा बजार मूल्य निकै कम भएकोले पनि लगानीकर्ताहरू पुँजी बजारतिर बढी आकर्षित भइरहेका छन्। पुरै डिजिटल माध्यमबाट गरिने यो कारोबारमा कोरोनाको असर खासै देखिएको छैन। बैंक तथा वित्तिय संस्थाहरूले सार्वजनिक गरेको तेस्रो त्रैमासिक रिपोर्टमा आकर्षक कमाइ देखिएकोले पनि लगानीकर्ताहरूमा आत्मविश्वास बढेको हो। त्रैमासिक रिपोर्टक आधारमा कुन कम्पनीले कति लाभांशा दिन्छ भनेर बजारमा हुने आंकलन र अपेक्षासँगै उत्साह थपिने बेला हो।तीन चार महिना कुर्दा वर्षभरीको कमाइको हिस्सेदार बन्न सकिन्छ। वित्तिय प्रणालीमा पर्याप्त तरलता, अनुकुल ब्याजदर, सेयर कर्जाको सुलभता, ब्रोकर कमिशनको कटौती, र पुँजी बजारको प्रणालीमा भइरहेको निरन्तर सुधारले गर्दा सेयर बजारले 'बुलिस रन' मा अघि बढ्ने विश्वास लगानीकर्ताहरूको देखिन्छ। नेप्सेले २७३५४६ को उचाइ हासिल गरेपछि दुई सातामा २३० अंकले गिरावट आएको थियो। कोरोनाको त्रास र राजनीतिक अन्योलका कारण लगानीकर्ताहरू पर्ख र हेरको अवस्थामा थिए। एकथरीले यही मौकामा अने कहल्ला फैलाएर केही दिन बजार घटाउने प्रयास गरेका थिए। तर लगानीकर्ताहरूको दरो आत्मविश्वासका कारण बजार नयाँ खालको उछाल देखिएको छ। यतिबेला संक्रमणबाट बच्न घरघरमा बसेका लगानीकर्ताहरूको आकर्षणको केन्द्र सेयर बजार भएको छ। लकडाउन भएपछि बजार घट्छ भन्ने हल्ला र अनुमान गलब सावित भएको छ। २०७७ साउनको पहिलो हप्ता नेपाल राष्ट्र बैंकले जारी गरेको मौद्रिक नीतिले प्रदान गरेको सहुलियत र राहतसँगै सेयर बजारमा सुधारको क्रम सुरु भएको थियो। पुँजी बजारप्रति अनुदार देखिएको तत्कालीन अर्थमन्त्री युवराज खतिवडाको बहिर्गमन र नयाँ अर्थमन्त्री विष्णु पौडेलको नियुक्तिपछि सेयर बजारमा बेग्लै माहोल सुरु भएको थियो।"
ओली र नेपालको वार्ता सकियो : नेम्वाङ र रावल संयोजकत्वमा कार्यदल गठन,काठमाडौं : नेकपा (एमाले) अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपालबीच सिंहदरबारमा भएको वार्ता सकिएको छ। प्रधानमन्त्री तथा मन्त्रिपरिषद्को कार्यालय सिंहदरबारमा भएको वार्ताले पार्टी एकताको विषयमा तीन दिनभित्र प्रतिवेदन तयार गर्नेगरी वार्ता समिति गठन गरेको छ। प्रधानमन्त्री ओली र वरिष्ठ नेता नेपालबीच सिंहदरबारमा वार्ता ओली पक्षको तर्फबाट सुवास नेम्वाङको नेतृत्व र नेपाल पक्षको तर्फबाट भीम रावलको संयोजकत्वमा कार्यदल बनेको वरिष्ठ नेता नेपालले जानकारी दिए। कार्यदलमा दुवै पक्षका पाँचपाँच नेता सहभागी हुनेछन् । नेता नेपालका अनुसार दुवै कार्यदललाई एकताको योजनासहितको प्रतिवेदन तयार पार्न तीन दिनको समय दिइएको छ। शुक्रबार सिंहदरबारमा ओली र नेपाल पक्षका नेताहरुले पार्टी विवाद समाधानका लागि कार्यदल बनाउने जिम्मा शीर्ष नेतालाई दिएका थिए । एमालेको नेपाल पक्ष पार्टीलाई २०७५ जेठ २ गतेको अवस्थामा फर्काउनु पर्ने अडानमा छ । ओली र नेपालबीच वैशाख २७ गते करिब चार घण्टा भएको वार्तामा पार्टीलाई २०७५ जेठ २ कै अवस्थाबाट अगाडि बढाउने सहमति भएको थियो । सोही सहमतिअनुसार शुक्रबार बसेको शीर्ष नेताको बैठकले सहमति कार्यान्वयका लागि कार्यदल बनाउने जिम्मा अध्यक्ष ओली र वरिष्ठ नेता नेपाललाई दिएको थियो । आइतबारको बैठक सोही प्रयोजनका लागि मात्र बसेको हो ।
कोरोनाबाट इलामका पुरुषको विराटगरमा मृत्यु,इलाम : इलाम नेकपा एमालेका युवा नेता नवराज शंकरको कोरोना संक्रमणबाट शनिबार राती निधन भएको छ । एक हप्ताअघि कोरोना संक्रमण पुष्टि भएपछि होम आइसोलेसनमा बस्दै आएका उनलाई विराट नर्सिङहोम विराटनगर लगिएको थियो । उनको सोही अस्पतालमा उपचारका क्रममा निधन भएको हो ।
प्रधानमन्त्री ओली र वरिष्ठ नेता नेपालबीच सिंहदरबारमा वार्ता,काठमाडौं : नेकपा (एमाले) अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपालबीच सिंहदरबारमा वार्ता सुरु भएको छ । प्रधानमन्त्री तथा मन्त्रिपरिषद्को कार्यालय सिंहदरबारमा केहीबेरअघि वार्ता सुरु भएको हो । शुक्रबार सिंहदरबारमा ओली र नेपाल पक्षका नेताहरुले पार्टी विवाद समाधानका लागि कार्यदल बनाउने जिम्मा शीर्ष नेतालाई दिएका थिए । एमालेको नेपाल पक्ष पार्टीलाई २०७५ जेठ २ गतेको अवस्थामा फर्काउनु पर्ने अडानमा छ । ओली र नेपालबीच वैशाख २७ गते करिब चार घण्टा भएको वार्तामा पार्टीलाई ०७५ जेठ २ कै अवस्थाबाट अगाडि बढाउने सहमति भएको थियो । सोही सहमतिअनुसार शुक्रबार बसेको शीर्ष नेताको बैठकले सहमति कार्यान्वयका लागि कार्यदल बनाउने जिम्मा अध्यक्ष ओली र वरिष्ठ नेता नेपाललाई दिएको थियो । दुई नेताबीचको वार्ताले आइतबार कार्यदल गठन गर्ने बताइएको छ । नेपाल पक्षले सहमति कार्यान्वयनका लागि तत्काल कार्यदल बनाउनुपर्नेमा जोड दिँदै आएको छ ।
चीनले अनुदानमा दिएका १८ हजार अक्सिजन सिलिन्डर तातोपानी आइपुगे,काठमाडौं : सरकारले चीनबाट १८ हजार खाली अक्सिजनका सिलिन्डर नेपाल आइपुगेका छन् । स्थलमार्ग हुँदै आइतबार १८ हजार सिलिन्डर नेपाल आइपुगेका हुन् । उपप्रधानमन्त्री तथा कोभिड१९ सङ्क्रमण व्यवस्था केन्द्रका संयोजक ईश्वर पोखरेलका प्रेस सल्लाहकार गणेश पाण्डेले १८ हजार सिलिन्डर तातोपानी नाकामा आइपुगेको जानकारी दिए । उनका अनुसार तातोपानी नाकामा सिलिन्डर चीन सरकारले हस्तान्तरण गरेपछि काठमाडौं ल्याइनेछ । सिलिन्डरको अभाव हुन थालेपछि सरकारले चीन सरकारबाट अनुदानमा २० हजार खाली सिलिन्डर ल्याएको हो । यसअघि ४०० सिलिन्डर नेपाल वायुसेवा निगमको वाइडबडी विमानबाट ल्याइएको थियो । अठार हजार आइसकेपछि बाँकी एक हजार ६०० सिलिन्डर पनि जहाजबाट ल्याउने तयारी भइरहेको छ । यस्तै आजै चीनबाट ५५० अक्सिजन सिलिन्डर नेपाल वायुसेवा निगमको वाइड बडी विमानले ल्याउँदैछ । शनिबार सिलिन्डर ल्याउनका लागि जहाज चीन गएको थियो । शनिबार मात्र ओमानबाट गैआवासीय नेपाली सङ्घका सहयोगमा ५६० खाली सिलिन्डर आएको थियो । कोभिड१९ का सङ्क्रमितको उपचारका लागि अक्सिजन सिलिन्डरको अभाव हुन थालेपछि सरकारले विभिन्न मुलुकबाट सिलिन्डर ल्याउन थालेको हो ।
उदयपुरमा कोरोनाबाट थप चारजनाको मृत्यु,"उदयपुर : उदयपुरमा कोरोना भाइरसबाट एक व्यापारीसहित चारजनाको मृत्यु भएको छ । शनिबार बेलुका र आइतबार बिहान ४०, ६३, ५६ र ६० वर्षीय पुरुषको कोरोनाबाट मृत्यु भएको हो । योसँगै मृतकको संख्या उदयपुरमा ११ पुगेको छ । प्रमुख जिल्ला अधिकारी तुलसीराम सेडाइका अनुसार कोरोना भाइरसको संक्रमणपछि उपचारको क्रममा त्रियुगा नगरपालिका ३ घर भइ गाईघाट बजारमा व्यापार गर्दै आएका ४० वर्षीय व्यापारीको शनिबार बेलुका मृत्यु भएको हो । संक्रमण देखिएपछि उनलाई परिवारले पाँच दिनअघि झापाको विएनसी अस्पतालमा भर्ना गरेका थिए । त्यसैगरी कोरोनाबाट संक्रमित भएका त्रियुगा नगरपालिका १० का ६३ बर्षिय पुरुषको उदयपुर कोभिड अस्पताल चौदण्डिगढी नगरपालिका ७ मा शनिबार बेलुका मृत्यु भएको छ । चौदण्डिगढी नपाका स्वास्थ्य शाखा प्रमुख तेजबहादुर पोखरेलका अनुसार कोरोना देखिएपछि उनलाई अस्पतालमा भर्ना गरी राखिएको थियो । शनिबार दिउँसोसम्म सामन्य अवस्थाम रहेका उनी संक्रमणबाट आत्तिएर हृदयघातबाट ज्यान गएको हुनसक्ने प्रजिअ सेर्डाइले बताए । उदयपुरमा कोभिड अस्पतालमा बिरामीमध्ये मृत्युको घटना यो पहिलो हो । त्यसैगरी ज्वरो र रुघाखोकी लागेपछि उपचारका लागि विराटनगरस्थित नोवेल अस्पतालमा भर्ना भएका चौदण्डिगढी नपा ५ का ५६ बर्षिय पुरुषको नोवेल अस्पतालमा आइतबार बिहान मृत्यु भएको छ । अस्पताल आएका उनलाई कोरोना परीक्षण गर्दा पोजेटिभ देखिएपछि वार्डमा भर्ना गरी उपचार गरिएको थियो । त्यसैगरी विराटनगरस्थित ग्रिनक्रस अस्पतालमा त्रियुगा नपा १२ का ५१ वर्षीय पुरुषको शनिबार बेलुका मृत्यु भएको छ । तीन दिनअघि दमको बिरामी भई उपचारका लागि विराटनगर पुर्याइएका उनलाई गोल्डेन अस्पताल विराटनगरले कोरोना पुष्टि गरेको थियो । कोरोना पुष्टिपछि अस्पतालले उपचार नगरेपछि उनलाई परिवारले ग्रिनक्रसमा पुर्याएको थियो ।"
"आजदेखि काठमाडौंमा चिनियाँ खोपको दोस्रो डोज अभियान, कहाँ कहाँ लगाइँदैछ ?",काठमाडौं : आइतबारदेखि काठमाडौंमा कोरोनाविरुद्धको चिनियाँ खोप भेरोसेलको दोस्रो डोज लगाउन सुरु गरिएको छ । खोप अभियानमा चैत २५ गतेदेखि वैशाख १५ गतेसम्म पहिलो डोज खोप लगाएकाहरु सहभागी हुन सक्नेछन्। यो अभियान जेठ ११ गतेसम्म चल्नेछ। वाग्मती प्रदेशको सामाजिक विकास मन्त्रालयका अनुसार काठमाडौं महानगरपालिकाका ३३ वटै वडामा खोप लगाइँदैछ । मन्त्रालयले वडाभित्र तोकिएको स्थानमा गएर खोप लगाउन सकिनेछ। खोप लगाउन जाँदा पहिलो डोज लगाएको कार्ड अनिवार्यरुपमा लैजानुपर्नेछ। जनस्वास्थ्यका मापदण्ड पूरा पालन गर्न मन्त्रालयले अनुरोध गरेको छ। यो अभियानमा १८ देखि ५९ वर्ष उमेर समूहका व्यक्तिहरु सहभागी हुनसक्नेछन्। यी ठाउँमा लगाइँदै छ खोप
मोरङमा १३ घण्टाको अवधिमा १२ संक्रमितको मृत्यु,विराटनगर : मोरङमा पछिल्लो १३ घण्टाभित्र १२ जना कोरोना संक्रमितको मृत्यु भएको छ। मोरङका विभिन्न अस्पतालमा उपचाररत चार महिला र आठ पुरुषको मृत्यु भएको हो। मृत्यु हुनेमा पाँच जना वृद्धवृद्धा पनि छन्। चार जना ३५ वर्ष मुनिका छन्। विराटनगरको नोबेल शिक्षण अस्पतालमा शनिबार दिउँसो ३ बजेदेखि आइतबार बिहान १ बजेसम्ममा सात जना कोरोना संक्रमितको मृत्यु भएको छ। नोबेलमा छोटो समयमै यति धेरै संक्रमितको मृत्यु भएको यो पहिलो हो। मोरङको पथरीशनिश्चरे नगरपालिका१ की ६४ वर्षीया वृद्धा महिलाको बिहान १ बजे मृत्यु भएको छ। कोरोना पुष्टि भएपछि उनलाई उपचारका लागि वैशाख २३ गते भर्ना गरिएको थियो। अस्पतालका प्रबन्धक नारायण दाहालका अनुसार अवस्था गम्भीर बन्दै गएकी वृद्धालाई उपचार जारी राखिएको भए पनि बचाउन सकिएन। विराटनगर महानगरपालिका१ का ३५ वर्षीय पुरुषको राति साढे ११ बजे मृत्यु भएको छ। दाहालका अनुसार पीसीआर परीक्षण गराउँदा कोरोना पुष्टि भएका उनलाई उपचारका लागि शनिबार दिउँसो मात्रै अस्पताल भर्ना गरिएको थियो। उदयपुरको बेल्टारका ५६ वर्षीय पुरुषको राति करिब ११ बजे नोबेलमै मृत्यु भएको जानकारी दाहालले दिए। उनका अनुसार मृतकलाई उपचारका लागि वैशाख २६ गते ल्याइएको थियो। विराटनगरकै कोसी अस्पताल कोभिड१९ उपचार केन्द्रमा उपचाररत तीन जना संक्रमितको मृत्यु भएको छ। अस्पतालका सूचना अधिकारी अनुपम राजवंशीका अनुसार मृत्यु हुनेमा एक वृद्धसहित दुई पुरुष र एक महिला छन्। मोरङको बूढीगंगा गाउँपालिकामा विराट शिक्षण अस्पतालले कोरोना संक्रमितको उपचारका लागि सञ्चालन गरेको कोभिड अस्पतालमा पछिल्लो समय दुई संक्रमितको मृत्यु भएको छ। मृत्यु हुनेमा ३५ वर्ष मुनिका महिला र पुरुष रहेको विराटका कोभिड अस्पताल इन्चार्ज सुनिल देवले बताए। उनका अनुसार पुरुषको आइतबार बिहान र महिलाको शनिबार राति मृत्यु भएको हो।
संक्रमितको घरमै पौष्टिक आहार र औषधि पुर्याउँदै मेयर,"जुम्ला : जुम्ला सदरमुकाममा रहेको चन्ददनाथ नगरपालिकामा दैनिकरुपमा संक्रमित थपिन थालेका छन् । जुम्लामा रहेको कर्णाली स्वास्थ्य विज्ञान प्रतिष्ठानले जटिल खालका बिरामीबाहेक अरुलाई होम आइसोलेसनमै बस्न भन्दै घर पठाउने गरेको छ। घरमै बसेकालाई ज्वरो आउने, खोकी लाग्ने, श्वासप्रश्वासमा समस्या हुने गरेक बिरामीले बताएका छन्। यस्तो अवस्थामा बिरामीलाई पौष्टिक आहारको कमी हुन नदिन जुम्ला चन्दननाथ नगरपालिका मेयर कान्तीका सेजुवाल आफै संक्रमितको घरघरमा पुगेर प्रति बिरामीलाई एक क्यारेट अण्डा,चना, च्यावनप्राश साबुन,सेनिटाइजर,माक्स,भिटामिनसी, क्याल्सियम बाड्ने गरेकी छिन्। बिरामीलाई केही राहत मिलोस् भनेर नगरपालिकाकोतर्फबाट औषधि र पौष्टिक आहार दिएको मियर सेजुवालले जानकारी दिइन् । पौष्टिक आहारसहित स्वास्थ्यक्रमी लिएर बिरामीको घर पुगेर परामर्श दिने गरेको पनि मेयर सेजुवालले बताइन्।"
प्रधानमन्त्रीका प्राथमिकता,"जटिल परिस्थिति र असहज बाटो पार गरेर केपी शर्मा ओली तेस्रोपटक प्रधानमन्त्री नियुक्त भएका छन्। पुनरागमनसँगै उनका काँधमा जिम्मेवारी र जवाफदेहिताको बोझ थपिएको छ। कोरोना संक्रमणको महामारीले जनता थलिएका छन्। सयममा उपचार नपाएर शैयामा छट्पटाइरहेका छन्। मृतकको ग्राफ उक्लँदो छ। कडा भेरियन्ट तर उपचार सेवाको संकुचनका कारण हरेकलाई जोगिनजोगाउन गाह्रो छ। अक्सिजन अभाव छ। अस्पतालका शैया भरिभराउ छन्। संक्रमितमा उपचार नपाई मरिएला भन्ने त्रासले आत्मबल अझै घटाएको छ। शैयामा छट्पटाइरहेका हजारौं नागरिकले अक्सिजनभन्दा बेला न कुबेलाको राजनीतिक प्रदूषणको गन्ध लिनुपरेको छ। यावत विषम परिस्थितिबिच देशको बागडोर पुनः थाम्न पुगेका ओलीको अगाडिको बाटो काँडैकाँडाको छ। पहिलो चरणको कोरोना महामारीसँगै उत्कर्षमा पुगेको नेकपा विवाद विघटनमा टुंगियो। दोस्रो चरणको कोरोना व्यापकतासँगै एमाले झन्डै फुट्यो। ओलीको प्रधानमन्त्री पद संकटमा परेर फिर्ता आयो। त्यससँगै तरल राजनीति थोरै भए पनि ठोस अवस्थामा आइपुगेको छ। देशमा त्यसको निरन्तरता र स्थिरता अब आवश्यक छ। यहाँ अब राजनीतिक प्रदूषण फैलनु हुँदैन। त्यसको मुख्य अभिभारा ओलीमै छ। आपूले बनाएका योजना, कोरेका बाटा र गरेका संकल्प पूरा गर्ने मौका उनैलाई जुरेको छ। यसको सदुपयोग गर्ने सुवर्ण अवसर उनको हातमा छ। अवसरलाई चिन्न सके उचाइ चुम्ने समय पनि छ। सरकार प्राविधिक रूपमा नयाँ भए पनि यथार्थमा पुरानैको निरन्तरता हो। त्यसैले चिन्नचिनाउन वा नयाँ योजना बनाउन समय लाग्ने अवस्था छैन। परीक्षामा उत्तीर्ण हुन हनिमुन अवधि दिनु आवश्यक छैन। प्रधानमन्त्री पुरानै छन्। होस्टेमा हैंसे गर्ने मन्त्री पहिलेकै हुन्। देशमा मुख्य चुनौतीका रूपमा खडा भएको कोरोना भाइरस केही परिवर्तन भएर आए पनि नियन्त्रणको उपाय पुरानै छ। स्वास्थ्य मापदण्ड र गर्ने उपचार विधि त्यही नै हो। अक्सिजनलगायत स्वास्थ्य सामग्रीको जोहो अलिक बढी गर्न र द्रुत योजना बनाएर महामारी नियन्त्रणमा होमिने समय केही घर्किए पनि हात उठाइहाल्नुपर्ने अवस्था छैन। यो समयलाई चिनेर महामारी नियन्त्रणमा बृहत् राष्ट्रिय एकता कायम गर्न आवश्यक छ। अब पुनः दलबिच झगडा र बार्गेनिङ सुरु भए उपचार नपाएर ज्यान गुमाएका नागरिकको आत्माले शान्ति पाउँदैन, बिरामीका आँसुले पोल्नेछ। त्यसैले राजनीतिक वाद, मत छाडेर अब सबै दल कोरोना नियन्त्रणको अग्रमोर्चामा उत्रिनु वाञ्छनीय हुन्छ। त्यसको अभिभावकत्व लिनुपर्ने दायित्व पनि प्रधानमन्त्री ओलीकै हो। महामारीको फैलावट र राजनीतिक तरलतासँगै बनेको सरकारले बजेट ल्याउने समय पनि आएको छ। बजेटमा पर्ने प्राथमिकताले पनि सरकारको मुल्यांकन गर्छ। अबको बजेट महामारी नियन्त्रणमुखी र पुनः आइपर्ने चुनौतीलाई आँकलन गरेर बनाउनुको विकल्प छैन। महामारीले क्षति पुगेको क्षेत्रलाई बजेटले मलमपट्टि गर्नु र वितरणमुखी नभई जनमुखी निर्माण अहिलेको आवश्यकता हो। स्रोतले नपुगेको खण्डमा नयाँ योजना अबको बजेटमा थप्न आवश्यक छैन। अधुरा योजना, शिलान्यास गरिएका अस्पताल र सरकारी अस्पतालको सुधारको साथै स्वास्थ्यकर्मीको प्रोत्साहनलाई बजेटको प्रमुख प्राथमिकतामा राख्नुपर्छ। समृद्ध नेपाल, सुखी नेपाली लक्ष्य बोकेर हिँडेको ओली सरकार राजनीतिक उतारचढाव पार गरेर अहिले पनि स्थापित छ। दुईतिहाइको बल हुँदा पनि काम गर्न दिएनन् भन्ने सरकार र कहाँ छेक्यौं भन्ने दलको आरोप प्रत्यारोप अब हुनु हुँदैन। मुख्यतः कोरोना नियन्त्रणमा राज्यले ठोस नीतिकार्यक्रम ल्याउनुपर्छ। त्यसमा समग्र ऐक्यवद्धताको वातावरण बनाउन र राजनीतिक परिचालन गराउन सक्नुपर्छ। समृद्धिका लागि पहिलो खुड्किलो जनताको सुस्वास्थ्य हो। सरकारको प्राथमिकता त्यसमै केन्द्रित हुनुपर्छ। नवनियुक्त प्रधानमन्त्री ओलीलाई देशको सुख, शान्ति, समृद्धि र सुस्वास्थ्य प्रदान गर्ने काममा सफलता मिलोस्। कोरोना हटोस्। विकास र सुशासनले फड्को मारोस्। हार्दिक शुभकामना !"
एनआरएनएले सरकारलाई दियो ५६० अक्सिजन सिलिण्डर,"काठमाडौ : गैरआवासीय नेपाली संघ (एनआरएनए) ले सुरु गरेको नेपालमा अक्सिजन पठाऔँ, आफन्तको ज्यान बचाऔँ अभियानमार्फत नेपाल ल्याइएका ५६० अक्सिजन सिलिण्डर हस्तान्तरण गरिएको छ। पश्चिम एसियामा रहेका नेपाली एवं ओमानस्थित नेपाली दूतावासको सहयोग तथा सहकार्यमा शनिबार नेपाल ल्याइएका ७५ लाखभन्दा बढीको अक्सिजन सिलिण्डर आइतबार संघका अध्यक्ष कुमार पन्त र संस्थापक अध्यक्ष डा उपेन्द्र महतोले स्वास्थ्य तथा जनसंख्यामन्त्री हृदयेश त्रिपाठीलाई हस्तान्तरण गरेका हुन्। ओमानदेखि काठमाडौँसम्म ल्याइएको अक्सिजन सिलिण्डर ढुवानीको खर्च भने नेपाल सरकारले बेहोरेको जनाइएको छ। सो अवसरमा स्वास्थ्यमन्त्री त्रिपाठीले संकटका समयमा सहयोग गरेकामा संघप्रति आभार प्रकट गर्दै सिलिण्डर आवश्यकतानुसार लुम्बिनी प्रदेशमा २००, सुदूरपश्चिममा १००, कर्णाली प्रदेशमा १००, प्रदेश नं २ मा ८५ र गण्डकी प्रदेशलाई ७५ थान वितरण गर्न निर्देशनसमेत दिएका छन्। सिलिण्डर हस्तान्तरण गर्दै अध्यक्ष पन्तले कोभिड१९ संक्रमणले हाल नेपालमा ज्यादै कठिन र दुखदायी अवस्था सिर्जना हुँदै गइरहेको र संक्रमणका कारण मानवीय क्षति पनि बढिरहेकाले संघले विदेशस्थित राजदूतावास, कूटनीतिक नियोग, संघका राष्ट्रिय समन्वय समितिलगायत विभिन्न नेपाली संघसंस्था तथा गैरआवासीय नेपालीसँग सहकार्य गरिरहेको जानकारी दिए। संघका संस्थापक अध्यक्ष डा महतोले आफ्नो मुलुकमा आपत् परेका बेलामा सधैँ गैरआवासीय नेपालीले सहयोग गरेको र भविष्यमा पनि गरिरहने बताए।"
धौलागिरी अस्पतालमा अक्सिजन अभाव,"बागलुङ : धौलागिरी अस्पतालमा अक्सिजन अभाव हुन थालेको छ । कोरोनाको दोस्रो लहरको नयाँ भेरियन्टसँगै कोरोना संक्रमण दर तीव्र बढ्दा धौलागिरी अस्पतालमा अहिले लक्षणसहितका गम्भीर अवस्थाका ३५ र इर्मजेन्सी कक्षमा समेत ५ जना गरी ४० जना कोरोना संक्रमित उपचाररत छन् । दुई वर्षअघि मात्र अक्सिजन प्लान्ट जोडिए पनि अक्सिजन भर्ने उपकरण नहुँदा अक्सिजन अभाव भएको धौलागिरी अस्पतालले जनाएको छ । अहिले धौलागिरी अस्पतालमा १२ देखि १५ मिनेटमा एक सिलिण्डर खपत भइरहेको छ । अस्पतालमा ८० सिलिण्डर छ । अक्सिजन प्लान्ट भएपनि भर्ने उपकरण अभावमा पोखरा पठाउनुपर्ने बाध्यताले तत्कालनै अक्सिजनको अभाव हुन थालेको धौलागिरी अस्पताल बागलुङका मेडिकल सुपरिटेण्डेन्ट डाशैलेन्द्र बि पोखरेलले बताए । 'हिजोदेखि अस्पतालमा अक्सिजनको अभाव हुन थालेको छ, पोखरामा सिलिण्डर भर्नका लागि दैनिक ४५ वटा गाडी पठाइरहेका छौं, डापोखरेलले भने, हाम्रा चालकले पोखरा भ्यालीमै केन्द्रित गर्न थालेकाले हामीलाई ढिलाइ गरेर दिन थालियो भन्छन्, यहाँ उपचाररत बिरामीलाई अक्सिजन अभाव हुने जोखिम बढ्यो, पर्वत र म्याग्दीबाट समेत अक्सिजन सिलिण्डर लिएर समेत काम चलाइरहेका छौं । कालीगण्डकी अक्सिजन सप्लायर्स पोखराले अक्सिजन उपलब्ध गराउँदै आएको छ । खोली सिलिण्डर लैजाने र त्यही ल्याएर जोड्ने गरेर काम चलाउँदा समस्या भइरहेको उनको भनाइ छ । अहिले अस्पतालमा भर्ना भएका सबैजसो बिरामीलाई अक्सिजन आवश्यक देखिएको छ,डापोखरेलले भने, हामी चरम तनावमा छौं, यो बेला सबैतिर अक्सिजन सिलिण्डरको अभाव त छ नै, यहाँ निरन्तर आइरहेको पनि आउन कम हुँदा समस्या भएको हो, यसबारे सम्बन्धित निकाय सबैमा खबर गरिसकेका छौं।' गण्डकी प्रदेश स्वास्थ्य निर्देशनालयका आपूर्ति विभाग प्रमुख खिमबहादुर खड्काले धौलागिरी अस्पतालमा अक्सिजनको अभाव हुन नदिने बताए । हामीले निरन्तर यहाँ आएका सिलिण्डर भरेर पठाइरहेका छौं,अहिले देशव्यापीरुपमा अक्सिजनको अभाव छ, खड्काले भने, हामीले प्रदेशका सबै जिल्लामा सन्तुलित हिसाबले अक्सिजन पुर्याउनु पर्नेछ । यसक्रममा केही ढिला भएको हुन सक्छ, हामीले यथासक्य अक्सिजन पठाउन आवश्यक पहल र समन्वयात्मक भूमिका खेलिरहेका छौं ।' गण्डकी प्रदेश सरकार सामाजिक विकास मन्त्रालयले धौलागिरी अस्पतालमा २०७६ साल पुसमा अक्सिजन प्लान्ट स्थापना गरेको थियो । अक्सिजन प्लान्टमा उत्पादन भएको अक्सिजन सोझै अस्पतालमा रहेको बिरामीको बेडमा पाइप लाइनबाट पुग्ने भएपनि अक्सिजन सिलिण्डरमा भर्न नमिल्दा समस्या छ । पाइप लाइनबाट खपत भएर रहेको अक्सिजन सिलिण्डरमा भर्न सकेको खण्डमा कोरोना महामारीमा अक्सिजनको अभाव टार्न मद्दत पुग्ने भए पनि अक्सिजनको फिलिङ सिस्टम नहुँदा अस्पतालको अक्सिजन प्लान्टमा उत्पादन भएको आधा जस्तो अक्सिजन खेर गइरहेको छ । धौलागिरी अस्पताललाई १ सय शैयाको कोभिड अस्पतालको रुपमा विकास गर्ने गण्डकी प्रदेश सरकारले निर्णय गरिसकेको छ ।"
हिमाली जिल्ला मुस्ताङमा कोरोनाले एक जनाको मृत्यु,"जोमसोम : हिमाली जिल्ला मुस्ताङमा कोरोना भाइरसको सक्रमणबाट शनिबार एक युवाको मृत्युु भएको छ। मुस्ताङको वारागुङ मुत्तिक्षेत्र गापा १ रानिपौवाका ३३ वर्षीय युवाको पोखराको मणिपाल शिक्षण अस्पतालमा उपचारका क्रममा मृत्यु भएको वारागुङ मुत्तिक्षेत्र गापाका स्वास्थ्य संयोजक खगेन्द्र बोहोराले जानकारी दिए। कोरोना सक्रमित युवाको मुस्ताङमा एन्टिजेन र पीसीआर परीक्षण गर्दा कोराना पोजेटिभ देखिएको थियो। कोरोना पोजेटिभ देखिएका ती युवाको स्वास्थ्य गम्भीर भएपछी एकसाता अघि हेलि मार्फत पोखरा पुर्याइएको थियो। योसगै मुस्ताङमा कोरोनाबाट मृत्यु हुनेको सख्या २ पुगेको छ।यसअघि कोरोनाका कारण मुस्ताङमा ७२ वर्षीय महिलाले ज्यान गुमाएकी थिइन्। हिमाली जिल्ला मुस्ताङमा संक्रमितको सख्या १ सय १३ पुगेको छ।जसमा १७ जना निको भएको स्वास्थ्य कार्यालयले जनाएको छ। मुस्ताङको घरपझोङमा ३५, वारागुङ मुत्तिक्षेत्रमा ३६ र थासाङमा ३५ सक्रिय सक्रमित रहेको जनाइएको छ। मुस्ताङमा गम्भीर कोरोना सक्रमितको अवस्था बढ्न थालेको छ। उद्दारका लागि मुस्ताङमा हेलिकप्टरबाट दैनिक जसो कोरोनाका बिमारी रिफर हुने गरेको जनाइएको छ।"
जापानको होक्काइडोमा शक्तिशाली भूकम्प,टोकियो : जापानको होक्काइडो प्रिफेक्चरमा आइतबार ६१ म्याग्नीच्यूडको भूकम्प गएको जापानी मौसम विज्ञान विभाग (जेएमए) ले जनाएको छ । जमिनको सतहभन्दा करिब ६० किमि गहिराईमा रहेको उक्त भूकम्प स्थानीय समय अनुसार आइतबार दिउँसो १२ बजेर २४ मिनेटमा गएको थियो । भूकम्प त्यति शक्तिशाली नभएको भन्दै सुनामीको चेतावनी नदिइएको विभागले जनाएको छ ।
भाषाप्रयोगमा शुद्धता र एकरूपता,"एकदशकयता नेपाली भाषाको प्रयोगमा एकरूपता छैन। विद्वत् वर्गकै बीच आफूलाई लागेको विचारलाई शुद्ध मान्ने ढिपी देखिन्छ। सञ्चार माध्यमहरूको आआफ्नै पारा छ। यसको मारमा खासगरी नेपाली शिक्षक परेका छन्। आफूले पढ्ने किताबमा देखेर र शिक्षक तथा अन्य विज्ञका कुरा सुनेपछि नेपालीमा जे लेखे पनि हुँदोरहेछ भन्ने भान विद्यार्थीमा पर्न थालेको छ। भाषिक प्रयोगको क्षेत्र बिस्तारै क्रमशः फराकिलो हुँदै जान्छ। यस क्रममा समाजशास्त्र, भूगोल, कृषि, राजनीति, विज्ञान, सञ्चार, प्रविधि, इन्जिनियरिङ, स्वास्थ्य, अर्थशास्त्रजस्ता विषयहरूमा वर्षेनी नयाँ नयाँ शब्दहरू जन्मिएर प्रयोगमा आउन थाल्छन्। नयाँ शब्दका वक्ता धेरै हुन थालेपछि ती शब्दहरू थाहै नपाइकन स्वतःस्वीकार्य पनि हुने गर्छन्। संस्कृतजस्तो पुरानो भाषामा यस्तो व्यवस्था नभए पनि नेपालीजस्तो जिउँदो भाषामा यस्तै छ। शब्दभण्डार बढ्ने तरिका नै यही हो। तर यसो भनेर सम्पदा र परम्पराको रूपमा प्रयोग भइआएका शब्दलाई बटारबुटुर पार्दै नयाँ रूपमा प्रयोग गर्न थालियो भने भाषामा अराजकता भित्रिन्छ। नेपाली भाषा र व्याकरणका विषयमा सामान्य चासो राख्ने मान्छेले समेत ख्याल गर्नुपर्ने यस्ता सानातिना कुरामा, सम्पादक, शिक्षक, विद्यार्थी र सञ्चार माध्यमहरूमा काम गर्ने विशेष मानिसहरूले समेत ध्यान पुयाएको पाइँदैन। यो नेपाली भाषाप्रति गरिएको बेवास्तापूर्ण अपमान हो। भनिन्छ, भाषाज्ञान : सर्वोत्तम धन। धेरै वक्ताको आफ्नै मातृभाषा पनि हुन्छ। अनि एकजना व्यक्तिले धेरै भाषा सिक्न पनि सक्छ। तर जसले जुन भाषा बोले पनि त्यसमा शुद्धता हुनु आवश्यक छ। एउटा भाषा बोलिरहँदा त्यसमा अर्को भाषा मिसायो भने सामान्य श्रोताले बुझ्दैन। श्रोता पनि शिक्षित र उसमा भाषाज्ञान रहेछ भने वक्ताको कमजोरी उसले थाहा पाइहाल्छ। मिश्रित भाषाको प्रयोगले भाषा गिजोलिएर त्यसको मौलिक सुन्दरता पनि बिग्रन्छ। प्रत्येक भाषामा आफ्नै किसिमको व्यवस्था, विशेषता र नियम हुन्छ। नेपाली पनि त्यसैभित्र पर्ने एउटा भाषा हो। अन्य भाषामा झैं यस भाषामा पनि नयाँ शब्द बन्ने निश्चित नियम र सीमा छ। नेपाली व्याकरण अनुसार सामान्यतः उपसर्ग लागेर, प्रत्यय लागेर, समास भएर, द्वित्व भएर र सन्धि भएर नयाँ शब्दहरू बन्ने गर्छन्। शब्दको अगाडि लाग्ने उपसर्गहरूको संख्या सीमित छ भने शब्दको पछाडि लाग्ने प्रत्ययहरूको संख्या असीमित छ। अक्कड, अत, अन्ते, अनी, आइ, आउ, आरो, आवट, आहा, इलो, उवा, ओट, इयार, अनीय, इका, इत, आडी, आलीजस्ता थुप्रै प्रत्ययमध्ये ता पनि एउटा प्रत्यय हो। समानता, सम्पनता, स्वाधीनता, मौलिकता, दासता, लघुता, स्वतन्त्रता, विलासिता, सक्रियता, निष्क्रियताजस्ता थुप्रै शब्द ता प्रत्यय लागेरै बनेका हुन्। यसो भन्दैमा ता प्रत्ययको प्रयोग जथाभावी गर्न मिल्दैन। यहाँ भने यस्तै भइरहेछ। कतिपय सञ्चार माध्यमहरूबाट देशमा राजनीतिक अन्योलता देखियो, मन्त्रीज्यूको प्रमुख आतिथ्यतामा कार्यक्रम सम्पन्न भयो, उसले विषयवस्तुको गाम्भीर्यता बुझेन, सौन्दर्यतामा लोभिनेहरू धेरै हुन्छन्, देशविकासका लागि राजनीतिक इमानदारिता चाहिन्छ, काठमाडौं उपत्यकामा नेवारहरूको बाहुल्यता छ, झगडामा उसले धैर्यता गुमायो, माछाले काँध फेरेमा भुइँचालो जान्छ भन्ने सोच्नु अज्ञानता हो, कोदोमकैमा कार्बोहाइड्रेडको प्राचुर्यता पाइन्छ, निरोगी रहनका लागि रोगविरुद्ध लड्ने सामथ्र्यता चाहिन्छ, गीत गाउनका लागि स्वरमा माधुर्यता चाहिन्छ, ती दाजुभाइका बीच वैमनस्यता भएको पनि धेरै भइसक्यो जस्ता प्रकृतिका वाक्यहरू जताततै सुन्न र पढ्न पनि पाइन्छ। यी वाक्यहरूमा अन्योल, आतिथ्य, गाम्भीर्य वा गम्भीरता, सौन्दर्य वा सुन्दरता, इमानदारी, बाहुल्य वा बहुलता, धैर्य वा धीरता, अज्ञातता र प्राचुर्य वा प्रचुरता, सामथ्र्य, माधुर्य वा मधुरता, वैमनस्य प्रयोग गरिँदा मात्रै शुद्ध हुने हो। त्यस्तै तामाङ, खोटाङ, भञ्ज्याङ लेख्नुपर्नेमा हत्ते गरीगरी तामाङ्ग, खोटाङ्ग, भञ्ज्याङ्ग लेखेर परम्परा जोगाउनेहरू पनि पाइन्छन्। बन्द भएका विद्यालयहोटलपसलयातायातउद्योगउडान पनि सञ्चालन वा सुचालू नभएर सुचारु भइरहेको सुन्न पाइन्छ। शुल्क आधारपदमा नि उपसर्ग लागेर निःशुल्क भएको हो भन्ने कुरा थाहा हुँदाहुँदै, यसको विपरीतार्थी शब्दका रूपमा कतैकतै सःशुल्क लेखिएको देखिन्छ। अनि, अङ्ग आधारपदमा अप उपसर्ग लागेर अपाङ्ग बनेजस्तै सपाङ्गचाहिँ बन्दैन भन्ने कुरा थाहा नभएर होला, अपाङ्गको विपरीतार्थी शब्दका रूपमा जताततै सपाङ्ग शब्दको प्रयोग गरिएको पनि पाइन्छ। दुर्घटनाग्रस्त बसबाट घाइतेहरूको उद्धार हुनु ठीक हो। तर यहाँ त ठाउँलाई नै दुर्घटनाग्रस्त क्षेत्र लेखिएको हुन्छ। दुर्घटना बाहुल्य क्षेत्र लेख्ने सोच नै कसैको देखिँदैन। नेपाली भाषा र व्याकरणका विषयमा सामान्य चासो राख्ने मान्छेले समेत ख्याल गर्नुपर्ने यस्ता सानातिना कुरामा, सम्पादक, शिक्षक, विद्यार्थी र सञ्चार माध्यमहरूमा काम गर्ने विशेष मानिसहरूले समेत ध्यान पुयाएको पाइँदैन। यो नेपाली भाषाप्रति गरिएको बेवास्तापूर्ण अपमान हो। सूचनाका लागि जताततै टाँगिएका परिचयपाटीहरू अशुद्धताको शिकार भइरहेका हुन्छन्। शुद्ध लेख्न सिकाउने कतिपय विद्यालयकै परिचयपाटीमा त अशुद्धि देखिन्छ भने बिस्कुट, चाउचाउजस्ता वस्तुको नामलेखाइप्रति के गुनासो गर्नु छ र ! लोक सेवा आयोगबाट कडा परीक्षा पास गरेर स्थायी भई उच्च तहमा पुगेका सरकारी कार्यालयका कर्मचारीबाट जारी गरिएका कतिपय परिपत्रहरू हेरिसाध्य हुँदैनन्। बोलाइ र लेखाइ गरी भाषाको रूप दुईवटा हुन्छन्। बोलाइ परिवर्तनशील भए पनि लेखाइ स्थिर हुन्छ। सोलुको शेर्पाले म पनि जान्छु लाई म पनि जान्छा भन्ला। सप्तरीको यादवले म पनि काम गर्छु लाई म पनि काम गरिलिन्छु भन्ला। भक्तपुरे नेवारले मलाई डुडको चिया मन पर्दैन भन्ला। जोसुकैले पनि मैले काम सक्काएँ भन्लान् तर ती सबैले लेखाइमा भने जान्छु, गर्छु र दूध, सिध्याएँ नै लेख्नुपर्छ। हाम्रा सञ्चार माध्यमहरूको भाषामा पनि विभिन्नता पाइन्छ। नेपाली भाषा सरकारी कामकाजको पनि भाषा भएको हुँदा यसको प्रयोगमा शुद्धता र एकरूपता हुनु आवश्यक छ।"
२१औं शताब्दीको समाजवाद र नेपाली राजनीति,"नेकपाभित्र आएको सैद्दान्तिक विचलनका कारण साम्यवादी समाजवादको अवस्था अत्यन्त नाजुक छ समाजवाद आर्थिक र राजनीतिक सिद्दान्त हो, उत्पादनका साधनहरूमा राज्यको स्वामित्व र नियन्त्रण कायम गर्दै सबै नागरिकलाई समान अधिकार र अवसर प्रदान गर्ने गरिन्छ। यो आफ्ना नागरिकहरूको संरक्षकत्व राज्यले नै वहन गर्नुपर्छ भन्ने मान्यतामा आधारित छ। हरेक श्रमिक आफैंमा उत्पादनकर्ता हो र उत्पादनको तरिका प्रकार र उद्देश्य एवं प्रयोजनका बारेमा निर्णय लिने अधिकार पनि उत्पादनकर्ताहरूमा निहित हुनुपर्छ। उत्पादनका साधनहरूको व्यक्तिगत स्वामित्ववाट सँगठित समाजमा स्थानान्तरण गर्ने आर्थिक प्रणाली हो। पुँजीवाद र समाजवाद पृथक सिद्दान्तहरू हुन्, पुँजीवादले सबै सवल वर्गको सशक्तीकरण गर्छ। सामाजिक असमानताको निराकरण पँुजीवादवाट सम्भव हँुदैन। हरेक मानव जातिलाई राजनीतिक रूपमा सचेत प्राणीका रूपमा अस्तित्वमा ल्याउन यसले सहयोग पुयाउँछ। सबै नागरिकका आधारभूत आवश्यकताहरूको प्रत्याभूति गर्छ। यसलाई विश्वव्यापी रूपमा अध्ययन गर्दा विश्वमा रहेका सबै स्रोत तथा साधनहरूको न्यायोचित वितरण गर्दा मात्र यथार्थतामा समाजवादको उद्देश्य पूरा हुने मान्यता छ। आधुनिक युगमा साम्यवादीहरूले पनि निरपेक्ष रूपमा साम्यवादी समाजवादको सम्भावनालाई अस्वीकार गर्न थालेका छन्। साम्यवादीहरू समयसापेक्ष सुधारसहितको समाजवादको पैरवी गर्दै आएका छन् र सोही अनुसारका नीतिहरूको कार्यान्वयनमा क्रमशः जुट्दै आएका छन्। तर लोकतान्त्रिक समाजवाद पुँजीवाद र समाजवादको समिश्रण हो। उत्पादनमा वृद्धि गर्दै प्रगतिशील कर प्रणालीका आधारमा सीमान्तकृत र कमजोर वर्गको उठानका लागि स्रोतसाधनको वितरण गर्दै नीतिगत हस्तक्षेप सोही आधारमा गर्ने प्रक्रियालाई आत्मसात गर्छ। समाजवादी अर्थव्यवस्था, समाजमा सामाजिक संस्कार र संस्कृतिको विकास समाजवादका लागि जरुरी हुन्छ। सामाजिक र आर्थिक न्याय प्रदान गर्न आर्थिक लोकतान्त्रीकरणलाई जोड दिने गर्छ। यसलाई दैवी शक्तिभन्दा पनि मानिसले नियन्त्रण कायम गर्न सकिने भौतिकवादी विचारका आधारमा परिभाषा गरिएको छ। मानिसका व्यक्तिगत स्वार्थलाई समाजको स्वार्थसँग समायोजन गर्नु नै समाजवाद हो। आधुनिक जगत्का सम्पूर्ण उपलब्धिहरूलाई ग्रहण गर्दै उत्पादनमा उल्लेख्य वृद्धि गरेर न्यायोचित वितरण गर्नु नै समाजवाद उन्मुख हुनु हो। देश प्रगतिको दिशामा अभिमुख हुँदा मात्र समाजवादलाई व्यवहारमा कार्यान्वयन गर्न सकिन्छ। साम्यवादीहरू लोकतान्त्रिक आवधारणामा प्रस्तुत हुने अनि कांग्रेस समाजवादको मार्गचित्रसम्म पनि तयार पार्न नसक्ने स्थिति छ। लोकतन्त्रमा आधारित समाजवादको विकल्प अहिलेको अवस्थामा देखिँदैन। सर्वसत्तावाद र केन्द्रिकृत शासनबाट आधुनिक युगमा समाजवादको सम्भावना रहँदैन। नैतिकता र आदर्शलाई मूर्तरूप दिने काम समाजवादले गर्छ। समाजवाद, पूर्ण समाजवाद र क्षत्रिय समाजवाद गरी तीन वर्गमा यसलाई वर्गीकृत गरिएको छ। विश्वभर पुँजीवादी अर्थव्यवस्थामा आउँदै गरेको संकटका कारण पनि विश्व जनमत समाजवादउन्मुख बन्दै गएको छ। समाजवादमा आर्थिक प्रणालीले उत्पादकहरूलाई सशक्त र अधिकारसम्पन्न बनाउँछ। जनताको मागलाई राजनीतिक पद्दतिका आधारमा पूरा गरिदिने व्यवस्थापन गरिएको हुन्छ। सबल, सक्षम र सार्वभौमसत्ता सम्पन्न राष्ट्रमा मात्र समाजवादको विकास सम्भव हुन्छ, प्रगतिशील समाजवादी संस्कृति, जनताको मागलाई सम्बोधन गर्न सक्ने गरी स्रोतसाधनको व्यवस्थापन, शोषक सामन्तजस्ता सीमित वर्गले उपभोग गरिराखेका सुविधा र अवसरहरूको न्यायिक हिसाबले पुनर्वितरणलाई आधार बनाएको हुन्छ। नेपालमा समाजवाद नेपालको वर्तमान संविधानले देशलाई समाजवादउन्मुख बनाउने उच्चस्तरको प्रतिवद्धता सहितको प्रावधान राखेको छ। संविधानको प्रस्तावना र धारा चारमा नेपाललाई स्वतन्त्र, सार्वभौमसत्ता सम्पन्न, धर्मनिरपेक्ष, समावेशी, लोकतान्त्रिक समाजवादउन्मुख, संघीय लोकतान्त्रिक गणतन्त्रात्मक राज्यका रूपमा स्पस्ट गरिएको छ। साथै आर्थिक र सामाजिक सिद्धान्तका रूपमा राष्ट्रले समाजवादलाई स्वीकार गरेको छ। सबै राजनीतिक दलहरूले यसलाई राजनीतिक गन्तव्यका रूपमा आत्मसात गरेका छन्। सांस्कृतिक, धार्मिक, जातीय सबै प्रकारको पहिचान कायम गर्ने दृढता राजनीतिक दलहरूमा र संविधानमा देखिन्छ तर नेपालमा समाजवादको यात्रा जटिल देखिँदैछ। सुसँगठित समाजको आधारशीलासमेत तयार गर्न नसकेको अवस्थामा हामीले समाजवादको दिशा पक्डिएको अवस्था छ। नेपालको सांस्कृतिक, धार्मिक, सामाजिक विधि र व्यवहारले सामन्ती संस्कारको विकास राम्ररी गरेको छ, जीवनशैलीसमेत यही आधारमा अभ्यस्त भइराखेकाले समाजवादलाई सहजै स्वीकार गर्न समाजलाई कठिन भएको छ, उत्पादन ह्रासोन्मुख भइराखेकोमा वितरण पद्दतिमा मात्र सुधार गरेर समाजवाद सम्भव हँुदैन। सामाजिक सुरक्षा समेत आयातीत करमा निर्भर हुँदैछ, भूमि व्यवस्थापन समाजवाद अनुकूल छैन। बजार मूल्यसँग श्रमिकहरूको पारिश्रमिकको समायोजन उपयुक्त ढंगले गर्न सकिएको छैन। नेपालमा लामो समयदेखि राजनीतिक मूलप्रवाहमा नेपाली कांग्रेस र नेकपा छन्। यी दुवै दलको स्थापना प्रायः एकै समयमा भएको हो। २०४६ सालपश्चात् नेपालको शासनमा पटकपटक यिनै दलहरू जिम्मेवारीमा छन्। त्यसैले समाजवादको अन्वेषण यी दुई दलमै गर्नुपर्छ। नेपालका शासकहरू पुँजीवादवाट प्रभावित छन्, नवउदारवादको पकडभित्र छन्। समाजवादी अर्थव्यवस्थाका लागि आधारशीलाहरू हाम्रो अर्थव्यवस्थाले तयार गर्न सकेको छैन। नेपालको संवैधानिक प्रावधानहरू देशले अवलम्वन गरिआएका नीतिहरू अध्ययन गर्दा कार्लमाक्र्सले कल्पना गरेजस्तो समाजवाद सम्भव देखिएको छैन। नेपालको समाजवाद लोकतान्त्रिक मूल्य र मान्यतामा आधारित भएको अवस्था छ। नेपालमा कांग्रेसका संस्थापक विपी कोइराला र नेकपाका संस्थापक कमरेड पुष्पलालले तय गरेको समाजवादको आवधारणाबाट समाजवादको अध्ययन र विश्लेषण प्रारम्भ गर्नुपर्छ। विपीले सन् १९५५ मै समाजवादलाई कांग्रेसको एजेन्डा बनाए। उनी धेरै हदसम्म समाजवादका सम्बन्धमा माक्र्सवादसँग निकट देखिए तर माक्र्सवादी सिद्धान्तका आधारमा गरिने तानाशाहीतन्त्र र सर्वसत्तावादको समर्थन उनले गर्न सकेनन्। माक्सिज्ममा संसदीय प्रजातन्त्रको समिश्रण गरिँदा समाजवाद सम्भव हुने धारणा राख्थे उनले। नेपालमा प्रजातान्त्रिक समाजवादको स्थापनाका लागि व्यक्तिगत स्वतन्त्रता, मौलिक हक, वालिग मताधिकार, कानुनको शासन, विकेन्द्रीकरण, भूमिसुधार, किसान र श्रमिकको कानुनी हकको संरक्षण र सुरक्षा, शोषणको अन्त्य, पछाडि परेका समुदायका लागि विशेष व्यवस्था आदिका आधारमा समाजवादको कार्यान्वयन गरिनुपर्ने मान्यता राखेका थिए। प्रजातान्त्रिक मूल्य र मान्यताको अभावमा समाजवाद सम्भव नहुने उनको विचार थियो। उनी राजनीतिक एवं आर्थिक रूपमा सबै नागरिकले समान अधिकार र अवसर पाउनु पर्ने पैरवी गर्दथे। प्रधानमन्त्री समयको अल्पअवधिमा विपीले वनको राष्ट्रियकरण, बिर्ता प्रथाको अन्त्य, भूमिसम्बन्धी कार्यक्रममा मौलिक सुधारजस्ता कार्यक्रम तथा नीतिहरू अवलम्बन गरे। राष्ट्रियता, प्रजातन्त्र र समाजवाद कांग्रेसको मूलमन्त्रको रूपमा स्थापित गरेका थिए। विपीको विचारमा व्यक्तिगत स्वतन्त्रता र राजनीतिक अधिकारमा कुनै सम्झौता नगरी समाजवादको अवलम्बन गरिनुपर्ने, उत्पादनका साधनहरूमा सामूहिक र सामाजिक स्वामित्व रही वाञ्छित मात्रामा नियन्त्रण आवश्यक हुने, सर्वसत्तावादलाई समूल नष्ट गर्दै उदार समाजवादका दिशामा अघि बढ्ने समाजवादउन्मुख व्यवस्थाको प्रारम्भ गरेका थिए। यसैगरी, जनसहभागितालाई कानुनी व्यवस्था र संरचनात्मक प्रबन्ध गर्दै अर्थपूर्ण बनाउने, केन्द्रिकृत अर्थव्यवस्थालाई अस्वीकार गर्ने, मजदुरहरूलाई स्वतन्त्रता प्रदान गरी उनीहरूको अधिकारको प्रत्याभूति गर्ने, नागरिकहरूले स्वतन्त्र पेसा अवलम्बन गरी निजी सम्पत्ति आर्जन गर्न सक्ने तर यसलाई सीमित गरिने, सरकारले अर्थ व्यवस्थाको अनुगमन गर्ने, कमजोर असहाय र पछाडि परेका नागरिकहरूको सुरक्षाको जिम्मेवारी सरकारले लिनेजस्ता प्रतिवद्धतासहित समाजवादउन्मुख व्यवस्थाको प्रारम्भ गरेका थिए। कमरेड पुष्पलालले स्थापना गर्नुभएको नेकपाको समाजवाद रसियन समाजवादको नक्कल गरिएकाले पृथक थियो। समानतावाद र पुँजीवादको विरोध गर्दै यसलाई प्रवद्र्धन गर्न सहयोग पुग्ने सम्पूर्ण संरचना ध्वस्त पार्दै कडा परिश्रमी वर्गको शासनबाट मात्र सबैले समान हक प्राप्त गर्न सक्ने मान्यतामा आधारित थियो। राज्यको सम्पत्ति र उत्पादनका साधनहरूमा नागरिकहरूको समान स्वामित्व कायम गर्नुपर्ने, वर्ग विशेषको विशेषाधिकारको अन्त्य, पुँजीवादलाई अस्वीकार गर्ने, फ्रान्सेली क्रान्ति र कार्ल माक्र्सको घोषणापत्रलाई आधार बनाउने, हुने खाने र हँुदा खानेहरूका बिचको द्वन्द्वको समाधानको खोजी साम्यवादी समाजवादमा गर्नेजस्ता विशेषताहरूलाई समेटेको थियो। नेकपाले नेतृत्व गरेको वर्तमान सरकारले उपभोक्तामा आधारित परनिर्भर र अनुत्पादक पुँजीवादको अन्त्य गर्ने उद्देश्य राखेको छ। रोजगारीका अवसरहरूको वृद्धि गर्ने, औद्योगिकीकरणको विकास र प्रवद्र्धन गर्ने, शान्तिपूर्ण आन्दोलन र लोकतान्त्रिक अभ्यासबाट मात्र समाजवादको प्राप्ति सम्भव हुने मान्यता रहिआएको छ। सन् १९९० पश्चात् नवउदारवादी आर्थिक नीतिको अवलम्बन गर्दै उदारीकरण, खुलाबजार नीति, निजीकरणको नीति कार्यान्वयनमा ल्याउने पहलकदमी कांग्रेसले गयो। नेकपाले लगानीबिना फाइदा लिने अथवा दलाल पुँजीवादी वर्गको पकड नेपालको अर्थतन्त्रमा भएको उपभोक्तावाद संस्कृतिको विकास भएको, उत्पादकले सुरक्षा प्राप्त गर्न नसकेको, आलोचना गर्दै ठुला ठुला निजी कम्पनिहरूमा व्यक्तिगत लगानीलाई प्रश्रय दिँदै गएको, निजी कम्पनीका व्यापारिक कारोबारमा घनिष्ठरूपमा सम्बन्धित र संलग्नता दिएको, ठुला ठुला लगानीकर्ताका रूपमा नेपालका साम्यवादीहरू देखिएकाले पुँजीवादी प्रणालीबाट फाइदा लिने वर्गमा साम्यवादीहरू देखिँदै गएकाले नेपालको समाजवाद साम्यवादी विचारबाट अघि बढ्ने अवस्था देखिएन। तसर्थ नेपालमा हालको अवस्थामा नेकपाभित्र आएको सैद्दान्तिक विचलनका कारण साम्यवादी समाजवादको अवस्था अत्यन्त नाजुक छ। साम्यवादीहरूको मूलप्रवाह संसदीय राजनीतिमा अभ्यस्त भई लोकतान्त्रिक मूल्यमान्यताका आधारमा राजनीति गर्ने र अर्कोतर्फ साम्यवादी ब्रान्डमा राजनीति गर्दै आएकाले सैद्दान्तिक धरातल नै जोखिममा परेको छ। यस अर्थमा नेपालमा कांग्रेस र नेकपा दुवैले लोकतान्त्रिक समाजवादलाई आत्मसात गरेका तर कार्यान्वयनमा अलमलमा पर्दै पुँजीवादी अर्थव्यवस्थाको बिस्तार हुँदैआएको देखिन्छ। अबको बाटो साम्यवादीहरू लोकतान्त्रिक आवधारणामा प्रस्तुत हुने अनि कांग्रेस समाजवादको मार्गचित्रसम्म पनि तयार पार्न नसक्ने स्थिति छ। लोकतन्त्रमा आधारित समाजवादको विकल्प अहिलेको अवस्थामा देखिँदैन। नेपालका कम्युनिष्टहरूले बहुदलीय प्रजातन्त्रलाई स्वीकारेका छन्। आर्थिक र राजनीतिक लोकतान्त्रिक प्रणालीको विकल्प देखिँदैन। आर्थिक लोकतन्त्र समाजवादको अभावमा सम्भव हुँदैन। माक्र्सवादमा सुधार गर्दै अघि बढ्ने नीति नेकपाले लिँदै आएको छ। पुँजीवादको परिपक्वतावाट समाजवादको प्रारम्भ हुन्छ। पुँजीवाद र उदारीकरणलाई आत्मसात गर्दा मात्र आधुनिक समयमा समाजवादउन्मुख हुन सकिन्छ। सर्वसत्तावाद र केन्द्रिकृत शासनबाट आधुनिक युगमा समाजवादको सम्भावना रहँदैन। सबै प्रकारका उत्पादनका साधनहरूमा राज्यको नियन्त्रण सम्भव हँुदैन। शिक्षा र स्वास्थ्य सेवाको उत्पादनमा सार्वजनिक स्वामित्वको प्रवद्र्धनका साथै सामाजिक सुरक्षा र संरक्षणको प्रत्याभूति जरुरी हुन्छ। निजी लगानीमा स्वतन्त्रता, श्रमिकको अधिकारको राज्यबाटै संरक्षण, आर्जित मुनाफामा प्रगतिशील कर निर्धारण आदिका आधारमा समाजवादउन्मुख हुन सकिन्छ। नेपालमा देखिएको स्कुल र अस्पतालमा अत्याधिक निजी लगानी, यस्ता आधारभूत आवश्यकताहरूको क्षेत्रमा निजीकरण नीतिको अवलम्बन, राजनीतिज्ञहरूको विलासी जीवनस्तर, दाता समूहहरूको शक्तिमा पकड, गरिब र धनीबिचको दूरी बढ्दै जानु, निर्वाचनमा हुने ठुलो लगानीका कारण राजनीति व्यापारमा परिणत भएकाले नेपालको लोकतान्त्रिक समाजवादसमेत अलपत्र परी सिद्धान्तमा सीमित भएको छ। साम्यवादी समाजवाद कल्पनाभन्दा टाढा देखिएको छ। तसर्थ नेपालका कम्युनिष्टहरूले आफ्नो राजनीतिक सिद्दान्त र आदर्शलाई स्पष्ट गरी राजनीति गर्दा मात्र साम्यवादी समाजवादका बारेमा चिन्तन गर्न सकिन्छ। अन्यथा लोकतान्त्रिक सिद्दान्तमै कम्युनिष्टहरूले प्रतिवद्धता देखाई लोकतान्त्रिक समाजवादमार्फत देशको समृद्धिका दिशामा अग्रसर हुनु र सबै बहुदलीय लोकतन्त्रका आधारमा राजनीति गर्नेहरूले सामूहिक मार्गचित्र तयार पारी समाजवादउन्मुख शासन प्रणाली सञ्चालन गर्नु उपयुक्त हुनेछ।"
बिरामीलाई अस्पताल पुर्याएर फर्कदै गरेको गाउँपालिकाको गाडीमाथि तोडफोड,बेनी : कोरोना संक्रमितलाई यातायात सेवा दिँदै आएको म्याग्दीको मंगला गाउँपालिकाको जीप शनिबार राति तोडफोड भएको छ । बेनीबाट बाबियाचौरतर्फ जाँदै गरेको ग १ झ ४१६ नम्बरको बोलेरो जीप मंगला गाउँपालिका२ सिमलचौरमा राति १२ बजे तोडफोड भएको जिल्ला प्रहरी कार्यालयले जनाएको छ । गाडी तोडफोड गर्ने सिमलचौरका ३५ वर्षीय रमेश बानिया र २६ वर्षीय जीवन बानियालाई नियन्त्रणमा लिइएको प्रहरी निरीक्षक डाक्टरप्रसाद चौधरीले बताए । उनीहरुले गाडी तोडफोड गरेर चालक रामु गिरीलाई कुटपिट गरेका थिए। मदिरा सेवन गरेका बानियाद्वयले गुडीरहेको गाडी रोकेर आक्रमण गरेका थिए। उनीहरुले गाउँपालिकाका स्वास्थ्य संयोजक लेखनाथ रोका र चालक गिरी बिरामीलाई बेनी अस्पतालमा छोडेर बाबियाचौरतर्फ फर्कदै गरेको अवस्थामा आक्रमण र तोडफोड गरेका हुन् । चालकलाई सामान्य चोटपटक लागेको छ । तोडफोडबाट गाडीको अगाडिको सिसा फुटेको छ । बीचको सिटको एकवटा झ्यालको सिसा फुटेको छ । गाउँपालिकाका पदाधीकारी र कर्मचारी चढ्दै आएको सो गाडी दोस्रो लहरको कोरोना संक्रमण फैलिएपछि संक्रमितलाई स्वास्थ्य संस्था र अस्पताल पुर्याउने काममा प्रयोग गर्दै आएको प्रमुख प्रशासकीय अधिकृत मनोहर ढुङ्गानाले बताए ।
आफैंमा छ प्रतिरक्षा प्रणाली र एन्टीबडी,"कोरोना भाइरसको महामारीले गत वर्षदेखि नै विश्वलाई आक्रान्त पार्दै आइरहेको छ। यो दोस्रो लहरको नयाँ भाइरसले नेपाल र नेपालीलाई नपत्याउने तरिकाले आक्रमण गर्दैछ। कोरोना भाइरस विरुद्धको खोप लगाएका मानिस भने अलिकति ढुक्क भएका छन् मनोवैज्ञानिक रूपमा। जसले दुई डोज लगाए उनीहरूलाई धेरै मानसिक आत्मबल मिलेको छ। जसले एक डोज मात्र लगाउने अवसर पाए र दोस्रो डोजको प्रतीक्षामा छन् उनीहरूलाई पनि केही हदसम्म आफू सुरक्षित छु भन्ने आत्मबल मिलेको छ। आफ्नो डाक्टर आफैं बन्नुपर्ने परिस्थिति भएकाले पूर्णतः समझ र विवेकको प्रयोग गरी आफैंले प्रतिरक्षा प्रणालीको विकास र एन्टीबडी उत्पन्न गर्ने काम गरौं। जीवन रहे अरू रमाइलो गर्ने अवसर फेरि आउँछ किनकि उही परिस्थति सधैं रहँदैन। त्यसो त, दुवै डोज लगाउने, एक डोज मात्र लगाउने, के युवा, के वृद्घ सबैमा दोस्रो लहरको भाइरसले छोडेको छैन भन्ने समाचार पनि आइरहेकै छन्। धेरै चिन्ता लिनु पर्दैन जसले एकपटक पनि खोप लिने अवसर पाउनुभएको छैन। खोपको काम हो हाम्रो शरीरको प्रतिरक्षा प्रणालीको विकास गर्नु र एन्टीबडी प्राप्त गर्नु अर्थात् रोगसँग, भाइरससँग लड्न सक्ने प्रतिरोधात्मक क्षमताको वृिद्घ गर्नु। के खोपले मात्र यो सम्भव भएको हो या यो क्षमता र गुण हामीहरूसँगै छ ? अहिले नयाँ खोप नआउँदासम्म र भाइरस फैलिरहेको अवस्थामा हामीले नै आफूलाई कसरी स्वस्थ महसुस गर्ने, आत्मबलको विकास गर्ने ? यी सबै जान्नु र व्यवहारमा उतार्नु जरुरी छ। अहिलेको महामारीको परिस्थितिमा हामी कसरी सहज बन्ने केही सूत्रहरू अपनाऔं। मानसिक स्थितिलाई शान्त राख्न जरुरी अहिलेको परिस्थितिमा शारीरिक स्वास्थ्यभन्दा पनि मानसिक स्वास्थ्य अर्थात् मानसिक शान्तिको खाँचो छ। किनकि कोरोनाको भाइरस र बिरामीले भन्दा बढी कोरोनासम्बन्धी समाचारले स्वस्थ व्यक्तिलाई पनि मनोवैज्ञानिकरूपमा आक्रान्त पारेको भेटिन्छ। मानसिकरूपमा टर्चर भइरहेको छ समाचार, सामाजिक सञ्जालका संक्रमितहरूको फोटो, आफन्तजनका मृत्युका समाचार र फोटाहरू, अस्पताल र अक्सिजन अभावका समाचार आदिले गर्दा स्वस्थ व्यक्तिलाई पनि भय सृजना भएको छ। मलाई केही भइहाल्यो भने अस्पतालमा बेड छैन, अक्सिजन छैन रे आदि इत्यादि समाचारले न त संक्रमित भइसकेकालाई राहत मिल्छ न त स्वस्थ व्यक्तिलाई मानसिक शान्ति नै। शारीरिकरूपमा बलवान् स्वस्थ देखिने हाम्रै साथीभाइ आफन्तहरू पनि मानसिकरूपमा आत्मबल गुमाएर अस्पताल भर्ना भइरहेका घटना आँखा अगाडि आइसकेका छन्। त्यसैले खोपबाट प्राप्त हुने एन्टीबडी हामी आफैं कसरी उत्पादन गर्न सक्छौं त्यसलाई ध्यान दिऊँ। यसका लागि सरल र अप्ठ्यारा विधिको प्रयोग गरौं मित्रसँगको भलाकुसारी कोरोना पोजेटिभ देखिएर आइसोलेसनमा बस्नुभएकी आमालाई उहाँको साथी गीता आन्टीबाट एक्कासि फोन आयो। आमाको फोन मेरै हातमा थियो, ह्यान्ड्सफ्री मै राखेर आमाको बिस्तारामा फालिदिएँ। रसिला आज कहाँबाट तिम्रो याद आयो भन्या ? तिमीलाई याद छ स्कूलको वार्षिकोत्सवमा नृत्य गर्दा तिम्रो कानको झुम्का भुइँमा खसेको अनि तिमीले बिस्र्यौ कि त्यो टिप्न नथाल्नु, केही खसे पनि आफ्नो स्टेप खुरुखुरू गर्नु भनेर नृत्य शिक्षकले सिकाए पनि तिमी भने भुइँमा खसेको झुम्का टिप्न थाल्यौ। अनि हाम्रो स्टेप नै बिग्रियो सबै गलल हाँसे। आफ्नो जीवन कोरोनाले नै लैजाने भो भनेर हतासिएकी हामी परिवारका सदस्यले भन्दा सम्झाउँदा पनि नमानेकी मेरी आमा एक्कासि खित्का छोडेर हाँसेको देखेपछि भाइ र म एकअर्कामा मुखामुख गर्दागर्दै खित्का फुस्क्यो हाम्रो पनि। आन्टीले बाख्रा चराउन जाँदा आफूहरू गट्टा खेलेर बसेको र बाख्राहरू मान्छेको खेतीमा पसेर बाली खान थालेपछि घर धनीले आएर गाली गरेकोदेखि, कक्षामा शिक्षकले पढाइराखेको बेलामा एउटाले अर्काको पिठ्युँमा कागजको पुच्छर बनाएर झुन्डयाएको सबै कुरा गर्न भ्याउनुभयो। आमा नरोकिई हाँस्दै हुनुहुन्थ्यो। अझै, बेलाबेलामा भन्नुहुन्थ्यो कति हसाउँछेस् गीता ! म त रेस्टमा छु, कमजोर छु। गीता आन्टी झन् कराउन थाल्नुभयो तैंले स्कूलमा हामी कसैले भनेको मान्थिस् र अहिले म तैंले भनेको मानूँ ? कसले भन्यो तँ कमजोर भनेर ? धेरै सोच्ने होइन सुरक्षाका मापदण्डहरू अपनाएर मनलाई शान्त राखेर बस्ने। आन्टीले फोन राख्नु भयो तर आमाको हाँसो रोकिएको थिएन। आँखाबाट आँसु आउने गरी हाँस्नुभयो करिब १५ मिनेटको संवादको बिचमा। भोलिपल्टदेखि आमाको स्वास्थ्यमा जादुमय परिवर्तन देखिन थाल्यो। आमाले आफैंलाई स्वस्थ, पूरै ठिक भएको महसुस गर्न थाल्नुभयो। हो, यही भलाकुसारी। यस्तै अपनत्वले हाम्रो एन्टीबडी बन्छ। जब साथीभाइ र आफन्तको फोन आउँछ नजानिँदो तरिकाले मुहारमा हाँसो फुस्किन्छ, खुसीले मन विचारभन्दा पर पुगिन्छ तब एन्टीबडी बन्छ। संगीत बजाउने, जाने पनि नजाने पनि संगीतको लयमा झुम्ने, नृत्य गर्ने यसले बन्छ एन्टीबडी। कोही चिन्तामा छ, उसलाई केही हुन्न। यो कुनै ठुलो समस्या र लक्षण होइन भनेर ढाडस दिने हो भने त्यसबाट बन्छ एन्टीबडी। केही पर्यो भने मलाई याद गर्नूजस्ता शब्दहरू, घरमा परिवारका सदस्यबिच हाँसो र ठट्टा, जोक भन्ने, कथा भन्ने, कविता वाचन गर्ने, स्वर बिग्रोस् तर सबैलाई हाँसो प्रदान गरोस्। बच्चाबच्चीसँग खेल्ने, जिस्किने, बोटविरुवासँग कुरा गर्ने, प्रकृतिसँग तादात्म्य बढाउने यस्तै सानातिना प्राकृतिक क्रियाकलापले एन्टीबडी बन्छ जसको असर खोपको भन्दा चाँडो हुन्छ सकारात्मक प्रभाव पार्न। चिकित्सकीय अनुसन्धानले समेत यसलाई पुष्टि गरिसकेको छ। हामी सहजै अनुमान गर्न सक्छौं यस्तो व्यवहारले कसलाई चिन्ताग्रस्त बनाउँछ र ? डर र सावधानी महामारीमा मन बेचैनी हुनु स्वाभाविक हो तर डराउनुभन्दा सावधानी र सजकतालाई मनन गर्ने हो भने सकारात्मक ऊर्जाको विकास हुन्छ। सावधानी डर होइन, यसलाई सबैले बुझ्नुपर्छ। सावधान गराउनु पनि डर देखाउनु होइन। तर, हाम्रो अभिव्यक्ति र बुझाइले आफैंलाई डर र त्रासमा धकेलिरहेका हुन्छौं हामी। धैर्यता र समझको अर्थ आत्मविश्वास गुमाउनु पनि होइन। सावधानी समाचार सुन्नमा भन्दा बढी आफ्नो खानपान, पौष्टिक खानपानमा ध्यान दिनुमा छ। स्वास्थ्य मापदण्ड अनुसार नियम पालना गर्ने, नियमित व्यायाम, प्राणायाम गर्ने, आफ्नै घर कम्पाउण्ड वरिपरि, कौसीतिर भ्रमण गर्ने गर्नुपर्छ। घरबाहिर सकभर ननिस्कने, निस्कनुपर्ने अत्यावश्यक काम परेमा दुईवटा मास्क लगाएर निस्किनुपर्छ। बाहिरबाट आफन्त, साथीभाइ या घरमा सहयोग गर्ने र मालीलाई समेत केही समय छुट्टि दिने, घरमा नआइदिन अनुरोध गर्ने। बाहिर जाँदा या कार्यालयको अत्यावश्यक काममा बैठक गर्नु परे पनि एकअर्काको बिचमा दुई मिटरको दूरी कायम राख्नुपर्छ। सहनै नसक्ने ज्वरो आयो, टाउको दुख्यो, रुघाखोकीले सतायो, घाँटी दुख्यो, शरीरमा असहजता भयो र अक्सिजनको कमी महसुस भएमा मात्र अस्पताल गएर जाँच गराउनुपर्छ। आजकल प्रायजसो सबैको घरमा अक्सिमिटर हुन्छ त्यसले अक्सिजनको नाप लिनुपर्छ। अलिकति असहजता महसुस भएमा घरभित्रै परिवारसँग पनि आइसोलेसन बस्ने, घरभित्रै पनि मास्क लगाउने गर्नाले संक्रमणबाट बच्न सकिन्छ। समाचार धेरै नहेर्ने, त्यसको सट्टामा टिभी, रेडियो या युट्यूबमार्फत हाँस्य कार्यक्रम, गीत, कविता, सिनेमा लगायतका सामग्रीहरू हेर्ने र मनलाई हँसाउने, आनन्द राख्ने गर्न सक्नु नै सावधानी र संयमताका उदाहरण हुन्। यो महामारीमा न विज्ञानले सकेको छ, न चिकित्सक त न सरकार त्यसैले हामी एकअर्काले आफैंलाई स्वस्थ र सचेत बन्ने बनाउने काम गरौं। ध्यान गरौं, योग गरौं, सन्तहरूका प्रवचन सुनौं। जसरी मनलाई शान्ति, प्रेम र आनन्द मिल्छ त्यसमा समय दिउँ। आपतमा परेकालाई सूचना दिएर हुन्छ या सहयोग गरेर परोपकार र मानवीयताको उदाहरण प्रस्तुत गरौं। स्मरण गरौं, लामो र गहिरो श्वासको काम गर्दा अक्सिजनको मात्रा शरीरलाई प्राप्त हुन्छ। बगैँचामा काम गर्दा पनि लामो गहिरो श्वासको प्रयोगले अक्सिमिटरको काम गर्न सक्छ। यो समय नै आफ्नो डाक्टर आफैं बन्नुपर्ने परिस्थिति भएकाले पूर्णतः समझ र विवेकको प्रयोग गरी आफैंले प्रतिरक्षा प्रणालीको विकास र एन्टीबडी उत्पन्न गर्ने काम गरौं। जीवन रहे अरू रमाइलो गर्ने अवसर फेरि आउँछ किनकि उही परिस्थति सधैं रहँदैन, यो परिस्थिति पनि बितेरै जानेछ।"
गुमनाम राजा र राज्यहरू,"नेपाली राज्य र शासकसमेत मनुवादकै पाइलो पछ्याउँदै सत्ता, सम्पत्ति र शक्तिबाट बाहिरै राख्न उद्यत छ नेपाल राज्य अस्तित्वमा आउनुअघि र मध्यकालमै सेन राजाहरूले नेपालको एकीकरणलाई पृथ्वीनारायण शाहले निरन्तरता दिई दुई सय ५० वर्षअघि भौगोलिक एकीकरणसम्म शिल्पी पूर्खाहरूले प्रत्यक्ष रूपमा नेपाल राष्ट्र निर्मांणमा सहयोग पुयाएका थिए। सीप, कला, प्रविधि, ज्ञान, विज्ञान, सस्कृति र संगीतले समाजलाई उत्प्रेरकको रूपमा चलायमान बनाएका थिए। उनीहरूले विकास गरेको विश्वकै प्राचीन सिन्धुघाँटी र कर्नाली सभ्यता र संस्कृतिलाई ब्राह्मण धर्ममा आधारित मनुवादी दर्शनका पक्षधर शासकहरूले नष्टीकरण र भ्रष्टीकरण गरिदिए। निकृष्ट जातीय भेदभाव र छुवाछुतको असरले उनीहरूलाई सखाप पारियो। वर्तमान नेपाली राज्य र शासकसमेत मनुवादकै पाइलो पछ्याउँदै सत्ता, सम्पत्ति र शक्तिबाट बाहिरै राख्न उद्यत रहेको पाइन्छ। समावेशी समानुपातिकको नाममा उही राजा महेन्द्रकै पदचाप पछ्र्याइएको छ। उनीहरूको समेत नेपालको विभिन्न भूगोलभित्र विभिन्न राजाहरू र राज्यहरू रहेको तथ्य प्रमाण पाइएको छ। बिडम्बना शासक र राज्य पुनर्संरचना आयोगले हावामा पो स्वायत्त राज्य बनाइदियो ! हुनत वर्तमान गणतन्त्रमा राजा र राज्यको बारेमा कुरा गर्दा असान्दर्भिक हुनसक्छ। तर वर्तमान पुस्तालाई हाम्रो पूर्खाको गौरवशाली इतिहासको जानकारी गराई आत्मगौरव र शक्ति आर्जन गर्न भने अवश्य पनि बल पुग्नेछ। प्राचीन राज्यको अवधारणा प्राचीन कालदेखि राज्य र सामूहिक जीवनलाई व्यवस्थित र समुन्नत बनाउने प्रयासका साथै सुरु हुन्छ। प्राचीन युनान, भारत तथा चीनमा यसको विकसित रूप देख्न सकिन्छ। प्राचीन ग्रीक, युनान तथा रोमबाट विकास भएको नगर राज्यको अवधारणाबाट विकास भएको राज्यहरू नै आधुनिक राज्यको विकसित रूप हो। त्यो बेलामा जसलाई आदर्श राज्यको रूपमा विकास गरिएको थियो। त्यस समय ग्रीकको राज्य, राजनीतिक व्यवस्था तथा सामाजिक स्थिति भिन्न थियो। यति मात्र होइन, प्राचीन अवस्थाको भारत, चीन, इरान, मिश्र आदिको भन्दा पनि पूर्णत: भिन्न रहेकाले गर्दा राजदर्शन समेत अलगरूपमा विकास हुन गयो। भारत, चीनजस्ता मुलुकमा ठुला र समतल भूमि भएका राज्यव्यवस्था थिए भने युनानमा स्थानीय प्रदेश, खाडी, उपत्यका र पर्वतीय श्रेणीमा अवस्थित साना नगर राज्य थिए। प्राचीन नेपालमा संघ राज्य करिब ६०० ईसापूर्व उता उन्नत अवस्थाम पुगेको मानिएको नेपाल तराईको विदेह (मिथिला) राज्यमा दास प्रथा रहेको प्रमाण पाइएको छ। अहिलेसम्म जानकारीमा आएको प्राचीन इतिहास र पछिल्लो इतिहासको आधारमा हेर्दा नेपालमा काठमाडौंको गोपाल राज्य, जनकपुर मिथिलाको विदेह राज्य, नवलपरासीको कोलीय राज्य, लुम्बिनी कपिलवस्तुको शाक्य राज्य, पूर्वी नेपालको किराँत राज्य, तराईको सिम्रौनगढ राज्य, कर्नाली प्रदेशको शिल्पी र खस राज्यहरूका बारेमा गहन अध्ययन नगरी नेपालको वास्तविक इतिहास बुझ्न कठिन नै हुनेछ। दक्षिण तराईमा तिरहुत राज्यमा सन् १०९७ देखि १३२५ सम्म कर्णाटवंशी डोय राज्य चल्न गयो। मुसलमानहरूको आक्रमणले यो राज्यको पतन भएको थियो। ईसं १५१३ देखि १७६२ को अवधिमा पाल्पादेखि मोरङसम्म सेन राज्य विस्तार भएको थियो। बिडम्बना शासक र राज्य पुनर्संरचना आयोगले हावामा पो स्वायत्ता राज्य बनाइदियो ! हुनत वर्तमान गणतन्त्रमा राजा र राज्यको बारेमा कुरा गर्दा असान्दर्भिक हुनसक्छ। तर वर्तमान पुस्तालाई हाम्रो पूर्खाको गौरवशाली इतिहासको जानकारी गराई आत्मगौरव र शक्ति आर्जन गर्न भने अवश्य पनि बल पुग्नेछ। गुमनाम राजा र राज्य इतिहास जित्नेहरूको मात्रै लेखिन्छ, हार्नेहरूको लेखिँदैन। यस्तै भएको छ, नेपालका शिल्पी (कथित दलित) हरूको हकमा पनि। केही समुदायको राजा र राज्यको बारेमा चर्चामा आए पनि धेरैको इतिहास लेख्न नेपाली इतिहासकारहरूले आनाकानी र कन्जुस्याइँ गरेको पाइएको छ। यसो किन भयो त ? भन्ने प्रश्नमा दुई तीनवटा गम्भीर आशंका उब्जिएको पाइन्छ। १) विगतमा यी समुदायको गौरवशाली इतिहास र सभ्यतालाई हडपेर राज्यसत्ता कब्जा गरिएकाले। २) जातीय विभेद र छुवाछुतको अस्त्र प्रयोग गरी जीवनयापनका सबै कुराबाट अलगअलग गरी निर्जिवीकरण गरिएकाले। ३) उनीहरूको तथ्य इतिहास बाहिर ल्याउँदा राज्य हडपेर रजाइँ गरिरहेकाहरूकै विरुद्ध विद्रोह गर्ने मनोवैज्ञानिक त्रासले गर्दा इतिहास लेखिएन। शिल्पी समुदायको राजा र राज्यहरूको विवरण यस प्रकार छ : दुसाध राजा दसाैँ शताब्दीभन्दा अघि वर्तमान नेपालको सिरहा जिल्लामा राज्य केन्द्र बनाएर भारतको बिहार अलिगढदेखि नेपालको सप्तरी, सिरहासम्म शहलेश, चौहरमल, विजयमल, मकराझाँसी लगायतका दुसाध राजाहरूले क्रमश: राजा बनेर राज्यशासन गरेको इतिहास भेटिन्छ। साथै दिनाभद्री मुसहर जाातिको राजा र वेन डोम जातिको राजाले राज्य गरेको पाइन्छ। नयाँ वर्षको १ गते अहिलेसम्म पनि यहाँ मेला लाग्ने गर्दछ। १ गते मात्रै विश्वमै अनौठो फूल फुल्ने गर्दछ। मानिसहरूले यो फूल हेर्नका लागि घुइँचो नै लाग्ने गर्दछ। पासी (पासवान) राजा पासी जातिका राजाहरूले नवौं शताब्दीदेखि चौधौं शताब्दीसम्म वर्तमान भारतको उत्तर प्रदेशको अवध क्षेत्रमा राज्यशासन गरेका थिए। जसमा लखनऊमा लाखन, विजनौरमा बिजुली, कसमण्डीमा कंश, मलिहावादमा मलिहा, नलग्राममा नल, सातनकोटमा सातन, ककोरगढमा ककोरन, डलमउमा डालदेव लगायतका पासी (पासवान) राजाहरूले लगभग पाँच सय वर्ष जति राज्य शासन गरेका थिए। वादी राजा खस साम्राज्यको उदय हुनुभन्दा अघि वादी राजाहरूले वर्तमान नेपालको प्यूठान जिल्लामा पर्ने वादीकोट (पहिला गाविस) मा राज्यकेन्द्र बनाएर राजकाज र शासन गरेको कुरा महाभारतमा उल्लेख गरिएको पाइन्छ। नयाँ संरचनाअनुसार वादीकोटको नाम परिवर्तन गरिएको छ। राजा र राज्यशासन गरिसकेको गौरवशाली वादी जातिलाई आजसम्म पनि हेयभाव र गलत शासकीय दृष्टिकोणले हेरिने गरिन्छ। गन्धर्व राजा एघारौं शताब्दीभन्दा अघि वर्तमान नेपालको बाग्लुङ जिल्लामा पर्ने गनाम, गल्कोट (गन्धर्वकोट), गह्रौं, गजुर लगायतका स्थानहरूमा गन्धर्व जातिका राजाहरूले राज्यशासन गरेका थिए। महाभारतकालीन अवस्थामा चित्रसेन, चित्ररथ, चित्रांगद, इन्द्रकुमार लगायतका गन्धर्व राजाहरूले प्राचीन मणीपुरमा राज्यकेन्द्र बनाएर राजकाज र शासन गरेको कुरा महाभारत ग्रन्थमा उल्लेख गरिएको छ। बाग्लुङमा गन्धर्वकोट राज्य थियो भने कास्कीको माछापुच्छ्रे हिमश्रृंखलामा अहिले पनि गन्धर्वचुली (६,२४८ मिटर) हिमाल हाँसिरहेको छ। तर आज गन्धर्व जाति सडकमै रुन विवश छन्। दमाई (दर्जी) राजा एघाराैँ शताब्दीभन्दा पनि निकैअघि अर्थात् खस साम्राज्यको उदय हुनुभन्दा अघि वर्तमान नेपालको अछाम जिल्लाको दर्नाकोट, सल्यान जिल्लाको दार्माकोट लगायतका स्थानहरूमा राज्य केन्द्र बनाएर दमाई (दर्जी) राजाहरूले राजकाज र शासन गरेको तथ्य प्रमाणहरू पाइएको छ। दमाई (दर्जी) एक महत्त्वपूर्ण प्राचीन राजवंश भएको तथ्य प्रमाण डा नवल वियोगीद्धारा लिखित भारतकी आदिवासी नाग सभ्यता नामक ग्रन्थको पृष्ठ ७२ मा उल्लेख गरिएको छ। आग्री राजा खस साम्राज्यको उदय हुनुभन्दा अघि वर्तमान नेपालको सुर्खेत जिल्लाको आग्रीग्राम, बझाङ जिल्लाको थलहराकोट (आग्रीकोट) लगायतका ऐतिहासिक स्थलहरूमा विश्वकर्मा राजाहरूले राजकाज गरिएको पाइन्छ। अहिले पनि भौगोलिक तथ्यको रूपमा सप्रमाण रहेको देख्न सकिन्छ। सुवर्णकार राजा खस साम्राज्य फैलिनुभन्दा अघि वर्तमान नेपालको जुम्लाको सुवर्ण नगर (सुनार गाउँ), बझाङको सुनीकोट लगायतका स्थानहरूमा राज्यकेन्द्र बनाएर सुवर्णकार राजाहरूले राज्यशासन गरेको पाइन्छ। पन्ध्रौं शताब्दीमा सपादलक्षका सम्राट क्राचल्लदेवका सेनाले सुवर्णभूमिमाथि कब्जा गरी सुवर्णभूमि नरेश देशददेवले पराजय भोग्नु परेको थियो। यसबाहेक वर्तमान नेपालका परिप्रसंगमा नियाल्दा कामी समाजद्धारा कतै कुनै विप्लवमा भाग लिएको इतिहास पाइएको छैन। श्रीपाली वा सिरपाली (मध्यकालको श्रीपाल राज्य, वर्तमान बझाङ जिल्ला), खाती (खातागाउँ बिर्ता, कालीकोट जिल्ला) बझाङ जिल्लाको सुनारकोटका एक महत्त्वपूर्ण प्रभावशाली राजा कालु सुनेल थिए भन्ने कुरा डा सूर्यमणि अधिकारीद्धारा लिखित बाइसे राज्यको इतिहास पुस्तकमा उल्लेख गरिएको पाइन्छ। लोहार (कामी) राजा एघारौं शताब्दीभन्दा अघि कास्मिरमा राज्यकेन्द्र बनाएर लोहार (कामी) राजाहरूले राज्य गरेको पाइन्छ। लोहार वंशका एक महत्वपूर्ण प्रभावशाली राजा अन्नतदेव थिए भन्ने कुरा डा नवल वियोगीद्धारा लिखित प्राचीन भारतके शासक नाग, उनकी उत्पत्ति और इतिहास नामक ग्रन्थको अध्याय १०, मानवीर सिंह रसाइलीद्धारा लिखित विश्वब्राम्हण वर्णन र वालकृष्ण एमएद्धारा लिखित भारत वर्षको संक्षिप्त इतिहास प्रथम भागमा उल्लेख गरिएको पाइन्छ। कालीकोट जिल्लाका रास्कोटी राजा मलय बर्माले लुहारकोटी राजा देवजंग लुहारलाई अपदस्थ गरी राज्य हत्याएका थिए। देवजंगको दरबारमा चार दाजुभाइ र रानी देवानी लुहारलाई आगो लगाइ हत्या गरिएको थियो। सो कुरा देवजंगका १७औं राजवंश शंकरे लुहारका नाति दानबहादुर लुहारले बताएका छन्। कोली (कामी) राजा मानव समाजको प्राचीन अवस्थादेखि अठारौं शताब्दीसम्म रामग्राम, देवदह, पटना, कुमाउँ, गढवाल, गुजरात, पञ्जाव, महाराष्टको कोल्हापुर लगायतका स्थानहरूमा राज्यकेन्द्र बनाएर कोली वंशका राजाहरूले राजकाज र शासन गरेको इतिहासमा उल्लेख गरिएको पाइन्छ। कोली, कोरी, मौर्य, मद्र, कुषाण, कलिङ, कुलिन्दा, कुल्लु, कोली नै हुन् भन्ने कुरा कन्हैलाल चञ्चरिकद्धारा लिखित कोली जातिका इतिहासमा उल्लेख गरिएको छ। ईपूं ५०० भन्दाअघि वर्तमान नेपालको नवलपरासी र रूपन्देही जिल्लामा पर्ने रामग्राम र देवदहमा क्रमश: रामसिंह, कर्मसिंह, अञ्जन, शुप, डण्डपाणी, देवदत लगायतका कोली राजाहरूको पूर्वमा गण्डकी नदी, पश्चिममा रोहिणी नदी, दक्षिणमा वर्तमान भारतको गोरखपुर र उत्तरमा हिमालसम्मको भूभागमा राज्य शासन गरेको कुरा भारत तथा नेपालका प्राचीन इतिहासमा उल्लेख छ। चमारवंशीय (सार्की) राजा चँवंर, चमार, चौर, चालुक्य, सौर, शवर, गहवार, शंखवार, महार, चोल, भील, भुल, भगैल, सोलंकी, साड्की, सार्की लगायतका जातिहरू चमर जाति अन्र्तगत नै पर्दछन्। चमार वंशका राजाहरूले मानव समाजको आदिम अवस्थादेखि एघारौं शताब्दीसम्म चमरावती, चितौड, राजस्थान, सौराष्ट, महाराष्ट्र, अनहिलवाड, वल्लभी, वाराणसी, दिल्ली, उज्जैन, कनौजसम्म राज्यशासन गरेका थिए। जसमा कर्णदेव प्रथम, बालभुलदेव, विसलदेव, भीमदेव द्धितीय, अर्जुनदेव, सारङ्देव, कर्णदेव द्धितीय लगायतका चमार (सार्की) वंशीय राजाहरूले लामो समयसम्म राजकाज र शासन गरेको कुरा केपी शंखवारद्धारा लिखित शुद्रोका खोजपूर्ण इतिहास अर्थात् सच्चा भारतका इतिहासमा उल्लेख गरिएको छ। चमर राजा सारङ्देव (सार्कीदेव) ले एघारौं शताब्दीतिर उत्तरी भारतको साथै नेपाल समेतमा राज्य शासन गरेका तथ्य प्रमाणहरू भेटिन्छन्। सार्की राजा सारङ्देवले राज्यकेन्द्र बनाएको वर्तमान नेपालको कास्की जिल्लाको सारङकोट र हुम्ला जिल्लाको सार्कीदेव, बझाङ जिल्लाको भुलकोट, मुगु जिल्लाको भियालकोट जस्ता र पुरातात्त्विक महत्त्वका स्थलहरू तथ्य प्रमाणको रूपमा जीवितै रहेका छन्। सार्की राजाहरूले छालाको मुद्रासमेत चलाएको कुरा इतिहासकार र जानकारहरू बताउँछन्। दशौ शताब्दीतिर वर्तमान नेपालको बारा जिल्लामा पर्ने सिम्रौनगढमा राज्यकेन्द्र बनाएर चालुक्य ंवंशका न्यान्यदेव, जंगदेव, नरसिंहदेव, रामसिंह देव, शक्तिसिंह देव, भूपालसिंह देव, हरिसिंह देव लगायतका कर्णाटकी चालुक्य राजाहरूले तिरहुतमा राज्य शासन गरेको पाइन्छ। जो सार्की चँवरवंशी नै थिए। जसलाई डोय राजा पनि भन्ने गरिन्छ। यो तथ्यलाई डा सुरेन्द्र केसीद्धारा लिखित प्राचीन तथा मध्यकालीन नेपाल लगायतका ग्रन्थमा उल्लेख गरिएको पाइन्छ। डिंगाकोटी राजा वर्तमान नेपालको बैतडी जिल्लाको पुर्चौडीको न्वाकोटको जमाडी खोलाको नजिक रहेको डिंगाकोटमा पालहरूको आगमनपूर्व जुन डिंगाकोटी राजाहरूको राज्य रहेको कुरा आज पनि विभिन्न जानकार र इतिहासकारहरूले उल्लेख गरेका छन्। यसबाट के प्रमाणित हुन्छ भने त्यस बेलाका शुद्र (डोम) राजा र राज्यहरू रहेको प्रमाणित हुन्छ। डिंगाको अर्थ हुन्छ गाई, गोरु, भैंसी खाने। जो अनार्य, अहिन्दू वर्गभित्र पर्दछन्। यी पशुवस्तुलाई पनि डिंगा भनिन्छ। डिंगा खानेहरूको बस्ती र समाजलाई डिंगाकोट वा डिंगाकोटी नामकरण समेत गरिएको हुनुपर्छ। अहिले पनि यो कोट भुल (सार्की) समुदायको रेखदेख र अधिनमा छ। त्यसैगरी डोटीको डुम्राकोटमा दोष जातिको राज्य रहेको कारण नै डोटी जिल्लाको नामाकरण रहेको कुरा इतिहासविद्हरूको भनाइबाट वैदिक आर्यहरू आउनुभन्दा निकै अगाडि नै अनार्य, अहिन्दू शुद्र जातिहरूको गौरवपूर्ण राज्य र राजाहरू रहेको प्रमाणित हुन्छ। पुछारमा इतिहासविद् केसी र प्रा बालकृष्ण पोखरेलका अनुसार खस जातिले ईस्वी संवत्को सुरुको आसपास चार सय वर्ष भन्दाबढी कुमाउँ गढवालमा शासन गरेको इतिहासको अध्ययनले बताउँछ। ईसाको छैटौं शताब्दीतिर नेपालको कर्नाली भेगतिर खसहरू ठुलो दलबलसहित कर्नाली प्रवेश गरेको तथ्यप्रमाण पाइन्छ। १२औं शताब्दीमा खस उपनिवेश साम्राज्यको स्थापना भएको पाइन्छ। खसबाहुनहरू पाँचौछैटौं शताब्दीमा सुदूरपश्चिम र कर्नाली क्षेत्रमा आउनुभन्दा शताब्दीऔं अघिनै वर्तमान समयमा शिल्पी (कथित दलित) भनिने जातीय समूहहरू यहाँ आइसकेको जनकलाल शर्मा, डा केशवमान शाक्य, डासुरेन्द्र केसी, डामहेश्वर जोशी, प्राडा जयराज पन्त, डिल्लीराज शर्मा र नवराज सुवेदीलगायत इतिहास एवं संस्कृतिविद्हरूले पुष्टि गरेका छन्।"
महामारीसँगै भोकमरीको पीर,"सुर्खेत : कोरोना महामारीसँगै विपन्न परिवारमा भोकमरी बल्झिने चिन्ता बढेको छ । कोरोनाको दोस्रो लहर सुरु भएसँगै सुर्खेतलगायतका जिल्लामा वैशाख दोस्रो सातादेखि निषेधाज्ञा जारी छ । निषेधाज्ञाका कारण मुख्यगरी दैनिकरुपमा ज्याला मजदुरी गर्ने परिवार समस्यामा परेका हुन् । निषेधाज्ञाले दैनिक मजदुरी गरेर छाक टार्दै आएकाहरुले काम गर्न पाएका छैनन् । विपन्न परिवारको आम्दानी गुमेपछि उनीहरुलाई छाक कसरी टार्ने भन्ने पिरलो बढेको हो । मुख्यगरी बाढी र पहिरोका कारण विस्थापित, आगलागीपीडित र भारतबाट रोजगारी गुमाएर गाउँ फिर्ता भएका परिवारलाई पेट कसरी भर्ने भन्ने चिन्ता छ । अघिल्लो वर्षजस्तो यसपाली स्थानीय तह र सामाजिक संस्थाहरुले राहत वितरण नगरेपछि विपन्न परिवारमा भोकमरीको चिन्ता छाएको हो । निषेधाज्ञाले काम गर्न पाइएको छैनं, गिट्टी कुटेर गुजरा चलाएका छौं सुर्खेतको बराहताल गाउँपालिका२ गिरीघाटस्थित विस्थापित शिविरकी कौशिला नेपालीले भनिन, खेती गरौं भने जग्गा छैन,गिट्टी बिक्री हुँदैन । राहत बाँड्न पनि कोही आएनन्, अब त रोगलेभन्दा पनि भोकले मर्ने अवस्था आयो ।बाढीका कारण घरबारविहीन भएपछि उनी गिट्टी कुटेर छाक टार्थिन् । तर कोरोना त्रासपछि निषेधाज्ञा लागू भएपछि कुटेको गिट्टी बिक्री भएको छैन । आम्दानी नै नभएपछि उनीसहित अन्य विस्थापित परिवारलाई पनि छाक टार्ने पिरलो बढेको छ । सोही ठाउँका रुपलाल विकको पीडा पनि उस्तै छ । कोरोनालेभन्दा हामीलाईभोकमरीको डर भयो उनले भने, गिट्टी र बालुवा बिक्री भएको छैन, अरु काम पाउने अवस्था नभएपछि अब हातमुख कसरी जोर्ने ? कर्णालीका दुर्गम जिल्लामा अधिकांश परिवारलाई स्थानीय उत्पादनले वर्षभरी खान पुग्दैन । यसकारण अधिकांश परिवारका सदस्यहरु मजदुरीका लागि भारतजान्छन् । तर भारतमा कोरोना महामारी फैलिएपछि अधिकांश कर्णालीबासी गाउँ फर्किएका छन् । भारतमा रोजगारी गुमाएर फिर्ता भएको र गाउँमा उत्पादन पनि राम्रो नहुने भएपछि धेरै परिवारमा यही महामारीमा भोकमरीको अवस्था आउने खतरा बढेको छ । भोकमरीको चपेटामा सबैभन्दा बढी दैनिक मजदुरी गर्ने परिवार, विस्थापित, विपन्न र राउटे समुदाय पर्ने देखिन्छ । कोरोनाका कारण यार्सा संकलन गर्न नपाउने भएपछि हिमाली जिल्लाका बासिन्दाले पनि आम्दानी गुमाउने अवस्था आएको छ ।आम्दानी गुमेपछि छाक टार्न मुश्किल हुने स्थानीयको चिन्ता छ । सामान्य अवस्थामा पनि कर्णालीका६ जिल्ला खाद्यान्नमा परनिर्भर छन् । कोरोनाको त्रासमा धेरै नागरिक गाउँ फर्किका छन्, चीनका नाकाहरु बन्द हुँदा माथिल्लो डोल्पा र हुम्लामा पनि खाद्यान्न ढुवानी भएको छैन खाद्य व्यवस्था तथा व्यापार कम्पनी लिमिटेडको प्रादेशिक कार्यालय सुर्खेतका प्रमुख माधव मिश्र भन्छन्, यहीकारण पनि खाद्यान्न संकट पर्ने सम्भावना छ ।उनका अनुसार हिमाली जिल्लाबाट कोरोना त्राससँगै खाद्यान्न अभाव हुनेभएपछि खाद्यान्नको दोब्बर माग आएको छ । यसपालीको महामारीमा स्थानीय तहसँग भने राहत वितरणको कार्यक्रम छैन । नागरिकलाई कसरी रोगबाट जोगाउने भन्ने चिन्ता छ, यसपटक हामीसँग राहत वितरणको कुनै कार्यक्रम छैन सुर्खेतको बराहताल गाउँपालिकाका अध्यक्ष तेजबहादुर बस्नेतले भने,भोकमरीको समस्या आए प्रदेश सरकारसँग गुहार माग्नुपर्ला । वीरेन्द्रनगर नगरपालिकाले पनि यसपाली राहतको कार्यक्रम ल्याएको छैन । उपप्रमुख मोहनमाया ढकालले विपन्न परिवारलाई पेट भर्न समस्या भएमा राहतका कार्यक्रम ल्याउन सकिने बताइन् । प्रदेश सरकारले भने कोरोनाका कारण भोकमरी पर्ने स्थानमा खाद्यान्न ढुवानी गरिने जनाएको छ । खान नपाएर कोही पनि मर्ने अवस्था आउँदैन उद्योग, पर्यटन, वन तथा वातारणमन्त्री नन्दसिंह बुढाले भने, खाद्यान्न संकट पर्ने स्थानमा प्रदेश सरकारले तत्काल ढुवानीको व्यवस्था गर्छ।"
नयाँ शैक्षिकसत्र फेरि सर्न सक्ने,"काठमाडौं : दोस्रो लहरको कोरोना सङ्क्रमण बढ्दो रहेकाले दुई महिनापछि धकेलिएको नयाँ शैक्षिकसत्र आगामी असार १ गतेदेखि सुरु हुनेमा अन्योल देखिएको छ । गत वर्षको महामारीको प्रभावका आधारमा चालु शैक्षिकसत्र, २०७७ लाई जेठ मसान्तसम्म लम्ब्याएर असार १ गतेदेखि नयाँ शैक्षिकसत्र, २०७८ सञ्चालन गर्ने निर्णय गरेको शिक्षा, विज्ञान तथा प्रविधि मन्त्रालयले नयाँ परिस्थितबारे आङ्कलन गरिरहेको छ । आइतबारसम्मको विवरणमा सङ्क्रमणबाट मृतकको सङ्ख्या चार हजार ८५६ पुगेको छ भने मुलुकभर सक्रिय सङ्क्रमितको सङ्ख्या एक लाख नौ हजार ७४० छ । महामारी नियन्त्रण र रोकथामका लागि मुलुुकका ७३ जिल्लामा निषेधाज्ञा जारी छ । कोरोनाको दोस्रो लहरले बालबालिकालाई झन् बढी जोखिम हुने भएकाले निषेधाज्ञा जारी हुनु अगावैदेखि शिक्षालयहरुमा भौतिक उपस्थितिको पढाइ बन्द गराइएको छ । शिक्षा मन्त्रालयका प्रवक्ता दीपक शर्माले नयाँ शैक्षिकसत्र असारदेखि हुने गरी शिक्षा नियमावालीमा भएको संशोधन नेपाल राजपत्रमा प्रकाशन भइसकेको र सोबमोजिम सम्बन्धित पक्षलाई सूचना पठाइएको बताउँदै नयाँ परिस्थितिबारे सरकारले निर्णय गरिनसकेको जनाए । अर्को निर्णय नभएसम्म विद्यालयले असार १ गतेदेखि नै नयाँ शैक्षिकसत्र सुरु गर्नुपर्ने हुन्छ भने यसको व्यावहारिकता हेरेर पाठ्यवस्तुमा थप समायोजना गरी नयाँ भर्नाको नयाँ मिति तय गर्नुपर्ने देखिएको छ । विगतमा हरेक चैतमा वार्षिक परीक्षा समाप्त भई वैशाखमा नयाँ भर्ना हुँदै आएको थियो भने गत वर्ष सुरु भएको कोरोना महामारीका कारण अधिकांश महिना प्रत्यक्ष कक्षा बन्द भई वैकल्पिक प्रणालीको सिकाइ निरन्तरतामार्फत पाठ्यवस्तु समायोजन गरेर पठनपाठन गराइएको थियो । बन्दाबन्दीका कारण गत वर्ष पनि भदौ महिनासम्म नयाँ भर्ना हुन सकेको थिएन । कोभिड१९ र यस्तै प्रकृतिका महामारीको अवस्थालाई सम्बोधन हुने गरी नेपाल सरकार, मन्त्रिपरिषद्ले शिक्षा नियमावली, २०५९ मा नवौँ संशोधन, २०७७ गरी शैक्षिकसत्र परिवर्तनको अधिकार मन्त्राललाई प्रदान गरेको थियो । गत पुस १२ गते शिक्षा, विज्ञान तथा प्रविधिमन्त्रीमा नियुक्त भएपछि कृष्णगोपाल श्रेष्ठले उक्त नियमावली संशोधन गराएका थिए। नियमावाली संशोधनको उक्त सूचना नेपाल राजपत्रमा गत फागुन ३ गते प्रकाशन गरिएको थियो । शिक्षा ऐन, २०२८ (नवौँ संशोधन) को दफा १९ ले दिएको अधिकार प्रयोग गरी संशोधित नियमावालीको नियम ८४ को (१) मा महामारी वा अन्य विपद् वा विकट हिमाली क्षेत्रका कारण शैक्षिकसत्र परिवर्तन गर्नुपर्ने अवस्था आएमा मन्त्रालयले गर्न सक्नेछ, भनिएको छ । विकट हिमाली क्षेत्र भन्नाले कालीकोट, जुम्ला, डोल्पा, मुगु, हुम्ला, मनाङ र मुस्ताङ मानिएको छ । ती विकट जिल्लामा यसअघि हरेक फागुनदेखि शैक्षिकसत्र सुरु हुँदै आएको थियो । नियमावलीको मूल नियम ८० मा संशोधन गरी महामारी वा अन्य यस्तै विपद् कारण पठनपाठन अवरुद्ध भई विद्यालयबाट स्थानान्तरण हुनु परेको विद्यार्थीले स्थानान्तारण भई आउन चाहेको स्थानको विद्यालयमा सो व्यहोरा खोली निवेदन दिएमा सम्बन्धित विद्यालयले त्यस्तो विद्यार्थीलाई स्थानान्तरण गर्नुपर्नेछ । सोको जानकारी शिक्षा विकास तथा समन्वय इकाइलाई दिनुपर्नेछ व्यवस्था गरिएको छ । नेपाल राष्ट्रिय शिक्षक सङ्गठनका अध्यक्ष लक्ष्मण शर्माले अहिलेको अवस्थामा आगामी असार १ गतेदेखि नयाँ भर्ना गर्न सम्भव नभएको प्रतिक्रिया दिए।उनले अनलाइनलगायत वैकल्पिक माध्यमको सिकाइका लागि शिक्षक तयार रहेपनि सबै स्थानका विद्यार्थीसँग पहुँच नभएकाले महामारीको प्रभाव कम हुँदै गएमा आगामी भदौतिरबाट शैक्षिकसत्र सुरु गर्न सकिने बताए। महामारीकै कारण माध्यमिक शिक्षा परीक्षा (एसईई) कक्षा १० र १२ को परीक्षा स्थगन भएका छन् । यी परीक्षा निर्धारण नभएसम्म पनि नयाँ शैक्षिकसत्रबारे निर्णय गर्न असुविधा हुने देखिएको छ । शहरी क्षेत्रका निजी विद्यालयले भने सरकारको शुल्क उठाउन आफूखुशी नयाँ भर्ना सुरु गर्ने तयारी गरेका छन् । शिक्षा मन्त्रालयले गत जेठ १८ गते जारी गरेको वैकल्पिक प्रणालीबाट विद्यार्थीको सिकाइ सहजीकरण निर्देशिका, २०७७ बमोजिम टेलिभिजन र रेडियोबाट पनि पाठ्यवस्तुमा आधारित सामग्री प्रसारण हुँदै आएका छन् । कक्षा १ देखि १२ सम्म सामुदायिक विद्यालयमा ५० लाख २८ हजार ८३ र निजी लगानीका विद्यलायमा १९ लाख ९३ हजार ५३९ गरी ७० लाख २१ हजार ६२२ विद्यार्थी छन् । फ्ल्यास रिपोर्ट, २०७६ अनुसार मदरसा, गुम्बा र गुरुकूलतर्फ एक हजार १२९ विद्यालय छन् । पाठ्यपुस्तकको मूल्यसूचि पुरानै सरकारले आउँदो शैक्षिकसत्रका लागि पनि कक्षा १ देखि १० सम्मका पाठ्यपुस्तकको मूल्यसूची यथावत् कायम राखेको छ । शिक्षा मन्त्रालयले चालु शैक्षिकसत्र, २०७७ का लागि स्वीकृत गरेको मूल्यसूची शैक्षिक वर्ष २०७८ का लागि पनि कायम रहने गरी पाठ्यक्रम विकास केन्द्रले सूचना प्रकाशन गरेको छ । रासस"
साहित्यकार चेतन कार्कीको निधन,"काठमाडौं : कवि, उपन्यासकार एवं चलचित्रकर्मी चेतन कार्कीको आज बिहान निधन भएको छ। स्वास्थ्यमा समस्या भएर चार दिनअघि छाउनीस्थित सैनिक अस्पतालमा भर्ना भएका कार्कीको ८४ वर्षका उमेरमा मृत्यु भएको हो। साहित्यकार मुरारी सिग्देलले भने, केही दिनअघि उनलाई गाह्रो भएर कोरोना परीक्षण गराउँदा नतिजा पोजेटिभ आएको थियो तर चार दिनअघि उहाँको मुटुमा समस्या भएर अस्पताल लाँदा आइतबार स्वर्गारोहण भयो। विसं १९९५ कात्तिक २२ गते स्याङ्जा आरुखर्कमा जन्मिएका कार्कीले नेपाली, हिन्दी तथा अङ्ग्रेजी र उर्दू भाषामा थुप्रै कृति प्रकाशन गरेका थिए। उनका आत्मा बेचेको छैन, हनिमुन ढलेको गिलास र कल्पना टुट चुकी है, लगायत उपन्यास, जुन निदाउन थाल्यो र मायाप्रीतिको चोखो कथा गीतसङ्ग्रह, हत्केलाले सधैँ सूर्य छेकिँदैन, मुक्तकसङ्ग्रह, हो देश मेरो पनि गजलसङ्ग्रहलगायत कृति प्रकाशित छन्। कार्कीले विश्वास, भुमरी, पहिलो प्रेम चलचित्र निर्देशन गर्नुभएको छ। कार्कीका चर्चित गीतमा तीजको रहर आयो बरी लै, कान्छी हे कान्छी, बोलाऊँ भने लेक स्वर पुग्दैन, बोलाइरहन हुँदैन, बुझ्नै सकिनौ आँखाको भाका मेरो, बहिनीको दया छ भने रोधी घर दाइ नाच्यो नभन आदि छन्। रासस"
मजदुरलाई किस्ताको चिन्ता,"इटहरी : कोरोनाको महामारीका बिचमा लघुवित्तले ऋणीलाई संस्थागत क्षमताअनुसार १० प्रतिशतसम्म ब्याजमा छुट दिने निर्णय गरेको छ। देशैभरि भइरहेका निषेधाज्ञाको कारणले गर्दा नेपाल लघुवित्त बैंकर्स संघले यस्तो निर्णय गर्यो। तर निर्णयको चार दिनअघि निषेधाज्ञाकै समयमा सोमबार सुनसरीमा एक ऋणी महिला लघुवित्तका कर्मचारीहरूबाट कुटिइन्। दुहबीस्थित फरवर्ड लघुवित्तका कर्मचारीले देवानगञ्ज गाउँपालिका६ की फूलकुमारी मेहतामाथि हातपात गरे। किस्ता नतिरेको भन्दै आफूमाथि हातपात गरिएको ती महिलाको आरोप थियो। देवानगन्ज प्रहरीले पनि कुटपिट भएको तर पछि दुवै पक्ष मिलेर गएको जानकारी दियो। घाइते महिलाको उपचार गरिदिएर ऋणको भाका बढाइदिने सहमतिपछि विषय साम्य भयो। तर कोरोना महामारीका बीचमा लकडाउनले गर्दा कमाइ गर्न नसक्ने धेरै मजदुर, किसानहरू अहिले लघुवित्तको किस्ता तिर्ने तनावमा छन्। संघ तथा सरकारको निर्णय तथा आग्रहलाई समेत बेवास्ता गर्दै टार्गेट पूरा गर्न किस्ता उठाउन आउने कर्मचारीहरूको त्रासमा छन् मजदुरहरू। निषेधाज्ञाका कारण सुनसान बनेको इटहरी बजारभन्दा तीन किलोमिटर दक्षिणमा पर्ने इटहरी १४ स्थित नरभसा चोकको चौतारोमा आजभोलि फुर्सदमा देखिन्छन् स्थानीय भागवत पासवान। सधैं बिहान ७ बजेदेखि साँझ ७ बजेसम्म सहरबजारमा हुने निर्माणका काममा व्यस्त रहने पासवान अहिले कामविहीन छन्। कोरोनाले गर्दा काम बन्द भइरहेका छन्, उनी भन्छन्, साइटहरू (निर्माणका कामहरू) घटेको घटै छ, अब दुई चार दिनपछि घरमै बस्नुपर्छ होला। सुनसरी प्रशासनले जेठ १ गतेदेखि १५ दिन अझ कडा निषेधाज्ञाको घोषणा गरिसकेको छ। निषेधाज्ञाको पूर्वसन्ध्यामा पासवानसँगै हो मा हो मिलाउँदै थिए गणेश चौधरी। आजकल मजदुर पनि लाउँदैन, भोलि पर्सिदेखि त झन् कडा गर्ने भनेको छ, उनी भन्छन्, अब कसरी खाने हो, राहत पनि दिने हो कि होइन। कोरोनाको अघिल्लो लहरमा आइसोलेसन र राहतको लागि खटिएका स्थानीय तह तथा संघसंस्थाहरू यो पटक त्यति सक्रिय छैनन्। भएकाहरू पनि आफ्ना नजिकका बिरामीहरूको लागि अक्सिजनको जोहो गर्न लागिपरेका छन्। त्यसो त निषेधाज्ञा पनि मजदुर मैत्री छ यो पटक। पोहोर निकै कडा गरेको थियो, यो पटक काम गर्न दिएको छ, चौधरी भन्छन्, तर पनि बाटोमा पुलिसले केरकार गर्छ, फेरि काम भइरहेको छिमेकमा धेरैलाई कोरोना लागेकोले हामीलाई पनि नआउनु भनेको छ। एकातिर कोरोनाको डर, अर्कोतिर खाने चिन्ता। त्योसँगै मजदुरहरूलाई अर्को डर छ, लघुवित्तको किस्ता र ब्याजको। जीवन विकास समाज लघुबित्त र सेवा सहकारीको सदस्य रहेका पासवानले दुवै संस्थासँग ऋण लिएका छन्। लघुवित्तसँग दुई वर्षअघि घर बनाउने भनेर दुई लाख रुपैयाँ ऋण लिएका थिए। मासिक किस्ता १३ हजार रुपैयाँ तिर्नुपर्छ। तर त्यति पैसाले घर त बनेन नै, अहिले किस्ता र ब्याजको लागि काम गर्नु उनको दैनिकी बनेको छ। मजदुरी गर्ने श्रीमती, वेल्डिङको काम गर्ने छोरासँगै १२ घण्टा काममा जोतिने पासवानलाई लकडाउनमा किस्ता कसरी तिर्ने भन्ने चिन्ता छ। हुन त अहिले सहकारी बन्द छ। लघुवित्त पनि बन्द होला। तर उनलाई किस्ता लिन आइहाले के गर्ने भन्ने अन्योल छ। किनेर खाने पैसा छैन, अबको १० दिनपछि घरमा चामल, दाल सकिँदैछ, किस्ता कसरी तिर्ने ? उनी भन्छन्, फेरि समूहका अरू सदस्यहरूले पनि तिर्नुपर्छ, हामीले मात्र तिरेको किस्ता लिँदैन। लघुवित्तले सामूहिक जमानीमा ऋण दिन्छ। समूहका सबैले किस्ता तिर्नुपर्छ। एकजनाले तिरेन भने अरूको किस्ता पनि मान्य हुँदैन। अघिल्लो वर्ष ६ महिना लकडाउन अवधिभर किस्ता तिर्नु परेन उनीहरूले। तर ६ महिनापछि एकमुष्ठ ब्याजसहित तिर्नुपर्यो। किस्ता नसके पनि ब्याज तिर्न भनेको छ लघुवित्तले। तातो घाममा बनिरहेको घरको लागि बालुवा चाल्दै गरेकी मीनावतीले भनिन्, १३ हजार ५ सय रुपैयाँ तिर्नुपर्छ मासिक, ब्याज मात्र भए पनि तिर्नु भन्छन्, त्यो पनि अब गाह्रो हुने अवस्था आइसक्यो। उनले फरवर्ड लघुवित्तसँग घर बनाउन भनेर दुई लाख रुपैयाँ लिएकी थिइन्। किस्ता तिर्ने १५ गतेको दिन नआइदिए हुन्थ्यो भन्ने लागिरहेको छ उनलाई। उनीसँगै मजदुरी गरिरहेकी अर्की एक महिलाले पनि छिमेकी लघुवित्तसँग लिएको ऋणको किस्ता १० हजार ५ सय रुपैयाँ तिर्नुपर्छ। घर बनाउँदा लिएको ऋण तिर्न अरूको घर बनाइरहेका छन् उनीहरू। यति काम गर्दा त बल्लबल्ल ऋण तिर्न पुग्थ्यो, अब त खान लाउन नै गाह्रो होला जस्तो छ, मीनावती भन्छिन्।"
अभियानमा जोडिन आह्वान,"काठमाडौं : नेपाल चिकित्सक संघले मुलुकमा कोरोनाको विकराल अवस्था भोगिरहेका नागरिकसँगै हामी एक छौं भन्ने अभियानमा ऐक्यबद्धता जनाउन सम्पूर्ण संघसंस्थालाई आग्रह गरेको छ। यसलाई संस्थाका प्रमुखको तस्बिर पठाउन आह्वान गरेको छ। संघले संयुक्त राष्ट्रसंघसँग आबद्ध निकाय, नेपाल पत्रकार महासंघ, नेपाल बार एसोसिएसन, नेपाल शिक्षक संघ, नेपाल इन्जिनियर एसोसिएसन, नेपाल प्राध्यापक संघ, प्रेस काउन्सिल नेपाल, नेपाल पाइलट एसोसिएसनसहित पेसागत संस्थालाई अभियानमा आह्वान गरेको छ। संघका अध्यक्ष डा लोचन कार्कीले शनिबार विज्ञप्ति जारी गर्दै कोभिड१९ विरुद्ध सार्वजनिक रूपमा हामी एक छौं अभियान सुरु गरेको जानकारी दिएका छन्। अन्नपूर्ण मिडिया नेटवर्कसँग सहकार्य गर्दै अभियानलाई अघि बढाइएको विज्ञप्तिमा उल्लेख छ। कोभिडको दोस्रो लहरले विकराल रूप लिएको, बिरामीहरू अस्पतालसम्म पुग्न नसकेको, अस्पताल पुगेकालाई फर्काउनुपरेको अवस्था छ। अक्सिजन अभावमा कतिपय बिरामीले ज्यान गुमाउनुपरेको, आफन्तलाई बचाइदिन हारगुहार गरिरहेको कारुणिक अवस्था यथावत् छ। कोभिडका कारण यसरी छटपटाइरहेका नागरिकका वेदनामा मलम लगाउन, मानवीय भावनालाई क्षतविक्षत पारिरहेको अवस्थालाई चिर्न अभियान थालिएको विज्ञप्तिमा प्रस्ट्याइएको छ।"
विज्ञ भन्छन् मृत्युदर घटाऔं,"काठमाडौं : कोरोना भाइरस संक्रमणबाट हुने दैनिक मृत्युदर २ सय हाराहारी छ। रोग प्रतिरोधात्मक क्षमता उच्च मानिने चलायमान उमेर समूहकै व्यक्तिको मृत्यु बढी देखिएको छ। यति मात्रै होइन, विज्ञहरू आगामी दुई सातासम्म संक्रमणसँगै ज्यान गुमाउनेको संख्या वृद्धि हुने आँकलन गर्छन्। त्यसैले विज्ञहरू भन्छन्, मृत्युदर घटाऔं। कसरी ? यसका लागि मुख्य तीन कुरामा ध्यान दिनुपर्ने जनस्वास्थ्य एवं औषधि विज्ञ डा राजीव श्रेष्ठ बताउँछन्। उपचार गर्नुपर्ने डाक्टरहरू नै अक्सिजनको जोहो गर्न रातदिन दौडिरहनुपरेको छ। सरकारले सिकिस्त बिरामीका लागि अक्सिजनको व्यवस्था गर्नु पहिलो काम हो, धुलिखेल अस्पतालमा कार्यरत डा श्रेष्ठ भन्छन्, दोस्रो, होम आइसोलेसनमा रहेका बिरामीलाई परामर्श गर्न जरुरी छ। तेस्रो, जथाभावी रूपमा घरबाहिर निस्कनुभएन। निस्कनै परे सामाजिक दूरी कायम राख्न र मास्क लगाउन बिर्सनुभएन। लापरवाही वा हेलचेक्र्याइँ गर्नुभएन। होम आइसोलेसनमा रहेका व्यक्तिमा चिन्ता, नैराश्यलगायत समस्या देखिने गरेको डा श्रेष्ठ बताउँछन्। भन्छन्, सरकारले कोरोनाविरुद्धको खोप लगाउने व्यवस्था शीघ्र गर्नुपर्छ। खोप उपलब्ध गराउन सकिएन भने कोरोना संक्रमणको तेस्रो लहरमा मृत्युदर झन् बढी हुन्छ। अस्पतालमा सिकिस्त बिरामी भर्नारत रहेको र अक्सिजन अभावका कारण मृत्युदर बढ्ने देखिएको छ। उनका अनुसार खोप लगाएका कारण पनि हाल मृत्युदर न्यून भएको हो। खोप लगाएको जनसंख्या थोरै भए पनि मृत्युदर घटाउन सघाएको छ। खोप नपाएको भए मृत्युदर झन् बढ्थ्यो, उनी भन्छन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल मृत्युदर घटाउन खोपको उपलब्धता सहज रूपमा हुनुपर्ने बताउँछन्। भन्छन्, संक्रमण रोकथाम र उपचारका लागि सरकारी र सामुदायिक तथा निजी क्षेत्रबीच सहकार्य गरेर पब्लिक प्राइभेट पार्टनरसिपमा जानुपर्छ। स्वास्थ्य संकटकाल लगाएर भए पनि निजी अस्पताल, विद्यालय, पार्टी प्यालेसलाई संस्थागत आइसोलेसनको व्यवस्था गर्न सकिने डा प्याकुरेलको सुझाव छ। संस्थागत आइसोलेसनको व्यवस्था गरी एम्बुलेन्स तयारी अवस्थामा राख्नुपर्छ, उनी भन्छन्, संक्रमणदर रोक्नेतिर पहल गर्नुपर्छ। त्यससँगै उपचार व्यवस्था प्रभावकारी बनाउने र खोप उपलब्धतालाई प्राथमिकता दिनुपर्छ। संक्रमणदरमा भियतनामपछि दोस्रो कोरोना फैलिने दरमा भियतनामपछि नेपाल दोस्रो स्थानमा छ। काठमाडौं विश्वविद्यालयको एक अध्ययनले नेपालमा १० जना संक्रमितले १६ जनालाई रोग सार्ने गरेको देखाएको छ। यस्तै, दैनिक संक्रमणबाट मृत्युको संख्या प्रति १० लाख जनसंख्यामा झन्डै ३३ छ। संक्रमित हुने र ज्यान गुमाउनेमा २० देखि ३९ वर्ष उमेर समूहका धेरै छन्। कामकाज बढी गर्नुपर्ने ३० देखि ३९ वर्ष समूहका बढी प्रभावित छन्। त्यसपछि २० देखि २९ वर्ष उमेरका व्यक्तिले ज्यान गुमाइरहेको मन्त्रालयले जनाएको छ। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी भन्छन्, कोरोना संक्रमणदर त बिस्तारै घट्दै जाला। तर, अहिलेको चुनौती भनेको गरिखाने उमेरका व्यक्तिको मृत्युदर घटाउनु नै हो। नेपाली सेनाले विभिन्न मितिमा शव व्यवस्थापन गरेको पनि उल्लेख गर्दा शुक्रबार २ सय ३ जनाको मृत्यु भयो। संक्रमणबाट शनिबार थप १ सय ८७ जनाको मृत्यु भएको छ। मन्त्रालयका अनुसार कोरोनाबाट मृत्यु हुनेको संख्या ४ हजार ८ सय ५६ पुगेको छ। देशभर १ लाख ९ हजार ७ सय ४० सक्रिय संक्रमित छन्। कुल सक्रिय संक्रमितमध्ये काठमाडौं उपत्यकामा मात्रै ४२ हजार २ सय २५ जना रहेको मन्त्रालयले जनाएको छ। दोस्रो लहरमा देखिएको यूके भेरियन्ट र डबल म्युटेन्ट भेरियन्टले बिरामीलाई छिट्टै जटिल अवस्थामा पुर्याउने गरेको छ। त्यसैले कोरोना संक्रमणसँगै मृत्युदर घटाउने चुनौती देखिएको विज्ञ बताउँछन्। डा श्रेष्ठका अनुसार पहिलो लहरमा देखिएको कोरोनाको भेरियन्टभन्दा दोस्रो लहरको भेरियन्टले बिरामीलाई जटिल अवस्थामा पुर्याउँछ। पछिल्लो भेरियन्टले बिरामीलाई बढी सिकिस्त बनाउने गरेको छ। अहिले गरिएको पछिल्लो अध्ययनले ४० देखि ६० प्रतिशत बढी सिकिस्त गराउने देखिएको छ, उनी भन्छन्। मध्यम खालको अवस्थामा रहेका बिरामीलाई छिट्टै जटिलतातर्फ लैजाने गरेको पाइएको छ। जनस्वास्थ्य विज्ञ डा मरासिनी स्वास्थ्य प्रणालीलाई प्रभावकारी बनाउन नसकेका कारण अहिले मृत्युदर बढेको बताउँछन्। काठमाडौं उपत्यकाभित्रका सबै नगरपालिकाले कोरोना संक्रमितलाई जाँच गर्ने क्लिनिक खोलिदिएको भए यस्तो बिजोग हुने थिएन, डा मरासिनी भन्छन्, संघ, प्रदेश र स्थानीय सरकारबीच समन्वय र सहकार्य हुन सकेन। जोखिममा सुदूर र कर्णाली सेती प्रादेशिक अस्पताल व्यवस्थापन समितिका अध्यक्ष दुर्गा जोशीले शनिबार फेसबुकमा गुनासोसहितको स्टाटस लेखे। सुदूरपश्चिम प्रदेशको एक मात्र ३० लाख जनताको आशा र भरोसाको केन्द्र सेती प्रादेशिक अस्पतालमा अक्सिजन व्यवस्थापनका लागि बारम्बार अनुरोध गर्दा पनि हालसम्म कुनै ठोस परिणाम नदेखिएकाले सुदूरपश्चिमवासीको बाँच्न पाउने अधिकार सुरक्षित भएन भने ठूलो विद्रोह हुनसक्छ। अस्पताल नै पर्याप्त नभएका सुदूरपश्चिम र कर्णाली प्रदेशमा संक्रमणदर बढ्दै जाँदा कस्तो अवस्था होला ? डा मरासिनी भन्छन्, सरकारी र निजी अस्पताल भएको काठमाडौंमा त यस्तो बिजोगपूर्ण अवस्था छ।"
गुम्यो पौने ३ अर्ब राजस्व,"वीरगन्ज : कोरोना संक्रमणको महामारी र निषेधाज्ञाका कारण वीरगन्ज नाकाको अन्तर्राष्ट्रिय कारोबार प्रभावित हुँदा त्यसको प्रत्यक्ष असर भन्सार राजस्व असुलीमा असर परेको छ। कोरोना महामारीले मालबस्तुको आयात निर्यातको कारोबार प्रभावित हुँदा वीरगन्ज भन्सार कार्यालयको राजस्व असुलीमा पनि असर परेको हो। कोरोना संक्रमणको दोस्रो लहर नेपालमा वैशाखदेखि सुरु भएको हो। संक्रमण वृद्धि दर उच्च भएपछि संक्रमण रोकथाम र नियन्त्रणका लागि पर्सा जिल्लामा वैशाख १६ गतेदेखि निषेधाज्ञा लगाइएको छ। महामारी र निषेधाज्ञाका कारण वीरगन्ज भन्सार कार्यालयको राजस्व संकलनमा असर परेको हो। वैशाख महिनामा वीरगन्ज भन्सारले लक्ष्यभन्दा २ अर्ब ६० करोड कम राजस्व संकलन गरेको छ। भन्सार विभागले वीरगन्ज भन्सारलाई वैशाख महिनामा १९ अर्ब ४४ करोड ५८ लाख रुपैयाँ राजस्व संकलनको लक्ष्य दिएको थियो। तर वैशाखमा वीरगन्ज भन्सार कार्यालयले लक्ष्यको ८६६३ प्रतिशत मात्र राजस्व संकलन गर्न सकेको हो। वैशाखमा वीरगन्ज भन्सार लक्ष्यभन्दा १३३७ प्रतिशत कम अर्थात् १६ अर्ब ८४ करोड ५७ लाख ८२ हजार रुपैयाँ मात्र राजस्व संकलन गरेको वीरगन्ज भन्सार कार्यालयका प्रमुख भन्सार अधिकृत हरिहर पौडेलले जानकारी दिए। पौडेलका अनुसार वीरगन्ज भन्सारले सामान्य अवस्थामा दैनिक औसतमा ६५ करोड रुपैयाँ राजस्व संकलन गर्ने गरेको छ। तर वैशाख महिना सुरु भएयता भन्सारको दैनिक राजस्व असुली दर औसतमा ५६ करोड मात्रै रहेको पौडेलले बताए। गत वैशाखमा कोरोना महामारी र लकडाउनका कारण वीरगन्ज भन्सार कार्यालयले लक्ष्यको २९ प्रतिशत मात्रै राजस्व उठाएको थियो। अहिले फेरि विश्वभरि कोरोना संक्रमणको महामारी फैलिएका कारण भारत तथा तेस्रो मुलुकबाट मालवस्तुको आयात सहज नहुँदा त्यसको प्रत्यक्ष असर राजस्व असुलीमा पनि परेको पौडेलले बताए। नेपालमा संक्रमणको दोस्रो लहर सुरु भएयता मुख्यतः बढी राजस्व उठ्ने इन्धन र नयाँ सवारीसाधनको आयात नै ह्वात्तै घटेका कारणले त्यसको सीधा असर राजस्व असुलीमा परेको उनले बताए। पौडेलले भने, देशभर निषेधाज्ञा छ, गाडी चलेकै छैनन्, गाडी नचलेपछि इन्धनको खपत कम भएर थोरै परिमाणमा इन्धन आइरहेको छ, महामारीमा नयाँ सवारीसाधन कसले किन्छ र आयात हुनु। यसका साथै अधिकांश उद्योग कलकारखना बन्द रहेका कारण औद्योगिक कच्चा पदार्थको आयात पनि घटेको पौडेलले बताए। पौडेलले भने, अहिले जुन राजस्व उठेको छ त्यो इन्धन र थोरबहुत कच्चा पदार्थको आयातले धानेको हो। महामारी छिट्टै नियन्त्रणमा आउने र निषेधाज्ञा पनि छिट्टै हट्ने सम्भावना तत्काल नदेखिएकाले जेठपछिका महिनामा राजस्व असुली अझ कम हुने आकलन उनको छ। गत चैतमा भने वीरगन्ज भन्सार कार्यालयले लक्ष्यको १३१ प्रतिशत राजस्व संकलन गरेको थियो। भन्सार विभागले चैतमा १५ अर्ब १७ करोड ६७ लाखको लक्ष्य दिएको थियो। चैतमा वीरगन्ज भन्सारले लक्ष्यभन्दा झन्डै साढे ४ अर्ब बढी अर्थात १९ अर्ब ८७ करोड ९१ लाख रुपैयाँ राजस्व संकलन गरेको थियो। भन्सारका १९ कर्मचारी संक्रमित, १ को मृत्यु कोरोनाको दोस्रो लहर सुरु भएयता वीरगन्ज भन्सार कार्यालयमा कार्यरत १९ जना कर्मचारी पनि संक्रमित भइसकेका छन्।"
कर्णालीमा अक्सिजन अभाव,"सुर्खेत : कर्णालीमा अक्सिजन अभाव सुरु भएको छ। यही कारण अस्पतालहरूले कोरोना संक्रमितको उपचारमा कठिनाइ भइरहेको बताएका छन्। तर, अक्सिजन उत्पादनका लागि प्लान्ट सञ्चालन गर्न भने बेवास्ता गरेको पाइएको छ। धेरै जिल्लामा मेसिन पुगे पनि विद्युत्, जनशक्ति अभाव र ठेकेदारको लापरबाहीका कारण जडान गरिएको छैन। डोल्पा, हुम्ला, मुगु, जाजरकोट, कालिकोट र दैलेखलगायत जिल्लामा अक्सिजन प्लान्ट सञ्चालन गर्न बजेट उपलब्ध गराइएको छ। मुगुमा मेसिन पुगेको एक साता नाघ्यो तर हालसम्म जडान भएको छैन। कोरोना भाइरसका संक्रमित थपिन थाले, जिल्ला जनस्वास्थ्य सेवा कार्यालय मुगुका कोरोना फोकल पर्शन ज्ञानसिंह बुढाले भने, अक्सिजन अभावमा हामीले आईसीयू र भेन्टिलेटर पनि सञ्चालनमा ल्याउन सकेका छैनौं। डोल्पामा पनि मेसिन पुगेको दुई साता नाघ्यो। तर, मेसिन जडान नहुँदा अक्सिजन उत्पादन हुन सकेको छैन। प्रदेश सरकारले प्राविधिक पठाउँछु भनेको छ तर आजसम्म आएका छैनन्, डोल्पाका कोरोना फोकल पर्शन टेकबहादुर गुरुङले भने, अब सरकारले प्राविधिक पठाएपछि त मेसिन जोड्ने होला। अक्सिजन अभावमा जटिल प्रकारका संक्रमितलाई जिल्लाबाहिर पठाउनुपर्ने बाध्यता छ। स्थानीयले अक्सिजन दिनुपर्ने संक्रमितलाई हेलिकप्टर नै चार्टर्ड गर्नुपर्ने बाध्यता छ। अक्सिजन प्लान्ट सञ्चालन भए जिल्लामै उपचार सम्भव हुन्थ्यो। कालिकोटमा भवन अभाव देखाउँदै प्लान्ट जडानमा आनाकानी गरिएको छ। कोरोना फोकल पर्शन कटकबहादुर बमले भने, अब अस्पतालमै मिनी प्लान्ट सञ्चालनमा ल्याउने तयारी गरेका छौं। हुम्लामा पनि समस्या छ। यसअघिको ६० युनिटको अक्सिजन प्लान्ट बिग्रिएको छ। प्लान्ट बिग्रिएपछि ४० युनिटको अर्काे प्लान्ट खरिद गरिएको जिल्ला जनस्वास्थ्य सेवा कार्यालय हुम्लाका प्रमुख प्रेमबहादुर सिंहले बताए। हुम्लामा विद्युत अभावको समस्या छ। दैलेख र जाजरकोटमा भने अक्सिजन उत्पादन गर्ने मेसिन नै पुगेको छैन। ठेकेदार कम्पनीले जेठ १५ सम्म प्लान्ट जडान गर्न नसकिने बताएको जाजरकोटका कोरोना फोकल पर्शन कृष्ण खत्रीले जनाए। प्रदेश अस्पताल सुर्खेतले अक्सिजन अभाव देखाउँदै संक्रमितलाई अस्पतालमा नपठाउन अपिल गरेको छ। सम्बन्धित स्थानमा उपचार सम्भव नभएपछि मात्र बिरामी रेफर गर्न अस्पतालले आग्रह गरेको छ। यहाँ उत्पादन हुने अक्सिजनले पुग्दैन, प्रदेश अस्पतालका निर्देशक डा डम्बर खड्काले भने, अक्सिजनले नधान्ने भएपछि बिरामी लिएर मात्र के गर्नु ? अन्यत्र उपचार हुन नसकेको अवस्थामा मात्र यहाँ पठाउन भनेका छौं। प्रदेश अस्पतालले अक्सिजन अभावमा शुक्रबार संक्रमितलाई भर्ना गर्न नसकिने सूचना प्रकाशन गरेको थियो। शनिबार भने अन्यत्र उपचार सम्भव नहुने बिरामीलाई भने भर्ना लिइने सूचना निकालेको छ।"
सुदूरका नाकामा भीड उस्तै,"धनगढी : सुदूरपश्चिमस्थित सीमा नाकाहरूमा भारतबाट फर्किने नेपालीको भीड घटेको छैन। रोजगारीका लागि भारत पसेका नेपाली चैत मध्यदेखि घर फर्किने क्रम बढेको हो। पछिल्लो १५ दिनको तथ्यांकले गड्डाचौकी र गौरीफन्टा नाकाबाट दैनिक सरदर १३ सय नेपाली स्वदेश फर्किरहेको देखाउँछ। प्रहरी तथ्यांकअनुसार समीक्षा अवधिमा १८ हजार ९ सय ३१ जना यी दुई नाका भएर घर फर्किएका छन्। यो संख्या दिनको १२ सय ६२ हुन आउँछ। वैशाख १७ देखि ३१ गतेसम्म गौरीफन्टा नाकाबाट मात्रै १४ हजार ८६ नेपाली भारतबाट फर्किएका छन्। कञ्चनपुरको गड्डाचौकी नाका भएर ४ हजार ८ सय ४५ नेपाली स्वदेश फर्किएका छन्। भारतमा चैत मध्यतिर कोरोनाको दोस्रो भेरियन्ट फैलिएपछि नेपालीहरू स्वदेश फर्किने क्रम सुरु भएको हो, कञ्चनपुर र कैलालीको सिमानासँग जोडिएको गौरीफन्टा नाकाका हेल्थ डेस्क प्रमुख गणेशबहादुर साउदले भने, चैते दसैं र नयाँ वर्ष सुरु हुनुभन्दा केही दिनअघि त दैनिक ६७ हजार मानिस पनि आए। तर, त्यो क्रम अहिले पनि रोकिएको छैन। भारतमा दैनिक साढे ३ लाखदेखि ४ लाख व्यक्तिमा कोरोना संक्रमण पुष्टि भइरहेको छ। धेरैजसो राज्यमा लकडाउन गरिएको छ। भारतका महाराष्ट्र, राजधानी दिल्ली, बैंगलोेर, उत्तर प्रदेशका ठूला सहरहरूमा लकडाउन छ। तर, नेपाल आउन चाहनेहरूका लागि भने भारत सरकारले पास दिएर गाडीहरू सीमा नाकासम्म चल्न दिएको छ। भारतका विभिन्न सहरहरूबाट दैनिक १५२० वटा दुई तले निजी बसहरू (सुतेर आउन मिल्ने) आउँछन्। चर्को भाडामा पनि नेपालीहरू घर फर्किरहेका छन्, हेल्थ डेस्कका इन्चार्ज साउदले भने। नेपालमा पनि कोरोना संक्रमणदर दैनिक साढे ८ हजारभन्दा माथि छ। तर, सीमा नाकाहरूको व्यवस्थापन हुन सकेको छैन। सरकारले चैतदेखि नै नाकाहरूमा हेल्थ डेस्क राखे पनि भारतबाट फर्किनेमध्ये १० प्रतिशतको पनि एन्टिजेन परीक्षण भएन। वैशाख दोस्रो सातासम्म पनि भारतबाट फर्केका नेपाली नजिकका बसपार्क हुँदै सोझै घर गए। जसकारण अहिले कोरोनाको संक्रमण बढेको स्वास्थ्य विज्ञ बताउँछन्। कैलालीका निमित्त प्रमुख जिल्ला अधिकारी हीरालाल चौधरी सीमा नाकाहरूको अझै व्यवस्थापन हुन नसकेको स्वीकार गर्छन्। सीमा नाकाहरूमा अहिले पनि दैनिक सरदर डेढ हजार संख्यामा नेपालीहरू आइरहेका छन्। तर, त्यसको १० प्रतिशतको हाराहारीमा परीक्षण भइरहेको छ, चौधरी भन्छन्, अनि कसरी कोरोना नियन्त्रणमा आउँछ ? चौधरीका अनुसार सीमा नाका भएर फर्किने शतप्रतिशतको परीक्षण गरी पोजिटिभ भएकाहरूलाई आइसोलेसन गर्न सके मात्रै केही महिनामा महामारी नियन्त्रण गर्न सकिनेछ। कोरोना आउने भारतबाटै हो। त्यहाँबाट आएका व्यक्तिहरूलाई त छान्नु पर्यो नि, उनी भन्छन्, होइन भने महामारी कसरी नियन्त्रणमा आउँछ ? गौरीफन्टा नाका भएर चैत ३ गतेपछि नेपाल फर्किएका १० प्रतिशतको मात्रै एन्टिजेन परीक्षणमा पनि वैशाख ३१ गतेसम्म १७ सय ७७ जनामा कोरोना पोजिटिभ देखिएको छ। गौरीफन्टा नाकामा १८ हजार २ सय जनाको एन्टिजेन परीक्षण गरिएको कञ्चनपुरको पुनर्वास नगरपालिकाले जनाएको छ। कञ्चनपुरका प्रमुख जिल्ला अधिकारी रामकुमार महतो नाकामा भारतबाट फर्किने नेपालीको शतप्रतिशतको एन्टिजेन नगर्दासम्म महामारी नियन्त्रणमा नआउने बताउँछन्। सरकारले सीमा नाकामा शतप्रतिशतलाई एन्टिजेन गरेर आइसोलेसन गर्न सके मात्रै महामारी नियन्त्रणमा आउँछ। होइन भने संक्रमणको चेन बनि राख्छ, महतो भन्छन्। भारतबाट आउने यात्रु सबैलाई एन्टिजेन परीक्षण गरेर मात्र आउन दिनुपर्ने उनको सुझाव छ। हामीले संघीय सरकारलाई यसबारेमा भनेका पनि छौं। मैले त पटकपटक संघमा परीक्षणका लागि पर्याप्त एन्टिजेन किटहरू दिनुस् पनि भनेको छु, उनी भन्छन्, तर, अहिलेसम्म पर्याप्त किटहरू आउन सकेका छैनन्। नाकाहरूमा अहिले १० प्रतिशत जतिको मात्रै परीक्षण गरेर बाँकी ९० प्रतिशत मानिसहरू घर गइरहेका छन्।"
एम्बुलेन्सको भाडा अचाक्ली,"दाङ घटना १ सेवाग्राही : हेल्लो, नमस्कार। एम्बुलेन्स हो ? चालक : हेल्लो, हो हो। किन के गर्नुपर्यो ? सेवाग्राही : एक जना बिरामीलाई घरबाट अस्पतालसम्म लैजानु थियो ? चालक : हुन्छ, कहाँदेखि हो ? सेवाग्राही : मोतीपुरदेखि तुलसीपुरसम्म, केस पोजिटिभ हो है ! चालक : हुन्छ। त्यसमा त केही फरक पर्दैन। सेवाग्राही : भाडा कति हो ? चालक : अरूलाई त ५ हजार हो। तपाईंलाई २ हजारसम्मले बोक्न सकिन्छ। सेवाग्राही : तीन किलोमिटर दूरीमै २ हजार भाडा ? चालक : अहिले यस्तै हो। कोरोनाले पीपीई लगाउनुपर्छ। बेलझुन्डीसम्मको ५ हजारभन्दा एक रुपैयाँ कम हुँदैन। त्यति भन्न भएन। त्यही भएर २ हजारको कुरा गरेको हो। सेवाग्राही : सधैं काम लाग्ने मान्छे हो, मिलाउनु न। चालक : हुँदैन। जानु हुन्छ भने त्यही हो।  घटना २ सेवाग्राही : एम्बुलेन्स चाहिएको थियो। चालक : किन कसका लागि हो ? सेवाग्राही : एक बिरामीलाई कोरोना अस्पताल लैजानु थियो। चालक : घोराहीदेखिको भाडा ५ हजार हो। फेरिपछि यताउता होला। सेवाग्राही : ५ हजार ? चालक : कोरोना हो यस्तै हुन्छ। के गर्नु हुन्छ, जानु हुन्छ ? सेवाग्राही : तपाईंहरूकै दिन छन्। हामी के गर्न सक्छौं र ? आउनुहोस्। बिरामीको उपचार गराउनु नै पर्यो नि ! दाङमा एम्बुलेन्सले अहिले कोरोना महाविपत्तिलाई देखाएर मनमौजी ढंगले सेवाग्राहीसँग रकम असुलिरहेका छन्। तोकिएभन्दा चार गुणासम्म बढी भाडा लिइरहेको पाइएको छ। सामान्य अवस्थामा १ हजार भाडा लिने ठाउँमा अहिले ५ हजार रुपैयाँ लिइरहेका छन्। बजार क्षेत्रमा एम्बुलेन्स प्रयोग भए भाडा ५७ सय हो। तर, बजारमै पनि २ हजार२५ सय रुपैयाँसम्म लिइन्छ। तुलसीपुरका व्यवसायी ऋषिराज भण्डारीले ११ हजार भाडा तोकिएको ठाउँमा ५ हजार तिर्नुपरेकामा फेसबुकमा असन्तुष्टि जनाए। सरकार घोराहीदेखि बेल्झुन्डीसम्मको एम्बुलेन्स भाडा कति हो ? हामीसँग त ५ हजार पो लिइयो त। ५ हजार एम्बुलेन्स भाडाले त नेपालगन्ज पुगिन्छ। उनले आफूले एक जना आफन्तलाई घोराहीबाट बेलझुण्डी कोरोना अस्पतालसम्म पठाउन एम्बुलेन्सलाई ५ हजार रुपैयाँ तिरेको बताए। बिरामीलाई जसरी पनि अस्पताल पुर्याउनु छ, जति भन्यो त्यति दिनै पर्यो, उनले भने, बाध्य भएर ५ हजार तिरियो। घोराहीका किशोराचन्द्र गौतमले दाङबाट काठमाडौंको भाडा ४० हजार तिरेको बताए। यो कस्तो भाडादर हो ?, उनले भने, नियमन कसले गर्ने हो ? यो मनपर्दी कहिलेसम्म ? दाङका प्रमुख जिल्ला अधिकारी दीर्घ नारायण पौडेलले कसैले बढी भाडा लिएको छ भनेर उजुरी गरे तत्काल कारबाही हुने बताए। तोकेभन्दा बढी भाडा कुनै पनि अवस्थामा लिन पाउँदैन, पौडेलले भने, अब कडा निगरानीसहित अनुगमन गर्दैछौं। उनले दाङकाठमाडौंको भाडा बढीमा १८ हजार रहेको बताए। तुलसीपुर उपमहानगरपालिका कोभिड व्यवस्थापन एम्बुलेन्स सञ्चालन समितिका सदस्य मोहन पौडेलले केही एम्बुलेन्सले भाडादर कार्यान्वयन गर्न अटेर गरेको बताए। मनमौजी भाडासमेत असुली रहेको बताए। यस्ता एम्बुलेन्सलाई तत्काल कारबाही हुनुपर्ने पौडेलको माग छ।"
गणपतमा नोराको इन्ट्री,मुम्बई : बलिउड अभिनेता टाइगर श्राफको फिल्म गणपत केही समयदेखि चर्चामा छ। यो फिल्ममा टाइगरको साथमा कृति सेनन देखिँदैछिन्। गणपतको निर्देशन विकास बहलले गर्दै छन् भनेयसको निर्माण वासु भगानानीले आफ्नै ब्यानरमा गर्न लागेका हुन्। फिल्ममा दुई नायिका रहने बताइएको थियो। त्यसमध्ये एक कृति सेननपहिले नै चुनिएकी थिइन् भने दोस्रोको खोजी भइरहेको थियो। हालै अर्की नायिका पनि फाइनल भएको खबर आएको छ। खबरअनुसार नोरा फतेही यो फिल्ममा जोडिएकी छन्। फिल्ममा उनको महत्त्वपूर्ण भूमिका भए पनि कृतिको भन्दा छोटो हुने बताइएको छ। कृति फिल्ममा टाइगर श्राफसँग रोमान्स गर्दै देखिने छिन् भने नोराको भूमिकाका बारेमा अहिलेसम्म केही खुलाइएको छैन। यो फिल्ममा दुवै अभिनेत्रीको रोल दमदार हुनेछ। यसको कथा बक्सिङ रिङको वरिपरिघुम्नेछ। फिल्ममा टाइगर बक्सर बनेका छन्। गणपत दुई चरणमा बन्नेछ। फिल्मको नाम यस कारण गणपत राखिएको छ कि बक्सर बनेका टाइगर गणपतिका भक्त हुनेछन्।
जसपामा विवाद चर्किंदै,"काठमाडौं : जनता समाजवादी पार्टी (जसपा)को विवाद चर्किएको छ। दुई पक्षले छुट्टाछुट्टै भेला, बैठक गर्न थालेका छन्। पार्टी एकता भएको एक वर्ष नबित्दै उनीहरू छुट्टाछुट्टै पार्टीको अभ्यासमा लागिसकेका छन्। डा बाबुराम भट्टराई र उपेन्द्र यादव पक्षले शनिबार आफू पक्षका केन्द्रीय कार्यकारिणी समितिको बैठक गरेका छन्। महन्थ ठाकुर र राजेन्द्र महतो पक्षले केन्द्रीय कार्यकारिणीको कुनै बैठक नरहेको र त्यस्तो जानकारी नभएको बताएको छ। अध्यक्ष ठाकुरद्वारा जारी विज्ञप्तिमा केन्द्रीय कार्यकारिणी समितिको बैठक पार्टी कार्यालयमा जारी रहेको विभिन्न सञ्चारमाध्यम एवं समाजिक सञ्जालबाट सूचना एवं समाचार सम्प्रेषित भइरहेकोप्रति गम्भीर ध्यानाकर्षण भएको जनाइएको छ। जसपाको कार्यकारिणी समितिको कुनै बैठक नडाकिएको र त्यस्तो जानकारीसमेत हामीलाई नभएको व्यहोरा सम्बन्धित सबैलाई स्पष्ट गरिन्छ, विज्ञप्तिमा लेखिएको छ। ठाकुर पक्षले बिहीबार मात्रै बहुमत सांसदको उपस्थितिमा राजेन्द्र महतोलाई संसदीय दलका नेता चयन गरेको छ। एकताको समयमा भएको सहमतिकै आधारमा महतोलाई संसदीय दलका नेता बनाइएको उक्त पक्षको दाबी छ। १९ सांसदको हस्ताक्षरमा महतो दलका नेता चयन भएको जनाइएको छ। यादव पक्षको शनिबार बसेको केन्द्रीय कार्यकारिणी बैठकपछि जारी विज्ञप्तिमा संसदीय दलको बैठकबाट दलका नेता चयन भएको विषयमा सञ्चारमाध्यम र सामाजिमक सञ्जालमा आएको समाचारप्रति गम्भीर ध्यानाकर्षण भएको बताइएको छ। केन्द्रीय कार्यकारिण सदस्य प्रकाश अधिकारीद्वारा जारी विज्ञप्तिमा पार्टीको संसदीय दल समायोजन नभएको उल्लेख छ। जसपाको अन्तरिम विधानबमोजिम हालसम्म संसदीय दलको विधान अनुमोदन हुनुपर्ने अनिवार्य व्यवस्थाबमोजिम हालसम्म संसदीय दलको विधान नबनेको र अनुमोदन नभएको र संसदीय दलको कुनै पनि बैठक नभएकोले उक्त समाचार भ्रमपूर्ण रहेकोले सम्बन्धित सबैलाई जानकारीसहित स्पष्ट गरिन्छ, विज्ञप्तिमा भनिएको छ। शनिबारको केन्द्रीय कार्यकारिणी बैठकमा २८ जनाको उपस्थिति रहेको यादव पक्षका नेता इस्तियाक राईले दाबी गरे। केन्द्रीय कार्यकारिणीमा भट्टराई र यादव पक्षको बहुमत छ भने संसदीय दलमा ठाकुर र महतो पक्षको बहुमत छ। पार्टी एकता हुँदा तत्कालीन राष्ट्रिय जनता पार्टी (राजपा)का अधिकांश नेता ठाकुर र महतोसँग छन्। समाजवादी पार्टीका अधिकांश नेता डा भट्टराई र यादवको पक्षमा छन्। डा भट्टराई र यादव पक्षले संसदीय दल समोजन नभएको भन्दै आफ्ना पक्षबाट ठाकुर र महतो पक्षमा गएका सांसदहरूलाई मनोवैज्ञानिक रूपमा कारबाही गर्ने संकेत गरेको देखिन्छ। ठाकुर पक्षका वा पूर्वराजपाका महेन्द्रराय यादव मात्रै यादव पक्षमा छन्। यादव पक्षका पूर्वसमाजवादी फोरमका विमल श्रीवास्तव, उमाशंकर अरगरियालगायतका केही सांसद महन्थ र राजेन्द्र पक्षमा छन्।"
महामारीसँगै भोकमरीको पीर,"सुर्खेत : कोरोना महामारीसँगै विपन्न परिवारमा भोकमरी बल्झिने चिन्ता बढेको छ। कोरोनाको दोस्रो लहर सुरु भएसँगै सुर्खेतलगायतका जिल्लामा वैशाख दोस्रो सातादेखि निषेधाज्ञा जारी छ। निषेधाज्ञाका कारण मुख्यगरी दैनिक रूपमा ज्याला मजदुरी गर्ने परिवार समस्यामा परेका हुन्। निषेधाज्ञाले दैनिक मजदुरी गरेर छाक टार्दै आएकाहरूले काम गर्न पाएका छैनन्। विपन्न परिवारको आम्दानी गुमेपछि उनीहरूलाई छाक कसरी टार्ने भन्ने पिरलो बढेको हो। मुख्यगरी बाढी र पहिरोका कारण विस्थापित, आगलागीपीडित र भारतबाट रोजगारी गुमाएर गाउँ फर्किएका परिवारलाई पेट पाल्ने चिन्ता बढेको छ। अघिल्लो वर्षजस्तो यसपालि स्थानीय तह र सामाजिक संस्थाहरूले राहत वितरण नगरेपछि विपन्न परिवारमा भोकमरी छाएको हो। निषेधाज्ञाले काम गर्न पाइएको छैन, गिट्टी कुटेर गुजारा चलाएका छौं, सुर्खेतको बराहताल गाउँपालिका२ गिरीघाटस्थित विस्थापित शिविरकी कौशिला नेपालीले भनिन्, खेती गरौं भने जग्गा छैन, गिट्टी बिक्री हुँदैन। राहत बाँड्न पनि कोही आएनन्, अब त रोगलेभन्दा भोकले मर्ने अवस्था आयो। बाढीका कारण घरबारविहीन भएपछि उनी गिट्टी कुटेर छाक टार्थिन्। तर कोरोनाका कारण भएको निषेधाज्ञापछि उनले कुटेको गिट्टी बिक्री भएको छैन। आम्दानी नै नभएपछि उनीसहित अन्य विस्थापित परिवारलाई पनि छाक टार्ने पिरलो बढेको छ। सोही ठाउँका रूपलाल विकको पीडा पनि उस्तै छ। कोरोनालेभन्दा हामीलाई भोकमरीको डर भयो उनले भने, गिट्टी र बालुवा बिक्री भएको छैन, अरू काम पाउने अवस्था नभएपछि अब हातमुख कसरी जोर्ने ? कर्णालीका दुर्गम जिल्लामा अधिकांश परिवारलाई स्थानीय उत्पादनले वर्षभरि खान पुग्दैन। यसकारण अधिकांश परिवारका सदस्यहरू मजदुरीका लागि भारत जान्छन्। तर भारतमा कोरोना महामारी फैलिएपछि अधिकांश कर्णालीवासी गाउँ फर्किएका छन्। भारतमा रोजगारी गुमाएका र गाउँमा उत्पादन पनि राम्रो नहुने भएपछि धेरै परिवारमा यही महामारीमा भोकमरीको अवस्था आउने खतरा बढेको छ। भोकमरीको चपेटामा सबैभन्दा बढी दैनिक मजदुरी गर्ने परिवार, विस्थापित, विपन्न र राउटे समुदाय पर्ने देखिन्छ। कोरोनाका कारण यार्सा संकलन गर्न नपाउने भएपछि हिमाली जिल्लाका बासिन्दाले पनि आम्दानी गुमाउने अवस्था आएको छ। आम्दानी गुमेपछि छाक टार्न मुस्किल हुने स्थानीयको चिन्ता छ। सामान्य अवस्थामा पनि कर्णालीका ६ जिल्ला खाद्यान्नमा परनिर्भर छन्। कोरोनाको त्रासमा धेरै नागरिक गाउँ फर्किएका छन्, चीनका नाकाहरू बन्द हुँदा माथिल्लो डोल्पा र हुम्लामा पनि खाद्यान्न ढुवानी भएको छैन, खाद्य व्यवस्था तथा व्यापार कम्पनी लिमिटेडको प्रादेशिक कार्यालय सुर्खेतका प्रमुख माधव मिश्रले भने। यहीकारण पनि खाद्यान्न संकट पर्ने सम्भावना देखिएको उनले बताए। उनका अनुसार हिमाली जिल्लाबाट कोरोना त्राससँगै खाद्यान्न अभाव हुने भएपछि खाद्यान्नको दोब्बर माग आएको छ। यसपालिको महामारीमा स्थानीय तहसँग भने राहत वितरणको कार्यक्रम छैन। नागरिकलाई कसरी रोगबाट जोगाउने भन्ने चिन्ता छ, यसपटक हामीसँग राहत वितरणको कुनै कार्यक्रम छैन, सुर्खेतको बराहताल गाउँपालिकाका अध्यक्ष तेजबहादुर बस्नेतले भने, भोकमरीको समस्या आए प्रदेश सरकारसँग गुहार माग्नुपर्ला। वीरेन्द्रनगर नगरपालिकाले पनि यसपालिराहतको कार्यक्रम ल्याएको छैन। उपप्रमुख मोहनमाया ढकालले विपन्न परिवारलाई पेट भर्न समस्या भएमा राहतका कार्यक्रम ल्याउन सकिने बताइन्। प्रदेश सरकारले भने कोरोनाका कारण भोकमरी पर्ने स्थानमा खाद्यान्न ढुवानी गरिने जनाएको छ। खान नपाएर कोही पनि मर्ने अवस्था आउँदैन उद्योग, पर्यटन, वन तथा वातावरणमन्त्री नन्दसिंह बुढाले भने, खाद्यान्न संकट पर्ने स्थानमा प्रदेश सरकारले तत्काल खाद्यान्न ढुवानी गर्छ।"
हडपेको ८ रोपनी फिर्ता,"काठमाडौं : भूमाफियाले वर्षौंअघि मिचेको धोबी खोलाको अनामनगरस्थित करिब ८ रोपनी जग्गा बल्ल सरकारकै कायम भएको छ। मालपोत कार्यालय डिल्लीबजारले धोबी खोला नदी उकासको जग्गा व्यक्ति विशेषको नाममा दर्ता गराएको ठहर गर्दै सरकारको नाममा फिर्ता ल्याएको हो। प्रमुख मालपोत अधिकृत टुनाबहादुर श्रेष्ठले व्यक्तिको नाममा घुसाइएको ७ रोपनी ७ आना २ पैसा २ दाम जग्गा वैशाख २७ गते सरकारकै कायम गरिएको बताए। भूमि व्यवस्था, सहकारी तथा गरिबी निवारण मन्त्रालयका सचिव टेकनारायण पाण्डेले वैशाखभित्रै जग्गा फिर्ता ल्याउन निर्देशन दिएकाले सोहीअनुसार गरिएको मालपोत कार्यालय डिल्लीबजारले जनाएको छ। यो स्थानमा जग्गाको मूल्य आनाको ७० लाख रुपैयाँ हाराहरी छ। यो हिसाबले ८० करोडभन्दा बढी मूल्य बराबरको जग्गा फिर्ता ल्याइएको हो। अन्य बाँकी जग्गाको हकमा केही जग्गा खोला बगिरहेको र केही जग्गा छानबिन गरी सरकारको नाममा ल्याउनुपर्ने देखिएको भूमि व्यवस्थापन तथा अभिलेख विभागलाई पठाएको पत्रमा उल्लेख छ। यसअघि धोबी खोलाकै हाडीगाउँस्थित भत्केको पुलनजिक ८ रोपनी ३ आना जग्गा फिर्ता गरेको थियो। अख्तियार दुरुपयोग अनुसन्धान आयोगले सामाजिक विकास समाजको उजुरीका आधारमा छानबिन गरेको थियो। अनामनगरस्थित धोबी खोला नदी उकास साविक महादेवस्थान गाविस५ को कित्ता नम्बर १४३ को २३ रोपनी जग्गामध्ये केही व्यक्तिको नाममा दर्ता गराएको उजुरी समाजले गरेको थियो। त्यसपछि छानबिन गर्दा हरिप्रसाद गिरी, टेकबहादुर पौडेललगायत व्यक्तिको नाममा सरकारी जग्गा घुसेको अख्तियारको ठहर छ। सरकारी सार्वजनिक जग्गा हडप्नेमध्ये हरिप्रसाद गिरी, टेकबहादुर पौडेल, कुलबहादुर निरौला, मोहन मर्हजनलगायतले जग्गा फिर्ता ल्याउनुपर्ने अख्तियारको निर्देशन खारेज गर्नुपर्ने मागदाबीसहित २०६६ जेठमा सर्वोच्च अदालतमा रिट दायर गरेका थिए। सर्वोच्चले २०७४ माघमा रिट खारेज गरेपछि अख्तियारको निर्देशन कार्यान्वयन गर्न मालपोत कार्यालय डिल्लीबजारलाई बाटो खुलेको थियो। अख्तियारको छानबिनले ८ आना अक्सिडेन्टल पब्लिक स्कुलका सञ्चालकद्वय टेकबहादुर पौडेल र कुलबहादुर निरौला, ६ आना अग्निप्रसाद पौडेल, ४ आना हरिप्रसाद गिरीले आफ्नो जग्गामा घुसाएको देखाएको थियो। यस्तै, शान्ता दाहालको नाममा १ दाम, बन्दना भट्टराईको नाममा ३ आना २ दाम गएको प्रतिवेदनमा उल्लेख छ। खोलाको सरकारी जग्गा मालपोतका कर्मचारीसँगको मिलेमतोमा सविता श्रेष्ठको नाममा २ आना, मोहन मर्हजनको नाममा २ आना, सरमिस्ता मिश्रको नाममा करिब १० आना, कमानसिंह लामाको नाममा करिब ४ आना, हेमा थापाको नाममा १ आना, अम्बरबहादुर पाण्डेको नाममा १ आना, निर्मला उप्रेतीको नाममा ५ आना, सिद्धिबज्रको नाममा ७ आना, बालकुमारी बाँस्कोटाको नाममा ५ आना सरकारी जग्गा घुसाएर दर्ता गरेको अख्तियारको प्रतिवेदनमा उल्लेख छ। यस्तै, ज्ञान उपाध्यायसमेतको नाममा १४ आना, तारानाथ लुइँटेलको नाममा ५ आना, विजय तण्डुकारको नाममा ३ आना, सुशीला शाक्यको नाममा ५ आना सरकारी जग्गा व्यक्तिको नाममा गएको अख्तियारको निष्कर्ष छ। समाजका महासचिव रक्षबहादुर रैका मगरले २५ वर्षपछि कानुनको जित भएको अनुभूति भएको प्रतिक्रिया दिए। समाजले पटकपटक मुद्दा लडेर सरकारी जग्गा जोगाउन सफल भएको महासचिव रैकाको भनाइ छ। प्रमुख मालपोत अधिकृत श्रेष्ठले फिर्ता भएको जग्गा संरक्षण गर्न स्थानीय तह र स्थानीय प्रशासनलाई जानकारी गराएको बताए। बागमती प्रदेशका प्रदेशसभा सदस्य दीपेन्द्र श्रेष्ठले भूमाफियाले दुषित दर्ता गरेको जग्गा फिर्ता ल्याउनु सकारात्मक भएको बताए। अतिक्रमण गरी व्यक्तिको नाममा दर्ता भएका अन्य जग्गा पनि छानबिन गरी फिर्ता ल्याउनुपर्ने श्रेष्ठको धारणा छ।"
प्रधानमन्त्रीका प्राथमिकता,"जटिल परिस्थिति र असहज बाटो पार गरेर केपी शर्मा ओली तेस्रोपटक प्रधानमन्त्री नियुक्त भएका छन्। पुनरागमनसँगै उनका काँधमा जिम्मेवारी र जवाफदेहिताको बोझ थपिएको छ। कोरोना संक्रमणको महामारीले जनता थलिएका छन्। सयममा उपचार नपाएर शैयामा छट्पटाइरहेका छन्। मृतकको ग्राफ उक्लँदो छ। कडा भेरियन्ट तर उपचार सेवाको संकुचनका कारण हरेकलाई जोगिनजोगाउन गाह्रो छ। अक्सिजन अभाव छ। अस्पतालका शैया भरिभराउ छन्। संक्रमितमा उपचार नपाई मरिएला भन्ने त्रासले आत्मबल अझै घटाएको छ। शैयामा छट्पटाइरहेका हजारौं नागरिकले अक्सिजनभन्दा बेला न कुबेलाको राजनीतिक प्रदूषणको गन्ध लिनुपरेको छ। यावत विषम परिस्थितिबिच देशको बागडोर पुनः थाम्न पुगेका ओलीको अगाडिको बाटो काँडैकाँडाको छ। पहिलो चरणको कोरोना महामारीसँगै उत्कर्षमा पुगेको नेकपा विवाद विघटनमा टुंगियो। दोस्रो चरणको कोरोना व्यापकतासँगै एमाले झन्डै फुट्यो। ओलीको प्रधानमन्त्री पद संकटमा परेर फिर्ता आयो। त्यससँगै तरल राजनीति थोरै भए पनि ठोस अवस्थामा आइपुगेको छ। देशमा त्यसको निरन्तरता र स्थिरता अब आवश्यक छ। यहाँ अब राजनीतिक प्रदूषण फैलनु हुँदैन। त्यसको मुख्य अभिभारा ओलीमै छ। आपूले बनाएका योजना, कोरेका बाटा र गरेका संकल्प पूरा गर्ने मौका उनैलाई जुरेको छ। यसको सदुपयोग गर्ने सुवर्ण अवसर उनको हातमा छ। अवसरलाई चिन्न सके उचाइ चुम्ने समय पनि छ। सरकार प्राविधिक रूपमा नयाँ भए पनि यथार्थमा पुरानैको निरन्तरता हो। त्यसैले चिन्नचिनाउन वा नयाँ योजना बनाउन समय लाग्ने अवस्था छैन। परीक्षामा उत्तीर्ण हुन हनिमुन अवधि दिनु आवश्यक छैन। प्रधानमन्त्री पुरानै छन्। होस्टेमा हैंसे गर्ने मन्त्री पहिलेकै हुन्। देशमा मुख्य चुनौतीका रूपमा खडा भएको कोरोना भाइरस केही परिवर्तन भएर आए पनि नियन्त्रणको उपाय पुरानै छ। स्वास्थ्य मापदण्ड र गर्ने उपचार विधि त्यही नै हो। अक्सिजनलगायत स्वास्थ्य सामग्रीको जोहो अलिक बढी गर्न र द्रुत योजना बनाएर महामारी नियन्त्रणमा होमिने समय केही घर्किए पनि हात उठाइहाल्नुपर्ने अवस्था छैन। यो समयलाई चिनेर महामारी नियन्त्रणमा बृहत् राष्ट्रिय एकता कायम गर्न आवश्यक छ। अब पुनः दलबिच झगडा र बार्गेनिङ सुरु भए उपचार नपाएर ज्यान गुमाएका नागरिकको आत्माले शान्ति पाउँदैन, बिरामीका आँसुले पोल्नेछ। त्यसैले राजनीतिक वाद, मत छाडेर अब सबै दल कोरोना नियन्त्रणको अग्रमोर्चामा उत्रिनु वाञ्छनीय हुन्छ। त्यसको अभिभावकत्व लिनुपर्ने दायित्व पनि प्रधानमन्त्री ओलीकै हो। महामारीको फैलावट र राजनीतिक तरलतासँगै बनेको सरकारले बजेट ल्याउने समय पनि आएको छ। बजेटमा पर्ने प्राथमिकताले पनि सरकारको मुल्यांकन गर्छ। अबको बजेट महामारी नियन्त्रणमुखी र पुनः आइपर्ने चुनौतीलाई आँकलन गरेर बनाउनुको विकल्प छैन। महामारीले क्षति पुगेको क्षेत्रलाई बजेटले मलमपट्टि गर्नु र वितरणमुखी नभई जनमुखी निर्माण अहिलेको आवश्यकता हो। स्रोतले नपुगेको खण्डमा नयाँ योजना अबको बजेटमा थप्न आवश्यक छैन। अधुरा योजना, शिलान्यास गरिएका अस्पताल र सरकारी अस्पतालको सुधारको साथै स्वास्थ्यकर्मीको प्रोत्साहनलाई बजेटको प्रमुख प्राथमिकतामा राख्नुपर्छ। समृद्ध नेपाल, सुखी नेपाली लक्ष्य बोकेर हिँडेको ओली सरकार राजनीतिक उतारचढाव पार गरेर अहिले पनि स्थापित छ। दुईतिहाइको बल हुँदा पनि काम गर्न दिएनन् भन्ने सरकार र कहाँ छेक्यौं भन्ने दलको आरोप प्रत्यारोप अब हुनु हुँदैन। मुख्यतः कोरोना नियन्त्रणमा राज्यले ठोस नीतिकार्यक्रम ल्याउनुपर्छ। त्यसमा समग्र ऐक्यवद्धताको वातावरण बनाउन र राजनीतिक परिचालन गराउन सक्नुपर्छ। समृद्धिका लागि पहिलो खुड्किलो जनताको सुस्वास्थ्य हो। सरकारको प्राथमिकता त्यसमै केन्द्रित हुनुपर्छ। नवनियुक्त प्रधानमन्त्री ओलीलाई देशको सुख, शान्ति, समृद्धि र सुस्वास्थ्य प्रदान गर्ने काममा सफलता मिलोस्। कोरोना हटोस्। विकास र सुशासनले फड्को मारोस्। हार्दिक शुभकामना !"
जसपामा विवाद चर्किंदै,"काठमाडौं : जनता समाजवादी पार्टी (जसपा)को विवाद चर्किएको छ। दुई पक्षले छुट्टाछुट्टै भेला, बैठक गर्न थालेका छन्। पार्टी एकता भएको एक वर्ष नबित्दै उनीहरू छुट्टाछुट्टै पार्टीको अभ्यासमा लागिसकेका छन्। डा बाबुराम भट्टराई र उपेन्द्र यादव पक्षले शनिबार आफू पक्षका केन्द्रीय कार्यकारिणी समितिको बैठक गरेका छन्। महन्थ ठाकुर र राजेन्द्र महतो पक्षले केन्द्रीय कार्यकारिणीको कुनै बैठक नरहेको र त्यस्तो जानकारी नभएको बताएको छ। अध्यक्ष ठाकुरद्वारा जारी विज्ञप्तिमा केन्द्रीय कार्यकारिणी समितिको बैठक पार्टी कार्यालयमा जारी रहेको विभिन्न सञ्चारमाध्यम एवं समाजिक सञ्जालबाट सूचना एवं समाचार सम्प्रेषित भइरहेकोप्रति गम्भीर ध्यानाकर्षण भएको जनाइएको छ। जसपाको कार्यकारिणी समितिको कुनै बैठक नडाकिएको र त्यस्तो जानकारीसमेत हामीलाई नभएको व्यहोरा सम्बन्धित सबैलाई स्पष्ट गरिन्छ, विज्ञप्तिमा लेखिएको छ। ठाकुर पक्षले बिहीबार मात्रै बहुमत सांसदको उपस्थितिमा राजेन्द्र महतोलाई संसदीय दलका नेता चयन गरेको छ। एकताको समयमा भएको सहमतिकै आधारमा महतोलाई संसदीय दलका नेता बनाइएको उक्त पक्षको दाबी छ। १९ सांसदको हस्ताक्षरमा महतो दलका नेता चयन भएको जनाइएको छ। यादव पक्षको शनिबार बसेको केन्द्रीय कार्यकारिणी बैठकपछि जारी विज्ञप्तिमा संसदीय दलको बैठकबाट दलका नेता चयन भएको विषयमा सञ्चारमाध्यम र सामाजिमक सञ्जालमा आएको समाचारप्रति गम्भीर ध्यानाकर्षण भएको बताइएको छ। केन्द्रीय कार्यकारिण सदस्य प्रकाश अधिकारीद्वारा जारी विज्ञप्तिमा पार्टीको संसदीय दल समायोजन नभएको उल्लेख छ। जसपाको अन्तरिम विधानबमोजिम हालसम्म संसदीय दलको विधान अनुमोदन हुनुपर्ने अनिवार्य व्यवस्थाबमोजिम हालसम्म संसदीय दलको विधान नबनेको र अनुमोदन नभएको र संसदीय दलको कुनै पनि बैठक नभएकोले उक्त समाचार भ्रमपूर्ण रहेकोले सम्बन्धित सबैलाई जानकारीसहित स्पष्ट गरिन्छ, विज्ञप्तिमा भनिएको छ। शनिबारको केन्द्रीय कार्यकारिणी बैठकमा २८ जनाको उपस्थिति रहेको यादव पक्षका नेता इस्तियाक राईले दाबी गरे। केन्द्रीय कार्यकारिणीमा भट्टराई र यादव पक्षको बहुमत छ भने संसदीय दलमा ठाकुर र महतो पक्षको बहुमत छ। पार्टी एकता हुँदा तत्कालीन राष्ट्रिय जनता पार्टी (राजपा)का अधिकांश नेता ठाकुर र महतोसँग छन्। समाजवादी पार्टीका अधिकांश नेता डा भट्टराई र यादवको पक्षमा छन्। डा भट्टराई र यादव पक्षले संसदीय दल समोजन नभएको भन्दै आफ्ना पक्षबाट ठाकुर र महतो पक्षमा गएका सांसदहरूलाई मनोवैज्ञानिक रूपमा कारबाही गर्ने संकेत गरेको देखिन्छ। ठाकुर पक्षका वा पूर्वराजपाका महेन्द्रराय यादव मात्रै यादव पक्षमा छन्। यादव पक्षका पूर्वसमाजवादी फोरमका विमल श्रीवास्तव, उमाशंकर अरगरियालगायतका केही सांसद महन्थ र राजेन्द्र पक्षमा छन्।"
ओली र नेपालको वार्ता सकियो : नेम्वाङ र रावल संयोजकत्वमा कार्यदल गठन,काठमाडौं : नेकपा (एमाले) अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपालबीच सिंहदरबारमा भएको वार्ता सकिएको छ। प्रधानमन्त्री तथा मन्त्रिपरिषद्को कार्यालय सिंहदरबारमा भएको वार्ताले पार्टी एकताको विषयमा तीन दिनभित्र प्रतिवेदन तयार गर्नेगरी वार्ता समिति गठन गरेको छ। ओली पक्षको तर्फबाट सुवास नेम्वाङको नेतृत्व र नेपाल पक्षको तर्फबाट भीम रावलको संयोजकत्वमा कार्यदल बनेको वरिष्ठ नेता नेपालले जानकारी दिए। कार्यदलमा दुवै पक्षका पाँचपाँच नेता सहभागी हुनेछन् । नेता नेपालका अनुसार दुवै कार्यदललाई एकताको योजनासहितको प्रतिवेदन तयार पार्न तीन दिनको समय दिइएको छ। शुक्रबार सिंहदरबारमा ओली र नेपाल पक्षका नेताहरुले पार्टी विवाद समाधानका लागि कार्यदल बनाउने जिम्मा शीर्ष नेतालाई दिएका थिए । एमालेको नेपाल पक्ष पार्टीलाई २०७५ जेठ २ गतेको अवस्थामा फर्काउनु पर्ने अडानमा छ । ओली र नेपालबीच वैशाख २७ गते करिब चार घण्टा भएको वार्तामा पार्टीलाई २०७५ जेठ २ कै अवस्थाबाट अगाडि बढाउने सहमति भएको थियो । सोही सहमतिअनुसार शुक्रबार बसेको शीर्ष नेताको बैठकले सहमति कार्यान्वयका लागि कार्यदल बनाउने जिम्मा अध्यक्ष ओली र वरिष्ठ नेता नेपाललाई दिएको थियो । आइतबारको बैठक सोही प्रयोजनका लागि मात्र बसेको हो ।
गुम्यो पौने ३ अर्ब राजस्व,"वीरगन्ज : कोरोना संक्रमणको महामारी र निषेधाज्ञाका कारण वीरगन्ज नाकाको अन्तर्राष्ट्रिय कारोबार प्रभावित हुँदा त्यसको प्रत्यक्ष असर भन्सार राजस्व असुलीमा असर परेको छ। कोरोना महामारीले मालबस्तुको आयात निर्यातको कारोबार प्रभावित हुँदा वीरगन्ज भन्सार कार्यालयको राजस्व असुलीमा पनि असर परेको हो। कोरोना संक्रमणको दोस्रो लहर नेपालमा वैशाखदेखि सुरु भएको हो। संक्रमण वृद्धि दर उच्च भएपछि संक्रमण रोकथाम र नियन्त्रणका लागि पर्सा जिल्लामा वैशाख १६ गतेदेखि निषेधाज्ञा लगाइएको छ। महामारी र निषेधाज्ञाका कारण वीरगन्ज भन्सार कार्यालयको राजस्व संकलनमा असर परेको हो। वैशाख महिनामा वीरगन्ज भन्सारले लक्ष्यभन्दा २ अर्ब ६० करोड कम राजस्व संकलन गरेको छ। भन्सार विभागले वीरगन्ज भन्सारलाई वैशाख महिनामा १९ अर्ब ४४ करोड ५८ लाख रुपैयाँ राजस्व संकलनको लक्ष्य दिएको थियो। तर वैशाखमा वीरगन्ज भन्सार कार्यालयले लक्ष्यको ८६६३ प्रतिशत मात्र राजस्व संकलन गर्न सकेको हो। वैशाखमा वीरगन्ज भन्सार लक्ष्यभन्दा १३३७ प्रतिशत कम अर्थात् १६ अर्ब ८४ करोड ५७ लाख ८२ हजार रुपैयाँ मात्र राजस्व संकलन गरेको वीरगन्ज भन्सार कार्यालयका प्रमुख भन्सार अधिकृत हरिहर पौडेलले जानकारी दिए। पौडेलका अनुसार वीरगन्ज भन्सारले सामान्य अवस्थामा दैनिक औसतमा ६५ करोड रुपैयाँ राजस्व संकलन गर्ने गरेको छ। तर वैशाख महिना सुरु भएयता भन्सारको दैनिक राजस्व असुली दर औसतमा ५६ करोड मात्रै रहेको पौडेलले बताए। गत वैशाखमा कोरोना महामारी र लकडाउनका कारण वीरगन्ज भन्सार कार्यालयले लक्ष्यको २९ प्रतिशत मात्रै राजस्व उठाएको थियो। अहिले फेरि विश्वभरि कोरोना संक्रमणको महामारी फैलिएका कारण भारत तथा तेस्रो मुलुकबाट मालवस्तुको आयात सहज नहुँदा त्यसको प्रत्यक्ष असर राजस्व असुलीमा पनि परेको पौडेलले बताए। नेपालमा संक्रमणको दोस्रो लहर सुरु भएयता मुख्यतः बढी राजस्व उठ्ने इन्धन र नयाँ सवारीसाधनको आयात नै ह्वात्तै घटेका कारणले त्यसको सीधा असर राजस्व असुलीमा परेको उनले बताए। पौडेलले भने, देशभर निषेधाज्ञा छ, गाडी चलेकै छैनन्, गाडी नचलेपछि इन्धनको खपत कम भएर थोरै परिमाणमा इन्धन आइरहेको छ, महामारीमा नयाँ सवारीसाधन कसले किन्छ र आयात हुनु। यसका साथै अधिकांश उद्योग कलकारखना बन्द रहेका कारण औद्योगिक कच्चा पदार्थको आयात पनि घटेको पौडेलले बताए। पौडेलले भने, अहिले जुन राजस्व उठेको छ त्यो इन्धन र थोरबहुत कच्चा पदार्थको आयातले धानेको हो। महामारी छिट्टै नियन्त्रणमा आउने र निषेधाज्ञा पनि छिट्टै हट्ने सम्भावना तत्काल नदेखिएकाले जेठपछिका महिनामा राजस्व असुली अझ कम हुने आकलन उनको छ। गत चैतमा भने वीरगन्ज भन्सार कार्यालयले लक्ष्यको १३१ प्रतिशत राजस्व संकलन गरेको थियो। भन्सार विभागले चैतमा १५ अर्ब १७ करोड ६७ लाखको लक्ष्य दिएको थियो। चैतमा वीरगन्ज भन्सारले लक्ष्यभन्दा झन्डै साढे ४ अर्ब बढी अर्थात १९ अर्ब ८७ करोड ९१ लाख रुपैयाँ राजस्व संकलन गरेको थियो। भन्सारका १९ कर्मचारी संक्रमित, १ को मृत्यु कोरोनाको दोस्रो लहर सुरु भएयता वीरगन्ज भन्सार कार्यालयमा कार्यरत १९ जना कर्मचारी पनि संक्रमित भइसकेका छन्।"
एम्बुलेन्सको भाडा अचाक्ली,"दाङ घटना १  घटना २सेवाग्राही : एम्बुलेन्स चाहिएको थियो।चालक : किन कसका लागि हो ?सेवाग्राही : एक बिरामीलाई कोरोना अस्पताल लैजानु थियो।चालक : घोराहीदेखिको भाडा ५ हजार हो। फेरिपछि यताउता होला।सेवाग्राही : ५ हजार ?चालक : कोरोना हो यस्तै हुन्छ। के गर्नु हुन्छ, जानु हुन्छ ?सेवाग्राही : तपाईंहरूकै दिन छन्। हामी के गर्न सक्छौं र ? आउनुहोस्। बिरामीको उपचार गराउनु नै पर्यो नि ! दाङमा एम्बुलेन्सले अहिले कोरोना महाविपत्तिलाई देखाएर मनमौजी ढंगले सेवाग्राहीसँग रकम असुलिरहेका छन्। तोकिएभन्दा चार गुणासम्म बढी भाडा लिइरहेको पाइएको छ। सामान्य अवस्थामा १ हजार भाडा लिने ठाउँमा अहिले ५ हजार रुपैयाँ लिइरहेका छन्। बजार क्षेत्रमा एम्बुलेन्स प्रयोग भए भाडा ५७ सय हो। तर, बजारमै पनि २ हजार२५ सय रुपैयाँसम्म लिइन्छ। तुलसीपुरका व्यवसायी ऋषिराज भण्डारीले ११ हजार भाडा तोकिएको ठाउँमा ५ हजार तिर्नुपरेकामा फेसबुकमा असन्तुष्टि जनाए। सरकार घोराहीदेखि बेल्झुन्डीसम्मको एम्बुलेन्स भाडा कति हो ? हामीसँग त ५ हजार पो लिइयो त। ५ हजार एम्बुलेन्स भाडाले त नेपालगन्ज पुगिन्छ। उनले आफूले एक जना आफन्तलाई घोराहीबाट बेलझुण्डी कोरोना अस्पतालसम्म पठाउन एम्बुलेन्सलाई ५ हजार रुपैयाँ तिरेको बताए। बिरामीलाई जसरी पनि अस्पताल पुर्याउनु छ, जति भन्यो त्यति दिनै पर्यो, उनले भने, बाध्य भएर ५ हजार तिरियो। घोराहीका किशोराचन्द्र गौतमले दाङबाट काठमाडौंको भाडा ४० हजार तिरेको बताए। यो कस्तो भाडादर हो ?, उनले भने, नियमन कसले गर्ने हो ? यो मनपर्दी कहिलेसम्म ? दाङका प्रमुख जिल्ला अधिकारी दीर्घ नारायण पौडेलले कसैले बढी भाडा लिएको छ भनेर उजुरी गरे तत्काल कारबाही हुने बताए। तोकेभन्दा बढी भाडा कुनै पनि अवस्थामा लिन पाउँदैन, पौडेलले भने, अब कडा निगरानीसहित अनुगमन गर्दैछौं। उनले दाङकाठमाडौंको भाडा बढीमा १८ हजार रहेको बताए। तुलसीपुर उपमहानगरपालिका कोभिड व्यवस्थापन एम्बुलेन्स सञ्चालन समितिका सदस्य मोहन पौडेलले केही एम्बुलेन्सले भाडादर कार्यान्वयन गर्न अटेर गरेको बताए। मनमौजी भाडासमेत असुली रहेको बताए। यस्ता एम्बुलेन्सलाई तत्काल कारबाही हुनुपर्ने पौडेलको माग छ।"
हडपेको ८ रोपनी फिर्ता,"काठमाडौं : भूमाफियाले वर्षौंअघि मिचेको धोबी खोलाको अनामनगरस्थित करिब ८ रोपनी जग्गा बल्ल सरकारकै कायम भएको छ। मालपोत कार्यालय डिल्लीबजारले धोबी खोला नदी उकासको जग्गा व्यक्ति विशेषको नाममा दर्ता गराएको ठहर गर्दै सरकारको नाममा फिर्ता ल्याएको हो। प्रमुख मालपोत अधिकृत टुनाबहादुर श्रेष्ठले व्यक्तिको नाममा घुसाइएको ७ रोपनी ७ आना २ पैसा २ दाम जग्गा वैशाख २७ गते सरकारकै कायम गरिएको बताए। भूमि व्यवस्था, सहकारी तथा गरिबी निवारण मन्त्रालयका सचिव टेकनारायण पाण्डेले वैशाखभित्रै जग्गा फिर्ता ल्याउन निर्देशन दिएकाले सोहीअनुसार गरिएको मालपोत कार्यालय डिल्लीबजारले जनाएको छ। यो स्थानमा जग्गाको मूल्य आनाको ७० लाख रुपैयाँ हाराहरी छ। यो हिसाबले ८० करोडभन्दा बढी मूल्य बराबरको जग्गा फिर्ता ल्याइएको हो। अन्य बाँकी जग्गाको हकमा केही जग्गा खोला बगिरहेको र केही जग्गा छानबिन गरी सरकारको नाममा ल्याउनुपर्ने देखिएको भूमि व्यवस्थापन तथा अभिलेख विभागलाई पठाएको पत्रमा उल्लेख छ। यसअघि धोबी खोलाकै हाडीगाउँस्थित भत्केको पुलनजिक ८ रोपनी ३ आना जग्गा फिर्ता गरेको थियो। अख्तियार दुरुपयोग अनुसन्धान आयोगले सामाजिक विकास समाजको उजुरीका आधारमा छानबिन गरेको थियो। अनामनगरस्थित धोबी खोला नदी उकास साविक महादेवस्थान गाविस५ को कित्ता नम्बर १४३ को २३ रोपनी जग्गामध्ये केही व्यक्तिको नाममा दर्ता गराएको उजुरी समाजले गरेको थियो। त्यसपछि छानबिन गर्दा हरिप्रसाद गिरी, टेकबहादुर पौडेललगायत व्यक्तिको नाममा सरकारी जग्गा घुसेको अख्तियारको ठहर छ। सरकारी सार्वजनिक जग्गा हडप्नेमध्ये हरिप्रसाद गिरी, टेकबहादुर पौडेल, कुलबहादुर निरौला, मोहन मर्हजनलगायतले जग्गा फिर्ता ल्याउनुपर्ने अख्तियारको निर्देशन खारेज गर्नुपर्ने मागदाबीसहित २०६६ जेठमा सर्वोच्च अदालतमा रिट दायर गरेका थिए। सर्वोच्चले २०७४ माघमा रिट खारेज गरेपछि अख्तियारको निर्देशन कार्यान्वयन गर्न मालपोत कार्यालय डिल्लीबजारलाई बाटो खुलेको थियो। अख्तियारको छानबिनले ८ आना अक्सिडेन्टल पब्लिक स्कुलका सञ्चालकद्वय टेकबहादुर पौडेल र कुलबहादुर निरौला, ६ आना अग्निप्रसाद पौडेल, ४ आना हरिप्रसाद गिरीले आफ्नो जग्गामा घुसाएको देखाएको थियो। यस्तै, शान्ता दाहालको नाममा १ दाम, बन्दना भट्टराईको नाममा ३ आना २ दाम गएको प्रतिवेदनमा उल्लेख छ। खोलाको सरकारी जग्गा मालपोतका कर्मचारीसँगको मिलेमतोमा सविता श्रेष्ठको नाममा २ आना, मोहन मर्हजनको नाममा २ आना, सरमिस्ता मिश्रको नाममा करिब १० आना, कमानसिंह लामाको नाममा करिब ४ आना, हेमा थापाको नाममा १ आना, अम्बरबहादुर पाण्डेको नाममा १ आना, निर्मला उप्रेतीको नाममा ५ आना, सिद्धिबज्रको नाममा ७ आना, बालकुमारी बाँस्कोटाको नाममा ५ आना सरकारी जग्गा घुसाएर दर्ता गरेको अख्तियारको प्रतिवेदनमा उल्लेख छ। यस्तै, ज्ञान उपाध्यायसमेतको नाममा १४ आना, तारानाथ लुइँटेलको नाममा ५ आना, विजय तण्डुकारको नाममा ३ आना, सुशीला शाक्यको नाममा ५ आना सरकारी जग्गा व्यक्तिको नाममा गएको अख्तियारको निष्कर्ष छ। समाजका महासचिव रक्षबहादुर रैका मगरले २५ वर्षपछि कानुनको जित भएको अनुभूति भएको प्रतिक्रिया दिए। समाजले पटकपटक मुद्दा लडेर सरकारी जग्गा जोगाउन सफल भएको महासचिव रैकाको भनाइ छ। प्रमुख मालपोत अधिकृत श्रेष्ठले फिर्ता भएको जग्गा संरक्षण गर्न स्थानीय तह र स्थानीय प्रशासनलाई जानकारी गराएको बताए। बागमती प्रदेशका प्रदेशसभा सदस्य दीपेन्द्र श्रेष्ठले भूमाफियाले दुषित दर्ता गरेको जग्गा फिर्ता ल्याउनु सकारात्मक भएको बताए। अतिक्रमण गरी व्यक्तिको नाममा दर्ता भएका अन्य जग्गा पनि छानबिन गरी फिर्ता ल्याउनुपर्ने श्रेष्ठको धारणा छ।"
सुदूरका नाकामा भीड उस्तै,"धनगढी : सुदूरपश्चिमस्थित सीमा नाकाहरूमा भारतबाट फर्किने नेपालीको भीड घटेको छैन। रोजगारीका लागि भारत पसेका नेपाली चैत मध्यदेखि घर फर्किने क्रम बढेको हो। पछिल्लो १५ दिनको तथ्यांकले गड्डाचौकी र गौरीफन्टा नाकाबाट दैनिक सरदर १३ सय नेपाली स्वदेश फर्किरहेको देखाउँछ। प्रहरी तथ्यांकअनुसार समीक्षा अवधिमा १८ हजार ९ सय ३१ जना यी दुई नाका भएर घर फर्किएका छन्। यो संख्या दिनको १२ सय ६२ हुन आउँछ। वैशाख १७ देखि ३१ गतेसम्म गौरीफन्टा नाकाबाट मात्रै १४ हजार ८६ नेपाली भारतबाट फर्किएका छन्। भारतका विभिन्न सहरहरूबाट दैनिक १५२० वटा दुई तले निजी बसहरू (सुतेर आउन मिल्ने) आउँछन्। चर्को भाडामा पनि नेपालीहरू घर फर्किरहेका छन्, हेल्थ डेस्कका इन्चार्ज साउदले भने। नेपालमा पनि कोरोना संक्रमणदर दैनिक साढे ८ हजारभन्दा माथि छ। तर, सीमा नाकाहरूको व्यवस्थापन हुन सकेको छैन। सरकारले चैतदेखि नै नाकाहरूमा हेल्थ डेस्क राखे पनि भारतबाट फर्किनेमध्ये १० प्रतिशतको पनि एन्टिजेन परीक्षण भएन। वैशाख दोस्रो सातासम्म पनि भारतबाट फर्केका नेपाली नजिकका बसपार्क हुँदै सोझै घर गए। जसकारण अहिले कोरोनाको संक्रमण बढेको स्वास्थ्य विज्ञ बताउँछन्। कैलालीका निमित्त प्रमुख जिल्ला अधिकारी हीरालाल चौधरी सीमा नाकाहरूको अझै व्यवस्थापन हुन नसकेको स्वीकार गर्छन्। सीमा नाकाहरूमा अहिले पनि दैनिक सरदर डेढ हजार संख्यामा नेपालीहरू आइरहेका छन्। तर, त्यसको १० प्रतिशतको हाराहारीमा परीक्षण भइरहेको छ, चौधरी भन्छन्, अनि कसरी कोरोना नियन्त्रणमा आउँछ ? चौधरीका अनुसार सीमा नाका भएर फर्किने शतप्रतिशतको परीक्षण गरी पोजिटिभ भएकाहरूलाई आइसोलेसन गर्न सके मात्रै केही महिनामा महामारी नियन्त्रण गर्न सकिनेछ। कोरोना आउने भारतबाटै हो। त्यहाँबाट आएका व्यक्तिहरूलाई त छान्नु पर्यो नि, उनी भन्छन्, होइन भने महामारी कसरी नियन्त्रणमा आउँछ ? गौरीफन्टा नाका भएर चैत ३ गतेपछि नेपाल फर्किएका १० प्रतिशतको मात्रै एन्टिजेन परीक्षणमा पनि वैशाख ३१ गतेसम्म १७ सय ७७ जनामा कोरोना पोजिटिभ देखिएको छ। गौरीफन्टा नाकामा १८ हजार २ सय जनाको एन्टिजेन परीक्षण गरिएको कञ्चनपुरको पुनर्वास नगरपालिकाले जनाएको छ। कञ्चनपुरका प्रमुख जिल्ला अधिकारी रामकुमार महतो नाकामा भारतबाट फर्किने नेपालीको शतप्रतिशतको एन्टिजेन नगर्दासम्म महामारी नियन्त्रणमा नआउने बताउँछन्। सरकारले सीमा नाकामा शतप्रतिशतलाई एन्टिजेन गरेर आइसोलेसन गर्न सके मात्रै महामारी नियन्त्रणमा आउँछ। होइन भने संक्रमणको चेन बनि राख्छ, महतो भन्छन्। भारतबाट आउने यात्रु सबैलाई एन्टिजेन परीक्षण गरेर मात्र आउन दिनुपर्ने उनको सुझाव छ। हामीले संघीय सरकारलाई यसबारेमा भनेका पनि छौं। मैले त पटकपटक संघमा परीक्षणका लागि पर्याप्त एन्टिजेन किटहरू दिनुस् पनि भनेको छु, उनी भन्छन्, तर, अहिलेसम्म पर्याप्त किटहरू आउन सकेका छैनन्। नाकाहरूमा अहिले १० प्रतिशत जतिको मात्रै परीक्षण गरेर बाँकी ९० प्रतिशत मानिसहरू घर गइरहेका छन्।"
विज्ञ भन्छन् मृत्युदर घटाऔं,"काठमाडौं : कोरोना भाइरस संक्रमणबाट हुने दैनिक मृत्युदर २ सय हाराहारी छ। रोग प्रतिरोधात्मक क्षमता उच्च मानिने चलायमान उमेर समूहकै व्यक्तिको मृत्यु बढी देखिएको छ। यति मात्रै होइन, विज्ञहरू आगामी दुई सातासम्म संक्रमणसँगै ज्यान गुमाउनेको संख्या वृद्धि हुने आँकलन गर्छन्। त्यसैले विज्ञहरू भन्छन्, मृत्युदर घटाऔं। कसरी ? होम आइसोलेसनमा रहेका व्यक्तिमा चिन्ता, नैराश्यलगायत समस्या देखिने गरेको डा श्रेष्ठ बताउँछन्। भन्छन्, सरकारले कोरोनाविरुद्धको खोप लगाउने व्यवस्था शीघ्र गर्नुपर्छ। खोप उपलब्ध गराउन सकिएन भने कोरोना संक्रमणको तेस्रो लहरमा मृत्युदर झन् बढी हुन्छ। अस्पतालमा सिकिस्त बिरामी भर्नारत रहेको र अक्सिजन अभावका कारण मृत्युदर बढ्ने देखिएको छ। उनका अनुसार खोप लगाएका कारण पनि हाल मृत्युदर न्यून भएको हो। खोप लगाएको जनसंख्या थोरै भए पनि मृत्युदर घटाउन सघाएको छ। खोप नपाएको भए मृत्युदर झन् बढ्थ्यो, उनी भन्छन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल मृत्युदर घटाउन खोपको उपलब्धता सहज रूपमा हुनुपर्ने बताउँछन्। भन्छन्, संक्रमण रोकथाम र उपचारका लागि सरकारी र सामुदायिक तथा निजी क्षेत्रबीच सहकार्य गरेर पब्लिक प्राइभेट पार्टनरसिपमा जानुपर्छ। स्वास्थ्य संकटकाल लगाएर भए पनि निजी अस्पताल, विद्यालय, पार्टी प्यालेसलाई संस्थागत आइसोलेसनको व्यवस्था गर्न सकिने डा प्याकुरेलको सुझाव छ। संस्थागत आइसोलेसनको व्यवस्था गरी एम्बुलेन्स तयारी अवस्थामा राख्नुपर्छ, उनी भन्छन्, संक्रमणदर रोक्नेतिर पहल गर्नुपर्छ। त्यससँगै उपचार व्यवस्था प्रभावकारी बनाउने र खोप उपलब्धतालाई प्राथमिकता दिनुपर्छ। संक्रमणदरमा भियतनामपछि दोस्रो कोरोना फैलिने दरमा भियतनामपछि नेपाल दोस्रो स्थानमा छ। काठमाडौं विश्वविद्यालयको एक अध्ययनले नेपालमा १० जना संक्रमितले १६ जनालाई रोग सार्ने गरेको देखाएको छ। यस्तै, दैनिक संक्रमणबाट मृत्युको संख्या प्रति १० लाख जनसंख्यामा झन्डै ३३ छ। संक्रमित हुने र ज्यान गुमाउनेमा २० देखि ३९ वर्ष उमेर समूहका धेरै छन्। कामकाज बढी गर्नुपर्ने ३० देखि ३९ वर्ष समूहका बढी प्रभावित छन्। त्यसपछि २० देखि २९ वर्ष उमेरका व्यक्तिले ज्यान गुमाइरहेको मन्त्रालयले जनाएको छ। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी भन्छन्, कोरोना संक्रमणदर त बिस्तारै घट्दै जाला। तर, अहिलेको चुनौती भनेको गरिखाने उमेरका व्यक्तिको मृत्युदर घटाउनु नै हो। नेपाली सेनाले विभिन्न मितिमा शव व्यवस्थापन गरेको पनि उल्लेख गर्दा शुक्रबार २ सय ३ जनाको मृत्यु भयो। संक्रमणबाट शनिबार थप १ सय ८७ जनाको मृत्यु भएको छ। मन्त्रालयका अनुसार कोरोनाबाट मृत्यु हुनेको संख्या ४ हजार ८ सय ५६ पुगेको छ। देशभर १ लाख ९ हजार ७ सय ४० सक्रिय संक्रमित छन्। कुल सक्रिय संक्रमितमध्ये काठमाडौं उपत्यकामा मात्रै ४२ हजार २ सय २५ जना रहेको मन्त्रालयले जनाएको छ। दोस्रो लहरमा देखिएको यूके भेरियन्ट र डबल म्युटेन्ट भेरियन्टले बिरामीलाई छिट्टै जटिल अवस्थामा पुर्याउने गरेको छ। त्यसैले कोरोना संक्रमणसँगै मृत्युदर घटाउने चुनौती देखिएको विज्ञ बताउँछन्। डा श्रेष्ठका अनुसार पहिलो लहरमा देखिएको कोरोनाको भेरियन्टभन्दा दोस्रो लहरको भेरियन्टले बिरामीलाई जटिल अवस्थामा पुर्याउँछ। पछिल्लो भेरियन्टले बिरामीलाई बढी सिकिस्त बनाउने गरेको छ। अहिले गरिएको पछिल्लो अध्ययनले ४० देखि ६० प्रतिशत बढी सिकिस्त गराउने देखिएको छ, उनी भन्छन्। मध्यम खालको अवस्थामा रहेका बिरामीलाई छिट्टै जटिलतातर्फ लैजाने गरेको पाइएको छ। जनस्वास्थ्य विज्ञ डा मरासिनी स्वास्थ्य प्रणालीलाई प्रभावकारी बनाउन नसकेका कारण अहिले मृत्युदर बढेको बताउँछन्। काठमाडौं उपत्यकाभित्रका सबै नगरपालिकाले कोरोना संक्रमितलाई जाँच गर्ने क्लिनिक खोलिदिएको भए यस्तो बिजोग हुने थिएन, डा मरासिनी भन्छन्, संघ, प्रदेश र स्थानीय सरकारबीच समन्वय र सहकार्य हुन सकेन। जोखिममा सुदूर र कर्णालीसेती प्रादेशिक अस्पताल व्यवस्थापन समितिका अध्यक्ष दुर्गा जोशीले शनिबार फेसबुकमा गुनासोसहितको स्टाटस लेखे। सुदूरपश्चिम प्रदेशको एक मात्र ३० लाख जनताको आशा र भरोसाको केन्द्र सेती प्रादेशिक अस्पतालमा अक्सिजन व्यवस्थापनका लागि बारम्बार अनुरोध गर्दा पनि हालसम्म कुनै ठोस परिणाम नदेखिएकाले सुदूरपश्चिमवासीको बाँच्न पाउने अधिकार सुरक्षित भएन भने ठूलो विद्रोह हुनसक्छ। अस्पताल नै पर्याप्त नभएका सुदूरपश्चिम र कर्णाली प्रदेशमा संक्रमणदर बढ्दै जाँदा कस्तो अवस्था होला ? डा मरासिनी भन्छन्, सरकारी र निजी अस्पताल भएको काठमाडौंमा त यस्तो बिजोगपूर्ण अवस्था छ।"
अक्सिजन प्लान्ट माग्दै सांसद मन्त्रालयमा,"सुर्खेत : कर्णालीका सांसदले अक्सिजन प्लान्ट र सिलिण्डर माग्दै संघीय राजधानी काठमाडौं पुगेका छन्। एमालेका प्रदेश तथा प्रतिनिधिसभाका सांसद मन्त्रालयमै पुगेर सरकारसँग अक्सिजन प्लान्ट र सिलिण्डर माग गरेका हुन्। उनीहरुले तत्काल कर्णालीमा अक्सिजन र सिलिण्डर उपलब्ध नभए अवस्था जटिल हुने भन्दै सरकारको ध्यानाकर्षणसमेत गराएका छन्। संक्रमितको संख्या बढ्न थालेपछि कर्णालीमा अहिले अक्सिजनको चरम अभाव छ। अक्सिजन र सिलिण्डरकै अभावमा अस्पतालले संक्रमितको चाप थेग्न नसक्ने चेतावनी दिइरहेका छन्। शुक्रबार मात्र कर्णाली प्रदेश अस्पतालले अक्सिजन अभावकै कारण संक्रमितको भर्ना नलिने बताएको थियो। तर अहिले जटिल संक्रमितलाई भने भर्ना लिइरहेको छ। प्रदेशमा अक्सिजन अभावमा संक्रमितले ज्यान गुमाउन थालेपछि एमालेका सांसद संघीय सरकारसँग गुहार माग्न पुगेका हुन्। सांसदको टोलीले आइतबार स्वास्थ्य मन्त्रालयमा पुगेर कर्णालीमा तत्काल अक्सिजन प्लान्ट, सिलिण्डर, स्वास्थ्यकर्मी, आईसीयु र भेन्टिलेटरको व्यवस्था गरिदिन माग गरेको हो।सांसदहरुले तत्काल कर्णाली प्रदेश अस्पतालमा दैनिक पाँचसय सिलिण्डर भर्न सकिने क्षमताको अक्सिजन प्लान्ट स्थापना गरिदिन माग गरे। यस्तै जिल्लाहरुमा पनि प्लान्ट स्थापनाका लागि तत्काल बजेटको व्यवस्था गर्न माग गरिएको छ। प्रदेशमा हाल सिलिण्डरको अभाव भएको भन्दै सांसदले कर्णालीमा प्रदेश अस्पतालमा पाँच सय र अन्य जिल्लाका लागि पाँच सय गरी प्रदेशका तत्काल एक हजार सिलिण्डर उपलब्ध गराउन माग गरेका छन्। साथै उनीहरुले प्रदेशमा आईसीयु, भेन्टिलेटर र स्वास्थ्यकर्मी उपलब्ध गराउन आग्रह गरे। कर्णालीबाट प्रतिनिधि सभामा निर्वाचित एमालेका सांसद ध्रुवकुमार शाही, राजबहादुर बुढा, मोहन बानियाँ र पावर्तीकुमारी विशुन्के स्वास्थ्य मन्त्रालयमै पुगेका हुन्। यस्तै एमालेका कर्णाली प्रदेश इन्चार्जसमेत रहेका प्रदेश संसदीय दलका नेता यामलाल कँडेल र प्रमुख सचेतक गुलावजंग शाहले स्वास्थ्य मन्त्री हृदेश त्रिपाठीलाई कर्णालीमा महामारीको अवस्थाबारे अवगत गराएका छन्। आफूहरुले कर्णालीमा अक्सिजन अभावमा संक्रमितको उपचारमा कठिनाइ भइरहेको भन्दै संघीय सरकारले तत्काल सहयोग गर्नुपर्ने माग गरेको प्रदेशसांसद यामलाल कँडेलले बताए। उनले भने,हामीले कर्णालीको अवस्थाबारे मन्त्रीको ध्यानाकर्षण गरायौं, संघीय सरकारले कर्णालीमा अक्सिजन प्लान्ट स्थापना र सिलिण्डर उपलब्ध गराउन प्राथमिकता देओस् भन्ने हाम्रो माग राख्यौं। त्यसक्रममा स्वास्थ्य मन्त्री त्रिपाठीले संघीय सरकारले कर्णालीलाई प्राथमिकता दिइने प्रतिबद्धता जनाए। सांसद कँडेलेका अनुसार मन्त्री त्रिपाठीले तत्काल कर्णालीमा एकसय वटा अक्सिजन सिलिण्डर पठाउन निर्णय मन्त्रालयले गरिसकेको भन्दै प्लान्ट स्थापना र थप सिलिण्डर उपलब्ध गराउने बचन दिएका छन्। कर्णालीमा महामारी नियन्त्रण गर्न सरकारले सक्दो सहयोग गर्ने मन्त्री त्रिपाठीले बताएका छन्। कर्णालीका लागि अक्सिजन प्लान्ट र सिलिण्डर माग्दै स्वास्थ्य मन्त्रालयमा पुगेका एमाले सांसद। तस्बिर : अन्नपूर्ण"
प्रधानमन्त्री ओली र वरिष्ठ नेता नेपालबीच सिंहदरबारमा वार्ता,काठमाडौं : नेकपा (एमाले) अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपालबीच सिंहदरबारमा वार्ता सुरु भएको छ । प्रधानमन्त्री तथा मन्त्रिपरिषद्को कार्यालय सिंहदरबारमा केहीबेरअघि वार्ता सुरु भएको हो । शुक्रबार सिंहदरबारमा ओली र नेपाल पक्षका नेताहरुले पार्टी विवाद समाधानका लागि कार्यदल बनाउने जिम्मा शीर्ष नेतालाई दिएका थिए । एमालेको नेपाल पक्ष पार्टीलाई २०७५ जेठ २ गतेको अवस्थामा फर्काउनु पर्ने अडानमा छ । ओली र नेपालबीच वैशाख २७ गते करिब चार घण्टा भएको वार्तामा पार्टीलाई ०७५ जेठ २ कै अवस्थाबाट अगाडि बढाउने सहमति भएको थियो । सोही सहमतिअनुसार शुक्रबार बसेको शीर्ष नेताको बैठकले सहमति कार्यान्वयका लागि कार्यदल बनाउने जिम्मा अध्यक्ष ओली र वरिष्ठ नेता नेपाललाई दिएको थियो । दुई नेताबीचको वार्ताले आइतबार कार्यदल गठन गर्ने बताइएको छ । नेपाल पक्षले सहमति कार्यान्वयनका लागि तत्काल कार्यदल बनाउनुपर्नेमा जोड दिँदै आएको छ ।
अक्सिजन प्लान्ट माग्दै सांसद मन्त्रालयमा,"सुर्खेत : कर्णालीका सांसदले अक्सिजन प्लान्ट र सिलिण्डर माग्दै संघीय राजधानी काठमाडौं पुगेका छन्। एमालेका प्रदेश तथा प्रतिनिधिसभाका सांसद मन्त्रालयमै पुगेर सरकारसँग अक्सिजन प्लान्ट र सिलिण्डर माग गरेका हुन्। उनीहरुले तत्काल कर्णालीमा अक्सिजन र सिलिण्डर उपलब्ध नभए अवस्था जटिल हुने भन्दै सरकारको ध्यानाकर्षणसमेत गराएका छन्। संक्रमितको संख्या बढ्न थालेपछि कर्णालीमा अहिले अक्सिजनको चरम अभाव छ। अक्सिजन र सिलिण्डरकै अभावमा अस्पतालले संक्रमितको चाप थेग्न नसक्ने चेतावनी दिइरहेका छन्। शुक्रबार मात्र कर्णाली प्रदेश अस्पतालले अक्सिजन अभावकै कारण संक्रमितको भर्ना नलिने बताएको थियो। तर अहिले जटिल संक्रमितलाई भने भर्ना लिइरहेको छ। प्रदेशमा अक्सिजन अभावमा संक्रमितले ज्यान गुमाउन थालेपछि एमालेका सांसद संघीय सरकारसँग गुहार माग्न पुगेका हुन्। सांसदको टोलीले आइतबार स्वास्थ्य मन्त्रालयमा पुगेर कर्णालीमा तत्काल अक्सिजन प्लान्ट, सिलिण्डर, स्वास्थ्यकर्मी, आईसीयु र भेन्टिलेटरको व्यवस्था गरिदिन माग गरेको हो।सांसदहरुले तत्काल कर्णाली प्रदेश अस्पतालमा दैनिक पाँचसय सिलिण्डर भर्न सकिने क्षमताको अक्सिजन प्लान्ट स्थापना गरिदिन माग गरे। यस्तै जिल्लाहरुमा पनि प्लान्ट स्थापनाका लागि तत्काल बजेटको व्यवस्था गर्न माग गरिएको छ। प्रदेशमा हाल सिलिण्डरको अभाव भएको भन्दै सांसदले कर्णालीमा प्रदेश अस्पतालमा पाँच सय र अन्य जिल्लाका लागि पाँच सय गरी प्रदेशका तत्काल एक हजार सिलिण्डर उपलब्ध गराउन माग गरेका छन्। साथै उनीहरुले प्रदेशमा आईसीयु, भेन्टिलेटर र स्वास्थ्यकर्मी उपलब्ध गराउन आग्रह गरे। कर्णालीबाट प्रतिनिधि सभामा निर्वाचित एमालेका सांसद ध्रुवकुमार शाही, राजबहादुर बुढा, मोहन बानियाँ र पावर्तीकुमारी विशुन्के स्वास्थ्य मन्त्रालयमै पुगेका हुन्। यस्तै एमालेका कर्णाली प्रदेश इन्चार्जसमेत रहेका प्रदेश संसदीय दलका नेता यामलाल कँडेल र प्रमुख सचेतक गुलावजंग शाहले स्वास्थ्य मन्त्री हृदेश त्रिपाठीलाई कर्णालीमा महामारीको अवस्थाबारे अवगत गराएका छन्। आफूहरुले कर्णालीमा अक्सिजन अभावमा संक्रमितको उपचारमा कठिनाइ भइरहेको भन्दै संघीय सरकारले तत्काल सहयोग गर्नुपर्ने माग गरेको प्रदेशसांसद यामलाल कँडेलले बताए। उनले भने,हामीले कर्णालीको अवस्थाबारे मन्त्रीको ध्यानाकर्षण गरायौं, संघीय सरकारले कर्णालीमा अक्सिजन प्लान्ट स्थापना र सिलिण्डर उपलब्ध गराउन प्राथमिकता देओस् भन्ने हाम्रो माग राख्यौं। त्यसक्रममा स्वास्थ्य मन्त्री त्रिपाठीले संघीय सरकारले कर्णालीलाई प्राथमिकता दिइने प्रतिबद्धता जनाए। सांसद कँडेलेका अनुसार मन्त्री त्रिपाठीले तत्काल कर्णालीमा एकसय वटा अक्सिजन सिलिण्डर पठाउन निर्णय मन्त्रालयले गरिसकेको भन्दै प्लान्ट स्थापना र थप सिलिण्डर उपलब्ध गराउने बचन दिएका छन्। कर्णालीमा महामारी नियन्त्रण गर्न सरकारले सक्दो सहयोग गर्ने मन्त्री त्रिपाठीले बताएका छन्। कर्णालीका लागि अक्सिजन प्लान्ट र सिलिण्डर माग्दै स्वास्थ्य मन्त्रालयमा पुगेका एमाले सांसद। तस्बिर : अन्नपूर्ण"
१० नेताले पाए एमाले एकताको जिम्मेवारी : रावल र नेम्वाङको नेतृत्वमा कार्यदल,"काठमाडौं : सत्तारुढ नेकपा (एमाले) भित्र लामो समय देखिको आन्तरिक विवाद समाधानको जिम्मेवारी १० नेताले पाएका छन्। आइतबार पार्टी अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपालले विवाद समाधानका लागि पाँचपाँच सदस्यीय कार्यदल बनाएका हुन्। अध्यक्ष ओली समूहको कार्यदलको नेतृत्व पार्टी संसदीय दलका उपनेता सुवासचन्द्र नेम्वाङले पाएका छन् भने नेपाल समूहको कार्यदलको नेतृत्व पार्टी उपाध्यक्ष भीम रावललाई दिइएको छ। नेम्वाङ नेतृत्वमा बनेको ओली समूहको कार्यदल सदस्यमा विष्णु पौडेल, प्रदीप ज्ञवाली, शंकर पोखरेल र विष्णु रिमालसहित पाँच नेता रहेका छन् भने रावल संयोजकत्वमा बनेको नेपाल पक्षको कार्यदलमा घनश्याम भुसाल, गोकर्ण विष्ट, सुरेन्द्र पाण्डे र रघुजी पन्त सदस्य छन्। ओली र नेपाल पक्षको वार्तापछि पत्रकारसँग कुराकानी गर्दै वरिष्ठ नेता नेपालले कार्यदललाई तीन दिनको समय दिएको जानकारी दिए। तीन दिनमा कार्यदलले पार्टी एकताको प्रतिवेदन तयार पर्नेछ। प्रधानमन्त्री ओलीले वरिष्ठ नेता नेपालसँग भएको वार्ता सकारात्मक भएको बताए। वार्तापछि बाहिरिनेक्रममा पत्रकारको जिज्ञासामा ओलीले वार्ता सकारात्मक भएको बताएका हुन्। शुक्रबार सिंहदरबारमा ओली र नेपाल पक्षका नेताको छलफलले पार्टी विवाद समाधानका लागि कार्यदल बनाउने जिम्मा शीर्ष नेता ओली र नेपाललाई दिएको थियो। एमालेको नेपाल पक्ष पार्टीलाई २०७५ जेठ २ गतेको अवस्थामा फर्काउनु पर्ने अडानमा छ। ओली र नेपालबीच वैशाख २७ गते करिब चार घण्टा भएको वार्तामा पार्टीलाई २०७५ जेठ २ कै अवस्थाबाट अगाडि बढाउने सहमति भएको थियो। सोही सहमतिअनुसार शुक्रबार बसेको शीर्ष नेताको बैठकले सहमति कार्यान्वयका लागि कार्यदल बनाउने जिम्मा अध्यक्ष ओली र वरिष्ठ नेता नेपाललाई दिएको थियो।"
जसपामा विवाद चर्किंदै,"काठमाडौं : जनता समाजवादी पार्टी (जसपा)को विवाद चर्किएको छ। दुई पक्षले छुट्टाछुट्टै भेला, बैठक गर्न थालेका छन्। पार्टी एकता भएको एक वर्ष नबित्दै उनीहरू छुट्टाछुट्टै पार्टीको अभ्यासमा लागिसकेका छन्। डा बाबुराम भट्टराई र उपेन्द्र यादव पक्षले शनिबार आफू पक्षका केन्द्रीय कार्यकारिणी समितिको बैठक गरेका छन्। महन्थ ठाकुर र राजेन्द्र महतो पक्षले केन्द्रीय कार्यकारिणीको कुनै बैठक नरहेको र त्यस्तो जानकारी नभएको बताएको छ। अध्यक्ष ठाकुरद्वारा जारी विज्ञप्तिमा केन्द्रीय कार्यकारिणी समितिको बैठक पार्टी कार्यालयमा जारी रहेको विभिन्न सञ्चारमाध्यम एवं समाजिक सञ्जालबाट सूचना एवं समाचार सम्प्रेषित भइरहेकोप्रति गम्भीर ध्यानाकर्षण भएको जनाइएको छ। जसपाको कार्यकारिणी समितिको कुनै बैठक नडाकिएको र त्यस्तो जानकारीसमेत हामीलाई नभएको व्यहोरा सम्बन्धित सबैलाई स्पष्ट गरिन्छ, विज्ञप्तिमा लेखिएको छ। ठाकुर पक्षले बिहीबार मात्रै बहुमत सांसदको उपस्थितिमा राजेन्द्र महतोलाई संसदीय दलका नेता चयन गरेको छ। एकताको समयमा भएको सहमतिकै आधारमा महतोलाई संसदीय दलका नेता बनाइएको उक्त पक्षको दाबी छ। १९ सांसदको हस्ताक्षरमा महतो दलका नेता चयन भएको जनाइएको छ। यादव पक्षको शनिबार बसेको केन्द्रीय कार्यकारिणी बैठकपछि जारी विज्ञप्तिमा संसदीय दलको बैठकबाट दलका नेता चयन भएको विषयमा सञ्चारमाध्यम र सामाजिमक सञ्जालमा आएको समाचारप्रति गम्भीर ध्यानाकर्षण भएको बताइएको छ। केन्द्रीय कार्यकारिण सदस्य प्रकाश अधिकारीद्वारा जारी विज्ञप्तिमा पार्टीको संसदीय दल समायोजन नभएको उल्लेख छ। जसपाको अन्तरिम विधानबमोजिम हालसम्म संसदीय दलको विधान अनुमोदन हुनुपर्ने अनिवार्य व्यवस्थाबमोजिम हालसम्म संसदीय दलको विधान नबनेको र अनुमोदन नभएको र संसदीय दलको कुनै पनि बैठक नभएकोले उक्त समाचार भ्रमपूर्ण रहेकोले सम्बन्धित सबैलाई जानकारीसहित स्पष्ट गरिन्छ, विज्ञप्तिमा भनिएको छ। शनिबारको केन्द्रीय कार्यकारिणी बैठकमा २८ जनाको उपस्थिति रहेको यादव पक्षका नेता इस्तियाक राईले दाबी गरे। केन्द्रीय कार्यकारिणीमा भट्टराई र यादव पक्षको बहुमत छ भने संसदीय दलमा ठाकुर र महतो पक्षको बहुमत छ। पार्टी एकता हुँदा तत्कालीन राष्ट्रिय जनता पार्टी (राजपा)का अधिकांश नेता ठाकुर र महतोसँग छन्। समाजवादी पार्टीका अधिकांश नेता डा भट्टराई र यादवको पक्षमा छन्। डा भट्टराई र यादव पक्षले संसदीय दल समोजन नभएको भन्दै आफ्ना पक्षबाट ठाकुर र महतो पक्षमा गएका सांसदहरूलाई मनोवैज्ञानिक रूपमा कारबाही गर्ने संकेत गरेको देखिन्छ। ठाकुर पक्षका वा पूर्वराजपाका महेन्द्रराय यादव मात्रै यादव पक्षमा छन्। यादव पक्षका पूर्वसमाजवादी फोरमका विमल श्रीवास्तव, उमाशंकर अरगरियालगायतका केही सांसद महन्थ र राजेन्द्र पक्षमा छन्।"
कर्णालीमा दुई मन्त्री नियुक्त,"सुर्खेत : कर्णालीमा मन्त्रीपरिषद् पुनर्गठन गरिएको छ। मुख्यमन्त्री महेन्द्रबहादुर शाहीले आइतबार दुई मन्त्री नियुक्त गरेका हुन्। गत बुधवार मात्र मुख्यमन्त्रीले तीनजना मन्त्री नियुक्त गरेका थिए। तर सत्ता साझेदार कांग्रेसको असन्तुष्टिका कारण उनीहरुको शपथ रोकिएको थियो। मुख्यमन्त्री तथा मन्त्रीपरिषद् कार्यालयका अनुसार सुर्खेतका सिताकुमारी नेपाली र रुकुम पश्चिमबाट निर्वाचित सांसद गोपाल शर्मा मन्त्री नियुक्त भएका हुन्। प्रदेश प्रमुखको कार्यालयका अनुसार सिताकुमारी नेपाली आन्तरिक मामिला, कानुन, युवा तथा खेलकुदमन्त्री र गोपाल शर्मा आर्थिक मामिला तथा योजना मन्त्रीमा नियुक्त भएका छन्। उनीहरु दुबैजना माओवादी केन्द्रका सांसद हुन्। उनीहरु यसअघि बुधवार मन्त्री नियुक्त भए पनि शपथ लिन पाएका थिएनन्। कांग्रेसले दुई वटा मन्त्रालय मागेपछि माओवादीका मन्त्रीहरुको शपथ रोकिएको थियो। यसअघि मन्त्री नियुक्त भए पनि शपथ रोकिएका माओवादीका सांसद विन्दमान विष्ट भने पछाडि हटेका छन्। माओवादी स्रोतका अनुसार काँगेसलाई दुई मन्त्रालय दिनुपर्ने भएपछि विष्ट पछाडि हटेका हुन्। यसअघि विष्टलाई आन्तरिक मामिला, कानुन, युवा तथा खेलकुदमन्त्री नियुक्त गरिएको थियो। तर उनी यसपटक पार्टीको निर्देशनमा ब्याक भएको माओवादीको दाबी छ। अब बाँकी रहेका दुई मन्त्रालय कांग्रेसलाई दिने मुख्यमन्त्रीको तयारी छ। भौतिक पूर्वाधार विकास मन्त्रालय फुटाएर बनाइएको जलस्रोत तथा ऊर्जा विकास र सामाजिक विकास मन्त्रालय कांग्रेसले पाउने छ। मन्त्रालय फुटाएपछि कर्णालीमा मन्त्रालयको संख्या आठ भएको छ। मुख्यमन्त्री शाहीले वैशाख ३ गते विश्वासको मत लिने क्रममा काँग्रेसले सहयोग गरेको थियो। अब कांग्रेसलाई पनि सरकारमा सहभागी गराइने र दुई मन्त्रालय दिने तयारी मुख्यमन्त्रीको रहेको स्रोतले जनाएको छ। यद्यपी कांग्रेसले सरकारमा सहभागी हुनेबारे आधिकारिक रुपमा जानकारी दिएको छैन। यस्तै मुख्यमन्त्रीलाई विश्वासको मत दिने क्रममा फ्लोर क्रस गरेका एमाले नेता माधव पक्षका तीनजना यसअघि नै मन्त्री नियुक्त भइसकेका छन्। माधव नेपाल पक्षका अमरबहादुर थापा भौतिक पूर्वाधार तथा सहरी विकास मन्त्री, नन्दसिंह बुढा उद्योग, पयटन, वन तथा वातावरण मन्त्री र कुर्मराज शाही भूमि व्यवस्था, कृषि तथा सहकारी मन्त्री मन्त्री नियुक्त भइसकेका छन्। माओवादीले भने यसअघि अवसर पाएकालाई विदा गरेर नयाँलाई अवसर दिइएको जनाएको छ। माओवादीले यसअघि नरेश भण्डारी र विमला केसी दुई जनालाई मन्त्रीबाट विदा गरेको थियो।"
ओली र नेपालको वार्ता सकियो : नेम्वाङ र रावल संयोजकत्वमा कार्यदल गठन,काठमाडौं : नेकपा (एमाले) अध्यक्ष एवम् प्रधानमन्त्री केपी ओली र वरिष्ठ नेता माधवकुमार नेपालबीच सिंहदरबारमा भएको वार्ता सकिएको छ। प्रधानमन्त्री तथा मन्त्रिपरिषद्को कार्यालय सिंहदरबारमा भएको वार्ताले पार्टी एकताको विषयमा तीन दिनभित्र प्रतिवेदन तयार गर्नेगरी वार्ता समिति गठन गरेको छ। ओली पक्षको तर्फबाट सुवास नेम्वाङको नेतृत्व र नेपाल पक्षको तर्फबाट भीम रावलको संयोजकत्वमा कार्यदल बनेको वरिष्ठ नेता नेपालले जानकारी दिए। कार्यदलमा दुवै पक्षका पाँचपाँच नेता सहभागी हुनेछन् । नेता नेपालका अनुसार दुवै कार्यदललाई एकताको योजनासहितको प्रतिवेदन तयार पार्न तीन दिनको समय दिइएको छ। शुक्रबार सिंहदरबारमा ओली र नेपाल पक्षका नेताहरुले पार्टी विवाद समाधानका लागि कार्यदल बनाउने जिम्मा शीर्ष नेतालाई दिएका थिए । एमालेको नेपाल पक्ष पार्टीलाई २०७५ जेठ २ गतेको अवस्थामा फर्काउनु पर्ने अडानमा छ । ओली र नेपालबीच वैशाख २७ गते करिब चार घण्टा भएको वार्तामा पार्टीलाई २०७५ जेठ २ कै अवस्थाबाट अगाडि बढाउने सहमति भएको थियो । सोही सहमतिअनुसार शुक्रबार बसेको शीर्ष नेताको बैठकले सहमति कार्यान्वयका लागि कार्यदल बनाउने जिम्मा अध्यक्ष ओली र वरिष्ठ नेता नेपाललाई दिएको थियो । आइतबारको बैठक सोही प्रयोजनका लागि मात्र बसेको हो ।
फेरि शपथ गराउन माग गर्दै प्रधानमन्त्री र सातमन्त्रीविरुद्ध सर्वोच्चमा रिट,"काठमाडौं : प्रधानमन्त्री केपी ओलीले लिएको पद तथा गोपनीयताको शपथबारे स्पष्ट गर्न र गैरसांसदलाई मन्त्री बनाउने काम बदर गर्न माग गर्दै आइतबार सर्वोच्च अदालतमा रिट निवेदन पेश गरिएको छ । राष्ट्रपति र प्रधानमन्त्री तथा मन्त्रिपरिषद्को कार्यालय एवं गृहमन्त्री रामबहादुर थापा, ऊर्जा, जलस्रोत तथा सिंचाइमन्त्री टोपबहादुर रायमाझी, उद्योग, वाणिज्य र आपूर्तिमन्त्री लेखराज भट्ट, शहरी विकासमन्त्री प्रभु साह, खानेपानी तथा सरसफाइमन्त्री मणिचन्द्र थापा, श्रम, रोजगार तथा सामाजिक सुरक्षामन्त्री गौरीशंकर चौधरी र युवा तथा खेलकूदमन्त्री दाबा तामाङलगायतलाई विपक्षी बनाइएको छ । वरिष्ठ अधिवक्ता डा चन्द्रकान्त ज्ञवाली र अधिवक्ता लोकेन्द्र ओलीले आइतबार दिएको निवेदनमा प्रधानमन्त्री ओलीलाई राष्ट्रपति विद्यादेवी भण्डारीले गराएको शपथ कुन कानूनअनुसार हो भन्ने खुलाउन माग गरिएको छ। निवेदनमा प्रधानमन्त्री ओलीले लिएको शपथमा केही शब्द उच्चारण नहुनु गैरसंवैधानिक भएको जनाउँदै आफूअनुकूल शब्द प्रयोग गरी शपथ ग्रहण गर्न नमिल्ने जिकिर गरिएको छ । निवेदनमा संघीय संसद्का सदस्य नै नभएका तर मन्त्रीको रुपमा शपथ लिनभएका सात जनाको नियुक्ति अन्तरिम आदेशद्वारा बदर गर्नसमेत माग गरिएको छ । रासस"
जाजरकोटको दमदालाको पूरै गाउँमा रुघाखोकी र ज्वरोका बिरामी,"जाजरकोट : जाजरकोटको कुशे गाउँपालिका ५ दमदालामा अधिकांश मानिस बिरामी परेका छन् । ज्वरो आउने, रुघाखोकी, छाती दुख्नेलगायतका लक्षणसहित स्थानीय थला परेका हुन् । गाउँभरी ज्वरो र रुघाखोकीका बिरामी लखतरान परेको स्थानीय कमल थापाले बताए । दमदालामा मात्र ८० घरधुरी छन् । उनले भने, ' पुरै गाँउ ज्वरो, रुघाखोकीले थला परेको छ । कहाँ छ स्थानीय सरकार । खोइ कोभिड१९ चेक, खोइ उपचारमा सहयोग । कोरोनाको जस्तै लक्षण देखिएकाले स्थानीय त्रसित रहेको उनको भनाइ छ । सामान्य ज्वरो, रुघाखोकी र टाउको नदुख्ने समस्या नभएको कोही छैन । बच्चा देखि वृद्धवृद्धा सबै प्रभावित भएको थापाले बताए । उनले स्थानीय सरकारले उपचारमा सहयोग नगरेको गुनासो गरे । घरघरै बिरामी छन् । बिरामी नहुने घरै छैन। सबै थला परेका छन् अर्का स्थानीय निर्मला थापाले बताइन्। उता गाँउपालिका अध्यक्ष हरिचन्द्र बस्नेतले आइतबार मात्र किट आइपुगेकाले स्वास्थ्यकर्मीसहितको टोली परीक्षण तथा उपचारका लागि सोमबार त्यहाँ जाने बताए । प्रमुख प्रशासकीय अधिकृत मानबहादुर गिरीले दमदालामा गाउँभरी ज्वरो र रुघाखोकीले थला परेको भन्ने सूचना आएको बताउँदै कोरोना हो कि अन्य भाइरल रोग हो छिटै पहिचान गर्ने व्यवस्था मिलाइने बताए ।"
महामारीसँगै भोकमरीको पीर,"सुर्खेत : कोरोना महामारीसँगै विपन्न परिवारमा भोकमरी बल्झिने चिन्ता बढेको छ। कोरोनाको दोस्रो लहर सुरु भएसँगै सुर्खेतलगायतका जिल्लामा वैशाख दोस्रो सातादेखि निषेधाज्ञा जारी छ। निषेधाज्ञाका कारण मुख्यगरी दैनिक रूपमा ज्याला मजदुरी गर्ने परिवार समस्यामा परेका हुन्। निषेधाज्ञाले दैनिक मजदुरी गरेर छाक टार्दै आएकाहरूले काम गर्न पाएका छैनन्। विपन्न परिवारको आम्दानी गुमेपछि उनीहरूलाई छाक कसरी टार्ने भन्ने पिरलो बढेको हो। मुख्यगरी बाढी र पहिरोका कारण विस्थापित, आगलागीपीडित र भारतबाट रोजगारी गुमाएर गाउँ फर्किएका परिवारलाई पेट पाल्ने चिन्ता बढेको छ। अघिल्लो वर्षजस्तो यसपालि स्थानीय तह र सामाजिक संस्थाहरूले राहत वितरण नगरेपछि विपन्न परिवारमा भोकमरी छाएको हो। निषेधाज्ञाले काम गर्न पाइएको छैन, गिट्टी कुटेर गुजारा चलाएका छौं, सुर्खेतको बराहताल गाउँपालिका२ गिरीघाटस्थित विस्थापित शिविरकी कौशिला नेपालीले भनिन्, खेती गरौं भने जग्गा छैन, गिट्टी बिक्री हुँदैन। राहत बाँड्न पनि कोही आएनन्, अब त रोगलेभन्दा भोकले मर्ने अवस्था आयो। बाढीका कारण घरबारविहीन भएपछि उनी गिट्टी कुटेर छाक टार्थिन्। तर कोरोनाका कारण भएको निषेधाज्ञापछि उनले कुटेको गिट्टी बिक्री भएको छैन। आम्दानी नै नभएपछि उनीसहित अन्य विस्थापित परिवारलाई पनि छाक टार्ने पिरलो बढेको छ। सोही ठाउँका रूपलाल विकको पीडा पनि उस्तै छ। कोरोनालेभन्दा हामीलाई भोकमरीको डर भयो उनले भने, गिट्टी र बालुवा बिक्री भएको छैन, अरू काम पाउने अवस्था नभएपछि अब हातमुख कसरी जोर्ने ? कर्णालीका दुर्गम जिल्लामा अधिकांश परिवारलाई स्थानीय उत्पादनले वर्षभरि खान पुग्दैन। यसकारण अधिकांश परिवारका सदस्यहरू मजदुरीका लागि भारत जान्छन्। तर भारतमा कोरोना महामारी फैलिएपछि अधिकांश कर्णालीवासी गाउँ फर्किएका छन्। भारतमा रोजगारी गुमाएका र गाउँमा उत्पादन पनि राम्रो नहुने भएपछि धेरै परिवारमा यही महामारीमा भोकमरीको अवस्था आउने खतरा बढेको छ। भोकमरीको चपेटामा सबैभन्दा बढी दैनिक मजदुरी गर्ने परिवार, विस्थापित, विपन्न र राउटे समुदाय पर्ने देखिन्छ। कोरोनाका कारण यार्सा संकलन गर्न नपाउने भएपछि हिमाली जिल्लाका बासिन्दाले पनि आम्दानी गुमाउने अवस्था आएको छ। आम्दानी गुमेपछि छाक टार्न मुस्किल हुने स्थानीयको चिन्ता छ। सामान्य अवस्थामा पनि कर्णालीका ६ जिल्ला खाद्यान्नमा परनिर्भर छन्। कोरोनाको त्रासमा धेरै नागरिक गाउँ फर्किएका छन्, चीनका नाकाहरू बन्द हुँदा माथिल्लो डोल्पा र हुम्लामा पनि खाद्यान्न ढुवानी भएको छैन, खाद्य व्यवस्था तथा व्यापार कम्पनी लिमिटेडको प्रादेशिक कार्यालय सुर्खेतका प्रमुख माधव मिश्रले भने। यहीकारण पनि खाद्यान्न संकट पर्ने सम्भावना देखिएको उनले बताए। उनका अनुसार हिमाली जिल्लाबाट कोरोना त्राससँगै खाद्यान्न अभाव हुने भएपछि खाद्यान्नको दोब्बर माग आएको छ। यसपालिको महामारीमा स्थानीय तहसँग भने राहत वितरणको कार्यक्रम छैन। नागरिकलाई कसरी रोगबाट जोगाउने भन्ने चिन्ता छ, यसपटक हामीसँग राहत वितरणको कुनै कार्यक्रम छैन, सुर्खेतको बराहताल गाउँपालिकाका अध्यक्ष तेजबहादुर बस्नेतले भने, भोकमरीको समस्या आए प्रदेश सरकारसँग गुहार माग्नुपर्ला। वीरेन्द्रनगर नगरपालिकाले पनि यसपालिराहतको कार्यक्रम ल्याएको छैन। उपप्रमुख मोहनमाया ढकालले विपन्न परिवारलाई पेट भर्न समस्या भएमा राहतका कार्यक्रम ल्याउन सकिने बताइन्। प्रदेश सरकारले भने कोरोनाका कारण भोकमरी पर्ने स्थानमा खाद्यान्न ढुवानी गरिने जनाएको छ। खान नपाएर कोही पनि मर्ने अवस्था आउँदैन उद्योग, पर्यटन, वन तथा वातावरणमन्त्री नन्दसिंह बुढाले भने, खाद्यान्न संकट पर्ने स्थानमा प्रदेश सरकारले तत्काल खाद्यान्न ढुवानी गर्छ।"
हडपेको ८ रोपनी फिर्ता,"काठमाडौं : भूमाफियाले वर्षौंअघि मिचेको धोबी खोलाको अनामनगरस्थित करिब ८ रोपनी जग्गा बल्ल सरकारकै कायम भएको छ। मालपोत कार्यालय डिल्लीबजारले धोबी खोला नदी उकासको जग्गा व्यक्ति विशेषको नाममा दर्ता गराएको ठहर गर्दै सरकारको नाममा फिर्ता ल्याएको हो। प्रमुख मालपोत अधिकृत टुनाबहादुर श्रेष्ठले व्यक्तिको नाममा घुसाइएको ७ रोपनी ७ आना २ पैसा २ दाम जग्गा वैशाख २७ गते सरकारकै कायम गरिएको बताए। भूमि व्यवस्था, सहकारी तथा गरिबी निवारण मन्त्रालयका सचिव टेकनारायण पाण्डेले वैशाखभित्रै जग्गा फिर्ता ल्याउन निर्देशन दिएकाले सोहीअनुसार गरिएको मालपोत कार्यालय डिल्लीबजारले जनाएको छ। यो स्थानमा जग्गाको मूल्य आनाको ७० लाख रुपैयाँ हाराहरी छ। यो हिसाबले ८० करोडभन्दा बढी मूल्य बराबरको जग्गा फिर्ता ल्याइएको हो। अन्य बाँकी जग्गाको हकमा केही जग्गा खोला बगिरहेको र केही जग्गा छानबिन गरी सरकारको नाममा ल्याउनुपर्ने देखिएको भूमि व्यवस्थापन तथा अभिलेख विभागलाई पठाएको पत्रमा उल्लेख छ। यसअघि धोबी खोलाकै हाडीगाउँस्थित भत्केको पुलनजिक ८ रोपनी ३ आना जग्गा फिर्ता गरेको थियो। अख्तियार दुरुपयोग अनुसन्धान आयोगले सामाजिक विकास समाजको उजुरीका आधारमा छानबिन गरेको थियो। अनामनगरस्थित धोबी खोला नदी उकास साविक महादेवस्थान गाविस५ को कित्ता नम्बर १४३ को २३ रोपनी जग्गामध्ये केही व्यक्तिको नाममा दर्ता गराएको उजुरी समाजले गरेको थियो। त्यसपछि छानबिन गर्दा हरिप्रसाद गिरी, टेकबहादुर पौडेललगायत व्यक्तिको नाममा सरकारी जग्गा घुसेको अख्तियारको ठहर छ। सरकारी सार्वजनिक जग्गा हडप्नेमध्ये हरिप्रसाद गिरी, टेकबहादुर पौडेल, कुलबहादुर निरौला, मोहन मर्हजनलगायतले जग्गा फिर्ता ल्याउनुपर्ने अख्तियारको निर्देशन खारेज गर्नुपर्ने मागदाबीसहित २०६६ जेठमा सर्वोच्च अदालतमा रिट दायर गरेका थिए। सर्वोच्चले २०७४ माघमा रिट खारेज गरेपछि अख्तियारको निर्देशन कार्यान्वयन गर्न मालपोत कार्यालय डिल्लीबजारलाई बाटो खुलेको थियो। अख्तियारको छानबिनले ८ आना अक्सिडेन्टल पब्लिक स्कुलका सञ्चालकद्वय टेकबहादुर पौडेल र कुलबहादुर निरौला, ६ आना अग्निप्रसाद पौडेल, ४ आना हरिप्रसाद गिरीले आफ्नो जग्गामा घुसाएको देखाएको थियो। यस्तै, शान्ता दाहालको नाममा १ दाम, बन्दना भट्टराईको नाममा ३ आना २ दाम गएको प्रतिवेदनमा उल्लेख छ। खोलाको सरकारी जग्गा मालपोतका कर्मचारीसँगको मिलेमतोमा सविता श्रेष्ठको नाममा २ आना, मोहन मर्हजनको नाममा २ आना, सरमिस्ता मिश्रको नाममा करिब १० आना, कमानसिंह लामाको नाममा करिब ४ आना, हेमा थापाको नाममा १ आना, अम्बरबहादुर पाण्डेको नाममा १ आना, निर्मला उप्रेतीको नाममा ५ आना, सिद्धिबज्रको नाममा ७ आना, बालकुमारी बाँस्कोटाको नाममा ५ आना सरकारी जग्गा घुसाएर दर्ता गरेको अख्तियारको प्रतिवेदनमा उल्लेख छ। यस्तै, ज्ञान उपाध्यायसमेतको नाममा १४ आना, तारानाथ लुइँटेलको नाममा ५ आना, विजय तण्डुकारको नाममा ३ आना, सुशीला शाक्यको नाममा ५ आना सरकारी जग्गा व्यक्तिको नाममा गएको अख्तियारको निष्कर्ष छ। समाजका महासचिव रक्षबहादुर रैका मगरले २५ वर्षपछि कानुनको जित भएको अनुभूति भएको प्रतिक्रिया दिए। समाजले पटकपटक मुद्दा लडेर सरकारी जग्गा जोगाउन सफल भएको महासचिव रैकाको भनाइ छ। प्रमुख मालपोत अधिकृत श्रेष्ठले फिर्ता भएको जग्गा संरक्षण गर्न स्थानीय तह र स्थानीय प्रशासनलाई जानकारी गराएको बताए। बागमती प्रदेशका प्रदेशसभा सदस्य दीपेन्द्र श्रेष्ठले भूमाफियाले दुषित दर्ता गरेको जग्गा फिर्ता ल्याउनु सकारात्मक भएको बताए। अतिक्रमण गरी व्यक्तिको नाममा दर्ता भएका अन्य जग्गा पनि छानबिन गरी फिर्ता ल्याउनुपर्ने श्रेष्ठको धारणा छ।"
बिरामीलाई अस्पताल पुर्याएर फर्कदै गरेको गाउँपालिकाको गाडीमाथि तोडफोड,बेनी : कोरोना संक्रमितलाई यातायात सेवा दिँदै आएको म्याग्दीको मंगला गाउँपालिकाको जीप शनिबार राति तोडफोड भएको छ । बेनीबाट बाबियाचौरतर्फ जाँदै गरेको ग १ झ ४१६ नम्बरको बोलेरो जीप मंगला गाउँपालिका२ सिमलचौरमा राति १२ बजे तोडफोड भएको जिल्ला प्रहरी कार्यालयले जनाएको छ । गाडी तोडफोड गर्ने सिमलचौरका ३५ वर्षीय रमेश बानिया र २६ वर्षीय जीवन बानियालाई नियन्त्रणमा लिइएको प्रहरी निरीक्षक डाक्टरप्रसाद चौधरीले बताए । उनीहरुले गाडी तोडफोड गरेर चालक रामु गिरीलाई कुटपिट गरेका थिए। मदिरा सेवन गरेका बानियाद्वयले गुडीरहेको गाडी रोकेर आक्रमण गरेका थिए। उनीहरुले गाउँपालिकाका स्वास्थ्य संयोजक लेखनाथ रोका र चालक गिरी बिरामीलाई बेनी अस्पतालमा छोडेर बाबियाचौरतर्फ फर्कदै गरेको अवस्थामा आक्रमण र तोडफोड गरेका हुन् । चालकलाई सामान्य चोटपटक लागेको छ । तोडफोडबाट गाडीको अगाडिको सिसा फुटेको छ । बीचको सिटको एकवटा झ्यालको सिसा फुटेको छ । गाउँपालिकाका पदाधीकारी र कर्मचारी चढ्दै आएको सो गाडी दोस्रो लहरको कोरोना संक्रमण फैलिएपछि संक्रमितलाई स्वास्थ्य संस्था र अस्पताल पुर्याउने काममा प्रयोग गर्दै आएको प्रमुख प्रशासकीय अधिकृत मनोहर ढुङ्गानाले बताए ।
साहित्यकार चेतन कार्कीको निधन,"काठमाडौं : कवि, उपन्यासकार एवं चलचित्रकर्मी चेतन कार्कीको आज बिहान निधन भएको छ। स्वास्थ्यमा समस्या भएर चार दिनअघि छाउनीस्थित सैनिक अस्पतालमा भर्ना भएका कार्कीको ८४ वर्षका उमेरमा मृत्यु भएको हो। साहित्यकार मुरारी सिग्देलले भने, केही दिनअघि उनलाई गाह्रो भएर कोरोना परीक्षण गराउँदा नतिजा पोजेटिभ आएको थियो तर चार दिनअघि उहाँको मुटुमा समस्या भएर अस्पताल लाँदा आइतबार स्वर्गारोहण भयो। विसं १९९५ कात्तिक २२ गते स्याङ्जा आरुखर्कमा जन्मिएका कार्कीले नेपाली, हिन्दी तथा अङ्ग्रेजी र उर्दू भाषामा थुप्रै कृति प्रकाशन गरेका थिए। उनका आत्मा बेचेको छैन, हनिमुन ढलेको गिलास र कल्पना टुट चुकी है, लगायत उपन्यास, जुन निदाउन थाल्यो र मायाप्रीतिको चोखो कथा गीतसङ्ग्रह, हत्केलाले सधैँ सूर्य छेकिँदैन, मुक्तकसङ्ग्रह, हो देश मेरो पनि गजलसङ्ग्रहलगायत कृति प्रकाशित छन्। कार्कीले विश्वास, भुमरी, पहिलो प्रेम चलचित्र निर्देशन गर्नुभएको छ। कार्कीका चर्चित गीतमा तीजको रहर आयो बरी लै, कान्छी हे कान्छी, बोलाऊँ भने लेक स्वर पुग्दैन, बोलाइरहन हुँदैन, बुझ्नै सकिनौ आँखाको भाका मेरो, बहिनीको दया छ भने रोधी घर दाइ नाच्यो नभन आदि छन्। रासस"
नयाँ शैक्षिकसत्र फेरि सर्न सक्ने,"काठमाडौं : दोस्रो लहरको कोरोना सङ्क्रमण बढ्दो रहेकाले दुई महिनापछि धकेलिएको नयाँ शैक्षिकसत्र आगामी असार १ गतेदेखि सुरु हुनेमा अन्योल देखिएको छ । गत वर्षको महामारीको प्रभावका आधारमा चालु शैक्षिकसत्र, २०७७ लाई जेठ मसान्तसम्म लम्ब्याएर असार १ गतेदेखि नयाँ शैक्षिकसत्र, २०७८ सञ्चालन गर्ने निर्णय गरेको शिक्षा, विज्ञान तथा प्रविधि मन्त्रालयले नयाँ परिस्थितबारे आङ्कलन गरिरहेको छ । आइतबारसम्मको विवरणमा सङ्क्रमणबाट मृतकको सङ्ख्या चार हजार ८५६ पुगेको छ भने मुलुकभर सक्रिय सङ्क्रमितको सङ्ख्या एक लाख नौ हजार ७४० छ । महामारी नियन्त्रण र रोकथामका लागि मुलुुकका ७३ जिल्लामा निषेधाज्ञा जारी छ । कोरोनाको दोस्रो लहरले बालबालिकालाई झन् बढी जोखिम हुने भएकाले निषेधाज्ञा जारी हुनु अगावैदेखि शिक्षालयहरुमा भौतिक उपस्थितिको पढाइ बन्द गराइएको छ । शिक्षा मन्त्रालयका प्रवक्ता दीपक शर्माले नयाँ शैक्षिकसत्र असारदेखि हुने गरी शिक्षा नियमावालीमा भएको संशोधन नेपाल राजपत्रमा प्रकाशन भइसकेको र सोबमोजिम सम्बन्धित पक्षलाई सूचना पठाइएको बताउँदै नयाँ परिस्थितिबारे सरकारले निर्णय गरिनसकेको जनाए । अर्को निर्णय नभएसम्म विद्यालयले असार १ गतेदेखि नै नयाँ शैक्षिकसत्र सुरु गर्नुपर्ने हुन्छ भने यसको व्यावहारिकता हेरेर पाठ्यवस्तुमा थप समायोजना गरी नयाँ भर्नाको नयाँ मिति तय गर्नुपर्ने देखिएको छ । विगतमा हरेक चैतमा वार्षिक परीक्षा समाप्त भई वैशाखमा नयाँ भर्ना हुँदै आएको थियो भने गत वर्ष सुरु भएको कोरोना महामारीका कारण अधिकांश महिना प्रत्यक्ष कक्षा बन्द भई वैकल्पिक प्रणालीको सिकाइ निरन्तरतामार्फत पाठ्यवस्तु समायोजन गरेर पठनपाठन गराइएको थियो । बन्दाबन्दीका कारण गत वर्ष पनि भदौ महिनासम्म नयाँ भर्ना हुन सकेको थिएन । कोभिड१९ र यस्तै प्रकृतिका महामारीको अवस्थालाई सम्बोधन हुने गरी नेपाल सरकार, मन्त्रिपरिषद्ले शिक्षा नियमावली, २०५९ मा नवौँ संशोधन, २०७७ गरी शैक्षिकसत्र परिवर्तनको अधिकार मन्त्राललाई प्रदान गरेको थियो । गत पुस १२ गते शिक्षा, विज्ञान तथा प्रविधिमन्त्रीमा नियुक्त भएपछि कृष्णगोपाल श्रेष्ठले उक्त नियमावली संशोधन गराएका थिए। नियमावाली संशोधनको उक्त सूचना नेपाल राजपत्रमा गत फागुन ३ गते प्रकाशन गरिएको थियो । शिक्षा ऐन, २०२८ (नवौँ संशोधन) को दफा १९ ले दिएको अधिकार प्रयोग गरी संशोधित नियमावालीको नियम ८४ को (१) मा महामारी वा अन्य विपद् वा विकट हिमाली क्षेत्रका कारण शैक्षिकसत्र परिवर्तन गर्नुपर्ने अवस्था आएमा मन्त्रालयले गर्न सक्नेछ, भनिएको छ । विकट हिमाली क्षेत्र भन्नाले कालीकोट, जुम्ला, डोल्पा, मुगु, हुम्ला, मनाङ र मुस्ताङ मानिएको छ । ती विकट जिल्लामा यसअघि हरेक फागुनदेखि शैक्षिकसत्र सुरु हुँदै आएको थियो । नियमावलीको मूल नियम ८० मा संशोधन गरी महामारी वा अन्य यस्तै विपद् कारण पठनपाठन अवरुद्ध भई विद्यालयबाट स्थानान्तरण हुनु परेको विद्यार्थीले स्थानान्तारण भई आउन चाहेको स्थानको विद्यालयमा सो व्यहोरा खोली निवेदन दिएमा सम्बन्धित विद्यालयले त्यस्तो विद्यार्थीलाई स्थानान्तरण गर्नुपर्नेछ । सोको जानकारी शिक्षा विकास तथा समन्वय इकाइलाई दिनुपर्नेछ व्यवस्था गरिएको छ । नेपाल राष्ट्रिय शिक्षक सङ्गठनका अध्यक्ष लक्ष्मण शर्माले अहिलेको अवस्थामा आगामी असार १ गतेदेखि नयाँ भर्ना गर्न सम्भव नभएको प्रतिक्रिया दिए।उनले अनलाइनलगायत वैकल्पिक माध्यमको सिकाइका लागि शिक्षक तयार रहेपनि सबै स्थानका विद्यार्थीसँग पहुँच नभएकाले महामारीको प्रभाव कम हुँदै गएमा आगामी भदौतिरबाट शैक्षिकसत्र सुरु गर्न सकिने बताए। महामारीकै कारण माध्यमिक शिक्षा परीक्षा (एसईई) कक्षा १० र १२ को परीक्षा स्थगन भएका छन् । यी परीक्षा निर्धारण नभएसम्म पनि नयाँ शैक्षिकसत्रबारे निर्णय गर्न असुविधा हुने देखिएको छ । शहरी क्षेत्रका निजी विद्यालयले भने सरकारको शुल्क उठाउन आफूखुशी नयाँ भर्ना सुरु गर्ने तयारी गरेका छन् । शिक्षा मन्त्रालयले गत जेठ १८ गते जारी गरेको वैकल्पिक प्रणालीबाट विद्यार्थीको सिकाइ सहजीकरण निर्देशिका, २०७७ बमोजिम टेलिभिजन र रेडियोबाट पनि पाठ्यवस्तुमा आधारित सामग्री प्रसारण हुँदै आएका छन् । कक्षा १ देखि १२ सम्म सामुदायिक विद्यालयमा ५० लाख २८ हजार ८३ र निजी लगानीका विद्यलायमा १९ लाख ९३ हजार ५३९ गरी ७० लाख २१ हजार ६२२ विद्यार्थी छन् । फ्ल्यास रिपोर्ट, २०७६ अनुसार मदरसा, गुम्बा र गुरुकूलतर्फ एक हजार १२९ विद्यालय छन् । पाठ्यपुस्तकको मूल्यसूचि पुरानै सरकारले आउँदो शैक्षिकसत्रका लागि पनि कक्षा १ देखि १० सम्मका पाठ्यपुस्तकको मूल्यसूची यथावत् कायम राखेको छ । शिक्षा मन्त्रालयले चालु शैक्षिकसत्र, २०७७ का लागि स्वीकृत गरेको मूल्यसूची शैक्षिक वर्ष २०७८ का लागि पनि कायम रहने गरी पाठ्यक्रम विकास केन्द्रले सूचना प्रकाशन गरेको छ । रासस"
