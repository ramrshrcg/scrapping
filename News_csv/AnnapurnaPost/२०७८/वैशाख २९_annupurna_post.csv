शीर्षक,विवरण
ओलीलाई पदमुक्त गर्न हामीले सांसद पदबाट राजीनामा गर्नुपर्छ : भीम रावल,"काठमाडौं : नेकपा (एमाले) नेता भीम रावलले प्रधानमन्त्री एवम् पार्टी अध्यक्ष केपी ओलीलाई पदमुक्त गर्न सांसद पदबाट आफूहरुले राजीनामा दिनुपर्ने स्थिति निर्माण भएको बताएका छन्। सामाजिक सञ्जालमा सक्रिय नेता रावलले थप राष्ट्रिय हित, पार्टी विधान विपरीत र अलोकतान्त्रिक कार्यबाट रोक्न र ओलीलाई पदमुक्त गर्न आवश्यक रहेको भन्दै त्यसका लागि सांसद पदबाट राजीनामा गर्नुपर्ने अवस्था आएको बताए। सांसद पदबाट राजीनामा गर्नु राजनीतिक नैतिक र कानुनी दृष्टिले धेरै उचित भएको दाबी उनको छ। असाधारण समस्याको समाधान गर्न असाधारण पाइला चाहिन्छ। थप राष्ट्रिय हित,पार्टी विधान विपरीत र अलोकतान्त्रिक कार्य गर्नबाट प्रमं केपीलाई रोक्न पदमुक्त गर्नु आवश्यक छ। त्यसका लागि हामीले सांसद पदबाट राजीनामा गरी स्थिति निर्माण गर्नुपर्छ, रावलले ट्वीटरमा लेखेका छन्, यो राजनीतिक नैतिकता र कानूनी दृष्टिले धेरै उचित छ।"
मुस्ताङमा बिहीबारदेखि लकडाउन : मुक्तिनाथ जेठ १५ सम्म बन्द,"जोमसोम : हिमाली जिल्ला मुस्ताङका तीन स्थानीय तहमा बिहीबार रातिदेखि लागु हुने गरी निशेषआज्ञा जारी गरिएको छ। प्रमुख जिल्ला अधिकारी हिरादेवी पौडेलको अध्यक्षतामा बुधबार बसेको जिल्ला कोभिड१९ संकट व्यवस्थापन समिति (सीसीएमसी)को बैठकले जिल्लामा कोरोनाको दोश्रो लहर फैलिएको भन्दै यसको रोकथाम तथा नियन्त्रणका लागि बिहीबार रातिदेखि एक साताका लागि मुस्ताङको थासाङ, घरपझोङ र वारागुङ मुक्तिक्षेत्र गाउँपालिका भित्र लागु हुने गरी निशेषआज्ञा जारी गरिएको जनाइएको छ। समितिले मुस्ताङ जिल्लामा समेत कोरोना माहामारीको भयावह अवस्था बढ्दै गइरहेको र यसको रोकथाम तथा न्यूनिकरण गर्ने उद्देश्यले निषेधाज्ञा जारी गर्नु परेको सहायक प्रमुख जिल्ला अधिकारी जगदीश अर्यालले जानकारी दिए। जिल्ला सीसीएमसीको बैठकले कोरोना भाइरसको जोखिमलाई मध्यनजर गर्दै हिमाली जिल्ला मुस्ताङ भित्रिने जोकोही व्यक्तिले अनिवार्य क्वारेन्टाइन बस्ने प्रतिबद्धता र सुनिश्चिता भएको अवस्था मात्र मुस्ताङ प्रवेशको अनुमति दिने निर्णय गरेको छ। यस्तै, कोरोनाको दोश्रो लहरसँगै गत वैशाख ११ गतेदेखि बन्द रहेको मुस्ताङको पवित्र धार्मिकस्थल मुक्तिनाथ मन्दिर पन्ध्रदिनको अवधि थपेर जेठ १५ गतेसम्मका लागि बन्द गर्ने जिल्ला सीसीएमसीले निर्णय गरेको सहायक प्रमुख जिल्ला अधिकारी अर्यालले जानकारी दिए। हिमाली जिल्ला मुस्ताङमा कोरोना संक्रमितको संख्या दिनप्रतिदिन थपिदै गइरहेको र संक्रमण जोखिमको अवस्था भयावह हुने आशंका रहेकाले जिल्ला सीसीएमसीले निशेषआज्ञा जारी गर्नु परेको स्पष्ट पारेको छ। यसअघि स्थानीय प्रशासनले कोभिड रोकथाम तथा नियन्त्रणमा कुनै पहल नगरेको भन्दै नागरिक स्तरबाट चर्को आलोचना भएको थियो। मुस्ताङमा बुधबारसम्ममा सक्रिय संक्रमितको सख्या ७६ नाघेको छ।"
महामारीका बेला मन्दिर निरीक्षणमा मन्त्री !,"जनकपुरधाम : कोभिड महामारीले प्रदेश२ मा बिरामीहरु स्वास्थ्य उपचार नपाई अस्पताल अगाडी नै छट्पटिएर ज्यान गुमाइरहेको बेला प्रदेशका सामाजिक विकास मन्त्री र उद्योगमन्त्री मन्दिर निरीक्षणमा व्यस्त रहेका छन्। बुधबार सामाजिक विकास मन्त्री नवलकिशोर साह र उद्योग, पर्यटन वन तथा वातावरण मन्त्री रामनरेश राय आफ्नो दलबलसहित सप्तरी जिल्लाको हनुमाननगर कंकालिनी नगरपालिकाको विभिन्न मन्दिर तथा पर्यटकीय स्थलहरुमा घुमफिर गर्दै भेटिए। सामाजिक विकास मन्त्रीका स्वकीय सचिव राजकुमारले सामाजिक सञ्जालमा दुवै मन्त्रीको व्यवस्तता सहितको फोटो पोष्ट गरेका छन्। पाष्टमा उल्लेख भए अनुसार मन्त्रीद्वयले वैरवाको विवाह मण्डप, योगिनियाको वोटानिकल गार्डेन, सोही स्थानको अधुरो राधाकृष्ण मन्दिर र हनुमाननगरको अधुरो राममन्दिरको स्थलगत निरीक्षण गरेका हुन्। मन्दिरको निर्माण प्रदेश सरकारकै योजना चाँडै पुरा गरिने प्रतिबद्धतासमेत मन्त्रीद्वयले व्यक्त गरेका छन्। प्रदेशका अस्पतालमा आवश्यक स्वास्थ्य संरचना, आवश्यक सामग्री र जनशक्ति अभावका कारण एकातर्फ बिरामीको ज्यान बचाउन सकिएको छैन्। भने अर्को तर्फ गत महिनासम्म पनि प्रदेशका मन्त्रीहरु मन्दिर र पोखरी सौन्दर्यीकरणकै शिलान्यासमा व्यस्त रहेका थिए। सप्तरीमा मन्दिर निरीक्षणमा व्यस्त सामाजिक विकास मन्त्री नवलकिशोर साह र उद्योग मन्त्री रामनरेश राय। तस्बिर : स्वकीय सचिवको फेसबुक वालबाट साभार।"
विवाहको भीडले गाउँभर कोराना,"बर्दिबास : विवाहमा भएको भिडभाडले महोत्तरीको बर्दिबास५ चेरु गाउँमा कोरोना संक्रमण फैलिएको छ। गाउँका मानिसमा ज्वरो, रुघाखोकी देखिएपछि ४३ जनामा गरिएको कोरोना परीक्षणमा २८ जनामा संक्रमण पुष्टि भएको बर्दिबास नगरपालिकाको स्वास्थ्य शाखाका सहसंयोजक रामबाबु यादवले बताए। घरघरमा मानिसमा एकै पटक कोरोना संक्रमण फेला परेपछि गाउँलाई सिल गरिएको बर्दिबास नगरपालिका मेयर विदुरकुमार कार्कीले बताए। कोराना संक्रमण बढिरहेकै बेला गाउँमा भएको विवाहमा बाहिरबाट मानिस आए, गएका कारण कोरोना फैलियो, मेयर कार्कीले भने, संक्रमित सबै होम आइसोलेसनमा बसिरहनुभएको छ। उनीहरुको सबैको स्वास्थ्य अवस्था समन्य रहेको उनको भनाइ छ संक्रमित घरमै कोरोना संक्रमितको स्वास्थ्य सुरक्षाका लागि डाक्टर सहितको स्वाथ्यकर्मीको टोली, अक्सिजन, एम्बुलेन्स तयारी अवस्थामा राखिएको बर्दिबास नगरपालिकाका प्रमुख प्रशासकीय अधिकृत रेवती पराजुलीले बताए। गम्भीर अवस्था आएमा तुरुन्त संक्रमितलाई सम्पर्क राख्न भनेका छौं, उनले भने, बर्दिबास अस्पतालमा २० बेडको अक्सिजन सहितको आइसोलेसन तयार राखेका छौं। स्वास्थ्यमा जटिल अवस्था आए थप उपचारका लागि बाहिरका अस्पतालमा पठाइने व्यवस्था मिलाइएको उनले बताए। बर्दिबास अस्पतालका अनुसार वैशाख २० गते यता बर्दिबास नगरपालिका र वरिपरीका गाउँका २ सय १० जनामा कोरोना संक्रमण देखिएको छ। सबै संक्रमितहरु आफ्नै घरमा छन्। बर्दिबास अस्पताललाई कोभिड अस्पतलाको रुपमा संचालन गर्न स्थानीय सरकारसँग माग गरेका छन्। कोरोना नियन्त्रण गर्न समिति गठन कोरोन नियन्त्रणमा सक्रिय रहेको स्थानीय सरकारलाई सघाउन बर्दिबासका संघसंस्था कदम चालेहको छ। प्रदेशसभा सदस्य सारदा थापाको अध्यक्षमा बर्दिबास कोभिड१९ व्यवस्थान समिति गठन गरिएको छ। समितिका बर्दिबास अफ रोटरी क्लब, सहकारी सञ्जाल, निजी स्वास्थ्य सञ्जाल, बर्दिबास सेवा समिति, बर्दिबास हेल्प फाउण्डेसन, नेपाल पत्रकार महासंघ महोत्तरी शाखा लगायतका संघसंस्था छन्। समितिले संक्रमितहरुका लागि अक्सिजन बैंक तथा एम्बुलेन्स सेवा सहयोग, कोरोना महामारीले बेरोजगार गरिबका लागि फुड बैंक, कोरोना नियन्त्रका लागि अग्रपंक्तिमा खटिकालाई स्वास्थ्य सामग्री लगायतका काम गर्ने जनाएको छ। समितिले बर्दिबास सरकारी हस्पिटलाई १० थान अक्सिजन सिलेन्डर हस्तान्तरण गर्न लागिएको बताइएको छ। कोरोना संक्रमण फैलिदैं गएको छ। यसबाट प्रभावितलाई उपचार गर्न भेन्टिलेटर तुरुन्तै व्यवस्थान गर्नुपर्छ, रोटरी क्लब अफ बर्दिबासका अध्यक्ष हिरा गौतमले भने, संक्रमितलाई अक्सिजनका लागि पनि थप तयारी गर्नुपर्छ।"
पृथ्वीसुब्बा गुरुङ गण्डकी प्रदेशको मुख्यमन्त्रीमा पुन : नियुक्त,"पोखरा : पृथ्वीसुब्बा गुरुङ गण्डकी प्रदेशको मुख्यमन्त्रीमा पुनः नियुक्त भएका छन्। नेपाली कांग्रेसका संसदीय दलका नेता कृष्णचन्द्र नेपाली पोखरेललाई मुख्यमन्त्री बनाउन प्रदेश प्रमुखकहाँ दाबी परे पनि उनको दाबीले मान्यता नपाएपछि पुनः गण्डकी प्रदेश एमाले संसदीय दलका नेता गुरुङ नै मुख्यमन्त्री नियुक्त भएका हुन्। प्रदेश प्रमुख सीताकुमारी पौडेलले संविधानको धारा १६८ को उपधारा (३) बमोजिम गुरुङलाई मुख्यमन्त्रीमा नियुक्त गरेकी हुन्। कांग्रेसका पोखरेलले ६० सदस्यी प्रदेश सभाका कांग्रेसका १५, माओवादीका (सभामुखसहित) १२, जनमोर्चाका ३ र जनता समाजवादीमा २ सांसदको समर्थन रहेको भन्दै मुख्यमन्त्री नियुक्ति दाबीसहितको पत्र बुधबार प्रदेश प्रमुखलाई बुझाएका थिए। तर त्यसअघि नै मध्याह्न जनमोर्चाका थापाले सरकार गठनका सन्दर्भमा आफू तटस्थ रहेको बताएका थिए। जनमोर्चाले कृष्ण थापालाई हटायो दलको नेताबाट पुगेन कांग्रेसका कृष्णचन्द्रको दाबी, पृथ्वीसुब्बा नै फेरि मुख्यमन्त्री जनमोर्चाका अर्का सांसद खिमविक्रम शाहीले नेपाली कांग्रेसको नेतृत्वमा सरकार बनाउने सन्दर्भमा आफ्नो समर्थन नरहेको पत्र प्रदेश प्रमुखकहाँ पोखरेलको दाबीअघि नै बुझाएका थिए। थापा र शाहीको पत्रअनुसार पोखरेलले दाबी गरेअनुसार बहुमत नपुगेपछि गुरुङ पुनः मुख्यमन्त्री बनेका हुन्। २६ वैशाखमा मुख्यमन्त्री गुरुङले राजीनामा गरेपछि प्रदेश प्रमुखले बहुमतको सरकार गठनका लागि ३ दिनको म्यादसहित आह्वान गरेकी थिइन्। बुधबार ४ बजेसम्म त्यसको म्याद थियो। उनलाई प्रदेश प्रमुख सीताकुमारी पौडेल शपथ खुवाएकी छन् । शपथ लगत्तै गुरुङले पदभार ग्रहण गरेका छन् ।"
"उपत्यकामा थप ३ हजार ९२४ जनामा कोरोना संक्रमण, काठमाडौंका मात्रै ३२ सय ५० जना","काठमाडौं : पछिल्लो २४ घन्टामा काठमाडौं उपत्यकामा थप ३ हजार ९२४ जनामा कोरोना संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार काठमाडौंमा ३२ सय ५०,भक्तपुरमा २२६ जना र ललितपुरमा ४४८ जना गरी ३ हजार ९२४ जनामा संक्रमण देखिएको हो। यस्तै पछिल्लो २४ घन्टामा मुलुकभर उपत्यकाका सहित ९ हजार ३०५ जनामा कोरोना संक्रमण देखिएको छ। विभिन्न अस्पतालमा पीसीआर र एन्टिजेन विधिबाट परीक्षण गराएकाहरुमध्ये ९ हजार ३०५ जनामा कोरोना संक्रमण देखिएको स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले जानकारी दिएका छन्। यस्तै पछिल्लो २४ घन्टामा कोरोनाबाट थप १६८ जनाको मृत्यु भएको मन्त्रालयले पुष्टि गरेको छ। मन्त्रालयका अनुसार ४ हजार ४४४ जना कोरोनामुक्त भएका छन्। हालसम्म १ लाख १ हजार ६३४ सक्रिय संक्रमित रहेका छन्। ५१७ जना क्वारेन्टाइनमा रहेका छन्।"
८७ लाख रकमसहित हुण्डीका चार कारोबारी पक्राउ,"वीरगन्ज : वीरगन्जबाट बुधबार प्रहरीले अवैध वित्तीय कारोबार हुण्डीको धन्दामा संलग्न रहेको भन्दै ८२ लाख भन्दा बढी नगद रकमसहित ४ जनालाई पक्राउ गरेको छ। हुण्डीको धन्दामा संलग्न रहेको आरोपमा प्रहरीले नगद ८२ लाख ५० हजार रुपैयाँसहित ३ भारतीय र १ नेपाली गरेर ४ जनालाई पक्राउ गरेको हो। पक्राउ पर्नेमा भारतको भारतको रक्सौल १८ निवासी २७ वर्षीय विकास कुमार, रक्सौल ९ का २२ वर्षीय गुड्डु कुमार, रक्सौल ५ का १८ वर्षीय साहिल गुप्ता र बाराको महागढी नगरपालिका ४ का १८ वर्षीय कलामुद्दिन अन्सारी रहेका छन्। गोप्य सूचनाको आधारमा जिल्ला प्रहरी कार्यालय पर्साबाट खटिएको प्रहरी टोलीले बुधबार दिउँसो १ वीरगन्जको आदर्शनगरबाट कलामुद्दिनलाइ श्रोत नखुलेको २५ लाख रुपैयाँसहित पक्राउ गरेको थियो। कलामुद्दिनले दिएको बयानका आधारमा वीरगन्जको पानी ट्याङकीस्थित भारतीय नागरिक विकास कुमार बस्दै आएको डेरामा प्रहरीले खानतलाशी गरेको थियो। विकासको डेरामा खानतलशाी गर्ने क्रममा दुई वटा कलो ब्याग र हेल्मेटमा लुकाएर राखिएको अवस्थामा ५७ लाख ५० हजार रुपैयाँ बरामद भएको पर्साका प्रहरी उपरीक्षक बेलबहादुर पाण्डेले बताए। रकमसहित विकास, उनको डेरामा बसेका गुड्डुकुमार र साहिल गुप्तालाई पनि नियन्त्रणमा लिइएको प्रहरी उपरीक्षक पाण्डेले जानकारी दिए। उनीहरुको साथबाट ना ८ प ४८९७ नम्बरको डिस्कभर मोटरसाइकलसमेत प्रहरीले बरामद गरेको छ। पक्राउ परेका चारैजना, विगत लामो समयदेखि नेपाल र भारतमा हुण्डीको कारोबार गर्दै आएकाहरु रहेको प्रहरी उपरीक्षक पाण्डेले बताए। हुण्डीको रकमसहित पक्राउ परेका चारैजनाविरुद्ध बैंक तथा वित्तीय संस्था सम्बन्धी ऐन २०७३ बिरूद्वको कसुरमा अनुसन्धान अगाडि बढाइएको प्रहरी उपरीक्षक पाण्डेले जानकारी दिए।"
नागेन्द्र श्रेष्ठ र हिरा काजीको मिठो धोका (भिडियो),"काठमाडौं : टाढा टाढा धेरै टाढा, चाँदनीमा बग्छ खोला जस्ता कालजयी गीतका गायक वरिष्ठ संगीतकार नागेन्द्र श्रेष्ठ र गीतकार हिराकाजी थापाको जोडीको सहकार्यमा नयाँ सिर्जना पस्किएका छन्। यो जोडीको पछिल्लो सांगीतिक कोशेलीका रुपमा बजारमा आएको मिठो धोका रिलिज गरिएको छोटो समयमा नै करिब २ लाख ६० हजार बढी दर्शकले हेरिसकेका छन्। लामो समयदेखि लन्डनमा बसोबास गर्दै आएका थापा भर्सटायल व्यक्तित्वको रुपमा परिचित छन् भने हगंकगंमा बस्दै आएका टाढा टाढा धेरै टाढा, चाँदनीमा बग्छ खोला जस्ता कालजयी गीतका संगीतकार श्रेष्ठ पनि बहुआयामाक छन्। ह्यागं इन्टरटेनमेन्टले आगामी दिनहरुमा झनै उत्कृष्ट सांगीतिक कोशेलीहरु पस्किने गीतकार तथा निर्देशक थापाले बताए। गीतकार थापाका अनुसार ह्यागं इन्टरटेनमेन्टमा बहुचर्चित गायक प्रताप दासको जोगी बोलको गीतको भिडियो दर्शकले केही समयमा नै हेर्न सुन्न पाउने छन्। त्यस्तै बानीका प्रधानको स्वरमा रहेको माली बोलको गीत पनि दर्शकले केही दिन भित्रमा नै हेर्न सक्नेछन्। जसमा शिखर सन्तोषको संगीत तथा फणिन्द्र राईको एरेन्ज रहेको छ।"
कोरोना विशेष अस्पतालमा आधा घण्टा अक्सिजन नहुँदा ५ जनाको मृत्यु,"बुटवल : बुटवलको कोरोना विशेष अस्पतालमा अक्सिजन सकिएपछि एकै पटक पाँच विरामीको मृत्यु भएको छ । बुटवलको धागो कारखानास्थित कोरोना विशेष अस्पतालमा आघा घण्टा अक्सिजन सप्लाई रोकिएको थियो । अक्सिजन सप्लाई रोकिएपछि पाँच बिरामीको मृत्यु भएको अस्पतालका सूचना अधिकारी डा विष्णु गौतमले जानकारी दिए । अक्सिजन सकियो, आधा घण्टा दिन सकेनौं, उहाहरुको मृत्यु भयो, उनले भने,अहिले ६ वटा सिलिण्डर आएको छ एक डेढ घण्टालाई पुग्छ । मृत्यु हुनेमध्ये ४ जना बुटवल उपमहानगरपालिकाका हुन् । नवलपरासीका १ जना छन् । मृत्यु हुनेमा बुटवल ११ का २९ वर्षिय पुरुष, वार्ड नम्बर ८ का ५२ वर्षीय पुरुष, बुटवल १२ की ५९ वर्षीया महिला र बुटवल १३ का ५२ वर्षीय पुरुष रहेका छन् । अक्सिजन नै नपाएर बर्घाटका ४४ वर्षीय पुरुषको पनि मृत्यु भएको छ ।"
कोरोना कहरमा खाद्यान्न उपलब्ध गराउँदै कलाकार,"काठमाडौं : विश्व समुदाय कोरोना भाइरस (कोभिड१९) को महामारीमा छ। महामारीले अन्य क्षेत्र जस्तै कला क्षेत्रसमेत तहसनहस भएको छ। महामारीको समयमा सबै घरभित्र बसिराखेको बेला केही कलाकार भने सामाजिक कार्यमा समर्पित भएर लागेका छन्। गायक सम्राट चौलागाई र मेरी बास्सैका कलाकार कृस्न जोशी (वन काइला) सामाजिक अभियानमा जुटेका हुन्। हामारीको समयमा आफ्नो ज्यानको प्रवाह नगरी कोही पनि भोकले मर्नू नपरोस भनेर उनीहरु सेवामा जुटेका हुन्। महामारीको समयमा काठमाडौं, भक्तपुर, ललितपुर वरीपरी कोही कसैको घरमा चूलो बलेको छैन भने उनीहरु खाद्यान्न लिएर पुगिहाल्छन्। उनीहरुले महामारीको समयमा कसैले भोकै मर्नु नपरोस् भनेर अभियान सुरु गरेको बताएका छन्।"
वीरगन्जमा जेठ ६ सम्म निषेधाज्ञा,"वीरगन्ज : पर्सामा वैशाख १६ गते देखि वैशाख ३० गते सम्मका लागि निषेधाज्ञा एक साताका लागि थप गरिएको छ । बुधबार अपरान्ह बसेको जिल्ला कोभिड संकट व्यवस्थापन केन्द्र (डिसिसिएमसी ) को बैठकले थप ७ दिनका लागि अर्थात् जेठ ६ गते सम्मका लागि थप्ने निर्णय गरेको हो । यसअघि पहिलो वैशाख १६ देखि वैशाख २२ गते सम्मका लागि लगाइएको निषेधाज्ञा वैशाख ३० गते सम्मका लागि थपिएको थियो । कोरोना संक्रमण र मृत्यु दर नियन्त्रणमा निषेधाज्ञा उपयोगी देखिएकाले निषेधाज्ञा ,जेठ ६ गते राति १२ बजे सम्मका लागि थप्ने निर्णय गरिएको डीसीसीएमसीको बैठकमा सहभागी पर्साका सहायक प्रमुख जिल्ला अधिकारी भीमकान्त पौडेलले जानकारी दिए । यस्तै डीसीसीएमसीको बैठकले मुस्लिम धर्मावलम्बी इदुल फित्र इद पर्व भीडभाड नगरी स्वास्थ्य सुरक्षा मापदण्डको पूर्ण पालना गरी आआफनै घरमा मनाउन आग्रह गर्ने निर्णय पनि गरेको छ । यस्तै बैठकले नारायणी अस्पतालको प्रयोगशालामा पीसीआर परीक्षण कार्य, तीन सिफ्टमा २४ सै घण्टा संचालन गर्ने निर्णय पनि गरेको पौडेलले जानकारी दिए । दोस्रो लहर सुरु भएयता वीरगन्जमा कोरोनाबाट ९५ को मृत्यु भएको छ। यस्तै सक्रिय संक्रमितको संख्या १८ सय १० पुगेको छ।"
एमाले विवाद : नेपाल समूहका सांसद जयकुमार राईले राजीनामा नदिने,"काठमाडौं : नेकपा (एमाले) माधव नेपाल पक्षीय सुनसरी क्षेत्र नम्बर १ का सांसद जयकुमार राईले पार्टी विभाजन हुने भए आफूले राजीनामा नदिने बताएका छन्। उनले आफू पार्टी एकताको पक्ष भएको बताउँदै भने, राजीनामाले पार्टी विभाजन हुन्छ भने म त्यो पक्षमा छैन। उनले पार्टीभित्रै बसेर अन्तरसंघर्ष गर्र्ने बताउँदै पार्टी एकताको पहल र प्रयत्न भइरहेको बताए। अहिले यो देशको हितमा छैन, पार्टी लाखौं कार्यकर्ताको हितमा पनि छैन, लाखौँ कार्यकर्ताले पार्टी एकताका पक्षमा छन्, सांसद राईले भने, अहिले कोरानाको महामारीमा सबै एकजुट भएर यसको सामाना गर्नु पर्ने हो। तर, हाम्रा नेता झगडामा लागेको छन्। फेरि संसद विघटन गर्ने खेल हुँदैछ : घनश्याम भुसाल माधवखनाल पक्षको मौनतामा अल्झिएको राजनीति : बिहीबारसम्म आउँला त राजीनामा ? ओलीलाई पदमुक्त गर्न हामीले सांसद पदबाट राजीनामा गर्नुपर्छ : भीम रावल उनले नेताहरुलाई झगडा छोडेर वार्ता र सहमतिका साथ अगाडि बढ्न पनि आग्रह गरे। उनले संसद विघटन ठिक कि बेठिक भन्ने कुरा सर्वोच्च अदालतले मिलाई दिइसकेको बताउँदै आफ्ना मुद्दाबाट भने आफू पछाडि नहटेको बताए। उनले फागुन २३ मा सर्वोच्चले पार्टी ब्यूँताएको अवस्थाबाट नै पार्टी अघि बढ्नुपर्छ भन्ने आफू भएको बताए। मुद्दा आफ्नो ठाउँमा छन्, हामीले पार्टी भित्रै ती मुद्दाको विषयमा लड्नुपर्छ र अन्तर संघर्ष गर्नुपर्छ, उनले भने। एमाले नेता मनमोहन अधिकारीको क्षेत्र रहँदै आएको सुनसरी १ बाट सांसद राईले जसपा नेता अशोककुमार राईलाई चुनावमा दोब्बर बढी मतान्तरले पराजित थिए।"
रातो मच्छिन्द्रनाथको रथारोहण (फोटो फिचर),काठमाडौं : वर्षा र सहकालका 'देवता रातो मच्छिन्द्रनाथको यस वर्षको रथारोहण सम्पन्न भएको छ । हरेक वर्ष वैशाख शुक्ल पक्ष प्रतिपदाको दिन मच्छिन्द्रनाथलाई रथमा विराजमान गराउने चलनानुसार आज साँझ छ बजेर १७ मिनेटमा रथारोहण गराइएको हो । आवश्यक विधि अपनाएर जयजयकारसहित करुणामयलाई रथमा साँझ विराजमान गराइएको रथ निर्माणमा संलग्न ञँवाल सूर्यमान डंगोलले बताए । शनिबार मच्छिन्द्रनाथलाई पुल्चोकबाट तानेर गाःबहाल लगिने नियमानुसार यस वर्ष भने विश्वभरि फैलिँदै गइरहेको नयाँ भेरिएन्टको कोभिड महामारीलाई ध्यानमा राखी केही परसम्म मात्र तानेर लगिने भइरहेको डंगोलले जानकारी दिए । तस्बिर : सुनिता डंगोल
बुधबार काभ्रेमा चार संक्रमितको मृत्यु,"काठमाडौं : जिल्लामा बुधबार ४ जना कोरोना भाइरस (कोभिड१९) संक्रमितको मृत्यु भएको छ। धुलिखेल अस्पतालमा उपचाररत संक्रमित ३ पुरुष र एक महिलाको बुधबार उपचारको क्रममा मृत्यु भएको जिल्ला स्वास्थ्य कार्यालयले जनाएको छ। मृत्यु हुनेमा धनगढी, भक्तपुर, काठमाडौंका पुरुष र ललितपुरकी एक महिलाको उपचारको क्रममा धुलिखेल अस्पतालको आइसोलेसनमा मृत्यु भएको जिल्ला स्वास्थ्य कार्यालय प्रमुख डा नरेन्द्रकुमार झाले जानकारी दिए। जिल्लामा बुधबार १ सय ४६ जनामा कोरोना संक्रमण पुष्टि भएको डा झाले जानकारी दिए। हाल जिल्लामा सक्रिय संक्रमित १५ सय १८ जना पुगेको छ। महिला ६ सय ९४ जना र पुरुष ८ सय २४ जनामा कोरोना संक्रमण देखिएको छ। कोरोना संक्रमितमध्ये ४८ जना जिल्लाका विभिन्न अस्पतालमा उपचार भइराखेको छ। कोरोना संक्रमणबाट काभ्रे जिल्लामा १ सय १ जनाको मृत्यु भएको जिल्ला स्वास्थ्य कार्यालयले जनाएको छ। काभ्रे जिल्ला भित्रको ६८ जना र अन्य जिल्लाको ३३ जना कोरोन संक्रमणबाट मृत्यु भएको छ।"
"पुगेन कांग्रेसका कृष्णचन्द्रको दाबी, पृथ्वीसुब्बा नै फेरि मुख्यमन्त्री","पोखरा : नेपाली कांग्रेसका संसदीय दलका नेता कृष्णचन्द्र नेपाली पोखरेललाई मुख्यमन्त्री बनाउन प्रदेश प्रमुखकहाँ दाबी परेको छ। तर, त्यसअघि नै जनमोर्चा संसदीय दलका नेता कृष्ण थापा र सांसद खिमविक्रम शाहीले त्यसलाई मान्यता नदिन पत्र बुझाएपछि पोखरेलको दाबीले मान्यता पाएन। पोखरेलको दाबी नपुगेपछि फेरि एमाले संसदीय दलका नेता पृथ्वीसुब्बा गुरुङ नै मुख्यमन्त्री हुने भएका छन्। कांग्रेसका पोखरेलले ६० सदस्यी प्रदेश सभाका कांग्रेसका १५, माओवादीका (सभामुखसहित) १२, जनमोर्चाका ३ र जनता समाजवादीमा २ सांसदको समर्थन रहेको भन्दै मुख्यमन्त्री नियुक्ति दाबीसहितको पत्र बुधबार प्रदेश प्रमुखलाई बुझाएका थिए। तर त्यसअघि नै मध्याह्न जनमोर्चाका थापाले सरकार गठनका सन्दर्भमा आफू तटस्थ रहेको बताएका छन्। उनले आफू संसदीय दलको नेता रहेको प्रष्ट गरेका छन्। जनमोर्चाका अर्का सांसद खिमविक्रम शाहीले नेपाली कांग्रेसको नेतृत्वमा सरकार बनाउने सन्दर्भमा आफ्नो समर्थन नरहेको पत्र प्रदेश प्रमुखकहाँ पोखरेलको दाबीअघि नै बुझाएका छन्। थापा र शाहीको पत्रअनुसार पोखरेलले दाबी गरेअनुसार बहुमत नपुगेको हो। २६ वैशाखमा मुख्यमन्त्री पृथ्वीसुब्बा गुरुङले राजीनामा गरेपछि प्रदेश प्रमुखले बहुमतको सरकार गठनका लागि ३ दिनको म्यादसहित आह्वान गरेकी थिइन्। बुधबार ४ बजेसम्म त्यसको म्याद थियो। बहुमतको सरकार बन्न नसके संवैधानिकको धारा १६८ को ३ अनुसार अब प्रदेश सभाको सबैभन्दा ठूलो दल एमाले संसदीय दलका नेता पृथ्वीसुब्बा गुरुङ मुख्यमन्त्री हुने पक्का भएको हो। उनको केही बेरमा शपथ हुँदैछ। विपक्षी गठबन्धनले जनमोर्चाका संसदीय दलका नेता कृष्ण थापाको साथ नपाएपछि बहुमत पुर्याउन नसकेको हो। थापालाई संसदीय दलको नेताबाट हटाइएको जनमोर्चाकी सांसद पियारी थापाले संसद सचिवालयमा पत्र दिएकी थिइन्। तर त्यो किर्ते र जालसाजी भएको भन्दै संसदीय दल नेता थापाले प्रदेश प्रमुखलाई पत्र दिइसकेका छन्। उनलाई कारबाही गरेर सदनमा ५९ सांसद बनाएर बहुमत पुर्याउने प्रयास विपक्षी गठबन्धनले गरेको थियो। उनलाई कारबाही गरेको पत्र प्रदेश प्रमुखकोमा पुग्नु अगावै थापाले प्रदेश प्रमखुलाई पत्र लेखेर आफूमाथि गैरकानुनी कारबाही गरिएको बताएका थिए।"
कर्णालीमा मन्त्रिपरिषद् पुनर्गठन : तीन मन्त्री नियुक्त,"सुर्खेत : कर्णालीमा मन्त्रिपरिषद् पुनर्गठन गरिएको छ। मुख्यमन्त्री महेन्द्रबहादुर शाहीले बुधवार तीनजना मन्त्री नियुक्त गरेका छन्। तीन मन्त्री थपिदा दुईजना मन्त्रीले भने राजीनामा दिएका छन्। राजीनामा दिने र नियुक्त हुने सबै माओवादी केन्द्रका सांसद हुन्। मुख्यमन्त्री तथा मन्त्रिपरिषद् कार्यालयका अनुसार सुर्खेतका विन्दमान विस्ट, सिताकुमारी नेपाली र रुकुमपश्चिमबाट निर्वाचित सांसद गोपाल शर्मा मन्त्रीमा नियुक्त भएका छन्। यस्तै आन्तरिक मामिला तथा कानुनमन्त्री नरेश भण्डारी र आर्थिक मामिला तथा योजना मन्त्री विमला केसीले बुधबार नै राजीनामा दिएका छन्। आफूहरुले मुख्यमन्त्री समक्ष राजीनामा दिएको मन्त्री विमला केसीले पुष्टि गरिन्। दुबै मन्त्रीले दिएको राजीनामा मुख्यमन्त्री शाहीले स्वीकृत गरिसकेको स्रोतले जनाएको छ। यस्तै नवनियुक्त मन्त्री विन्दमान विस्टलाई आन्तरिक मामिला तथा कानुन मन्त्रालयको जिम्मेवारी दिइएको छ। स्रोतका अनुसार उनले युवा तथा खेलकुदसमेत हेर्नेगरी जिम्मेवारी दिइएको छ। यस्तै गोपाल शर्मालाई आर्थिक मामिला तथा योजना मन्त्रालयको जिम्मेवारी दिइएको छ। भौतिक पूर्वाधार विकास मन्त्रालय फुटाएर सिताकुमारी नेपालीलाई जलस्रोत तथा ऊर्जा मन्त्री बनाइएको छ। मन्त्रालय फुटाएपछि अब कर्णालीमा मन्त्रालयको संख्या आठ हुनेछ। सामाजिक विकास मन्त्रालय भने हाल रिक्त छ। मुख्यमन्त्री शाहीले वैशाख ३ गते विश्वासको मत लिने क्रममा कांग्रेसले सहयोग गरेको थियो। कांग्रेसलाई पनि सरकारमा सहभागी गराइने र सो मन्त्रालय दिने तयारी मुख्यमन्त्रीको रहेको स्रोतले जनाएको छ। यस्तै मुख्यमन्त्रीलाई विश्वासको मत दिने क्रममा फ्लोर क्रस गरेका एमाले नेता माधव पक्षका तीनजना यसअघि नै मन्त्री नियुक्त भइसकेका छन्। माओवादीले भने यसअघि अवसर पाएकालाई विदा गरेर नयाँलाई अवसर दिइएको जनाएको छ। नवनियुक्त मन्त्रीहरुको शपथ बुधवार नै खुवाउने तयारी भइरहेको बताइएको छ।"
अलपत्र स्वास्थ्य सामग्री हवाई ढुवानी गर्न कांग्रेसको माग,"काठमाडौं : नेपाली कांग्रेसले स्वास्थ्य सामग्रीको हवाई ढुवानीको प्रबन्ध गर्न सरकारसँग माग गरेको छ। कांग्रेसका प्रमुख सचेतक बालकृष्ण खाँडले विज्ञप्ति सार्वजनिक गर्दै स्वास्थ्य सामग्रीको हवाई ढुवानीको प्रबन्ध गरेर ढुवानीमा सहजीकरण गर्न माग गरेको हो। स्वास्थ्य सामग्री तथा उपकरण आयात गर्ने नेपाली कम्पनीले खरिद गरेका सामान जहाज अभावका कारण अलपत्र परेको भन्दै कांग्रेसले सरकारको ध्यानाकर्षण गराएको हो। खाँडले कोभिड उपचारमा सरकार गम्भीर नभएको भन्दै सरकारलाई ध्यान दिन आग्रह गरेका छन्। स्वास्थ्य सामग्री तथा उपकरण आयात गर्ने नेपाली कम्पनीले खरिद गरेका स्वास्थ्य सामग्री तथा उपकरणहरु हवाईजहाजको अभावको कारण नेपाल ढुवानी हुन नसकी चीनका विभिन्न विमानस्थलमा अलपत्र अवस्थामा रहेका छन्, विज्ञप्तिमा भनिएको छ,गम्भीर विषयलाई मध्यनजर गरी अविलम्ब स्वास्थ्य सामग्री तथा उपकरणको हवाई ढुवानीको प्रबन्ध गरी ढुवानीमा सहजीकरण गर्न सरकार एवम् सम्बन्धित निकायको गम्भीर ध्यानाकर्षण गराउँदछौँ।"
जनमोर्चाले कृष्ण थापालाई हटायो दलको नेताबाट,"काठमाडौं : राष्ट्रिय जनमोर्चाले कृष्ण थापालाई पार्टी संसदीय दलका नेताबाट हटाएको छ । बुधबार बसेको जनमाेर्चाको केन्द्रीय सचिवालयको बैठकले थापालाई जिम्मेवारीबाट हटाएको हो । बैठकपछि महासचिव मनोज भट्टले थापालाई संसदीय दलको नेताबाट हटाएको जानकारी गण्डकी प्रदेशसभाका सभामुखलाई जानकारी गराएका छन् । वैशाख १२ गते थापाकै अध्यक्षतामा बसेको बैठकले नेपाली कांग्रेस, माओवादी केन्द्र र जसपासँग मिलेर सरकार निर्माण गर्ने कार्यलाई समर्थन गर्ने गरी निर्णय भए पनि दलको निर्णय विपरित काम गरेको भन्दै कारबाही गरेको जनमोर्चाले जनाएको छ । विपक्षी गठबन्धनमा साथ नदिएको भन्दै जनमोर्चाले थापामाथि कारवाही गरेको हो । २०७८ वैशाख २९ गते माननीय कृष्ण थापालाई पार्टीको निर्देशन विपरित कार्य गरेकोले तपाईलाई संसदीय दलको नेताबाट हटाई अन्य आवश्यक कार्यवाही किन नगर्ने ?, भन्दै प्रश्नसमेत गरिएको छ । सोधिएको स्पष्टीकरणको जवाफसमेत नदिएकोले कारबाही भएको राप्रपाले जनाएको छ । उहाँले स्पष्टीकरण नबुझाउनु भएकाले आजै बसेको राष्ट्रिय जनमोर्चा केन्द्रीय सचिवालयको जुम बैठकले निजलाई तत्काल संसदीय दलको नेताबाट हटाई सो विवरण सचेतकमार्फत संसद सचिवालयमा बुझाउने निर्णय गएिको व्यहोरा जानकारी गराइन्छ, सभामुखलाई पठाएको जानकारीमा भनिएको छ ।"
भारतमा कोरोनाबाट मृत्यु हुनेको संख्या २ लाख ५० हजार नाघ्यो,"नयाँ दिल्ली : विश्वव्यापी महामारीको रुपमा फैलिएको कोरोना भाइरसबाट भारतमा ज्यान गुमाउनेको संख्या दुई लाख ५० हजार नाघेको छ । केही दिनदेखि कोभिड संक्रमित व्यक्तिको संख्यामा लगातार कमी आए पनि मृत्यु भएका व्यक्तिको दैनिक संख्यामा खासै कमी आएको छैन । कोभिड१९ बाट प्रभावित धेरै राज्य र शहरमा निषेधाज्ञा, लकडाउन र प्रतिबन्धहरु घोषणा गरिएसँगै संक्रमितको संख्या घट्न थालेको अनुमान गरिए पनि देशका सबैजसो भागका स्वास्थ्य संस्थाले गम्भीर संकटको सामना गर्नु परिरहेको छ । भारतीय सञ्चार माध्यमहरुले देशका विभिन्न भागमा मानिसहरु अक्सिजन, औषधि, बेड र अस्पतालमा भर्ना हुन नपाएर बाटामै मानिसको मृत्यु भएका दर्दनाक तस्वीर र भिडियो प्रकाशन प्रशारण गरिरहेका छन् । भारतको केन्द्रीय स्वास्थ्य तथा परिवार कल्याण मन्त्रालयले विगत २४ घण्टामा तीन लाख ४८ हजार जना नयाँ संक्रमित थपिएको जनाएको छ । यो सहित भारतमा हालसम्म कूल संक्रमितको संख्या दुई करोड ३३ लाख ४० हजार पुगेको छ । यसैबीच, कोभिड१९ को महामारीका कारण २४ घण्टामा थप ४ हजार २०५ जनाको मृत्यु भएको छ । यो सहित भारतमा कोरोनाभाइरसको संक्रमणबाट मृत्यु हुनेको संख्या दुई लाख ५४ हजार १९७ जना पुगेको मन्त्रालयले जनाएको छ । भारतमा हाल ३७ लाख ४ हजार व्यक्ति सक्रिय संक्रमित अवस्थामा रहेका छन् जुन अघिल्लो दिनभन्दा करिब ११ हजारले कमी हो । हालसम्म एक करोड ९३ लाख ८२ हजार व्यक्ति कोरोना भाइरसबाट संक्रमणमुक्त भएका छन् । कोरोना भाइरसको दोस्रो लहरका कारण ठूलो मानवीय क्षति भइरहे पनि सरकारले देशव्यापी लकडाउन नगरिने स्पष्ट गरेको छ । कतिपय राज्यले राति कफ्र्यु लगाएका छन् भने केहीमा आंशिक लकडाउन गरेका छन् । कोरोना भाइरसको संक्रमणबाट निकै प्रभावित राजधानी नयाँ दिल्लीमा आगामी मे १७ सम्म लकडाउन घोषणा गरिएको छ । मन्त्रालयका अनुसार गत जनवरीबाट शुरु भएको खोप अभियान मार्फत् हालसम्म १७ करोड ५० लाख व्यक्ति लाभान्वित भएका छन् । गत मे १ तारिखबाट शुरु भएको तेस्रो चरणको खोप अभियानमा १८ वर्षभन्दा माथिको उमेर समूहका व्यक्तिलाई खोप दिन थालिएको छ । यसैबीच, भारतीय स्वास्थ्य अनुसन्धान परिषदले देशभर कोभिडको हालसम्म ३० करोड ७५ लाख नमुना परीक्षण गरिएको जनाएको छ ।"
पार्टीले एक असल र निष्ठावान् नेता गुमायो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले वाग्मती प्रदेशसभाका सदस्य तथा नेकपा (एमाले)का केन्द्रीय कमिटी सदस्य पशुपति चौलागाईंको निधनप्रति दुःख व्यक्त गरेका छन्। बुधबार विज्ञप्ति जारी गर्दै प्रधानमन्त्री ओलीले यस दुःखद घडीमा चौलागाईंप्रति श्रद्धासुमन अर्पण गर्दै निधनबाट शोकमा परेका आफन्त, परिवारजन र शुभेच्छुकप्रति समवेदना प्रकट गरेका छन्। एमाले अध्यक्षसमेत रहेका प्रधानमन्त्री ओलीले चौलागाईंको निधनबाट पार्टीले एक असल र निष्ठावान् नेता तथा दोलखाका जनताले इमान्दार जनप्रतिनिधि गुमाएको बताएका छन्। कोभिड१९ को सङ्क्रमणबाट मङ्गलबार चौलागाईको निधन भएको थियो । प्रधानमन्त्री ओलीले भद्र, शालीन, मिलनसार छवि बनाएका चौलागाईंले जनताप्रति समर्पित जनप्रतिनिधिको भूमिका निर्वाह गरेको उल्लेख गरेका छन्। 'एमालेको नेतृत्वमा भएको मुलुकको लोकतान्त्रिक, प्रगतिशील आन्दोलन र समृद्ध मुलुक निर्माणको अभियानमा उहाँले पुर्याउनुभएको योगदानलाई पार्टीले सधैँ स्मरण गर्नेछ, विज्ञप्तिमा उनले भनेका छन् । चौलागाईं प्रतिनिधिसभा सदस्य, संविधानसभा सदस्य र तत्कालीन प्रजातान्त्रिक राष्ट्रिय युवा सङ्घ नेपालको अध्यक्षसमेत भएका थिए।"
फेरि संसद विघटन गर्ने खेल हुँदैछ : घनश्याम भुसाल,"काठमाडौं : नेकपा (एमाले) नेता घनश्याम भुसालले फेरि प्रतिनिधि सभा विघटन गराउने खेल भइरहेको आरोप लगाएका छन्। बुधबार फेसबुकमार्फत उनले चुनावको नाममा प्रतिनिधिसभा विघटन गराएर आफूहरुसँग बदला लिन लागिएको बताए। उनले लेखेका छन्, आज हामीविरुद्ध गरिएका गालीगलौज वा आलोचनाले नेपालमा संविधान जारी हुँदा असफल भएका र विघटित प्रतिनिधिसभा पुन:स्थापित हुँदा दोस्रो पटक पनि असफल भएका शक्तिहरुले चुनावको नाममा फेरि प्रतिनिधिसभा विघटन गराएर हामीसँग बदला लिन कस्सिएका छन् भन्ने दावीको खण्डन हुँदैन। भुसालले झलनाथमाधवलाईगाली गरेर नेकपा एमालेलाई विभाजित गरिन लागेको तर्क गरेका छन्। उनले भने,हिजो प्रचण्डलाईगाली गरेर पार्टी विभाजनको पाप ढाक्ने प्रयास भयो। आज झलनाथमाधवलाईगाली गरेर बाँकि रहेको नेकपा एमालेलाई विभाजित गरिँदैछ। उनले विद्रोहले क्रान्तिमा योगदान गर्छ कि गर्दैन भन्ने विषयमा विवाद भएको बताउँदै आत्मसर्पण क्रान्तिप्रति गद्दारी भएको प्रतिक्रिया दिएका छन्। भुसालले लेखेका छन्, विद्रोहले क्रान्तिमा योगदान गर्छ कि गर्दैन भन्ने विषयमा इतिहासमा ठूलो विवाद छ। तर आत्मसर्पण क्रान्तिप्रति गद्दारी हो भन्ने कुरा हामीलाई राम्ररी थाहा छ। माधवकुमार नेपाल समूहले २०७७ फागुन २८ गते र त्यसपछि बसेका कथित बैठकहरू र त्यसले गरेका निर्णयहरू फिर्ता लिनुपर्ने र २०७५ जेष्ठ २ गतेको कमिटी, विधान र नेतृत्व नै आफ्नो बटम लाइन भएको बताउँदै आएको छ। सोमबार संसदमा प्रधानमन्त्रीले विश्वासको मत दिने क्रममा माधवसमूहका २८ सांसद उपस्थित भएनन्। उनीहरुले मत नदिदा ओलीको पक्षमा ९३ सांसद्ले मत आएको थियो। एमालेका २८ सांसदले गरे ह्वीप उल्लंघन (नामावलीसहित) राष्ट्रपति भण्डारीद्वारा सरकार गठनका लागि आह्वान सहज छैन संयुक्त सरकार जसपामा कलह चर्कियो, उपेन्द्रको सक्रियताविरुद्ध महन्थको वक्तव्य महन्थको विज्ञप्ति आएपछि बाबुरामले भने, जसपाले एकताबद्ध भएर राष्ट्रिय भूमिका निभाउनैपर्छ सरकार गठनका लागि दाबी गर्ने कांग्रेस पदाधिकारी बैठकको निर्णय जसपा गम्भीर मोडमा बाबुराम भट्टराई पनि अर्ली इलेक्सन को पक्षमा पार्टीले एक असल र निष्ठावान् नेता गुमायो : प्रधानमन्त्री ओली"
जनताको सेवामा जनप्रतिनिधि : वडा सदस्य ढुंगेलले दिए बिरामी बोक्न निजी गाडी,"काठमाडौं : रामेछापको मन्थली नगरपालिका८ चिसापानीका एक जनप्रतिनिधिले आफ्नो निजी गाडी बिरामी बोक्न निःशुल्क दिएका छन्। रामेछापमा कोरोना संक्रमण हुनेको संख्या दिनानुदिन बृद्धि भएकाले वडाका बिरामी बोक्नका लागि वडा सदस्य कुमार ढुंगेलले आफ्नो निजी बुलेरो जिप निःशुल्क प्रयोग गर्न दिएका हुन्। चिसापानीमा नागरिक कोभिड १९ को मिल्दोजुल्दो लक्षण देखा परी शंका लागि स्वाब परिक्षण गर्नुपरेमा मनपा८ चिसापानीका सम्पूर्णमा मेरो निजी प्रयोजनका लागि मैले प्रयोग गर्दै आएको बुलेरो गाडी नि:शुल्क रुपमा सञ्चालन गर्ने निर्णय गरेको छु। एमालेबाट निर्वाचित वडा सदस्य ढुंगेलले भने,कोहि व्यक्ति संक्रमित भई अस्पतालसम्म जानु परेमा पनि बिरामी बोक्नका गाडी निःशुल्क प्रदान गर्नेछु। उनले आफ्नो क्षेत्रबाट आफुले सक्ने सहयोग सबैले गर्नुपर्ने बताउँदै बिरामी ओसार्न समस्या परेको देखेपछि आफूले चढ्दै आएको निजी जिप बिरामी बोक्न दिने निर्णयमा पुगेको जानकारी दिए। उनले भने,आफु बचौँ, परिवार बचाऔँ, समाज बचाऔँ र राष्ट्र बचाऔँ। आफु रहे सबथोक रहन्छ, आफु नै नरहे केही रहन्न। उनले स्वास्थ्य प्रमुखको सहजीकरणमा बिरामी तथा कोभिडको शंका लागेकालाई स्वास्थ्य संस्थासम्म पुर्याउने व्यवस्था गर्ने बताए। ढुंगेलले कोरोनाको शंकास्पद लक्षण देखिएमा वा अस्पताल जाने सवारी साधन नपाएमा ९८५४०४०६७५ नम्बरमा सम्पर्क गर्न आग्रह गरे। ढुंगेलले महामारीका विरुद्ध सबै एकजुट हुन र नेपाल सरकारले जारी गरेको स्वास्थ्य मापदण्ड अपनाउन समेत आह्वान गरेका छन्। उनले चिसापानी स्वास्थ्य चौकी र आयुर्बेदिक औषधालयमा नेपाल सरकारबाट नि:शुल्क पाइने औषधीहरु पर्याप्त उपलब्ध रहेको स्मरण गराए। उनले कोरोनाका बिरामीलाई मन्थली नगरपालिकाले पनि एम्बुलेन्सको व्यवस्था गरेकोसमेत जानकारी दिए । यस अगाडि रामेछाप नगरपालिकाकी उपमेयर सृजना खड्काले प्रयोग गर्दै आएको बा २ झ ४४६३ नम्बरको सुमो गाडीलाई कोभिड मैत्री बनाइएको छ। नगरपालिकामा ५ वटा एम्बुलेन्स भएपनि कोरोना संक्रमितको संख्या बढेपछि सेवा प्रवाह गर्न कठिनाई भएकाले उक्त सरकारी गाडी बिरामी बोक्न लागिएको हो।"
"बिहानै युवतीको मृत्यु, दिउँसोसम्म शव उठेन",स्याङजा : पुतलीबजार नगरपालिका १० का २६ वर्षिया एक युवतीको बुधबार बिहान मृत्यु भएको छ। उनमा कोभिडका लक्षण देखिएको थियो। पुतलीबजार नगरपालिका ६ टक्सार माइतमा बस्दै आएकी उनलाई मंगलबार (गएराती) श्वासप्रश्वासमा समस्या भएपछि बिहान ३ बजे जिल्ला अस्पताल ल्याइएको थियो। अस्पतालले अक्सिजनसहितको उपचार गराउँदा पनि सफल नभएपछि थप उपचारका लागि पोखरा रिफर गरेको अस्पतालका सुपरिटेन्डेन्ट डा रमेश आचार्यले बताए। उपचारका लागि पोखरा लैजादै गर्दा उनको बाटोमै मृत्यु भएपछि मृत शरिर अहिले अस्पतालमा राखिएको छ। कोरोनाका त्रास देखाउँदै आफन्तले सो शव उठाउन मानेका छैनन्। मृत्युपछि मृतक युवतीको स्वाव परीक्षणका लागि पठाइएको छ। परीक्षण रिपोर्ट आउन तीन दिन लाग्ने बताइएको छ। शव व्यवस्थापनका लागि पुतलीबजार नगरपालिकाका प्रमुख सीमा क्षेत्रीसँग समन्वय भइरहेको वडा नं १० का सदस्य सुरजकुमार अधिकारीले जानकारी दिए।
बागमतीमा कोरोना सङ्क्रमणबाट एकैदिन ३४ जनाको मृत्यु,"मकवानपुर : बागमती प्रदेशमा कोरोना सङ्क्रमणका कारण एकै दिनमा ३४ जनाको मृत्यु भएको छ। प्रदेशको सामाजिक विकास मन्त्रालयले सार्वजनिक गरेको तथ्याङ्कअनुसार मृत्यु हुनेमा प्रदेशसभा सदस्य एवं एमाले नेता पशुपति चौलागाईंसहित काठमाडौँमा मात्र ११ महिला र सात पुरुष गरी कूल १८ जनाको मृत्यु भएको हो। त्यस्तै मन्त्रालयका अनुसार ललितपुरका चार, भक्तपुरका तीन, चितवन, दोलखा र सिन्धुलीमा क्रमशः दुईदुई, रसुवा, रामेछाप र सिन्धुपाल्चोकका क्रमशः एकएकजना कोरोना सङ्क्रमितको मृत्यु भएको छ। योसँगै वाग्मती प्रदेशमा कोरोना सङ्क्रमणका कारण मृत्यु हुनेको सङ्ख्या एक हजार ६५३ जना पुगेको सामाजिक विकास मन्त्रालयका प्रवक्ता डा पुरुषोत्तमराज सेढाईंले जानकारी दिए। बागमती प्रदेशमा पछिल्लो २४ घण्टामा चार हजार ६५५ जनामा कोरोना सङ्क्रमण पुष्टि भएको छ। सङ्क्रमण पुष्टि हुनेमा काठमाडौँ दुई हजार ७८८, ललितपुरका ६०२, भक्तपुरका ५३७, रसुवाका एक, नुवाकोटका ७३, धादिङका ११५, चितवनका १२४, सिन्धुलीका ४७, मकवानपुरका ११६, रामेछाप २४, दोलखाका १५, काभ्रे १५५ र सिन्धुपाल्चोकका ५८ जना छन्। बागमती प्रदेशमा सक्रिय सङ्क्रमितको सङ्ख्या ५३ हजार ३७५ जना छन्। तीमध्ये संस्थागत आइसोलेशनमा दुई हजार ४८१, विभिन्न अस्पतालले सञ्चालन गरेको एचडियूमा ३७८, आइसियूमा ६९८, भेन्टिलेटरमा २२० उपचाररत रहेका छन् भने ४९ हजार ५९८ सङ्क्रमितहरू होम आइसोलेशन बस्दै आएको प्रदेशको सामाजिक विकास मन्त्रालयले जनाएको छ। रासस"
जेठ १७ गतेसम्म अन्तर्राष्ट्रिय उडान नहुने,"काठमाडौं : मुलुकको एक मात्र त्रिभुवन अन्तरराष्ट्रिय विमानस्थल भएर हुने अन्तरराष्ट्रिय उडानमाथिको प्रतिबन्ध आगामी जेठ १७ गतेसम्म लम्बिएको छ । नेपाल नागरिक उड्डयन प्राधिकरण (क्यान) ले जरुरी सूचना निकालेर अन्तरराष्ट्रिय हवाई उडानमाथिको प्रतिबन्ध थप दुई साता लम्ब्याउने जानकारी अन्तरराष्ट्रिय उडानका सबै वायुसेवा कम्पनीलाई गराएको हो । तथापि नेपाल र भारतबीच भएको एयर बबल सम्झौताअनुरुप दुई मुलुकको उडानलाई भने निरन्तरता दिइएको छ । उक्त सम्झौताअनुरुप सातामा दुई उडान कायम राख्ने गरी उडान सञ्चालन हुनेछ । नेपालमा यही वैशाख २३ गते रातिदेखि अन्तरराष्ट्रिय उडान स्थगन गरिएको थियो । अहिले अन्तरराष्ट्रिय तथा आन्तरिकतर्फ कार्गो तथा उद्धार उडान मात्रै सीमित सङ्ख्यामा भइरहेको छ । राजधानी काठमाडौँ उपत्यकाको निषेधाज्ञा आगामी जेठ १३ गतेसम्म लम्ब्याउने निर्णय गरिएको छ । सरकारले कोभिड महामारी नियन्त्रणका लागि वैशाख १६ देखि उपत्यकासहित देशका विभिन्न स्थानमा निषेधाज्ञा लागू गरेको छ । निषेधाज्ञाको जारी अवधिमा पनि आन्तरिक र अन्तरराष्ट्रिय दुवैमा उद्धार, चार्टर्ड तथा कार्गो उडान भइरहेका छन् । विमानस्थल कार्यालयका अनुसार मङ्गलबार अन्तरराष्ट्रियतर्फ कार्गो तीन कार्गो, दुई चार्टर्ड र एक एयर एम्बुलेन्स गरी कूल छ उडान भएका छन् । नेपाल वायुसेवा निगम (एयरलाइन्स) ले चीनको बेइजिङबाट अक्सिजन सिलिन्डरसहितका सामग्री ल्याएको थियो भने हिमालय एयरलाइन्सले चीनको कुनमिङमा दुई उडानमार्फत कार्गो तथा बङ्गलादेशमा एक चार्टर्ड उडान गरेको छ । दुबईबाट रोयल एयर एम्बुलेन्सको नेपालमा एक उडान भएको छ । अन्तरराष्ट्रियमा आज विभिन्न एयरलाइन्सका चार कार्गो, एक ट्राभल बबल र एक ट्रेनिङ उडान हुने विमानस्थलले जारी गरेको विज्ञप्तिमा उल्लेख छ । आन्तरिकतर्फ हेलिकोप्टर कम्पनी तथा एयरलाइन्सका गरी मङ्गलबार ६२ उडान भएका थिए । अन्तरराष्ट्रिय विमानस्थलमा आन्तरिकतर्फ १० हेलिकोप्टर कम्पनीसहित १९ वायुसेवा प्रदायक कम्पनीले उडान भर्दै आएका छन् । अन्तरराष्ट्रियमा तीन नेपालीसहित २० वायुसेवा प्रदायकले उडान सञ्चालन गरिरहेका छन् । अघिल्लो वर्ष कोभिड१९ सङ्क्रमणको पहिलो लहर नेपालमा फैलिएपछि महामारी नियन्त्रणका लागि सरकारले चैत ११ देखि देशभर बन्दाबन्दी गरेको थियो । चैत १० देखि आन्तरिक र अन्तरराष्ट्रिय दुवै उडान स्थगन गरेको थियो । महामारी घटेपछि गत भदौ १६ गतेदेखि अन्तरराष्ट्रिय तथा असोज ५ गतेदेखि आन्तरिक उडान सञ्चालनमा ल्याएको थियो । रासस"
माधवखनाल पक्षको मौनतामा अल्झिएको राजनीति : बिहीबारसम्म आउँला त राजीनामा ?,"काठमाडौं : वैकल्पिक सरकार गठनमा संसद्को अंकगणित अनुकुल बनाउन सहयोग गर्न राजीनामा दिन तयार भएका एमालेको माधव नेपाल समूहको मौनताले राजनीति अड्किएको छ। सोमबार संसद्को बैठकमा अनुपस्थित भएर आफ्नै दलको प्रधानमन्त्रीलाई मत नदिएका नेपाल समूहका सांसदहरूको आगामी भूमिका र रणनीति के हुन्छ, सिंगो मुलुकले यतिबेला त्यही प्रतिक्षा गरिरहेको छ। त्रिशंकु संसद्को अंकगणितको महत्वपूर्ण खेलाडी जनता समाजवादी पार्टी विभाजित भएकोले अब निर्णायक भूमिकामा माधव समूह देखिन्छ। यो समूहको निर्णयले राजनीतिको आगामी कोर्स निर्धारण गर्नेछ। यो समूहले राजीनामा दिएर सहयोग गरेमा विपक्षी गठबन्धनलाई वैकल्पिक सरकार बनाउन सहज हुनेछ। नेपाल समूह ओलीसँग मिलेर जाने अवस्था भएमा फेरि ओली बहुमतकै प्रधानमन्त्री बन्ने अवस्था छ। यो समूह राजीनामा नदिएर मौन मात्रै बसे पनि ओलीलाई नै सजिलो हुनेछ। ओली ठूलो दलको नेताको हैसियतले अल्पमतको प्रधानमन्त्री बन्नेछन् र फेरि संसद् विघटन गरेर चुनाव जान बाटो खुल्ला हुनेछ। विश्वासको मत पाउन नसकेपछि संविधानको धारा ७६ (३ ) अनुसार आफ्नै नेतृत्वमा अल्पमतको सरकार बन्ने र त्यसपछिको राजनीतिक भ्याकुमलाई उपयोग गर्दै प्रतिनिधिसभा विघटन गर्ने रणनीतिमा ओली थिए। तर राष्ट्रपतिले धारा ७६ (२ ) अनुसार नै बहुमतीय सरकार बनाउनका लागि दलहरूलाई आव्हान गरेपछि ओलीले सोचेको 'एक्सप्रेस बाटो' रोकिएको छ। सोमबार संसद्मा विश्वासको मत लिन असफल भएपछि राष्ट्रपतिले बिहीबार राति ९ बजेसम्म नयाँ सकारका लागि दाबी पेस गर्न आव्हान गरेकी छिन्। विपक्षीहरू ओलीलाई विस्थापन गरेर वैकल्पिक सरका बनाउने रणनीतिमा जुटेका छन् भने ओली वैकल्पिक सरकार बन्ने संभावनालाई कुनै पनि हालतमा रोकेर आफै फेरि प्रधानमन्त्री बन्ने योजनामा छन्। २ सय ७५ सदस्यीय प्रतिनिधिसभामा चार रिक्त रहेकोले हाल २७१ सदस्य कामय छन्। यो अंकगणितअनुसार नयाँ सरकारका लागि १ सय ३६ सांसदको समर्थन चाहिन्छ। अहिले संसदमा एमालेका १२१, कांग्रेसका ६१, माओवादी केन्द्रका ४८ र जसपाका ३४ ( २ निलम्बित ) छन्। तीनजना स्वतन्त्र हैसियतमा छन्। कांग्रेस र माओवादीको गठबन्धनमा सिंगो जसपाले सघाउने अवस्था नभएपछि माधव समूहले राजीनामा दिए मात्र वैकल्पिक सरकार बन्ने संभावना छ। २० जनाले राजीनामा दिएर संसद्को संख्या घटेर २५१ हुनेछ। त्यो अवस्थामा नयाँ सरकारका लागि १२६ संख्या भए बहुमत पुग्नेछ। कांग्रेस(६१) , माओवादी(४८ ) , जसपाको उपेन्द्र पक्ष (१७) , एक सिटको जनर्मार्चा मिलेर १२७ संख्या पुग्नेछ। जसपामा अहिले आधा महन्थ र आधा उपेन्द्रतिर छन्। सरकार बन्ने निश्चित भएमा तीन चार जना उपेन्द्रतिर लाग्ने संभावना छ। तर माधव पक्षले राजीनामा नदिएमा विपक्षी गठबन्धनको सरकार बन्न सक्दैन। त्यसपछि ओलीका लागि सहज बाटो हुनेछ। माधव पक्ष मिलेर सघाउने अवस्था बने एमालेको १२१, महन्थ पक्ष र एक एकसिटका नेमकिपा र राप्रपासमेतको मतले ओली फेरि बहुमतको प्रधानमन्त्री बन्नेछन्। उनीहरू मौन बसे भने पनि ओलीलाई ठूलो दल नेताको हैसियतले धारा ७६ (३ ) अनुसार प्रधानमन्त्री बन्न सजिलो हुनेछ। ओलीसँगै मिलेर अघि बढ्न नसक्ने निश्कर्ष निकालेको यो समूहले अलग हुने औपचारिक निर्णय भने बुधबार बिहानसम्म गर्नसकेको छैन। सोमबार अपरान्ह र मंगलबार दिनभर आन्तरिक छलफलमा जुटेको यो समूह आफ्नो राजनीतिक भविष्य के हुने भन्ने बारेमा बढी चिन्तित देखिएको छ। ओलीसँग आत्मसमर्पण नगर्ने निश्कर्षमा यो समूह पुगिसकेको छ। नेपाल समूहका नेता घनश्याम भुसाले बुधबार सामाजि संजालमा भनेका छन्, 'आत्मसर्पण क्रान्तिप्रति गद्दारी हो भन्ने कुरा हामीलाई राम्ररी थाहा छ।' स्रोतका अनुसार अब माधव पक्ष ओलीसँग मिलेर जाने संभावना छैन।ह्वीप उलंघन गर्दा पनि ओलीले कुनै कारबाही नगर्नुलाई उनीहरूले सामान्य रुपमा लिएका छन्। किनभने कारबाही गरेर निकाल्दा ओलीलाई नै अप्ठ्यारो पर्छ र संसद्को संख्या घट्ने भएकोले वैकल्पिक सरकार बनाउन सहज हुन्छ। वैकल्पिक सरकारको संभावनालाई रोक्नका लागि ओलीले ह्वी उलंघन गर्ने सांसदहरूउपर कारबाही नगरीकन चुपचाप बस्न वाध्य छन्। विपक्षी गठबन्धनमा लाग्दा हुने राजनीतिक लाभ र भूमिकाबारे अहिले नेपाल समूहमा छलफल भइरहेको छ। कांग्रेस सभापति शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्डसँग राजीनामा दिने सांसदहरूको राजनीतिक भविष्य र तत्काल उपनिर्वाचन गराएर जीत सुनिश्चित हुने विषय,सत्ताको सम्मानजनक साझेदारीदेखि चुनावसम्मको सहकार्यका बारेमा छलफल भइरहेको छ। यसबारेमा टुंगो लाग्नसाथ राजीनामा आउने बताइएको छ। नेपालखनाल समूहका प्रत्यक्ष निर्वाचित सांसदहरु १ झलनाथ खनाल, इलाम १ २ माधवकुमार नेपाल, काठमाडौं २ ३ योगेश भट्टराई, ताप्लेजुङ ४ जयकुमार राई,सुनसरी १ ५ भवानी खापुङ,तेह्रथुम ६ यज्ञराज सुनुवार, ओखलढुंगा ७ गणेश पहाडी, सिन्धुली १ ८ पवित्रा निरौला खरेल, झापा २ ९ जीवनराम श्रेष्ठ,काठमाडौं ८ १०नारायण खतिवडा, नुवाकोट १ ११ विरोध खतिवडा,मकवानपुर २ १२ सुरेन्द्र पाण्डे,चितवन १ १३ घनश्याम भुसाल,रुपन्देही ३ १४ गोकर्ण विष्ट,गुल्मी १ १५ मेटमणी चौधरी,दाङ १ १६ झपट रावल, कैलाली २ १७दिपकप्रकाश भट्ट,कञ्चनपुर ३ १८ भीम रावल, अछाम १ १९ कृष्णलाल महर्जन, ललितपुर २ २० सोमप्रसाद पाण्डे, पाल्पा"
अस्पताल र अक्सिजन खोज्दा खोज्दै मृत्यु,"राजविराज : भेण्टिलेटर अभावमा अस्पताल खोज्दाखोज्दै सप्तरीको राजविराजका एक कोरोना संक्रमितको मृत्यु भएको छ । राजविराजस्थित गजेन्द्रनारायण सिंह अस्पतालमा बुधबार भर्ना भएका राजविराज नगरपालिका९ गढियाका ३८ बर्षीय पुरुषको भेण्टिलेटर अभावमा मृत्यु भएको अस्पतालले जनाएको छ । सप्तरीमा भेण्टिलेटरसहितको अस्पताल नभएपछि संक्रमितलाई धरान र विराटनगरस्थित अस्पतालहरूमा भर्नाका लागि बेडको खोजी गर्दा गर्दै ढिलो भएको अस्पतालका सुचना अधिकारी सुर्यकान्त झाले बताए । राजविराजस्थित अस्पतालमा भेण्टिलेटरको सुविधा नभएकाले बिरामीलाई रेफर गरेपछि सुविधासहितको अस्पतालका लागि संक्रमित परिवारले निकै प्रयास गर्यो । बेड खाली भएपछि भर्ना लिन तयार रहेको खबरपश्चात विराटनगरस्थित ग्रिन सिटी अस्पताल लैजादै गर्दा बाटोमै संक्रमितको मृत्यु भएको मृतक परिवारका सदस्यले बताए । 'एम्बुलेन्समा पर्याप्त अक्सिजन थिएन, अस्पतालले अक्सिजन दिन असमर्थता जनाए पछि निजी सिलिण्डर खोज्नमा नै दुई घण्टा व्यतित भयो ।' राजविराज९ का रामु यादवले भने, 'एक जना बृद्ध गाउँले आफन्तले प्रयोग गरिरहेको सिलिण्डर लिएर गएकोमा अस्पताल पुर्याउन तीन किलोमिटर बाँकी रहदा त्यो पनि सकियो र मृत्यु भयो ।' स्वास प्रस्वासमा समस्या आएपछि बुधबार बिहान आकस्मिक कक्षमा भर्ना गर्दा उनको अक्सिजनको मात्रा ५ देखि १० प्रतिशत मात्र रहेको चिकित्सकहरू बताउँछन् । अस्पताल प्रशासनकाअनुसार तत्काल एण्टिजेन विधिबाट कोरोना संक्रमित पुष्टि भएपछि अस्पतालमै सञ्चालित २५ बेडको एचडियु व्यवस्थासहितको आइसोलेशन केन्द्रमा सारियो । आइसोलेशनमा भर्ना रहेका एक संक्रमित व्यक्तिले अन्य संक्रमितका लागि बेड खाली गर्दै होम आइसोलेशनमा बस्न गए पछि उनलाई साढे ११ बजे आकस्मिक कक्षबाट आइसोलेशन केन्द्रमा सारिएको परिवारका सदस्यले जानकारी दिए । अस्पतालका निमित्त प्रमुख डां रणजितकुमार झा भन्छन्सम्भव सबै प्रयास गर्दा पनि संक्रमित विरामीको अक्सिजनको मात्रा ३० प्रतिशत भन्दा माथि नबढे पछि भेण्टिलेटरसहितको अस्पतालका लागि रेफर गर्यौ । जिल्लामा पछिल्लो समय कोभिड१९ का बिरामी दैनिक बढदै गएको छ । जिल्ला स्वास्थ्य कार्यालयका अनुसार कोभिड१९ को दोस्रो लहरमा ११ दिनको अवधिमा सप्तरीका ११ जनाको मृत्यु भएको र सक्रिय संक्रमितको सङ्ख्या ५ सय १३ पुगेको छ । जिल्लामा कञ्चनरुप, बोदे बर्साइन, हनुमाननगर कंकालिनी, राजविराज, सप्तकोशी, खडक नगरपालिकालगायतले आइसोलेशन केन्द्र बनाए पनि त्यहाँ पर्याप्त उपचारको सुविधा छैन । जिल्लामा रहेका अस्पतालहरू र आइसोलेशनहरूमा आइसीयू र भेण्टिलेटर नहुँदा कडा खालका संक्रमितको उपचार सम्भव नरहेको निमित्त मेडिकल सुपरिटेण्डेण्ट डा झाले बताए । अस्पतालका सुचना अधिकारी सुर्यकान्त झाका अनुसार अस्पतालमा एकैचोटी उपलब्ध चारओटा भेन्टिलेटरमा अक्सिजन कन्सन्ट्रेटर सेन्सरमा प्राविधिक गडबडी भएका कारण र एनेस्थेसिया डाक्टर समेत संक्रमित भएकाले उपयोगविहिन छ । केही भेन्टिलेटरको अक्सिजन कन्सन्ट्रेटरमा प्राविधिक समस्या देखिएको छ, सुचना अधिकारी झाले भने, हामी यो समस्या समाधान गर्न लागिरहेकै बेला एनेस्थेसिया डाक्टर, अहेव र नर्स समेत संक्रमित भए । प्राविधिक समस्या समाधान भए र आवश्यक जनशक्ति उपलब्ध भए मात्र भेन्टिलेटरहरू सञ्चालनमा आउन सक्ने झाले बताए । हाल अस्पतालका २ डाक्टर, १ अहेव र ९ नर्सहरू समेत संक्रमित रहेको उनले जानकारी दिए । भेन्टिलेटर चलाउने मात्र होइन, अन्य स्वास्थ्यकर्मीको पनि अभाव रहेको निमित्त मेडिकल सुपरिटेण्डेण्ट झाको भनाई छ । प्रशासनले प्रदेश२ को सरकारसँग आवश्यक जनशक्ति पूर्ति गरिदिन लिखित माग गरिसकेको छ । तर, प्राप्त हुन सकेको छैन । सप्तरीका थप १ महिला र १ पुरुषको समेत मङ्गलबार मृत्यु भएको स्वास्थ्य कार्यालय सप्तरीले जनाएको छ । कोरोना संक्रमण पुष्टि भएपछि बैशाख २० गतेदेखि होम आइसोलेशनमा बसेकी कञ्चनरुप नगरपालिका८ की ६५ वर्षीया महिलाको साँझ अक्सिजनको कमीका कारण मृत्यु भएको स्वास्थ्य शाखा कञ्चनरुपका सहसंयोजक डम्बर गुप्ताले बताए । होम आइसोलेशनमा बस्दै आएकी महिलामा क्रमिक सुधार हुँदै गए पनि अचानक अक्सिजनको मात्रा कमी भएर अस्पताल ल्याउने क्रममा मृत्यु भएको गुप्ताले जानकारी दिए । नगरपालिकाको एम्बुलेन्स विराटनगर गएका बेला अन्य एम्बुलेन्स उपलब्ध हुन ढिला भएपछि उनलाई समयमै अक्सिजन सुविधा भएको आइसोलेशन केन्द्र पुर्याउन नसकिएको परिवारका सदस्यले जनाए । त्यसअघि मुटुमा समस्या भई स्वासप्रस्वासमा समस्या आएपछि धरानस्थित बीपी कोइराला स्वास्थ्य विज्ञान प्रतिष्ठानमा उपचाररत हनुमाननगर कंकालिनी नगरपालिका१ भलुवाका ६१ वर्षीय पुरुषमा कोरोना संक्रमण पुष्टि भए लगत्तै बिहान १० बजे मृत्यु भयो । कोभिड१९ को दोस्रो लहरमा सप्तरीका दुई महिलासहित ११ जनाको ११ दिनको अवधिमा मृत्यु भएको छ । सप्तरीमा हालसम्म कोरोनाका कारण मृत्यु हुनेको सङ्ख्या ५३ पुगेको छ भने सक्रिय संक्रमितको सङ्ख्या ५ सय नाघेको स्वास्थ्य कार्यालयले जनाएको छ । संक्रमणको दर बढदै गएकाले स्थिती भयावह बन्नु अघि नै सप्तरीमा अक्सिजन प्लाण्ट र आइसियुसहित भेण्टिलेटर सञ्चालनका लागि सबै सरोकारवाला केन्द्रत हुनुपर्ने स्थानीय शिवकान्त सुमनले बताए ।"
"दैलेखमा निषेधाज्ञा : बिहान ८ बजेसम्म खुल्ने, विवाहमा १० जना मात्रै सहभागी हुने","दैलेख : दैलेखमा थप एक साता निषेधाज्ञा लागू हुने भएको छ । यसअघि लगाइएको निषेधाज्ञा मंगलबार राती १२ बजेदेखि सकिने भएकाले उक्त अवधि लम्ब्याइएको हो । जिल्लामा संक्रमणको दर बढ्न थालेपछि पहिलो चरणमा वैशाख २१ गते मंगलबार राति १२ बजेदेखि वैशाख २८ गते राति १२ सम्म एक साता निषेधाज्ञा जारी गरिएको थियो । मंगलबार राति १२ बजेदेखि नै लागुहुने गरी जेठ ४ गतेसम्मका लागि दोस्रो पटक म्याद थप गरिएको प्रमुख जिल्ला अधिकारी हरि प्याकुरेलले जानकारी दिए । दोस्रो पटक एक साताका लागि जारी गरिएको निषेधाज्ञामा थप कडाइ गरिने प्रमुख जिल्ला अधिकारी प्याकुरेलले जानकारी दिए । विवाहमा १० जना मात्रै सहभागी हुन पाइने जिल्ला प्रशासन कार्यालय दैलेखले दोस्रो पटक जारी गरेको निषेधाज्ञामा धार्मिक कार्यमा समेत कडाइ गरेको छ । जिल्लाभर हुने विवाह, व्रतबन्धलगायतका धार्मिक कार्यमा स्थानीय प्रशासनले कडाइ गरेको हो । विवाह, व्रतबन्धलगयातका धार्मिक कार्य गर्नका लागि जिल्ला प्रशासन कार्यालय दैलेखबाट पूर्व स्वीकृत लिइ बढीमा १० जना मात्रै हुन सहभागी हुने पाइनेछ । निषेधाज्ञाको समयमा शान्ति सुरक्षा, स्वास्थ्य, विद्युत, सूचना तथा सञ्चार, खानेपानी, फोहार मैला व्यवस्थापन, ग्यास, पेट्रोलियम पदार्थ, तरकारी, खाद्य तथा दुग्ध पदार्थ, औषधि पसल एक चौथाइ कर्मचारी उपस्थित भइ बिहान १० बजेदेखि १ बजेसम्म सञ्चालन गर्न पाइनेछ । यस्तै एग्रोभेट सेवा, कोभिड१९ आइसोलेसन व्यवस्थापन लगायतका सेवाहरु सञ्चालन गर्न पाइने प्रशासनले जनाएको छ । सार्वजनिक निर्माण कार्यहरु निर्माणस्थलमै रहेर सञ्चालन गर्न प्रशासनले निर्देशन दिएको छ । प्रशासनले गोष्ठि, सभा, सम्मेलन, समारोह, विद्यालय, कलेज, तालिम, जिमखाना, ब्यूटिपार्लर, सैलुन, वित्तिय संस्था, गैरसरकारी संस्था, मनोरञ्जनात्मक गतिविधी, मन्दिर चर्च, धार्मीक अनुष्ठानमा गरिने पुजाआजा ध्यान र अनावश्यक हिँडडुलमा पूर्ण रोक लगाएको छ । सवारी साधन सञ्चालनमा कडाइ प्रशासनले निषेधाज्ञाको समयमा सवारी साधान सञ्चालनमा समेत थप कडाइ गरेको छ । निषेधाज्ञाको समयमा एम्बुलेन्स, दमकल, शववाहन, झण्डावाल सरकारी र निलो प्लेटका सवारी साधन सञ्चालनमा रहने जनाएको छ । यस्तै अत्यावश्यक दैनिक उपभोग्य पशु कृषिजन्य बस्तुहरु दुवानी गर्ने सवारी साधनहरु चालक र सहचालक मात्र रहने गरी सञ्चालन गर्न पाइनेछ । परिचयपत्र र पोषाक सहितका अत्यावश्यक सेवामा खटिएका जनशक्तिले प्रयोग गर्ने सवारी साधन, सूचना विभाग र सञ्चार गृहबाट प्रेस पास परिचय पत्र प्राप्त सञ्चारकर्मीले प्रयोग गर्ने सवारी साधन सञ्चालनमा रहनेछन् । सरकारी सवारी साधन सञ्चालनमा समेत प्रशासनले कडाइ गरेको छ । प्रशासनले सबै प्रकारका निजी र सार्वजनिक यातायातहर बस, हाइस, माइक्रोबस, जीप, अटोरिक्सा, मोटरसाइकल, स्कुटर, भारत र अन्य जिल्ला हुँदै आयात हुने तरकारी फलफूल र सबै प्रकारका मदिराजन्य सामग्री ढुवानी गर्ने सवारी साधनहरुमा पूर्ण रुपमा रोक लगाईएको छ । बिहान साढे ८ बजेसम्म पसल खुल्ने रोक नलगाइएका सेवा कार्यहरुको सञ्चालन तथा सवारी साधनहरुको प्रयोगमा पूर्णरुपमा जनस्वास्थ्यका मापदण्डहरु पुरा गर्नुपर्नेछ । जिल्लाभर दैनिक उपभोग्य वस्तुहरु खाद्यान्न, फलफूल, तरकारी, ग्यासका पसल तथा व्यवसाय जनस्वास्थ्यका मापदण्डहरुको पूर्ण रुपमा पालना हुनेगरी बिहान ६ देखि साढे ८ बजेसम्म मात्र सञ्चालन गर्न पाइने प्रशासनले जनाएको छ । संक्रमितको संख्या दुई हजार नाघ्यो दैलेखमा पहिलो पटक २०७७ जेठ ५ गते आठबीस नगरपालिका१ सात्तलाका ३५ वर्षीय युवकलाई कोरोना भाइरस संक्रमणको पुष्टि भयो । त्यसयता झण्डै एघार महिनामा जिल्लामा दुई हजार ७० जनामा कोरोना संक्रमण पुष्टि भएको छ । मंगलवार थप ५५ जनामा कोरोना भाइरस (कोभिड१९) संक्रमण पुष्टि भएको छ । योसँगै जिल्लामा कोरोना संक्रमण पुष्टि हुनेको संख्या दुई हजार ७० पुगेको हो । हालसम्म १ हजार ६ सय १६ जना कोरोनाका बिरामी निको भइसकेका छन् । जिल्लामा सक्रिय संक्रमितको संख्या ४ सय ४० छ । ती मध्ये ३७ जना मात्रै दैलेख अस्पतालको आइसोलेसनमा उपचाररत छन् । चार सय तीन जना घरमै छन् । जिल्लामा कोरोना संक्रमणका कारण हालसम्म १४ जनाको ज्यान गईसकेको छ । मंगलबार नारायण नगरपालिका९ का ८० बर्षीया महिलाको मृत्यु भएसँगै मृतकको संख्या १४ पुगेको हो । उनको दैलेख अस्पतालमा निधन भएको हो ।"
फिलिपिन्समा शक्तिशाली भूकम्प,मनिला : भूकम्पीय जोखिममा रहेको देश फिलिपिन्सको अक्सिडेन्टल मिन्डोरो प्रान्तमा बुधबार ५८ म्याग्नीच्यूडको भूकम्प गएको छ । फिलिपिन्सको भूकम्प मापन केन्द्रका अनुसार स्थानीय समय अनुसार बुधबार बिहान ९०९ बजे गएको भूकम्पको केन्द्र जमिनको सतहबाट करिब ११० किलोमिटर गहिराईमा रहेको थियो । केन्द्रले यस भूकम्पबाट थप परकम्पहरु उत्पन्न हुन सक्ने भए पनि त्यति क्षति नगर्ने जनाएको छ । यस भूकम्पको धक्का मेट्रो मनिलामा पनि अनुभव गरिएको थियो ।
आधिकारिक आयातकर्ताले ल्याएको रेम्डेसिभिर मात्र खरिद गर्नू : स्वास्थ्य मन्त्रालय,"काठमाडौं : स्वास्थ्य तथा जनसंख्या मन्त्रालयले कोभिड१९ उपचारका लागि प्रयोग हुने औषधि आधिकारिक आयातकर्ताले ल्याएको मात्र खरिद गर्न अनुरोध गरेको छ। मन्त्रालयका सहप्रवक्ता डा समिरकुमार अधिकारीले सूचना सार्वजनिक गर्दै चिकित्सकले सिफारिस गरेपछि आधिकारिक आयातकर्ता आयन हेल्थकेयरले ल्याएको रेम्डेसिभिर मात्र खरिद गर्न भनेका हुन्। औषधि खरिदका लागि चिकित्सकको सिफारिस, औषधि लिने व्यक्तिको परिचयपत्रसहित खरिदका लागि जानुपर्नेछ। मन्त्रालयले औषधि खरिदका लागि विभिन्न व्यक्तिको फोन नम्बरसमेत उपलब्ध गराएको छ। मन्त्रालयले रेम्डेसिभिरको आधिकारिक मूल्य सार्वजनिक गर्दै प्रक्रिया पूरा गरेर मात्र खरिद गर्न भनेको हो । मन्त्रालयका अनुसार प्रक्रिया पुर्याएर खरिद गर्दा रेम्डेसिभिरको मूल्य ४ हजार ९ सय पर्छ ।"
भक्तपुरमा संक्रमतिको मृत्युदर बढ्दो,"भक्तपुर : भक्तपुरमा कोरोना भाइरस संक्रमणको कारण भएको मृत्युदर निरन्तर बढेको छ। मंगलबार नयाँ थपिएको संक्रमितको संख्याको ३३९ प्रतिशत मृत्युदर रह्यो। २६५ जना नयाँ संक्रमित थपिँदा मंगलबार नौजना संक्रमितले ज्यान गुमाए। भक्तपुरमा यो संख्या कोरोना भाइरस संक्रमणका कारण मर्नेहरुको अहिलेसम्मकै सबैभन्दा बढी हो। यसअघि एकैदिन ६ जना संक्रमितको मृत्यु भएको थियो। गएको पाँच दिनदेखि भक्तपुरमा लगातार संक्रमितको मृत्यु भइरहेको छ। अस्पताल तथा स्वास्थ्य संस्थामा संक्रमितले शय्या पाउन सकिरहेका छैनन्। अस्पताल पुगेकाहरुले समेत अक्सिजन ग्यास पाउन सकेका छैनन्। अक्सिजन नपाएरै संक्रमितहरुले मृत्युवरण गर्न बाध्य भइरहेका छन्। नयाँ भेरियन्टसहितको कोरोना भाइरस संक्रमण फैलिएपछि भक्तपुरमा संक्रमणसँगसँगै मृत्युदर पनि बढिरहेको स्वास्थ्य कार्यालय भक्तपुरले जनाएको छ। कार्यालयका अनुसार मंगलबार एकैदिन ९ जना संक्रमितको मृत्यु भएसँगै भक्तपुरमा संक्रमणकै कारण मर्नेको संख्या १६३ पुगेको छ। जसमा १०५ पुरुष र ५८ जना महिला रहेको कार्यालय प्रमुख कृष्ण मिजारले जानकारी दिए। उनका अनुसार मंगलबार ५ महिला र ४ पुरुष संक्रमितको ज्यान गएको छ। जसमध्ये भक्तपुरका चार नगरपालिकामध्ये सूर्यविनायकका मात्रै २ पुरुष र २ महिला गरी ४ जना संक्रमितको मृत्यु भएको प्रमुख मिजारले बताए। मध्यपुर थिमि नपाका २ पुरुष र एक महिला संक्रमितको मृत्यु हुँदा भक्तपुर र चाँगुनारायण नपाका एकएक जना संक्रमित महिलाको मृत्यु भएको उनको भनाइ छ। अहिलेसम्म भक्तपुरमा सबैभन्दा बढी मध्यपुर थिमि नपाका संक्रमितको मृत्यु भएको छ। यहाँका ३८ पुरुष र १७ महिला गरी ५५ जना संक्रमितले ज्यान गुमाएका छन्। मध्यपुर थिमिपछि भक्तपुर नपाका ३२ पुरुष र २० महिला गरी ५२ जना, सूर्यविनायकका २५ पुरुष र १६ महिला गरी ४१ जना तथा चाँगुनारायण नपाका १० पुरुष र ५ महिला गरी १५ जना संक्रमितको मृत्यु भएको छ। सक्रिय संक्रमित ४ हजार २३२ जना भक्तपुरमा २ हजार २६३ पुरुष र एकहजार ९ सय ६९ महिला गरी ४ हजार २३२ जना सक्रिय संक्रमित पुगेका छन्। सक्रिय संक्रमितमध्ये १२६ पुरुष र सय जना महिला गरी २२६ जना अस्पताल तथा नपाले सञ्चालन गरेको आइसोलेसनमा रहेका छन्। यो कूल संक्रमितको ५ प्रतिशतमात्रै हो। बाँकी ९५ प्रतिशत सक्रिय संक्रमित होम आइसोलेसनमा बसेका छन्। चाहेर पनि अस्पताल पुग्न नसकिने स्थिति आएपछि होम आइसोलेसनमा बस्नेहरुको संख्या अत्यधिक बढेको स्वास्थ्य कार्यालयका प्रमुख मिजार बताउँछन्। संक्रमित १५ हजार नजिक भक्तपुरमा कोरोना संक्रमितको संख्या १५ हजार नजिक पुगेको छ। यहाँ ८ हजार २९४ पुरुष र ६ हजार ६५५ महिला गरी १४ हजार ९४९ जनामा कोरोना भाइरस संक्रमण पुष्टि भएको छ। त्यस्तै ५ हजार ९२६ पुरुष र ४ हजार ६६८ महिला गरी १० हजार ५९४ जना अर्थात ७० प्रतिशत संक्रमित डिस्चार्ज भएका छन्। दोस्रो लहर सुरु नहुँदा ९६ प्रतिशतसम्म पुगेको डिस्चार्ज दर अहिले घटेर ७० प्रतिशतमा झरेको हो।"
एमाले नेता चौलागाईंको पशुपति आर्यघाटमा अन्त्येष्टि,"काठमाडौं : नेकपा (एमाले) का दिवंगत नेता तथा बागमती प्रदेशसभा सदस्य पशुपति चौलागाईंको पशुपति आर्यघाटमा अन्त्येष्टि गरिएको छ । नेता चौलागार्इंलाई अन्तिम श्रद्धाञ्जलि व्यक्त गर्न पशुपति आर्यघाटमा गृहमन्त्री रामबहादुर थापा, सञ्चार तथा सूचना प्रविधिमन्त्री पार्वत गुरुङ, एमाले वाग्मती प्रदेश सङ्गठनका अध्यक्ष आनन्दप्रसाद पोखरेल, पार्टी कार्यालयका सचिव शेरबहादुर तामाङ,बागमती प्रदेशसभाका सदस्य रचना खड्कालगायत नेता तथा कार्यकर्ताको उपस्थिति थियो । त्यसअघि आज बिहानै नेता चौलागार्इंको पार्थिव शरीरमा सञ्चार तथा सूचना प्रविधिमन्त्री गुरुङले राष्ट्रिय झण्डा तथा पार्टी अनुशासन आयोगका अध्यक्ष अमृतकुमार बोहराले पार्टीको झण्डा ओढाएर श्रद्धाञ्जलि अर्पण गरे। कोरोना भाइरसको सङ्क्रमणबाट नेता चौलागार्इंको मङ्गलबार निधन भएको हो । एमाले पोलिटब्यूरो सदस्य चौलागाईं दोलखा (ख)बाट वाग्मती प्रदेशसभा सदस्यमा निर्वाचित भएका थिए। नेता चौलागार्इं २०५६ सालको निर्वाचनमा दोलखा१ बाट निर्वाचित थिए । त्यस्तै २०७० सालको संविधानसभा निर्वाचनमा समानुपातिक कोटाबाट सांसद बनेका थिए । विद्यार्थीकालदेखि नै सक्रिय राजनीतिमा रहेका चौलागार्इं एक निष्ठावान्, इमान्दार नेता थिए । उनको निधनले दोलखाका साथै सिङ्गो राष्ट्रले अपूरणीय क्षति व्यहोर्नु परेको एमाले वाग्मती प्रदेश सङ्गठनका अध्यक्ष पोखरेलले बताए।"
कोभिड खोप अभियान : जेठ २ गतेबाट चिनियाँ खोपको दोस्रो मात्रा लगाइँदै,"काठमाडौं : कोरोना भाइरसविरुद्धको चिनिया भेरोसेल खोपको पहिलो मात्रा लगाएकालाई दोस्रो मात्रा जेठ २ गतेदेखि लगाइने भएको छ। जिल्ला प्रशासन कार्यालय काठमाडौंले काठमाडौंमा कोरोनाविरुद्धको दोस्रो चरणको चिनियाँ भेरोसेल खोप सञ्चालन गर्न तयारी थाल्न अनुरोध गरेको छ । वैशाख १६ गतेदेखि लकडाउन लागू भएपछि खोप अभियान स्थगित भएको थियो। काठमाडौं उपत्यकामा दोस्रो चरणको भेरोसेल खोप अभियान सञ्चालनका लागि सबै वडा कार्यालयमा एक हप्ताका लागि निश्चित समय तोक्न, भीडभाड हुन नदिन र कुपन वितरण व्यवस्था मिलाउन स्वास्थ्य कार्यालय काठमाडौंले निर्देशन दिएको थियो। स्वास्थ्य कार्यालय काठमाडौंका अनुसार खोप काठमाडौं महानगरपालिका, कीर्तिपुर, नागार्जुन, चन्द्रागिरि, तारकेश्वर, बुढानिलकण्ठ, टोखा, गोकर्णेश्वर, शंकरापुर र कागेश्वरी नगरपालिकाका खोप केन्द्रमा अभियान सञ्चालन गरिनेछ। यो खोप १८ देखि ५९ वर्ष उमेर समूहका व्यक्तिले लगाउन पाउने छन्। उक्त चिनियाँ खोप चैतको तेस्रो सातादेखि रसुवा, नुवाकोट, सिन्धुपाल्चोक, काभ्रेपलान्चोक, काठमाडौं, ललितपुर र भक्तपुर जिल्लामा वितरण गरिएको थियो यिनै जिल्लामा पहिलो मात्रा लगाएकालाई अब दोस्रो मात्रा लगाइनेछ।"
महामारीमा जाजरकोट अस्पताल : जनशक्ति अभावमा भेन्टिलेटर थन्किए,"जाजरकोट : समयमा उपचार नपाउँदा कोराना संक्रमण भएकी भेरी नगरपालिका४ की ४५ वर्षीया महिलाको गत वैशाख २२ गते मृत्यु भयो। जाजरकोट अस्पतालमा उपचार हुन नसकेकी संक्रमित महिलालाई उपचारका लागि नेपालगन्ज लैजाँदै गर्दा बाटोमै ज्यान गएको हो। हप्ता दिनअघि कोरोना संक्रमण पुष्टि भएकी उनी होम आइसोलेसनमा थिइन्। घरमै उपचार गराइरहेकी उनको स्वास्थ्यमा जटिलता देखिएपछि परिवारले वैशाख १९ गते जाजरकोट अस्पताल पुर्याएका थिए। स्वासप्रश्वासलगायत जटिल समस्या भएकी उनलाई भेन्टिलेटरमा राखेर उपचार गुर्नपर्ने अवस्था थियो तर भेन्टिलेटर नभएपछि अस्पतालले नेपालगन्ज रेफर गरेको थियो। अक्सिजन त दियौं तर समयमै भेन्टिलेटर सेवा पाएको भए बचाउन सकिने थियो, 'अस्पतालका मेडिकल अधिकृत डा अमिन शाहले भने, 'अस्पतालमा भेन्टिलेटर सेवा नभएपछि बाध्य भएर रिर्फर गरेका हौं।' जनशक्ति अभावमा जाजरकोट अस्पतालको भेन्टिलेटर प्रयोगविहीन बनेको छ। गत वर्ष खरिद गरिएको भेन्टिलेटर सञ्चालन नभइ अस्पतालको एक कोठामा थन्किएको छ। अस्पतालमा भेन्टिलेटरसहितको उपचार नभएपछि संक्रमितलाई जिल्ला बाहिर लैजानु पर्ने बाध्यता छ । भेन्टिलेटर सञ्चालन गर्न तालिमप्राप्त विशेषज्ञ चाहिने तर नहुँदा सेवा संचालनमा ल्याउन नसकिएको डा शाहले बताए। बेहोस बनाउन एन्थेसियालगायतका विशेषज्ञ चिकित्सक नहुँदा भेन्टिलेटर संचालन गर्न नसकिएको उनको भनाइ छ । साधनस्रोतको अभावमा कोरानाबाट जटिल अवस्थामा पुगेका बिरामीको रेफरको विकल्प नभएको स्वास्थ्य कार्यालयका प्रमुख टीकाराम जैसीले बताए। 'अक्सिजनको समेत अभाव छ,' उनले भने, 'ठेकेदारको ढिलासुस्ती र लापरवाहीले अक्सिजन प्लान्ट जडान नहुँदा अक्सिजनका सिलिन्डर भर्न नेपालगञ्ज पठाउनु पर्ने बाध्यता छ।' उनका अनुसार ३६ वटा अक्सिजन सिलिन्डर छन् ति खाली हुने वित्तिकै नेपालगञ्ज पठाउनुपर्छ। त्यस्तै जिल्लामै पीसीआर मेसिन नहुँदा कोरोना परीक्षणका लागि सुर्खेत पठाउनुपर्ने बाध्यता छ । जाजरकोटबाट स्वाव संकलन गरी पठाइएका नमुनाको एक साता वितिसक्दा पनि पालो आएको छैन । यी विविध समस्याले गर्दा कोरोना महामारी नियन्त्रमा निकै समस्या देखिएको छ । जाजरकोटमा मंगलबारसम्म तीन सय ८० जना सक्रिय संक्रमित छन्। विभिन्न ठाउँमा भएको पीसीआर र एन्टिजेन परीक्षणबाट संक्रमितको संख्या थपिँदै गएको जिल्ला स्वास्थ्य कार्यालयका महामारी फोकल व्यक्ति कृष्ण खत्रीले बताए। उनका अनुसार जटिल अवस्थाका ८ जनालाई उपचारका लागि नेपालगन्ज र सुर्खेत रेफर गरिएको छ। ५७ जना संक्रमितले कोरोना जितेका छन् । १४ जना अस्पतालको आइसोलेसनमा उपचाररत छन् । एक जना संक्रमितको मृत्यु भएको छ । अन्य सबै संक्रमित होमआइसोलेसनमा छन् । संक्रमित गाउँ पस्न थालेपछि समुदायस्तरमा संक्रमण फैलिएको भेरी नगरपालिका४ का रत्नराज हमालले बताए। बाहिरबाट आएकालाई चेकजाँच नगरी गाउँमा पठाउँदा समस्या भयो, उनले भने, तर पनि स्थानीय सरकार मौन छन्। स्थानीय प्रशासनले निषेधाज्ञा जारी गरेपनि पूजापाठ, विवाह, भोजभतेरलगायत धार्मिक कार्य धमाधम हुँदा संक्रमण भयावह बन्ने देखिएको उनको भनाइ छ। जिल्ला भर तीन सय ८० जना सक्रिय संक्रमित रहेको स्वास्थ्य सेवा कार्यालय जाजरकोटले जनाएको छ । खत्रीका अनुसार ५७ जनाले कोरोना जितेका छन् । १४ जना जिल्ला अस्पतालको आइसोलेसनमा छन् । ८ जनालाई जिल्ला बाहिर रिर्फर गरिएको छ । एकजनाको मृत्यु भएको छ । संक्रमण जिल्लाभर फैलिएको भएपनि परीक्षणको दायरा नबढाइएको स्थानीयको गुनासो छ । स्थानीय प्रशासनले लकडाउन गरेपनि गाउँघरमा मानिसको आवागमन रोकिएको छैन । खासमा लकडाउनको बेला सक्रिय संक्रमित पहिचान गर्ने, संक्रमितलाई अलग गराउने, कन्ट्रयाक ट्रेसिङ्ग गर्ने र परीक्षणको दायरा बढाउनुपर्ने हो तर झारा टार्ने बाहेक गम्भीर रुपमा परीक्षणलाई तीव्रता दिन नसकेको पत्रकार महासंघका जिल्ला अध्यक्ष बालकुमार शर्माले बताए । 'कोरोना नियन्त्रण र रोकथाममा सम्बन्धित निकाय गम्भीर देखिएनन् । यस्तो तालले जति लकडाउन गरेपनि संक्रमण फैलने दर रोकिदैन, उनले भने । जाजरकोटको छेडागाड नगरपालिकामा २२ जनामा कोरोनाको पीसीआर परीक्षण गर्दा २० जनामा संक्रमण देखिएको छ । भेरी नगरपालिका ४ सिर्जना टोलमा एक सय २० जनामा गरिएको कोरोना पीसीआर परीक्षणबाट ८० जनामा संक्रमण पुष्टि भएको छ । सिर्जना टोल एक साताअघि कोरोनाका कारण एक महिलाको मृत्यु भएको टोलमा ८० जना संक्रमित भेटिनुले संक्रमण भित्रभित्रै भुसको आगो झै सल्किरहेको स्वास्थ्यकर्मीको भनाइ छ ।"
"थप ९ हजार ३०५ जनामा कोरोना संक्रमण, १६८ को मृत्यु","काठमाडौं : पछिल्लो २४ घन्टामा थप ९ हजार ३०५ जनामा कोरोना संक्रमण देखिएको छ। विभिन्न अस्पतालमा पीसीआर र एन्टिजेन विधिबाट परीक्षण गराएकाहरुमध्ये ९ हजार ३०५ जनामा कोरोना संक्रमण देखिएको स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले जानकारी दिएका छन्। यस्तै पछिल्लो २४ घन्टामा कोरोनाबाट थप १६८ जनाको मृत्यु भएको मन्त्रालयले पुष्टि गरेको छ। मन्त्रालयका अनुसार बुधबार ४ हजार ४४४ जना कोरोनामुक्त भएका छन्। हालसम्म सक्रिय संक्रमितको संख्या १ लाख १ हजार ६३४ पुगेको छ। ५१७ जना क्वारेन्टाइनमा रहेको मन्त्रालयले जनाएको छ। मन्त्रालयका अनुसार पछिल्लो २४ घन्टामा काठमाडौं उपत्यकामा थप ३ हजार ९२४ जनामा कोरोना संक्रमण देखिएको छ। काठमाडौंमा ३२ सय ५०,भक्तपुरमा २२६ जना र ललितपुरमा ४४८ जना गरी ३ हजार ९२४ जनामा संक्रमण देखिएको हो।"
बेड नपाएपछि तोडफोड,"जनकपुरधाम : प्रदेश २ का मुख्यमन्त्री मो लालबाबु राउतले कोरोनाको दोस्रो लहरको पर्याप्त तयारी भएको दाबी गरे पनि अस्पतालमा बिरामीलाई शय्या पाउन मुस्किल छ। विश्वव्यापी कोरोना महामारीको विषयमा प्रदेश सरकारले हप्तैपिच्छे बैठक र छलफल गरेर यसको तयारीमा कुनै कसर बाँकी नराख्ने भने पनि प्रादेशिक कोभिड अस्पताल लथालिंग अवस्थामा छ। प्रदेश सरकारले संक्रमितको सम्पूर्ण खर्च प्रदेश सरकारले व्यहोर्ने भने पनि संक्रमितको खाना, खाजा, पानीलगायतको खर्च संक्रमितले आफैं जुटाउनु परेको प्रशासन कर्मचारी लालबाबु अन्सारीले बताए। उनले भने, प्रदेश सरकारले केही दिएको छैन, हामीसँग आफैं बजेट पनि छैन, कसरी संक्रमितलाई खाना, खाजा खुवाउने ? प्रदेश २ सरकारले प्रादेशिक अस्पतालमा भर्ना भएका बिरामीलाई खाना खुवाउन नसकेपछि सहयोगी हातहरूलाई खाना, खाजाको व्यवस्थापन गर्न सार्वजनिक रूपमै आह्वान गरिएको छ। प्रादेशिक अस्पतालका निमित्त मेडिकल सुपरिटेन्डेन्ट डा प्रमोदकुमार यादवको आह्वानपछि मारवाडी युवा मञ्चले कोभिड बिरामीलाई निःशुल्क खाना खुवाउने जिम्मेवारी लिएको छ। यसैगरी महोत्तरीको जिल्ला अस्पतालले समेत मुख्यमन्त्री तथा मन्त्रिपरिषद्को कार्यालयलाई पत्र लेखेर चिकित्सकदेखि पुरानो बाँकी बक्र्यौता तलब र क्वारेन्टाइन आइसोलेसनको प्रबन्ध गरिदिन अनुरोध गरेको छ। पत्रमा भनिएको छ, सेकेन्डरी लेवलको कोभिड अस्पतालको लागि मन्त्रिपरिषद्बाट भएको निर्णयसमेत कार्यान्वयन भएको छैन, महामारीमा विकराल स्थिति सिर्जना भएपनि उपकरण र दक्ष जनशक्तिको अभावमा सेवा दिन असमर्थ छौं। कोभिड अस्पताल व्यवस्थापन गर्न आवश्यक जनशक्ति, उपकरण र आवश्यक औषधि आपूर्ति गर्ने भनिए पनि कार्यान्वयन भएको छैन। प्रदेश सरकारले आठ वटै जिल्लाको अस्पतालहरूको लागि कर्मचारी, चिकित्सक भर्ना प्रक्रिया अगाडि बढाए पनि कार्यान्वयन फितलो छ। चिकित्सकको दरबन्दी लामो समयदेखि रिक्त रहेको प्रादेशिक अस्पतालका प्रमुख प्रमोदकुमार यादवले जानकारी दिए। कोरोनाको पहिलो चरणमै जनकपुरधाम १४ मुजेलियास्थित मणिपाल अस्पताललाई विशेष कोभिड अस्पताल बनाउने कुरा वर्ष दिनदेखि चलेपनि अझै अन्योलता कायमै छ।"
"इजरायलप्यालेस्टाइन तनाव झन चर्किँदै, इजरायलले गरेको भीषण बमबारीमा ३५ प्यालेस्टाइनीको मृत्यु",जेरुसेलम : इजरायलले प्यालेस्टाइनको गाजा क्षेत्रमा भीषण बमबारी गरेको छ । सोमबारदेखि गरेको बमबारी बुधबार बिहानैदेखि निरन्तरता दिएको हो । लगातार गरेको सो बमबारीमा कम्तिमा ३५ प्यालेस्टाइनीको मृत्यु भइसकेको छ । मृत्यु हुनेमा १० जना बालबालिका रहेको अलजजिराले उल्लेख गरेको छ । आक्रमण सन् २०१४ यताकै सबभन्दा ठुलो भएको बताइएको छ । यससँगै इजरायलप्लोस्टाइन तनाव झन चर्किएको छ । दुवै पक्षले आक्रमणलाई तीव्र बनाएको अन्तर्राष्ट्रिय सञ्चारमाध्यमले जनाएका छन् । मंगलबार प्यालेस्टाइनी सेनाले इजरायलमाथि सयौँ रकेट प्रहार गरेको थियो । आक्रमणमा ३ जनाको मृत्यु हुनाको साथै १२ जना घाइते भएको बताइएको छ । यसअघि इजरायलले गाजा क्षेत्रमा गरेको हवाई आक्रमणको जवाफ स्वरूप प्यालेस्टाइनले रकेट आक्रमण गरेको हो । सो आक्रमणपछि इजरायलले लड सहरमा संकटकाल घोषणा गरेको छ । मंगलबार राति इजरायली प्रधानमन्त्री बेन्जामिन नेतान्याहूले संकटकाल घोषणा गरेका हुन् । इजरायलप्यालेस्टाइनको तनाव चर्किएपछि अन्तर्राष्ट्रिय समुदायले दुवै पक्षलाई शान्ति कायम गर्न आग्रह गरेको छ । त्यस्तै संयुक्त राष्ट्रसंघले पूर्ण युद्धको स्थिति हुन लागेकाले दुवै पक्षलाई आक्रमण रोक्न आग्रह गरेको छ । युद्धका कारण गाजा क्षेत्रका सामान्य मानिसले ठुलो मूल्य चुकाउनु परिरहेको उल्लेख गर्दै राष्ट्रसंघले हिंसा रोक्ने विषयमा सबै पक्षको ध्यानाकर्षण गराएको छ ।
मन भक्कानिन्छ तर सहनै पर्छ,"भक्तपुर : पछिल्लो समय कोरोना भाइरस संक्रमितहरुको मृत्युदर बढिरहेको छ। अस्पतालमा उपचारको लागि भर्ना भएका संक्रमितहरुले अक्सिजनसमेत पाउन सकेका छैनन्। अस्पतालका भएभरका शय्या संक्रमितले भरिएन थालेका छन्। संक्रमितहरुले अस्पतालमा आफ्नो पालो कुर्नुपर्ने बाध्यता आइलागेको छ। जसले गर्दा नयाँ थपिएका संक्रमितहरुले अस्पतालको मुखै नहेरी ज्यान गुमाउनुपर्ने अवस्था आइरहेको छ। संक्रमितहरुको उपचार जति असहज बन्दै आएको छ, कोरोना भाइरस संक्रमणले मृत्युवरण गरेकाहरुको शव व्यवस्थापन पनि उत्तिकै चुनौतीपूर्ण भएको छ। काठमाडौंको पशुपतिस्थित दुइटा विद्युतीय शवदाह गृह अपुग भएको छ। संक्रमण हुँदा अस्पतालमा उपचारको लागि लाम बस्नुपर्ने बाध्यता एकातिर छ भने अर्कोतिर मृत्युपछि अन्तिम संस्कारसहित सद्गद्को लागि समेत विद्युतीय शव दाहगृहमा पालो कुर्नुपर्ने भएको छ। विद्युतीय शवदाह गृहमा पालो पाउन धेरैसमय कुर्नुपरेपछि शव व्यवस्थापन टोलीले बागमती किनारमा संक्रमितको सदगद गर्न थालेको छ। बागमती किनारमै ठाउँ अभाव भएपछि खुला चौरमा संक्रमितहरुको सदगद हुन थालेको छ। जुन दृश्यले कोरोना भाइरस संक्रमण कति भयावह बन्दैछ भन्ने आँकलन गर्न गार्हो छैन तर स्थानीय प्रशासनले लगाएको निषेधाज्ञा अवज्ञा गरी सडकमा आउने सर्वसाधारण घटेका छैनन्। उपत्यकाका सहरी क्षेत्रमा गुडेका सवारीसाधनको संख्या हेर्दा निषेधाज्ञा छ भन्ने अवस्था नभएको भक्तपुरको सूर्यविनायकस्थित नेपाली सेनाको इन्द्रबक्स गणका शव व्यवस्थापन टोलीका सदस्यहरु बताउँछन्। सरकारले कोरोना भाइरस संक्रमणका कारण मृत्यु भएका व्यक्तिहरुको शव सदगद गर्न नेपाली सेनालाई जिम्मा दिएको छ। सोहीअनुसार भक्तपुर जिल्लामा मृत्यु हुने संक्रमितहरुको शवको व्यवस्थापन सूर्यविनायकस्थित नेपाली सेनाको इन्द्रबक्स गणले गर्दै आएको हो। इन्द्रबक्स गण ३ महिनाअघि मात्रै भक्तपुरको सूर्यविनायकमा आएको हो। सूर्यविनायकस्थित सैनिक व्यारेकमा इन्द्रबक्सअघि वीरदल गण रहेको थियो। वीरदलले गर्दै आएको शव व्यवस्थापन अहिले इन्द्रबक्स गणको जिम्मेवारीमा सरेको छ। इन्द्रबक्स गण आएको ३ महिनाभित्र ३७ जना संक्रमितको शव व्यवस्थापन गरिएको गणका सहायक सेनानी डम्बर बुढा बताउँछन्। अहिले बुढासँगै सहायक सेनानीद्वय प्रदीप थापा र अम्बर सुवेदी, उपसेनानी सुनिल हेम्बा, दुर्गा महत्तो, जुनुराम महत्तो, सोमबहादुर मगर, सुरेश तिवारीलगायत शव व्यवस्थापनमा परिचालित छन्। उनीहरुलाई एकएकजना शव बाहन र एम्बुलेन्स चालकहरुले समेत साथ दिइरहेका छन्। त्यस्तै गणका प्रमुख प्रमुख सेनानी सामन्तध्वज खाँड र सेनानीहरुले प्रत्यक्ष अप्रत्यक्ष सहयोग पुर्याउँदै आएका छन्। भक्तपुरमा हालसम्म एकसय ५४ जना संक्रमितहरुको मृत्यु भएको छ। भक्तपुरमा मृत्यु भएका संक्रमितहरुको सदगद गर्न पशुपतिसम्म लानुपर्दा धेरै समय कुर्नुपर्ने बाध्यता रहेको सहायक सेनानी बुढा बताउँछन्।पशुपतिमा शव सदगद गर्न लामो समय पालो कुर्नुपर्छ, उनले थपे, त्यसैले भक्तपुरमै कतै सुरक्षित स्थानमा सदगद गर्न पाए हुन्थ्यो।यसबारे भक्तपुरस्थित डीसीसीएमसी, नगरपालिकाहरुको ध्यानाकर्षण गरिएको उनको भनाइ थियो। आफूहरुले ज्यान जोखिममा राखेर मृत्यु भएका संक्रमितहरुको शव सदगद गर्न जाँदा र फर्कँदा सडकमा देखिएका सर्वसाधारणको भीडले पीडा महसुस हुने उनीहरु बताउँछन्। अझ सहरका सडकमा गुडेका सवारीसाधनको संख्याले भित्री मनैदेखि दुःख लाग्ने उनीहरुको भनाइ छ।आफ्नै ज्यान जोखिममा राखेर मृत्यु भएका संक्रमितहरुको सदगद गरिरहेका छौं, उनीहरु सबैले एकैस्वरमा भने, तर निषेधाज्ञाकै बीच सडकभरि मान्छेको हुल देख्दा पीडा महसुस हुन्छ। सडकमा गुडेका गाडी देख्दा मनभित्रैदेखि दुःख लाग्छ। एकपटकमा ४ जना खटिँन्छौं : सहायक सेनानी हामी संक्रमितको मृत्यु भएको खबर प्राप्त भएपछि आवश्यक सम्पूर्ण प्रक्रिया पूरा गर्छौं। यसबाहेक भक्तपुरका संक्रमित उपचार भइरहेका अस्पतालमा हाम्रो निरन्तर सम्पर्क भइरहन्छ। त्यस्तै डीसीसीएमसी, प्रहरी, नगरपालिकाहरुसँग पनि हामी अटुट सम्पर्कमा हुन्छौं। यी सबैबाट हामीकहाँ संक्रमितको मृत्यु भएको जानकारी संकलन गर्छौं। जसअनुसार अस्पतालमा उपचार रहँदै र होम आइसोलेसनमा बस्दाबस्दै मृत्यु भएका संक्रमितहरुको शव उठाएर व्यवस्थापन गर्छौं। संक्रमितको मृत्यु भएपछि आवश्यक प्रक्रिया पूरा गरेर एकपटकमा ४ जना खटिन्छौं। संक्रमितको शव उठाउन ४ वटा कागजात आवश्यक पर्छ। पहिलो, परिवारको मञ्जुरीनामा, दोस्रो कोरो भाइरस संक्रमण परीक्षण गरिएको पीसीआर रिपोर्ट, तेस्रो अस्पताल वा वडा कार्यालयले दिएको मृत्युको प्रमाणपत्र र चौथोमा सीसीएमसीको निर्णय आदेश। यी प्रक्रिया पूरा नभई शव व्यवस्थापन गर्ने टोली परिचालन हुँदैन। २ जनाले संक्रमितको शव पोको पार्ने र सुरक्षित रुपमा शवबाहनमा राख्ने गर्छन्। एकजनाले शव उठाइसकेपछि निःसंक्रमण गर्ने कार्य गर्छ। अर्को एकजनाले आवश्यक कागजात मिलाउने तथा सुपरभिजन गर्ने कार्य गर्छ। शवबाहनमा राखेको शव पशुपतिस्थित विद्युतीय शव दाहगृहमा लान्छौं। मृतकका परिवारलाई अन्तिम दाहसंस्कार गर्ने समय दिन्छौं। आफन्तले मृतकको अनुहार हेर्न मिल्दैन भनी सोध्छन्। त्यसबेला आफू पनि भावविह्वल भइन्छ। मन भित्रैदेखि भक्कानिन्छ तर सहनै पर्छ। रोगै यस्तो सुरक्षित रुपमा पोको पारिएको शव खोल्न मिल्दैन। आफन्तले अन्तिममा पनि मृतकको अनुहारै हेर्न नपाइने अवस्था आउँदा पनि सर्वसाधारण सचेत भएको देखिँदैन। निषेधाज्ञा घोषणा गरिएको छ तर सडकमा सर्वसाधारणको चहलपहल घटेको छैन। सडकमा सवारीसाधन उत्तिकै गुडेका छन्। यसले भित्री मनदेखि पीडा महसुस हुन्छ। सबै सुरक्षा मापदण्ड पालना गरेका छौं : थापा सबै सुरक्षा मापदण्ड पालना गरेरमात्रै हामी परिचालित हुन्छौं। पीपीई सेट अनिवार्य लगाउँछौं। डबल सर्जिकल माक्स, केएन ९५ माक्स, गगल्स, फेस शिल्ड, हेड कभर, खुट्टामा गमबुट, गमबुटबाहिर अर्को कभर, हातमा पञ्जा लगाउँछौं। हाम्रो शरीरको कुनै पनि भाग खुला हुँदैन। जसले गर्दा कोरोना भाइरस हाम्रो शरीरको पहुँचमा जान पाउँदैन। शव व्यवस्थापनपछि लगाएको सम्पूर्ण सुरक्षा सामग्री जलाएर नष्ट गरिन्छ। साथै हामी आफ्नो स्वास्थ्य सुरक्षाप्रति त्यत्ति नै सचेत छौं। जसले गर्दा अहिलेसम्म शव व्यवस्थापनमा खटिएका हामीमध्ये कोही पनि संक्रमित भएका छैनौं। सबै सुरक्षित छौं। पशुपतिमा शवको लाइन लागेकाले सदगद गर्न भने बढी समय कुर्नुपर्ने समस्या आइलागेको छ। विद्युतीय सवदाह गृहमा एउटा शव जलाउनको लागि एकघन्टाभन्दा बढी समय लाग्छ। अहिले बागमती किनारमा चिताको संख्या बढे पनि ठाउँ कम छ। त्यसैले भक्तपुरका मृतकहरुको शव भक्तपुरमै कतै सुरक्षित रुपमा व्यवस्थापन गर्न सकिए छिटो र सहज हुने थियो। यसबारेमा डीसीसीएमसीको ध्यानाकर्षण गरेका छौं। यहीं रफ्तारमा मृत्यु हुने संक्रमितको संख्या बढे भारतकै अवस्था आउन धेरै समय लाग्दैन। त्यसैले भक्तपुरमै संक्रमितको सशव व्यवस्थापन गर्नेतर्फ अहिल्यै तयारी अघि बढाउनुपर्ने देखिन्छ। हामीलाई सुरुसुरुमा शव व्यवस्थापन गर्न स्वास्थ्य सामग्री अभाव थियो। संक्रमितको शव पोको पार्ने ब्याग नै अभाव थियो। हामीले लगाउने पीपीई सेट पनि कमै थियो। अहिले नगरपालिका, रेडक्रसलगायतले सहयोग गरेकाले समस्या छैन। तर संक्रमणदर तीव्र हुँदा पनि सर्वसाधारण सचेत भएको पाइँदैन। जसले गर्दा भोलि शव उठाउनै नभ्याउने अवस्था नआओस् भनी हामीले कामना गर्दै आएका छौं। घरपरिवारले हौसला दिएका छन् : सुवेदी संक्रमितको शव व्यवस्थापन गर्न हामी खटिएको घरपरिवारलाई जानकारी छ। घरपरिवारले सुरक्षित भएर काम गर्न हौसला दिँदै आएका छन्। उहाँहरुले जहाँ गएपनि जहाँ बसे पनि कामै गर्ने हो, काम गर्नुस्, आफू सुरक्षित भएर जिम्मेवारी पूरा गर्नुस् भन्नुभएको छ। यसले गर्दा कर्म क्षेत्रमा जिम्मेवारीपूर्वक लाग्न प्रेरित गरेको छ। नेपाली सेनामा रहेर महामारीको बीचमा काम गर्न पाउँदा हामी गौरवान्वित छौं। हामी भित्री मनदेखि सन्तुष्ट छौं। महामारीकै बीच अग्रपंक्ति बसेर काम गर्न पाइरहँदा हामीले गर्व महसुस गरिरहेका छौं। नेपाली सेनाले आफ्नो ज्यानलाई यति जोखिममा राखेर पनि खटिएर काम गरिरहेको छ भनेर हामीले देखाउन पाएका छौं। यसैले हामीलाई गर्व महसुस गराउँछ। नेपाली सेनामा लागेर महामारीको बीच देश र जनताको सेवा गर्न पाएका छौं। महामारीको बेला हाम्रो कर्तव्य र परम धर्म नै सेवा गर्नु हो। मर्नु त सबैलाई एकदिन छँदैछ। हामीले गर्नुपर्ने काम खुसी भएर गरिरहेका छौं तर संक्रमितको मृत्यु बढेको देख्दा मनैदेखि दुःख पनि लाग्छ। अन्तिम समयमा आफन्त मृतकको शवलाई फूलमाला चढाउन आउँदा घरपरिवारको याद आउँछ। त्यसबेला कोरोना भाइरस संक्रमण नियन्त्रण तथा व्यवस्थापन गर्न अझ गर्नुपर्ने धेरै काम बाँकी छ जस्तो लाग्छ र थप काम गर्न उत्साह पनि प्राप्त हुन्छ। निषेधाज्ञा भए पनि अवस्था खुकुलो देखिन्छ। त्यसैले यसलाई कडाइ गर्न सकिए बढीभन्दा बढी जनता सुरक्षित हुन्छन् कि भन्ने लाग्छ। संक्रमित कम भए मृत्युवरण गर्नेहरु पनि न्यून हुन्छ कि भन्ने लाग्छ।"
प्रदेश १ मा संक्रमित संख्या ४० हजारनजिक,"विराटनगर : प्रदेश १ मा हालसम्म कोरोना भाइरस संक्रमितको संख्या ४० हजारनजिक पुगेको छ। एकै दिन सबैभन्दा धेरै मंगलबार नौ सय चार जना नयाँ संक्रमित थपिए। एक हजार आठ सय जनाको पीसीआर परीक्षण हुँदा आधाभन्दा बढीमा संक्रमण पुष्टि भएको हो। परीक्षण रिपोर्ट पोजिटिभ आउनेमा चार सय एक महिला र पाँच सय तीन पुरुष छन्। पीसीआर परीक्षण गरिएकामध्ये आठ सय ९६ जनाको रिपोर्ट भने नेगेटिभ आएको छ। नयाँ थपिएकासहित हालसम्म १४ जिल्ला रहेको प्रदेशमा संक्रमितको संख्या ३९ हजार आठ सय २४ पुगेको छ। सामाजिक विकास मन्त्रालयका अनुसार नयाँ थपिएका संक्रमितमा मोरङका चार सय ३१, झापाका दुई सय १४, सुनसरीका एक सय ८०, धनकुटा र उदयपुरका १८१८, इलामका चार, पाँचथर र भोजपुरका दुईदुई, ताप्लेजुङ, संखुवासभा र खोटाङका एकएक र प्रदेश १ बाहिरका ३२ जना रहेका छन्। प्राय प्रदेशमा थपिने नयाँ संक्रमितमा झन्डै आधा संख्या मोरङको हुने गरेको छ। मोरङको पनि प्रदेश १ को राजधानी रहेको विराटनगर सबैभन्दा बढी प्रभावित छ। विराटनगरमा मात्रै मंगलबार एक सय ४६ महिला र एक सय ६१ पुरुष गरेर तीन सय सात जना नयाँ संक्रमित थपिएको मन्त्रालयले जनाएको छ। प्रदेश १ मा हालसम्म संक्रमण पुष्टि भएकामध्ये ३० हजार तीन सय ५९ जनाको उपचार सम्भव भएको छ। उपचार सम्भव भएकाहरु कोरोनामुक्त हुँदै सामान्य जीवनमा फर्किएका छन्। प्रदेश १ मा सक्रिय संक्रमितको संख्या आठ हजार आठ सय ८२ रहेको मन्त्रालयले जनाएको छ। कोरोना भाइरस संक्रमणको दोस्रो भरियन्ट सुरु भएयता मात्रै २९ दिनको अवधिमा प्रदेशमा कोरोना संक्रमित एक सय १० जनाभन्दा बढीको मृत्यु भइसकेको छ। मंगलबार मात्रै सर्वाधिक १४ जनाको विभिन्न अस्पतालमा उपचारका क्रममा र होम आइसोलेसनमा मृत्यु भएको जानकारी मन्त्रालयले दिएको छ।"
सामाजिक विविधताको व्यवस्थापन,"समावेशी नीति सामाजिक न्याय प्राप्तिको माध्यम र विविधता व्यवस्थापनको प्रभावकारी संयन्त्र हो हरेक समाज धेरै विविधताको सम्मिश्रण हो। राष्ट्र धेरै विशेषतायुक्त समाजहरूको सम्मिश्रण हो। यीे विविधताहरू आफैंमा विशेषतायुक्त हुन्छन्।समाज र राष्ट्रका यी विशेषताहरू प्रत्येक राष्ट्रको मौलिक पहिचान र गर्वको विषय हुने गर्दछ।राष्ट्रिय पहिचान र गर्वसँगै स्थानीय पहिचानको पनि महत्व खोजिने विषय स्वाभाविक प्रक्रिया हो। बहुजातीय, बहुभाषिक एवं लामो ऐतिहासिक पृष्ठभूमि भएको समाजमा संस्कृतिको पनि विविधता रहन्छ। जातीय परम्पराहरू अलगअलग हुन सक्छन्। उनीहरूको रीतिरिवाज, लवाईखवाई, मूल्यमान्यता, धर्म र सांस्कृतिक क्रियाकलापमाविविधता रहन्छ। यी सबै पक्षहरूको पहिचान एवं सम्मान गर्ने र कुनै विभेद नहुने अवस्थाको सिर्जना गर्नु नै विविधता व्यवस्थापन हो। नेपाल आफैंमा विविधतायुक्त देश हो। नेपालमा सयभन्दा बढी जातजाति र भाषाभाषी, विविध धर्मावलम्बी र संस्कृति छन्। नेपालमा भौगोलिक विविधतामा आधारित सांस्कृतिक र सामाजिक विविधता पनि विद्यमान रहेको छ। यो विविधतामा अनेकौं सौन्दर्यता पनि लुकेकोछ। विधितामा एकता नेपाली समाजको विशेषता हो। विविधताको सौन्दर्यतालाई राष्ट्रिय भावनामा बदल्न सके मात्र विविधताले सकारात्मक परिणाम दिन सक्छ। सकारात्मक परिणाम दिन सक्ने गरी गरिएको व्यवस्थापन अहिलेको सामयिक आवश्यकता हो। विविधता नेपाल राज्यको मौलिक पहिचान हो। यसैले विविधताको व्यवस्थापन नेपालको सन्दर्भमा समेत सामयिक बन्ने गरेको छ। नागरिकबीच प्रेम, सद्भाव,स्नेह, साझा स्वार्थ राष्ट्रिय एकताको प्रतिबिम्ब हो। जनजनमा यस किसिमको भावनाको विकास हुनुपर्छ। विभिन्न वर्ग र समुदायका मानिसमा हुने राष्ट्रियताप्रतिको संवेगात्मक भावनाले सामाजिक न्याय र राष्ट्रिय एकताको सन्देश दिन्छ। यस्तो भावनाको विकास गर्ने माध्यम लोकतन्त्र, राष्ट्रिय एकता र सामाजिक न्याय हो। यसले नागरिकमा उच्च राष्ट्रिय मनोवलका साथ एउटै सूत्रमा आवद्ध हुन र सहकार्यमा जुट्न मद्दत गर्दछ। जुनसुकै शासन प्रणालीमा राज्य संयन्त्र र शासकीय संयन्त्रमा सबै वर्ग र समूहले आआफ्नो सामथ्र्य र सम्भावना अनुरूपको भूमिका खोज्नु स्वाभाविकै हो। यो भूमिकाको उपयोग गर्न सक्ने वातावरण तयार गर्नु राज्यको दायित्वभित्र पर्ने गर्दछ यसका लागि राज्यले सकारात्मक वातावरण सिर्जना गर्नु आवश्यक हुन्छ।प्रजातान्त्रिक सरकार यस्तो दायित्व निर्वाह गर्न सदा तत्पर रहने गर्दछ। राज्यका नीति र कानुनहरूले राज्यको यो गुरुत्तर दायित्वलाई सहयोग गर्ने खालका हुनु आवश्यक हुन्छ।विविधताको सुव्यवस्थापनबाट एकातर्फ राष्ट्रिय सहिष्णुता कायम हुन जान्छ भने अर्कोतर्फ समाजमा विद्यमान विभिन्न प्रकारका आर्थिक, सामाजिक, धार्मिक तथा सांस्कृतिक विभेदहरूको अन्त्य भइ सबै वर्ग समूह र क्षेत्रको अधिकारको सम्मान हुने देखिन्छ। विविधता व्यवस्थापनले सामाजिक, सांस्कृतिक, रहनसहन, जातजाति परम्परा आदिको बीचमा सद्भाव र सहिष्णुता त खोज्छ नै, यसका अतिरिक्त आर्थिक, शैक्षिक,विकासका दृष्टिले पछाडि परेका वर्गहरूको पहुँच, पहिचान, प्रतिनिधित्व, सक्षमता, अस्तित्व र स्थायित्व अभिवृद्धिगर्ने क्रियाकलापमा जोड दिने गर्दछ। सामाजिक सद्भाव समन्यायिक अवधारणा विविधता व्यवस्थापनको आधारभूत अपरिहार्य पक्ष हो। यसका लागि देशमा रहेका सबै वर्ग, समूह, समुदाय र सम्प्रदायका बीचमा सामाजिक सद्भाव र सम्मानको संस्कृति विकास गर्नु आवश्यक हुन्छ। सामाजिक समावेशीकरण विविधता व्यवस्थापनको प्रमुख आधार हो। समावेशीकरणले राज्य संयन्त्रमा सबै वर्ग समूह र क्षेत्रको समानुपातिक प्रतिनिधित्वलाई सुनिश्चित गरेको हुन्छ। नेपालको वर्तमान संविधानले देशको विविधतायुक्त संरचनालाई राम्रोसँग आत्मसात गरेको छ। नेपालको संविधानले बहुजातीय, बहुभाषिक, बहुधार्मिक, बहुसांस्कृतिक तथाभौगोलिक विविधतायुक्त विशेषतालाई एकता, सामाजिक सांस्कृतिक ऐक्यबद्धता, सहिष्णुता र सद्भावको प्रवद्र्धन गर्ने अपेक्षा लिएको छ। संविधानले देशमा लामो समयदेखि वर्गीय, जातीय, क्षेत्रीय, भाषिक, धार्मिक, लैंगिक क्षेत्रमा विद्यमान रहेका विभेदको अन्त्य गर्ने लक्ष्य लिएको छ। यसका अतिरिक्त जातजात र अन्तरजातको बीचमा रहेका सबै प्रकारका जातीय छुवाछुतको अन्त्य गर्नु वर्तमान संविधानको अर्को महत्वपूर्ण लक्ष्य हो। यस्ता असमानताहरूको अन्त्यबाट मात्र आर्थिक समानता, समृद्धिको सुनिश्चितता, सामाजिक न्यायको प्रवद्र्धन गर्न सकिन्छ। नेपालको संविधानले विविधता व्यवस्थापनलाई विविध आयामहरूबाट सम्बोधन गर्ने प्रयास गरेको छ।संविधानले आर्थिक सामाजिक दृष्टिले पछाडि परेका, राज्यको सुविधाबाट वञ्चित र सीमान्तकृत समुदायलाई मुलुकको सर्वांगीण विकासमा सहभागी गराउँदै समावेशी लोकतन्त्रको अवधारणालाई संस्थागत गर्ने लक्ष्य लिएकोे छ।नेपालको संविधानले सामाजिक सुरक्षाको हकलाई मौलिक हकको रूपमा स्थापित गरेको छ। मुलुकको समावेशी विकास गर्न र दिगो विकास लक्ष्यका प्रमुख नतिजाहरूको प्राप्तिमा बल पुर्याउन सामाजिक सुरक्षाले महत्वपूर्ण योगदान गर्न सक्छ। यसैले आर्थिक रूपले विपन्न, अशक्त र असहाय अवस्थामा रहेका, विपन्न एकल महिला, अपांगता भएका, बालबालिका, आफ्नो हेरचाह आफैं गर्न नसक्ने तथा लोपोन्मुख जातिका नागरिक, दलित आदिलाई लक्षित गरी स्वास्थ्य उपचार सेवा, दिवा खाजा, छात्रवृत्ति, तालिम, रोजगारीलगायतका सामाजिक सुरक्षाका कार्यक्रमहरू सञ्चालित छन्। ज्येष्ठ नागरिकहरूका लागि विशेष संरक्षण तथा सामाजिक सुरक्षाको हक संविधानले प्रत्याभूत गरेको छ। यसैगरी ज्येष्ठ नागरिकसम्बन्धी ऐन, नियमावली तथा राष्ट्रिय कार्ययोजना कार्यान्वयनमा रहेका छन्। नेपाल सरकारले ज्येष्ठ नागरिकहरूलाई मासिक रूपमा सामाजिक सुरक्षा भत्ता उपलब्ध गराउँदै आएको छ। बेसहारा ज्येष्ठ नागरिकहरूलाई आश्रयसहितको सेवा उपलब्ध गराउन वृद्धाश्रम सञ्चालन भएको छ भने विभिन्न संस्थाहरूको साझेदारीमा विभिन्न स्थानमा वृद्धाश्रमहरू सञ्चालन भएका छन्। विविधता व्यवस्थापनले सामाजिक, सांस्कृतिक, रहनसहन, जातजाति परम्परा आदिको बीचमा सद्भाव र सहिष्णुता त खोज्छ नै। यसका अतिरिक्त आर्थिक, शैक्षिक,विकासका दृष्टिले पछाडि परेका वर्गहरूको पहुँच, पहिचान, प्रतिनिधित्व, सक्षमता, अस्तित्व र स्थायित्व अभिवृद्धि गर्ने क्रियाकलापमा जोड दिने गर्दछ। संविधानले अपांगता भएका नागरिकलाई विविधताको पहिचानसहित मर्यादा र आत्मसम्मानपूर्वक जीवनयापन गर्न पाउने र सार्वजनिक सेवा तथा सुविधामा समान पहँुचको हक स्थापित गरेको छ। अपांगता भएका व्यक्तिहरूको अधिकारसम्बन्धी अन्तर्राष्ट्रिय प्रतिवद्धताहरूलाई कार्यान्वयन गर्नका लागि नेपाल सरकारले समुदायमा आधारित पुनस्र्थापना कार्यक्रम, आर्थिक, सामाजिक तथा राजनीतिक समावेशीकरण, सकारात्मक विभेद तथा निजामती सेवामा आरक्षण, अपांगता भएका व्यक्तिहरूद्वारा सञ्चालित संस्थाहरूमार्फत अपांगता क्षेत्रका कार्यक्रमहरू सञ्चालन, पूर्ण अशक्त र अति अशक्तहरूका लागि सामाजिक सुरक्षा भत्ता एवम् व्यावसायिक तथा सीपमूलक तालिमलगायतका कार्यक्रमहरू सञ्चालन गरेको छ। महिलाहरूको आर्थिक, सामाजिक विकास र सशक्तीकरणका लागि संविधानमा महिलाको हक प्रत्याभूत गरिएको छ। लैंगिक मूलप्रवाहीकरणका लागि विभिन्न ऐन, नियम, रणनीति र कार्ययोजना कार्यान्वयनमा आएका छन्। आमाको नामबाट नागरिकता प्राप्त गर्न सकिने, महिलालाई लैंगिक भेदभावबिना समान वंशीय हक हुने, महिलालाई सुरक्षित मातृत्व र प्रजनन् स्वास्थ्यको हक हुने, राज्यका सबै निकायमा महिलाको समानुपातिक समावेशी सिद्धान्तको आधारमा सहभागिता रहने, महिलाले शिक्षा, स्वास्थ्य, रोजगारी र सामाजिक सुरक्षामा सकारात्मक विभेदका आधारमा विशेष अवसर प्राप्त गर्ने, सम्पत्ति तथा पारिवारिक मामिलामा दम्पत्तिको समान हक हुने, संघीय संसद् र प्रदेश सभामा निर्वाचित हुने कुल सदस्यको कम्तिमा एकतिहाइ महिला सदस्य हुने व्यवस्था संविधानमा छ। यसैगरी, प्रतिनिधि सभाको सभामुख र उपसभामुखमध्ये एकजना र राष्ट्रिय सभाको अध्यक्ष र उपाध्यक्षमध्ये एकजना महिला हुने, प्रदेश सभामुख वा प्रदेश उपसभामुखमध्ये एकजना महिला हुने, गाउँ कार्यपालिकामा चारजना तथा नगर कार्यपालिकामा पाँचजना महिला सदस्य रहने, जिल्ला समन्वय समितिमा कम्तिमा तीनजना महिला रहने, गाउँपालिका र नगरपालिकाको प्रत्येक वडाबाट कम्तिमा दुईजना महिलाको प्रतिनिधित्व हुनेगरी गाउँसभा र नगरसभाको गठन हुने, राष्ट्रिय महिला आयोग संवैधानिक निकायको रूपमा रहने र सोको अध्यक्ष र सदस्यहरू महिलामात्र रहनेसमेतका महत्वपूर्ण हकअधिकारहरू नेपालको संविधानमा व्यवस्था गरिएको छ। आर्थिक, सामाजिक वा शैक्षिक दृष्टिले पछाडि परेका महिला, दलित, आदिवासी जनजाति, मधेसी, थारु, मुस्लिम समुदाय, पिछडावर्ग, अल्पसंख्यक, सीमान्तीकृत, अपांगता भएका व्यक्ति, लैंगिक तथा यौनिक अल्पसंख्यक, किसान, श्रमिक, उत्पीडित वा पिछडिएको क्षेत्रका नागरिक तथा आर्थिक रूपले विपन्न खस आर्यलाई समानुपातिक समावेशी सिद्धान्तका आधारमा राज्यको निकायमा सहभागिता हुन पाउने हकलाई मौलिक हकको रूपमा व्यवस्था गरेको छ। यसैगरी संविधानमा समावेशीकरणलाई बढी व्यवस्थित तथा प्रभावकारी बनाउने उद्देश्यले राष्ट्रिय महिला आयोग, राष्ट्रिय दलित आयोग, राष्ट्रिय समावेशी आयोग, आदिवासी जनजाति आयोग, मधेशी आयोग, थारु आयोग र मुस्लिम आयोगको व्यवस्था संविधानमा गरिएका छन्। संविधानले आर्थिक, सामाजिक वा शैक्षिक दृष्टिले पछाडि परेका आदिवासी जनजाति, मधेसी, थारु, मुस्लिम समुदाय, पिछडा वर्ग, अल्पसंख्यक, सीमान्तकृत समुदायका नागरिकहरूलाई समानुपातिक समावेशी सिद्धान्तका आधारमा राज्यको निकायमा सहभागिता गराउने हकका साथै आर्थिक रूपले विपन्न तथा लोपोन्मुख समुदायका नागरिकको संरक्षण, उत्थान, सशक्तीकरण र विकासका लागि शिक्षा, स्वास्थ्य, आवास, रोजगारी, खाद्यान्न र सामाजिक सुरक्षामा विशेष अवसर तथा लाभ पाउने हकलाई मौलिक हकका रूपमा व्यवस्था गरेको छ। आदिवासी जनजातिहरूको आर्थिक, सामाजिक एवं शैक्षिक स्थिति सुधार गर्न तथा यिनीहरूलाई विकासको मूलधारमा मूलप्रवाहीकरण गर्न विभिन्न कार्यक्रमहरू सञ्चालन भइरहेका छन्। विभेदले विचार, विधि र व्यवहारमा स्थान पाउँदै गएमा समाज बहिष्करण बन्न पुग्दछ। यसले सामाजिक अन्तरसम्बन्ध खल्बलिन सक्दछ। अन्तरविरोधबढाउन सक्दछ।प्रतिशोध र द्वन्द्वलाई निम्त्याउन पनि सक्दछ। यसैले विविधताको यो सम्भावितनकारात्मकतालाई सकारात्मकतामा परिणत गर्न प्रभावकारी व्यवस्थापनको आवश्यकता महशुस भएको सन्दर्भमा विविधता व्यवस्थापनको अवधारणा अगाडि आएको हो। सामाजिक न्यायले सामाजिक सद्भावद्धारा समाजमा दिगो शान्ति र सम्वृद्धि प्राप्तिमा सहयोग गर्दछ। समावेशी नीति सामाजिक न्याय प्राप्तिको माध्यम हो। समावेशी नीति विविधता व्यवस्थापनको प्रभावकारी संयन्त्र हो। राज्यले समावेशी राज्यको परिकल्पना यसै सन्दर्भमा गर्ने गरेको हो। यसर्थ समावेशी र समानताको अवधारणाको अवलम्बन विभेदको न्यूनीकरणको प्रस्थानविन्दु हो भने यी अवधारणालाई नीति, नियम, कानुनको विधिमा ढाल्दै त्यसलाई व्यावहारिक प्रयोगद्धारा विविधतायुक्त सामाजिक संरचनालाई विभेद र बहिष्करणको अनुभूति हुन नदिई सामाजिक सद्भाव, सहिष्णु र सहयोगीभावना र अपनत्वयुक्त उर्जाको विकास गर्न सकिन्छ। यो नै प्रजान्त्रिक शासनको मूल ध्येय पनि हो।"
बाबुराम भट्टराई पनि अर्ली इलेक्सन को पक्षमा,"काठमाडौं : जनता समाजवादी पार्टी नेपाल (जसपा) संघीय परिषद् अध्यक्ष डा बाबुराम भट्टराईले एक वर्षभित्र चुनाव गराउनुपर्ने बताएका छन्। बुधबार ट्वीट गर्दै उनले देशको संकट समाधान गर्न एक वर्षमा चुनाव गराउन प्रस्ताव अघि सारेका हुन्। प्रमुख प्रतिपक्षी दल नेपाली कांग्रेसले सरकार गठनको दाबी गर्ने दाबी गरिरहेको समयमा उनले यस्तो प्रस्ताव गरेका हुन्। भट्टराईले पूर्वप्रधानमन्त्रीबाहेकको नेतृत्वमा राष्ट्रिय सरकार बनाउनुपर्ने प्रस्ताव अगाडि सारेका छन्। उनले सबै दलको सहभागितामा राष्ट्रिय सरकार गठन गर्नुपर्ने, पूर्व प्रधानमन्त्रीबाहेकको नेतृत्व सरकार बनाउनुपर्ने, दलका प्रमुख र पूर्व प्रधानमन्त्री रहेको निर्देशन समिति गठन गर्नुपर्ने, कोरोना नियन्त्रण, द्वन्द्वकालीन मुद्धा, संविधान संशोधन, आर्थिक राहतलगायत लागू गर्नुपर्ने र एक वर्षभित्र चुनाव गर्नुपर्ने प्रस्ताव अघि सारेका हुन्। वैकल्पिक सरकार गठनको तयारीसँगै संसद्को निर्णायक खेलाडी जसपामा दुई धार देखिएको छ। उपेन्द्र यादव विपक्षी गठबन्धनमा सामेल भएर नयाँ सरकार बनाउने अभियानमा लागेका छन् भने महन्थ ठाकुर र राजेन्द्र महतो यसमा सहमत छैनन्। प्रधानमन्त्री केपी ओलीले विश्वासको मत नपाएपछि वैकल्पिक सरकार बनाउने योजनामा उपेन्द्रको सक्रियता पार्टी निर्णय र लाइन विपरीत भन्दै महन्थले अलग्गै विज्ञप्ति निकालेका थिए। सोमबार संसदमा प्रधानमन्त्रीले विश्वासको मत दिने क्रममा जसपा विभाजित भएको थियो। उपेन्द्र पक्षका १५ जनाले विपक्षमा मत हाले भने ठाकुर पक्षका १५ जना तटस्थ बसे र दुईजना अनुपस्थित रहेका छन्। त्रिशंकु संसद्को अंकगणितमा ३४ सिट भएको जसपा निर्णायक खेलाडीको भूमिकामा छ। उसले जसलाई समर्थन गर्यो उसकै सरकार बन्ने अवस्था छ। अब के गर्ने भन्नेमा ठाकुर पक्ष प्रथम अध्यक्ष ठाकुर नै भएकाले उनको हस्ताक्षर आधिकारिक हुने बताउँदै आएको छ। यादव पक्ष केन्द्रीय कार्यकारिणी समितिको निर्णय सबैले मान्नु पर्ने अडान राख्दै आएको छ। सोमबार राष्ट्रपति भण्डारीले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई ३० गते बिहीबारका दिन साँझ ९:०० बजेभित्र नेपालको प्रधानमन्त्री पदमा आफ्नो दावी पेश गर्न आह्वान गरेकी छन्।"
रुइला सडक निर्माण,"गोरखा : गोरखाको सामागाउँ साम्दो हुँदै तिब्बत जोड्ने सडक निर्माण कार्य सुरु भएको छ। विगत तीन वर्षदेखि काम सुरु हुन नसकेर बजेट फ्रिज भइरहेको सो सडकको काम गत हप्ताबाट सुरु भएको हो। साम्दोदेखि रुइलास्थित ३५ नम्बर पिलरसम्मको ९ किलोमिटर सडकमध्ये तीन किलोमिटर सडक निर्माण कार्य सुरु भएको चुमनुब्री गाउँपालिका१ का अध्यक्ष वीरबहादुर लामाले जानकारी दिए। ११११ जनाको तीनवटा समूह बनाएर गल, गैँचीको प्रयोग गरेर सडक निर्माण कार्य सुरु गरिएको उनले बताए। पाँच दिनको अवधिमा पाँच सय मिटर सडक निर्माण भएको उनले बताए। उनका अनुसार एकदिनमा एक सय मिटरका दरले सडक निर्माण गरिएको छ। सो सडक निर्माणका लागि चालू आर्थिक वर्ष ५० लाख रुपैयाँ खर्च गरिने पूर्वाधार विकास कार्यालयले जनाएको छ। ५० लाख रुपैयाँ सरकारी बजेट र आठ लाख रुपैयाँ जनश्रमदान जुटाइ काम गर्न लागिएको कार्यालयका सूचना अधिकारी गणेश सुवेदीले जानकारी दिए। सिमानाबाट सडक खन्दै झर्ने पूर्वयोजना भए पनि अहिले बाक्लो हिउँ जमका कारण गाउँबाट सीमास्तम्भतिर सडक निर्माण गरिएको सुवेदीले बताए। हिउँ जमिरहेका कारण सिमानाबाट खन्दै आउन सकिएन। त्यसैले गाउँबाट सडक खन्दै गएका छन्, उनले भने। यस वर्ष प्रारम्भिक वातावरणीय अध्ययन प्रतिवेदन (आईईई) स्वीकृत भएकाले आउँदो वर्षदेखि मेसिन प्रयोग गरेर सडक निर्माण गरिने कार्यालयले जनाएको छ। यसपटक भने लाक्पाडुण्डुप लामा अध्यक्ष रहेको उपभोक्ता समितिले सडक निर्माण गरेको हो। सडक निर्माण भएपछि तिब्बती बजारबाट सुपथ मूल्यमा दैनिक उपभोग्य सामान आउने स्थानीयवासीको आशा छ। सडक बनेपछि स्थानीयवासीको समग्र जीवनयापनमा फाइदा हुन्छ, चुमनुब्री गाउँपालिका१ साम्दोका वडा सदस्य नीमा लामाले भने, हामीले अहिले किनेका दैनिक उपभोग्य सामान तथा निर्माण सामग्रीहरू सडक बनेपछि दोब्बर सस्तोमा पाइन्छ। बिरामी, घाइतेहरूलाई तत्काल उपचारको व्यवस्था गर्न सकिन्छ। सडकले चौतर्फी विकासको ढोका खोलिदिने उनले बताए। सडक बनेपछि मनास्लु क्षेत्रमा पर्यटन विकासमा पनि ठूलो टेवा पुग्ने चुमनुब्री गाउँपालिका२ ल्होकी दावा ल्हामु बताउँछिन्। अहिलेसम्म धेरै दिनको प्याकेजमा ट्रेकिङ गर्ने यूरोपका पर्यटक मात्र आउँथे भने अब सडक बनेपछि छोटो समयमा भ्रमण गर्ने आन्तरिक र एसियाका पर्यटकहरूको संख्या बढ्नेछ, उनले भनिन्। साम्दोबाट सीमास्तम्भसम्म निर्माण गरिसकेपछि साम्दोबाट सामागाउँ, ल्हो हुँदै नाम्रुङसम्म पूर्वाधार कार्यालयले सडक निर्माण गर्नेछ। बेनीघाट, आरुघाट, लार्के नाम दिइएको सो सडक हावाडाँडादेखि नाम्रुङसम्म भने नेपाली सेनाले निर्माण गरिरहेको छ। नेपाली सेनाले हावाडाँडादेखि सिर्दिबासको घट्टेखोलासम्म ट्र्याक खोल्ने काम सम्पन्न गरेको छ। तातोपानीसम्म भने गाडी चल्ने गरेको छ। गोरखा र तिब्बतको रुइला जोड्ने सडक निर्माण गर्दै स्थानीयवासी । ि शिव उप्रेती"
डरभन्दा जिम्मेवारी ठूलो,"नेपालगन्ज : बाँकेको नरैनापुर गाउँपालिकाले दीपेन्द्र प्राविमा बनाएको क्वारेन्टाइनमा गत वर्ष जेठ ४ गते २५ वर्षका युवाको मृत्यु भयो। कोरोनाबाट नेपालमा मृत्यु हुने उनी दोस्रो व्यक्ति थिए। त्यसअघि सिन्धुपाल्चोकको बाह्रबिसे९ राम्चेकी २९ वर्षीया सुत्केरीको निधन भएको थियो। त्यति बेलासम्म न शव व्यवस्थापन निर्देशिका थियो न त कसले व्यवस्थापन गर्ने भन्ने निर्णय नै भएको थियो। बाँकेमा शव व्यवस्थापन गर्न तालिमप्राप्त जनशक्ति पनि थिएनन्। बिहान ६ : ४० बजे निधन भएका युवाको शव दिनभर विद्यालय परिसरमै रह्यो। शव हेर्न आएका गाउँलेको घुइँचो हटाउन प्रहरीलाई हम्मेहम्मे पर्यो। सेना पुगेपछि मात्र भीड तितरवितर भएको थियो। मृत्युको १५ घण्टापछि राति ९ बजेपछि मात्र सुरक्षाकर्मीले डोजरमा शव लगेर राप्ती किनारमा व्यवस्थापन गरेका थिए। त्यसमा नेपाली सेनाको राँझास्थित भैरवप्रसाद गणका लेफ्टिनेन्ट अजय परियार र जिल्ला प्रहरी कार्यालय बाँकेका प्रहरी निरीक्षक सुरज खत्रीको कमान्ड थियो। सैनिक टोलीमा थिए, सहसेनानी विक्रम चौधरी। भैरवप्रसाद गणले तिनै चौधरीको कमान्डमा शव व्यवस्थापनको जिम्मा लगायो। टोलीमा जमदार सुधीर मल्ल, प्युठहरू जगराम सिंह ठगुन्ना, दानबहादुर लामा, जगदीश भण्डारी र भीमबहादुर खत्री थपिए। पछि सिपाही सूर्यबहादुर थापा, लीलबहादुर विष्ट पनि जोडिए। एक वर्षसम्म यही टोलीले बाँके र बर्दियामा शव व्यवस्थापन धान्यो। उनीहरू एक सिफ्टमा मात्र काम गर्थे। दिनरात नभनी काम गर्थे। यो वर्ष मृत्युको संख्या बढेकाले वैशाखदेखि शव व्यवस्थापनको काममा जमदार मनोज ठकुरी, अमलदार महेश लावत, प्युठद्वय शिवकुमार मिजार र प्रकाश आले थपिएका छन्। शव व्यवस्थापनका लागि सातसात जनाको दुई सिफ्टको टोली बनेको छ। सैनिक टोलीले २ सय ५० भन्दा बढी शव व्यवस्थापन गरेको छ। बाँके, बर्दियाबाहेक अन्य जिल्लाका बाँकी शव आफन्तले लगेर व्यवस्थापन गरेका छन्। कोरोनाको डरभन्दा पनि राज्यले दिएको जिम्मेवारीलाई हामीले ठूलो मानेका छौं, सहसेनानी चौधरीले अनुभव सुनाए, हामीले गर्नै पर्छ। सेनाले नगरे कसले गर्छ ? हामीबाहेक अरू कोही पनि छैन भनेर दिएको काम स्वास्थ्य मापदण्ड पालना गर्दै पूरा गरेका हौं। अस्पताल, आइसोलेसन वा घरमा मृत्यु भएका संक्रमितको शव सेनाको यही टोलीले व्यवस्थापन गर्छ। हिन्दूको घाटमा लगेर जलाउँछ। सुरुमा सैनिक टोलीले नै जलाउँथ्यो। अहिले परिवारका सदस्यलाई चिता बनाउन लगाएर सेनाले शवलाई चितामाथि राखिदिन्छ। मुस्लिम, किश्चियन र बौद्ध धर्मावलम्बीले गाड्ने भएकाले उनीहरूले भनेकै स्थानमा शव लगेर सोही धार्मिक परम्पराअनुसार शवको अन्तिम संस्कार गरिन्छ । शव व्यवस्थापनमा खटेका सैनिकले मृतकलाई अन्तिम सलामी अर्पण गर्छन्। बाँकेमा राप्ती नदीको सिधनिया घाट र बर्दियामा मान खोला किनारमा शव जलाउने प्रबन्ध मिलाइएको सेनाले जनाएको छ। सरकारले गत वर्ष कोरोना संक्रमितसँग नजिक रहेर काम गर्ने (आइसोलेसनमा खटिने, स्वाब संकलन गर्ने) लगायत काम गर्ने कर्मचारीलाई शतप्रतिशत भत्ताको व्यवस्था गरेको थियो। तर, दिनरात केही नभनी कोरोनाबाट मृत्यु भएका व्यक्तिको शव व्यवस्थापनमा खटेका सैनिकले यस्तो भत्ता पाएनन्। भत्ता नै पाउनुपर्छ भनेर हामीले काम गरेका होइनौं। राज्यले दिएको जिम्मेवारी निर्वाह गरेका हौं, भैरवप्रसाद गणका गणपति नकुल थापाले भने, एउटै क्षेत्रमा काम गर्नेलाई सरकारले प्रोत्साहन गरिरहँदा शव व्यवस्थापनमा खटेका सैनिकलाई पनि यस्तो भत्ता उपलब्ध गराउँदा उनीहरूको मनोबल उच्च हुन्थ्यो। नेपाली सेनाले भने यसरी खट्ने सैनिकलाई प्रधानसेनापति पदक दिएको छ। शव व्यवस्थापनको कमान्डर सहसेनानी विक्रम चौधरी, जमदार सुधीर मल्ल, प्युठहरू, जगराम सिंह ठगुन्ना, दानबहादुर लामा, जगदीश भण्डारी र भीमबहादुर खत्रीलाई पदक प्रदान गरिएको छ। चौधरीले भने, शव व्यवस्थापनमा खटेका अरूलाई पनि प्रधानसेनापति पदक र राष्ट्रपतिबाट प्रदान गरिने पदकका लागि सिफारिस गरिएको छ।"
सधैं तयारी अवस्थामा,"चितवन : कोरोना संक्रमितको मृत्यु भएपछि शव व्यवस्थापन गर्न भरतपुरस्थित नेपाली सेनाको कालीबहादुर गणमा खबर आउँछ। जसअनुसार गणबाट तत्काल टोली खटिन्छ। टोलीका सदस्यमध्ये एक हुन्, गिरिजङ गुरुङ। गुरुङ एक महिनादेखि संक्रमितको शव व्यवस्थापनमा खटिँदै आएका छन्। पहिलो पटक संक्रमितको शव देखेर उनलाई डर लाग्यो। परिवार सम्झिएर भावुक बने। तर, आफ्नै परिवारमा भएको घटना सम्झिएर उनले साहस बटुले। पहिलो पटक डर लाग्नु स्वाभाविक पनि हो, उनले भने, आफ्नो परिवार छ। घरमा भएको भए यस्तै त हो भनेर काम गर्छु। नेपाली सेनामा लागेर पाएको जिम्मेवारीले खुसी छु। उनी शव बोक्ने सवारी चलाउँछन्। उनले ४५ वटा शव व्यवस्थापन गरेका छन्। लमजुङ घर भएका २६ वर्षीय गुरुङ आफूलाई परेजस्तै ठानेर अघि बढ्छन्। गणमा डेड बडी म्यानेजमेन्ट टिम छ। तालिम प्राप्तमध्ये एकपटकमा एक जना कमान्डर र चालकसहित पाँचदेखि सात जना खटिन्छन्। लमजुङका ३१ वर्षीय भक्तबहादुर गुरुङ सेनामा काम गरेको ११ वर्ष भयो। रेस्क्यू टिममा खटिन पाएकोमा गर्वको महसुस गरिरहेको उनको भनाइ छ। परिवार सम्झन्छु तर यो विपत्मा सबै बिर्सिएर ड्युटीमा खटिएको छु, उनले भने, पहिला के होला कसो होला भन्ने लागेको थियो अहिले अभ्यस्त भएको छु। काठमाडौंका जमदार खोबिन्द्रबहादुर गुरुङले शव व्यवस्थापन गर्न जाने टोलीको कमान्ड गर्छन्। अस्पताल पुगेर शवको अवस्था बुझेपछि जमदार गुरुङको कमान्डको टोली व्यवस्थापनमा खटिन्छ। गुरुङले गत वर्षदेखि शव व्यवस्थापनको जिम्मेवारी सम्हालेका हुन्। नेपाली सेनाको १९ वर्षे सेवाका दौरान उनका लागि यो नौलो काम हो। दिनहुँजसो शव व्यवस्थापनमा खटिन्छन्। हामी देशको खम्बा भएर बसेका छौं। खम्बा नै पछि हट्यो भने के काम लाग्यो र ?, उनले भने, सेवा गर्न पाउनु संस्था र व्यक्तिका लागि गर्वको कुरा हो। शव व्यवस्थापनका लागि पहिल्यै तालिम दिइन्छ। अभ्यस्त भएपछि मात्रै खटाउने गरिन्छ। कोभिड शव व्यवस्थापन कार्यविधि २०७७ अनुसार सेनाले शव व्यवस्थापन गर्दै आएको छ। उनीहरू पीपीईसहित स्वास्थ्य सुरक्षाका मापदण्ड अपनाएर शव व्यवस्थापन गर्छन्। कालीबहादुरका गणपति विज्ञान खनालले सेनाले राष्ट्रको आवश्यकताअनुसार जुनसुकै परिस्थितिमा जिम्मेवारी वहन गर्ने गरेको बताए। जस्तोसुकै परिस्थितिमा पनि सेना साथमा छ। समयले मागेअनुसार राष्ट्रले मागेअनुसार काम गरेका छौं। देशको सेवा गर्छौं भनेर होमिएका हुन्छौं, खनालले भने, देशलाई चाहिएको बेला केही गर्न पाउँदा छाती चौडा हुन्छ। शव व्यवस्थापन गर्न गएको टोली १४ दिन क्वारेन्टाइनमा बस्छ। त्यसको सात दिनमा पीसीआर गरेपछि मात्रै नियमित ड्युटीमा खटिन्छन्। टोलीमा ६१ जना छन्। उनीहरूलाई पालोअनुसार खटाइन्छ। देवघाटधाम क्षेत्रअन्तर्गत पर्ने भरतपुर महानगरपालिका१ को बागेश्वरी क्षेत्रस्थित जलदेवी सामुदायिक वनमा अन्त्येष्टि गरिँदै आएको छ। २०७६ चैत १६ गतेदेखि यो वर्ष वैशाख २७ गतेसम्म २ सय २१ शव व्यवस्थापन गरिएको छ।"
कोरोनाकालमा मानव स्वास्थ्य,"दिन प्रतिदिनको कोरोना त्रासले आज मानव स्वास्थ्य गम्भीर संकटमा छ। व्यक्ति, संस्था, निकायहरूको व्यवस्थापकीय कौशलतालेमात्र यस्तो विषम परिवेशबाट निकास दिन सक्छ।स्वास्थ्य मन्त्रालयले सुरुमै यसबारे हात झिकिदिँदा सर्वसाधारणमा मनोवैज्ञानिक त्रास थपेको छ। अक्सिजन, भेन्टिलेटर,शैयालगायतको कमी छ, आमनागरिक स्वयंलेसावधानी अपनाउनुपर्छ भनिदिँदा नागरिकले अभिभावक नपाएको महसुस गर्दैछन्। कोरोना संक्रमणको संख्या तीव्रतर ढंगले बढिरहनु,बन्दाबन्दीले मानिस घरभित्रै थुनिइरहनु, यातायातका साधन नहुनु, महंगीको बजारपनि अस्तव्यस्त हुनुले सबैको चिन्ता थपिनु स्वाभाविक हो। नेपालको संविधानले स्वास्थ्य सेवालाई मौलिक हकको रूपमा स्वीकारेको छ। आधारभूत स्वास्थ्य सेवा निःशुल्क प्राप्त गर्ने र स्वास्थ्य सेवामा पहुँच बढाउने उल्लेख छ। सुलभ स्वास्थ सेवाबाटै स्वस्थ जीवन र दीगो विकासको परिकल्पना पनि भएको छ।हाल देश पन्ध्रौं योजनाको कार्यान्वयनमा छ। विगतका योजनाहरूले मानव स्वास्थ्यका विषयमा धेरै बोले। तेह्रौं योजनाले पनि आधारभूत स्वास्थ्य सेवामा सर्वसाधारणको पहुँच वृद्धि गर्ने लक्ष्य लिएको थियो। गुणस्तरीय स्वास्थ्य सेवा उपलब्ध गराइने नीति लिएको धेरै भइसकेको छ।नेपालीको सरदर आयु ७१ पुर्याउने लक्ष्य लिइएकोमा ६९ वर्ष मात्र पुगेको छ।यसमा सरकारले विशेष सावधानी अपनाएन भने तमाम नेपाली एक चिहान हुन बेर लाग्दैन। देशको पछिल्लो संक्रमण संख्या र रेकर्ड तोड्दै अघि बढेको मुत्यु संख्याले त्यही संकेत गरेको छ। कोरोना संक्रमणकै क्रममा गाउँबाट बसहरू रिजर्भ गर्दै बजार र सडकमा उतारियो। राजनीतिक अभिष्ट पूरा गर्न जुलुस, भाषण, भिडको कुनै ख्याल गरिएन। अहिले बन्दाबन्दीअघि घरमा जाने समय दिएर प्रहरी, सेना,संस्थानहरूको गाडी भनौंसरकारी साधन प्रयोग गरी काठमाडौंबाट बाहिर यात्रुलाई लग्ने कुनै योजना बनाउन सकिएन। अप्ठेरो बेलामा नै आफ्नाको पहिचान हुने हो। सरकार आफ्नै हो भन्ने वातावरण बन्न सकेन।भारतमा महामारीले उग्ररूप लिनासाथ देश भित्रिने नाकामा कडाइ गर्न सकिएन। जसले देशको पश्चिमक्षेत्र मात्रै नभएर अब सबैतिर ठुलै समस्या आइसकेको देखिन्छ। लामो समय घरभित्र थुनिँदा विगतमा कोरोना संक्रमण घटेन, बरु बढ्यो। यसले मानव स्वस्थ्यप्रति गम्भीर संकट त छँदैछ, अर्थतन्त्र ध्वस्त हुन सक्छ। भरखरै उठ्नलागेको आर्थिक परिवेश फेरि नराम्ररी सुत्ने पक्का भइसकेको छ।देशको हरेक काममा राजनीतिक गन्ध आउन थालेको धेरै वर्ष भइसकेको छ। सरकार सत्ताको अंकगणितमा मात्र व्यस्त भयो। राष्ट्रपति सबैको संस्था हो। प्रदेश, स्थानीय तह र केन्द्र भनौं, आमसरकारी संयन्त्र कुनै दल विशेष, सिद्धान्त विशेष, मान्यता विशेष मात्र हुनु हुन्न। सार्वजनिक निकायहरूमा अहिले समन्वयको गम्भीर समस्या छ, नेतृत्वले समन्वय गर्नै सकेन। कोरोना नियन्त्रणका कार्य योजना र खाका नै बाहिर आउन सकेको छैन। फ्रन्टलाइनमा काम गर्नेहरूको मनोबल उचो हुन सकेन। पूर्वाधार, न्यूनतम आवश्यकताहरू नै पूरा हुन सकेन। महायुद्धभन्दा कठिन परिवेशमा सबै अंगहरूलाई परिचालन नै गर्न सकिएन। हानाथाप छ कसलाई गिराउने, कसलाई चढाउने,कुन प्रदेशमा अंकगणितले काम गर्यो वा गरेन,यसमा नेतृत्वको दिनचर्या छ। परिवहन बन्द हुँदा हवाइभाडा बढ्यो। स्वास्थ्य मन्त्रालयले सुरुमै यसबारे हात झिकिदिँदा सर्वसाधारणमा मनोवैज्ञानिक त्रास थपेको छ। अक्सिजन, भेन्टिलेटर, शैयालगायतको कमी छ, आमनागरिक स्वयंलेसावधानी अपनाउनुपर्छ भनिदिँदा नागरिकले अभिभावक नपाएको महसुस गर्दैछन्। लकडाउन भएर गाडी बन्द भई तेलको प्रयोग नहँुदा पनि विगतमा तेलको भाउ बढ्यो। अहिले बजार सम्हालिनसक्नु छ। राजनीतिक पहँुच र चन्दाकै भरमा बजारभाउ अकासिएको कहालीलाग्दो गुनासो बढेको छ। सरकारी संयन्त्रहरूको समन्वयको अभावमा देशवासीले चरम लापरबाही सहनु परेको छ, जताततै नैराश्यता छ, अस्पताल पुग्ने साधन छैन। कोरोनाभन्दा पृथक रोगीहरू पनि देशमा धेरै छन्, ज्येष्ठ नागरिकका पीडा, अशक्त, अन्य बिरामी बालबालिकाप्रतिको लोककल्याणकारी भूमिकामा सरकार मौन बस्न मिल्दैन। वास्तवमा मानव पुँजी नै श्रेष्ठ पुँजी हो। जीउ भए त घिउ पिउँला नेपाली उखान छ।अस्पताल सेवामा लापरबाही छ, शुल्क त्यस्तै महँगो छ।बिहान बेलुका काम गरेर हात मुख जोर्ने, खाना, नानाको व्यवस्था, औषधिमूलो, केटाकेटीको लालन पालन गर्नेहरूलाई असह्य पीडा थपिएको छ। देशमा कम्युनिष्ट शासन छ, समाजवादको नारा छ तर आमनागरिक भोक, रोगलेपीडित हुनु भनेको अरूलाई देख्दा पनि लाजमर्दो कुरा हो। समस्या बाजा बजाएर आउने होइन तर पूर्वतयारी नै भएन। यसअघि पनि विभिन्न समस्या नआएका होइनन्, यही कोरोना पनि नयाँ भएन अब। डेढवर्षसम्मबिना सावधानी केवल सत्ताको अंकगणितमा लागेको सरकार परिवर्तन पनि भएको होइन।यसै सरकारलाई पनि धेरै अनुभव भइसकेको छ। देशमा योग्यता भएका मान्छे छन्, क्षमता र विज्ञताको कमी छैन।किन प्रयोग भएन, उदेक लाग्छ। स्वास्थ्य औजार, उपकरण,सरसामग्री,आइसोलेसनका क्रममा समेत भ्रष्टाचार भयो भनेर धेरै चिच्याइरहेका छन्। अरू सबै राजनीतिक काम थाँती राखेर पनि सरकार यसमा खटेर लाग्नुपर्ने बेला हो यो। कामकुरो एकातिर कुम्लो बोकीठिमीतिर गर्नु भएन। गत वर्ष साढे आठ प्रतिशतको आर्थिक वृद्धिको सपना देखिइरहँदा सपनाबाट झल्याँस्स ब्युझिँदा उल्टो चक्र घुमी ऋणात्मक भइदियो। त्यस्तो सपना देख्ने आफन्त अमेरिकी राजदूतमा पुरस्कृत भए। अहिले पनि सपना ठूलै देखिँदैछ, तर सपनालाई कार्य रूपमा ल्याउन क्षमता, विज्ञता र योग्यता चाहिन्छ। मिसन, भिजन र एक्सन चाहिन्छ। देशलाई उल्टो दिशाबाट बचाउन नेतृत्वले होस पुर्याउन सकेन। नागरिकले आदेश पालना गरेकै हुन् र पनि थप सचेतनाको कार्यक्रम ल्याएर सम्झाउनु, बुझाउनु पर्दथ्यो। समयमा त्यसो हुन सकेन। भौतिक दूरी,कार्यस्थलमा विशेष निगरानी,घरभित्र र बाहिर अपनाउनु पर्ने विधि अपनाइएन। मूलकुरा त राजनीतिक भीड नै बढी भयो, नागरिकहरूले ठुलाको देखासिकीगर्ने नै भए।स्वास्थ्य सावधानी अपनाई, आफ्नो दिनचर्या पूरा गर्नुपर्ने थियो। खानपानमा पनि सजगता धेरै विषय घर परिवारमै बच्ने उपाय सोचिएन। अब ढिलो भइसकेको छ। बन्दाबन्दी त अन्तिम विकल्प हो जसबाट जनजीवन थप समस्यातिर धकेलिने हो। जनताले कर तिरेका छन्, राहत पाएका छैनन्। त्रासैत्रासमा बाँचेका छन्। नागरिकको गम्भीर चासो भनेको भयावह स्थितिबाट पार पाउने हो। हातमुख जोर्ने वातावरणको माग गर्ने हो। खोपका विषयमा पनि लापरबाही भयो। जसले खोप लगायो ऊ पनि कोरोनाको बिरामी बन्यो। केहीले खोप लगाए सबैले पाएनन्। पहिलो डोज लगाउनेले दोस्रो डोज पाएनन्। यो नागरिकप्रतिको बेवास्ता हो। दोस्रो चरणको बन्दाबन्दीपूर्व भीड नियन्त्रणको कुनै प्रयास भएन। न विज्ञानको तथ्यलाई नै स्वीकारियो।एक वर्षपछि उठ्ने धरहरा उठाएझैं मुढेबलले कोरोना भाग्ने सोचियो। कुनै रणनीति नै भएन। अंकगणितले मात्रै देश चल्ने भए पञ्चायत वा राणा शासन पनि टिकिनैरहन्थ्यो।आगलागी भइसकेपछि मूर्खहरू कुवा खन्न हतारिन्छन् भन्ने उखान चरितार्थ भएको छ देशमा।यो समस्या सुरुआत मात्र हो, थप भयावह भयो भने देशलाई पूरै तालाबन्दी गरेर कसरी बस्ने ?"
सीमित स्रोतसाधनमै सक्रिय,"विराटनगर : मोरङको उर्लाबारी नगरपालिका६ की ३९ वर्षीया कोरोना संक्रमित महिलाको विराटनगरको नोबेल शिक्षण अस्पतालमा उपचारका क्रममा शनिबार मृत्यु भयो। परिवारका सदस्य र आफन्तले विराटनगरबाट लगभग ७० किलोमिटर टाढाको उर्लाबारीमै लगेर शवको अन्त्येष्टिका लागि सहयोग गरिदिन आग्रह गरे। आग्रह स्वीकार गर्दै नेपाली सेनाको बडी व्यवस्थापन टोलीले अन्त्येष्टिका लागि सहयोग गरिदियो। व्यवस्थापनअघिको आवश्यक प्रक्रिया पूरा गर्न नै धेरै समय लाग्दा शव पनि अस्पतालबाट ढिलो उठेको थियो। एउटा शवको व्यवस्थापन गरिसक्न सात घण्टाभन्दा बढी समय खर्चनु पर्यो। तर टाढा भएकाले समय धेरै लागे पनि शव व्यवस्थापनमा भनेअनुसार सहयोग गर्न सकेर आफन्त गुमाउँदाको पीडामा रहेकालाई मलहमपट्टी लगाउने प्रयास गरिएको रूपमा सेनाले लिएको छ। विराटनगर महानगरपालिका५ की ७० वर्षीया कोरोना संक्रमित वृद्धाको वैशाख २२ गते होम आइसोलेसनमै मृत्यु भयो। व्यवस्थापनका लागि सेनाको टोली पुग्दा शव त्यत्तिकै घरको कोठाभित्र लडिरहेको थियो। र्यापिङ गरेर सुरक्षित बनाउने काम गरिएकै थिएन। न त डिसइन्फेक्ट नै गरिएको थियो। व्यवस्थापनका लागि आवश्यक प्रक्रिया सुरु गरिएकै थिएन। तर सेनाकै टोलीले सुरक्षितसाथ र्यापिङ गर्दै शवलाई शववहानमा राखेर घाटसम्म पुर्याउँदै व्यवस्थापनका लागि मद्धत गरिदियो। कोरोनाबाट संक्रमित बनेका विराटनगर७ का ५१ वर्षीय पुरुषको पनि शनिबार होम आइसोलेसनमै ज्यान गयो। घरमै पुगेर सेनाको टोलीले आवश्यक सबै प्रक्रिया पूरा गर्न सहयोग गर्दै ती पुरुषको शव पनि घाटसम्म लगेर चितामा चढाइदिँदै व्यवस्थापन गरिदियो। कोरोनाको पहिलो लहरमा मोरङमा एक सय ८१ वटा शव सेनाले व्यवस्थापन गरेको थियो। दोस्रो लहर सुरु भएयता मंगलबार बिहानसम्ममा मोरङमा ५० जनाको मृत्यु भइसकेको छ। मृत्यु भएकाहरुको शव व्यवस्थापनमा सेना सक्रिय छ। यसअघि गाड्ने गरिएको शव अहिले भने जलाउन थालिएको छ। कतिपय मृतकको शव आफन्त र परिवारका सदस्यको आग्रहमा स्थानीय तहसँग समन्वय गर्दै सुरक्षितसाथ व्यवस्थापन गर्ने वातावरण पनि सेनाले मिलाउँछ। तर बोलाएकै समयमा सेनाको टोली पुग्दा शव व्यवस्थापनको आवश्यक प्रक्रिया भने पूरा भइसकेको हुँदैन। मृतकको शव व्यवस्थापनमा आफन्तको मञ्जुरीनामा, पीसीआर रिपोर्ट, अस्पतालले मृत घोषित गरेको कागजपत्रलगायत अनिवार्य आवश्यक पर्छ। प्रोटोकलअनुसार अस्पतालमा मृत्यु भएमा अस्पतालले नै सुरक्षितसाथ र्यापिङ गरेर शवलाई डिसइन्फेक्ट गर्नुपर्ने नियम छ। होम आइसोलेसनमा भने परिवारसँग समन्वय गर्दै स्थानीय तहले यी काम गर्नुपर्छ। अन्त्येष्टिका लागि घाटमा चिता तयारी राख्नुपर्छ। त्यसपछि मात्रै सेनाले अस्पताल वा होम आइसोलेसनबाट उठाएर शव लग्दै व्यवस्थापनका लागि सहयोग गर्छ। तर प्राय आवश्यक प्रक्रिया पूरा नगरिदिने समस्याका कारण एउटा शवलाई व्यवस्थापनका लागि लैजाँदा चारदेखि पाँच घण्टासम्म लगाउनुपर्ने अवस्था रहेको सैनिक स्रोतले बतायो। अस्पताल वा होम आइसोलेसनमा मृत्यु भएकाको शव त्यत्तिकै छाडिएको हुन्छ। सेनाको टोलीले सबै प्रक्रिया पूरा गर्दै व्यवस्थापनका लागि लैजानुपर्ने अवस्था छ, स्रोतले भन्यो, सबै पक्षले आआफ्नो जिम्मेवारीअनुसार काम गरिदिए मृत्युको संख्या बढिरहेका बेला शव व्यवस्थापन केही हदसम्म सहज हुने थियो। शव त्यत्तिकै छाडिदिने र सेनाले सबै काम गर्नुपर्दा समयमै व्यवस्थापन मुस्किल बनिरहेको छ। स्रोतका अनुसार मृतकबाट संक्रमण फैलन नदिन जतिसक्दो चाँडो शवलाई डिस्पोज गर्नुपर्ने भए पनि शव घाट पुर्याइसक्दा कुनै बेला चितासमेत तयार हुँदैन। त्यसका लागि पनि सेनाले सहयोग गर्नुपर्ने अवस्था छ। संक्रमित मृतकको शव व्यवस्थापनका लागि सुरक्षा सावधानी अपनाउँदै विशेष टोली परिचालित रहेको मोरङको थलाहास्थित नेपाली सेनाको भैरव गणका गणपति एवं प्रमुख सेनानी गणेश रावलले बताए। उनका अनुसार शव व्यवस्थापनका लागि प्रदेश १ को सामाजिक विकास मन्त्रालयले एउटा एम्बुलेन्स र शववहान दिएको छ। मन्त्रालयले दिएको पीपीई लगायतका आवश्यक स्वास्थ्य सामग्रीको मद्धतबाट संक्रमितको शवलाई अस्पताल वा होम आइसोलेसनबाट उठाउँदै घाटसम्म पुर्याएर व्यवस्थापन गर्ने गरिएको जानकारी रावलले दिए। उनका अनुसार मृतकको संख्या बढ्दै जाँदा दैनिक १० वटासम्म शवको व्यवस्थापन गर्नु परिरहेको छ। सीमित स्रोत र साधन उपलब्ध छ। एकै दिन धेरै शवको व्यवस्थापन गर्नुपर्दा निक्कै समस्या हुन थालेको छ, स्रोतले भन्यो, मृतकको संख्या बढ्यो भने अब धान्नसक्ने अवस्था नहुन सक्छ। सम्बन्धित निकायले बेलैमा सोच्नुपर्ने अवस्था आइसक्यो। स्रोतका अनुसार एउटा मात्रै शववहान हुँदा त्यसमा एक पटकमा तीनवटासम्म शव लगेर व्यवस्थापन गर्नुपर्ने अवस्था आइसकेको छ। मृत्यु भएपछि सबै काम सेनाले गर्नुपर्छ भन्ने आम बुझाइका कारण निक्कै समस्या हुन थालेको रावलले बताए। शव व्यवस्थापन टोलीलाई सीमित पीपीई दिइएको छ, प्रमुख सेनानी रावलले भने, दिनभर एउटै लगाएर शव व्यवस्थापन गरिरहनु परेको छ।उनका अनुसार बिहान लगाइएको पीपीई राति मात्रै फुकालेर डिस्पोज गर्नुपर्ने अवस्था छ। शव व्यवस्थापनमा खटिनेले पीपीई सेट लगाइसकेपछि दिनभर पानीसम्म खान पाउँदैनन्, उनले भने, अर्को फेर्ने नहुँदा शौचालय पनि राति फुकालिसकेपछि मात्रै जानुपर्ने अवस्था छ। सीमित भएकाले प्रत्येक शव व्यवस्थापन गरेपछि पीपीई परिवर्तन गर्न सम्भव नभएको रावलले बताए। उनका अनुसार समयमा डकुमेन्टेसन लगायतका प्रक्रिया पूरा नहुने र जनचेतना तथा स्रोत साधनको अभावले समस्या खडा हुन थालेको छ। विराटनगरमा मृत्यु भएका संक्रमितको शव हाटखोला, परोपकार लगायतका घाटमा लगेर जलाउँदै व्यवस्थापन गर्ने निर्णय गरिएको प्रमुख जिल्ला अधिकारी कोषहरि निरौलाले बताए। कतिपयले गाउँमै लगेर अन्त्येष्टि गरिदिनु पर्यो भन्छन्, उनले भने, सम्भव भएजति गरिरहे पनि अब गाह्रो हुने देखिन्छ। शव व्यवस्थापनका लागि जनशक्ति उपलब्ध गराउन भने कुनै गाह्रो नभए पनि स्रोत र साधन सीमित रहेको निरौलाको भनाइ छ। सेनाको टोली समयमै फर्कनसक्ने अवस्था नहुने हुँदा अब आफन्त र परिवारले आग्रह गरेअनुसार टाढाका शव लगेर व्यवस्थापन गर्न नसक्ने अवस्था आइसक्यो, उनले भने, उता शव पुर्याउन जाँदा यता अर्कोको निधन भएर व्यवस्थापन तत्काल गर्नुपर्ने अवस्था आइसकेको हुन्छ। निरौलाले गाउँमा शव लगेर व्यवस्थापन गर्दा झन् संक्रमण फैलनसक्ने जोखिम रहने भएकाले त्यसतर्फ पनि सचेत हुन आवश्यक रहेको बताए। सधैँ तयारी अवस्थामा रहने सेना मानवीय संवेदनाको ख्याल गर्दै शव व्यवस्थापनमा सक्रिय भएर लागिरहेको छ। तर भविष्यमा चुनौती आएर अवस्था थप जटिल बन्नसक्ने देखिन्छ, प्रमुख सेनानी रावलले भने, मुलुकले महामारीमा कठिन परिस्थितिको सामना गरिरहेको छ। यस्तो बेला पछि नहटिकन सहयोग जारी रहन्छ। उनका अनुसार कोरोनाका कारण हुने मृत्यु बढिरहेका कारण संक्रमण फैलन नदिन सबै सचेत र सुरक्षित हुनभने जरुरी छ। अधिकारकर्मी उमेश विश्वकर्माले महामारीमा सुरक्षाकर्मी सबैको आडभरोसाको केन्द्र बनेको बताए। नेपाल र सशस्त्र प्रहरी कोरोनाको चेनब्रेक गर्न अहोरात्र खटिएका छन्, उनले भने, सेना संक्रमितको शव व्यवस्थापनमा दत्तचित्त भएर लागेको छ। मुलुकले महामारी र अप्ठेरो अवस्था भोग्नु परिरहँदा सुरक्षा निकायले पुर्याएको योगदान भने महत्वपूर्ण रहेको विश्वकर्माको भनाइ छ। मुलुकमा अप्ठेरो अवस्था आउँदा सहयोग गर्न सुरक्षा निकाय तयार छ भन्ने सन्देश सबैमा गएको छ। यसले सबैलाई सान्त्वना पनि मिल्छ, उनले भने, सुरक्षाकर्मीको भूमिकाको उच्च मूल्याँकन हुन जरुरी छ। सेना सक्रिय नभएको भए घर वा अस्पतालबाट संक्रमितको शव उठ्नसक्ने अवस्था हुँदैन थियो।"
फोन आउनेबित्तिकै परिचालन,"वीरगन्ज : कोभिड१९ संक्रमणका कारण ज्यान गुमाएका व्यक्तिको शव परिवारकै सदस्यले हतपति छुन मान्दैनन्। स्वास्थ्यकर्मी पनि जति छिटो होस् शव अस्पतालबाट लगिदेओस् भन्ने चाहन्छन्। तर, कोभिड संक्रमितको शव व्यवस्थापनसम्बन्धी कार्यविधिअनुसारको प्रक्रिया नेपाली सेनाले पूरा गर्नुपर्ने हुन्छ। प्रोटोकलको प्रक्रिया पूरा गर्दागर्दै केही ढिला हुँदा त्यसको आरोप भने सेनाले खेप्नुपरेको वीरगन्जस्थित नेपाली सेनाको चण्डीप्रसाद गणका गणपति कर्णेल मदनजंग राणाले बताए। सेनाले शव बुझ्न ढिला गर्यो भन्ने आरोप आफन्तले मात्र नभई कहिलेकाहीँ स्वास्थ्यकर्मीले नै लगाउँदा चित्त दुख्छ, कर्नेल राणाले भने, तर, हामी त्यसलाई गम्भीर रूपमा लिँदैनौं, आफ्नो काम गर्छौ। अस्पतालले प्रक्रिया पूरा नगरिदिएका कारण शव बुझ्न ढिला हुने राणाको भनाइ छ। कोरोनाको दोस्रो लहर सुरु भएयता मात्रै पर्साको वीरगन्जस्थित विभिन्न अस्पतालमा मंगलबार बिहानसम्म मृत्यु भएकामध्ये १९ जनाको शव सेनाले व्यवस्थापन गरेको छ। पहिलो लहरका बेला पर्सामा सेनाले ५५ शव व्यवस्थापन गरेको थियो। त्यस बेला अस्पतालबाट सेनाले शव लिएर अन्त्येष्टि गर्न जाँदा आफ्नो गाउँटोल नजिकमा कोरोना लागेको मान्छेको शव जलाउन दिन्नांै भनेर छेउछाउका मान्छेले बाटो छेकेर बवाल नै गर्थे, राणाले भने। वीरगन्जमा मात्रै तीन ठाउँमा स्थानीयले अवरोध पुर्याएको उनी सम्झछन्। तर, अहिले दोस्रो लहरका बेला भने पहिलेजस्तो स्थानीयले कहीँ पनि अवरोध गर्ने काम गरेका छैनन्, उनले भने, शायद अहिले घरघरमै संक्रमित भेटिरहेका छन्। त्यही कारणले पनि होला। धार्मिक रीतिरिवाजका कारण दोस्रो लहरमा पनि शव व्यवस्थापनमा सानातिना समस्या आई नै रहेको उनको भनाइ छ। उनका अनुसार सेनाले परिवारको इच्छाबमोजिम शवको अन्त्येष्टि गरिदिने गरेको छ। संक्रमितको शव व्यवस्थापन गर्न गणमा ५५ जनाको तीनवटा टिम तयारी अवस्थामा राखिन्छ। हाम्रो टिम रातबिरात नभनी २४ सै घण्टा स्ट्यान्डबाइ हुन्छ, उनले भने, जिल्ला कोभिड संकट व्यवस्थापन केन्द्र (डीसीसीएमसी)बाट फोन आउनेबित्तिक्कै एउटा टिम मुभ भइहाल्छ। संक्रमितको मृत्यु भएपछि कार्यविधिअनुसार सम्बन्धित अस्पतालले डीसीसीएमसीलाई खबर गर्छ। डीसीसीएमसीले सेनालाई जानकारी गराएपछि सेनाको टोली शव बुझ्न अस्पतालमा जान्छ। अस्पतालले पीसीआर रिपोर्ट, मृत्युको प्रमाणपत्र र प्रहरीको मुचुल्काको कागजात देखाएपछि मात्रै सेनाले शव बुझ्छ। तर, अस्पतालले ती सबै कागजी प्रक्रिया समयमा पूरा गरेका हुँदैनन्। यतिसम्म कि डेथ बडी ब्याग (शव राख्ने झोला)मा शव राख्ने काम पनि सेनाले नै गरिदिनुपर्छ, उनले भने, जब कि त्यो काम अस्पतालको हो। वीरगन्जमा पीपीई सेट र डेथ बडी ब्यागको कमी हुन थालेको उनले बताए। रेडक्रसबाट ती दुवै सामान ल्याएर काम चलाइरहेको उनको भनाइ छ। तर, अब रेडक्रसमा पनि सकिन थालेको छ, उनले भने, सीडीओ साबलाई यसबारे जानकारी गराइसकेका छौं। शव व्यवस्थापनमा खटिएका सेनासमेत संक्रमित हुने उच्च जोखिम रहे पनि सावधानी र सतकर्ता अपनाउँदै सेनाले काम गरिरहेको उनको भनाइ छ। पहिलो लहरका बेला वीरगन्जमा शव व्यवस्थापनमा खटिएका १ सहित ८७ सैनिक संक्रमित भएका थिए। यसपटक कोही पनि संक्रमित भएका छैनन्। सेनाले सरकारका तर्फबाट स्वस्थ्यकर्मी, अरू सुरक्षाकर्मीले पाएजस्तो जोखिम भत्ता सुविधा केही नपाएको कर्नेल राणाको दुखेसो छ। हुन त सरकारले शव व्यवस्थापनमा खट्ने स्वास्थ्यकर्मी, सुरक्षाकर्मी लगायतलाई जोखिम भत्ता दिने भनेको थियो, उनले भने, तर सेनाले अहिलेसम्म त्यस्तो भत्ता सुविधा पाएको छैन।"
छटपटाउँदै क्षितिजा,"काठमाडौं : कुनै समयकी चर्चित मोडल तथा अभिनेत्री क्षितिजा शाक्य अहिले कोरोनाका कारण होम आइसोलेसनमा छिन्। काठमाडौं मलमा आफ्नै सिर्जना प्रयोग गरेर पहिरन गृह सञ्चालन गर्दै आएकी उनी फिल्म, म्युजिक भिडियो अनि स्टेज प्रस्तुतिका लागि पहिरन डिजाइन गर्ने मात्र होइन फेसनप्रति सचेत सबैका चाहना पूरा गर्न लागि परेकी छन्। ग्ल्यामरको क्षेत्रमा लागे पनि समाजसेवामा झुकाव राख्ने उनी पहिलेदेखि नै अप्ठ्यारोमा परेकाहरूलाई सहयोग गर्न अग्रसर हुन्थिन्। अघिल्लो लकडाउनको समयमा कोरोना कहरमा दुःख पाएकाहरूलाई सहयोग पुर्याउन अग्रपंक्तिमा उभिएकी उनी यस पटकको महामारीमा पनि आफूले सकेको सहयोग गर्ने योजना बनाउँदै थिइन् तर उनी आफैं यो महामारीको चपेटामा परिन्। यस पटकको कोरोना अनुभव सुनाउँदै उनले भनिन्, पहिलो लकडाउनले ठप्प भएको व्यवसाय बल्ल आफ्नो लयमा फर्कन लागेको थियो। म निकै व्यस्त थिएँ। त्यत्तिकैमा फेरि लकडाउनको हल्ला आयो। काम सकाउँदा निकै धपेडी भयो। जिउ धेरै दुखिरहेको थियो। व्यायाम र धपेडीले दुखेको होला भन्ने सोच्दै थिएँ तर होइन रहेछ। भोलिपल्ट डाक्टरकोमा जाँदा कोरोना रिपोर्ट पोजेटिभ आयो। उनले आफ्नै मेहनतको कमाइ जम्मा पारेर कोरोनापीडित असहाय, वृद्धवृद्धा र आर्थिक अभाव भएकाहरूलाई सहयोग गर्ने योजना बनाएकी थिइन्। तर आफैं पीडित बनेर बन्द कोठामा बस्नुपर्दा निकै छटपटी भइरहेको उनले सुनाइन्। सहयोग गर्ने सपना अधुरै रह्यो तर म आफ्नो रिपोर्ट नेगेटिभ आउने र शरीर स्वस्थ्य हुने दिन कुरिरहेकी छु। जुन दिन म स्वस्थ्य हुन्छु त्यो दिन अवश्य सहयोग लिएर आउनेछु, उनले भनिन्। यो विषम परिस्थितिमा सबैले मनोबल उच्च बनाएर एक अर्कालाई सहयोग गर्नुपर्छ। एकता नै बल हो भन्ने सोच लिएर स्वस्थ्य मापदण्डको पालना गरौं। माक्स अनिवार्य लगाऊँ र सामाजिक दूरी कायम गरौं। सुरक्षित बसौं, उनले भनिन्, कोरोना जितेर छिट्टै पूर्ववत् काममा फर्कने कामना गरौं।"
"मुभमेन्ट रोकौँ, मास्क लगाऔँ","अहिलेको दोस्रो लहरको कोरोना किन खतरनाक भयो ? दोस्रो लहरको कोरोना भयावह लाग्दो छ। पहिला लक्षण नभएकाहरू, सामान्य लक्षण भएकाहरू धेरै हुनुहुन्थ्यो। अक्सिजन, आईसीयू, भेन्टिलेटर चाहिने बिरामी पहिला कम हुनुहुन्थ्यो। अहिले यो संख्या धेरै बढेको छ। एकदमै जटिल अवस्थामा पुर्याउने, अक्सिजन चाहिने, तागत नहुने भएको छ अहिले। कडा खालको निमोनिया भएकाहरू, अरू औषधि खानेहरूमा औषधिको कम्पिलेकसन पनि देखिएको छ। अब यसबाट बच्न चाहिँ के गर्ने ? मैेले सुरुबाटै भन्दै आएको छु। हामीले दुई हप्ता, एक महिना कडा लकडाउन गरौं। घर बाहिर नजाने, मुभमेन्ट रोक्ने, मास्क उचित तरिकाले लगाउने गर्नु पर्यो। संक्रमित आइसोलेसनमा गइहाल्नुपर्यो। अलिक जटिल अवस्था आउला जस्तो भयो भने अस्पताल गइहालौं। किनकि अहिले धेरै बिरामीलाई अक्सिजनको आवश्यकता परेको देखिन्छ। होम आइसोलेसनमा बस्नेले के गर्ने ? यदि कोही संक्रमितसँग कन्ट्याक्टमा हुनुहुन्छ भने वा आफूलाई पनि स्वास्थ्यमा असहज भएको छ भने होम आइसोलेसन बस्नुपर्छ। सामान्य लक्षण जस्तै सामान्य खालको खोकी, ज्यान दुखिरहेको छ भने होम आइसोलेसन बस्नुहोस्। कडा खालको ज्वरो, रोकिँदै नरोकिने रुघा छ भने र घाँटीमा अप्ठ्यारो भएको महसुस भयो भने अस्पताल गइहाल्नुपर्छ। होम आइसोलेसनमा खानपान र जीवनशैली कस्तो बनाउने ? झोल कुराहरू धेरै खानुपर्यो। पर्याप्त मात्रामा पानी पिउनुपर्छ। सबै खाना मिलाएर ब्यालेन्स्ड बनाएर खानुपर्छ। एउटै खाना धेरै खानु हुँदैन। तातो बनाउने खाना धेरै पनि खानु हुँदैन। मास्क कसरी लगाउने ? मास्क लगाउँदा हामीले विशेष ध्यान पुर्याउनु पर्छ। स्ट्यान्डर्ड पुर्याएर सर्जिकल मास्क लगाउनु पर्छ। सकिन्छ भने दुईवटा मास्क लगाउँदा राम्रो हुन्छ। नाक र मुख छोपिने गरेर लगाउनु पर्छ। मास्कको बाहिरी भाग सकेसम्म नछुने हुनुपर्छ। भीडभाडमा जानुभएको छ भने त्यहाँ लगाएको मास्क डिस्पोज गर्नुपर्छ। अस्पतालका शय्या भरिएका छन्। यो बेला अस्पतालले कसरी सेवा दिन्छन् ? जति सक्यो धेरै अस्पतालले आइसोलेसनको सेवा दिन सक्ने हो भने कोरोनाबाट धेरैको मृत्यु हुनबाट बचाउन सक्छौं। अस्पतालहरूमा अहिले आकस्मिक सेवा उपलब्ध नगराएको भन्ने पनि आएको छ। अक्सिजन सिलिन्डर नै चाहिन्छ भन्ने छैन, अक्सिजन कन्सन्ट्रेटरबाट एक खालको स्टेबल बनाउन सकिन्छ। त्यसपछि कोरोना अस्पताल जाने कि, आईसीयू भएको अस्पताल जाने उहाँहरूले निर्णय लिन सक्नुहुन्छ। विभिन्न मोडालिटीबाट अक्सिजन दिनु जरुरी छ। अर्कोतर्फ कोभिड उपचार हुने अस्पताल कहाँ छन्, त्यहाँका एक जना २४सै घण्टा बेडहरूको बारेमा सूचना दिने कर्मचारी पनि राख्न सकिन्छ।"
फस्टाउँदै बाख्रापालन,"तानसेन : कोरोना कहरमा उद्योग कलकारखाना बन्द भएपछि अधिकांश व्यक्तिहरू बेरोजगार भइरहेका बेला पाल्पा गल्धाका महिलाहरूले बाख्रापालनबाट लाखौं रुपैयाँ आम्दानी गर्दै आएका छन्। कोरोनाका समयमा खसी बोकाको बिक्री भइरहेका छन्। अहिले गल्धाका करिब ४ सय महिला बाख्रापालन व्यवसायमा सक्रिय रहेका छन्। निस्दी गाउँपालिका५ गल्धा बहपुरकी खुमीसरा रानाले एउटै खसी बेचेर ३७ हजार आम्दानी गरेकी छन्। खुमिसराले अहिले २१ वटा बाख्रा पालेकी छन्। कोरोना कहरकै बीच खुमिसराले खसी बोका बेचेर २ लाख २० हजार आम्दानी गरेकी थिइन्। यस वर्ष खसी बोका बेचेर ३ लाख रुपैयाँभन्दा बढी आम्दानी गर्ने लक्ष्य रहेको खुमिसराले बताइन्। गाउँमा पढेलेखेका मानिसले कोरोनाले जागिर गयो भन्छन् तर हामीलाई कुनै असर गरेको छैन। घरमै बाख्रा पालेको, आम्दानी बढेको खुमिसराको अनुभव छ। बाख्राको आम्दानीले पाँच जनाको परिवार पालेका छौं, खसी बोका बेचेर महिनामा बीसदेखि तीस हजारसम्म आम्दानी हुन्छ, खुमिसराले भनिन्। गाउँकै उर्मिला सुनारीले साउनदेखि वैशाखसम्म १० महिनाको अवधिमा १८ वटा खसी, बोका बिक्री गरी तीन लाख रुपैयाँ आम्दानी गरिन्। यतै मिहेनत गरे कोही विदेश जानु नपर्ने बताउँछिन्, उनी। उर्मिलाको खोरमा अहिले २५ वटा बाख्रा छन्। उर्मिलाले खसी बोका बिक्री गरेर गत वर्ष २ लाख ५० हजार रुपैयाँ आम्दानी गरेको बताइन्। खासै लगानी भएको छैन तर आम्दानी भने राम्रो भएपछि अहिले श्रीमान् श्रीमती बाख्रापालनमै लागेको उर्मिलाले बताइन्। हेफर इन्टरनेसनल नेपालले निस्दीका गाउँगाउँमा सहयोग गरेपछि महिलाहरू बाख्रापालनमा उत्साहित भएका हुन्। बाख्रापालन व्यवसायलाई व्यस्थित बनाउन गाउँमै महिलाहरूले गल्धा सामाजिक महिला सहकारी गठन गरे। सहकारीले गाउँ गाउँका महिलालाई गोलबद्ध गर्दै २८ वटा उपसमूह बनाएर बाख्रापालन व्यवसाय व्यवस्थित भएको हो। संस्थाले गत वर्ष मात्र वार्षिक २ करोड ५१ लाख बराबरको खसी बोका बिक्री गरेको छ। गाउँगाउँमा उत्पादन भएको खसी बोका सहकारीमार्फत बिक्री हुने गरेको छ। सहकारीले जिउँदो खसी बोकाको मूल्य निर्धारण गरी बिक्री वितरण गर्दै आएका छन्। सहकारीले २० किलोसम्मको खसी बोकालाई प्रतिकिलो ३ सय ६० मा, २० किलो देखि ३० किलोसम्म ४ सय २० मा, ३० देखि ३६ किलोसम्म ४ सय ५० मा, ३६ किलोदेखि ४० किलोसम्म चार सय ८० मा, ४० किलोदेखि ५० किलोसम्म पाँच सय, ५० किलोदेखिमाथिको तौल भएका खसी बोकालाई पाँच सय ४० रुपैयाँ प्रतिकिलो मूल्य कायम गरेको सहकारीका व्यवस्थापक दिलमाया राना बताइन्। सहकारीले गरेको बजार व्यवस्थाको कारण बिक्रीमा कुनै समस्या नभएको र ठगिनबाट बचेको बाख्रापालक उर्मिलाले बताइन्। सहकारीले गत वर्ष ९ सय ९८ वटा खसी बोका खरिद बिक्री गरेको चालू आर्थिक वर्षको चैत मसान्तसम्म १ हजार २१ वटा खसी बोका खरिद बिक्री भएको व्यवस्थापक रानाले बताइन्। सहकारीले गाउँका पाँच स्थानमा खसी बोका संकलन गरी नवलपुरको कावासोती, पोखरा, पाल्पाको रामपुर बजारमा खपत् गर्दै आएको छ। गाउँगाउँमा बाख्रापालन व्यवसायबाट महिलाहरूले राम्रो आम्दानी गरेपछि थप क्षेत्रमा विस्तारका लागि निस्दी गाउँपालिकाले बाख्रापालन अभियानलाई सहयोग गरेको छ। गाउँगाउँमा खसी बोका उत्पादन गरी मासुमा आत्मनिर्भर बनाउन गाउँपालिकाले बाख्रा वितरण गरेको छ। गाउँपालिकाको पशु सेवा शाखाले संघीय बजेटअन्तर्गत ससर्त कार्यक्रममार्फत ९ लाख ९० हजार, गाउँपालिकाको लागत साझेदारी कार्यक्रमबाट ९ लाख ९० हजार र सहकारीको ३ लाख २३ हजार गरी २३ लाख ३ हजार रुपैयाँ लागतमा बाख्रा वितरण गरेको गाउँपालिकाका अध्यक्ष मुक्तबहादुर सारुले बताए। गाउँगाउँमा घाँसपात र चरनको प्रशस्त रहेको बजारमा खसी बोकाको माग दिनहुँ बढ्दै जानु र बाख्रा पालेर राम्रै आम्दानी गरी जीविकोपार्जन गर्न सकिने भएकोले महिला बाख्रापालनमा आकर्षित भएका हुन्।"
सलाम सैनिक : संक्रमितको शव व्यवस्थापनमा सेना,"नेपालगन्ज : बाँकेको नरैनापुर गाउँपालिकाले दीपेन्द्र प्राविमा बनाएको क्वारेन्टाइनमा बसेका २५ वर्षीय युवाको ४ जेठ २०७६ को बिहान मृत्यु भयो । कोरोनाबाट नेपालमा मृत्यु हुने उनी दोस्रो व्यक्ति थिए । यसअघि सिन्धुपाल्चोक जिल्लाको बाह्रबिसे ९ राम्चेकी २९ वर्षीया सुत्केरी महिलाको कोरोनाबाट निधन भइसकेको थियो । त्यतिबेलासम्म न शव व्यवस्थापन निर्देशिका थियो, न कसले व्यवस्थापन गर्ने भन्ने निर्णय नै भएको थियो । बाँकेमा शव व्यवस्थापनको लागि तालिम प्राप्त जनशक्ति पनि थिएनन् । बिहान ६:४० बजे निधन भएका युवाको शव दिनभर विद्यालय परिसरको खुला आकाशमै रह्यो । शव हेर्न आएका गाउँलेको घुइँचो हटाउन प्रहरीलाई हम्मेहम्मे पर्यो । सेना पुगेपछि मात्र भीड तितरवितर भएको थियो । मृत्युको १५ घण्टापछि रातिको ९ बजेपछि मात्र नेपाली सेनाको राँझास्थित भैरवप्रसाद गणका लेफ्टिनेन्ट अजय परियार र जिल्ला प्रहरी कार्यालय बाँकेका प्रहरी निरीक्षक सुरज खत्रीको कमाण्डमा रहेका सुरक्षाकर्मीले डोजरमा शव लगेर राप्ती किनारमा व्यवस्थापन गरेका थिए । सैनिक टोलीमा थिए, सहसेनानी विक्रम चौधरी । भैरवप्रसाद गणले तिनै चौधरीको कमाण्डमा शव व्यवस्थापनको जिम्मा लगायो । टोलीमा जमदार सुधीर मल्ल, प्युठहरु, जगराम सिंह ठगुन्ना, दानबहादुर लामा, जगदीश भण्डारी र भीमबहादुर खत्री थपिए । पछि सिपाही सूर्यबहादुर थापा, लीलबहादुर विष्ट पनि जोडिए । एक वर्षसम्म यही टोलीले बाँके र बर्दियाका शव व्यवस्थापन धान्यो । उनीहरु एक सिफ्टमा मात्र काम गर्थे । दिनरात नभनि मृत्यु हुने बित्तिकै दिनरात नभनी काम गर्थे । यो वर्ष मृत्युको संख्या बढेकाले गत वैशाखदेखि शव व्यवस्थापनको काममा जमदार मनोज ठकुरी, अमलदार महेश लावत, प्युठद्वय शिवकुमार मिजार र प्रकाश आले पनि टोली सदस्यमा थपिएका छन् । अहिले शव व्यवस्थापनका लागि सात साता जनाको दुई सिफ्टको टोली बनेको छ । सैनिक टोलीले २ सय ५० भन्दा बढी शव व्यवस्थापन गरिसकेको छ । बाँके, बर्दिया बाहेका अन्य जिल्लाका बाँकी शव आफन्तले लगेर व्यवस्थापन गरेका छन् । कोरोनाको डरभन्दा पनि राज्यले दिएको जिम्मेवारीलाई हामीले ठूलो मानेका छौं, सहसेनानी चौधरी अनुभव सुनाउँछन्, हामीले गर्नैपर्छ । सेनाले नगरे कसले गर्छ । हामी बाहेक अरु कोही पनि छैन भनेर दिएको काम स्वास्थ्य मापदण्ड पालना गर्दै पूरा गरेका हौं । अस्पताल, आइसोलेसन वा घरमा मृत्यु भएका कोरोना संक्रमितको शव सेनाको यही टोलीले गर्छ । हिन्दुहरुको घाटमा लगेर जलाउँछ । सुरुसुरुमा सैनिक टोलीले नै जलाउँथ्यो । अहिले भने परिवारका सदस्यलाई चिता बनाउन लगाएर सेनाले शवलाई चितामाथि राखिदिन्छ । मुस्लिम, किश्चियन र बौद्धिष्टहरुले गाड्ने भएकाले उनीहरुले भनेकै स्थानमा शव लगेर सोही धार्मिक परम्परा अनुसार शवको अन्तिम संस्कार गरिन्छ। शव व्यवस्थापनमा खटेको टोलीले मृतकलाई अन्तिम सलामी पनि अर्पण गर्छ । बाँकेका लागि राप्ती नदीको सिधनिया घाट र बर्दियाका लागि मान खोलाको किनारमा शव जलाउने प्रबन्ध मिलाइएको सेनाले जनाएको छ । गत वर्ष सरकारले कोरोना संक्रमितसँग नजिक रहेर काम गर्ने (आइसोलेसनमा खटिने, स्वाब संकलन गर्ने) लगायतका काम गर्ने कर्मचारीलाई शत्प्रतिशत भत्ताको व्यवस्था गरेको थियो । तर, दिनरात केही नभनी कोरोनाबाट मृत्यु भएका व्यक्तिको शव व्यवस्थापनमा खटेका सैनिकहरुले भने यस्तो भत्ता पाएनन् । भैरवप्रसाद गणका गणपति नकुल थापा भन्छन्, भत्ता नै पाउनुपर्छ भनेर हामीले काम गरेका होइनौं । राज्यले दिएको जिम्मेवारी निर्वाह गरेका हौं । एउटै क्षेत्रमा काम गर्नेलाई सरकारले प्रोत्साहन गरिरहँदा शव व्यवस्थापनमा खटेका सैनिकलाई पनि यस्तो भत्ता उपलब्ध गराउँदा उनीहरुको मनोबल उच्च हुन्थ्यो । नेपाली सेनाले भने यसरी खट्ने सैनिकलाई प्रधान सेनापति पदक दिएको छ । शव व्यवस्थापनको कमाण्डर सहसेनानी विक्रम चौधरी, जमदार सुधीर मल्ल, प्युठहरु, जगराम सिंह ठगुन्ना, दानबहादुर लामा, जगदीश भण्डारी र भीमबहादुर खत्रीलाई पदक प्रदान गरिएको छ । चौधरी भन्छन्, शव व्यवस्थापनमा खटेका अरुलाई पनि प्रधान सेनापति पदक र राष्ट्रपतिबाट प्रदान गरिने पदकका लागि सिफारिस गरिएको छ । सुरु सुरुमा बाँकेमा शव व्यवस्थापन गर्ने स्थान खोज्न पनि हम्मेहम्मे हुन्थो । शव लिएर गयो । स्थानीयको विरोध हुन्थ्यो । शवबाट पनि कोरोना सर्छ भन्ने धेरैलाई डर थियो । यति धेरै शवको व्यवस्थापन गरिसकेका सैनिक कसैलाई पनि कोरोना संक्रमण भएन । एक वर्षदेखि शव व्यवस्थापनमा खटेका प्युठ दानबहादुर लामा अनुभव सुनाउँछन्, स्वास्थ्य मापदण्ड पालना गर्ने हो भने कोरोनाको जोमिख हुँदैन । लापरबाही गर्दा मात्र कोरोना सर्ने हो । सिपाही लीलबहादुर विष्ट त कोरोनाको जोखिम मोलेर ड्युटी गर्न पाएकोमा गर्व गर्छन् । हुन त हाम्रो यो ड्युटी नै हो । अस्पतालदेखि मसानघाटसम्म सबै सबैले यस्तो सेवा गर्न पाउँदैनन् । नेपाली सेना भएर यो काम गर्न पाएकोमा मलाई गर्व छ । कोरोनाका धेरै मृतक र परिवारका सदस्यसँग साक्षात्कार गरेका शव व्यवस्थापनमा खटेका सैनिकहरु कोरोना संक्रमण हुने, कोरोनाबाट मृत्यु हुने कारण लापरबाही नै भएको बताउँछन् । कोरोना संक्रमितले भरिएका आइसोलेसन र अस्पतालमा पुगेर हामीले शव व्यवस्थापन गरेका छौं । स्वास्थ्य सुरक्षामा हामी सजग छौं र त संक्रमणको शिकार हुनु परेको छैन, उनीहरुको सर्वसाधारणलाई सुझाव छ, कोरोनाको गोलोमा पसेर त हामीलाई केही भएको छैन । तपाईहरु पनि मास्क लगाउने, सामाजिक दुरी पालना गर्ने, बेलाबेलामा साबुन पानीले हात धुने गर्नुस् । कोरोनाबाट अकालमा ज्यान गुमाउनु पर्दैन । जसले प्रधान सेनापति पदक पाए : नेपालगन्जको राँझास्थित नेपाली सेनाको भैरवप्रसाद गणका सहसेनानी विक्रम चौधरी, सुधीर मल्ल (जमदार), प्युठहरु जगराम सिंह ठगुन्ना, दानबहादुर लामा, जगदीश भण्डारी र भीमबहादुर खत्रीले बाँकेमा कोरोनाबाट मृत्यु भएका व्यक्तिको शव व्यवस्थापनमा उच्च योगदान गरे वापत नेपाली सेनाको प्रधान सेनापति पदक पाएका छन् । तस्बिर : शंकरप्रसाद खनाल सुरुमा ६ जना सैनिकले मात्र शव व्यवस्थापन गर्दा पुगेको थियो । मृतकको संख्या दिनदिनै बढ्दै जाँदा शव व्यवस्थापन गर्ने सैनिक टोली १५ सदस्यीय भएको छ । थप जनशक्ति आवश्यक पर्ने ठानेर सेनाले ४५ जनालाई तालिम दिएर ४ सिफ्टको लागि पनि तयार छ । सेना मात्र भएर शव व्यवस्थापन हुने होइन । काठमाडौंमा त विद्युतीय शवदाह गृह छ । आर्यघाटमा दर्जनौं शव एक साथ दाहसंस्कार गर्न सक्ने ठाउँ छ । शव जलाउने तालिम प्राप्त व्यक्ति पनि छन् । बाँकेमा अहिलेको तुलनामा मृत्युदर बढ्दै जाने हो भने शव दाहसंस्कार गर्ने काठदाउरा र स्थानको अभाव हुने देखिन्छ । गणपति थापाको सुझाव छ, भविष्यको जोखिमलाई ख्याल गर्दै सामुहिक दाहसंस्कार गर्ने स्थान, पर्याप्त काठ दाउराको व्यवस्थापन, शव जलाउने दक्ष जनशक्तिबारेको पूर्वतयारी पनि गर्ने कि ? शव व्यवस्थापनमा जुटेका सैनिक १) विक्रम चौधरी, (सह सेनानी, कमाण्डर) २) सुधीर मल्ल (जमदार) ३) जगराम सिंह ठगुन्ना (प्युठ) ४) दानबहादुर लामा (प्यूठ)(प्युठ) ५) जगदीश भण्डारी (प्युठ) ६) भीमबहादुर खत्री (प्युठ) ७) मनोज ठकुरी (जमदार) ८) महेश लावत (अमलदार) ९) कृष्ण खड्का (प्युठ) १०) शिवकुमार मिजार (प्युठ) ११) प्रकाश आले (प्युठ) १२) सूर्यबहादुर थापा (सिपाही) १३) लीलबहादुर विष्ट (सिपाही) १४) मोहनकुमार ओली (सिपाही) १५) डिल्लीबहादुर विक (चालक)"
कोरोना महामारी : पशुपतिमा शवको ताँती (फोटोफिचर),"काठमाडौं : कोरोनाको दोस्रो लहरले मुलुक आक्रान्त बनेको छ । राजधानीको पशुपति आर्यघाटमा शवको ताँती लागेको छ। शवको ताँतीले कोरोना कति भयावह अवस्थामा पुगेको छ भन्ने सहजै अनुमान गर्न सकिन्छ। पछिल्लो समय पशुपतिमा दैनिक ७५ देखि ८० वटा लाश आउने गरेको छ। पहिले विद्युतीय शवदाहगृहमा मात्र जलाउँदै आइएको लाश अहिले बागमती किनारमा पनि ३० वटा चिता बनाएर जलाउन थालिएको पशुपति क्षेत्र विकास कोषअन्तर्गत शवदाह गृहका प्रमुख सुवास कार्कीले बताए । दैनिक ७५८० वटा शव आउँदा मेसिनले मात्रै धान्दैन। एउटा शव जलाउन करिब डेढ घण्टा लाग्छ। शव एकैचोटी ५६ देखि १५ वटा आउने गर्छ। त्यहाँमाथि भएन तीनचारवटा गाडी एकैचोटी आउँछ, कार्कीले भने, हामीले व्यवस्थापन त गर्नुपर्यो अरू चिता बनाएर। अस्ति ८२ वटा शव आएका थिए हिजो ७५ वटा आए। आज करिब ७९ वटाका लागि खबर आइसक्यो। यत्रो शव दुइटा मेसिनले मात्रै कसरी जलाउन सक्नू ? विद्युतीय शवदाहगृहले नधानेपछि बागमती किनारमा पनि शव जलाउन थालिएको हो। उपत्यकामा कोभिडबाट मुत्यु भएका शवलाई नेपाली सेनाले पशुपतिस्थित विद्युतीय शव दाह गृहमा व्यवस्थापन गर्दै आएको थियो। सलाम अन्तिम सलामकर्ता शवदाह गृह बिग्रिँदा सधैं तयारी अवस्थामा फोन आउनेबित्तिकै परिचालन मन भक्कानिन्छ तर सहनै पर्छ अन्नपूर्णकर्मी सुनिता डंगोलले मंगलबार पशुपति क्षेत्रमा पुगेर त्यहाँको कारुणिक तस्बिर खिचेकी छिन् ।"
राष्ट्रपतिद्वारा नर्सको उच्च प्रशंसा,"काठमाडौं : राष्ट्रपति विद्यादेवी भण्डारीले कोभिड१९ विरुद्धको लडाइँमा अग्रभागमा रहेर सङ्क्रमितको हेरचाहमा खटिएका नर्सको उच्च प्रशंसा गरेकी छन् । उनले आज ट्वीट गर्दै अन्तर्राष्ट्रिय नर्स दिवस तथा २०१औँ फ्लोरेन्स नाइटिङ्गेल जयन्तीका अवसरमा शुभकामना दिँदै नर्सको उच्च प्रशंसा व्यक्त गरेकी हुन् । ट्वीटमा भनिएको छ,विश्वव्यापी महामारी कोभिड१९ विरुद्धको लडाइँमा अग्रभागमा रहेर सङ्क्रमितको हेरचाहमा अहोरात्र खटिनुभएका सम्पूर्ण नर्सहरूको त्याग, समर्पण र लगनशीलताको उच्च प्रशंसा गर्दै अन्तर्राष्ट्रिय नर्स दिवस तथा २०१औँ फ्लोरेन्स नाइटिङ्गेल जयन्तीका अवसरमा हार्दिक शुभकामना व्यक्त गर्दछु, आज नेपालसहित विश्वभरि नै नर्स : नेतृत्वका लागि आवाज, भविष्यको स्वास्थ्य सेवाका लागि एक दृष्टि भन्ने नाराका साथ अन्तर्राष्ट्रिय नर्स दिवस मनाइँदै छ"
गुल्मीका कोरोना संक्रमितको हेलिकोप्टरबाट उद्दार,गुल्मी : गुल्मीमा कोरोना संक्रमितलाई लिन दिनहुँ हेलिकोप्टर आउने गरेका छन् । तीन दिनको अवधिमा चारवटा हेलिकोप्टरले जिल्लाका संक्रमित बिरामीलाई थप उपचारका लागि काठमाडौं र चितवन लगेका छन् । तीनजना जिल्ला अस्पताल तम्घासमा उपचाररत बिरामी र एकजना होम आइसोलेसनमा रहेकालाई काठमाडौं र चितवनका अस्पतालमा लगिएको छ । आफ्नै खर्चमा संक्रमितलाई हेलिकोप्टरमार्फत लैजाने गरेको जिल्लास्तरीय कोभिड १९ संकट व्यवस्थापन समितिका संयोजक एवं प्रमुख जिल्ला अधिकारी रुद्रादेवी शर्माले जानकारी दिइन् । जिल्लामा हालसम्म ६ सय ४० जना कोरोना संक्रमित पुगेका छन् । उपचाररत बिरामीलाई जिल्लामा अक्सिजनको मात्रा कम देखिएपछि बाहिर पठाउनु परेको स्वास्थ्यकर्मीले बताए। पछिल्लो समय कोभिडका बिरामी उद्धारमा वायु सेवाहरूले हेलिकोप्टर उपलब्ध गराएका छन् ।
"आजदेखि म्याग्दीमा निषेधाज्ञा, ७ जनाभन्दा बढी जन्ती जान नपाउने","बेनी : कोरोना (भाइरस)को संक्रमण नियन्त्रणका लागि म्याग्दी जिल्लाभर निषेधाज्ञा जारी भएको छ । जिल्ला प्रशासन कार्यालयले बेनी नगरपालिका, मंगला र अन्नपूर्ण गाउँपालिका क्षेत्रमा गरिएको निषेधाज्ञा वैशाख २८ गते राति १२ बजेदेखि लागू हुनेगरी जिल्लाभर विस्तार गरिएको जनाएको छ । मालिका, धवलागिरी र रघुगंगा गाउँपालिकाले मंगलबार गरेको सिफारिसको आधारमा जिल्लाभर निषेधाज्ञा लागू गरिएको सिडिओ गणेशबहादुर अधिकारीले बताए । बेनी नगरपालिकामा वैशाख २२ गते, मंगला गाउँपालिमा वैशाख २६ र अन्नपूर्णमा वैशाख २७ गतेदेखि निषेधाज्ञा जारी भएको थियो, उनले भने सबै स्थानीय तहहरुबाट भएको सिफारिस, जिल्ला कोभिड१९ संकट व्यवस्थापन केन्द्र र सुरक्षा समितिको निर्णयको आधारमा २०७८ वैशाख ३१ गते राति १२ बजेसम्मका लागि जिल्लाभर निषेधाज्ञाको आदेश जारी गरेका गरिएको हो । औषधि उपचार, आफ्नै खेतबारीमा कृषिजन्य कार्य गर्ने, तोकिएको समयमा खाद्यवस्तु खरिद गर्ने जस्ता अत्यावश्यक काममा बाहेक कुनै पनि व्यक्ति घरबाहिर निस्कन र हिँडडुल गर्न रोक लगाइएको छ । अस्पताल, औषधालय, औषधि एवम् स्वास्थ्य सामग्रीका पसल २४ सै घण्टा खुल्नेछन् । तरकारी, फलफूल, दूध, डेरीजन्य उत्पादन, ग्यासलगायतका अत्यावश्यक सेवाका पसलहरु स्वास्थ्य सुरक्षाका मापदण्डहरुको पूर्ण पालना गरी बिहान ७ देखि १० बजेसम्म मात्र सञ्चालन गर्न पाइनेछ । विवाहमा ७ जना मात्र जन्ती जान पाउने भएका छन् । ब्रतबन्ध, पूजाआजालगायत कुनै पनि धार्मिक, सांस्कृतिक सामाजिक क्रियाकलापमा जमघट तथा भेला हुन रोक लगाइएको छ । सार्वजनिक विकास निर्माणको काममा संलग्न मजदुरहरुको हकमा सम्बन्धित आयोजना प्रमुखको सिफारिसको आधारमा निर्माण व्यवसायीहरुले निश्चित गरेको ठाउँमा बस्ने गरी निर्वाधरुपमा सञ्चालन गरिने भएको छ । म्याग्दीमा सक्रिय कोरोना संक्रमितको संख्या करिब १८० जना पुगेको छ । बैशाख महिना सुरु भएयता ८७ जनाले कोरोना जितेका छन् । हालसम्म म्याग्दीमा कुल ५२६ जनामा कोरोना संक्रमण पुष्टि भएको छ । परिक्षणका लागि पोखराको प्रयोगशालामा पठाएको करिब पाँच सय स्वाब नमुनाको नतिजा आउन बाँकी छ । कोरोना संक्रमणका कारण ज्यान गुमाउनेको संख्या १० जना पुगेको छ ।"
सलाम अन्तिम सलामकर्ता,"विष्णु थापा। काठमाडौं शंकरप्रसाद खनाल। नेपालगन्ज अनिल ढकाल। चितवन ईश्वरकाजी खाइजू। भक्तपुर किशोर बुढाथोकी। विराटनगर क्रान्ति शाह। वीरगन्ज : कोरोना भाइरस संक्रमणबाट हुने मृत्युदर अत्यधिक बढेको छ। पछिल्लो २४ घण्टामा मंगलबार २ सय २५ जनाले ज्यान गुमाएका छन्। सोमबार यो संख्या १ सय ३९ थियो। संक्रमितको शव व्यवस्थापनमा नेपाली सैनिकहरू खटिएका छन्। जसले शवको व्यवस्थापन मात्रै होइन, अन्तिम सलामीसमेत अर्पण गर्छन्। पशुपति क्षेत्रस्थित विद्युतीय शवदाह गृहमा आइपुग्ने आफन्तले अन्तिम अवस्थामा पनि सोध्छन् एकपटक मृतकको अनुहार हेर्न मिल्दैन ? त्यस बेला शव व्यवस्थापनमा खटिएका सैनिक भावविह्वल हुन्छन्। मन भक्कानिन्छ तर सहनै पर्छ। रोगै यस्तो ! सुरक्षित रूपमा पोको पारिएको शव खोल्न मिल्दैन। सानोतिनो गल्ती र असावधानीले पनि आफैं संक्रमित हुने जोखिम रहन्छ। आफ्नै ज्यान जोखिममा राखेर ज्यादै चुनौतीपूर्ण काम गर्दै आएका छन्, नेपाली सैनिकले। नेपाली सेनाले सबै निकायको सहयोग र सहकार्यमा कोभिड१९ शव व्यवस्थापन कार्यविधिअनुसार काम गर्दै आएको सैनिक प्रवक्ता सहायक रथी सन्तोषबल्लभ पौडेलले बताए। नेपाल सरकारले सेनालाई दिएको एउटा महत्वपूर्ण जिम्मेवारी हो। यो जिम्मेवारीलाई सबै निकायको सहयोग र सहकार्यमा सेनाले पूर्णरूपमा पूरा गर्दै आएको छ, सैनिक प्रवक्ता पौडेलले भने, धार्मिक, सांस्कृतिक तथा परम्परागत मूल्यमान्यतालाई आदर र सम्मान गर्दै काम गरिरहेका छौं। मोरङमा सीमित साधनस्रोतका कारण दिनभर पानीसमेत नपिई सैनिक जवान यो काममा खटिएका छन्। तर, कपितय शव घाट पुर्याइसक्दा कुनै बेला चितासमेत तयार हुँदैन। मृतकबाट संक्रमण फैलन नदिन जतिसक्दो चाँडो शव व्यवस्थापन गर्नुपर्ने हुन्छ। पर्सामा पनि पीपीई सेट र शव पोको पार्ने झोलाको अभाव हुन थालेको छ। यद्यपि, पूर्ण सावधानीका कारण कोही जनशक्ति संक्रमणमा परेका छैनन्। चितवनमा खटिएका सैन्य अधिकारी भन्छन् हामी देशको खम्बा भएर बसेका छौं। खम्बा नै पछि हट्यो भने के काम लाग्यो र ? सेवा गर्न पाउनु संस्था र व्यक्तिका लागि गर्वको कुरा हो। कोरोनाको डरभन्दा पनि राज्यले दिएको जिम्मेवारीलाई ठूलो मानेको बाँकेमा खटिएका सैनिकको भनाइ छ। हामीले गर्नै पर्छ। सेनाले नगरे कसले गर्छ ? हामीबाहेक अरू कोही पनि छैन भनेर दिएको काम स्वास्थ्य मापदण्ड पालना गर्दै पूरा गरेका हौं, ती सैनिकले भने। काली दल एयरपोर्टका उपसेनानी उज्ज्वलवरसिंह थापा कोरोनाको पहिलो लहरमा कमान्डरका रूपमा शव व्यवस्थापनमा खटिएका थिए। थापा अहिले पनि त्यही भूमिका निर्वाह गरिरहेका छन्। उनी २०२५ पटक यो काममा खटिएका छन्। पहिलो पटक शव व्यवस्थापनमा खटिँदा डर लागेको अनुभव थापाले सुनाए। पहिलो पटक यो काममा खटिँदा मनमा डर थियो। आफू पनि संक्रमित हुने त होइन भन्ने द्विविधा पनि थियो, उनले भने, अझ आफन्तको शोक देख्न आफूलाई पनि नरमाइलो लाग्थ्यो। काम गर्दै जाँदा बानी पर्दै गयो। अहिले सामान्य लाग्छ। शव व्यवस्थापनमा खटिँदै गर्दा आफंै संक्रमित हुन्छु कि भन्ने जुन डर उनमा थियो, त्यो वास्तविकतामा परिणत भयो। उनी ड्युटीकै क्रममा संक्रमित हुन पुगे। उनी शव व्यवस्थापनका साथै स्वास्थ्य सामग्री भण्डारण तथा वितरणमा खटिएका थिए। ड्युटी गर्दागर्दै उनलाई सास फेर्न गाह्रो भयो। हातखुट्टा लल्याकलुलुक भए। त्यसमाथि लगातार पखाला लागिरह्यो। स्वास्थ्य समस्या हुँदाहुँदै उनले केही दिन ड्युटी गरिरहे। तर, उनलाई रोगले झनझन च्याप्दै लग्यो। कोरोना संक्रमणको शंका लागेर उनले पीसीआर परीक्षण गराए। रिपोर्ट पोजिटिभ आयो। आफैं संक्रमित भएँ भनेर सुरुमा त विश्वास नै लागेन। रिपोर्ट आएपछि आइसोलेसनमा बसें। करिब दुई सातापछि कोरोनालाई जित्न सफल भएँ, उनले भने। उनको अनुभवमा अस्पतालभन्दा होम आइसोलेसनमा मृत्यु भएकाहरूको शव व्यवस्थापन गर्न अप्ठयारो र चुनौतीपूर्ण छ। अस्पतालमा शवलाई डाक्टरहरूले कोभिड ब्यागमा राखिदिनुभएको हुन्छ। तर, घरमा भने शव त्यत्तिकै हुन्छ। घरबाट शव लैजाँदा विशेष सावधानी अपनाउनुका साथै परिवार र आफन्तजनलाई पनि सान्त्वना दिनुपर्ने हुन्छ, उनले भने। उनले शव व्यवस्थापनका क्रममा केही असहज परिस्थितिको पनि सामना गरेका छन्। शव व्यवस्थापन टोली नपुगिकन डाक्टरले मृत्यु प्रमाणपत्रमा सही नगरिदिने, शुल्क नतिरिकन अस्पतालले शव लैजान नदिने र पशुपति (आर्यघाट)मा आफन्त समयमा नआइदिने समस्या रहेको उनको भनाइ छ। काली दलकै हुद्दा नरेन्द्र तिवारी पनि अघिल्लो वर्षदेखि नै शव व्यवस्थापनमा खटिएका थिए। तिवारी तीनपटक यो काममा खटिए। तिवारीले यसलाई आफ्नो जिम्मेवारीसँगै धर्म पनि मानेका छन्। यो काम पहिलो त आफ्नो जिम्मेवारी हो। त्यससँगै धर्म पनि हो, उनले भने, त्यही सम्झिएर अहिलेसम्म काम गर्दै आएको छु। शव व्यवस्थापनका क्रममा निकै कष्ट सहनुपर्ने हुन्छ। पीपीईलगायत अन्य स्वास्थ्य सामग्री लगाएर काम गर्दा गाह्रो हुन्छ। अर्को कुरा घण्टौं पनि भोकभोकै काम गर्नुपर्ने अवस्था आउँछ। यस्तो अवस्थामा आफूले धैर्य राखेर काम गर्नुपर्ने हुद्दा तिवारीले बताए। काममा खटिँदा न खाने टुंगो हुन्छ न त समयको नै, उनी भन्छन्, हामीले यस्तो बेलामा धैर्य राखेर नै काम गर्ने हो। उपत्यका पृतनाद्वारा टोली निर्माण संक्रमितको शव व्यवस्थापनका लागि नारायणहिटीस्थित उपत्यका पृतनाले टोली र तालिका बनाउने काम गर्छ। एउटा टोलीमा ६ जनाको टिम हुन्छ। पृतनाले एक साताका लागि टोली र तालिका बनाउँदै आएको छ। जुन टोलीको पालो आउँछ, त्यो टोली सबैभन्दा पहिले दुईवटा मोटरसाइकलमा कोरोनाले मृत्यु भएको अस्पतालमा पुग्ने गर्छन्। दुई मोटरसाइकलमध्ये एउटामा अक्सिजन हुन्छ भने अर्कोमा मेडिकल टिम। त्यो टोलीले अस्पताल पुगेर कागजी कामहरू गर्छ। मृत्यु प्रमाणपत्र, आफन्तको सहमति, वडाको सिफारिसलगायत कागजी प्रक्रिया पूरा गर्ने उपसेनानी थापाले बताए। त्यसपछि चण्डी दलमा रहेको शव व्यवस्थापनको गाडीमा अस्पताल एवं होम आइसोलेसनमा मृत्यु भएकाहरूको शव पशुपतिमा पुर्याउने काम गरिन्छ। दाहसंस्कार पशुपति विकास कोषबाट शव बढी भई विद्युतीय शवदाह गृहमा मात्र जलाउन नसकिने भए बागमती नदी किनारमा चिता बनाउने, दागबत्ती दिने, दाहसंस्कार गर्ने काम पशुपति विकास कोषका कर्मचारीले गर्दै आएका छन्। ती शव जलाउन धेरै दाउरा चाहिए त्यसको व्यवस्थापनको काम भने नेपाली सेनाले गर्ने गरेको छ। एकै पटक धेरै शव भएमा त्यहाँ भएको दाउराले नपुग्ने हुन्छ, विमानस्थलस्थित १४ बाहिनीका लेफ्टिनेन्ट कर्नेल दिनेश बानियाँले भने, एउटा शव जलाउन २३ सय किलो दाउरा आवश्यक पर्छ। यसका लागि थुप्रै दाउराको व्यवस्थापन गर्नुपर्ने हुन्छ। तालिम लिएकालाई मात्र जिम्मेवारी कोरोनाबाट मृत्यु भएकाहरूको शव व्यवस्थापनसम्बन्धी तालिम लिएका सैनिकलाई मात्र खटाउने गरिएको बाहिनीपति बानियाँले बताए। हेडक्वार्टरबाटै तालिम दिएर मात्रै शव व्यवस्थापनमा खटाउन निर्देशन आएको छ, लेफ्टिनेन्ट कर्नेल बानियाँले भने, अनिवार्य रूपमा तालिम लिएकाहरूलाई मात्र काममा खटाउने गरेका छौं। उनले तालिमसँगै कोरोनाविरुद्धको दुवै मात्रा खोप लगाएकाहरूलाई मात्र शव व्यवस्थापनमा खटाउने गरेको जनाकारी दिए। अनिवार्य क्वारेन्टाइन शव व्यवस्थापनमा खटिएकाहरू अनिवार्य रूपमा क्वारेन्टाइनमा बस्नुपर्ने नियम बनाइएको छ। यसैगरी उनीहरूले प्रयोग गरेका पीपीई, पञ्जा, मास्क, फेससिल्डलगायत सामग्री जलाउने वा खाल्डोमा पुर्ने गरिएको छ। बानियाँले एकपटक प्रयोग गरिएको सामग्री अर्को पटक प्रयोग नगरिने, त्यसलाई डिस्पोज गरिने बताए। यसैगरी शव व्यवस्थापनमा खटिनेहरूको मनोबल बढाउन सरकारले भत्ताको व्यवस्था गरेको छ। यस्तै सेनाले प्रधानसेनापति प्रशंसा निशान प्रदान गरेको छ भने विभिन्न युनिटले दैनिक खान्कीमा दोब्बर व्यवस्था गरेका छन्। शव व्यवस्थापनमा खटिएकाहरूको हौसला र मनोबल बढाउन विभिन्न तालिम, परामर्शसँगै नेपाली सेनाले प्रधानसेनापति प्रशंसा निशान प्रदान गरेको छ भने सरकारले पनि भत्ताको व्यवस्था गरेको छ, सैनिक प्रवक्ता पौडेलले भने।"
औषधिको कालोबजारी रोकौं,"अस्पतालमा अलि सिकिस्त संक्रमितलाई डाक्टरले रेम्डिसिभिर औषधि ल्याउन लेखिदिन्छन्। आफन्तले खोज्दा त्यसलाई कहीँ पाउन सक्दैनन्। अन्ततः बिचौलियाहरूले कालोबजारमा लैजान्छन्। ज्यानभन्दा ठुलो पैसा होइन भन्ने बाध्यतामा रहेका सर्वसाधारण जति माग्यो उति दिएर यो औषधि खरिद गर्न बाध्य छन्। आयात लट हेरेर प्रतिफाइल ४ हजार ८ सयदेखि ५ हजार १सय रूपैयाँ पर्ने रेम्डिसिभिरलाई बिरामीले ५० हजारभन्दा बढी तिर्नु परिरहेको छ। बजारमा कृत्रिम अभाव गराइएको छ। यसमा राज्यले हस्तक्षेप गर्न सकेको छैन। वा, चाहेको छैन। कोभिड १९ को दोस्रो लहरबाट मुलुक आक्रान्त छ। मृतकको संख्या बढेर दिनकै २२५ जना पुगेको छ। प्रतिदिन संक्रमित ९ हजार नाघेका छन्। समयमा अक्सिजन, कोभिडविरुद्धको खोप र आपतकालिन अवस्थामा लगाइने रेम्डीसिभिरको उपलब्धता घटेको छ। जसले गर्दा संक्रमित बिरामीको अनाहकमा ज्यान जाने गरेकोछ। यो समस्या र त्यसका कारण बिरामीलाई जोगाउन कठिनाइ भइरहेको अस्पतालहरूले सार्वजनिक रूपमा वक्तव्य दिन थालेका छन्। कतिपय अस्पतालले त्यही कारण उपचार गर्न असमर्थता जनाइसकेका छन्। कोभिडका कारण आर्थिक अवस्था जर्जर बनेको अवस्थामा बिरामी भएका नेपाली नागरिकको कालोबजारियाले ढाड सेक्न थालेका छन्। यस्तो गम्भीर अवस्थामा पनि कालोबजारीलाई आर्थिक अवस्था कमजोर भएका संक्रमित बिरामीलाई लाभ आर्जनमा उपयोग गर्नु ठुलो अपराध हो। यसर्थ यस्तो गम्भीर अवस्थामा ज्यान जोगाउने औषधि कालोबजारीमा अत्यधिक मूल्य बिरामीबाट असुल गर्ने गिरोह, समूह र व्यक्तिलाई सरकारले कानुनी दायरामा ल्याएर कडाभन्दा कडा कारबाही गर्नुपर्छ। अभावको समयमा अत्याधिक मूल्य असुल गर्नु कालोबजारी मात्रै होइन, ठगी पनि हो। राज्यले यस्तो बेलामा पनि कारबाही गर्न पहल नगर्ने हो भने कालोबजारी र ठगी गर्ने गिरोह, समूह र व्यक्तिको मनोवल मात्रै बढ्दैन,यस्ता जघन्य अपराध गर्नेले प्रश्रय पनि पाउनेछन्। संक्रमित बिरामीको ज्यान जोगाउन विश्व स्वास्थ्य संगठन र अमेरिकाको फुड एण्ड ड्रग एडमिनिष्ट्रेसनले रेम्डीसिभिरको सिफारिस गरेको थियो। त्यसपछि यसको विश्वव्यापी प्रयोग बढ्यो। पछिल्लो समय नेपालमा पनि धेरै संक्रमितलाई यो औषधि दिइएको छ। यो प्रभावकारीसमेत सावित भएको छ। त्यही कारण माग बढ्न गई यसो मौज्दात कालाबजारियाको हातमा पुगेको हो। त्यसलाई केकसरी हुन्छ व्यवस्थित वितरण प्रणालीमा लैजानु सरकारको दायित्व हो। खासगरी स्वास्थ्य मन्त्रालयले यसमा संयोजनकारी भूमिका खेल्न सक्छ। जेजति मात्रा औषधि आयात हुन्छन्, सरकारी तहबाटै उपयुक्त विधि र प्रक्रिया मिलाएर वितरण गरिनुपर्छ। ताकि आवश्यक पर्ने बिरामीले तत्काल पाउन सकोस्। पहुँच सहज होस्। मूल्य उचित होस्। संकटलाई कमाउधन्दामा उपयोग गर्नेको बाटो बन्द होस्। केही जिल्लामा अन्य प्रकारकाऔषधिमा रेम्डीसिभिरको लेभल लगाएर पनि बिक्री बितरण भइरहेको घटना सार्वजनिक भएको छ। बिरामीको ज्यानै जाने गरी नक्कली औषधि बिक्री गर्ने यस्ता समूहलाई देखिने गरी राज्यले अधिकतम कारबाही गर्नुपर्छ। खासगरी राज्यले समयमै यो विषयमा गम्भीररूपमा योजना बनाएर कार्यान्वयनमा नल्याउँदा संक्रमित बिरामी झन् पीडा खेप्न बाध्य भएका छन्। यस्ता औषधि र अक्सिजनको अभाव हुन नदिन सरकारले समयमै दातृ निकाय र कुटनीतिक नियोगसँग छलफल गरी विभिन्न मुलुकबाट आयात गर्ने व्यवस्था गर्नुपर्छ। यसका साथै भारतबाट तरल पदार्थमा आधारित अक्सिजन आयात गरी स्वदेशमै ग्यासमा आधारित अक्सिजनमा परिणत गर्ने संयन्त्रलाई कार्यान्वयनमा ल्याउन सक्नुपर्छ। यस्तै रेम्डिसिभिरलगायत प्राणतारण औषधिको पनि समयमै सबैतिर आवश्यक पहल गरी मागअनुसार आपूर्ति गरी सकेसम्म बिरामीको हुने क्षतिलाई न्युनीकरण गर्न हरप्रयासलाई कार्यान्वयनमा ल्याउनुपर्छ। मुख्य रूपमा कालोबजारी गर्नेलाई हदैसम्म कारबाही गर्न पछि पर्नु हुँदैन।"
जसपा गम्भीर मोडमा,"काठमाडौं : नयाँ सत्ता समीकरणमा निर्णायक मानिएको जनता समाजवादी पार्टी (जसपा) गम्भीर मोडमा पुगेको छ। अध्यक्ष महन्थ ठाकुर, राजेन्द्र महतोलगायत नेता प्रधानमन्त्री केपी शर्मा ओलीका पक्षमा प्रस्टै खुलेका छन्। अर्का अध्यक्ष उपेन्द्र यादव, डा बाबुराम भट्टराईलगायत कांग्रेसमाओवादी गठबन्धनसँग जोडिन पुगेका छन्। यही क्रममा ठाकुरले सोमबार राति निकालेको वक्तव्यले राजनीतिमा नयाँ तरंग ल्याएको छ। आन्दोलनको क्रममा लागेकाको मुद्दा फिर्ता, बन्दी रिहाइ, नागरिकता, संविधान संशोधनलगायत सवालमा प्रधानमन्त्री ओलीसँग वार्ता सकारात्मक रूपले अगाडि बढिरहेको भन्दै उनले नयाँ सरकार गठनमा सहभागी नहुने घोषणा गरेका छन्। ठाकुरले अहिलेको अवस्थामा सरकार बनाउने गतिविधिमा संलग्न हुनु मधेशको भावनाविरोधी काम भएको समेत उल्लेख गरेका छन्। उनले जसपा सरकार केन्द्रित नभई मुद्दा केन्द्रित रहेको समेत बताएका छन्। मुद्दा सम्बोधन नै जसपा नेपालको मूल उद्देश्य भएकाले अहिले वैकल्पिक सरकारमा सहभागी हुनुभनेको मधेश आन्दोलनको मर्म र भावना प्रतिकूल भएको उनको ठहर छ। उनले सरकारमा सहभागी हुँदा झन् अस्थिरता हुने र एजेण्डा सम्बोधनको कार्य अनिश्चिततातर्फ धकेलिने स्पष्ट पारेका छन्। जसपाकै संघीय परिषद् अध्यक्ष डा भट्टराई र अध्यक्ष यादव भने ओली नेतृत्वको वर्तमान सरकारलाई बिदा गरेर वैकल्पिक सरकार गठनमा खुलेर लागेको छन्। ठाकुरको वक्तव्यअघि कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल र यादवले राष्ट्रपति विद्यादेवी भण्डारीलाई संयुक्त पत्र लेखेर संविधानको धारा ७६ (२) अनुसार नयाँ सरकार गठनको प्रक्रिया अघि बढाउन आग्रह गरेका थिए। राष्ट्रपतिबाट त्यहीअनुसारको आह्वान भएको छ। अब दुई वा दुईभन्दा बढी दलको बहुमतमा सरकार बनाउन वैशाख ३० गते राति ९ बजेसम्मको समयसीमा छ। मंगलबार कांग्रेस सभापति देउवा, माओवादीका अध्यक्ष दाहाल र जसपाका नेता यादव वैकल्पिक सरकार बनाउने अभियानमा लागिरहे। सोमबार प्रधानमन्त्री ओलीले विश्वासको मत लिने क्रममा पनि जसपा विभाजित देखियो। ठाकुरमहतो पक्षका १५ सांसद तटस्थ रहे। भट्टराईयादव खेमाका १५ सांसदले विपक्षमा मतदान गरे। ठाकुर र यादवका मन्तव्य पनि त्यहीअनुसार आएका थिए। अब के गर्ने भन्नेमा ठाकुर पक्ष प्रथम अध्यक्ष ठाकुर नै भएकाले उनको हस्ताक्षर आधिकारिक हुने बताउँदै आएको छ। यादव पक्ष केन्द्रीय कार्यकारिणी समितिको निर्णय सबैले मान्नु पर्ने अडान राख्दै आएको छ। प्रथम अध्यक्षको हस्ताक्षर नै आधिकारिक हुन्छ, ठाकुर पक्षका उमाशंकर अरगरियाले भने, पार्टीको प्रथम अध्यक्ष महन्थ ठाकुर हुनुहुन्छ। उहाँको हस्ताक्षर विधिसम्मत हो। अरू व्यक्तिगत कुरा हुन्। उनले जसपाले बहुमत र अल्पमतमा विश्वास नगर्ने बताउँदै सामूहिक रूपमा हुने निर्णयलाई सबैले मान्नुपर्ने बताए। यादव पक्षका नेता इस्तियाक राईले भने बहुमतको निर्णय सबैले मान्नुपर्ने बताए। सकेसम्म सर्वसम्मत निर्णय गर्ने भन्ने विधानमा व्यवस्था छ। सर्वसम्मत नभएमा कार्यकारिणीको बहुमतको निर्णय सबैले मान्नुपर्छ, उनले भने, उहाँहरूले कार्यकारिणीमा बहुमत पुर्याउनुहुन्छ भने हामी मान्छौं। सबैले मान्नुपर्छ। अरगरियाले पार्टीका माग सम्बोधन हुन थालेका बेला यसलाई नै दबाब दिनको साटो सत्तामोहमा अर्को पक्ष लागेर मधेशका मुद्दालाई ओझेलमा पार्न खोजेको आरोप लगाए। जससम्म हाम्रा माग पूरा हुँदैनन्, तबसम्म पक्ष विपक्षमा लाग्नु हुँदैन भनेर हामी विश्वासको मतमा तटस्थ बस्यौं, उनले भने, हो, प्रधानमन्त्री हाम्रा माग पूरा गर्न लाग्नुभएको छ। ११८ जनाको मुद्दा फिर्ता पनि भएको छ। अन्य मागका विषयमा प्रक्रिया सुरुवात भएको छ। राईले भने १९ महिनासम्म सरकारमा रहँदा ओली सरकारले आफूलाई धोका दिएको आरोप लगाए। अहिले दुईचार सामान्य मुद्दा फिर्ता लिएर भुलभुलैमा पार्न खोजेको उनको भनाइ थियो। दुवै पक्षका नेता पार्टी विघटन उन्मुख गराएको दाबी गर्दै एक अर्कालाई दोषारोपण गरिरहेका छन्।"
शवदाह गृह बिग्रिँदा,"काठमाडौं : काठमाडौं उपत्यकामा कोरोना भाइरस संक्रमणका कारण मृत्यु भएकाको शव पशुपतिस्थित विद्युतीय शवदाह गृहमा जलाइँदै आएको थियो। तर, दुइटा मेसिनले मात्रै धान्न नसकेपछि बागमती खोला किनारमा पनि ३० वटा चिता बनाएर शव जलाउन सुरु गरिएको छ। शवदाह गृहको एउटा मेसिन बिग्रिएर थन्किएको छ। उक्त मेसिन मर्मतका क्रममा रहेको जनाइएको छ। पशुपति क्षेत्र विकास कोषअन्तर्गत शवदाह गृहका प्रमुख सुवास कार्कीका अनुसार कोरोना संक्रमित शवलाई निःशुल्क रूपमा विद्युतीयमा जलाउने गरिन्छ। प्रक्रिया पुर्याएर आएका सबै शव जलाउने गरिएको कार्कीको भनाइ छ। दैनिक ७५८० वटा शव आउँदा मेसिनले मात्रै धान्दैन। एउटा शव जलाउन करिब डेढ घण्टा लाग्छ। शव एकैचोटी ५६ देखि १५ वटा आउने गर्छ। त्यहाँमाथि भएन तीनचारवटा गाडी एकैचोटी आउँछ, कार्कीले भने, हामीले व्यवस्थापन त गर्नुपर्यो अरू चिता बनाएर। अस्ति ८२ वटा शव आएका थिए हिजो ७५ वटा आए। आज करिब ७९ वटाका लागि खबर आइसक्यो। यत्रो शव दुइटा मेसिनले मात्रै कसरी जलाउन सक्नू ? उनका अनुसार शव बाहिर जलाउँदा पनि पूरै सावधानी अपनाउनुपर्छ। दाउरा र मेसिन दुवै ठाउँमा स्वास्थ्य मापदण्डअनुसार नै शव जलाउने काम हामीले गरिरहेका छौं, उनले भने, हामीले जति आउँछन् शव तिनलाई सकेसम्म जलाउने काम नै गरेका छौं। हाम्रो चाहना शवको संख्या नबढोस् भन्ने हो। आएकोलाई त दाहसंस्कार गर्नै पर्यो। संक्रमितको शव दाहसंस्कारमा आवश्यक सामग्री आफूहरूले उपलब्ध गराउँदै आएको उनले सुनाए। हामीले कसैबाट रकम लिएका छैनौं। कोभिड१९ भन्दा बाहेक मृत्यु भएर आएका शवको दाहसंस्कारको नियमानुसार लाग्ने खर्च त लाग्ने नै भयो, उनले भने। उनका अनुसार सेनाले शव ल्याएर हस्तान्तरण गर्छ। त्यसको सबै व्यवस्थापन हामीले नै गर्छौं। सेना र हामी मिलेर नै काम गरिरहेका छौं। सेनाको हेल्प डेस्क पनि छ। जलाउनेदेखि यहाँको व्यवस्थापन हामीले गर्छौं। उहाँहरूले ल्याएर चितासम्म राखिदिनुहुन्छ, उनले भने, जनशक्ति चाहियो भने उहाँहरू पनि सहयोग गर्नुहुन्छ। चिता बनाउनेदेखि जलाउने काम हाम्रो मानिसले गर्छन्। भ्याएनन् भने मात्रै सेनाले सहयोग गर्छन्। अहिले मसहित ३५ जना जनशक्ति खटिएका छौं शव जलाउनकै लागि। उनले आर्यघाटमा शव जलाउँदा संक्रमण नफैलने बताए। अरू शव जलाउँदा वातावरणमा जति असर पर्छ कोरोना सक्रमितको जलाउँदा पनि उही असर पर्ने उनको भनाइ छ। जसरी पनि सुरक्षाका सामग्री अपनाएर काम गर्नुपर्यो, उनले भने। चिकित्साशास्त्र अध्ययन संस्थान त्रिविका पूर्वडिन जगदीश अग्रवालका अनुसार कोरोना सक्रमितको मृत शरीरबाट पनि संक्रमण हुनसक्छ। मृत शरीरबाट निस्किएका बढी फ्लु, र्याल, सिगान, थुकका छिटालगायत लुगा कपडाबाट पनि कोरोना अर्को व्यक्तिलाई सर्न सक्छ, अग्रवालले भने। आर्यघाटमा खुला ठाउँमा संक्रमितको शव जलाएको प्रसंगमा उनले भने, जलाउने ठाउँको आधारमा कोरोना सक्रमित हुने भन्ने होइन। शव जहाँ जलाए पनि सुरक्षित तरिकाले जलाउन जरुरी छ। मृतकका आफन्त पनि सुरक्षित हुन जरुरी छ। उनका अनुसार संक्रमितको शव प्लास्टिकमा प्याकिङ हुनु जरुरी छ। आफन्तको माया लाग्यो, हाम्रो संस्कारअनुसार जलाउँछांै भनेर शवलाई प्लास्टिकबाट निकाल्न भएन। जलाउने कर्मचारी पनि पीपीई लाउने, सेनिटाइज गर्नेलगायतका कार्य गर्न जरुरी छ। जलाइसकेको शवको खरानी तथा धुवाँबाट पनि संक्रमण फैलन्छ भन्नु गलत सूचना हो, उनले भने। बाग्मती किनारमै जलाउन थालियो संक्रमितको शव (फोटोफिचर) सलाम अन्तिम सलामकर्ता"
आमा खान्डोले बाजी मार्यो,काठमाडौं : विश्वका कथाहरूको उत्सव भन्ने नाराका साथ आयोजित नेपाल अन्तर्राष्ट्रिय चलचित्र महोत्सव (निफ)को चौथो संस्करण उत्कृष्ट फिल्मलाई पुरस्कृत गर्दै सकिएको छ। महोत्सवमा फिचर फिल्मको राष्ट्रिय प्रतिस्पर्धामा डान्डुप छिरिङ निर्देशित आमा खान्डो उत्कृष्ट फिल्म घोषित भयो भने निर्देशनतर्फको अवार्ड पनि यही फिल्मले जित्यो। यो फिल्मले एक लाख नगद जितेको छ। अभिनेतातर्फ पुरुष र महिला दुवै अवार्ड लाटोकोसेरोले जित्यो। यो फिल्मबाट नवीन शिल्पकार र सरिता गिरीले पुरस्कार पाए। निर्देशक शिरीश गुरुङ आफैंले छायांकन गरेको यो फिल्मले छायांकनको अवार्ड पनि जित्यो। फिचरतर्फकै उत्कृष्ट पटकथाको अवार्ड भने सरिता टेल मि हु आई एमबाट सर्जियो बासोले जिते। अन्तर्राष्ट्रिय प्रतिस्पर्धातर्फ फिचर फिल्मको अवार्ड बात्र्या बसु निर्देशित डिक्स्नेरीले जित्यो। गौतमबुद्ध अवार्ड जितेको यो फिल्मले १५ सय अमेरिकी डलर प्राप्त गर्यो। सर्ट फिल्म तथा डकुमेन्ट्रीअन्तर्गत दक्षिण कोरियाको गड्स डटर डान्सेज ले पाँच सय पुरस्कार राशि रहेको बागमती पुरस्कार जितेको छ। नेपालबाट राजेशप्रसाद खत्री निर्देशित जुलुंगो उत्कृष्ट ठहरियो। यो फिल्मले ५ सय डलर प्राप्त गरेको छ। त्यसैगरी फिनल्यान्डको फिल्म उबरफ्रग एनिमेटेड विधामा उत्कृष्ट भएको छ। विजेता भएसँगै यो फिल्मले ७ सय ५० डलर पुरस्कार राशि रहेको मञ्जुश्री अवार्ड अवार्ड हात पारेको छ। महोत्सवमा डकुमेन्ट्रतर्फको अवार्ड स्विट्जरल्यान्डको रिटर्न टु द लस्ट इडेनले जितेको छ। यो फिल्मले एक हजार डलर पुरस्कार राशि रहेको माउन्ट एभरेस्ट अवार्ड जितेको छ। यो सालबाट थपिएको महामारीको वरिपरि रहेर बनाइएको फिल्मबाट गणेश पाण्डे निर्देशित सिभिल सोल्जर्स उत्कृष्ट भएको छ। यसले ५ सय डलर पुरस्कार पायो। कार्यक्रमको समापनमा निफका अध्यक्ष केपी पाठकले कार्यक्रमको सफल पार्न सहयोग गर्ने सबैलाई धन्यवाद दिए। पाठकले पुरस्कार विजेतालाई बधाई दिँदै कोरोना महामारी शान्त भएपछि कार्यक्रम आयोजना गरी विजेतालाई पुरस्कार प्रदान गरिने जानकारी दिए।
