शीर्षक,विवरण
"मिठो उखु, तितो मूल्य","उखु उधारो बालीमा परिणत हुन थालेको छ। साहु र बैंकबाट चर्को ब्याजदरमा ऋण लिएर गरिएको खेतीबाट आम्दानी छैन। किसानको अवस्था कहालीलाग्दो छ। आफ्नो उत्पादन चिनी मिललाई उपलब्ध गराउँछन्, तर तत्कालै मूल्य पाउँदैनन्। अर्थात् उनीहरूको कारोबार उधारो मा हुन्छ। त्यो उधारो वर्षौंसम्म उठाउन सक्दैनन्। किसानले त्यही उखुबाट जीवन धान्नुपर्ने हुन्छ। समयमै मूल्य नपाएपछि उनीहरू आर्थिक रूपले संकटमा पर्दैछन्। रगत पसिना चुहाएर उत्पादन गरिएका उखु बिक्री गरी सपरिवार रमाउँला भन्ने उनीहरूको भावनामाथि चिनी मिलले कुठाराघात गर्दै आएका छन्। जसका कारण किसान यो खेतीबाट पलायन हुँदै आएका छन्। सरकार तथ्यांक संकलनमा मात्रै सीमित छ। उखु किसानका समस्या नयाँ होइन। उखु चिनी मिलले किन्ने हो। त्यही उखुबाट बन्ने चिनीको मूल्य घट्दैन। बजारमा माग पनि उस्तै छ। तर चिनीको मूल्य उखु उत्पादन गर्नेले मूल्यका लागि संघर्ष नगरेको समय पनि छैन। किसानबाट संकलित उखुबाट चिनी मिलले कमाउँछन्। तर तिनलाई मूल्य दिनुपर्छ भन्ने चेत हुँदैन। मिल मालिकहरू गरिब किसानलाई समयमा मूल्य नदिई रकम खेलाउँछन् र अझ धनी बन्छन्। उता उखु किसानको दैनिकी जीवनसमेत गुजार्न नसक्ने अवस्थामा पुग्छन्। यो सवालले तीनै तहका सरकारको चेत खुलाएको छैन। विभिन्न समयमा भएका किसानका आन्दोलन र यो व्यथा राज्यको दिमागसम्म नपुगेको पनि होइन। तर, राज्य सञ्चालकहरू गुलियो चिनी मा मक्ख छन्। किसानका अमिलो व्यथा उनीहरू बुझ्दैनन्। २०७० सालदेखिको उखु बिक्री गरेबापत किसानले बक्यौता रकम पाएनन्। पाए पनि नियमित छैन। उक्त रकम पाउन कहिले सर्लाहीको लालबन्दी, विराटनगर, नवलपरासी त कहिले राजधानीमा आन्दोलन भए। जिल्लामा गरिएका आन्दोलनको केन्द्र सरकारको कानसम्म पुग्न नसक्दा किसान सिंहदरबारलाई सुनाउन काठमाडौंमै आएर सडक संघर्ष पनि गरे। यो क्रममा एक किसानले ज्यानै गुमाउनु पर्यो। सरकारले चिनी मिलमार्फत कृषकलाई अनुदान दिने निर्णय पनि गर्यो। तर, बिचौलियाको हातबाट किसानले रकम फुत्काउन सकेनन्। यसरी बर्सेनि विभिन्न बाटोबाट एकै प्रकृतिको नियति दोहोर्याएर किसानलाई दुःख दिइएको छ। यसै कारण विकल्पमा किसानले खेती परिवर्तन गरिरहेका छन्। उद्योगी किसानबाट उधारोमा खरिद गरी नगदमा कारोबार गर्छन्। पटकपटक भुक्तानी दिने प्रतिबद्धता जनाउँछन्, तर दिँदैनन्। कारण राज्य बलियो नहुनु नै हो। त्यही कारण पछिल्लो समयमा उखु गुलियो, व्यथा अमिलो बन्न पुगेको छ। नेपालका ४१ जिल्लामा उखु खेती भए पनि तराईका ११ जिल्लामा व्यावसायिक खेती हुन्छ। अमिलो व्यथाकै कारण सबै जिल्लामा उखु उत्पादन घटेको सरकारकै तथ्यांक छ। २०७४ पछि मूल्य नबढ्दा किसानले खेती घटाएका छन्। यस वर्ष मूल्य तोकिएको छैन। मूल्य नतोक्दा मिल बन्द छन्, किसान अन्योलमा। किसानले यस वर्ष प्रतिक्विन्टल ६ सय न्यूनतम मूल्य मागेका छन्। उखु र चिनीमा आत्मनिर्भर हुने हो भने किसानको समस्या सरकारले सम्बोधन गर्नुपर्छ। समस्या समाधान गर्न कृषि क्षेत्रका बिचौलियालाई जरैबाट निर्मूल गर्नुपर्छ। यसपछि बाली लगाउने मौसमभन्दा कम्तीमा एक महिनाअगावै मल, उन्नत बीउ, सिँचाइको व्यवस्था गरिदिनुपर्छ। त्यसपछि भण्डार गृह, बजारीकरण र उचित मूल्यको प्रत्याभूति गरिदिनुपर्छ। यति मात्रै काम प्रभावकारी रूपमा भइदिए आफ्नो हक माग गर्दै किसान आन्दोलनमा जानु पर्दैन। विकल्पको खेती रोज्दैनन्। यसर्थ वैज्ञानिक लागत मूल्य निर्धारणमा सरकारले सहजीकरण गर्नुपर्छ। किसानलाई समयमै भुक्तानी गरी उनीहरूलाई उखु खेतीमा आकर्षित गर्न सके मात्र मुलुक चिनीमा आत्मनिर्भर हुन सकिन्छ।"
पार्टी र सरकारमा एउटै नेतृत्व चाहिन्छ,"गृहमन्त्री एवं कांग्रेसका युवा नेता बालकृष्ण खाँण कोरोना संक्रमणका कारण पार्टीको १४औं महाधिवेशन संक्षिप्त र व्यवस्थित हुने बताउँछन्। चुनाव प्रणालीका कारण कांग्रेसभित्र गुटैगुट बनेको उल्लेख गर्दै खाँण कांग्रेसले सभापतीय प्रणाली अवलम्बन गर्नुपर्ने तर्क गर्छन्। कांग्रेसमा पार्टी र सरकारको नेतृत्व फरकफरक भएका बेला पार्टी र सरकार दुवैमा संकट आउने गरेको तर्क गर्दै खाँण भन्छन्, देश, समाज र अरू पार्टीले पत्याएको नेता शेरबहादुर देउवा नै हो। भावी सभापतिमा पनि उहाँ आउनैपर्छ। कांग्रेसको १४औं महाधिवेशन र सरकारका कामकारबाहीबारे गृहमन्त्री खाँणसँग अन्नपूर्णकर्मी नरेन्द्र साउद र राधा खनालले गरेको कुराकानी : कांग्रेसले पार्टीको विधि र नीतिको कुरै नगरी १४औं महाधिवेशनलाई नेतृत्व चयनमा केन्द्रित गर्ने निर्णय गरेको छ, कारण के हो ?यतिबेला, विश्वले नै कोरोना महामारीको सामना गरिरहेको छ। अहिले फेरि कोरोनाको नयाँ भेरियन्ट देखा परेको छ। कोरोना नियन्त्रण गर्न व्यवस्थापनका काम भइरहे पनि पूरै रोक्न सकेका छैनौं। यसैले निकै सतर्कता अपनाएर कांग्रेसको महाधिवेशन गर्नुछ। स्वास्थ्य सुरक्षाका मापदण्डको अनिवार्य र कडाइसाथ पालना गराउनुपर्ने दायित्व र जिम्मेवारी पनि सँगसँगै छ। तर पनि हामीलाई महाधिवेशन सम्पन्न गर्नैपर्ने संवैधानिक बाध्यता छ। पार्टीको केन्द्रीय कार्यसमिति, प्रदेश र स्थानीय तहका विभिन्न तहमा पदाधिकारी चयन गर्नुपर्ने आवश्यकता र अपरिहार्यता भइसकेको छ। पार्टीको नीति, दृष्टिकोण र कार्यक्रमका बारेमा महासमिति बैठकमार्फत पनि धेरै छलफल गरिसकेका छौं। महाधिवेशन पछि बन्ने केन्द्रीय कार्यसमिति र महासमिति बैठकमा पनि छलफल गर्छौं। महाधिवेशनलाई धेरै लम्ब्याउनुभन्दा संक्षिप्त र व्यवस्थित रूपमा सम्पन्न गरौं भन्नेमा कांग्रेसको जोड हो। यसैले यो महाधिवेशनबाट केन्द्रीय कार्यसमितिको चयन गर्ने र पुरानै नीति तथा कार्यक्रमलाई अवलम्बन गर्दै अघि बढ्ने निर्णयमा कांग्रेस पुगेको हो। नीति र विधिमा आवश्यक परिमार्जन र परिष्कृतीकरण गर्ने काम केन्द्रीय कार्यसमिति र महासमितिले गर्नेछ। नेतृत्व चयनपछि मात्रै विधि र नीतिमा छलफल गर्न छुट्टै अधिवेशन गर्ने कुरा अमिल्दो भएन र ? नेपाली कांग्रेस राष्ट्रियता, लोकतन्त्र र समाजवादप्रति प्रतिबद्ध छ। सरकारमा रहँदा पनि नीति र कार्यक्रम प्रजातान्त्रिक ल्याउने भन्नेमै जोड दिन्छ। कांग्रेसले अब उत्पादनमुखी अर्थतन्त्र र कार्यक्रमलाई अघि सारेको छ। स्वदेशमै उत्पादन बढाउनुपर्छ। जनता र देश दुवैलाई धनी बनाउनुपर्यो। जलविद्युत् उत्पादनसँग सम्बन्धित प्रविधिको प्रयोग र खपतलाई बढाएर लैजान सक्नुपर्छ। कृषिलगायतका उत्पादनमा पनि वृद्धि गर्नैपर्छ। तराई, मधेस, पहाड, हिमालसहितको हाम्रो भौगोलिक अवस्थिति नै सुन्दर छ। हामीले त्यसलाई आधुनिकीकरण गर्दै पर्यटन उद्योगलाई प्रभावकारी बनाएर अघि बढाउनुपर्छ। तस्बिर : दीपेन श्रेष्ठ बीपीले भन्नुहुन्थ्यो, सबै नेपालीका घरमा एउटा गाई होस्, सबैले दूध खान पाऊन्। तर, आजको कांग्रेसले बीपीले अँगालेको समाजवादलाई बिर्सेर पैसामुखी बने जस्तो लाग्दैन ? बीपीको समाजवादप्रति कांग्रेस प्रतिबद्ध छ। त्यसलाई कार्यान्वयन गर्ने दिशामै हाम्रो ध्यान गएको छ। बीपीप्रति मेरो उच्च र हार्दिक सम्मान छ। तर, उहाँका केही अवधारणाको सान्दर्भिकता आज बदलिसकेको छ। आजभोलि कसैको घरमा पूजा भयो र गाई दान गर्न खोज्यो भने गाई लैजाने पण्डित नै भेटिँदैनन्। त्यतिबेला डेरी थिएन, गाई नै थिए। जोत्ने ट्र्याक्टर थिएन, थ्रेसर थिएन, गोरु नै थिए। त्यो सान्दर्भिकता आज बदलिएको छ। अहिले हामीबीच बीपी हुनुभएको भए, सबैसँग बस्ने घर होस्, रोजगारी होस्, सबैले आफ्ना बच्चालाई स्तरीय शिक्षा दिन सकुन। बिरामी पर्दा उपचार हुन सकोस्। सबै जनता हाँसीखुसी रहन सकुन्, भन्नुहुन्थ्यो होला। महाधिवेशन नजिकिँदै गर्दा कांग्रेसमा च्याउजस्तै गुटैगुट देखिन्छन्। कांग्रेसले गुटको नियन्त्रण गर्न नसक्नुको कारण कारण के हो ? मेरो प्रस्ट धारणा छ, कांग्रेस अब सभापतीय प्रणाली (प्रेसिडेन्सियल फर्म) मा जानुपर्छ। बीपी कोइरालाले जुन शैलीको पार्टी बनाउनु भएको थियो, त्यसप्रति म पूर्ण प्रतिबद्ध छु। महाधिवेशनबाट पार्टी सभापति मात्र निर्वाचित गर्ने र निर्वाचित सभापतिले सबैको परामर्शमा कार्यसमिति बनाउने प्रणालीमा जानुपर्छ। पार्टीका प्रदेश र जिल्लाका समिति गठनमा पनि त्यही व्यवस्था लागू गर्नुपर्छ। महाधिवेशनबाट हामी ठूलो संरचना निर्माण गर्दैछौं। यो निर्वाचनको प्रणालीले गर्दा पार्टीभित्र गुटैगुट सिर्जना भएका हुन्। यस्तो प्रणाली रहेसम्म कुनै न कुनै गुटमा नलागीकन पदाधिकारी वा सदस्यमा निर्वाचित हुने सम्भावना निकै कम छ। पार्टीभित्रका गुट अन्त्य गर्न कांग्रेसले अवलम्बन गरिरहेको निर्वाचन प्रणालीलाई परिमार्जन गर्न जरुरी छ। पार्टीमा एकल संक्रमणीय चुनाव प्रणालीको कुरा उठ्नुको कारण के हो ? राष्ट्रियसभा निर्वाचनको प्रणालीलाई कांग्रेसले लागू गर्नुपर्ने खाँचो मैले देखेको छु। यो विषयलाई मैले केन्द्रीय समिति बैठकमा पनि राखेको छु। नेतृत्व चयनको चुनावमा सबैभन्दा बढी मत ल्याउने सभापति, दोस्रो मत ल्याउने उपसभापति, तेस्रो मत ल्याउने महामन्त्री र चौथो मत ल्याउने सहमहामन्त्री बन्ने प्रणाली लागू गर्न सक्छौं। त्यसो भयो भने पार्टीमा कसैले पनि गुट बनाउनै पर्दैन। गुटहरूलाई कसरी निरुत्साहित गर्ने विषयमा पार्टीमा बृहत् छलफल हुन जरुरी छ। नत्र त, गुटका कारणले योग्य र सक्षम मान्छे पछि पर्ने र जो गुटलाई बलियोसँग चलाएको छ, त्यो अगाडि आउने परिपाटी हटन सक्दैन। पार्टीमा अहिलेको अवस्था यस्तो छ। अरू पार्टीसँग प्रतिस्पर्धाको कुरा बेग्लै हो। पार्टीमा गुट चलाउँदा भने तीव्र धु्रवीकरण हुन्छ। कांग्रेसका प्रदेश र जिल्ला अधिवेशनमा निकै नै अस्वस्थ प्रतिस्पर्धा देखियो, किन यस्तो भयो ? चुनावमा अरू राजनीतिक पार्टीसँग प्रतिस्पर्धा गरेजस्तो माहोल कांग्रेसमा देखिएको छ। यतिबेला आपसमा लडेका साथीहरूको व्यवस्थापन गर्न सकिएन र उनीहरूको चित्त दुखिरह्यो भने त्यसले थप तिक्तता पैदा गर्छ। यसको प्रभाव आगामी स्थानीय तह र प्रतिनिधिसभा निर्वाचनमा पर्न सक्छ। अहिले पार्टीका नेतृत्वमा जितेकालाई पार्टी चलाउन दिने र जित्न नसकेका साथीहरूलाई चुनावमा समेटेर लैजान नेतृत्वले पहल गर्नुपर्छ। प्रदेश र जिल्लाकै अधिवेशनमा कुटाकुट र गोलीसम्म चल्न पुगे। पार्टीमा अराजकता र अनुशासनहीनता पनि मौलाउँदै गयो कि ? मैले अगाडि पनि भने, पार्टी भित्र तिक्तता बढेको छ। कांग्रेस लोकतान्त्रिक पार्टी हो। निर्वाचनमा प्राप्त जनादेशको सम्मान गर्दै सरकार सञ्चालन गर्ने हो। निर्वाचनबाट कांग्रेस बिमुख हुनै सक्दैन। निर्वाचनबाट बिमुख भएको दिन यसको अस्तित्व पनि सकिन्छ। आम निर्वाचनमा जस्तोे पार्टीको आन्तरिक जीवनमा प्रतिस्पर्धा बढ्दै गएको छ। त्यसलाई बेलैमा व्यवस्थापन गर्न सकिएन भने पार्टीको सांगठनिक पद्धतिमै गम्भीर असर पुग्छ। अहिलेको अस्वस्थ धु्रवीकरण र प्रतिस्पर्धाले पार्टीकै स्वास्थ्यमा असर गर्छ। करोडौं पैसा खर्च गरेर कांग्रेसको महाधिवेशन प्रतिनिधि बन्ने पनि देखिएका छन्, त्यस्तो के आकर्षण रहेको हुन्छ र त्यो पदमा ? यो सबै चुनाव प्रणालीका कारणले हो। १ सय ६५ वटा निर्वाचन क्षेत्रबाट १ जना क्षेत्रीय सभापति र २५ जना महाधिवेशन प्रतिनिधि चयन हुन्छन्। त्यसमा एउटा न एउटा टिम बनिहाल्छ। चुनाव जित्न कुनै एउटा टिममा आबद्ध हुनैपर्यो। टिम बनाउनेले गुट बनाउने नै भयो। त्यसो गर्दा पार्टीमा साँच्चै योगदान गरेका र जेलनेल खाएका छुट्न सक्छन्। विभिन्न परिस्थितिले धु्रवीकरणमा समावेश भएकाहरू नेतृत्वमा आउन पनि सक्छन् तपाईं पनि पार्टीको संस्थापन पक्षधर हुनुहुन्छ। संस्थापन पक्षभित्रै पनि नेतृत्वमा मेलमिलाप नहुनुको कारण के हो ? संसारभरि नै संस्थापन पक्ष सुस्त हुन्छ। पार्टी सभापति शेरबहादुर देउवा पक्षमा खासै ठूला मतभेद पनि छैनन्। पार्टी सभापतिमा देउवालाई नै फेरि बन्नुहोस् भन्ने सबैको आकांक्षा छ। कांग्रेसमा एउटै व्यक्ति सभापति र प्रधानमन्त्री बन्दा मात्र पार्टी र सरकार सहजता साथ अघि बढ्छ। एक व्यक्ति एक पदको नारा दिएर मात्र हुँदैन। सभापति र प्रधानमन्त्री फरकफरक व्यक्ति भएका बेला पार्टी र सरकार दुवै संकटमा परेको इतिहास हामीसँग छ। एक व्यक्ति एक पदको अवधारणा राम्रो होइन र ?कांग्रेसमा त्यस्तो भएको छैन। बीपी कोइराला हाम्रो प्रेरणाको स्रोत हुनुहुन्छ। बीपी पार्टी अध्यक्ष र मातृका प्रधानमन्त्री भएको बेला उहाँहरूबीच कुरा नमिल्दा कांग्रेसको पहिलो सरकार बदल्नुपर्ने अवस्था आयो। २०४६ पछि किसुनजी प्रधानमन्त्री बन्(नुभयो। उहाँले छोटो समयमा संविधान निर्माण र निर्वाचन पनि सम्पन्न गर्नुभयो। तर उहाँ काठमाडौं १ बाट निर्वाचित हुन सक्नु भएन। हामीले बह्मा, विष्णु र महेश्वरको रूपमा मानेका गणेशमान, गिरिजा र किसुनजीको टोली बसेर गिरिजालाई सर्वसम्मत प्रधानमन्त्री बनाइयो। संसदीय दलले त्यसलाई अनुमोदन पनि गर्यो। त्यतिबेला सन्त नेता किसुनजी र गतिशील नेता गिरिजाबाबुबीच पनि राम्रो समझदारी भएन। त्यसपछि शक्ति माथि खेल्ने, गुटबन्दी चलाउने र पार्टी विभाजन गर्ने काम भयो। संसद् विघटन गर्नुपर्यो। कांग्रेसले बहुमत गुमाउनु पर्यो। सन्त नेतालाई पनि सन्त रहन दिइएन। पछि, २०५२ मा सभापति गिरिजाबाबु र प्रधानमन्त्री शेरबहादुर देउवा हुनुभयो। स्थानीय चुनाव आउनै लागेको थियो। स्थानीय चुनाव अगाडि कांग्रेसकै कारण देउवा सरकार ढल्यो। त्यसपछि लोकेन्द्रबहादुर चन्द प्रधानमन्त्री र वामदेव गृहमन्त्री हुनुभयो। उहाँहरूका कारण त्यसपछिको स्थानीय चुनावमा कांग्रेसले झड्का खायो। त्यसपछिको टुँडिखेलमा भएको आमसभामा एमालेका स्वर्गीय अध्यक्ष मनमोहन अधिकारीले स्थानीय तहमा एमालेको जितको श्रेय तत्कालीन गृहमन्त्री वामदेवलाई दिँदै बधाई नै दिनुभयो। २०६५ मा किसुनजी प्रधानमन्त्री र गिरिजाबाबु सभापति हुनुभयो। त्यो सरकार पनि एक वर्ष टिक्न पाएन। त्यसैले विगतदेखि आजसम्मको कांग्रेसको इतिहास हेर्दा पार्टी सभापति नै प्रधानमन्त्री बन्नुभयो भने मात्र सरकार र पार्टी चलाउन सहज हुन्छ, भन्ने प्रमाणित भइसकेको छ। भनेपछि, कांग्रेसलाई दुईवटा पावर सेन्टर नफाप्ने नै हो ? एउटा पार्टी प्रमुख र अर्को सरकार प्रमुख भयो भने शक्ति केन्द्रबीच टकराब भएर अस्थिरता पैदा हुन्छ। अहिले पार्टी भित्र यही चिन्ता छ। केही गरी, महाधिवेशनपछि नेतृत्व फेरियो भने आमचुनाव र स्थानीय चुनावमा के होला भन्ने चिन्ता बढेको छ। निष्पक्ष चुनाव गर्न अहिलेकै नेतृत्वको सरकार रहोस् भन्ने हो। त्यसैले पार्टी सभापति देउवा नै निर्वाचित हुनुभयो भने सहजताका साथ अघि बढ्न सकिन्छ। पार्टीको नयाँ सभापति आउनुभयो भने सरकार बदल्ने कोसिस भइहाल्छ, त्यसो भयो भने सरकारको नेतृत्व नै हाम्रो पक्षमा नहुन पनि सक्छ। अहिले कांग्रेसले गठबन्धनको सहयोगमा सरकार चलाइराखेको छ। यो देउवाको सबल नेतृत्वको कारण नै हो। सभापतिज्यूले १३औं अधिवेशनदेखि १४औं सम्मको संकटको घडीमा पनि पार्टीलाई फुटबाट जोगाउनु भएको छ। उहाँको धैर्यकै कारण पार्टी फुटबाट जोगिएको हो। अर्कोतिर, अरू पार्टीका नेताहरूको आग्रह र आफ्नै पार्टीका शीर्ष नेताकै सल्लाहमा प्रधानमन्त्रीमा देउवाको नाम सर्वसम्मत भएको थियो। त्यतिबेला प्रधानमन्त्री बन्न उहाँले हतार गर्नुभएको थिएन। पार्टीको केन्द्रीय समितिले निर्णय गरेपछि उहाँ अघि सर्नुभएको हो। आफ्नो पार्टीलाई एक ढिक्का राख्न सक्ने र अन्य पार्टीको पनि विश्वास जित्ने क्षमता उहाँमा छ। महाधिवेशनले उहाँलाई सभापतिमा निर्वाचित गर्यो भने मुलुक र पार्टी दुवैको हित हुन्छ। संस्थापन पक्षबाट विमलेन्द्र निधि टाढिनुभएको र तेस्रो धारका कृष्ण सिटौला भने नजिक हुँदै गएको जस्तो देखिनुको कारण के हो ? पार्टीका नेता र कार्यकर्ता सबैलाई सम्मान गरौं। बीपीकालीन समयमा जय नेपाल अभिवादनको सुरुआत गरेका थियौं। त्यसको अर्थ नेपालको जय भन्ने र कांग्रेसले सबैको भलो चिताउने भन्ने हो। सिटौलाजी कांग्रेसको प्रभावशाली नेता हो। सिटौलाजीले लामो समयसम्म संस्थापन पक्षसँग नजिक रहेर काम गर्नुभयो। फेरि पनि आउनुहोस्, सँगै सहकार्य गरेर अगाडि बढौं। उहाँले धेरै आरोहअवरोह भोग्नु भएको छ। आलोचना पनि खेप्नु परेको छ। महाधिवेशनबाट पार्टी सभापति मात्र निर्वाचित गर्ने र निर्वाचित सभापतिले कार्यसमिति बनाउने प्रणालीमा जानुपर्छ। सबैभन्दा बढी मत ल्याउने सभापति, दोस्रो मत ल्याउने उपसभापति, तेस्रो मत ल्याउने महामन्त्री र चौथो मत ल्याउने सहमहामन्त्री बन्ने प्रणाली लागू गर्नुपर्छ। निर्वाचन प्रणालीकै कारण पार्टीभित्र गुटैगुट बनेका हुन्। सभापति र प्रधानमन्त्री फरकफरक व्यक्ति भएका बेला पार्टी र सरकार दुवै संकटमा परेको इतिहास हामीसँग छ। गिरिजाबाबुले सभापति हुँदा, देश फेल हुनु हुँदैन, पार्टीको आस्था र सिद्धान्त पनि जीवन्त रहनुपर्छ। कार्यकर्ताको जीवन पनि मेरा लागि महत्वपूर्ण छ। त्यसकारण म एक पटक जोखिम लिन्छु र माओवादीसँग वार्ता गर्छु, भन्नुभयो। त्यसपछि माओवादीका तत्कालीन नेताहरू बाबुराम र प्रचण्डसँग भेटवार्ता गर्नुभयो। दुवै पक्षको सहमतिमा शान्तिप्रक्रिया अगाडि बढ्यो। गिरिजाबाबुले प्रारम्भ गरेका शान्तिप्रक्रियाका मुद्दा अघि बढाउनु जरुरी छ। त्यसका लागि सिटौलाजीको योगदानको आवश्यकता छ। संस्थापन पक्षमा सिटौला अट्ने सम्भावना कस्तो छ ? पार्टी सभापति देउवाको गठबन्धनका पार्टी र प्रतिपक्षसँग पनि राम्रो सम्बन्ध छ। उहाँको रिसाउने बानी छ। तर कसैलाई होच्याउनुहुन्न। कसैको आत्मसम्मानमा ठेस पुर्याएर उहाँ बोल्नुहुन्न। असहमति छन् भने पनि उहाँ सहमति गराएर अघि बढ्न सक्नुहुन्छ। प्रधानमन्त्रीजीले पार्टीलाई एकताबद्घ राखेर अघि बढ्नु नै अहिले आफ्नो कर्तव्य हो भन्नुभएको छ। पार्टीका सबै नेताप्रति सद्भाव र सम्मान गरेर अघि बढ्ने क्षमता पार्टी सभापतिमा छ। सिटौलालाई उपसभापतिमा राखेर संस्थापन पक्षले टिम तयार पार्दैछ भन्ने सत्य हो ? मैले अघि नै भनें, सिटौलाजी शान्तिप्रक्रियाका बाँकी काम अघि बढाउन महत्त्वपूर्ण भूमिका खेलेको व्यक्ति हुनुहुन्छ। शान्ति प्रक्रियामा उहाँको ऐतिहासिक भूमिका छ। अहिले पनि शेरबहादुर देउवा र अन्य नेताबीच पार्टीभित्र वादविवाद हुँदा उहाँले नयाँ सूत्र निकाल्ने र समन्वय गर्ने गर्नुहुन्छ। उहाँको त्यो भूमिका प्रशंसनीय छ। पार्टी सभापति र सिटौलाको बीचमा सहमति, सहकार्य र मेलमिलाप भयो भने त्यो सुखद नै हुन्छ। कांग्रेसमा जहिल्यै पनि दोस्रो र युवा पुस्ताको प्रसंग चल्छ। तर यो महाधिवेशनबाट पनि नेतृत्वमा नयाँ पुस्ता आउने सम्भावना त देखिएन नि ? आजभन्दा १२ वर्षअघि अमेरिकामा टु योङ भनेर नारा चल्यो। त्यतिबेला ओबामा राष्ट्रपति बन्नुभयो। त्यतिबेला उहाँ ४२ वर्षको मात्र हुनुहुन्थ्यो। पछिल्लो निर्वाचनबाट ८४ वर्षका जो बाइडेन राष्ट्रपतिमा निर्वाचित हुनुभयो। टु योङ को नारा चलाउने ओबामाले नै अमेरिकालाई परिपक्व नेताको आवश्यकता छ भनेर भन्नुभयो। निर्वाचनको मुख्य क्याम्पेनर नै ओबामा हुनुहुन्थ्यो। त्यसकारण कहिले युवा नेता आउँछन्, कहिले परिपक्व आउँछन्। शेरबहादुर देउवा पनि गृहमन्त्री हुँदा त टु योङ नै हुनुहुन्थ्यो। पहिलो पटक प्रधानमन्त्री बन्दा पनि उहाँ युवा नै हुनुहुन्थ्यो। अहिले पनि उहाँको सान्दर्भिकता छ। पार्टीलाई एक ढिक्का बनाउन, अन्य पार्टीसँग विश्वासको वातावरण बनाउन र कांग्रेसको नेतृत्वमा मुलुक अघि बढाउन पनि देउवाजीको आवश्यकता छ। केन्द्रीय पदाधिकारीमा युवा साथीहरू चाहिन्छन्। नेतृत्वमा भने देश, पार्टी र अन्य पार्टीका नेताले पनि पत्याउने नेतृत्व आउनुपर्छ। त्यो नेतृत्व भनेको शेरबहादुर देउवाजी नै हो। सभापति बाहेकका पदाधिकारीमा भने संस्थापन पक्षभित्रै हानथाप देखिन्छ। कसरी व्यवस्थापन गर्दै हुनुहुन्छ ? मैले सानो उमेरमै कांग्रेस केन्द्रीय सदस्य जितें। २०५६ सालको आमनिर्वाचनका बेला तरुण दलको केन्द्रीय अध्यक्ष थिए। त्यतिबेला मैले कृष्णप्रसाद भट्टराई र गिरिजाप्रसाद कोइरालालाई कुनै एउटा क्षेत्रमा चुनाव लडेर केन्द्रीकृत हुनुभन्दा देशभर चुनाव प्रचारप्रसार लाग्छु भने। त्यही ढंगले क्रियाशील पनि भएँ। पार्टीलाई जिताएरै छोडियो। त्यसपछि, गिरिजाप्रसादले चुनाव लड्नु भएन, तपाईंलाई केन्द्रीय सदस्यमा ल्याउँछु भनेर लानुभयो। त्यतिखेर ठूला हस्ती नेताहरू केन्द्रीय सदस्य भइसक्नुभएको थिएन। म २२ वर्ष अगाडि केन्द्रीय सदस्य भइसकेको थिएँ। गिरिजा, सुशील र शेरबहादुरजीको केन्द्रीय कार्यसमितिमा बसेर काम गर्ने मौका पाएको छु। त्यसैले कसैले पनि हतार गर्नु हुँदैन। तपाईंको उम्मेदवारी यसपालि केमा हुन्छ ? देशभरिका साथीहरूले महामन्त्रीमा उठ्नुहोस्, हामी जिताउँछौं भन्नुभएको छ। ताप्लेजुङदेखि कञ्चनपुरसम्मका साथीहरूको चाहना त्यही छ। यद्यपि, सभापतिजी र अरू नेताहरू बसेर कसले कुन पदमा उठ्ने भन्ने कुरा हामी तय गर्दैछौं। प्रसंग बदलौं, कांग्रेस नेतृत्वमा गठबन्धनको सरकार बनेपछि न्यायपालिका ठप्प छ, व्यवस्थापिका अवरुद्ध छ र कार्यपालिकाले गति लिन सकेको छैन ? किन यस्तो भएको हो ? संविधानप्रतिको हाम्रो प्रतिबद्धता कायमै छ। यसअघिको सरकारले संविधानमा भएका प्रावधानलाई उल्टाउने काम गरेको थियो। मानवअधिकार र प्रेस स्वतन्त्रतालाई खण्डित गर्ने, गुठी विधेयकका नाममा संस्कृतिपरम्परालाई निस्तेज गर्ने काम गरेको थियो। सरकारको विरोध नै गर्न नपाइने स्थिति थियो। यो सरकारले संविधान प्रतिकूल कुनै पनि अग्रसरता लिँदैन। नागरिकको जीवन रक्षा गर्ने सरकारको पहिलो प्राथमिकता भनेर प्रधानमन्त्रीजीले घोषणा गर्नु भएको थियो। हामीले धेरै नागरिकलाई खोप पनि उपलब्ध गराइसकेका छौं। संविधानको रक्षा र संविधानको कार्यान्वयन हाम्रो कर्तव्य हो। न्यायपालिकाको अस्तव्यस्तता चाँडै समाधान होस्, न्यायाधीश र बार बीचमा सहमतिको वातावरण बनाएर, सुल्झियोस् भन्ने सरकारको प्रष्ट धारणा छ। कार्यपालिकाले न्यायपालिका माथि हस्तक्षेप गर्न मिल्दैन, यो संविधानकै व्यवस्था हो। त्यसैले सकेसम्म न्यायपालिका भित्रैबाट समस्याको समाधान होस् भन्ने हो। केही उपाय भएन र सुल्झेन भने त्यतिबेलै समाधानका विषयमा छलफल गरौंला। अहिले सकभर सरकारले हस्तक्षेप गर्न चाहन्न। व्यवस्थापिकाको अवरोध नि !व्यवस्थापिकाको अवरोध हटाउन प्रधानमन्त्री र सभामुखज्यूले सर्वदलीय र सर्वपक्षीय बैठकहरू गरिराख्नु भएको छ। सदनमा जनताका मूलभूत विषयमा छलफल होस् भन्ने सरकार चाहन्छ। अवरोध फुकाउन सरकार प्रयासरत छ। अघिल्लो दिन अध्यादेश जारी गर्ने, भोलिपल्ट संसद् अधिवेशन बोलाउने काम अमिल्दो होइन र ?कतिपय कानुनहरू अत्यन्तै जरुरी थिए। त्यसैले अध्यादेशबाट ल्याइएका हुन्। सदन सुरु भएपछि अध्यादेश माथि सदनमा छलफल हुन्छ। र सदनले मार्ग प्रशस्त गर्छ भन्ने विश्वास छ। संसद् पुनस्र्थापनाको माग गर्दै आन्दोलन गर्ने पार्टीहरू सरकारमा पुगेपछि संसदलाई बिजनेसविहीन बनाउनुभयो नि ! सरकारको ध्यान सदन चलाउनतिरै छ। अवरोधका कारण विधेयक र नीति निर्माणका प्रस्तावहरू अघि बढ्न सकेका छैनन्। नागरिकतासम्बन्धी समस्या अत्यन्तै जटिल देखिएको छ। हजारौंहजार युवाहरूले नागरिकता प्राप्त गर्न सकेका छैनन्। त्यसकारण नागरिकता विधेयकलाई कसरी परिमार्जन गरेर छिटो पास गर्ने र नागरिकता वितरणलाई कसरी सहज बनाउने भन्नेमा सरकारको ध्यान गएको छ। अन्य विधेयकमा पनि हामीले छलफल गर्नुपर्नेछ। सर्वोच्चको विवाद सल्टाउन गठबन्धनका नेताहरूले प्रधानन्यायाधीश राणालाई दुईवटा विकल्प दिनुभएको थियो। दुवै विकल्प अघि बढेको देखिएको छैन नि ?अदालतको विवाद उहाँले नै सल्टाउनुहोस् भन्ने हाम्रो आग्रह हो। बार र बेन्चको सम्बन्ध फेरि पहिलेकै जस्तो होस्। परिस्थिति नयाँ बनोस्। न्यायपालिकालाई सबै नेपालीहरूले सम्मान गरुन्। बार र बेन्चका सदस्यलाई हामी सबैले सम्मान गर्ने वातावरण बनोस्, छिटो एउटा वातावरण बनोस् भन्ने सरकारको चाहना हो। कहिले सम्म पर्खिनुहुन्छ ? समय सबैभन्दा बलवान् र महत्त्वपूर्ण हुन्छ। समय गुज्रिरहेको छ। अवरोध सिर्जना हुँदा न्याय सम्पादनमा समस्या भएको छ। जनतालाई समस्या हुने काम कसैबाट पनि हुनु हुँदैन। विवाद छिट्टै सुल्झाउन न्यायपालिकालाई हाम्रो आग्रह हो। सत्तागठबन्धन कहाँसम्म जान्छ ? यो सरकार गठन गर्ने बेला नै स्थानीय र आम निर्वाचनसम्म गठबन्धनको सरकारलाई अघि बढाउने निर्णय गरेको थियौ। त्यो विषयलाई सबै पार्टीले संस्थागत रूपमा नै निर्णय गरेका हौं। प्रधानमन्त्री देउवाको नेतृत्वको सरकारले नै स्थानीय तह र आम निर्वाचन गराउँछ। गठबन्धनका दलबीच चुनावमा तालमेल हुन्छ त ? हामी बीचमा सद्भाव छ। हातेमालो गरेरै अघि बढ्छौं।"
कता पुुग्यो ललिता निवास प्रकरण ?,"काठमाडौं : नक्कली गुठी र मोही बनाएर प्रधानमन्त्री निवास क्षेत्रको १ सय ३६ रोपनी जग्गा बाँडिएको ललिता निवास प्रकरण किनारामा पुुगेको छैन। अर्बौं रुपैयाँ बराबरको सरकारी सम्पत्ति अपचलन गरिएको उक्त प्रकरणमा १ सय ७५ जनालाई अख्तियारले मुद्दा चलाएको छ। राजनीतिकर्मी, कर्मचारी र भूमाफियाको मिलेमतोमा मूूल्यवान सरकारी जग्गा कसरी व्यक्तिका नाममा पुुग्छ भन्ने यो दह्रिलो उदाहरण हो। यसमा प्रधानमन्त्री, प्रधानन्यायाधीश र सभामुख निवास नै हडपिएको छ। यसलाई छानबिन गर्न सरकारले २०७५ जेठ १४ मा पूर्वसचिव शारदाप्रसाद त्रितालको संयोजकत्वमा समिति बनायो। अख्तियार दुरुपयोग अनुसन्धान आयोगका प्रमुख आयुक्त (तत्कालीन गृह सचिव) प्रेमकुमार राईले समिति बनाउन अग्रसरता लिएका थिए। समितिमा महेन्द्रकुमार थापा सदस्य र गणेश आचार्य सदस्यसचिव थिए। समितिले सोही वर्ष मंसिर २८ गते सरकारलाई प्रतिवेदन बुझायो। त्यसपछि अख्तियारले वर्ष दिन लगाएर अनुसन्धान गर्यो। र विशेष अदालतमा पूर्वउपप्रधानमन्त्री विजयकुमार गच्छदार, ३ मन्त्री, ३ सचिवसहित १ सय ७५ जनालाई भ्रष्टाचार मुद्दा चलायो। तिनमा पूर्वमन्त्रीहरू डम्बर श्रेष्ठ र चन्द्रदेव जोशी, अख्तियारका पूर्वप्रमुख आयुक्त दीप बस्न्यात, पूर्वसचिवद्वय छविराज पन्त र दिनेशहरि अधिकारीलगायत थिए। गच्छदारसहित धेरै जना अति कम धरौटीमा छुटिरहेका छन्। यो चर्चित भ्रष्टाचार काण्डमा पूर्वप्रधानमन्त्री माधवकुमार नेपाल र डाबाबुराम भट्टराईसमेत मुछिएका छन्। तर, उनीहरूविरुद्ध मुद्दा नचलाइएको भन्दै २०७६ माघ २९ मा वरिष्ठ अधिवक्ता बालकृष्ण न्यौपानेले मुुद्दा हालेका थिए। त्यसको कात्तिक १५ मा निर्णय आउने तय थियो। सर्वोच्च अदालतको विवादले त्यो सरेको छ। त्रितालको प्रतिवेदनमा पटकपटक मन्त्रिपरिषद्कै निर्णयबाट ललिता निवासको जग्गा व्यक्तिको नाममा कायम गरिएको उल्लेख छ । जसका लागि नक्कली मोही र नक्कली गुठी खडा गरिएको थियो। त्रिताल प्रतिवेदन र अख्तियारको आरोप पत्रअनुसार जग्गासम्बन्धी निर्णय २०६६ चैत २९, २०६७ वैशाख ३१, २०६७ साउन २८ र २०६९ असोज १८ को मन्त्रिपरिषद्ले गरेको थियो। बालुवाटारस्थित विशिष्ट व्यक्तिको निवास विस्तार गर्न तत्कालीन भौतिक मन्त्रालयबाट प्रस्ताव तयार गरी मन्त्रिपरिषद्मा पेस गरियो। सोहीअनुसार प्रधानमन्त्री निवासको दक्षिणतर्फ साविकको बाटो तथा राजकुलोसहित १४ रोपनी १० आना ३ पैसा २५ दाममा नक्कली मोही कायम गराइयो। ड्राइभर भाइचासमेत ५८ जना कृत्रिम व्यक्तिलाई मोही खडा गरी समरजंग कम्पनी, राजकुलो, सडकमा पर्ने सरकारी जग्गा व्यक्तिको नाममा गराएको देखिन्छ । मन्त्रिपरिषद्कै निर्णयले ललिता निवासको ३ रोपनी १२ आना जग्गा पनि अनधिकृत रूपमा व्यक्तिको नाममा दर्ता गराइएको छ। सरकारी जग्गामा मोही नलाग्ने भएपछि पशुपति टिकिन्छा गुठी बनाएर व्यक्तिका नाममा कायम गरिएको थियो। कुनै पनि सरकारी अभिलेखमा पशुपति टिकिन्छा गुठी अस्तित्वमा छैन। इतिहास भीमशमशेर जबराले १९८८ माघ २५ को लालमोहर बमोजिम २ सय ८७ रोपनी ५ आना २ पैसा साढे २ दाममध्ये श्रीमती स्वेतप्रभा देवी राणालाई ५८ रोपनी र छोराहरू कनकशमशेर र रुक्मशमशेरलाई ५७ रोपनीका दरले बकस गरिदिएका थिए। २०१८ फागुन १९ गते नेपाल गजेट भाग २ को अतिरिक्त ४३ मा सुवर्ण शमशेरसमेत ७६ जनाका नाममा उपस्थित हुन आउने सूचना जारी भएको थियो। सरकारले यसपछि नै यो जग्गा अधिग्रहणको प्रक्रिया थालेको देखिन्छ। २०२१ मंसिर १५ मा सरकारले उपत्यकाका ललिता निवाससहति ६ वटा घर र दरबार सार्वजनिक प्रयोजनका लागि क्षतिपूर्ति दिएर अधिग्रहणको निर्णय गरेको थियो। यस बेला महावीर भवन, नक्सालको १ सय ५४ रोपनी ४ आना २ पैसा, हरिहर भवन पुलचोकको २ सय ४० रोपनी १ आना २ पैसा सीता भवन नक्सालको १ सय १९ रोपनी १२ आना ३ पैसा अधिग्रहण गरिएको थियो। त्यस्तै लक्ष्मी निवास महाराजगन्जको २ सय ५८ रोपनी १४ आना, बबरमहल कुरिया गाउँको २ सय ५३ रोपनी ३ आना ३ पैसा १ दाममध्ये २ सय ४० रोपनी ५ आना ३ पैसा १ दाम र त्यहाँ रहेका भवनसमेत अधिग्रहण गरिएको थियो। ललिता निवासको २ सय ९९ रोपनी ९ आना २ पैसामध्ये २ सय ८४ रोपनी १४ आना ३ पैसा अधिग्रहण गरिएको थियो। २०२१ पुस ६ मा जग्गा प्राप्ति ऐनबमोजिम मेजिस्ट्रेट अफिस काठमाडौंले गोरखापत्रमा हक दाबीको दरखास्त दिने जनाउ र जग्गाको क्षतिपूर्ति लिन आउनुहोस् भनी सूचना प्रकाशित भएको थियो। २०२२ जेठ २४ मा मेजिष्ट्रेट अफिस काठमाडौंको घर सरकारीकरण भएको सूचना प्रकाशित भएको थियो। ललिता निवासको श्वेतप्रभा, कनकशमशेर, रुक्मशमशेर, शैलजा, हेमनशमशेर र हाटक शमशेरसमेतका नाममा २ सय ७२ रोपनी १५ आना २ पैसा २५ दाम जग्गा श्री ५ सरकारको हुनेछ भन्ने सूचना गोरखापत्रमा जारी गरेको थियो। २०२२ साउन १० मा मेजर कर्नेल कनकशमशेरलाई ८ रोपनी जग्गा बिक्री गर्न दिने निर्णय गरेको थियो। अधिग्रहणपश्चात् कनकशमशेरले गोठ, तबेलासहित ८ रोपनी जग्गामा बसोबास गर्न पाऊँ भनी निवेदन दिएपछि उनलाई सरकारले नै उपलब्ध गराएको थियो। २०३६ कात्तिक २३ मा यो ८ रोपनी जग्गाको श्रेस्ता कनकशमशेरका नाममा कायम भएको थियो। २०२२ सालको पोत र जग्गा लगत कट्टाअनुसार ललिता निवासको २ सय ७२ रोपनीमध्ये ६० रोपनी जग्गा नेपाल राष्ट्र बैंकको नाममा र २ सय १२ रोपनी समरजंग कम्पनीको रेखदेखमा रहेको देखिन्छ। २०२२ साउन १० मा मेजर कर्नेल कनक शमशेरलाई ८ रोपनी जग्गा बिक्री गर्न दिने निर्णय गरेको थियो। श्री ५ महाराजाधिराजको हुकुम प्रमाणीकरण(हुप्र) र सरकारको निर्णयअनुसार २०३६ जेठ २७ मा जग्गा मध्येबाट पविता देवीलाई १ रोपनी, दामोदरप्रसाद उपाध्ययलाई १ रोपनी, कुमार बस्नेतलाई २ रोपनी ७ आना २ पैसामा दर्ता गरिएको थियो।क्षतिपूर्ति दिएर अधिग्रहण गरी सकेको मध्येबाटै यसरी पञ्चायतकालमा १२ रोपनी ७ आना २ पैसा जग्गा व्यक्तिको नाम दर्ता गरिएको देखिएको छ। २०४६ पछि ललिता निवासको जग्गा व्यक्तिको नाम दर्ता गर्ने क्रमले तीव्रता पाएको देखिएको छ। २०४७ जेठ १७ को निर्णयलाई टेकेर मालपोत, नापी, भूमिसुधारका कमर्चारीसँग भूमाफियाको मिलोमतोमा फटाफट व्यक्तिको नाम दर्ता भएको हो। तत्कालीन समयमा तराईमा २८ बिघा, पहाडमा ९६ रोपनी र उपत्यकामा ५८ रोपनीको हदबन्दी थियो। विभिन्न मितिमा भएका निर्णय र अधिग्रहरणसम्बन्धी सूचनाबमोजिम सूवर्णशमशेर र कञ्चनशमशेरको भागमा रहेको १४ रोपनी ११ जग्गा मात्रै जफत भएको देखिएको छ। छानबिन समितिका संयोजक त्रितालले ललिता निवासको २ सय ९९ रोपनीमध्ये १४ रोपनी ११ आना जग्गामात्रै जफत भएको र अरू सबै मुआब्जा दिएरै अधिग्रहरण गरेको प्रमाण आफूले प्रतिवेदनमार्फत दिएको बताए। त्यो बाहेक ललिता निवासको २ सय ८४ रोपनी १४ आना ३ पैसा जग्गा प्राप्ति ऐन २०१८ का आधारमा अधिग्रहण गरिएको थियो। मालपोत कार्यालय डिल्लीबजारले २०४९ सालमा ललिता निवासको १ सय १२ रोपनी जग्गा व्यक्तिको नाम दर्ता गरिदिएको छ। पुन: नापीमा श्री ५ को सरकार समरजंग कम्पनीको नाममा नाप नक्सा भई फिल्डबुकसमेत कायम भएको १ सय १२ रोपनीभन्दा बढी जग्गा मालपोत डिल्लीबजारबाट राणा परिवारलाई नै लालपुर्जा दिएका थिए। समजंग कम्पनीका नाममा जग्गाधनी दर्ता श्रेस्ता कायम भएको जग्गा व्यक्ति विशेषका नाममा गरी दिन भूमिसुधार विभागबाट २०५९ आसोज २४ मा सहमति दिने निर्णय भएको थियो । छुट दर्ता २०६२ जेठ ३ मा १२ आना २ पैसा राणा परिवारकै नाममा छुट दर्ता गरियो। अनुसन्धानमा यो जग्गा राणाका नाममा गैरकानुनी छुट दर्ता गरिएको देखिएको छ। यो प्रकरण कर्मचारी, नेता, भूमाफियाको प्रत्यक्ष मिलोमतोमा भएको हो। भूमाफिया शोभाकान्त ढकाल र रामकुमार सुवेदीले बालुवाटारको जग्गा हडप्न प्रत्यक्ष भूमिका खेलेको देखिन्छ। त्रिताल प्रतिवेदन र अख्तियारले विशेष अदालतमा दायर गरेको मुद्दामा ढकाल र सुवेदीलाई भूमाफिया किटान गरिएको छ। ढकालसँग ३९ करोड २७ लाख ६८ हजार र सुवेदीसँग ५२ करोड ५१ लाख ४० हजार बिगोसहित मुद्दा छ। अहिले पनि ढकाल हिरासतमा नै छन्। सीआईबीको अनुसन्धान कता ?प्रहरीको केन्द्रीय अनुसन्धान बिभाग (सीआईबी)ले यो प्रकरणको अनुसन्धान गर्ने जिम्मा पायो। सरकारले अख्तियार र सीआईबी दुवैलाई यो विषयमा अनुसन्धान गर्न निर्देशन थियो। अख्तियारले २०७६ माघ २२ मा नै मुद्दा दायर गरिसकेको छ तर सीआईबीको अनुसन्धान कहाँ पुग्यो ? सीआईबीले ठगी तथा लिखत किर्ते कुसरमा अनुसन्धानको जिम्मा पाएको थियो। सीआईबीका प्रवक्ता एसपी श्यामकुमार महतोे कानुनले तोकेको हदम्याद भित्र मुद्दा दर्ता हुनेमा दुईमत नरहेको बताउँछन्। हदम्याद पुस २८ सम्म छ। जग्गा फिर्ता पनि रोकियो मालपोत कार्यालय डिल्लीबजारले व्यक्तिको नाम रहेको बालुवाटारको जग्गा फिर्ता गर्ने प्रक्रिया अगाडि बढायो। उसले ७८ जग्गाधनी भेट्टायो। म्याद बुझ्न कर्मचारी खटायो। तर, ४९ जग्गाधनीले म्याद बुझ्न मानेनन्। ती जग्गाधनीको नाममा २०७८ जेठ २३ मा मालपोत डिल्लीबजारले हक पुग्ने भएका कागजात लिएर आउन गोरखापत्रमा सूचना जारी गर्यो। जग्गाधनी मध्येकी सरला गुरुङले मालपोतको सूचनाविरुद्ध सर्वोच्च अदालतमा रिट निवेदन दर्ता गरिन्। २०७८ असार २४ मा न्यायाधीश कुमार चुँडालको इजलासले अदालतमा मुद्दामा विचराधीन रहेकाले जग्गा फिर्ता गर्ने प्रक्रिया अगाडि नबढाउन अन्तरिम आदेश जारी गरे। मालपोत डिल्लीबजारका प्रमुख टुनाबहादुर श्रेष्ठले अदालतको स्टे अडरका कारण जग्गा फिर्ता प्रक्रिया रोकिएको जानकारी दिए। अख्तियारका पूर्वप्रमुख आयुक्त सूर्यनाथ उपाध्याय जुन व्यक्तिलाई जे जिम्मावारी दिएको हुन्छ। त्यो अनुुसार काम नगर्दा जताततै भ्रदगोल भइरहेको छ । जुन पदमा छ। त्यो पदको जिम्मेवारी पूरा नगर्दा यस्तो भद्रगोल भएको छ। जनता, राष्ट्रको व्यवस्थाले अपेक्षाअनुसार काम नहुँदा बेतिथी बढेको छ। शारदाप्रसाद त्रिताल : पूर्वसचिव, छानबिन आयोगका संयोजक सरकारले बालुवाटारको २ सय ९९ रोपनी जग्गा जफत भएको हो कि होइन भनेर छानबिन गर्ने जिम्मा दिएको थियो। हामीले १४ रोपनी ११ आना जग्गा मात्रै जफत भएको हो। अरू सबै मुआब्जा दिएर नै अधिग्रहण गरेको प्रमाणसहित प्रतिवेदन दिएका थियौं। अख्यितारले यसमा विस्तृत छानबिन गर्यो। मुद्दा पनि दायर गर्यो। पूर्वप्रधानमन्त्री माधवकुमार नेपाल, बाबुराम भट्टराईसहित केहीलाई मुद्दा चलाइएन।"
"लक्षण सामान्य, संक्रमण द्रुत","काठमाडौं : झन्डै दुई वर्षसम्म नेपालमा कोरोना भाइरस (कोभिड१९)का तीनवटा भेरियन्ट सक्रिय देखिए। डेल्टासहित अल्फा र कप्पा भेरियन्टले ९ लाख १५ हजारभन्दा बढीलाई संक्रमित गरायो। डेल्टा भेरियन्टको संक्रमणले सुरुमा नाक र जिब्रोलाई असर गथ्र्यो। धेरैले स्वाद थाहा पाएनन्। सुँघ्ने क्षमता हरायो। मृत्युदर पनि ह्वात्तै बढ्यो। अहिले विश्वका ३५ भन्दा बढी मुलुकमा ओमिक्रोन भेरियन्ट फैलिएको छ। तर, यसको असर डेल्टा जस्तो घातक नभएको स्वास्थ्यविद् बताउँछन्। अहिले आत्तिहाल्नुपर्ने अवस्था त छैन, तर, सचेत भने हुनुपर्छ, प्रधानमन्त्री शेरबहादुर देउवाका स्वास्थ्य सल्लाहकार डा आरपी बिच्छा भन्छन्, यसको प्रभाव कस्तो रहनेछ, कम्तीमा दुई साता हेर्नुपर्छ। ओमिक्रोनको संक्रमणबाट जोगिन अपनाउने रणनीतिका सम्बन्धमा मंगलबार कोभिड१९ संकट व्यवस्थापन केन्द्रको बैठक बस्ने उनले बताए। शुक्रराज ट्रपिकल तथा सरुवा रोग अस्पताल टेकु, क्लिनिकल रिसर्च युनिट संयोजक डा शेरबहादुर पुन हालसम्मको अवस्थालाई हेर्दा ओमिक्रोनको जटिलता नदेखिएको बताउँछन्। यसको लक्षणहरू अहिलेसम्म सामान्य देखिएका छन्। संक्रमण भइहाल्यो भने पनि तर्सिहाल्नु पर्ने अवस्था छैन। ओमिक्रोनको निगरानीका लागि सर्भिलेन्स र कन्ट्याक्ट ट्रेसिङको कार्यलाई थप प्रभावकारी बनाइएका छौं। अन्य भेरियन्ट झैं यसको संक्रमणबाट बच्न जनस्वास्थ्यका सबै मापदण्डको पालना गर्नुपर्छ। खोप लगाउनुपर्छ। डा समिरकुमार अधिकारी सहप्रवक्ता, स्वास्थ्य तथा जनसंख्या मन्त्रालय द्रुत ढंगले धेरै जनसंख्यालाई प्रभावित गर्ने भेरियन्ट भएको पुष्टिमा भएमा मात्र भेरियन्ट अफ कन्सर्नको सूचीमा राखिन्छ। डेल्टा भेरियन्टभन्दा ओमिक्रोनमा धेरै म्युटेसन छ। यसकै कारण नाम पनि ओमी भएको हो। डा प्रकाश घिमिरे सूक्ष्म जीव विज्ञ ओमिक्रोनको असर कस्तो देखिएको छ भन्ने सम्बन्धमा प्रष्ट जानकारी सार्वजनिक भएको छैन। संक्रमितमा कडा लक्षण नदेखिएको भन्ने कुरामात्र आइरहेको छ। भित्रि कुराहरू सार्वजनिक नगरेकाले केही भनी हाल्न पनि समस्या छ। डा बाबुराम मरासिनी, पूर्व निर्देशक, इपिडिमियोलोजी तथा रोग नियन्त्रण महाशाखा हालसम्मको अवस्थालाई हेर्दा ओमिक्रोनको जटिलता देखिएको छैन। लक्षणहरू अहिलेसम्म सामान्य नै देखिएका छन्। संक्रमण भइहाल्यो भने पनि तर्सिहाल्नु पर्ने अवस्था छैन। सचेत भने हुनुपर्छ। शेरबहादुर पुन, संयोजक क्लिनिकल रिसर्च युनिट, शुक्रराज ट्रपिकल तथा सरुवा रोग अस्पताल टेकु भारतमा यसको संक्रमण दर उच्च देखिएको छ। संक्रमितलाई उदृत गर्दै टाइम्स अफ इन्डियाले जनाएअनुसार, चिसो लाग्ने, जीउ गल्ने, टाउको दुख्ने, थकाई लाग्ने र हल्का ज्वरो आउने (अधिकतम १ सय डिग्रीसम्म) जस्ता लक्षण देखिएका छन्। दक्षिण भारतको कर्नाटक राज्यका ४६ वर्षीय संक्रमित चिकित्सकका अनुसार, खोकी, सर्दि र श्वासप्रश्वासमा कुनै समस्या छैन। सूक्ष्म जीव विज्ञ डा प्रकाश घिमिरे पनि यसको संक्रमण देखा पर्दैमा आत्तिहाल्न नहुने सुझाव दिन्छन्। यसको संक्रमण दर धेरै छ। त्यसतर्फ सतर्क भने हुनुपर्छ, उनले भने। डब्लूएचओको सक्रियता सुस्तओमिक्रोनको पुष्टि सबैभन्दा पहिले दक्षिण अफ्रिकामा भएको हो। पहिलो पटक ८ मंसिर २०७८ (२४ नोभेम्बर, २०२१) दक्षिण अफ्रिकामा देखियो। यसको गत कात्तिक २३ गते नमुना संकलन गरिएको थियो। विश्व स्वास्थ्य संगठन (डब्लूएचओ)ले ७ मंसिर (२३ नोभेम्बर) मा नयाँ भेरियन्ट ओमिक्रोनको नामाकरण गर्दै विश्व समुदायमा सूचित गरेको थियो। डब्लूएचओले विश्वमा सूचित गर्नुअघि नै दक्षिण अफ्रिकाबाट आएका व्यक्तिको नेपालमा संक्रमण पुष्टि भएको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार, मंसिर ३ गते अफ्रिकाबाट नेपाल आएका व्यक्तिमा ओमिक्रोन पुष्टि भएको छ। यस हिसाले हेर्दा, डब्लूएचओले विश्वमा सूचित गर्नुअघि नै नेपालमा संक्रमित घुमिरहेका थिए। डब्लूएचओमा रहेर कार्य गरिसकेका डा प्रकाश घिमिरे भन्छन्, भेरियन्ट अफ कन्सर्नमा पर्छ पर्दैन भनी प्रमाणीकरण गर्न समय लाग्छ। त्यसैले गर्दा ढिला भएको हुन सक्छ। डब्लूएचओले गरेको प्रारम्भिक आँकलनअनुसार, दक्षिण पूर्वी एसियामा ओमिक्रोनको उच्च जोखिम छ। नेपालमा पर्ख र हेरको अवस्थादक्षिण अफ्रिकामा पत्ता लागेको ओमिक्रोन (बी११५२९) लाई विश्व स्वास्थ्य संगठन (डब्लूएचओ)ले भेरियन्ट अफ कन्सर्नको सूचीमा राखेको छ। वरिष्ठ सूक्ष्म जीवविज्ञ डा घिमिरेका अनुसार, द्रुत ढंगले धेरै ठाउँमा र अधिक जनसंख्यालाई प्रभावित गर्ने भेरियन्ट भएको पुष्टि भएमा मात्र भेरियन्ट अफ कन्सर्नको सूचीमा राखिन्छ। डेल्टा भेरियन्टभन्दा ओमिक्रोनमा धेरै म्युट छ। म्युटेसन भएका कारण नै यसको नाम ओमी नामाकरण भएको हो। डा घिमिरेले भने, धेरै म्युटेसन भएका कारण ओमिक्रोनको भविष्यवाणि (प्रेडिक्सन) सजिलो छैन। अहिलेसम्मको तथ्यले संक्रमण दर (ट्रान्समिसन रेट) असाध्ये धेरै छ। अल्फाभन्दा डेल्टा भेरियन्टको पाँच गुणा बढी संक्रमण दर थियो। डेल्टाभन्दा ओमिक्रोन पाँच गुणा बढी संक्रमणदर छ। संक्रमणदर उच्च भए पनि संक्रमितमा कत्तिको जटिलता भइरहेको छ ? भन्नेबारे विस्तृत तथ्यांक सार्वजनिक गर्न नसकेको डा घिमिरेले बताए। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा पुनका अनुसार ओमिक्रोनको संक्रमण डेल्टाभन्दा तीन गुणा बढी देखिएको छ। डा पुनका अनुसार, डेल्टा भेरियन्टभन्दा ओमिक्रोनमा संक्रमणदर उच्च छ। संक्रमणको केसहरू त अवश्य पनि बढ्छ। उनले भने, तत्कालका लागि धेरै आत्तिनु पर्दैन। के कसरी संक्रमण हुन्छ र कस्तो प्रभाव पर्छ भन्ने बारेमा केही साता पर्खनुपर्छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार, विश्वका विभिन्न मुलुकमा ओमिक्रोनको असर कस्तो देखिएको छ भन्ने सम्बन्धमा प्रष्ट जानकारी सार्वजनिक भएको छैन। संक्रमितमा कडा लक्षण नदेखिएको भन्ने कुरामात्र आइरहेको छ। भित्री कुराहरू सार्वजनिक नगरेकाले केही भनी हाल्न पनि समस्या छ। उनले भने। डा मरासिनीका अनुसार, ओमिक्रोनको प्रभावका सम्बन्धमा प्रष्ट जानकारी सार्वजनिक नभएकाले नेपालमा कस्तो प्रभाव पार्ला भन्ने आँकलन गर्न कठिन छ। त्रिभुवन माइक्रोलोजी केन्द्रीय विभागका विभागीय पूर्वप्रमुख डा घिमिरेका अनुसार, अफ्रिकामा कोरोनाविरुद्धका खोप लगाउनेको संख्या न्यून छ। तीनदेखि पाँच प्रतिशतले मात्र खोप लगाएका छन्। उनले भने, खोप नलगाएका मुलुकमा संक्रमण दर धेरै देखियो। मृत्युदर न्यून छ कि बढी छ भन्ने प्रष्ट रूपमा सार्वजनिक भइसकेको छैन। नेपालमा कुल जनसंख्याको २८ दशमलव ६ प्रतिशतले पूर्ण मात्रा खोप लिएका छन्। कम्तीमा एक मात्रा खोप पाउनेको संख्या ३४ दशमलव १ प्रतिशत छ। खोप अभियान सुरु भएदेखि हालसम्म २ करोड मात्रा खोप लगाइसकेको स्वास्थ्य मन्त्रालयले जनाएको छ। नेपालमा कोभिशिल्ड, भेरोसेल, जोन्सन एन्ड जोन्सन र एस्ट्राजेनेका खोप उपलब्ध छ। डा घिमिरेका अनुसार, संक्रमण पाँच गुणा धेरै भएकाले डेल्टा भाइरसको जस्तो सावधानीको उपायहरू अपनाउनुपर्छ। मास्क लगाउने, भौतिक दूरी कायम गर्नुपर्ने कार्य अपनाउनुपर्छ। डा घिमिरेले भने, साबुन पानीले हात धुने, सेनिटाइजर प्रयोग गर्ने र खुला ठाउँमा भौतिक दूरी कायम राखेर भेट्ने गर्नुपर्छ। मन्त्रालयका सहप्रवक्ता डा समिरकुमार अधिकारीका अनुसार, ओमिक्रोनको निगरानीको लागि सर्भिलेन्स र कन्ट्याक्ट ट्रेसिङको कार्यलाई थप प्रभावकारी बनाइएको छ। उनी भन्छन्, अन्य भेरियन्ट झैं ओमिक्रोनको संक्रमणबाट बच्न जनस्वास्थ्यका सबै मापदण्डको पालना गर्नुपर्छ। खोप अभियानमा सहभागी हुने र भौतिक दूरी कायम राखेर खोप लगाउनुपर्छ। भ्याक्सिनको घोषणाओमिक्रोन भेरियन्टविरुद्ध पनि खोप उत्पादक कम्पनीले भ्याक्सिन बनाउने तयारी गरेका छन्। त्रिभुवन विश्वविद्यालय, माइक्रोवायोलोजी विभागका पूर्वविभागीय प्रमुख डा प्रकाश घिमिरेका अनुसार, अमेरिकास्थित मोडर्ना कम्पनीले खोप बनाउने घोषणा गरिसकेको छ। यो भेरियन्टविरुद्धको नयाँ बुस्टर डोज बनाउन सुरु गरिसकेको मोडार्नाले घोषणा गरिसकेको छ। उनले भने, यो भेरियन्टबाट सतर्क हुनुपर्छ। चिन्तित हुनुपर्दैन। ००० दुईमा संक्रमणओमिक्रोनबाट नेपालमा दुई जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार, ६६ वर्षीय विदेशी नागरिक र उनको सम्पर्कमा आएका ७१ वर्षीय पुरुषमा संक्रमण पुष्टि भएको हो। ती विदेशी नागरिकले त्रिभुवन अन्तर्राष्ट्रिय विमानस्थल प्रयोग गरी मंसिर ३ गते नेपाल प्रवेश गरेका थिए। कोरोनाविरुद्धको खोपको पूर्णमात्रा लगाएका ती व्यक्तिको पीसीआर परीक्षण नेगेटिभ रहेको स्वास्थ्य मन्त्रालयले जनाएको छ। मंसिर ७ गते उनीहरूमा कोभिड१९ सँग मिल्दाजुल्दा लक्षणहरू देखिएका थिए। तर, १२ दिनपछि मात्र परीक्षण गरिएको थियो। राष्ट्रिय जनस्वास्थ्य प्रयोगशाला टेकुमा मंसिर १९ गते राति गरिएको परीक्षणमा ओमिक्रोन भेरियन्ट पुष्टि भएको थियो। मन्त्रालयका सहप्रवक्ता डाअधिकारीका अनुसार सरकारले तोकेको मापदण्डअनुसार, दुवै जना आइसोलेसनमा रही स्वास्थ्य लाभ गरिरहेका छन्। उनीहरूको सम्पर्कमा आएका व्यक्तिहरूको बृहत रूपमा कन्ट्याक्ट ट्रेसिङ गरिएको स्वास्थ्य मन्त्रालयले जनाएको छ। सम्पर्कमा आएका ६६ जना व्यक्तिको पीसीआर परीक्षण गरिएको थियो। सहप्रवक्ता डा अधिकारीले भने, सबैको रिपोर्ट नेगेटिभ आएको छ।०००सतर्कता अपनाऔं, खोप लगाऔं डा आरपी विच्छा, स्वास्थ्य सल्लाहकार प्रधानमन्त्री तथा मन्त्रिपरिषद्को कार्यालय नेपालमा ओमिक्रोनको संक्रमण दर बढ्ने संभावना कत्तिको छ ?संक्रमित व्यक्ति ककसको सम्पर्कमा पुगेका छन् भन्ने कुरा मुख्य हो। त्यसको बृहत् रूपमा कन्टयाक्ट ट्रेसिङ गर्नुपर्छ। संक्रमण दर त बढ्न सक्छ। सबै जनाको जीन सिक्वेन्सिङ गर्नुपर्छ। एकदुई केस देखिने बित्तिकै आतंकित हुनुपर्दैन। तर, सतर्क हुनुपर्छ। संक्रमितमा लक्षण त सामान्य देखिएको छ नि !लक्षणलाई हामी माइल्ड टु मोडरेट भन्छौं। धेरै सिभियर छैन। तर, जेनरलाइज गर्न मिल्दैन। भारतकै पनि एक जना चिकित्सकलाई तीन दिन अस्पताल भर्ना नै गर्नु परेको थियो। ओमिक्रोन संक्रमितको मृत्युको विवरण आएको त छैनन् नि !अहिलेसम्मकै राम्रो पक्ष भनेको जटिलता भएको ज्यान गएको पुष्टि भइसकेको छैन। खोपको पहुँच बढाउने र अन्य सतर्कताका लागि सरकारले के गर्दै छ ?सरकारले त खोप दिइरहेको छ। सर्वसाधारण खोप केन्द्रमा आएर लगाउनु पर्यो। सुरक्षा सर्तकता अपनाउनु पर्यो। सरकारले उच्च जोखिममा रहेका मुलुकबाट आएका व्यक्तिलाई आवतजावत गर्दा पीसीआर नेगेटिभ रिपोर्ट अनिवार्य छ। विमानस्थलमा नै एन्टिजेन परीक्षणको व्यवस्था छ। शंकास्पद नमुनाको जीन सिक्वेन्सिङ पनि गर्ने व्यवस्था छ।बेलायतले हवाई यात्रामा प्रतिबन्ध लगाएको छ। अमेरिकाको न्युयोर्कमा संकटकाल घोषणा भयो। नेपालमा लकडाउन वा अन्य केही घोषणा हुन सक्छ ?त्यो अहिले भनी हाल्न मिल्दैन। यदि धमाधम संक्रमित बढ्दै गएको अवस्थामा कुनै न कुनै घोषणाको आवश्यकता पर्न पनि सक्छ। स्कुल बन्द गर्ने आवश्यकता हुन सक्छ।०००"
"लक्षण सामान्य, संक्रमण द्रुत","काठमाडौं : झन्डै दुई वर्षसम्म नेपालमा कोरोना भाइरस (कोभिड१९)का तीनवटा भेरियन्ट सक्रिय देखिए। डेल्टासहित अल्फा र कप्पा भेरियन्टले ९ लाख १५ हजारभन्दा बढीलाई संक्रमित गरायो। डेल्टा भेरियन्टको संक्रमणले सुरुमा नाक र जिब्रोलाई असर गथ्र्यो। धेरैले स्वाद थाहा पाएनन्। सुँघ्ने क्षमता हरायो। मृत्युदर पनि ह्वात्तै बढ्यो। अहिले विश्वका ३५ भन्दा बढी मुलुकमा ओमिक्रोन भेरियन्ट फैलिएको छ। तर, यसको असर डेल्टा जस्तो घातक नभएको स्वास्थ्यविद् बताउँछन्। अहिले आत्तिहाल्नुपर्ने अवस्था त छैन, तर, सचेत भने हुनुपर्छ, प्रधानमन्त्री शेरबहादुर देउवाका स्वास्थ्य सल्लाहकार डा आरपी बिच्छा भन्छन्, यसको प्रभाव कस्तो रहनेछ, कम्तीमा दुई साता हेर्नुपर्छ। ओमिक्रोनको संक्रमणबाट जोगिन अपनाउने रणनीतिका सम्बन्धमा मंगलबार कोभिड१९ संकट व्यवस्थापन केन्द्रको बैठक बस्ने उनले बताए। शुक्रराज ट्रपिकल तथा सरुवा रोग अस्पताल टेकु, क्लिनिकल रिसर्च युनिट संयोजक डा शेरबहादुर पुन हालसम्मको अवस्थालाई हेर्दा ओमिक्रोनको जटिलता नदेखिएको बताउँछन्। यसको लक्षणहरू अहिलेसम्म सामान्य देखिएका छन्। संक्रमण भइहाल्यो भने पनि तर्सिहाल्नु पर्ने अवस्था छैन। ओमिक्रोनको निगरानीका लागि सर्भिलेन्स र कन्ट्याक्ट ट्रेसिङको कार्यलाई थप प्रभावकारी बनाइएका छौं। अन्य भेरियन्ट झैं यसको संक्रमणबाट बच्न जनस्वास्थ्यका सबै मापदण्डको पालना गर्नुपर्छ। खोप लगाउनुपर्छ। डा समिरकुमार अधिकारी सहप्रवक्ता, स्वास्थ्य तथा जनसंख्या मन्त्रालय द्रुत ढंगले धेरै जनसंख्यालाई प्रभावित गर्ने भेरियन्ट भएको पुष्टिमा भएमा मात्र भेरियन्ट अफ कन्सर्नको सूचीमा राखिन्छ। डेल्टा भेरियन्टभन्दा ओमिक्रोनमा धेरै म्युटेसन छ। यसकै कारण नाम पनि ओमी भएको हो। डा प्रकाश घिमिरे सूक्ष्म जीव विज्ञ ओमिक्रोनको असर कस्तो देखिएको छ भन्ने सम्बन्धमा प्रष्ट जानकारी सार्वजनिक भएको छैन। संक्रमितमा कडा लक्षण नदेखिएको भन्ने कुरामात्र आइरहेको छ। भित्रि कुराहरू सार्वजनिक नगरेकाले केही भनी हाल्न पनि समस्या छ। डा बाबुराम मरासिनी, पूर्व निर्देशक, इपिडिमियोलोजी तथा रोग नियन्त्रण महाशाखा हालसम्मको अवस्थालाई हेर्दा ओमिक्रोनको जटिलता देखिएको छैन। लक्षणहरू अहिलेसम्म सामान्य नै देखिएका छन्। संक्रमण भइहाल्यो भने पनि तर्सिहाल्नु पर्ने अवस्था छैन। सचेत भने हुनुपर्छ। शेरबहादुर पुन, संयोजक क्लिनिकल रिसर्च युनिट, शुक्रराज ट्रपिकल तथा सरुवा रोग अस्पताल टेकु भारतमा यसको संक्रमण दर उच्च देखिएको छ। संक्रमितलाई उदृत गर्दै टाइम्स अफ इन्डियाले जनाएअनुसार, चिसो लाग्ने, जीउ गल्ने, टाउको दुख्ने, थकाई लाग्ने र हल्का ज्वरो आउने (अधिकतम १ सय डिग्रीसम्म) जस्ता लक्षण देखिएका छन्। दक्षिण भारतको कर्नाटक राज्यका ४६ वर्षीय संक्रमित चिकित्सकका अनुसार, खोकी, सर्दि र श्वासप्रश्वासमा कुनै समस्या छैन। सूक्ष्म जीव विज्ञ डा प्रकाश घिमिरे पनि यसको संक्रमण देखा पर्दैमा आत्तिहाल्न नहुने सुझाव दिन्छन्। यसको संक्रमण दर धेरै छ। त्यसतर्फ सतर्क भने हुनुपर्छ, उनले भने। डब्लूएचओको सक्रियता सुस्तओमिक्रोनको पुष्टि सबैभन्दा पहिले दक्षिण अफ्रिकामा भएको हो। पहिलो पटक ८ मंसिर २०७८ (२४ नोभेम्बर, २०२१) दक्षिण अफ्रिकामा देखियो। यसको गत कात्तिक २३ गते नमुना संकलन गरिएको थियो। विश्व स्वास्थ्य संगठन (डब्लूएचओ)ले ७ मंसिर (२३ नोभेम्बर) मा नयाँ भेरियन्ट ओमिक्रोनको नामाकरण गर्दै विश्व समुदायमा सूचित गरेको थियो। डब्लूएचओले विश्वमा सूचित गर्नुअघि नै दक्षिण अफ्रिकाबाट आएका व्यक्तिको नेपालमा संक्रमण पुष्टि भएको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार, मंसिर ३ गते अफ्रिकाबाट नेपाल आएका व्यक्तिमा ओमिक्रोन पुष्टि भएको छ। यस हिसाले हेर्दा, डब्लूएचओले विश्वमा सूचित गर्नुअघि नै नेपालमा संक्रमित घुमिरहेका थिए। डब्लूएचओमा रहेर कार्य गरिसकेका डा प्रकाश घिमिरे भन्छन्, भेरियन्ट अफ कन्सर्नमा पर्छ पर्दैन भनी प्रमाणीकरण गर्न समय लाग्छ। त्यसैले गर्दा ढिला भएको हुन सक्छ। डब्लूएचओले गरेको प्रारम्भिक आँकलनअनुसार, दक्षिण पूर्वी एसियामा ओमिक्रोनको उच्च जोखिम छ। नेपालमा पर्ख र हेरको अवस्थादक्षिण अफ्रिकामा पत्ता लागेको ओमिक्रोन (बी११५२९) लाई विश्व स्वास्थ्य संगठन (डब्लूएचओ)ले भेरियन्ट अफ कन्सर्नको सूचीमा राखेको छ। वरिष्ठ सूक्ष्म जीवविज्ञ डा घिमिरेका अनुसार, द्रुत ढंगले धेरै ठाउँमा र अधिक जनसंख्यालाई प्रभावित गर्ने भेरियन्ट भएको पुष्टि भएमा मात्र भेरियन्ट अफ कन्सर्नको सूचीमा राखिन्छ। डेल्टा भेरियन्टभन्दा ओमिक्रोनमा धेरै म्युट छ। म्युटेसन भएका कारण नै यसको नाम ओमी नामाकरण भएको हो। डा घिमिरेले भने, धेरै म्युटेसन भएका कारण ओमिक्रोनको भविष्यवाणि (प्रेडिक्सन) सजिलो छैन। अहिलेसम्मको तथ्यले संक्रमण दर (ट्रान्समिसन रेट) असाध्ये धेरै छ। अल्फाभन्दा डेल्टा भेरियन्टको पाँच गुणा बढी संक्रमण दर थियो। डेल्टाभन्दा ओमिक्रोन पाँच गुणा बढी संक्रमणदर छ। संक्रमणदर उच्च भए पनि संक्रमितमा कत्तिको जटिलता भइरहेको छ ? भन्नेबारे विस्तृत तथ्यांक सार्वजनिक गर्न नसकेको डा घिमिरेले बताए। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा पुनका अनुसार ओमिक्रोनको संक्रमण डेल्टाभन्दा तीन गुणा बढी देखिएको छ। डा पुनका अनुसार, डेल्टा भेरियन्टभन्दा ओमिक्रोनमा संक्रमणदर उच्च छ। संक्रमणको केसहरू त अवश्य पनि बढ्छ। उनले भने, तत्कालका लागि धेरै आत्तिनु पर्दैन। के कसरी संक्रमण हुन्छ र कस्तो प्रभाव पर्छ भन्ने बारेमा केही साता पर्खनुपर्छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार, विश्वका विभिन्न मुलुकमा ओमिक्रोनको असर कस्तो देखिएको छ भन्ने सम्बन्धमा प्रष्ट जानकारी सार्वजनिक भएको छैन। संक्रमितमा कडा लक्षण नदेखिएको भन्ने कुरामात्र आइरहेको छ। भित्री कुराहरू सार्वजनिक नगरेकाले केही भनी हाल्न पनि समस्या छ। उनले भने। डा मरासिनीका अनुसार, ओमिक्रोनको प्रभावका सम्बन्धमा प्रष्ट जानकारी सार्वजनिक नभएकाले नेपालमा कस्तो प्रभाव पार्ला भन्ने आँकलन गर्न कठिन छ। त्रिभुवन माइक्रोलोजी केन्द्रीय विभागका विभागीय पूर्वप्रमुख डा घिमिरेका अनुसार, अफ्रिकामा कोरोनाविरुद्धका खोप लगाउनेको संख्या न्यून छ। तीनदेखि पाँच प्रतिशतले मात्र खोप लगाएका छन्। उनले भने, खोप नलगाएका मुलुकमा संक्रमण दर धेरै देखियो। मृत्युदर न्यून छ कि बढी छ भन्ने प्रष्ट रूपमा सार्वजनिक भइसकेको छैन। नेपालमा कुल जनसंख्याको २८ दशमलव ६ प्रतिशतले पूर्ण मात्रा खोप लिएका छन्। कम्तीमा एक मात्रा खोप पाउनेको संख्या ३४ दशमलव १ प्रतिशत छ। खोप अभियान सुरु भएदेखि हालसम्म २ करोड मात्रा खोप लगाइसकेको स्वास्थ्य मन्त्रालयले जनाएको छ। नेपालमा कोभिशिल्ड, भेरोसेल, जोन्सन एन्ड जोन्सन र एस्ट्राजेनेका खोप उपलब्ध छ। डा घिमिरेका अनुसार, संक्रमण पाँच गुणा धेरै भएकाले डेल्टा भाइरसको जस्तो सावधानीको उपायहरू अपनाउनुपर्छ। मास्क लगाउने, भौतिक दूरी कायम गर्नुपर्ने कार्य अपनाउनुपर्छ। डा घिमिरेले भने, साबुन पानीले हात धुने, सेनिटाइजर प्रयोग गर्ने र खुला ठाउँमा भौतिक दूरी कायम राखेर भेट्ने गर्नुपर्छ। मन्त्रालयका सहप्रवक्ता डा समिरकुमार अधिकारीका अनुसार, ओमिक्रोनको निगरानीको लागि सर्भिलेन्स र कन्ट्याक्ट ट्रेसिङको कार्यलाई थप प्रभावकारी बनाइएको छ। उनी भन्छन्, अन्य भेरियन्ट झैं ओमिक्रोनको संक्रमणबाट बच्न जनस्वास्थ्यका सबै मापदण्डको पालना गर्नुपर्छ। खोप अभियानमा सहभागी हुने र भौतिक दूरी कायम राखेर खोप लगाउनुपर्छ। भ्याक्सिनको घोषणाओमिक्रोन भेरियन्टविरुद्ध पनि खोप उत्पादक कम्पनीले भ्याक्सिन बनाउने तयारी गरेका छन्। त्रिभुवन विश्वविद्यालय, माइक्रोवायोलोजी विभागका पूर्वविभागीय प्रमुख डा प्रकाश घिमिरेका अनुसार, अमेरिकास्थित मोडर्ना कम्पनीले खोप बनाउने घोषणा गरिसकेको छ। यो भेरियन्टविरुद्धको नयाँ बुस्टर डोज बनाउन सुरु गरिसकेको मोडार्नाले घोषणा गरिसकेको छ। उनले भने, यो भेरियन्टबाट सतर्क हुनुपर्छ। चिन्तित हुनुपर्दैन। ००० दुईमा संक्रमणओमिक्रोनबाट नेपालमा दुई जनामा संक्रमण पुष्टि भएको छ। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार, ६६ वर्षीय विदेशी नागरिक र उनको सम्पर्कमा आएका ७१ वर्षीय पुरुषमा संक्रमण पुष्टि भएको हो। ती विदेशी नागरिकले त्रिभुवन अन्तर्राष्ट्रिय विमानस्थल प्रयोग गरी मंसिर ३ गते नेपाल प्रवेश गरेका थिए। कोरोनाविरुद्धको खोपको पूर्णमात्रा लगाएका ती व्यक्तिको पीसीआर परीक्षण नेगेटिभ रहेको स्वास्थ्य मन्त्रालयले जनाएको छ। मंसिर ७ गते उनीहरूमा कोभिड१९ सँग मिल्दाजुल्दा लक्षणहरू देखिएका थिए। तर, १२ दिनपछि मात्र परीक्षण गरिएको थियो। राष्ट्रिय जनस्वास्थ्य प्रयोगशाला टेकुमा मंसिर १९ गते राति गरिएको परीक्षणमा ओमिक्रोन भेरियन्ट पुष्टि भएको थियो। मन्त्रालयका सहप्रवक्ता डाअधिकारीका अनुसार सरकारले तोकेको मापदण्डअनुसार, दुवै जना आइसोलेसनमा रही स्वास्थ्य लाभ गरिरहेका छन्। उनीहरूको सम्पर्कमा आएका व्यक्तिहरूको बृहत रूपमा कन्ट्याक्ट ट्रेसिङ गरिएको स्वास्थ्य मन्त्रालयले जनाएको छ। सम्पर्कमा आएका ६६ जना व्यक्तिको पीसीआर परीक्षण गरिएको थियो। सहप्रवक्ता डा अधिकारीले भने, सबैको रिपोर्ट नेगेटिभ आएको छ।०००सतर्कता अपनाऔं, खोप लगाऔं डा आरपी विच्छा, स्वास्थ्य सल्लाहकार प्रधानमन्त्री तथा मन्त्रिपरिषद्को कार्यालय नेपालमा ओमिक्रोनको संक्रमण दर बढ्ने संभावना कत्तिको छ ?संक्रमित व्यक्ति ककसको सम्पर्कमा पुगेका छन् भन्ने कुरा मुख्य हो। त्यसको बृहत् रूपमा कन्टयाक्ट ट्रेसिङ गर्नुपर्छ। संक्रमण दर त बढ्न सक्छ। सबै जनाको जीन सिक्वेन्सिङ गर्नुपर्छ। एकदुई केस देखिने बित्तिकै आतंकित हुनुपर्दैन। तर, सतर्क हुनुपर्छ। संक्रमितमा लक्षण त सामान्य देखिएको छ नि !लक्षणलाई हामी माइल्ड टु मोडरेट भन्छौं। धेरै सिभियर छैन। तर, जेनरलाइज गर्न मिल्दैन। भारतकै पनि एक जना चिकित्सकलाई तीन दिन अस्पताल भर्ना नै गर्नु परेको थियो। ओमिक्रोन संक्रमितको मृत्युको विवरण आएको त छैनन् नि !अहिलेसम्मकै राम्रो पक्ष भनेको जटिलता भएको ज्यान गएको पुष्टि भइसकेको छैन। खोपको पहुँच बढाउने र अन्य सतर्कताका लागि सरकारले के गर्दै छ ?सरकारले त खोप दिइरहेको छ। सर्वसाधारण खोप केन्द्रमा आएर लगाउनु पर्यो। सुरक्षा सर्तकता अपनाउनु पर्यो। सरकारले उच्च जोखिममा रहेका मुलुकबाट आएका व्यक्तिलाई आवतजावत गर्दा पीसीआर नेगेटिभ रिपोर्ट अनिवार्य छ। विमानस्थलमा नै एन्टिजेन परीक्षणको व्यवस्था छ। शंकास्पद नमुनाको जीन सिक्वेन्सिङ पनि गर्ने व्यवस्था छ।बेलायतले हवाई यात्रामा प्रतिबन्ध लगाएको छ। अमेरिकाको न्युयोर्कमा संकटकाल घोषणा भयो। नेपालमा लकडाउन वा अन्य केही घोषणा हुन सक्छ ?त्यो अहिले भनी हाल्न मिल्दैन। यदि धमाधम संक्रमित बढ्दै गएको अवस्थामा कुनै न कुनै घोषणाको आवश्यकता पर्न पनि सक्छ। स्कुल बन्द गर्ने आवश्यकता हुन सक्छ।०००"
पार्टी र सरकारमा एउटै नेतृत्व चाहिन्छ,"गृहमन्त्री एवं कांग्रेसका युवा नेता बालकृष्ण खाँण कोरोना संक्रमणका कारण पार्टीको १४औं महाधिवेशन संक्षिप्त र व्यवस्थित हुने बताउँछन्। चुनाव प्रणालीका कारण कांग्रेसभित्र गुटैगुट बनेको उल्लेख गर्दै खाँण कांग्रेसले सभापतीय प्रणाली अवलम्बन गर्नुपर्ने तर्क गर्छन्। कांग्रेसमा पार्टी र सरकारको नेतृत्व फरकफरक भएका बेला पार्टी र सरकार दुवैमा संकट आउने गरेको तर्क गर्दै खाँण भन्छन्, देश, समाज र अरू पार्टीले पत्याएको नेता शेरबहादुर देउवा नै हो। भावी सभापतिमा पनि उहाँ आउनैपर्छ। कांग्रेसको १४औं महाधिवेशन र सरकारका कामकारबाहीबारे गृहमन्त्री खाँणसँग अन्नपूर्णकर्मी नरेन्द्र साउद र राधा खनालले गरेको कुराकानी : कांग्रेसले पार्टीको विधि र नीतिको कुरै नगरी १४औं महाधिवेशनलाई नेतृत्व चयनमा केन्द्रित गर्ने निर्णय गरेको छ, कारण के हो ?यतिबेला, विश्वले नै कोरोना महामारीको सामना गरिरहेको छ। अहिले फेरि कोरोनाको नयाँ भेरियन्ट देखा परेको छ। कोरोना नियन्त्रण गर्न व्यवस्थापनका काम भइरहे पनि पूरै रोक्न सकेका छैनौं। यसैले निकै सतर्कता अपनाएर कांग्रेसको महाधिवेशन गर्नुछ। स्वास्थ्य सुरक्षाका मापदण्डको अनिवार्य र कडाइसाथ पालना गराउनुपर्ने दायित्व र जिम्मेवारी पनि सँगसँगै छ। तर पनि हामीलाई महाधिवेशन सम्पन्न गर्नैपर्ने संवैधानिक बाध्यता छ। पार्टीको केन्द्रीय कार्यसमिति, प्रदेश र स्थानीय तहका विभिन्न तहमा पदाधिकारी चयन गर्नुपर्ने आवश्यकता र अपरिहार्यता भइसकेको छ। पार्टीको नीति, दृष्टिकोण र कार्यक्रमका बारेमा महासमिति बैठकमार्फत पनि धेरै छलफल गरिसकेका छौं। महाधिवेशन पछि बन्ने केन्द्रीय कार्यसमिति र महासमिति बैठकमा पनि छलफल गर्छौं। महाधिवेशनलाई धेरै लम्ब्याउनुभन्दा संक्षिप्त र व्यवस्थित रूपमा सम्पन्न गरौं भन्नेमा कांग्रेसको जोड हो। यसैले यो महाधिवेशनबाट केन्द्रीय कार्यसमितिको चयन गर्ने र पुरानै नीति तथा कार्यक्रमलाई अवलम्बन गर्दै अघि बढ्ने निर्णयमा कांग्रेस पुगेको हो। नीति र विधिमा आवश्यक परिमार्जन र परिष्कृतीकरण गर्ने काम केन्द्रीय कार्यसमिति र महासमितिले गर्नेछ। नेतृत्व चयनपछि मात्रै विधि र नीतिमा छलफल गर्न छुट्टै अधिवेशन गर्ने कुरा अमिल्दो भएन र ? नेपाली कांग्रेस राष्ट्रियता, लोकतन्त्र र समाजवादप्रति प्रतिबद्ध छ। सरकारमा रहँदा पनि नीति र कार्यक्रम प्रजातान्त्रिक ल्याउने भन्नेमै जोड दिन्छ। कांग्रेसले अब उत्पादनमुखी अर्थतन्त्र र कार्यक्रमलाई अघि सारेको छ। स्वदेशमै उत्पादन बढाउनुपर्छ। जनता र देश दुवैलाई धनी बनाउनुपर्यो। जलविद्युत् उत्पादनसँग सम्बन्धित प्रविधिको प्रयोग र खपतलाई बढाएर लैजान सक्नुपर्छ। कृषिलगायतका उत्पादनमा पनि वृद्धि गर्नैपर्छ। तराई, मधेस, पहाड, हिमालसहितको हाम्रो भौगोलिक अवस्थिति नै सुन्दर छ। हामीले त्यसलाई आधुनिकीकरण गर्दै पर्यटन उद्योगलाई प्रभावकारी बनाएर अघि बढाउनुपर्छ। तस्बिर : दीपेन श्रेष्ठ बीपीले भन्नुहुन्थ्यो, सबै नेपालीका घरमा एउटा गाई होस्, सबैले दूध खान पाऊन्। तर, आजको कांग्रेसले बीपीले अँगालेको समाजवादलाई बिर्सेर पैसामुखी बने जस्तो लाग्दैन ? बीपीको समाजवादप्रति कांग्रेस प्रतिबद्ध छ। त्यसलाई कार्यान्वयन गर्ने दिशामै हाम्रो ध्यान गएको छ। बीपीप्रति मेरो उच्च र हार्दिक सम्मान छ। तर, उहाँका केही अवधारणाको सान्दर्भिकता आज बदलिसकेको छ। आजभोलि कसैको घरमा पूजा भयो र गाई दान गर्न खोज्यो भने गाई लैजाने पण्डित नै भेटिँदैनन्। त्यतिबेला डेरी थिएन, गाई नै थिए। जोत्ने ट्र्याक्टर थिएन, थ्रेसर थिएन, गोरु नै थिए। त्यो सान्दर्भिकता आज बदलिएको छ। अहिले हामीबीच बीपी हुनुभएको भए, सबैसँग बस्ने घर होस्, रोजगारी होस्, सबैले आफ्ना बच्चालाई स्तरीय शिक्षा दिन सकुन। बिरामी पर्दा उपचार हुन सकोस्। सबै जनता हाँसीखुसी रहन सकुन्, भन्नुहुन्थ्यो होला। महाधिवेशन नजिकिँदै गर्दा कांग्रेसमा च्याउजस्तै गुटैगुट देखिन्छन्। कांग्रेसले गुटको नियन्त्रण गर्न नसक्नुको कारण कारण के हो ? मेरो प्रस्ट धारणा छ, कांग्रेस अब सभापतीय प्रणाली (प्रेसिडेन्सियल फर्म) मा जानुपर्छ। बीपी कोइरालाले जुन शैलीको पार्टी बनाउनु भएको थियो, त्यसप्रति म पूर्ण प्रतिबद्ध छु। महाधिवेशनबाट पार्टी सभापति मात्र निर्वाचित गर्ने र निर्वाचित सभापतिले सबैको परामर्शमा कार्यसमिति बनाउने प्रणालीमा जानुपर्छ। पार्टीका प्रदेश र जिल्लाका समिति गठनमा पनि त्यही व्यवस्था लागू गर्नुपर्छ। महाधिवेशनबाट हामी ठूलो संरचना निर्माण गर्दैछौं। यो निर्वाचनको प्रणालीले गर्दा पार्टीभित्र गुटैगुट सिर्जना भएका हुन्। यस्तो प्रणाली रहेसम्म कुनै न कुनै गुटमा नलागीकन पदाधिकारी वा सदस्यमा निर्वाचित हुने सम्भावना निकै कम छ। पार्टीभित्रका गुट अन्त्य गर्न कांग्रेसले अवलम्बन गरिरहेको निर्वाचन प्रणालीलाई परिमार्जन गर्न जरुरी छ। पार्टीमा एकल संक्रमणीय चुनाव प्रणालीको कुरा उठ्नुको कारण के हो ? राष्ट्रियसभा निर्वाचनको प्रणालीलाई कांग्रेसले लागू गर्नुपर्ने खाँचो मैले देखेको छु। यो विषयलाई मैले केन्द्रीय समिति बैठकमा पनि राखेको छु। नेतृत्व चयनको चुनावमा सबैभन्दा बढी मत ल्याउने सभापति, दोस्रो मत ल्याउने उपसभापति, तेस्रो मत ल्याउने महामन्त्री र चौथो मत ल्याउने सहमहामन्त्री बन्ने प्रणाली लागू गर्न सक्छौं। त्यसो भयो भने पार्टीमा कसैले पनि गुट बनाउनै पर्दैन। गुटहरूलाई कसरी निरुत्साहित गर्ने विषयमा पार्टीमा बृहत् छलफल हुन जरुरी छ। नत्र त, गुटका कारणले योग्य र सक्षम मान्छे पछि पर्ने र जो गुटलाई बलियोसँग चलाएको छ, त्यो अगाडि आउने परिपाटी हटन सक्दैन। पार्टीमा अहिलेको अवस्था यस्तो छ। अरू पार्टीसँग प्रतिस्पर्धाको कुरा बेग्लै हो। पार्टीमा गुट चलाउँदा भने तीव्र धु्रवीकरण हुन्छ। कांग्रेसका प्रदेश र जिल्ला अधिवेशनमा निकै नै अस्वस्थ प्रतिस्पर्धा देखियो, किन यस्तो भयो ? चुनावमा अरू राजनीतिक पार्टीसँग प्रतिस्पर्धा गरेजस्तो माहोल कांग्रेसमा देखिएको छ। यतिबेला आपसमा लडेका साथीहरूको व्यवस्थापन गर्न सकिएन र उनीहरूको चित्त दुखिरह्यो भने त्यसले थप तिक्तता पैदा गर्छ। यसको प्रभाव आगामी स्थानीय तह र प्रतिनिधिसभा निर्वाचनमा पर्न सक्छ। अहिले पार्टीका नेतृत्वमा जितेकालाई पार्टी चलाउन दिने र जित्न नसकेका साथीहरूलाई चुनावमा समेटेर लैजान नेतृत्वले पहल गर्नुपर्छ। प्रदेश र जिल्लाकै अधिवेशनमा कुटाकुट र गोलीसम्म चल्न पुगे। पार्टीमा अराजकता र अनुशासनहीनता पनि मौलाउँदै गयो कि ? मैले अगाडि पनि भने, पार्टी भित्र तिक्तता बढेको छ। कांग्रेस लोकतान्त्रिक पार्टी हो। निर्वाचनमा प्राप्त जनादेशको सम्मान गर्दै सरकार सञ्चालन गर्ने हो। निर्वाचनबाट कांग्रेस बिमुख हुनै सक्दैन। निर्वाचनबाट बिमुख भएको दिन यसको अस्तित्व पनि सकिन्छ। आम निर्वाचनमा जस्तोे पार्टीको आन्तरिक जीवनमा प्रतिस्पर्धा बढ्दै गएको छ। त्यसलाई बेलैमा व्यवस्थापन गर्न सकिएन भने पार्टीको सांगठनिक पद्धतिमै गम्भीर असर पुग्छ। अहिलेको अस्वस्थ धु्रवीकरण र प्रतिस्पर्धाले पार्टीकै स्वास्थ्यमा असर गर्छ। करोडौं पैसा खर्च गरेर कांग्रेसको महाधिवेशन प्रतिनिधि बन्ने पनि देखिएका छन्, त्यस्तो के आकर्षण रहेको हुन्छ र त्यो पदमा ? यो सबै चुनाव प्रणालीका कारणले हो। १ सय ६५ वटा निर्वाचन क्षेत्रबाट १ जना क्षेत्रीय सभापति र २५ जना महाधिवेशन प्रतिनिधि चयन हुन्छन्। त्यसमा एउटा न एउटा टिम बनिहाल्छ। चुनाव जित्न कुनै एउटा टिममा आबद्ध हुनैपर्यो। टिम बनाउनेले गुट बनाउने नै भयो। त्यसो गर्दा पार्टीमा साँच्चै योगदान गरेका र जेलनेल खाएका छुट्न सक्छन्। विभिन्न परिस्थितिले धु्रवीकरणमा समावेश भएकाहरू नेतृत्वमा आउन पनि सक्छन् तपाईं पनि पार्टीको संस्थापन पक्षधर हुनुहुन्छ। संस्थापन पक्षभित्रै पनि नेतृत्वमा मेलमिलाप नहुनुको कारण के हो ? संसारभरि नै संस्थापन पक्ष सुस्त हुन्छ। पार्टी सभापति शेरबहादुर देउवा पक्षमा खासै ठूला मतभेद पनि छैनन्। पार्टी सभापतिमा देउवालाई नै फेरि बन्नुहोस् भन्ने सबैको आकांक्षा छ। कांग्रेसमा एउटै व्यक्ति सभापति र प्रधानमन्त्री बन्दा मात्र पार्टी र सरकार सहजता साथ अघि बढ्छ। एक व्यक्ति एक पदको नारा दिएर मात्र हुँदैन। सभापति र प्रधानमन्त्री फरकफरक व्यक्ति भएका बेला पार्टी र सरकार दुवै संकटमा परेको इतिहास हामीसँग छ। एक व्यक्ति एक पदको अवधारणा राम्रो होइन र ?कांग्रेसमा त्यस्तो भएको छैन। बीपी कोइराला हाम्रो प्रेरणाको स्रोत हुनुहुन्छ। बीपी पार्टी अध्यक्ष र मातृका प्रधानमन्त्री भएको बेला उहाँहरूबीच कुरा नमिल्दा कांग्रेसको पहिलो सरकार बदल्नुपर्ने अवस्था आयो। २०४६ पछि किसुनजी प्रधानमन्त्री बन्(नुभयो। उहाँले छोटो समयमा संविधान निर्माण र निर्वाचन पनि सम्पन्न गर्नुभयो। तर उहाँ काठमाडौं १ बाट निर्वाचित हुन सक्नु भएन। हामीले बह्मा, विष्णु र महेश्वरको रूपमा मानेका गणेशमान, गिरिजा र किसुनजीको टोली बसेर गिरिजालाई सर्वसम्मत प्रधानमन्त्री बनाइयो। संसदीय दलले त्यसलाई अनुमोदन पनि गर्यो। त्यतिबेला सन्त नेता किसुनजी र गतिशील नेता गिरिजाबाबुबीच पनि राम्रो समझदारी भएन। त्यसपछि शक्ति माथि खेल्ने, गुटबन्दी चलाउने र पार्टी विभाजन गर्ने काम भयो। संसद् विघटन गर्नुपर्यो। कांग्रेसले बहुमत गुमाउनु पर्यो। सन्त नेतालाई पनि सन्त रहन दिइएन। पछि, २०५२ मा सभापति गिरिजाबाबु र प्रधानमन्त्री शेरबहादुर देउवा हुनुभयो। स्थानीय चुनाव आउनै लागेको थियो। स्थानीय चुनाव अगाडि कांग्रेसकै कारण देउवा सरकार ढल्यो। त्यसपछि लोकेन्द्रबहादुर चन्द प्रधानमन्त्री र वामदेव गृहमन्त्री हुनुभयो। उहाँहरूका कारण त्यसपछिको स्थानीय चुनावमा कांग्रेसले झड्का खायो। त्यसपछिको टुँडिखेलमा भएको आमसभामा एमालेका स्वर्गीय अध्यक्ष मनमोहन अधिकारीले स्थानीय तहमा एमालेको जितको श्रेय तत्कालीन गृहमन्त्री वामदेवलाई दिँदै बधाई नै दिनुभयो। २०६५ मा किसुनजी प्रधानमन्त्री र गिरिजाबाबु सभापति हुनुभयो। त्यो सरकार पनि एक वर्ष टिक्न पाएन। त्यसैले विगतदेखि आजसम्मको कांग्रेसको इतिहास हेर्दा पार्टी सभापति नै प्रधानमन्त्री बन्नुभयो भने मात्र सरकार र पार्टी चलाउन सहज हुन्छ, भन्ने प्रमाणित भइसकेको छ। भनेपछि, कांग्रेसलाई दुईवटा पावर सेन्टर नफाप्ने नै हो ? एउटा पार्टी प्रमुख र अर्को सरकार प्रमुख भयो भने शक्ति केन्द्रबीच टकराब भएर अस्थिरता पैदा हुन्छ। अहिले पार्टी भित्र यही चिन्ता छ। केही गरी, महाधिवेशनपछि नेतृत्व फेरियो भने आमचुनाव र स्थानीय चुनावमा के होला भन्ने चिन्ता बढेको छ। निष्पक्ष चुनाव गर्न अहिलेकै नेतृत्वको सरकार रहोस् भन्ने हो। त्यसैले पार्टी सभापति देउवा नै निर्वाचित हुनुभयो भने सहजताका साथ अघि बढ्न सकिन्छ। पार्टीको नयाँ सभापति आउनुभयो भने सरकार बदल्ने कोसिस भइहाल्छ, त्यसो भयो भने सरकारको नेतृत्व नै हाम्रो पक्षमा नहुन पनि सक्छ। अहिले कांग्रेसले गठबन्धनको सहयोगमा सरकार चलाइराखेको छ। यो देउवाको सबल नेतृत्वको कारण नै हो। सभापतिज्यूले १३औं अधिवेशनदेखि १४औं सम्मको संकटको घडीमा पनि पार्टीलाई फुटबाट जोगाउनु भएको छ। उहाँको धैर्यकै कारण पार्टी फुटबाट जोगिएको हो। अर्कोतिर, अरू पार्टीका नेताहरूको आग्रह र आफ्नै पार्टीका शीर्ष नेताकै सल्लाहमा प्रधानमन्त्रीमा देउवाको नाम सर्वसम्मत भएको थियो। त्यतिबेला प्रधानमन्त्री बन्न उहाँले हतार गर्नुभएको थिएन। पार्टीको केन्द्रीय समितिले निर्णय गरेपछि उहाँ अघि सर्नुभएको हो। आफ्नो पार्टीलाई एक ढिक्का राख्न सक्ने र अन्य पार्टीको पनि विश्वास जित्ने क्षमता उहाँमा छ। महाधिवेशनले उहाँलाई सभापतिमा निर्वाचित गर्यो भने मुलुक र पार्टी दुवैको हित हुन्छ। संस्थापन पक्षबाट विमलेन्द्र निधि टाढिनुभएको र तेस्रो धारका कृष्ण सिटौला भने नजिक हुँदै गएको जस्तो देखिनुको कारण के हो ? पार्टीका नेता र कार्यकर्ता सबैलाई सम्मान गरौं। बीपीकालीन समयमा जय नेपाल अभिवादनको सुरुआत गरेका थियौं। त्यसको अर्थ नेपालको जय भन्ने र कांग्रेसले सबैको भलो चिताउने भन्ने हो। सिटौलाजी कांग्रेसको प्रभावशाली नेता हो। सिटौलाजीले लामो समयसम्म संस्थापन पक्षसँग नजिक रहेर काम गर्नुभयो। फेरि पनि आउनुहोस्, सँगै सहकार्य गरेर अगाडि बढौं। उहाँले धेरै आरोहअवरोह भोग्नु भएको छ। आलोचना पनि खेप्नु परेको छ। महाधिवेशनबाट पार्टी सभापति मात्र निर्वाचित गर्ने र निर्वाचित सभापतिले कार्यसमिति बनाउने प्रणालीमा जानुपर्छ। सबैभन्दा बढी मत ल्याउने सभापति, दोस्रो मत ल्याउने उपसभापति, तेस्रो मत ल्याउने महामन्त्री र चौथो मत ल्याउने सहमहामन्त्री बन्ने प्रणाली लागू गर्नुपर्छ। निर्वाचन प्रणालीकै कारण पार्टीभित्र गुटैगुट बनेका हुन्। सभापति र प्रधानमन्त्री फरकफरक व्यक्ति भएका बेला पार्टी र सरकार दुवै संकटमा परेको इतिहास हामीसँग छ। गिरिजाबाबुले सभापति हुँदा, देश फेल हुनु हुँदैन, पार्टीको आस्था र सिद्धान्त पनि जीवन्त रहनुपर्छ। कार्यकर्ताको जीवन पनि मेरा लागि महत्वपूर्ण छ। त्यसकारण म एक पटक जोखिम लिन्छु र माओवादीसँग वार्ता गर्छु, भन्नुभयो। त्यसपछि माओवादीका तत्कालीन नेताहरू बाबुराम र प्रचण्डसँग भेटवार्ता गर्नुभयो। दुवै पक्षको सहमतिमा शान्तिप्रक्रिया अगाडि बढ्यो। गिरिजाबाबुले प्रारम्भ गरेका शान्तिप्रक्रियाका मुद्दा अघि बढाउनु जरुरी छ। त्यसका लागि सिटौलाजीको योगदानको आवश्यकता छ। संस्थापन पक्षमा सिटौला अट्ने सम्भावना कस्तो छ ? पार्टी सभापति देउवाको गठबन्धनका पार्टी र प्रतिपक्षसँग पनि राम्रो सम्बन्ध छ। उहाँको रिसाउने बानी छ। तर कसैलाई होच्याउनुहुन्न। कसैको आत्मसम्मानमा ठेस पुर्याएर उहाँ बोल्नुहुन्न। असहमति छन् भने पनि उहाँ सहमति गराएर अघि बढ्न सक्नुहुन्छ। प्रधानमन्त्रीजीले पार्टीलाई एकताबद्घ राखेर अघि बढ्नु नै अहिले आफ्नो कर्तव्य हो भन्नुभएको छ। पार्टीका सबै नेताप्रति सद्भाव र सम्मान गरेर अघि बढ्ने क्षमता पार्टी सभापतिमा छ। सिटौलालाई उपसभापतिमा राखेर संस्थापन पक्षले टिम तयार पार्दैछ भन्ने सत्य हो ? मैले अघि नै भनें, सिटौलाजी शान्तिप्रक्रियाका बाँकी काम अघि बढाउन महत्त्वपूर्ण भूमिका खेलेको व्यक्ति हुनुहुन्छ। शान्ति प्रक्रियामा उहाँको ऐतिहासिक भूमिका छ। अहिले पनि शेरबहादुर देउवा र अन्य नेताबीच पार्टीभित्र वादविवाद हुँदा उहाँले नयाँ सूत्र निकाल्ने र समन्वय गर्ने गर्नुहुन्छ। उहाँको त्यो भूमिका प्रशंसनीय छ। पार्टी सभापति र सिटौलाको बीचमा सहमति, सहकार्य र मेलमिलाप भयो भने त्यो सुखद नै हुन्छ। कांग्रेसमा जहिल्यै पनि दोस्रो र युवा पुस्ताको प्रसंग चल्छ। तर यो महाधिवेशनबाट पनि नेतृत्वमा नयाँ पुस्ता आउने सम्भावना त देखिएन नि ? आजभन्दा १२ वर्षअघि अमेरिकामा टु योङ भनेर नारा चल्यो। त्यतिबेला ओबामा राष्ट्रपति बन्नुभयो। त्यतिबेला उहाँ ४२ वर्षको मात्र हुनुहुन्थ्यो। पछिल्लो निर्वाचनबाट ८४ वर्षका जो बाइडेन राष्ट्रपतिमा निर्वाचित हुनुभयो। टु योङ को नारा चलाउने ओबामाले नै अमेरिकालाई परिपक्व नेताको आवश्यकता छ भनेर भन्नुभयो। निर्वाचनको मुख्य क्याम्पेनर नै ओबामा हुनुहुन्थ्यो। त्यसकारण कहिले युवा नेता आउँछन्, कहिले परिपक्व आउँछन्। शेरबहादुर देउवा पनि गृहमन्त्री हुँदा त टु योङ नै हुनुहुन्थ्यो। पहिलो पटक प्रधानमन्त्री बन्दा पनि उहाँ युवा नै हुनुहुन्थ्यो। अहिले पनि उहाँको सान्दर्भिकता छ। पार्टीलाई एक ढिक्का बनाउन, अन्य पार्टीसँग विश्वासको वातावरण बनाउन र कांग्रेसको नेतृत्वमा मुलुक अघि बढाउन पनि देउवाजीको आवश्यकता छ। केन्द्रीय पदाधिकारीमा युवा साथीहरू चाहिन्छन्। नेतृत्वमा भने देश, पार्टी र अन्य पार्टीका नेताले पनि पत्याउने नेतृत्व आउनुपर्छ। त्यो नेतृत्व भनेको शेरबहादुर देउवाजी नै हो। सभापति बाहेकका पदाधिकारीमा भने संस्थापन पक्षभित्रै हानथाप देखिन्छ। कसरी व्यवस्थापन गर्दै हुनुहुन्छ ? मैले सानो उमेरमै कांग्रेस केन्द्रीय सदस्य जितें। २०५६ सालको आमनिर्वाचनका बेला तरुण दलको केन्द्रीय अध्यक्ष थिए। त्यतिबेला मैले कृष्णप्रसाद भट्टराई र गिरिजाप्रसाद कोइरालालाई कुनै एउटा क्षेत्रमा चुनाव लडेर केन्द्रीकृत हुनुभन्दा देशभर चुनाव प्रचारप्रसार लाग्छु भने। त्यही ढंगले क्रियाशील पनि भएँ। पार्टीलाई जिताएरै छोडियो। त्यसपछि, गिरिजाप्रसादले चुनाव लड्नु भएन, तपाईंलाई केन्द्रीय सदस्यमा ल्याउँछु भनेर लानुभयो। त्यतिखेर ठूला हस्ती नेताहरू केन्द्रीय सदस्य भइसक्नुभएको थिएन। म २२ वर्ष अगाडि केन्द्रीय सदस्य भइसकेको थिएँ। गिरिजा, सुशील र शेरबहादुरजीको केन्द्रीय कार्यसमितिमा बसेर काम गर्ने मौका पाएको छु। त्यसैले कसैले पनि हतार गर्नु हुँदैन। तपाईंको उम्मेदवारी यसपालि केमा हुन्छ ? देशभरिका साथीहरूले महामन्त्रीमा उठ्नुहोस्, हामी जिताउँछौं भन्नुभएको छ। ताप्लेजुङदेखि कञ्चनपुरसम्मका साथीहरूको चाहना त्यही छ। यद्यपि, सभापतिजी र अरू नेताहरू बसेर कसले कुन पदमा उठ्ने भन्ने कुरा हामी तय गर्दैछौं। प्रसंग बदलौं, कांग्रेस नेतृत्वमा गठबन्धनको सरकार बनेपछि न्यायपालिका ठप्प छ, व्यवस्थापिका अवरुद्ध छ र कार्यपालिकाले गति लिन सकेको छैन ? किन यस्तो भएको हो ? संविधानप्रतिको हाम्रो प्रतिबद्धता कायमै छ। यसअघिको सरकारले संविधानमा भएका प्रावधानलाई उल्टाउने काम गरेको थियो। मानवअधिकार र प्रेस स्वतन्त्रतालाई खण्डित गर्ने, गुठी विधेयकका नाममा संस्कृतिपरम्परालाई निस्तेज गर्ने काम गरेको थियो। सरकारको विरोध नै गर्न नपाइने स्थिति थियो। यो सरकारले संविधान प्रतिकूल कुनै पनि अग्रसरता लिँदैन। नागरिकको जीवन रक्षा गर्ने सरकारको पहिलो प्राथमिकता भनेर प्रधानमन्त्रीजीले घोषणा गर्नु भएको थियो। हामीले धेरै नागरिकलाई खोप पनि उपलब्ध गराइसकेका छौं। संविधानको रक्षा र संविधानको कार्यान्वयन हाम्रो कर्तव्य हो। न्यायपालिकाको अस्तव्यस्तता चाँडै समाधान होस्, न्यायाधीश र बार बीचमा सहमतिको वातावरण बनाएर, सुल्झियोस् भन्ने सरकारको प्रष्ट धारणा छ। कार्यपालिकाले न्यायपालिका माथि हस्तक्षेप गर्न मिल्दैन, यो संविधानकै व्यवस्था हो। त्यसैले सकेसम्म न्यायपालिका भित्रैबाट समस्याको समाधान होस् भन्ने हो। केही उपाय भएन र सुल्झेन भने त्यतिबेलै समाधानका विषयमा छलफल गरौंला। अहिले सकभर सरकारले हस्तक्षेप गर्न चाहन्न। व्यवस्थापिकाको अवरोध नि !व्यवस्थापिकाको अवरोध हटाउन प्रधानमन्त्री र सभामुखज्यूले सर्वदलीय र सर्वपक्षीय बैठकहरू गरिराख्नु भएको छ। सदनमा जनताका मूलभूत विषयमा छलफल होस् भन्ने सरकार चाहन्छ। अवरोध फुकाउन सरकार प्रयासरत छ। अघिल्लो दिन अध्यादेश जारी गर्ने, भोलिपल्ट संसद् अधिवेशन बोलाउने काम अमिल्दो होइन र ?कतिपय कानुनहरू अत्यन्तै जरुरी थिए। त्यसैले अध्यादेशबाट ल्याइएका हुन्। सदन सुरु भएपछि अध्यादेश माथि सदनमा छलफल हुन्छ। र सदनले मार्ग प्रशस्त गर्छ भन्ने विश्वास छ। संसद् पुनस्र्थापनाको माग गर्दै आन्दोलन गर्ने पार्टीहरू सरकारमा पुगेपछि संसदलाई बिजनेसविहीन बनाउनुभयो नि ! सरकारको ध्यान सदन चलाउनतिरै छ। अवरोधका कारण विधेयक र नीति निर्माणका प्रस्तावहरू अघि बढ्न सकेका छैनन्। नागरिकतासम्बन्धी समस्या अत्यन्तै जटिल देखिएको छ। हजारौंहजार युवाहरूले नागरिकता प्राप्त गर्न सकेका छैनन्। त्यसकारण नागरिकता विधेयकलाई कसरी परिमार्जन गरेर छिटो पास गर्ने र नागरिकता वितरणलाई कसरी सहज बनाउने भन्नेमा सरकारको ध्यान गएको छ। अन्य विधेयकमा पनि हामीले छलफल गर्नुपर्नेछ। सर्वोच्चको विवाद सल्टाउन गठबन्धनका नेताहरूले प्रधानन्यायाधीश राणालाई दुईवटा विकल्प दिनुभएको थियो। दुवै विकल्प अघि बढेको देखिएको छैन नि ?अदालतको विवाद उहाँले नै सल्टाउनुहोस् भन्ने हाम्रो आग्रह हो। बार र बेन्चको सम्बन्ध फेरि पहिलेकै जस्तो होस्। परिस्थिति नयाँ बनोस्। न्यायपालिकालाई सबै नेपालीहरूले सम्मान गरुन्। बार र बेन्चका सदस्यलाई हामी सबैले सम्मान गर्ने वातावरण बनोस्, छिटो एउटा वातावरण बनोस् भन्ने सरकारको चाहना हो। कहिले सम्म पर्खिनुहुन्छ ? समय सबैभन्दा बलवान् र महत्त्वपूर्ण हुन्छ। समय गुज्रिरहेको छ। अवरोध सिर्जना हुँदा न्याय सम्पादनमा समस्या भएको छ। जनतालाई समस्या हुने काम कसैबाट पनि हुनु हुँदैन। विवाद छिट्टै सुल्झाउन न्यायपालिकालाई हाम्रो आग्रह हो। सत्तागठबन्धन कहाँसम्म जान्छ ? यो सरकार गठन गर्ने बेला नै स्थानीय र आम निर्वाचनसम्म गठबन्धनको सरकारलाई अघि बढाउने निर्णय गरेको थियौ। त्यो विषयलाई सबै पार्टीले संस्थागत रूपमा नै निर्णय गरेका हौं। प्रधानमन्त्री देउवाको नेतृत्वको सरकारले नै स्थानीय तह र आम निर्वाचन गराउँछ। गठबन्धनका दलबीच चुनावमा तालमेल हुन्छ त ? हामी बीचमा सद्भाव छ। हातेमालो गरेरै अघि बढ्छौं।"
कता पुुग्यो ललिता निवास प्रकरण ?,"काठमाडौं : नक्कली गुठी र मोही बनाएर प्रधानमन्त्री निवास क्षेत्रको १ सय ३६ रोपनी जग्गा बाँडिएको ललिता निवास प्रकरण किनारामा पुुगेको छैन। अर्बौं रुपैयाँ बराबरको सरकारी सम्पत्ति अपचलन गरिएको उक्त प्रकरणमा १ सय ७५ जनालाई अख्तियारले मुद्दा चलाएको छ। राजनीतिकर्मी, कर्मचारी र भूमाफियाको मिलेमतोमा मूूल्यवान सरकारी जग्गा कसरी व्यक्तिका नाममा पुुग्छ भन्ने यो दह्रिलो उदाहरण हो। यसमा प्रधानमन्त्री, प्रधानन्यायाधीश र सभामुख निवास नै हडपिएको छ। यसलाई छानबिन गर्न सरकारले २०७५ जेठ १४ मा पूर्वसचिव शारदाप्रसाद त्रितालको संयोजकत्वमा समिति बनायो। अख्तियार दुरुपयोग अनुसन्धान आयोगका प्रमुख आयुक्त (तत्कालीन गृह सचिव) प्रेमकुमार राईले समिति बनाउन अग्रसरता लिएका थिए। समितिमा महेन्द्रकुमार थापा सदस्य र गणेश आचार्य सदस्यसचिव थिए। समितिले सोही वर्ष मंसिर २८ गते सरकारलाई प्रतिवेदन बुझायो। त्यसपछि अख्तियारले वर्ष दिन लगाएर अनुसन्धान गर्यो। र विशेष अदालतमा पूर्वउपप्रधानमन्त्री विजयकुमार गच्छदार, ३ मन्त्री, ३ सचिवसहित १ सय ७५ जनालाई भ्रष्टाचार मुद्दा चलायो। तिनमा पूर्वमन्त्रीहरू डम्बर श्रेष्ठ र चन्द्रदेव जोशी, अख्तियारका पूर्वप्रमुख आयुक्त दीप बस्न्यात, पूर्वसचिवद्वय छविराज पन्त र दिनेशहरि अधिकारीलगायत थिए। गच्छदारसहित धेरै जना अति कम धरौटीमा छुटिरहेका छन्। यो चर्चित भ्रष्टाचार काण्डमा पूर्वप्रधानमन्त्री माधवकुमार नेपाल र डाबाबुराम भट्टराईसमेत मुछिएका छन्। तर, उनीहरूविरुद्ध मुद्दा नचलाइएको भन्दै २०७६ माघ २९ मा वरिष्ठ अधिवक्ता बालकृष्ण न्यौपानेले मुुद्दा हालेका थिए। त्यसको कात्तिक १५ मा निर्णय आउने तय थियो। सर्वोच्च अदालतको विवादले त्यो सरेको छ। त्रितालको प्रतिवेदनमा पटकपटक मन्त्रिपरिषद्कै निर्णयबाट ललिता निवासको जग्गा व्यक्तिको नाममा कायम गरिएको उल्लेख छ । जसका लागि नक्कली मोही र नक्कली गुठी खडा गरिएको थियो। त्रिताल प्रतिवेदन र अख्तियारको आरोप पत्रअनुसार जग्गासम्बन्धी निर्णय २०६६ चैत २९, २०६७ वैशाख ३१, २०६७ साउन २८ र २०६९ असोज १८ को मन्त्रिपरिषद्ले गरेको थियो। बालुवाटारस्थित विशिष्ट व्यक्तिको निवास विस्तार गर्न तत्कालीन भौतिक मन्त्रालयबाट प्रस्ताव तयार गरी मन्त्रिपरिषद्मा पेस गरियो। सोहीअनुसार प्रधानमन्त्री निवासको दक्षिणतर्फ साविकको बाटो तथा राजकुलोसहित १४ रोपनी १० आना ३ पैसा २५ दाममा नक्कली मोही कायम गराइयो। ड्राइभर भाइचासमेत ५८ जना कृत्रिम व्यक्तिलाई मोही खडा गरी समरजंग कम्पनी, राजकुलो, सडकमा पर्ने सरकारी जग्गा व्यक्तिको नाममा गराएको देखिन्छ । मन्त्रिपरिषद्कै निर्णयले ललिता निवासको ३ रोपनी १२ आना जग्गा पनि अनधिकृत रूपमा व्यक्तिको नाममा दर्ता गराइएको छ। सरकारी जग्गामा मोही नलाग्ने भएपछि पशुपति टिकिन्छा गुठी बनाएर व्यक्तिका नाममा कायम गरिएको थियो। कुनै पनि सरकारी अभिलेखमा पशुपति टिकिन्छा गुठी अस्तित्वमा छैन। इतिहास भीमशमशेर जबराले १९८८ माघ २५ को लालमोहर बमोजिम २ सय ८७ रोपनी ५ आना २ पैसा साढे २ दाममध्ये श्रीमती स्वेतप्रभा देवी राणालाई ५८ रोपनी र छोराहरू कनकशमशेर र रुक्मशमशेरलाई ५७ रोपनीका दरले बकस गरिदिएका थिए। २०१८ फागुन १९ गते नेपाल गजेट भाग २ को अतिरिक्त ४३ मा सुवर्ण शमशेरसमेत ७६ जनाका नाममा उपस्थित हुन आउने सूचना जारी भएको थियो। सरकारले यसपछि नै यो जग्गा अधिग्रहणको प्रक्रिया थालेको देखिन्छ। २०२१ मंसिर १५ मा सरकारले उपत्यकाका ललिता निवाससहति ६ वटा घर र दरबार सार्वजनिक प्रयोजनका लागि क्षतिपूर्ति दिएर अधिग्रहणको निर्णय गरेको थियो। यस बेला महावीर भवन, नक्सालको १ सय ५४ रोपनी ४ आना २ पैसा, हरिहर भवन पुलचोकको २ सय ४० रोपनी १ आना २ पैसा सीता भवन नक्सालको १ सय १९ रोपनी १२ आना ३ पैसा अधिग्रहण गरिएको थियो। त्यस्तै लक्ष्मी निवास महाराजगन्जको २ सय ५८ रोपनी १४ आना, बबरमहल कुरिया गाउँको २ सय ५३ रोपनी ३ आना ३ पैसा १ दाममध्ये २ सय ४० रोपनी ५ आना ३ पैसा १ दाम र त्यहाँ रहेका भवनसमेत अधिग्रहण गरिएको थियो। ललिता निवासको २ सय ९९ रोपनी ९ आना २ पैसामध्ये २ सय ८४ रोपनी १४ आना ३ पैसा अधिग्रहण गरिएको थियो। २०२१ पुस ६ मा जग्गा प्राप्ति ऐनबमोजिम मेजिस्ट्रेट अफिस काठमाडौंले गोरखापत्रमा हक दाबीको दरखास्त दिने जनाउ र जग्गाको क्षतिपूर्ति लिन आउनुहोस् भनी सूचना प्रकाशित भएको थियो। २०२२ जेठ २४ मा मेजिष्ट्रेट अफिस काठमाडौंको घर सरकारीकरण भएको सूचना प्रकाशित भएको थियो। ललिता निवासको श्वेतप्रभा, कनकशमशेर, रुक्मशमशेर, शैलजा, हेमनशमशेर र हाटक शमशेरसमेतका नाममा २ सय ७२ रोपनी १५ आना २ पैसा २५ दाम जग्गा श्री ५ सरकारको हुनेछ भन्ने सूचना गोरखापत्रमा जारी गरेको थियो। २०२२ साउन १० मा मेजर कर्नेल कनकशमशेरलाई ८ रोपनी जग्गा बिक्री गर्न दिने निर्णय गरेको थियो। अधिग्रहणपश्चात् कनकशमशेरले गोठ, तबेलासहित ८ रोपनी जग्गामा बसोबास गर्न पाऊँ भनी निवेदन दिएपछि उनलाई सरकारले नै उपलब्ध गराएको थियो। २०३६ कात्तिक २३ मा यो ८ रोपनी जग्गाको श्रेस्ता कनकशमशेरका नाममा कायम भएको थियो। २०२२ सालको पोत र जग्गा लगत कट्टाअनुसार ललिता निवासको २ सय ७२ रोपनीमध्ये ६० रोपनी जग्गा नेपाल राष्ट्र बैंकको नाममा र २ सय १२ रोपनी समरजंग कम्पनीको रेखदेखमा रहेको देखिन्छ। २०२२ साउन १० मा मेजर कर्नेल कनक शमशेरलाई ८ रोपनी जग्गा बिक्री गर्न दिने निर्णय गरेको थियो। श्री ५ महाराजाधिराजको हुकुम प्रमाणीकरण(हुप्र) र सरकारको निर्णयअनुसार २०३६ जेठ २७ मा जग्गा मध्येबाट पविता देवीलाई १ रोपनी, दामोदरप्रसाद उपाध्ययलाई १ रोपनी, कुमार बस्नेतलाई २ रोपनी ७ आना २ पैसामा दर्ता गरिएको थियो।क्षतिपूर्ति दिएर अधिग्रहण गरी सकेको मध्येबाटै यसरी पञ्चायतकालमा १२ रोपनी ७ आना २ पैसा जग्गा व्यक्तिको नाम दर्ता गरिएको देखिएको छ। २०४६ पछि ललिता निवासको जग्गा व्यक्तिको नाम दर्ता गर्ने क्रमले तीव्रता पाएको देखिएको छ। २०४७ जेठ १७ को निर्णयलाई टेकेर मालपोत, नापी, भूमिसुधारका कमर्चारीसँग भूमाफियाको मिलोमतोमा फटाफट व्यक्तिको नाम दर्ता भएको हो। तत्कालीन समयमा तराईमा २८ बिघा, पहाडमा ९६ रोपनी र उपत्यकामा ५८ रोपनीको हदबन्दी थियो। विभिन्न मितिमा भएका निर्णय र अधिग्रहरणसम्बन्धी सूचनाबमोजिम सूवर्णशमशेर र कञ्चनशमशेरको भागमा रहेको १४ रोपनी ११ जग्गा मात्रै जफत भएको देखिएको छ। छानबिन समितिका संयोजक त्रितालले ललिता निवासको २ सय ९९ रोपनीमध्ये १४ रोपनी ११ आना जग्गामात्रै जफत भएको र अरू सबै मुआब्जा दिएरै अधिग्रहरण गरेको प्रमाण आफूले प्रतिवेदनमार्फत दिएको बताए। त्यो बाहेक ललिता निवासको २ सय ८४ रोपनी १४ आना ३ पैसा जग्गा प्राप्ति ऐन २०१८ का आधारमा अधिग्रहण गरिएको थियो। मालपोत कार्यालय डिल्लीबजारले २०४९ सालमा ललिता निवासको १ सय १२ रोपनी जग्गा व्यक्तिको नाम दर्ता गरिदिएको छ। पुन: नापीमा श्री ५ को सरकार समरजंग कम्पनीको नाममा नाप नक्सा भई फिल्डबुकसमेत कायम भएको १ सय १२ रोपनीभन्दा बढी जग्गा मालपोत डिल्लीबजारबाट राणा परिवारलाई नै लालपुर्जा दिएका थिए। समजंग कम्पनीका नाममा जग्गाधनी दर्ता श्रेस्ता कायम भएको जग्गा व्यक्ति विशेषका नाममा गरी दिन भूमिसुधार विभागबाट २०५९ आसोज २४ मा सहमति दिने निर्णय भएको थियो । छुट दर्ता २०६२ जेठ ३ मा १२ आना २ पैसा राणा परिवारकै नाममा छुट दर्ता गरियो। अनुसन्धानमा यो जग्गा राणाका नाममा गैरकानुनी छुट दर्ता गरिएको देखिएको छ। यो प्रकरण कर्मचारी, नेता, भूमाफियाको प्रत्यक्ष मिलोमतोमा भएको हो। भूमाफिया शोभाकान्त ढकाल र रामकुमार सुवेदीले बालुवाटारको जग्गा हडप्न प्रत्यक्ष भूमिका खेलेको देखिन्छ। त्रिताल प्रतिवेदन र अख्तियारले विशेष अदालतमा दायर गरेको मुद्दामा ढकाल र सुवेदीलाई भूमाफिया किटान गरिएको छ। ढकालसँग ३९ करोड २७ लाख ६८ हजार र सुवेदीसँग ५२ करोड ५१ लाख ४० हजार बिगोसहित मुद्दा छ। अहिले पनि ढकाल हिरासतमा नै छन्। सीआईबीको अनुसन्धान कता ?प्रहरीको केन्द्रीय अनुसन्धान बिभाग (सीआईबी)ले यो प्रकरणको अनुसन्धान गर्ने जिम्मा पायो। सरकारले अख्तियार र सीआईबी दुवैलाई यो विषयमा अनुसन्धान गर्न निर्देशन थियो। अख्तियारले २०७६ माघ २२ मा नै मुद्दा दायर गरिसकेको छ तर सीआईबीको अनुसन्धान कहाँ पुग्यो ? सीआईबीले ठगी तथा लिखत किर्ते कुसरमा अनुसन्धानको जिम्मा पाएको थियो। सीआईबीका प्रवक्ता एसपी श्यामकुमार महतोे कानुनले तोकेको हदम्याद भित्र मुद्दा दर्ता हुनेमा दुईमत नरहेको बताउँछन्। हदम्याद पुस २८ सम्म छ। जग्गा फिर्ता पनि रोकियो मालपोत कार्यालय डिल्लीबजारले व्यक्तिको नाम रहेको बालुवाटारको जग्गा फिर्ता गर्ने प्रक्रिया अगाडि बढायो। उसले ७८ जग्गाधनी भेट्टायो। म्याद बुझ्न कर्मचारी खटायो। तर, ४९ जग्गाधनीले म्याद बुझ्न मानेनन्। ती जग्गाधनीको नाममा २०७८ जेठ २३ मा मालपोत डिल्लीबजारले हक पुग्ने भएका कागजात लिएर आउन गोरखापत्रमा सूचना जारी गर्यो। जग्गाधनी मध्येकी सरला गुरुङले मालपोतको सूचनाविरुद्ध सर्वोच्च अदालतमा रिट निवेदन दर्ता गरिन्। २०७८ असार २४ मा न्यायाधीश कुमार चुँडालको इजलासले अदालतमा मुद्दामा विचराधीन रहेकाले जग्गा फिर्ता गर्ने प्रक्रिया अगाडि नबढाउन अन्तरिम आदेश जारी गरे। मालपोत डिल्लीबजारका प्रमुख टुनाबहादुर श्रेष्ठले अदालतको स्टे अडरका कारण जग्गा फिर्ता प्रक्रिया रोकिएको जानकारी दिए। अख्तियारका पूर्वप्रमुख आयुक्त सूर्यनाथ उपाध्याय जुन व्यक्तिलाई जे जिम्मावारी दिएको हुन्छ। त्यो अनुुसार काम नगर्दा जताततै भ्रदगोल भइरहेको छ । जुन पदमा छ। त्यो पदको जिम्मेवारी पूरा नगर्दा यस्तो भद्रगोल भएको छ। जनता, राष्ट्रको व्यवस्थाले अपेक्षाअनुसार काम नहुँदा बेतिथी बढेको छ। शारदाप्रसाद त्रिताल : पूर्वसचिव, छानबिन आयोगका संयोजक सरकारले बालुवाटारको २ सय ९९ रोपनी जग्गा जफत भएको हो कि होइन भनेर छानबिन गर्ने जिम्मा दिएको थियो। हामीले १४ रोपनी ११ आना जग्गा मात्रै जफत भएको हो। अरू सबै मुआब्जा दिएर नै अधिग्रहण गरेको प्रमाणसहित प्रतिवेदन दिएका थियौं। अख्यितारले यसमा विस्तृत छानबिन गर्यो। मुद्दा पनि दायर गर्यो। पूर्वप्रधानमन्त्री माधवकुमार नेपाल, बाबुराम भट्टराईसहित केहीलाई मुद्दा चलाइएन।"
कांग्रेसको १४औं महाधिवेशनका लागि यस्तो बन्दैछ थ्रिडी मञ्च (फोटो फिचर),"काठमाडौं: नेपाली कांग्रेसको १४औं महाधिवेशनको उद्घाटन सत्रका लागि २५० जना बस्न मिल्ने थ्रिडी मञ्च निमार्ण हुने भएको छ। मंसिर २४२७ गतेसम्म चल्ने महाधिवेशनको युद्धस्तरमा तयारी हुँदैछ। काठमाडौंको भृकुटीमण्डपस्थित खुल्ला स्थानमा महाधिवेशनको उद्घाटन सत्रको मञ्च बनाइँदै छ। सर्लाहीका रोशन जैसवालको नेतृत्वमा मञ्च बन्दैछ। उनले ५० जना कामदार खटाएका छन्। चालिस लाखमा मञ्चदेखि कार्यक्रम स्थलको सजावट गरिरहेका छौं। काम गर्दै गएपछि खर्च बढ्न पनि सक्छ, उनले अन्नपूर्णसँग भने। १६०४० फिटको मञ्च निर्माण भइरहेको उनले बताए। २५ वर्षदेखि उनले काठमाडौंको शंखमुलमा रोशन आर्ट सर्भिस चलाउँदै आएका छन्। पण्डाल, स्वागतद्वार बनाउन पनि कामदारलाई व्यस्ताता छ। राष्ट्रिय सभागृहदेखि पद्मोदय क्याम्पसम्म १० वटा मुख्य स्वागतद्वार बनाउँदैछौं, उनले भने। पार्टीको प्रचार विभागका प्रमुख एवं प्रवक्ता विश्वप्रकाश शर्माले मंगलबार झन्डा र व्यानरहरू टाँगेर महाधिवेशनको प्रचारप्रसार प्रारम्भ गरेका छन् । निर्वाचनका लागि भृकुटीमण्डप सभा हलभित्र, बाहिर र राष्ट्रिय सभा गृह गरी तीन स्थानमा मतदान केन्द्र राखिने छ। तस्बिरहरु : अशोक दुलाल"
ओलीले एमाले सिध्याएर नारायणी नदीमा तिलाञ्जली दिए : नेपाल,इनरुवा: नेकपा एकीकृत समाजवादीका अध्यक्ष माधवकुमार नेपालले नेकपा एमाले समाप्त पारेर केपी शर्मा ओलीले नारायणी नदीमा तिलाञ्जली दिएको बताएका छन्। सुनसरीको इटहरी उपमहानगरपालिकामा आज पार्टीको १ नम्बर प्रदेशस्तरीय भेला तथा कार्यकर्ता प्रशिक्षण कार्यक्रममा उनले ओलीवादले एमाले समाप्त भइसकेकाले पार्टीभित्र रहेका नेता कार्यकर्ताको कन्तबिजोग हुने दिन छिट्टै आउने बताए। अहिले एमालेभित्र रहेका नेता कार्यकर्तालाई समस्या भइरहेको भन्दै उनले एमाले नछोडे उनीहरुको समस्या झन् बढ्दै जाने बताए। एमालेको राष्ट्रिय भेलालाई कुम्भ मेलाको संज्ञा दिँदै अध्यक्ष नेपालले एमालेको हविगतका कारण पार्टीको झण्डा बोक्ने कार्यकर्तासमेत नहुने ठोकुवा गरे। चितवनमा गैँडालाई थमाइएको पार्टीको झण्डा छिट्टै अब बाँदरले बोक्ने दिनसमेत आउने उनको भनाइ थियो। ओलीको एमालेभन्दा आफ्नो पार्टी देशभर सदृढ बन्दै गएको उनले उल्लेख गरे। कार्यक्रममा १ नम्बर प्रदेशका मुख्यमन्त्री राजेन्द्रकुमार राईसहितका पार्टीका सयौँ नेता तथा कार्यकर्ताको सहभागिता थियो।
"राजाले हस्तक्षेप गरेकै हुन, मसँग प्रमाण छ : कमल थापा","काठमाडौं: राप्रपाको एकता महाधिवेशनमा पराजय व्यहोरेका कमल थापाले पूर्वा राजाको हस्तक्षेपकै कारण आफू पराजित भएको स्पष्ट पारेका छन्। उनले राजाको ठाडो हस्तक्षेप भएको प्रमाणसमेत आफूसँग भएको बताएका छन्। मंगलबार प्रेस विज्ञप्ति जारी गर्दै उनले पूर्वराजा ज्ञानेन्द्रको नांगो हस्तक्षेपप्रति भत्सर्ना र निन्दा गरेका छन्। 'अहिले शतप्रतिशत राजावादीहरू भएको पार्टीमा त राजाको ठाडो र फोहोरी हस्तक्षेप (यस सम्बन्धि यथेष्ट प्रमाण हामीसँग सुरक्षित छ) हुन्छ भने भोलि राजसंस्था स्थापित हुँदा अन्य पार्टी र राजनीतिमा राजाको हस्तक्षेप हुँदैन भनेर भन्ने हाम्रो नैतिक धरातल समाप्त भएको छ,' जारी विज्ञप्तिमा भनिएको छ, 'विगतमा झैँ राजाबाट प्रजातन्त्र र प्रजातान्त्रिक संस्थामा हस्तक्षेप हुँदैन भनेर अब हामीले कुन मुखले भन्ने?' अत्यन्त प्रतिकूल अवस्था पनि राजसंस्थाको एजेण्डा बोकेर हिँडेको र राप्रपालाई अहिले परेको पिर पनि यही भएको उनले उल्लेख गरेका छन्। त्यसैले पनि आफू नैतिक र धर्मसंकटमा परेको उनको भनाइ छ। उनले आफ्नो अभिव्यक्तिलाई चुनावमा हारपछिको आक्रोशको रूपमा नबुझ्न आग्रहसमेत गरेको छ। 'एउटा खेलाडी भएको नाताले हार वा जितले मेरो लागि कुनै अर्थ राख्दैन। हारलाई पनि सहर्ष स्वीकार गरेर फेरि अर्को प्रतिस्पर्धाको निम्ति तयार रहने संस्कार मेरो रगतमा छ,' विज्ञप्तिमा भनिएको छ, 'तर पार्टीभित्रको आन्तरिक प्रतिस्पर्धामा निर्मल निवासको अवाञ्छित र अमर्यादित हस्तक्षेपले राजसंस्थासम्बन्धी मेरो र राप्रपाको आधारभूत मान्यतामाथि नै गम्भीर आघात पुगेको छ।' उनले एकता महाधिवेशनबाट निर्वाचित भएका राजेन्द्र लिङ्देनसहित सम्पूर्ण पदाधिकारीहरुलाई बधाई दिएका छन्। विज्ञप्तिको पूर्ण पाठराष्ट्रिय प्रजातन्त्र पार्टीको एकता महाधिवेशन भव्यताका सथा सम्पन्न भएको छ । महाधिवेशन सफल तुल्याउन सहयोग गर्नुहुने सबैमा हार्दिक आभार व्यक्त गर्दछु । महाधिवेशनबाट निर्वाचित अध्यक्ष राजेन्द्र लिंगदेन लगायत सम्पूर्ण पदाधिकारी र सदस्यहरूलाई हार्दिक वधाई तथा सफल कार्यकालको निम्ति शुभकामना व्यक्त गर्दछु । महाधिवेशनले पार्टी एकताको पक्षमा सशक्त मार्गनिर्देशन गरेको छ । विगतमा पटकपटक विभाजनको पिडा भोगेको हुंदा भविष्यमा पार्टी कहिल्यै फुटनु हुंदैन भन्ने महाधिवेशनको स्पष्ट सन्देश र संकल्प रहेको छ । अध्यक्ष पदमा पराजयका वावजुद पार्टी एकताको पक्षमा मेरो निरन्तर सकारात्मक सहयोग रहने छ । केन्द्रिय नेतृत्वको निर्वाचनमा निर्मल निवास र पुर्वराजा ज्ञानेन्द्रको नांगो हस्तक्षेपको भने म घोर भत्सर्ना र निन्दा गर्दछु । फेरि यो पहिलो घटना होइन। २०७४ सालमा पार्टी फुटाउन र विगत केही समय यता तथाकथित भजन मण्डली खडा गरेर पार्टी नेतृत्वको चरित्रहत्या गर्ने र राप्रपाका वारेमा भ्रम सिर्जना गर्ने गराउने कार्य निर्मल निवासबाट बारम्बार हुँदै आएको सर्वविदित छ। मेरो यो अभिव्यक्तिलाई चुनावमा हार पछिको आक्रोशको रूपमा नबुझि दिन सबैमा विनम्र आग्रह गर्दछु । एउटा खेलाडी भएको नाताले हार वा जीतले मेरो लागि कुनै अर्थ राख्दैन । हारलाई पनि सहर्ष स्विकार गरेर फेरी अर्को प्रतिस्पर्धाको निम्ति तयार रहने संस्कार मेरो रगतमा रहेको छ । तर, पार्टी भित्रको आन्तरिक प्रतिस्पर्धामा निर्मल निवासको अवांछित र अमर्यादित हस्तक्षेपले राजसंस्था सम्बन्धि मेरो र राप्रपाको आधारभूत मान्यता माथी नै गंभीर आघात पुगेको छ । नेपालको भूराजनीतिक अवस्था तथा धार्मिक, सामाजिक र सांस्कृतिक परिवेशमा राष्ट्रियता र एकताको प्रतिकको रूपमा राजनीति भन्दा माथी उठेको साझा संस्थाको रूपमा राजसंस्था हुनु उपयुक्त हुन्छ भन्ने हाम्रो मान्यता हो र रहि रहने छ । राप्रपाले परिकल्पना गरेको राजसंस्था एउटा आदर्श अभिभावकको रूपमा रहने सम्मानित संस्था हो । चुनावी राजनीति भन्दा माथी उठेको सम्पूर्ण नेपालीहरूको साझा र तटस्थ संस्थाको रूपमा हामीले राजसंस्थाको वकालत गरेका हौं । अहिले शतप्रतिशत राजावादीहरू भएको पार्टीमा त राजाको ठाडो र फोहरी हस्तक्षेप ९यस सम्वन्धि यथेष्ट प्रमाण हामीसंग सुरक्षित छ० हुन्छ भने भोली राजसंस्था स्थापित हुंदा अन्य पार्टी र राजनीतिमा राजाको हस्तक्षेप हुंदैन भनेर भन्ने हाम्रो नैतिक धरातल समाप्त भएको छ । विगतमा झैं राजाबाट प्रजातन्त्र र प्रजातान्त्रिक संस्थामा हस्तक्षेप हुंदैन भनेर अब हामीले कुन मुखले भन्ने ?अत्यन्त प्रतिकुल अवस्था पनि राजसंस्थाको एजेण्डा बोकेर हिंडेको म र राप्रपालाई अहिले परेको पिर यहि हो । म नैतिक र धर्मसंकटमा परेको छु । यसैगरी देशमा राजनीतिक, आर्थिक र सामाजिक रूपान्तरण गर्न सक्ने शक्ति वा राजनीतिक दलको रूपमा होईन, राप्रपालाई 'भजन मण्डली' बनाउने गलत नियत राखेर मलाई राजनीतिक रूपमा समाप्त पार्न खोजिएको तथ्य स्पष्ट छ । राप्रपालाई 'भजन मण्डली' बनाउने निर्मल निवासको योजना हामी कहिल्यै सफल हुन दिने छैनौं । राजसंस्थाका वारेमा र पार्टीलाई रिमोट कन्ट्रोलबाट चलाउन चाहने निर्मल निवासको योजनाका वारेमा अब राप्रपा भित्र बहस शुरू हुनेछ ।२०७८ मंसिर २१"
मधेसमा माओवादीको लहर आएको छ : प्रचण्ड,"काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डले पार्टीको ध्यान नयाँ विचारको विकास गर्दै देशलाई एकताबद्ध गर्नमा रहेको बताएका छन्। खुमलटारमा मंगलबार आयोजित पर्सा जिल्लाबाट नेकपा एमाले तथा जनता समाजवादी परित्याग गरी माओवादी केन्द्रमा प्रवेश गर्ने नेता तथा कार्यकर्तालाई पार्टीमा स्वागत गर्दै उनले मुलुकलाई नयाँ गति दिने गरी विचारको विकास गर्न लागिएको बताए। 'त्यसकारण अहिले यो पटक देशैभरि बलियो पार्टी बनाउनुपर्छ भनेर हामी लागेका छौं। हाम्रो ध्यान अब समाजवादी क्रान्तिको कसरी विकास गर्ने भन्नेमा छ,' उनले भने। उनले मधेसकै पहिचान र अधिकारका निम्ति आफूहरुले लडाइँ लडेको बताए। 'बीचमा मधेसी जनतामा भ्रम दिने पनि काम भयो। तर अहिले मधेसमा माओवादी केन्द्रप्रति लहर आएको छ। म मधेसका विभिन्न जिल्लाका कार्यक्रममा जाँदा मैले जनतामा माओवादीप्रति उत्साह देखेको छु,' उनले भने। मधेसी जनताको मुक्ति र अधिकारको कुरा गर्ने र उनीहरुलाई अगाडि बढाउने हो भने माओवादी केन्द्रबाहेक अरू कसैको पनि विचार त्यहाँका जनताको पक्षमा नभएको उनको दाबी थियो। 'हाम्रो पहिचान र अधिकारको निम्ति लड्ने पार्टी त माओवादी नै हो रहेछ भन्ने चेतना अहिले बिस्तारै आउँदै गएको छ,' उनले भने।"
"राष्ट्रिय सभा चुनाव : पुस २० गते उम्मेदवारी दर्ता, माघ १० गते मतदान","काठमाडौं: निर्वाचन आयोगले राष्ट्रिय सभा चुनावको तालिका सार्वजनिक गरेको छ। आयोगका अनुसार माघ १२ गते राष्ट्रियसभा सदस्यको निर्वाचन हुनेछ। निर्वाचन आयोगका सहसचिव एवं प्रवक्ता शालिग्राम शर्मा पौडेलका अनुसार पुस २० गते उम्मेदवारी दर्ताको कार्यक्रम छ। उनका अनुसार २१ गते उम्मेदवारीमा दाबी विरोधको उजुरी दिने, २२ र २३ गते उजुरीमाथि जाँचबुझ गरी निर्णय गर्ने, २४ गते उम्मेदवारले नाम फिर्ता लिने र २५ गते उम्मेदवारको अन्तिम नामावली प्रकाशन गर्ने कार्यतालिका रहेको छ। आयोगले पुस २५ गते नै उम्मेदवारहरुलाई निर्वाचन चिन्ह प्रदान गर्नेछ। त्यस्तै माघ १२ गते बिहान ९ बजेदेखि अपराह्न ३ बजेसम्म तोकिएका मतदान केन्द्रमा मतदान हुने आयोगले जनाएको छ। त्यस्तै आयोगले पुस १७ गतेसम्म मतदाता नामावली प्रकाशन गर्नेछ भने सोही दिन मतदाताको विरोधमा उजुरी दिनसक्ने बताइएको छ। पुस १९ गते मतदाताको अन्तिम नामावली प्रकाशन हुनेछ।"
कांग्रेस सहमहामन्त्रीमा कर्णलीका मुख्यमन्त्री शाहीको उम्मेदवारी घोषणा,"कर्णाली : कर्णाली प्रदेशका मुख्यमन्त्री जीवनबहादुर शाहीले नेपाली कांग्रेसको १४ औँ महाधिवेशनमा सहमहामन्त्री पदमा उम्मेद्वारी घोषणा गरेका छन्। कांग्रेसका केन्द्रीयसमेत रहेका मुख्यमन्त्री शाहीले पिछडिएको क्षेत्रको कोटाबाट उक्त पदमा उम्मेदवारी दिने घोषणा गरेका हुन्। मुख्यमन्त्री शाहीका प्रमुख स्वकीय सचिव राज रोकायाले हालसम्म तीन कार्यकाल केन्द्रीय सदस्य भइ पार्टी हितमा कुशलतापूर्वक भूमिका निर्वाह गरेका कारण यसपटक सहमहामन्त्री पदमा उनले मनोनयन दर्ता गरेका हुन्। कांग्रेसले यस पटकदेखि समावेशी समूहअन्तर्गत खस आर्य, महिला, थारु, आदिवासी जनजाति, दलित, मधेशी, मुस्लिम र पिछडिएको क्षेत्रबाट ११ जना सहमहामन्त्री चुन्ने व्यवस्था गरेको छ। प्रदेशसभामा कांग्रेसको ६ सिट मात्र भए पनि वर्तमान सत्ता गठबन्धन निर्माणको सुरुवात कर्णालीबाटै आफूहरुले गरेकाले पार्टी नेताहरुले उक्त भूमिकाको मूल्याङ्कन गर्दै सहमहामन्त्रीको जिम्मेवारी दिनुपर्ने शाहीको भनाइ छ ।"
कांग्रेस महाधिवेशन: यी १६ जिल्लामा किन हुन सकिरहेको छैन अधिवेशन?,"काठमाडौं : नेपाली कांग्रेसको आसन्न १४औँ महाधिवेशनका लागि आयोजक जिल्ला काठमाडौँमा मात्रै करिब १० हजार पार्टीका झण्डा र चुनाव चिन्ह रुख अङ्कित झण्डा सडकका पोलमा राख्न सुरुआत गरिएको छ। पार्टी प्रवक्ता विश्वप्रकाश शर्माले आज पार्टीको झण्डा हस्तान्तरण गरी महाधिवेशनस्थल भृकुटीमण्डपबाट पोलमा झण्डा लगाउने अभियानको प्रारम्भ गरे। प्रचारको विविध प्रक्रियाअनुसार आज सडकका पोलहरुमा झण्डा लगाउने तथा विभिन्न स्थानमा स्वागत गेट बनाउने कार्य प्रारम्भ गरेको उनले जानकारी दिए। महाधिवेशनका लागि स्वागतद्वार तथा श्रृङ्गारको जिम्मेवारी पाएका कांग्रेस काठमाडौँका सचिव गोविन्द पुडासैनी संयोजकत्वको उपसमितिले कोटेश्वर, त्रिभुवन अन्तर्राष्ट्रिय विमानस्थल, गौशाला, माइतीघर मण्डला, त्रिपुरेश्वर, थापापली, कालिमाटी, त्रिचन्द्र कलेज, बागबजार, सिंहदरबार, महाराजगञ्ज, बल्खु, बालाजु क्षेत्रमा ठूला १४ स्वागतद्वार बनाउन सुरु गरेको छ। यसबाहेक महाधिवेशनस्थल भृकुटीमण्डप वरपर झण्डै १० स्वागतद्वार बनाइने सचिव पुडासैनीले बताए। कांग्रेसले उत्साह, एकता र रुपान्तरण, सफल बनाऔँ नेपाली कांग्रेसको १४औँ महाधिवेशन भन्ने प्रचारात्मक नारा पनि तय गरेको छ। कांग्रेसको १४औँ महाधिवेशन यही मङ्सिर २४ देखि २७ गतेसम्म काठमाडौँमा हुँदैछ। यस्तो छ महाधिवेशन कार्यक्रम मङ्सिर २४ गते दिउँसो १ बजे भृकुटीमण्डपमा महाधिवेशनको उद्घाटन हुने र हलमा बन्द सत्र हुनेछ। कांग्रेसले भृकुटीमण्डप, राष्ट्रियसभा गृह र महेन्द्र पुलिस क्लब गरी तीन ठाउँमा निर्वाचनको प्रक्रियाको काम गर्ने जनाएको छ। कांग्रेसको केन्द्रीय निर्वाचन समितिका अनुसार केन्द्रीय कार्य समितिको निर्वाचनका लागि यही मङ्सिर २४ गते बिहान १० बजे मतदाता नामावली प्रकाशन गर्ने, मङ्सिर २५ गते बिहान १० देखि साँझ ५ बजेसम्म उम्मेदवार मनोनयन पत्र दर्ता गर्ने र मङ्सिर २६ गते बिहान ८ देखि १० बजेसम्म मनोनयन पत्रमाथि पर्ने दाबी विरोध दर्ता गर्ने, जाँचबुझ गर्ने कार्यतालिका रहेको छ। यसैगरी मङ्सिर २६ गते नै बिहान १० देखि १२ बजेसम्म सो उपर निर्णय गर्ने, दिउँसो १२ देखि ३ बजेसम्म उम्मेदवारको नेपाली वर्णानुक्रम 'देवनागरी लिपी' पहिलो नाम प्रकाशित गर्ने, दिउँसो ३ देखि अपराह्न ४ बजेसम्म मनोनयन फिर्ता लिने, साँझ ५ बजे उम्मेदवारको अन्तिम नामावली प्रकाशन गर्ने र मङ्सिर २७ गते विहान ८ बजेदेखि मतदान सुरु गर्ने समितिले जनाएको छ। कांग्रेस केन्द्रीय कार्यसमितिका लागि एक सभापति, दुई उपसभापति, दुई महामन्त्री, आठ सहमहामन्त्रीको निर्वाचन हुने व्यवस्था छ । कोषाध्यक्ष भने निर्वाचित केन्द्रीय सदस्य मध्येबाट निर्वाचित हुने व्यवस्था छ। त्यसैगरी ३५ खुला केन्द्रीय सदस्य, महिला नौ, प्रत्येक प्रदेशबाट तीन जनाका दरले २१, दलित नौ, आदिवासीजनजाति १५, खसआर्य १३, मधेसी नौ, थारु चार, मुस्लिम तीन, पिछडिएको क्षेत्रबाट एक, अल्पसङ्ख्यकबाट एक, अपाङ्गबाट एक सदस्य गरी कूल १३४ पदाधिकारी तथा सदस्यको निर्वाचन हुने विधानको व्यवस्था छ। यसबाहेक केन्द्रीय सभापतिले ३३ जना मनोनित गर्ने विधानमा उल्लेख छ। चार हजार ७०० महाधिवेशन प्रतिनिधि हुने यस महाधिवेशनमा प्रत्येक प्रतिनिधिसभा निर्वाचन क्षेत्रबाट २६ जनाका दरले निर्वाचित हुने तथा पार्टीका भातृ र शुभेच्छुक संस्थाबाट एवं विदेशस्थित जनसम्पर्क समितिबाट गरी करिब चार हजार ७०० महाधिवेशन प्रतिनिधि रहने कांग्रेसले जनाएको छ। कांग्रेसका क्रियाशील सदस्यता सङ्ख्या आठ लाख ४० हजार १०५ छन्। त्यसमध्ये ६ लाख ४४ हजार ५६४ पुरुष, एक लाख ९५ हजार ३७२ महिला र १६९ अन्य रहेका छन्। कांग्रेसको महाधिवेशन सफलतापूर्वक सम्पन्न गर्न केन्द्रमा सभापति शेरबहादुर देउवाको संयोजकत्वमा महाधिवेशन तयारी मूल समिति, केन्द्रीय सदस्य ज्ञानेन्द्रबहादुर कार्कीको संयोजकत्वमा अर्थ सङ्कलन समिति, केन्द्रीय सदस्य सुरेन्द्रराज पाण्डेको संयोजकत्वमा भोजन तथा आवास व्यवस्थापन समिति गठन गरी आवश्यक काम कारबाही प्रारम्भ गरेको छ। त्यसैगरी सहमहामन्त्री डा प्रकाशशरण महतको संयोजकत्वमा विदेशी पाहुना स्वागत तथा व्यवस्थापन समिति, प्रवक्ता विश्वप्रकाश शर्माको संयोजकत्वमा प्रचारप्रसार समिति, काठमाडौं जिल्लाका पार्टी सभापतिको संयोजक र ललितपुर र भक्तपुर जिल्ला सभापति सदस्य रहने उद्घाटन समारोह एवं मञ्च व्यवस्थापन समिति, केन्द्रीय सदस्य मोहनबहादुर बस्नेतको संयोजकत्वमा स्वास्थ्य समिति, केन्द्रीय सदस्य सीता गुरुङको संयोजकत्वमा सांस्कृतिक समिति, नेपाल भूतपूर्व सैनिक संघका अध्यक्ष कर्णेल धनबहादुर मास्की रानाको संयोजकत्वमा स्वयंसेवक व्यवस्थापन समिति गठन गरिएको छ। छ प्रदेशमा निर्वाचन सम्पन्न महाधिवेशनअन्तर्गत कांग्रेसले छ प्रदेशमा प्रदेश अधिवेशन सम्पन्न गरिसकेको छ। प्रदेश अधिवेशनबाट प्रदेश कार्य समितिसहित सुदूरपश्चिम प्रदेश सभापतिमा वीरबहादुर बलायर, कर्णाली प्रदेश सभपातिमा ललितजङ्ग शाही, लुम्बिनी प्रदेश सभापतिमा अमरसिंह पुन, गण्डकी प्रदेश सभापतिमा शुक्रराज शर्मा, वाग्मती प्रदेश सभापतिमा इन्द्र बानियाँ र प्रदेश नं १ को सभापतिमा उद्धव थापा निर्वाचित भएका छन्। कांग्रेसको प्रदेश नं २ को प्रदेश अधिवेशनको उद्घाटन भएपनि नेतृत्व चयनका लागि निर्वाचन हुन बाँकी छ। त्यसैगरी कांग्रेसले १४औँ महाधिवेशनअन्तर्गत हालसम्म ६१ जिल्लामा पार्टीको जिल्ला अधिवेशन सम्पन्न गरेको भने १६ जिल्लाको अधिवेशन हुन बाँकी रहेको गरेको समिति सचिव जगन्नाथ श्रेष्ठले जानकारी दिए। सिन्धुली, सिन्धुपाल्चोक, मकवानपुर, चितवन, नवलपुर 'बर्दघाट सुस्ता पूर्व', बाँके, अछाम, कैलाली, तथा प्रदेश नं २ का आठ जिल्लाहरु सप्तरी, सिराहा, धनुषा, महोत्तरी, सर्लाही, रौतहट, बारा र पर्सामा कांग्रेसको जिल्ला अधिवेशन हुन बाँकी छ। यसबाहेक कांग्रेसले सबै जिल्लाका कूल १६५ प्रतिनिधिसभा निर्वाचन क्षेत्र र ३३० प्रदेशसभा निर्वाचन क्षेत्रमा क्षेत्रीय अधिवेशन सम्पन्न गरिसकेको छ। गत भदौ १८ गतेदेखि अधिवेशन प्रक्रिया आरम्भ गरेको पार्टीले यसअघि नै देशभरका सबै वडा र पालिकामा पार्टीको अधिवेशन सम्पन्न गरिसकेको छ।"
बारका पदाधिकारीहरुलाई ओलीले भने क्यान्सर लागेकालाई कुखुरा मन्साएर हुँदैन,"काठमाडौं: नेकपा एमालेका अध्यक्ष केपी शर्मा ओलीले न्यायाधीशहरु आफ्नो मर्यादामा बस्नुपर्ने बताएका छन्। प्रधानन्यायाधीश चोलेन्द्र शम्शेर जबराविरुद्ध महाअभियोग लगाउन माग गर्दै बालकोटस्थित निवास पुगेका नेपाल बार एशोसिएशनका पदाधिकारीसँग उनले भने, 'न्यायाधीशहरु निष्पक्ष र न्यायिक मर्यादाभित्र रहनुपर्छ।' उनले प्रधानन्यायाधीशको राजीनामाबाटमात्र न्यायालय सुधार नहुने बताए। 'तपाईँहरुको कुरा थुप्रै जायज छन्। तर प्रधानन्यायाधीशको राजीनामा प्रस्थान विन्दु होइन, अन्त्य हो। त्यसबाट न्यायिक सुधार अगाडि जान्छ भन्ने होइन, पूर्णविराम लगाउने कुरा हो, उनले भने। पूर्वप्रधानमन्त्री ओलीले क्यान्सरको उपचार कुखुरा मन्साएर नहुने टिप्पणी गरे। 'अहिले न्याय क्षेत्र ध्वस्त भइसकेको छ। हामी चाहन्छौं यस स्थितिबाट साँच्चैको स्वतन्त्र र निष्पक्ष बनाउनुपर्छ। हामीले स्वतन्त्र न्यायालयको निकै कुरा गर्यौँ। क्यान्सर भएको छ भने कुखुरा मन्साएर निको हुँदैन,' उनले भने। उनले न्यायालय अहिले स्वच्छ र निष्पक्ष दुवै नभएको जिकिर गरे। न्यायालय न स्वच्छ रह्यो न निष्पक्ष रह्यो। यहाँहरुले स्वच्छताको त कुरा उठाउनुभयो निष्पक्षताको प्रश्न उठेन कि जस्तो लाग्यो। आफू अधिवक्ता भएकाले पो हो कि?, उनको प्रश्न थियो। न्यायालय निष्पक्ष नहुँदा र त्यहाँ न्यायिक मन नहुँदा अहिलेको स्थिति आएको उनको भनाइ थियो। 'हामीले स्वतन्त्र न्यायालयको निकै कुरा गर्यौं, तर त्यहाँ निष्पक्ष, न्यायिक मन भएन भने अहिलेको अवस्था आयो। केही भन्न बोल्न नपाइने भएपछि अहिलेको स्थिति आयो,' उनले भने।"
एमाले अध्यक्ष ओली र आन्दोलित कानुन व्यवसायीबीच भेट,"काठमाडौं : प्रधानन्यायाधीश चोलेन्द्रशमशेर जबराको राजीनामा माग गर्दै आन्दोलित कानुन व्यवसायी एमाले अध्यक्ष केपी शर्मा ओली भेट्न पुगेका छन्। मंगलबार दिँउसो एमाले अध्यक्ष ओलीलाई भेट्न नेपाल बार एसोसिएसनका पदाधिकारीसहित कानुन व्यवसायी बालकोट पुगेका हुन्। भेटमा एमालेका संसदीय दलका उपनेता एवम् उपाध्यक्ष सुवास नेवाङ र उपाध्यक्ष विष्णु पौडेल पनि सहभागी छन्। भेटमा प्रधानन्यायाधीश जबराविरुद्ध १७ अभियोग समेटिएको ज्ञापनपत्र अध्यक्ष ओलीलाई बुझाएका छन्। प्रतिपक्षी एमाले अध्यक्ष ओलीले प्रतिनिधिसभा पुनःस्थापनाको फैसलामा संलग्न पाँच न्यायाधीशले नै राजीनामा गर्नुपर्ने बताउँदै आएका छन्। तत्कालीन प्रधानमन्त्री ओलीले गरेको प्रतिनिधिसभा विघटनलाई बदर गर्दै जबरासहित न्यायाधीश दीपककुमार कार्की, मीरा खड्का, ईश्वरप्रसाद खतिवडा र डा आनन्दमोहन भट्टराईले पुनःस्थापनाको फैसला गरेका थिए। पाँच दलीय गठबन्धनले गर्दा अदालतमा समस्या सिर्जना भएको ओलीले बताउँदै आएका छन्। उनले अदालतको हुर्मत लिने काम गठबन्धनले गरेको दाबी गरेका थिए। प्रधानन्यायाधीश जबराविरुद्ध १७ अभियोग समेटिएको ज्ञापनपत्र सभामुख, राष्ट्रियसभा अध्यक्षसहित विभिन्न दलका नेतालाई बुझाएका थिए। नेपाल बार एसोसिएसन अध्यक्ष चण्डेश्वर श्रेष्ठको नेतृत्वमा पूर्वअध्यक्ष, महान्यायाधिवक्ता सम्मिलित टोलीले पाँच पृष्ठको ज्ञापनपत्र बुझाएको हो। बारले सभामुख अग्निप्रसाद सापकोटा, राष्ट्रियसभा अध्यक्ष गणेश तिमिल्सेना, एमाले संसदीय दलका उपनेता सुवास नेम्बाङ, माओवादी केन्द्रका प्रमुख सचेतक देव गुरुङ, जनता समाजवादी पार्टी(जसपा) नेपालका संघीय परिषद्का अध्यक्ष डा बाबुराम भट्टराई, लोकतान्त्रिक समाजवादी पार्टीका प्रमुख सचेतक लक्ष्मणलाल कर्ण, नेकपा मसालका प्रवक्ता रामप्रकाश पुरी लगाएतलाई भेटेको थियो। कांग्रेस सभापति एवं प्रधानमन्त्री शेरबहादुर देउवा, माओवादी केन्द्र अध्यक्ष पुष्पकमल दाहाल, नेकपा एकीकृत समाजवादी अध्यक्ष माधवकुमार नेपालले न्यायालयभित्रै समस्याको समाधान खोजिनुपर्ने अभिव्यक्ति दिँदै आएका छन्। प्रचण्डले पनि नेपाल बार एसोसिएसनका पदाधिकारीसँगको भेट गरिसकेका छन्। भेटमा प्रचण्डले न्यायपालिकाले लगाएको गुन कार्यपालिकाले तिर्नेछ, हामीले बिर्सियौं कि भन्ने नठानियोस्।भन्ने विषयले चर्चा पाएको छ। प्रचण्डले हिजो कार्यपालिकामा समस्या भएको र बारदेखि पूर्वप्रधानन्यायाधीश, कानुन व्यवसायीसँग झन्डैझन्डै गुहार मागेको स्थिति रहेको बार पदाधिकारीसँगको भेटमा स्मण गरेका थिए। त्यहाँबाट ठूलो सहयोग प्राप्त पनि भयो दाहालले भेटमा भने । उनले भने, राजनीतिक दलले कानमा तेल हालेर बसेका हुन् कि ? नबुझेका हुन् कि ? थाहा नपाएर यसो गरेका छन् ? के अनौठो भयो डेढ महिना हुन लागिसक्यो ? जुन कुरा तपाईंहरूले भन्नुभएको छ। तपाईंहरूको मर्म पनि बुझिने खालकै छ। दाहालले आन्दोलिन भएदेखि यो विषयमा गठबन्धन दलमा पनि छलफल भएको भेटमा खुलाएका थिए। सत्ता गठबन्धन दल नेकपा माओवादीका अध्यक्ष दाहालको यो भनाइले गत २८ असारको फैसलालाई संकेत गरेको बारका पदाधिकारी बताउँछन्। उक्त समय सर्वोच्च अदालतले शेरबहादुर देउवालाई प्रधानमन्त्री नियुक्त गर्न परमादेश दिएको थियो। सो समय सर्वोच्चले तत्कालीन प्रधानमन्त्री केपी शर्मा ओलीले गरेको प्रतिनिधिसभा विघटनको निर्णय पनि बदर गरेको थियो। उक्त समय बारका पदाधिकारीले पनि सेटिङमा भएको निर्णय भनेका थिए भने सर्वोच्चमा सेटिङ भएको भन्दै देशभर आन्दोलन र बिरोध पनि भए। अहिले दाहाल स्वयम्ले यो कुराको रहस्य फुत्काएका छन्। नेपाल बार एसोसिएसनका कोषाध्यक्ष रुद्रप्रसाद पोखरेल दाहालको यस्तो प्रतिक्रियाले उक्त फैसला सेटिङको आधारमा भएको भन्ने कुराको पुष्टि गर्ने बताउँछन्। बारले जबराले मन्त्रिपरिषद्मा भाग खोजेको, न्यायालयमा विकृति, विसंगति, भ्रष्टाचारजन्य कार्य गरेको आरोप लगाएको छ। त्यस्तै, संवैधानिक परीक्षण गर्न दायर रिटको सुनुवाइमा ढिलाइ, संवैधानिक अंगमा पदाधिकारी नियुक्तिको रिटमा सुनुवाइ नगरी न्यायमा अवरोध गरेको बारको आरोप छ। संवैधानिक र अन्य आयोगमा परिवारका सदस्य तथा निकट व्यक्तिलाई नियुक्तिको सिफारिस गरेको, कार्यपालिका प्रमुख र दलका नेताहरूसँग अमर्यादित भेटघाट गरी पदीय गरिमाविपरीत न्यायालयको स्वतन्त्रता र गरिमामै गम्भीर आँच आउने कार्य गरेको कानुन व्यवसायीको आरोप छ। प्रधानन्यायाधीश जबराले आन्दोलनलाई सडकको आवाजको संज्ञा दिएपछि बार झन् चिढिएको छ। त्यही भएर बारको टोली प्रधानन्यायाधीशविरुद्ध दलका दैलोदैलोमा पुगेको हो। प्रधानन्यायाधीशले राजीनामा नगरेको अवस्थामा संविधानको धारा १०१ बमोजिम महाभियोग प्रस्ताव पारित गर्नुपर्ने व्यवस्था छ। त्यसका लागि प्रतिनिधिसभामा तत्काल कायम रहेको सम्पूर्ण सदस्य संख्याको एकचौथाइले महाभियोग प्रस्ताव दर्ता गर्न सक्ने प्रावधान छ। त्यस्तो प्रस्ताव प्रतिनिधिसभामा कायम रहेका सम्पूर्ण सदस्य संख्याको कम्तीमा दुई तिहाइ बहुमतबाट पारित भए प्रधानन्यायाधीश पदमुक्त हुन्छन्।"
कांग्रेस महाधिवेशन काठमाडौंमा : कहाँकहाँ गरियो होटल बुकिङ ?,"काठमाडौं : नेपाली कांग्रेसको १४ औं महाधिवेशनमा भाग लिन काठमाडौं आएका महाधिवेशन प्रतिनिधि बस्नका लागि तीन ठाउँमा होटल बुकिङ गरिएको छ। मंसिर २४ गतेदेखि सुरु हुने महाधिवेशनमा आउने प्रतिनिधिलाई राजधानीको सुन्धारा, ठमेल र गौशालामा बस्ने व्यवस्था गरिएको छ। हालसम्म तीन हजार ८०० प्रतिनिधिका लागि ८६ होटल बुकिङ गरिएको आवास तथा भोजन समितिका संयोजक एवं कांग्रेस केन्द्रीय सदस्य सुरेन्द्र पाण्डेले राससलाई जानकारी दिए। महाधिवेशनमा चार हजार ७०० प्रतिनिधि सहभागी हुने उनले बताए। 'चार हजार ३०० महाधिवेशन प्रतिनिधि बस्न मिल्ने गरी होटल बुकिङको तयारी गरेका छौं', पाण्डेले भने। समितिले महाधिवेशनमा सहभागी हुने आठ हजार व्यक्तिका लागि भोजनको व्यवस्था गर्न लागेको छ। 'अनुपम फुडल्याण्ड, बत्तीसपुतली र दियालो फुडल्याण्ड, बसुन्धरामा भोजनको व्यवस्था गरिएको छ', संयोजक पाण्डेले भने। मंसिर २४ गते बेलुकादेखि २७ गते बेलुकासम्म भोजनको व्यवस्था गरिएको छ।"
माओवादी केन्द्रले कसरी छान्दैछ राष्ट्रिय सम्मेलनका प्रतिनिधि ?,"काठमाडौं : नेकपा (माओवादी केन्द्र)को राष्ट्रिय सम्मेलनमा झण्डै १५ सय प्रतिनिधि सहभागी हुने भएका छन्। काठमाडौंको प्रज्ञा भवन कमलादीमा हुने राष्ट्रिय सम्मेलनका लागि मंसिर मसान्तसम्म सबै केन्द्रीय विभागबाट प्रतिनिधि चयन गर्न अध्यक्ष पुष्पकमल दाहाल (प्रचण्ड)ले निर्देशन दिएका हुन्। माओवादी केन्द्रले केन्द्रीय कार्यालयबाट राष्ट्रिय सम्मेलनको लागि १० प्रतिशत मनोनित गर्ने प्रतिनिधिको व्यवस्था गरिएकोमा त्यसलाई घटाएर ५ प्रतिशत कायम गरेको छ। राष्ट्रिय सम्मेलनमा प्रत्येक प्रदेशबाट ३० जनाको दरले प्रतिनिधि छनौट गर्ने र बाँकी १५०० संगठित सदस्य बराबर १ जना प्रतिनिधि चयन गर्ने निर्णय भएको छ। ८० वटासम्म पालिकाहरु भएका प्रदेशमा प्रदेश समिति १७५ सदस्यीय कायम गर्ने र सो भन्दाबढी पालिकाहरु भएका प्रदेशहरुमा प्रत्येक पालिका र दुवै तहका निर्वाचन क्षेत्र संख्याको आधारमा प्रदेश समितिमा ११ जना सदस्य थप गर्ने निर्णय गरिएको छ। केन्द्रीय पदाधिकारीबाट करिब ५ सय जना राष्ट्रिय सम्मेलनमा सहभागी हुन्छन्। केन्द्रीय सदस्य र केन्द्रीय सल्लाहकारबाट सबै र केन्द्रीय विभागबाट तीन तीन जनाका दरले ५० सय जना प्रतिनिधि हुने छन्। प्रत्येक प्रदेशले कम्तिमा १ जना घाइतेअपाङ्ग कमरेडहरुलाई राष्ट्रिय सम्मेलनको प्रतिनिधि अनिवार्य चयन गर्नुपर्ने निर्णय गरिएको छ। राष्ट्रिय सम्मेलनमा प्रस्तुत गरिने विधानको आवश्यक परिमार्जन गर्न देव गुरुङको संयोजकत्वमा जनार्दन शर्मा, लीलामणि पोखेल, पम्फा भुसाल र मातृका प्रसाद यादव रहेको समिति गठन गरिएको छ। पुस ११ गतेदेखि १३ सम्म माओवादी केन्द्रको राष्ट्रिय सम्मेलन हुन लागेको हो। सम्मेलनको लागि प्रचण्ड अहिले राजनीतिक दस्तावेज लेखनको तयारीमा जुटेका छन्। प्रचण्डले जारी गरेको परिपत्रमा भनिएको छ, 'राष्ट्रिय सम्मेलनमा सहभागी हुने प्रतिनिधिहरुलाई प्रतिव्यक्ति दुई हजार रुपैयाँ शुल्क तोकिएको छ। सबै प्रतिनिधिहरुले खाने, बस्ने लगायतका खर्चको व्यवस्थापन स्वयम् आफैं गर्नु पर्नेछ। आआफ्ना प्रतिनिधिहरुको सम्पूर्ण व्यवस्थापनको जिम्मा सम्बन्धित प्रदेशको हुनेछ। '"
महाधिवेशनपछि ओली रोडम्याप,"कम्युनिस्ट आन्दोलनमा बेलाबेलामा चलिरहने फुटको पुनरावृत्तिले घाइते एमालेको घाउलाई चितवनले निको पारेको छ। नेकपा एमाले र केपी शर्मा ओलीको राजनीतिक छलाङ नारायणी किनारबाट देश विदेशमा तरंगित भइरहेको छ। २०७८ मंसिर १० गते नारायणी नदी किनारबाट नेकपा एमालेको १०औं महाधिवेशनका विचारहरू विचरण गर्दै कैयन माइल परसम्म बग्दै अघि बढिरहेको छ। त्यहीं दिनबाट सलह जसरी पूर्वपश्चिम राजमार्ग हुँदै एमाले र केपी ओलीका बयानले नेपालको राजनीतिक आकाश ढाकिरहेको छ। विचार र राजनीतिले ढाकेको त्यो दिनपछि जितेको मान्छे हराउन मतपत्र च्यात्ने इतिहासलाई पनि चितवनले बिर्सिदिएको छ। स्वाभिमानी र इमानको राजनीति सिकेको चितवनले लाखौंलाख आगन्तुकलाई स्वागत गर्न पाउँदा हर्षविभोर छ। जबजब आगन्तुकहरू चितवनको त्यो नदीकिनार नजिक पुग्दै थिए। झन्झन् हर्षित हुँदै थिए। अधिक भीडको कोचाकोच, भोक, प्यास र अनेक दुःखलाई भुलिरहेका थिए। सबैजसोले एकतमास नारायणी किनारको भव्य मञ्चतिर खुसीका दृष्टि तेस्याइरहेका थिए। लाखौँ मध्ये केहीकेहीलाई सोधियो, तपाईं किन यहाँ ? जवाफ थियो, केपी ओली हेर्न। समकालीन नेपाली राजनीतिमा केपी शर्मा ओली नेतृत्वको एमालेको अपरिहार्यतालाई त्यो लाखौं भीडले मागिरहेको थियो। त्यो दिनले ओली र एमाले विश्व राजनीतिमा एउटा रोचक इतिहास रच्योे। विभिन्न अन्तर्राष्ट्रिय आमसञ्चार माध्यमहरूले त्यो दिनबारे गरेको बयानले उक्त दावालाई पुष्टि गर्छ। अझ भन्नुपर्दा पुँजीवादको प्रचारक माध्यमहरूको रिपोर्टहरूले नै ओली र एमालेलाई जोडेर मार्क्सवादको जरासम्म समीक्षा गर्यो। नेपालको सबैभन्दा ठूलो राजनीतिक दल नेकपा एमालेको १०औ राष्ट्रिय महाधिवेशनले केपी ओलीलाई दोस्रो पटक अध्यक्षमा निर्वाचित गरेको छ। पहिलो पटक अध्यक्ष हुँदा ओलीले राष्ट्रिय अन्तर्राष्ट्रिय आक्रमणबाट एमालेलाई जोगाउन ढालको काम गरे। पार्टीभित्र र बाहिरी शक्तिले आगो झोसिदिएको एमालेको घरलाई जल्नबाट जोगाउन बारुणयन्त्र बने। फेरि पनि, ओलीको विकल्प नभएकाले प्रचण्ड बहुमतले पुनः उनैलाई नै नेतृत्व गर्ने जिम्मेवारी सुम्पियो। नारायणीको बालुवामाथि टल्किएका अनुहारहरूले ओलीकै निरन्तरताको मत जाहेर गरेका थिए। र, सौराहाको बन्द भेलाले त्यहीं परिपुष्टि गरेको हो। चितवनबाट एमालेको वैचारिक झोला बोकेर नेपालभर छरिएका लाखौंलाख नेता, कार्यकर्ताले केही नयाँ सन्देश दिइरहेका छन्। सौराहाको शान्त राष्ट्रिय निकुञ्जबाट नेपालको राजनीतिमा केही मार्गचित्र कोरेको छ। एमाले अझै शक्तिशालीनेपालको कम्युनिस्ट आन्दोलनमा बेलाबेलामा चलिरहने फुटको पुनरावृत्तिले घाइते एमालेको घाउलाई चितवनले निको पारेको छ। नेपालको राजनीतिमा यो पार्टीलाई फेरि पनि पहिलो शक्तिको रूपमा स्थापित गरेको छ। राजनीति एउटा भीडहरूको खेती पनि हो भन्ने राजनीति शास्त्रीको भनाइलाई सत्य ठान्दा चितवनले त्यो सन्देश दिएको छ। राजनीति एउटा भीडहरूको खेती पनि हो भन्ने राजनीति शास्त्रीको भनाइलाई सत्य ठान्दा चितवनले त्यो सन्देश दिएको छ। दलीय राजनीतिमा जनमत सबैभन्दा ठूलो कुरा हुन्छ। दलीय राजनीतिमा जनमत सबैभन्दा ठूलो कुरा हुन्छ। आफूमा सञ्चित जनमतको आकलन गर्दै चितवन सौराहाको बन्दसत्रले सगौरव घोषणा गर्यो, हामी तीन वटै तहका निर्वाचनहरूका लागि जित्नेगरी तयार भयौं। जबजको अन्तर्राष्ट्रियकरणनेकपा एमालेको सफलताको प्रमुख कारण जननेता मदन भण्डारीले प्रतिवादन गरेको जनताको बहुदलीय जनवाद (जबज) लाई लिने गरिन्छ। नेकपा एमालेको १०औं महाधिवेशनसम्म आइपुग्दा एमालेले जबजलाई ब्रान्डिङ गर्दै आएको छ। लोकतान्त्रिक रूपान्तरण गरेर नेपाली माटो सुहाउँदो कम्युनिस्ट राजनीतिलाई जनमतबाटै स्थापित हुनुको पछाडिका कारणबारे अन्तर्राष्ट्रमा खोज हुन थालेको छ। सन् १९९१ मा न्युजविक नामको अमेरिकी अखबारमा प्रकाशित नेपाल, जहाँ कार्ल मार्क्स जीवित छन् शीर्षकको अन्तर्वार्तापछि जननेता मदन भण्डारी विश्वविख्यात भए। दुनियाँबाट कम्युनिस्ट सरकारहरू धमाधम पतन भइरहेका बेला जनताको बहुदलीय जनवादले मार्क्सवादी दर्शनलाई नवीन व्याख्या गर्यो। त्यसैको आधारमा जनमतबाटै नेपालको पहिलो कम्युनिस्ट प्रधानमन्त्रीको हैसियतले २०५१ सालमा मनमोहन अधिकारीको सरकारले लोककल्याणकारी समाजवादी ढाँचाबाट काम गर्यो। जबजलाई उच्चतम वैज्ञानिक समाजवादी ढाँचाबाट चिरफार गर्दै २०७२ पछि दुई पटक प्रधानमन्त्री हुँदा विकासका दृष्टिले सारिएको नवीन सोचहरू अर्को अध्ययनको विषय बनिरहेको छ। ओलीवादको जन्मएमालेको त्यो अधिवेशनलाई ओलीवेशन भन्दै केहीले राजनीतिक पीडा ओकले। एमालेका आम कार्यकर्ता र बहुसंख्यक नेपाली जनताले एमालेका अध्यक्ष ओलीप्रति गरिरहेको प्रेमको मापन गर्दा उक्त भनाइ ठिकै हो भन्ने पनि लाग्छ। विश्व राजनीतिमा कम्युनिस्ट लिग हुँदै सन् १८४८ को कम्युनिस्ट मेनिफेस्टो तयार पार्ने कार्ल मार्क्स र सहयात्री फ्रेडरिक एंगेल्स पहिलो चर्चित समाजवादी नेता हुन्। सन् १९१७ को रुसी महान् अक्टोवर क्रान्तिले जन्माएको भ्लादिमिर लेलिन र जोसेफ स्टालिनले आफ्नै इतिहास रचे। सन् १९२१ मा चिनियाँ कम्युनिस्ट पार्टी स्थापना भई १९४९ मा जनवादी गणतन्त्र चीनसम्म आइपुग्दा माओत्सेतुङ नायक बने। देङ स्याओपिङको सुधारवाद र चिनियाँ विशेषतासहितका समाजवादका नायकत्व गर्ने सी चिन फिङबाट दुनियाँ चकित भइरहेका छन्। २००६ सालमा पुष्पलालले कम्युनिस्ट पार्टी स्थापना गरे। उक्त पार्टीको पाँचौं महाधिवेशनबाट जननेता मदन भण्डारीको जबजको प्रार्दुभाव गरे। मनमोहन अधिकारीले सरकारका कामहरूमा लोककल्याणकारी राज्यको झल्को दिए। केपी शर्मा ओलीले नेपालको सन्दर्भमा लोककल्याणकारी समाजवादी विकासको आधुनिक मोडेललाई स्थापित गरे। नेपाली माटोमा कल्पना नगरिएका विकासका आयाम थालनी गरे। चौतर्फी घेराबन्दीका बाबजुद ओलीले पार्टीका अनेक समस्याहरूका व्यवस्थापन गरेरै छाडे। राष्ट्रियताप्रति चट्टानी अडान कायम राखेर नेपाल र नेपालीको नाक ठाडो बनाए। अन्तर्राष्ट्रिय जगत्मा सक्षम नेताको नाम चढाए। २०७२ सालपछि दुई पटक प्रधानमन्त्री भएपछिका दिनहरूमा जसरी ओलीले नेपाललाई चिनाए त्यो ओलीवादको आरम्भका रूपमा बुझ्दा हुन्छ। अबको सरकारको नेतृत्वचितवनमा उर्लिएको जनसागर र सौराहामा देखिएको अनुशासित कार्यकर्ताको पंक्तिले नेकपा एमाले बलियो हैसियतमा देखियो। २०७५ जेठमा एकीकृत नेकपाको हाराहारीमै शक्ति सञ्चय गर्दै अघि बढ्दै गरेका भान छाड्यो। केही स्थापित नेताहरूको अनुहार हराउनुबाहेक चितवनमा एमालेले प्राप्त नगरेको केही रहेन। हिन्दू जातिको धार्मिक कथामा हनुमानलाई आफ्नो शक्तिका बारे अरूले बताइदिएपछि चेत खुलेजस्तै एमालेले चितवनबाट आफ्नो वास्तविक शक्ति बुझ्यो। मजबुत संगठन, अनुशासित कार्यकर्ता पंक्ति, नेपाली जनताको अपार माया पाएको अध्यक्ष ओलीप्रेमको परीक्षण चितवनबाट एमालेले गर्यो। सरकारमा रहँदा भए, गरेका ऐतिहासिक कामहरूका पक्षमा हरेक उमेर, समूह तथा वर्गका नागरिकको ठूलो हिस्सा भएको निष्कर्ष एमालेले उक्त अधिवेशनबाट निकालेको छ। ठूलो जनहिस्सा तीनवटै तहमा फेरि पनि एमालेकै बहुमतको सरकारको प्रतीक्षारत रहेको अधिवेशनको माहोलले जनाउँछ। समाजवादको आशागत असोजमा सम्पन्न एमालेको पहिलो विधान अधिवेशनले अधिकतम कार्यक्रम समाजवाद पहिल्याएको एमाले चितवन महाधिवेशनपछि अलि उत्सुक भएको छ। समाजवादलाई लिखत, भाषण र विचारको शब्द बनाउँदै आएकोमा चितवन महाधिवेशनपछि समाजवादी गन्तव्य अलि छोटो भयो कि भनेर एमालेका नेता, कार्यकर्ता सोच्दै छन्। एमालेले किटान गरेका शत्रुहरूको परास्त गर्दै संविधानको रक्षा, प्रयोग र उपयोग गर्दै संघीय लोकतान्त्रिक गणतन्त्रलाई भर्याङ बनाएको छ। यसले समाजवादी चुचुरोमा पुग्ने रोडम्याप चितवन अधिवेशनले गरेको छ। समृद्धिको रोडम्यापसमाजवादी रोडम्यापको प्रमुख कडी समृद्ध नेपालः सुखी नेपाली हो। जसको नीति उसैको नेतृत्वलाई विश्वास गर्दा मुलुकलाई कायापलट गर्ने दूरदृष्टि समृद्ध नेपालः सुखी नेपालीलाई केपी ओलीले अघि सारे। त्यसैको रोडम्यापमा ओली सरकार हिँड्यो। सुरुवातीले गति लिएसँगै समृद्ध मुलुक भर्याङ चढ्दै गरेको सूचांक सार्वजनिक भयो। नेपाल र नेपाली सुखी बनाउने रणनीतिमा ओली सरकारले केही प्रविधियुक्त आधुनिक नेपालमा फड्को मार्न सक्ने कामको थालनी गर्यो। तत्काल खुसी बनाउने कार्यक्रम लागू गरिए। गरिबीको ग्लानि खेपिरहेका जनताका मुहारमा खुसीका चमक दौडिन थाले। खुसीका युवा आवाजहरू मुखारित हुँदै सडकमा गुञ्जन थाले, आई लभ केपी बा। बाआमाले भन्न थाले, केपी नै ठीक। केटाकेटीले पनि केपी बाजे भन्दै सोधीखोजी गर्न थाले। दुःखेसोको सम्बोधनपद नपाउँदा पार्टीभित्र शपथ बहिष्कार गर्ने र फरक धारको अस्वादिलो अडानले हलो अड्काउँदै गोरु पड्काउने बेहोरा सम्झँदा भीम रावलप्रति सौराहाको बन्द सत्रले सहानुभूति राख्नु पर्दैनथ्यो। नेकपा एमालेको मात्र हैन नेपालकै राजनेताको पगरी प्राप्त गर्दै गरेका ओलीले भने उनको दुःखेसो सम्बोधन गर्नु पथ्र्यो। बन्दसत्रमा ओलीले रावललाई सुहाउँदो पदका लागि गरेको अनुरोधको आवाज हाम्रो कानमा अझै गुञ्जयमान छ। सायद ओलीलाई सर्वसम्मतिको नेताबाट रोक्न आफ्नै वा अरूबाट सुझाइएको सोच प्रस्फुटन रावलले गर्नु दुःखद् पक्ष थियो। परन्तु ओलीले देखाउनु भएको सदाशयता रावलले पालना नगर्दा निर्वाचनको विधि अवलम्बन भयो। बन्द सत्रका ९५ प्रतिशत प्रतिनिधिको सर्वसम्मतिको हुटिङलाई सम्झाउँदै ओली स्वयम्ले लोकतान्त्रिक विधिको ढोका खोल्न बन्दसत्रमा अनुरोध गर्नु भएको थियो। यद्यपि भीम रावल, घनश्याम भुसाल र देशभरिका केही न केही दुःखित नेता र कार्यकर्तालाई सम्बोधन र व्यवस्थापन गर्ने नीति अघि सार्न अध्यक्ष ओलीबाट कदमहरू चालिनुपर्छ। त्यसले समाजवादको अधिकतम कार्यक्रमसम्म पुग्ने मार्ग सहज बनाउने नै छ।"
मुलुकलाई एकताबद्ध बनाउने भूमिका ठूला दलकै होः सचिव भट्टराई,"काठमाडौं : नेकपा (एमाले) का सचिव योगेश भट्टराईले मुलुकलाई एकताबद्ध बनाउन ठूला राजनीतिक पार्टीको अहम भूमिका हुने बताएका छन्। सो पार्टीको दशौँ राष्ट्रिय महाधिवेशनका लागि गठित केन्द्रीय प्रचार समितिद्वारा आयोजित समीक्षा भेलालाई सम्बोधन गर्दै उनले एमाले, नेपाली कांग्रेसजस्ता ठूला पार्टी नै विगतमा पनि मुलुकलाई सङ्कटबाट जोगाउँदै आएको बताए। सचिव भट्टराईले एमालेले पार्टीभन्दा बाहिरको वृत्तलाई पनि नेतृत्व गर्ने पार्टी भएकाले यसले अरुका आलोचना र सुझावलाई ग्रहण गर्ने स्पष्ट गरे। कार्यक्रममा एमालेका केन्द्रीय सदस्य सूर्य थापाले महाधिवेशनको सफलताले एमालेलाई नयाँ उचाइमा स्थापित गरेको जिकिर गरे। अर्का केन्द्रीय सदस्य विष्णु रिजालले महाधिवेशनको प्रचारकार्य व्यवस्थित भएको जनाए । प्रचार समितिका सचिव गगन विष्टले महाधिवेशनमा प्रचारका क्षेत्रमा भएका काम र समीक्षासहित प्रतिवेदन तयार गरिएको जानकारी दिए। प्रेस चौतारी नेपालका अध्यक्ष गणेश बस्नेतले स्रोतसाधनको उपलब्धता बढाएर आगामी दिन प्रचार क्षेत्रको काम थप प्रभावकारी बनाउनुपर्ने सुझाव दिए। यही मङ्सिर १० देखि १४ गतेसम्म एमालेको महाधिवेशन चितवनमा भएको थियो । रासस"
पार्टी र सरकारमा एउटै नेतृत्व चाहिन्छ,"गृहमन्त्री एवं कांग्रेसका युवा नेता बालकृष्ण खाँण कोरोना संक्रमणका कारण पार्टीको १४औं महाधिवेशन संक्षिप्त र व्यवस्थित हुने बताउँछन्। चुनाव प्रणालीका कारण कांग्रेसभित्र गुटैगुट बनेको उल्लेख गर्दै खाँण कांग्रेसले सभापतीय प्रणाली अवलम्बन गर्नुपर्ने तर्क गर्छन्। कांग्रेसमा पार्टी र सरकारको नेतृत्व फरकफरक भएका बेला पार्टी र सरकार दुवैमा संकट आउने गरेको तर्क गर्दै खाँण भन्छन्, देश, समाज र अरू पार्टीले पत्याएको नेता शेरबहादुर देउवा नै हो। भावी सभापतिमा पनि उहाँ आउनैपर्छ। कांग्रेसको १४औं महाधिवेशन र सरकारका कामकारबाहीबारे गृहमन्त्री खाँणसँग अन्नपूर्णकर्मी नरेन्द्र साउद र राधा खनालले गरेको कुराकानी : कांग्रेसले पार्टीको विधि र नीतिको कुरै नगरी १४औं महाधिवेशनलाई नेतृत्व चयनमा केन्द्रित गर्ने निर्णय गरेको छ, कारण के हो ?यतिबेला, विश्वले नै कोरोना महामारीको सामना गरिरहेको छ। अहिले फेरि कोरोनाको नयाँ भेरियन्ट देखा परेको छ। कोरोना नियन्त्रण गर्न व्यवस्थापनका काम भइरहे पनि पूरै रोक्न सकेका छैनौं। यसैले निकै सतर्कता अपनाएर कांग्रेसको महाधिवेशन गर्नुछ। स्वास्थ्य सुरक्षाका मापदण्डको अनिवार्य र कडाइसाथ पालना गराउनुपर्ने दायित्व र जिम्मेवारी पनि सँगसँगै छ। तर पनि हामीलाई महाधिवेशन सम्पन्न गर्नैपर्ने संवैधानिक बाध्यता छ। पार्टीको केन्द्रीय कार्यसमिति, प्रदेश र स्थानीय तहका विभिन्न तहमा पदाधिकारी चयन गर्नुपर्ने आवश्यकता र अपरिहार्यता भइसकेको छ। पार्टीको नीति, दृष्टिकोण र कार्यक्रमका बारेमा महासमिति बैठकमार्फत पनि धेरै छलफल गरिसकेका छौं। महाधिवेशन पछि बन्ने केन्द्रीय कार्यसमिति र महासमिति बैठकमा पनि छलफल गर्छौं। महाधिवेशनलाई धेरै लम्ब्याउनुभन्दा संक्षिप्त र व्यवस्थित रूपमा सम्पन्न गरौं भन्नेमा कांग्रेसको जोड हो। यसैले यो महाधिवेशनबाट केन्द्रीय कार्यसमितिको चयन गर्ने र पुरानै नीति तथा कार्यक्रमलाई अवलम्बन गर्दै अघि बढ्ने निर्णयमा कांग्रेस पुगेको हो। नीति र विधिमा आवश्यक परिमार्जन र परिष्कृतीकरण गर्ने काम केन्द्रीय कार्यसमिति र महासमितिले गर्नेछ। नेतृत्व चयनपछि मात्रै विधि र नीतिमा छलफल गर्न छुट्टै अधिवेशन गर्ने कुरा अमिल्दो भएन र ? नेपाली कांग्रेस राष्ट्रियता, लोकतन्त्र र समाजवादप्रति प्रतिबद्ध छ। सरकारमा रहँदा पनि नीति र कार्यक्रम प्रजातान्त्रिक ल्याउने भन्नेमै जोड दिन्छ। कांग्रेसले अब उत्पादनमुखी अर्थतन्त्र र कार्यक्रमलाई अघि सारेको छ। स्वदेशमै उत्पादन बढाउनुपर्छ। जनता र देश दुवैलाई धनी बनाउनुपर्यो। जलविद्युत् उत्पादनसँग सम्बन्धित प्रविधिको प्रयोग र खपतलाई बढाएर लैजान सक्नुपर्छ। कृषिलगायतका उत्पादनमा पनि वृद्धि गर्नैपर्छ। तराई, मधेस, पहाड, हिमालसहितको हाम्रो भौगोलिक अवस्थिति नै सुन्दर छ। हामीले त्यसलाई आधुनिकीकरण गर्दै पर्यटन उद्योगलाई प्रभावकारी बनाएर अघि बढाउनुपर्छ। तस्बिर : दीपेन श्रेष्ठ बीपीले भन्नुहुन्थ्यो, सबै नेपालीका घरमा एउटा गाई होस्, सबैले दूध खान पाऊन्। तर, आजको कांग्रेसले बीपीले अँगालेको समाजवादलाई बिर्सेर पैसामुखी बने जस्तो लाग्दैन ? बीपीको समाजवादप्रति कांग्रेस प्रतिबद्ध छ। त्यसलाई कार्यान्वयन गर्ने दिशामै हाम्रो ध्यान गएको छ। बीपीप्रति मेरो उच्च र हार्दिक सम्मान छ। तर, उहाँका केही अवधारणाको सान्दर्भिकता आज बदलिसकेको छ। आजभोलि कसैको घरमा पूजा भयो र गाई दान गर्न खोज्यो भने गाई लैजाने पण्डित नै भेटिँदैनन्। त्यतिबेला डेरी थिएन, गाई नै थिए। जोत्ने ट्र्याक्टर थिएन, थ्रेसर थिएन, गोरु नै थिए। त्यो सान्दर्भिकता आज बदलिएको छ। अहिले हामीबीच बीपी हुनुभएको भए, सबैसँग बस्ने घर होस्, रोजगारी होस्, सबैले आफ्ना बच्चालाई स्तरीय शिक्षा दिन सकुन। बिरामी पर्दा उपचार हुन सकोस्। सबै जनता हाँसीखुसी रहन सकुन्, भन्नुहुन्थ्यो होला। महाधिवेशन नजिकिँदै गर्दा कांग्रेसमा च्याउजस्तै गुटैगुट देखिन्छन्। कांग्रेसले गुटको नियन्त्रण गर्न नसक्नुको कारण कारण के हो ? मेरो प्रस्ट धारणा छ, कांग्रेस अब सभापतीय प्रणाली (प्रेसिडेन्सियल फर्म) मा जानुपर्छ। बीपी कोइरालाले जुन शैलीको पार्टी बनाउनु भएको थियो, त्यसप्रति म पूर्ण प्रतिबद्ध छु। महाधिवेशनबाट पार्टी सभापति मात्र निर्वाचित गर्ने र निर्वाचित सभापतिले सबैको परामर्शमा कार्यसमिति बनाउने प्रणालीमा जानुपर्छ। पार्टीका प्रदेश र जिल्लाका समिति गठनमा पनि त्यही व्यवस्था लागू गर्नुपर्छ। महाधिवेशनबाट हामी ठूलो संरचना निर्माण गर्दैछौं। यो निर्वाचनको प्रणालीले गर्दा पार्टीभित्र गुटैगुट सिर्जना भएका हुन्। यस्तो प्रणाली रहेसम्म कुनै न कुनै गुटमा नलागीकन पदाधिकारी वा सदस्यमा निर्वाचित हुने सम्भावना निकै कम छ। पार्टीभित्रका गुट अन्त्य गर्न कांग्रेसले अवलम्बन गरिरहेको निर्वाचन प्रणालीलाई परिमार्जन गर्न जरुरी छ। पार्टीमा एकल संक्रमणीय चुनाव प्रणालीको कुरा उठ्नुको कारण के हो ? राष्ट्रियसभा निर्वाचनको प्रणालीलाई कांग्रेसले लागू गर्नुपर्ने खाँचो मैले देखेको छु। यो विषयलाई मैले केन्द्रीय समिति बैठकमा पनि राखेको छु। नेतृत्व चयनको चुनावमा सबैभन्दा बढी मत ल्याउने सभापति, दोस्रो मत ल्याउने उपसभापति, तेस्रो मत ल्याउने महामन्त्री र चौथो मत ल्याउने सहमहामन्त्री बन्ने प्रणाली लागू गर्न सक्छौं। त्यसो भयो भने पार्टीमा कसैले पनि गुट बनाउनै पर्दैन। गुटहरूलाई कसरी निरुत्साहित गर्ने विषयमा पार्टीमा बृहत् छलफल हुन जरुरी छ। नत्र त, गुटका कारणले योग्य र सक्षम मान्छे पछि पर्ने र जो गुटलाई बलियोसँग चलाएको छ, त्यो अगाडि आउने परिपाटी हटन सक्दैन। पार्टीमा अहिलेको अवस्था यस्तो छ। अरू पार्टीसँग प्रतिस्पर्धाको कुरा बेग्लै हो। पार्टीमा गुट चलाउँदा भने तीव्र धु्रवीकरण हुन्छ। कांग्रेसका प्रदेश र जिल्ला अधिवेशनमा निकै नै अस्वस्थ प्रतिस्पर्धा देखियो, किन यस्तो भयो ? चुनावमा अरू राजनीतिक पार्टीसँग प्रतिस्पर्धा गरेजस्तो माहोल कांग्रेसमा देखिएको छ। यतिबेला आपसमा लडेका साथीहरूको व्यवस्थापन गर्न सकिएन र उनीहरूको चित्त दुखिरह्यो भने त्यसले थप तिक्तता पैदा गर्छ। यसको प्रभाव आगामी स्थानीय तह र प्रतिनिधिसभा निर्वाचनमा पर्न सक्छ। अहिले पार्टीका नेतृत्वमा जितेकालाई पार्टी चलाउन दिने र जित्न नसकेका साथीहरूलाई चुनावमा समेटेर लैजान नेतृत्वले पहल गर्नुपर्छ। प्रदेश र जिल्लाकै अधिवेशनमा कुटाकुट र गोलीसम्म चल्न पुगे। पार्टीमा अराजकता र अनुशासनहीनता पनि मौलाउँदै गयो कि ? मैले अगाडि पनि भने, पार्टी भित्र तिक्तता बढेको छ। कांग्रेस लोकतान्त्रिक पार्टी हो। निर्वाचनमा प्राप्त जनादेशको सम्मान गर्दै सरकार सञ्चालन गर्ने हो। निर्वाचनबाट कांग्रेस बिमुख हुनै सक्दैन। निर्वाचनबाट बिमुख भएको दिन यसको अस्तित्व पनि सकिन्छ। आम निर्वाचनमा जस्तोे पार्टीको आन्तरिक जीवनमा प्रतिस्पर्धा बढ्दै गएको छ। त्यसलाई बेलैमा व्यवस्थापन गर्न सकिएन भने पार्टीको सांगठनिक पद्धतिमै गम्भीर असर पुग्छ। अहिलेको अस्वस्थ धु्रवीकरण र प्रतिस्पर्धाले पार्टीकै स्वास्थ्यमा असर गर्छ। करोडौं पैसा खर्च गरेर कांग्रेसको महाधिवेशन प्रतिनिधि बन्ने पनि देखिएका छन्, त्यस्तो के आकर्षण रहेको हुन्छ र त्यो पदमा ? यो सबै चुनाव प्रणालीका कारणले हो। १ सय ६५ वटा निर्वाचन क्षेत्रबाट १ जना क्षेत्रीय सभापति र २५ जना महाधिवेशन प्रतिनिधि चयन हुन्छन्। त्यसमा एउटा न एउटा टिम बनिहाल्छ। चुनाव जित्न कुनै एउटा टिममा आबद्ध हुनैपर्यो। टिम बनाउनेले गुट बनाउने नै भयो। त्यसो गर्दा पार्टीमा साँच्चै योगदान गरेका र जेलनेल खाएका छुट्न सक्छन्। विभिन्न परिस्थितिले धु्रवीकरणमा समावेश भएकाहरू नेतृत्वमा आउन पनि सक्छन् तपाईं पनि पार्टीको संस्थापन पक्षधर हुनुहुन्छ। संस्थापन पक्षभित्रै पनि नेतृत्वमा मेलमिलाप नहुनुको कारण के हो ? संसारभरि नै संस्थापन पक्ष सुस्त हुन्छ। पार्टी सभापति शेरबहादुर देउवा पक्षमा खासै ठूला मतभेद पनि छैनन्। पार्टी सभापतिमा देउवालाई नै फेरि बन्नुहोस् भन्ने सबैको आकांक्षा छ। कांग्रेसमा एउटै व्यक्ति सभापति र प्रधानमन्त्री बन्दा मात्र पार्टी र सरकार सहजता साथ अघि बढ्छ। एक व्यक्ति एक पदको नारा दिएर मात्र हुँदैन। सभापति र प्रधानमन्त्री फरकफरक व्यक्ति भएका बेला पार्टी र सरकार दुवै संकटमा परेको इतिहास हामीसँग छ। एक व्यक्ति एक पदको अवधारणा राम्रो होइन र ?कांग्रेसमा त्यस्तो भएको छैन। बीपी कोइराला हाम्रो प्रेरणाको स्रोत हुनुहुन्छ। बीपी पार्टी अध्यक्ष र मातृका प्रधानमन्त्री भएको बेला उहाँहरूबीच कुरा नमिल्दा कांग्रेसको पहिलो सरकार बदल्नुपर्ने अवस्था आयो। २०४६ पछि किसुनजी प्रधानमन्त्री बन्(नुभयो। उहाँले छोटो समयमा संविधान निर्माण र निर्वाचन पनि सम्पन्न गर्नुभयो। तर उहाँ काठमाडौं १ बाट निर्वाचित हुन सक्नु भएन। हामीले बह्मा, विष्णु र महेश्वरको रूपमा मानेका गणेशमान, गिरिजा र किसुनजीको टोली बसेर गिरिजालाई सर्वसम्मत प्रधानमन्त्री बनाइयो। संसदीय दलले त्यसलाई अनुमोदन पनि गर्यो। त्यतिबेला सन्त नेता किसुनजी र गतिशील नेता गिरिजाबाबुबीच पनि राम्रो समझदारी भएन। त्यसपछि शक्ति माथि खेल्ने, गुटबन्दी चलाउने र पार्टी विभाजन गर्ने काम भयो। संसद् विघटन गर्नुपर्यो। कांग्रेसले बहुमत गुमाउनु पर्यो। सन्त नेतालाई पनि सन्त रहन दिइएन। पछि, २०५२ मा सभापति गिरिजाबाबु र प्रधानमन्त्री शेरबहादुर देउवा हुनुभयो। स्थानीय चुनाव आउनै लागेको थियो। स्थानीय चुनाव अगाडि कांग्रेसकै कारण देउवा सरकार ढल्यो। त्यसपछि लोकेन्द्रबहादुर चन्द प्रधानमन्त्री र वामदेव गृहमन्त्री हुनुभयो। उहाँहरूका कारण त्यसपछिको स्थानीय चुनावमा कांग्रेसले झड्का खायो। त्यसपछिको टुँडिखेलमा भएको आमसभामा एमालेका स्वर्गीय अध्यक्ष मनमोहन अधिकारीले स्थानीय तहमा एमालेको जितको श्रेय तत्कालीन गृहमन्त्री वामदेवलाई दिँदै बधाई नै दिनुभयो। २०६५ मा किसुनजी प्रधानमन्त्री र गिरिजाबाबु सभापति हुनुभयो। त्यो सरकार पनि एक वर्ष टिक्न पाएन। त्यसैले विगतदेखि आजसम्मको कांग्रेसको इतिहास हेर्दा पार्टी सभापति नै प्रधानमन्त्री बन्नुभयो भने मात्र सरकार र पार्टी चलाउन सहज हुन्छ, भन्ने प्रमाणित भइसकेको छ। भनेपछि, कांग्रेसलाई दुईवटा पावर सेन्टर नफाप्ने नै हो ? एउटा पार्टी प्रमुख र अर्को सरकार प्रमुख भयो भने शक्ति केन्द्रबीच टकराब भएर अस्थिरता पैदा हुन्छ। अहिले पार्टी भित्र यही चिन्ता छ। केही गरी, महाधिवेशनपछि नेतृत्व फेरियो भने आमचुनाव र स्थानीय चुनावमा के होला भन्ने चिन्ता बढेको छ। निष्पक्ष चुनाव गर्न अहिलेकै नेतृत्वको सरकार रहोस् भन्ने हो। त्यसैले पार्टी सभापति देउवा नै निर्वाचित हुनुभयो भने सहजताका साथ अघि बढ्न सकिन्छ। पार्टीको नयाँ सभापति आउनुभयो भने सरकार बदल्ने कोसिस भइहाल्छ, त्यसो भयो भने सरकारको नेतृत्व नै हाम्रो पक्षमा नहुन पनि सक्छ। अहिले कांग्रेसले गठबन्धनको सहयोगमा सरकार चलाइराखेको छ। यो देउवाको सबल नेतृत्वको कारण नै हो। सभापतिज्यूले १३औं अधिवेशनदेखि १४औं सम्मको संकटको घडीमा पनि पार्टीलाई फुटबाट जोगाउनु भएको छ। उहाँको धैर्यकै कारण पार्टी फुटबाट जोगिएको हो। अर्कोतिर, अरू पार्टीका नेताहरूको आग्रह र आफ्नै पार्टीका शीर्ष नेताकै सल्लाहमा प्रधानमन्त्रीमा देउवाको नाम सर्वसम्मत भएको थियो। त्यतिबेला प्रधानमन्त्री बन्न उहाँले हतार गर्नुभएको थिएन। पार्टीको केन्द्रीय समितिले निर्णय गरेपछि उहाँ अघि सर्नुभएको हो। आफ्नो पार्टीलाई एक ढिक्का राख्न सक्ने र अन्य पार्टीको पनि विश्वास जित्ने क्षमता उहाँमा छ। महाधिवेशनले उहाँलाई सभापतिमा निर्वाचित गर्यो भने मुलुक र पार्टी दुवैको हित हुन्छ। संस्थापन पक्षबाट विमलेन्द्र निधि टाढिनुभएको र तेस्रो धारका कृष्ण सिटौला भने नजिक हुँदै गएको जस्तो देखिनुको कारण के हो ? पार्टीका नेता र कार्यकर्ता सबैलाई सम्मान गरौं। बीपीकालीन समयमा जय नेपाल अभिवादनको सुरुआत गरेका थियौं। त्यसको अर्थ नेपालको जय भन्ने र कांग्रेसले सबैको भलो चिताउने भन्ने हो। सिटौलाजी कांग्रेसको प्रभावशाली नेता हो। सिटौलाजीले लामो समयसम्म संस्थापन पक्षसँग नजिक रहेर काम गर्नुभयो। फेरि पनि आउनुहोस्, सँगै सहकार्य गरेर अगाडि बढौं। उहाँले धेरै आरोहअवरोह भोग्नु भएको छ। आलोचना पनि खेप्नु परेको छ। महाधिवेशनबाट पार्टी सभापति मात्र निर्वाचित गर्ने र निर्वाचित सभापतिले कार्यसमिति बनाउने प्रणालीमा जानुपर्छ। सबैभन्दा बढी मत ल्याउने सभापति, दोस्रो मत ल्याउने उपसभापति, तेस्रो मत ल्याउने महामन्त्री र चौथो मत ल्याउने सहमहामन्त्री बन्ने प्रणाली लागू गर्नुपर्छ। निर्वाचन प्रणालीकै कारण पार्टीभित्र गुटैगुट बनेका हुन्। सभापति र प्रधानमन्त्री फरकफरक व्यक्ति भएका बेला पार्टी र सरकार दुवै संकटमा परेको इतिहास हामीसँग छ। गिरिजाबाबुले सभापति हुँदा, देश फेल हुनु हुँदैन, पार्टीको आस्था र सिद्धान्त पनि जीवन्त रहनुपर्छ। कार्यकर्ताको जीवन पनि मेरा लागि महत्वपूर्ण छ। त्यसकारण म एक पटक जोखिम लिन्छु र माओवादीसँग वार्ता गर्छु, भन्नुभयो। त्यसपछि माओवादीका तत्कालीन नेताहरू बाबुराम र प्रचण्डसँग भेटवार्ता गर्नुभयो। दुवै पक्षको सहमतिमा शान्तिप्रक्रिया अगाडि बढ्यो। गिरिजाबाबुले प्रारम्भ गरेका शान्तिप्रक्रियाका मुद्दा अघि बढाउनु जरुरी छ। त्यसका लागि सिटौलाजीको योगदानको आवश्यकता छ। संस्थापन पक्षमा सिटौला अट्ने सम्भावना कस्तो छ ? पार्टी सभापति देउवाको गठबन्धनका पार्टी र प्रतिपक्षसँग पनि राम्रो सम्बन्ध छ। उहाँको रिसाउने बानी छ। तर कसैलाई होच्याउनुहुन्न। कसैको आत्मसम्मानमा ठेस पुर्याएर उहाँ बोल्नुहुन्न। असहमति छन् भने पनि उहाँ सहमति गराएर अघि बढ्न सक्नुहुन्छ। प्रधानमन्त्रीजीले पार्टीलाई एकताबद्घ राखेर अघि बढ्नु नै अहिले आफ्नो कर्तव्य हो भन्नुभएको छ। पार्टीका सबै नेताप्रति सद्भाव र सम्मान गरेर अघि बढ्ने क्षमता पार्टी सभापतिमा छ। सिटौलालाई उपसभापतिमा राखेर संस्थापन पक्षले टिम तयार पार्दैछ भन्ने सत्य हो ? मैले अघि नै भनें, सिटौलाजी शान्तिप्रक्रियाका बाँकी काम अघि बढाउन महत्त्वपूर्ण भूमिका खेलेको व्यक्ति हुनुहुन्छ। शान्ति प्रक्रियामा उहाँको ऐतिहासिक भूमिका छ। अहिले पनि शेरबहादुर देउवा र अन्य नेताबीच पार्टीभित्र वादविवाद हुँदा उहाँले नयाँ सूत्र निकाल्ने र समन्वय गर्ने गर्नुहुन्छ। उहाँको त्यो भूमिका प्रशंसनीय छ। पार्टी सभापति र सिटौलाको बीचमा सहमति, सहकार्य र मेलमिलाप भयो भने त्यो सुखद नै हुन्छ। कांग्रेसमा जहिल्यै पनि दोस्रो र युवा पुस्ताको प्रसंग चल्छ। तर यो महाधिवेशनबाट पनि नेतृत्वमा नयाँ पुस्ता आउने सम्भावना त देखिएन नि ? आजभन्दा १२ वर्षअघि अमेरिकामा टु योङ भनेर नारा चल्यो। त्यतिबेला ओबामा राष्ट्रपति बन्नुभयो। त्यतिबेला उहाँ ४२ वर्षको मात्र हुनुहुन्थ्यो। पछिल्लो निर्वाचनबाट ८४ वर्षका जो बाइडेन राष्ट्रपतिमा निर्वाचित हुनुभयो। टु योङ को नारा चलाउने ओबामाले नै अमेरिकालाई परिपक्व नेताको आवश्यकता छ भनेर भन्नुभयो। निर्वाचनको मुख्य क्याम्पेनर नै ओबामा हुनुहुन्थ्यो। त्यसकारण कहिले युवा नेता आउँछन्, कहिले परिपक्व आउँछन्। शेरबहादुर देउवा पनि गृहमन्त्री हुँदा त टु योङ नै हुनुहुन्थ्यो। पहिलो पटक प्रधानमन्त्री बन्दा पनि उहाँ युवा नै हुनुहुन्थ्यो। अहिले पनि उहाँको सान्दर्भिकता छ। पार्टीलाई एक ढिक्का बनाउन, अन्य पार्टीसँग विश्वासको वातावरण बनाउन र कांग्रेसको नेतृत्वमा मुलुक अघि बढाउन पनि देउवाजीको आवश्यकता छ। केन्द्रीय पदाधिकारीमा युवा साथीहरू चाहिन्छन्। नेतृत्वमा भने देश, पार्टी र अन्य पार्टीका नेताले पनि पत्याउने नेतृत्व आउनुपर्छ। त्यो नेतृत्व भनेको शेरबहादुर देउवाजी नै हो। सभापति बाहेकका पदाधिकारीमा भने संस्थापन पक्षभित्रै हानथाप देखिन्छ। कसरी व्यवस्थापन गर्दै हुनुहुन्छ ? मैले सानो उमेरमै कांग्रेस केन्द्रीय सदस्य जितें। २०५६ सालको आमनिर्वाचनका बेला तरुण दलको केन्द्रीय अध्यक्ष थिए। त्यतिबेला मैले कृष्णप्रसाद भट्टराई र गिरिजाप्रसाद कोइरालालाई कुनै एउटा क्षेत्रमा चुनाव लडेर केन्द्रीकृत हुनुभन्दा देशभर चुनाव प्रचारप्रसार लाग्छु भने। त्यही ढंगले क्रियाशील पनि भएँ। पार्टीलाई जिताएरै छोडियो। त्यसपछि, गिरिजाप्रसादले चुनाव लड्नु भएन, तपाईंलाई केन्द्रीय सदस्यमा ल्याउँछु भनेर लानुभयो। त्यतिखेर ठूला हस्ती नेताहरू केन्द्रीय सदस्य भइसक्नुभएको थिएन। म २२ वर्ष अगाडि केन्द्रीय सदस्य भइसकेको थिएँ। गिरिजा, सुशील र शेरबहादुरजीको केन्द्रीय कार्यसमितिमा बसेर काम गर्ने मौका पाएको छु। त्यसैले कसैले पनि हतार गर्नु हुँदैन। तपाईंको उम्मेदवारी यसपालि केमा हुन्छ ? देशभरिका साथीहरूले महामन्त्रीमा उठ्नुहोस्, हामी जिताउँछौं भन्नुभएको छ। ताप्लेजुङदेखि कञ्चनपुरसम्मका साथीहरूको चाहना त्यही छ। यद्यपि, सभापतिजी र अरू नेताहरू बसेर कसले कुन पदमा उठ्ने भन्ने कुरा हामी तय गर्दैछौं। प्रसंग बदलौं, कांग्रेस नेतृत्वमा गठबन्धनको सरकार बनेपछि न्यायपालिका ठप्प छ, व्यवस्थापिका अवरुद्ध छ र कार्यपालिकाले गति लिन सकेको छैन ? किन यस्तो भएको हो ? संविधानप्रतिको हाम्रो प्रतिबद्धता कायमै छ। यसअघिको सरकारले संविधानमा भएका प्रावधानलाई उल्टाउने काम गरेको थियो। मानवअधिकार र प्रेस स्वतन्त्रतालाई खण्डित गर्ने, गुठी विधेयकका नाममा संस्कृतिपरम्परालाई निस्तेज गर्ने काम गरेको थियो। सरकारको विरोध नै गर्न नपाइने स्थिति थियो। यो सरकारले संविधान प्रतिकूल कुनै पनि अग्रसरता लिँदैन। नागरिकको जीवन रक्षा गर्ने सरकारको पहिलो प्राथमिकता भनेर प्रधानमन्त्रीजीले घोषणा गर्नु भएको थियो। हामीले धेरै नागरिकलाई खोप पनि उपलब्ध गराइसकेका छौं। संविधानको रक्षा र संविधानको कार्यान्वयन हाम्रो कर्तव्य हो। न्यायपालिकाको अस्तव्यस्तता चाँडै समाधान होस्, न्यायाधीश र बार बीचमा सहमतिको वातावरण बनाएर, सुल्झियोस् भन्ने सरकारको प्रष्ट धारणा छ। कार्यपालिकाले न्यायपालिका माथि हस्तक्षेप गर्न मिल्दैन, यो संविधानकै व्यवस्था हो। त्यसैले सकेसम्म न्यायपालिका भित्रैबाट समस्याको समाधान होस् भन्ने हो। केही उपाय भएन र सुल्झेन भने त्यतिबेलै समाधानका विषयमा छलफल गरौंला। अहिले सकभर सरकारले हस्तक्षेप गर्न चाहन्न। व्यवस्थापिकाको अवरोध नि !व्यवस्थापिकाको अवरोध हटाउन प्रधानमन्त्री र सभामुखज्यूले सर्वदलीय र सर्वपक्षीय बैठकहरू गरिराख्नु भएको छ। सदनमा जनताका मूलभूत विषयमा छलफल होस् भन्ने सरकार चाहन्छ। अवरोध फुकाउन सरकार प्रयासरत छ। अघिल्लो दिन अध्यादेश जारी गर्ने, भोलिपल्ट संसद् अधिवेशन बोलाउने काम अमिल्दो होइन र ?कतिपय कानुनहरू अत्यन्तै जरुरी थिए। त्यसैले अध्यादेशबाट ल्याइएका हुन्। सदन सुरु भएपछि अध्यादेश माथि सदनमा छलफल हुन्छ। र सदनले मार्ग प्रशस्त गर्छ भन्ने विश्वास छ। संसद् पुनस्र्थापनाको माग गर्दै आन्दोलन गर्ने पार्टीहरू सरकारमा पुगेपछि संसदलाई बिजनेसविहीन बनाउनुभयो नि ! सरकारको ध्यान सदन चलाउनतिरै छ। अवरोधका कारण विधेयक र नीति निर्माणका प्रस्तावहरू अघि बढ्न सकेका छैनन्। नागरिकतासम्बन्धी समस्या अत्यन्तै जटिल देखिएको छ। हजारौंहजार युवाहरूले नागरिकता प्राप्त गर्न सकेका छैनन्। त्यसकारण नागरिकता विधेयकलाई कसरी परिमार्जन गरेर छिटो पास गर्ने र नागरिकता वितरणलाई कसरी सहज बनाउने भन्नेमा सरकारको ध्यान गएको छ। अन्य विधेयकमा पनि हामीले छलफल गर्नुपर्नेछ। सर्वोच्चको विवाद सल्टाउन गठबन्धनका नेताहरूले प्रधानन्यायाधीश राणालाई दुईवटा विकल्प दिनुभएको थियो। दुवै विकल्प अघि बढेको देखिएको छैन नि ?अदालतको विवाद उहाँले नै सल्टाउनुहोस् भन्ने हाम्रो आग्रह हो। बार र बेन्चको सम्बन्ध फेरि पहिलेकै जस्तो होस्। परिस्थिति नयाँ बनोस्। न्यायपालिकालाई सबै नेपालीहरूले सम्मान गरुन्। बार र बेन्चका सदस्यलाई हामी सबैले सम्मान गर्ने वातावरण बनोस्, छिटो एउटा वातावरण बनोस् भन्ने सरकारको चाहना हो। कहिले सम्म पर्खिनुहुन्छ ? समय सबैभन्दा बलवान् र महत्त्वपूर्ण हुन्छ। समय गुज्रिरहेको छ। अवरोध सिर्जना हुँदा न्याय सम्पादनमा समस्या भएको छ। जनतालाई समस्या हुने काम कसैबाट पनि हुनु हुँदैन। विवाद छिट्टै सुल्झाउन न्यायपालिकालाई हाम्रो आग्रह हो। सत्तागठबन्धन कहाँसम्म जान्छ ? यो सरकार गठन गर्ने बेला नै स्थानीय र आम निर्वाचनसम्म गठबन्धनको सरकारलाई अघि बढाउने निर्णय गरेको थियौ। त्यो विषयलाई सबै पार्टीले संस्थागत रूपमा नै निर्णय गरेका हौं। प्रधानमन्त्री देउवाको नेतृत्वको सरकारले नै स्थानीय तह र आम निर्वाचन गराउँछ। गठबन्धनका दलबीच चुनावमा तालमेल हुन्छ त ? हामी बीचमा सद्भाव छ। हातेमालो गरेरै अघि बढ्छौं।"
भुपेन्द्र हत्या प्रकरण : पीडितद्वारा जिल्ला अदालत अगाडि प्रदर्शन,"धनगढी : कैलालीका भुपेन्द्र बडुवाल हत्याका आरोपीहरुलाई कानुनी कारवाहीको माग गर्दै आफन्तले मंगलबार जिल्ला अदालत कैलालीको गेटमा प्रदर्शन गरेका छन्। धनगढीबाट झण्डै एक सय किलोमिटर टाढा रहेको लम्कीबाट आएका आफन्तले हत्या आरोपमा पक्राउ परेकालाई धरौटीमा छोड्ने सुनिएकाले, अदालतलाई दवाव दिन प्रदर्शन गरेको बताए। कार्तिक २३ गते राती लम्कीचुहा नगरपालिका वडा नम्बर १ का २१ वर्षका भुपेन्द्र बडुवालको टीकापुर नगरपालिका १ स्थित शिद्धार्थ होटल नजिकै एक समुहले खुकुरी प्रहार गरी हत्या गरेको थियो। भुपेन्द्रको हत्यामा संगठित अपराधमा संलग्न २१ जनाविरुद्ध प्रहरीले कर्तव्य ज्यान मुद्धा चलाएको छ। यद्यपि हत्याका मुख्य योजनाकार भने पक्राउ परेका छैनन्। तर प्रहरीले खुकुरी प्रहार गर्ने, योजना बनाउनमा सघाउने, योजनाकारहरुलाई गाडीको ब्यवस्था गरेर भारत पठाउने गरी १२ जनालाई भने पक्राउ गरेको छ। पक्राउ परेका १२ जनामध्ये पनि धेरैलाई अदालतले धरौटीमा छोड्ने भन्ने सुनियो, त्यसैले अदालतलाई दवाव दिन प्रदर्शन गरेका हौं। हामीले न्याय पाउनुपर्छ, अपराधीले कानुनी सजाय पाउनुपर्छ, भुपेन्द्रकी ठूली आमा दुर्गा बडुवालले भनिन्। प्लेकार्डसहित धनगढीको एलएनचोकबाट निकालिएको र्याली, कैलाली जिल्ला अदालतको गेटसम्म गएर नाराबाजी गर्दै फर्किएको थियो। फरार ९ जना अझै पक्राउ परेका छैनन्, अझ पक्राउ परेकालाई पनि घुस खाएर छोड्ने तयारी भयरहेको भन्ने सुनिन आएको छ। अदालतका न्यायाधीशहरुलाई खबरदारी गर्न आएका हौं। कसैलाई पनि धरौटीमा छोडिए त्यसपछि आन्दोलन कडा रुपमा जान्छ, भुपेन्द्रकी काकी मञ्जु बडुवालले भनिन्। संगठित अपराधमा संलग्न रहेका लम्की चुहाका नविन रावल, अशोक रावल, लोकजंग शाही सहितको योजनामा रोहित आले, आर्यन देवकोटा, चिरिञ्जीवि शाही र रोशन शाहीले भुपेन्द्रको हत्या गरेको प्रहरीको दाबी छ। प्रहरीले हत्यामा संलग्न भएको आरोपमा लम्कीचुहा नगरपालिका ३ चिसापानी बस्ने वर्ष २३ को महेश रावल, सोही ठाउँका वर्ष २० का धिरज भन्ने दिपेन्द्र शाही, २० वर्षका आर्यन देवकोटा, वर्ष १९ का मदन शाही, वडा नम्बर १ बस्ने वर्ष २२ को कपिल श्रेष्ठ, सोही ठाउँका वर्ष १८ को दिपक गोलु भन्ने निशान्त मल्ललाई पक्राउ गरी सार्वजनिक गरिसकेको छ। यस्तै लम्कीचुहा नगरपालिका वडा नं ५ बस्ने वर्ष २८ को विकास खड्का, टीकापुर नगरपालिका १ बस्ने वर्ष २३ को प्रवीण रिमाल, जिल्ला बर्दिया राजापुर नगरपालिका ७ घर भइ टीकापुर नगरपालिका १ ब्लक नं २५ बस्ने वर्ष २१ को रोहित आले, टीकापुर नगरपालिका ब्लक नं १४ बस्ने वर्ष २५ को सोहन शाह, कैलालीको बर्दगोरिया गाउँपालिका २ झगढपुर बस्ने वर्ष २५ को लोकेन्द्र कुँवर, बर्दिया ठाकुरबाबा नगरपालिका ३ गोदाना बस्ने वर्ष २६ को सन्तोष भन्ने सविन जंग शाही सहितका १२ जनालाई पक्राउ गरेको छ। आफन्तहरुले, अदालतले धरौटीमा छोडेमा कडा आन्दोलनको चेतावनी दिएका छन्। प्रहरीले पक्राउ परेका १२ जना र फरार थप ९ जनाविरुद्ध मुद्धा दर्ता गरेर अदालतमा पेस गरिसकेको छ।"
रामसीताको विवाहका लागि मटकोर गरियो,जनकपुरधाम : रामसीता विवाहपञ्चमी महोत्सव अन्तर्गत पाँचौ दिन मटकोर विधि गरिएको छ। मैथिली वैवाहिक परम्परा अनुसार हुने यस वैवाहिक उत्सवमा रामसीताको विवाहको वेदी बनाउनका लागि पवित्र जलाशय गंगासागरबाट माटो कोरेर आउने विधिलाई मटकोर भनिन्छ। जलाशयबाट ल्याएको माटोले नै जानकी मन्दिरको प्राङ्गणमा बनाइने भव्य वैवाहिक मण्डपभित्र वेदी बनाउने गरिन्छ। रामसीताको मटकोरमा सहभागी हुन जानकी मन्दिरबाट उत्तराधिकारी महन्थ रामरोशन दासको अगुवाइमा सयौंको संख्यामा श्रद्धालुहरु गंगासागरमा पुगेर वैवाहिक गीत गाउँदै रमाइलो गरेका थिए। साप्ताहिक विवाहपञ्चमी महोत्सवको छैठौं दिन रामसीताको स्वयम्बर र वैवाहिक कार्यक्रम गरिने छ भने सातौं दिन रामकलेवा गरी महोत्सवको समापन हुने छ। यता महोत्सवको अवसरमा जनकपुरका सबै विद्यालय तीन दिनका लागि बन्द गरिएको छ। जनकपुरधाम उपमहानगरपालिकाले विवाह पञ्चमी मेलामा हुने भीडभाडलाई मध्यनजर गर्दै मंसीर २३ गतेसम्मका लागि विद्यालय बन्द गर्ने निर्णय गरेको हो।
कागबेनीमा गोरु काटेको आरोपमा ५ जना पक्राउ,"जोमसोम : मुस्ताङको वारागुङ मुक्तिक्षेत्र गाउँपालिका४ कागबेनीमा गोरु काट्दै गरेको अवस्थामा प्रहरीले ५ जनालाई पक्राउ गरेको छ। गोरु काट्दै गरेको गोप्य सूचनाका आधारमा उनीहरुलाई पक्राउ गरेको जिल्ला प्रहरी कार्यालय मुस्ताङले जनाएको छ। पक्राउ पर्नेमा वारागुङ मुक्तिक्षेत्र४ बस्ने ५३ वर्षीय युङडुङ गुरुङ, ४० वर्षीय आग्या गुरुङ, ६९ वर्षीय पेम्बा गुरुङ, जिल्ला डोल्पा घर भइ सोही स्थान बस्ने ४० वर्षीय झव्याङ गुरुङ र जिल्ला डोल्पा घर भइ सोही स्थान बस्ने ४९ वर्षीय धोर्जी गुरुङ रहेको जिल्ला प्रहरी कार्यालय मुस्ताङका सूचना अधिकारी प्रताप पौडेलले जानकारी दिए। मंगलबार बिहान ११ बजेको समयमा गोरु काट्दै गरेको अवस्थामा उनीहरुलाई प्रहरीले पक्राउ गरेको हो। जिल्ला प्रहरी कार्यालय मुस्ताङबाट खटिएको प्रहरी टोलीले १ सय ५२ किलो आलो मासुसहित गोरु काट्न प्रयोग गरिएको २ थान वञ्चरो, दाउ १ थान र ७ थान चक्कु बरामत गरेको छ। घटनाबारे अनुसन्धान भइरहेको जिल्ला प्रहरी कार्यालय मुस्ताङले जनाएको छ। बर्सेनि हिउँदयाममा तरकारीको अभाव हुने भएकाले मुस्ताङमा भेडाच्यांग्रा र याकचौरीको मासु सुकुटी बनाउन चलन छ। पक्राउ परेका व्यक्तिहरुले पनि गोरुको मासुको सुकुटी बनाउने प्रयोजनमा गोरु काटेको हुन सक्ने प्रहरीको बुझाइ छ। प्रहरीले गोरुको मासु र हतियारसहित उनीहरुलाई घटना स्थलबाट पक्राउ गरेको थियो। प्रहरीले सुरक्षा निकाय, पत्रकार र स्थानीय जनप्रतिनिधिको रोहबरमा मुचुल्का उठाइ खाल्डो खनेर पुरेको जनाएको छ। यस्तै, प्रहरीले १ सय ग्राम गोरुको मासु परीक्षणको लागि राष्ट्रिय विधि विज्ञान प्रयोगशाला पठाउने जनाएको छ। मुलुकको फौजदारी अपराध संहिता ऐन २०७४ ले गाई गोरु काट्न बर्जित गरेको छ। यदी कसैले गाई गोरु मार्ने कसुर गरेमा त्यस्ता व्यक्तिलाई तीन वर्षको कैद सजाय हुन सक्ने उल्लेख गरिएको छ।"
ललितपुरको बंगलामुखीमा सामुहिक बेल विवाह (तस्बिरहरू),"ललितपुर : ललितपुरको बंगलामुखीमा आज मंगलबार सामुहिक बेल विवाह भएको छ। नेवार समुदायको प्रचलन अनुसार नेवार बालिकाहरुको बेल विवाह गरिएको हो। ईही अर्थात् बेल विवाह नेवार जातिमा बालिका रजश्वला हुनुअगाडि गर्ने प्रचलन छ। ईही गर्ने दिन बालिका दिनभर व्रत बस्छन्। त्यस दिन बेल लगायत कलश, बज्र, चक्र आदिको पूजाआजा गर्दछन् । विधिवत रूपमा पूजाआजा गरी ईही गर्ने बालिकाका बुवाले इष्ट देवतासँग विधिवतरूपमा सम्बन्ध गाँस्ने काम गर्दछन्। नेवार जातिमा बेल जस्तो भयो दुलहीको वर पनि उस्तै हुने विश्वास छ। ईही भएपछि बिजोर वर्षमा बाह्र दिनसम्म बाह्रा राखेपछि सूर्यदर्शन गराइन्छ र वयस्क भएपछि वरसँग विवाह गराइन्छ।"
ओमिक्रोनको जोखिम रोक्न वीरगञ्ज नाकामा अनिवार्य स्वास्थ्य परीक्षण,पर्सा: कोरोना भाइरसको नयाँ भेरियन्ट ओमिक्रोनको सम्भावित जोखिमलाई ध्यानदिँदै वीरगञ्ज सीमा क्षेत्रमा हेल्थडेस्क स्थापना गरी अनिवार्य स्वास्थ्य परीक्षण थालिएको छ। भारतबाट नेपाल प्रवेश यात्रुलाई गर्दा अनिवार्य रुपमा स्वास्थ्य परीक्षणको व्यवस्था गरिएको पर्साका प्रमुख जिल्ला अधिकारी उमेशकुमार ढकालले जानकारी दिए। जिल्ला कोभिड१९ सङ्कट व्यवस्थापन केन्द्र 'डिसिसिएमसी'को निर्णय अनुसार भारतबाट आउनेलाई सबैलाई अनिवार्य स्वाथ्य परीक्षण गर्नुपर्ने सहायक प्रमुख जिल्ला अधिकारी भीमकान्त पौडेलले जानकारी दिए। उनका अनुसार वीरगञ्जको शङ्कराचार्य गेटमा आवागमनमा कडाइ गर्नुका साथै स्वास्थ्य परीक्षण अनिवार्य गरिएको हो। नेपालभारत दुवै देशमा कोरोनाको नयाँ भेरियन्ट ओमिक्रोन का सङ्क्रमित भेटिएसँगै नेपालको सीमावर्ती वीरगञ्ज नाकामा उच्च सतर्कता बढाइएको छ। भारतमा ओमिक्रोनका सङ्क्रमित भेटिएसँगै पुनःजिल्ला कोभिड१९ सङ्कट व्यवस्थापन केन्द्रमार्फत् आवश्यक सजगता अपाउने गरी तयारी अघि बढाइएको पर्साका प्रजिअ ढकालले जानकारी दिए। यसैबीच स्वास्थ्य तथा जनसङ्ख्या मन्त्रालयले वीरगञ्जस्थित सूर्य हस्पिटलले आमा सुरक्षा कार्यक्रम सञ्चालन गर्न अनुमति दिएको छ।
"बन्धक बनाएर बलात्कार, अनुसन्धान गर्दै प्रहरी","वीरगन्ज : पर्साकी १८ वर्षीया एक किशोरीलाई दुई जना युवकले २० दिनसम्म बन्धक बनाएर बलात्कार गरेको आरोप पीडित किशोरी र उनका अभिभावकले लगाएका छन्। किशोरीलाई गाउँकै २३ वर्षीय रामधेनी यादव र १९ वर्षीय अवध बिहारी यादवले २० दिनसम्म बन्धक बनाएर बलात्कार गरेको आरोप पीडित किशोरीका अभिभावकले लगाएका हुन्। पीडित किशोरीका बुबाका अनुसार कात्तिक २३ गते बिहान ६ बजे ट्युसन पढ्न जाने क्रममा किशारीलाई बाटोबाटै रामधेनी र अवध बिहारीले अपहरण शैलीमा नियन्त्रणमा लिई मोटरसाइकलमा राखेर वीरगन्जको घडिअर्वामा रहेको रामधेनीको डेरामा ल्याएर राखेका थिए। सुरुमा डेरामा तीन दिन राखेको र त्यसपछि दुवै युवकले १७ दिनसम्म रातिको समयमा डेराबाट बाहिर विभिन्न स्थानमा लगेर पटकपटक बलात्कार गरेको पीडित किशोरीले बताएकी छन्। उनले भनिन्, सुरुको ३ दिन डेरामै राखेर मसँग कुर्कम गरे। त्यसपछि १७ दिनसम्म राति डेराबाट निकालेर बाहिर लैजान्थे। कहाँ लैजान्थे त्यो मलाई थाहा हुन्थेन। बाहिर लगेको बेलामा पनि दुबैले मसँग जबरजस्तीकरणी गर्थे।' मंसिर १३ गते भने ती किशोरी वीरगन्जबाट भागेर गाँउको घरमा पुगेको उनका अभिभावकले बताएका छन्। पीडित किशोरी भागेर घरमा आएकै दिन इलाका प्रहरी कार्यालय पोखरीयामा पीडकहरुविरुद्ध जाहेरी दिंदा प्रहरीले जाहेरी दर्ता नगरेको पीडित किशोरीका बुबाले बताए। आफूहरुले दवाव दिएपछि भने मङ्गलबार मात्र प्रहरीले जाहेरी दर्ता गरेको उनले बताए। यसबीचमा पीडकका आफन्तले घटना मिलापत्र गर्न पटकपटक आर्थिक प्रलोभन दिंदा नमानेपछि धम्की पनि दिएको पीडित किशोरीका बुबाले बताए। यस्तै प्रहरीलाई घटना बारे जानकारी गराएको एक हप्तापछि मात्र आरोपित दुवै युवकलाई प्रहरीले पक्राउ गरिएको छ। दुबै युवकलाई प्रहरीले मङ्गलबार पक्राउ गरेको हो। उनीहरुलाई इलाका प्रहरी कार्यालयको हिरासतमा राखिएको छ। इलाका प्रहरी कार्यालय पोखरीयाका प्रहरी निरीक्षक दिपक थापाका अनुसार मंसिर १३ गते किशोरी सहितका अभिभावक अपहरणको मात्रै उजुरी लिएर आएकाले त्यस बेला अपहरण सम्बन्धी अनुसन्धान गर्नु पर्ने भएकाले दुबै युवकलाई तारिखमा राखेर घर पठाइएको हो। मङ्गलबार भने बलात्कार नै भएको भनेर जाहेरी लिएर आएकाले जाहेरी दर्ता गरेर थप अनुसन्धान भइरहेको थापाले बताए। उनले जाहेरी दर्ता गरेर दुबै आरोपितलाई प्रहरी हिरासतमा राखिएको र किशोरीलाई स्वास्थ्य परीक्षणका लागि वीरगन्ज स्थित नारायणी अस्पतालमा पठाइएको जानकारी दिए।"
सुन तस्करी एवं सनम हत्या प्रकरण : कृष्णगोपाल अग्रवाललाई धरौटीमा छाड्न आदेश,"विराटनगर : मोरङ उर्लाबारीका सनम शाक्यको हत्या एवं लगभग ३८ क्वीन्टल सुन तस्करी मुद्दाका अभियुक्त कालु, काले र किसन भनिने कृष्णगोपाल अग्रवाललाई धरौटीमा छाड्न अदालतले मंगलबार आदेश दिएको छ। जिल्ला अदालत मोरङका न्यायाधीश भरत लम्सालको इजलासले उनलाई दुई लाख रुपैयाँ धरौटीमा छाड्न आदेश दिएको हो। तत्काल प्राप्त प्रमाणका आधारमा पछि ठहरे बमोजिम हुने गरी अग्रवालाई धरौटी लिएर तारेखमा छाड्न आदेश भएको जिल्ला अदालत मोरङका श्रेस्तेदार टीकेन्द्रवीरजंग राणाले बताए। उनका अनुसार अग्रवाल अदालतले तोकेको धरौटी रकम बुझाएर मंगलबार नै छुटेका छन्। काठमाडौंबाट पक्राउ गरेर ल्याइएपछि मोरङ प्रहरीले उनलाई सोमबार अदालत उपस्थित गराएको थियो। वादी नेपाल सरकार र प्रतिवादी पक्षका कानुन व्यवसायीबीच थुनछेक बहस सकिएपछि अदालतबाट अग्रवाललाई धरौटीमा छाड्ने आदेश भएको श्रेस्तेदार राणाले जानकारी दिए। वादी नेपाल सरकारका पक्षबाट जिल्ला सरकारी वकिल कार्यालय मोरङका जिल्ला न्यायाधीवक्ता रामहरि काफ्लेले बहस गरेका थिए। बहसका क्रममा उनले सनम हत्या र सुन तस्करीमा मुछिएका अग्रवाललाई थुनामा राखेर मुद्दाको पूर्पक्ष गर्नुपर्ने माग राखेका थिए। प्रतिवादी अग्रवालका तर्फबाट अधिवक्ता विकास थापाले बहस गरे। थापाले अग्रवाल निर्दोष रहेको दाबी गर्दै उनलाई साधारण तारेखमा छाड्नुपर्ने जिकिर गरेका थिए। अकूत सम्पत्ति आर्जन गरेको अभियोगमा अग्रवालविरुद्ध सम्पत्ति शुद्धीकरण अनुसन्धान विभागमा पनि मुद्दा चलिरहेको छ। अदालतले अग्रवाललाई विभागमा उपस्थित हुन पनि आदेश दिएको छ, राणाले भने, अब अदालत हाजिर हुँदा विभागमा उपस्थित भएको निस्सा लिएर आउन पनि आदेश भएको छ। सुन तस्करी एवं सनम शाक्य हत्या प्रकरण सम्बन्धी मुद्दाको फैसला जिल्ला अदालत मोरङले असोज १९ गते गरेको थियो। पक्राउ परेका उच्च प्रहरी अधिकारीसहितका ५६ अभियुक्तमध्ये ८ जनालाई दोषी ठहर गर्दै र ४८ जनालाई सफाइ दिँदै न्यायाधीश लम्सालकै इजलासले मुद्दाको फैसला गरेको हो। अदालतले कर्तव्य ज्यान मुद्दामा ८ जनालाई दोषी ठहर गर्दै ६ जनालाई जन्मकैदको सजाय सुनाइएको थियो। मुद्दाका मुख्य अभियुक्त मोरङ उर्लाबारीका गोरे भनिने चूडामणि उप्रेतीसहित टेकराज मल्ल ठकुरी, लाक्पा शेर्पा, मोहन काफ्ले, कृष्ण भनिने नरेन्द्र कार्की र भोजे मामा भनिने भोजराज भण्डारीलाई जन्मकैदको सजाय सुनाइएको हो। जन्मकैदको सजाय पाएकाले २० वर्ष जेल बस्नुपर्छ। अपहरण तथा शरीर बन्धक मुद्दामा समेत कसूर कायम गर्दै अदालतले गोरेलाई सजाय पनि निर्धारण गरिसकेको छ। प्रतिवादीमध्ये भारतीय नागरिक राजन कुमारलाई ३ वर्ष र माधव भनिने मदनप्रसाद घिमिरेलाई ६ महिना कैद सजायको फैसला भएको थियो। तस्करी गरेर दुबईबाट २०७४ साल माघ ९ गते काठमाडौं ल्याएको साढे ३३ किलो सुन त्रिभूवन अन्तर्राष्ट्रिय विमानस्थलबाट बाहिर निकाल्ने क्रममा गायब बनाएको आरोपमा गोरेको समूहले सनमको हत्या गरेको हो। २०७४ साल फागुन १८ गते करेन्ट लगाएर यातना दिँदै मोरङको उर्लाबारी नगरपालिका१ मा उनको हत्या गरिएको भिडियो पनि सार्वजनिक भएको थियो। दोषी ठहर भएकामध्ये ठकुरी, काफ्ले र कार्की सनमको शव २०७४ फागुन १९ गते विराटनगरबाट बरामद हुँदा पक्राउ परेका अभियुक्त हुन्। सनमको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कार पनि प्रहरीले नियन्त्रणमा लिएको थियो। हत्या गरेपछि उनको शव धरानस्थित निर्वाणा कन्ट्री क्लबमा लगेर एक रात राखियो। हत्याको अनुसन्धान गर्दा सन् २०१५ जुलाईदेखि २०१६ अगस्टसम्ममा दुबईदेखि नेपालमा लगभग ३८ क्वीन्टल सुन तस्करी भएको पत्ता लाग्यो। सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको थियो। सो मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्वीन्टल) सुन अवैध रुपमा आयात गरिएको दाबी गरियो। हत्यामा संलग्नलाई दोषी ठहर गरे पनि अदालतले सुन तस्करीमा संलग्न भनिएकाहरुलाई भने सफाइ दिएको छ। प्रमाणका रुपमा पेस गर्नुपर्ने सुन बरामद नभएपछि तस्करीमा संलग्न भनिएकाहरु सबैले मुद्दामा सफाइ पाएका हुन्। श्रेस्तेदार राणाका अनुसार संगठित अपराध, भन्सार ऐन र अपहरण तथा शरीर बन्धक सम्बन्धी मुद्दामा अभियुक्तमध्ये उच्च प्रहरी अधिकारीसहित ४८ जनाले सफाइ पाएका हुन्। जम्मा प्रतिवादी ७७ जना थिए। अहिलेसम्म अग्रवालसहित ५७ जना पक्राउ परिसकेका छन्। २० जना अझै फरार रहेको बताइएको छ। राणाका अनुसार फरार रहेकाको हकमा मुद्दा मुल्तवीमा राखिएको छ। दुई वर्षसम्म अभियुक्त पक्राउ नपरेमा वा हाजिर नभएमा मुल्तवीमा रहेको मुद्दालाई जगाएर अदालतले फैसला गर्ने जानकारी उनले दिए।"
स्थानीय तहका १६ सय १३ जना कर्मचारीको सरुवा (सूचीसहित),काठमाडौं: सरकारले स्थानीय तहमा कार्यरत १ हजा ६ सय बढी कर्मचारीको सरुवा गरेको छ। संघीय मामिला तथा सामान्य प्रशासन मन्त्रालयले मंगलबार १६१३ जना कर्मचारीको अन्तर स्थानीय तहमा सरुवा गरेको हो। लोक सेवा आयोगबाट स्थानीय तहमा सिफारिस भइ स्थायी नियुक्त भएका र अन्तर स्थानीय तह कामकाजमा खटाउन यस मन्त्रालयबाट हालसम्म निवेदन पेस गरेका कर्मचारीहरुलाई मन्त्रालयको मंसिर १९२० गतेको निर्णयअनुसार कामकाज खटाइएको जारी सूचनामा उल्लेख छ।
स्वयम्भूबाट आकाश भैरवको मूर्ति चोरी,"काठमाडौं : स्वयम्भूबाट आकाश भैरवको मूर्ति चोरी भएको छ। मंगलबार बिहान हलचोकस्थित आकाश भैरव मन्दिरको मूर्ति चोरी भएको हो। पुजारीले पूजा गरिरहेका बेला केही व्यक्ति मन्दिर प्रवेश गरी जबरजस्ती मूर्ति लगेका हुन्। नागार्जुन नगरपालिका ३ मा रहेको मन्दिरबाट मूर्ति चोरी भएको महानगरीय प्रहरी वृत्त स्वयम्भूका डीएसपी मिलन केसीले जानकारी दिए। उनले अन्नपूर्णलाई भने,' मूर्ति चोरी भएको हो। हामी खोज्दैछौं।' सो मूर्ति ३ सय वर्ष पुरानो भएको बताइएको छ।"
थासाङका ५ गाउँ जोड्ने कालोपत्रे सडक निर्माण हुने,"जोमसोम : मुस्ताङको तल्लो क्षेत्र थासाङ गाउँपालिका अन्तर्गत लेते, छयो, कुञ्जो, टिटी, हुँदै सिर्खुङसहित ५ गाउँ जोड्ने १२ किमी सडक कालोपत्रे हुने भएको छ। एक मात्र निर्वाचन क्षेत्र रहेको संघीय एक निर्वाचन क्षेत्र एक रणनीतिक महत्वको सडक अन्तर्गत भौतिक पूर्वाधार तथा यातायात मन्त्रालयले यसका लागि ६० करोड बजेट विनियोजन गरेको हो। मन्त्रालयले गत आर्थिक वर्ष २०७७०७८ को स्वीकृत कार्यक्रम अनुरुप थासाङको ग्रामीण भेक जोड्ने सडक स्तरोन्नतिका लागि बजेट विनियोजन गरेको थियो। मन्त्रालयले थासाङको ३, ५ र २ वडा जोड्ने १२ किमी सडकको स्तरोन्नतिसहित डिबिएसडी प्रविधिको कालोपत्रे गर्ने जिम्मा डिभिजन सडक कार्यालय बाग्लुङलाई दिएको छ। मन्त्रालय अन्तर्गत सो सडकको विस्तृत परियोजना प्रतिवेदन (डिपिआर ) निर्माणको काम सकिएको जनाइएको छ। अहिले उक्त सडकको डिपिआर फिल्ड भेरीफिकेसनको काम धमाधम भइरहेको छ। संघीय सांसद प्रेमप्रसाद तुलाचनको पहलमा सो सडक निर्माण हुन लागेको हो। कोरोना कहरले प्रारम्भिक काममा अवरोध पुगे पनि अहिले सो सडक निर्माणको पूर्व भेरिफिकेसन सर्बेका लागि सांसद तुलाचन आफैँ खटिएका छन्। यस्तै उनीसँगै ४ जना प्राविधिक टोली फिल्डमा खटिएका छन्। काठमाडौंको स्पार्क कल्सन्टेन्सी प्रालिले तयार गरेको डिपिआरको अन्तिम भेरिफेकसन गर्ने काम भइरहेको सडक डिभिजन कार्यालय बाग्लुङका सब इन्जिनीयर शालिग्राम बरालले जानकारी दिए। अहिले डिपिआरको प्रारम्भिक फिल्ड फेरिफेकसन कार्य भइरहेको छ', उनले भने, 'यसपछि डिभिजन सडक कार्यालय र कल्सन्टेन्सीबीच जोइन सर्बेसहित अन्तिम भेरिफेकसनको काम सक्छौं।' उनले एक साताभित्रै लागत स्टमेट तयार गरी सूचना प्रकाशित गरेर चाँडै ठेक्का सम्झौतामा जाने उल्लेख गरे। सब इन्जिनियर बरालले चालु आर्थिक वर्षभित्रै ठेक्का सम्झौताको सम्पूर्ण प्रक्रिया सकेर आगामी आर्थिक वर्षको सुरुआतमै कालोपत्रे सडक निर्माणको काम सुरु गर्ने बताए।हामीले डिपिआरको सर्वेक्षण गरिरहेको, केही ठाउँमा सडक स्टक्चर थपघट गर्नेुपर्ने देखिन्छ', उनले भने,बाँकी सबै तोकिए बमोजिम डिपिआरमा उल्लेख भएको पाइयो। इन्जिनियर बराल भने। राष्ट्रिय गौरबको बेनीजोमसोम सडक अन्तर्गत थासाङको लेतेदेखि सिर्खुङसम्मको करिव १२ किमी सडक कालोपत्रेका लागि बजेट बिनियोजन भइसकेको संघीय सांसद प्रेमप्रसाद तुलाचनले बताए। उनले कोरोना कहरले केही समय फिल्ड भेरिफेकसनको काम हुन नसकेको उल्लेख गरे। थासाङको ग्रामीण भेक जोड्ने सडकको ७ मिटर कालोपत्रे, ५० सेमी सोल्जर र १ मिटर नाली निर्माण गरिने छ। कालोपत्रे सडक निर्माणपछि थासाङको छयो, कुञ्जो, ताक्लुङ, टिटी, सिर्खुङ लगायतका गाउँका स्थानीय लाभान्वित हुने सांसद तुलाचनले जानकारी दिए। सो क्षेत्रका गाउँमा पक्की पुल र सडकको पहुच नहुँदा निकै समस्यामा परेका स्थानीयको कृषि उपज सामाग्री सहज ढुवानी र बजारीकरणमा समेत सहयोग पुग्ने सांसद तुलाचनले उल्लेख गरे। मुस्ताङको तल्लो क्षेत्र भएर पनि सडक पहुँच नपुग्दा ओझेलमा परेको छयो, कुञ्जो, टिटी र सिर्खुङका स्थानीयले निकै सास्ती भोग्न बाध्य थिए। कृषि र पशुपालनले प्रचूर सम्भावना रहेको सो क्षेत्रका बासिन्दाले बर्खायामको मौसममा कृषि उपजको बजारीकणमा समस्या पर्दै आइरहेको थियो। गाउँमा सडक पहुँचसँगै कालोपत्रे विस्तारको योजनाले स्थानीय बासिन्दा निकै उत्साहित भएको थासाङ५ का वडाध्यक्ष सोमल हिराचनले जानकारी दिए।"
सामूहिक बलात्कार प्रकरण : १० जनालाई १३ वर्ष कैद,"परासी : सामूहिक बलात्कार घटनामा संलग्न १० जनालाई नवलपरासी जिल्ला अदालतले जनही १३ वर्ष कैद र १ लाख रुपैयाँ जरिवाना तोकेको छ । घटना २ वर्षअघिको हो । जबरजस्ती करणी गरेको अभियोगमा ९ वर्ष र सामूहिक करणीको अभियोगमा थप ४ गरी जनही १३ वर्ष कैद फैसला सुनाइएको श्रेस्तेदार प्रेमप्रसाद पौडेलले बताए । जबरजस्ती करणी ठहर भएमा ७ देखि १० वर्ष र सामूहिक ठहर भएमा थप ५ वर्षसम्म कैद सजाय हुने कानुनी व्यवस्था छ ।जिल्ला न्यायाधीश अशोककुमार बस्नेतको इजलासले सोमबार गरेको कैद सजायसँगै जनही १ लाख रुपैयाँ जरिवानास्वरुप पीडितलाई क्षतिपूर्ति भराउने फैसला भएको श्रेस्तेदार पौडेलले बताए । घटनामा संलग्न १० मध्ये ९ जना घटनालगत्तै पक्राउ परेका थिए । १ जना अझै फरार छन् । जिल्लाको सुस्ता गाउँपालिका३ बस्ने १८ वर्षीय युवतीलाई २०७६ भदौ २२ गते उनीहरुले सामूहिक बलात्कार गरेका थिए । पीडित युवती स्थानीय एक संस्थामा कार्यरत हुन् । संस्थाको काममा साथीसँग मोटरसाइकलमा जाँदै गरेकी युवतीलाई बाटो कुरेर बसेका उनीहरुले उखुबारीमा लगेर सामूहिक रुपमा जबरजस्ती करणी गरेको युवतीको बयानमा उल्लेख छ । मोटरसाइकलले घेरा हालेर युवती चढेको मोटरसाइकल उनीहरुले कब्जामा लिएका थिए । सुरुमा मोटरसाइकल चलाउने साथीलाई ४ जनाले बाँधेर राखेका थिए । अन्य ६ जनाले युवतीलाई उखुबारी भित्र लगेर सामूहिक बलात्कार गरेका थिए । पछि पुनः अन्य ४ जनाले बलात्कार गरेको बयानमा उल्लेख छ । युवतीले बयानमा भनेकी छन्, मुख थुनेर सुरुमा ५ जनाले जबरजस्ती गरे । त्यसपछि म बेहास भए।बेहोस भएकी उनको अस्पतालमा होस खुलेको थियो । घटनापछि अपराधी भागेपछि युवतीका साथीले प्रहरीलाई खबर गरेका थिए । सोही दिन उनीहरु पक्राउ परेका थिए । घटनामा संलग्न उनीहरु युवतीको गाउँ नजिकैको अर्को गाउँका स्थानीय हुन् । बलात्कार गर्नेको नाम थाहा नभए पनि गाउँ नजिक भएकाले देख्ने गरेको पीडितले बताएकी छन् । उनीहरुसँग कहिल्यै पनि बोलचाल नभएको समेत पीडितको भनाइ छ ।घटनामा संलग्न रही सजाय पाउनेमा सुस्ता गाउँपालिका३ फेनरहवाका सुरेन्द्र यादव, मनमोहन राजभर, शिवप्रसाद भर, भीमलाल मुसहर, सन्दिपप्रसाद यादव, राजु भनिने भीम बहादुर मुसहर, नेत्रबहादुर चौधरी, पिन्टु राजभर छन् । त्यसैगरी सजाय पाउनेमा सोही वडाको सेखवाना गाउँका अमरनाथ भेडियार र सागर चौधरी (फरार) छन् । उनीहरु १९ देखि ४० वर्ष उमेर समूहका हुन्।"
कता पुुग्यो ललिता निवास प्रकरण ?,"काठमाडौं : नक्कली गुठी र मोही बनाएर प्रधानमन्त्री निवास क्षेत्रको १ सय ३६ रोपनी जग्गा बाँडिएको ललिता निवास प्रकरण किनारामा पुुगेको छैन। अर्बौं रुपैयाँ बराबरको सरकारी सम्पत्ति अपचलन गरिएको उक्त प्रकरणमा १ सय ७५ जनालाई अख्तियारले मुद्दा चलाएको छ। राजनीतिकर्मी, कर्मचारी र भूमाफियाको मिलेमतोमा मूूल्यवान सरकारी जग्गा कसरी व्यक्तिका नाममा पुुग्छ भन्ने यो दह्रिलो उदाहरण हो। यसमा प्रधानमन्त्री, प्रधानन्यायाधीश र सभामुख निवास नै हडपिएको छ। यसलाई छानबिन गर्न सरकारले २०७५ जेठ १४ मा पूर्वसचिव शारदाप्रसाद त्रितालको संयोजकत्वमा समिति बनायो। अख्तियार दुरुपयोग अनुसन्धान आयोगका प्रमुख आयुक्त (तत्कालीन गृह सचिव) प्रेमकुमार राईले समिति बनाउन अग्रसरता लिएका थिए। समितिमा महेन्द्रकुमार थापा सदस्य र गणेश आचार्य सदस्यसचिव थिए। समितिले सोही वर्ष मंसिर २८ गते सरकारलाई प्रतिवेदन बुझायो। त्यसपछि अख्तियारले वर्ष दिन लगाएर अनुसन्धान गर्यो। र विशेष अदालतमा पूर्वउपप्रधानमन्त्री विजयकुमार गच्छदार, ३ मन्त्री, ३ सचिवसहित १ सय ७५ जनालाई भ्रष्टाचार मुद्दा चलायो। तिनमा पूर्वमन्त्रीहरू डम्बर श्रेष्ठ र चन्द्रदेव जोशी, अख्तियारका पूर्वप्रमुख आयुक्त दीप बस्न्यात, पूर्वसचिवद्वय छविराज पन्त र दिनेशहरि अधिकारीलगायत थिए। गच्छदारसहित धेरै जना अति कम धरौटीमा छुटिरहेका छन्। यो चर्चित भ्रष्टाचार काण्डमा पूर्वप्रधानमन्त्री माधवकुमार नेपाल र डाबाबुराम भट्टराईसमेत मुछिएका छन्। तर, उनीहरूविरुद्ध मुद्दा नचलाइएको भन्दै २०७६ माघ २९ मा वरिष्ठ अधिवक्ता बालकृष्ण न्यौपानेले मुुद्दा हालेका थिए। त्यसको कात्तिक १५ मा निर्णय आउने तय थियो। सर्वोच्च अदालतको विवादले त्यो सरेको छ। त्रितालको प्रतिवेदनमा पटकपटक मन्त्रिपरिषद्कै निर्णयबाट ललिता निवासको जग्गा व्यक्तिको नाममा कायम गरिएको उल्लेख छ । जसका लागि नक्कली मोही र नक्कली गुठी खडा गरिएको थियो। त्रिताल प्रतिवेदन र अख्तियारको आरोप पत्रअनुसार जग्गासम्बन्धी निर्णय २०६६ चैत २९, २०६७ वैशाख ३१, २०६७ साउन २८ र २०६९ असोज १८ को मन्त्रिपरिषद्ले गरेको थियो। बालुवाटारस्थित विशिष्ट व्यक्तिको निवास विस्तार गर्न तत्कालीन भौतिक मन्त्रालयबाट प्रस्ताव तयार गरी मन्त्रिपरिषद्मा पेस गरियो। सोहीअनुसार प्रधानमन्त्री निवासको दक्षिणतर्फ साविकको बाटो तथा राजकुलोसहित १४ रोपनी १० आना ३ पैसा २५ दाममा नक्कली मोही कायम गराइयो। ड्राइभर भाइचासमेत ५८ जना कृत्रिम व्यक्तिलाई मोही खडा गरी समरजंग कम्पनी, राजकुलो, सडकमा पर्ने सरकारी जग्गा व्यक्तिको नाममा गराएको देखिन्छ । मन्त्रिपरिषद्कै निर्णयले ललिता निवासको ३ रोपनी १२ आना जग्गा पनि अनधिकृत रूपमा व्यक्तिको नाममा दर्ता गराइएको छ। सरकारी जग्गामा मोही नलाग्ने भएपछि पशुपति टिकिन्छा गुठी बनाएर व्यक्तिका नाममा कायम गरिएको थियो। कुनै पनि सरकारी अभिलेखमा पशुपति टिकिन्छा गुठी अस्तित्वमा छैन। इतिहास भीमशमशेर जबराले १९८८ माघ २५ को लालमोहर बमोजिम २ सय ८७ रोपनी ५ आना २ पैसा साढे २ दाममध्ये श्रीमती स्वेतप्रभा देवी राणालाई ५८ रोपनी र छोराहरू कनकशमशेर र रुक्मशमशेरलाई ५७ रोपनीका दरले बकस गरिदिएका थिए। २०१८ फागुन १९ गते नेपाल गजेट भाग २ को अतिरिक्त ४३ मा सुवर्ण शमशेरसमेत ७६ जनाका नाममा उपस्थित हुन आउने सूचना जारी भएको थियो। सरकारले यसपछि नै यो जग्गा अधिग्रहणको प्रक्रिया थालेको देखिन्छ। २०२१ मंसिर १५ मा सरकारले उपत्यकाका ललिता निवाससहति ६ वटा घर र दरबार सार्वजनिक प्रयोजनका लागि क्षतिपूर्ति दिएर अधिग्रहणको निर्णय गरेको थियो। यस बेला महावीर भवन, नक्सालको १ सय ५४ रोपनी ४ आना २ पैसा, हरिहर भवन पुलचोकको २ सय ४० रोपनी १ आना २ पैसा सीता भवन नक्सालको १ सय १९ रोपनी १२ आना ३ पैसा अधिग्रहण गरिएको थियो। त्यस्तै लक्ष्मी निवास महाराजगन्जको २ सय ५८ रोपनी १४ आना, बबरमहल कुरिया गाउँको २ सय ५३ रोपनी ३ आना ३ पैसा १ दाममध्ये २ सय ४० रोपनी ५ आना ३ पैसा १ दाम र त्यहाँ रहेका भवनसमेत अधिग्रहण गरिएको थियो। ललिता निवासको २ सय ९९ रोपनी ९ आना २ पैसामध्ये २ सय ८४ रोपनी १४ आना ३ पैसा अधिग्रहण गरिएको थियो। २०२१ पुस ६ मा जग्गा प्राप्ति ऐनबमोजिम मेजिस्ट्रेट अफिस काठमाडौंले गोरखापत्रमा हक दाबीको दरखास्त दिने जनाउ र जग्गाको क्षतिपूर्ति लिन आउनुहोस् भनी सूचना प्रकाशित भएको थियो। २०२२ जेठ २४ मा मेजिष्ट्रेट अफिस काठमाडौंको घर सरकारीकरण भएको सूचना प्रकाशित भएको थियो। ललिता निवासको श्वेतप्रभा, कनकशमशेर, रुक्मशमशेर, शैलजा, हेमनशमशेर र हाटक शमशेरसमेतका नाममा २ सय ७२ रोपनी १५ आना २ पैसा २५ दाम जग्गा श्री ५ सरकारको हुनेछ भन्ने सूचना गोरखापत्रमा जारी गरेको थियो। २०२२ साउन १० मा मेजर कर्नेल कनकशमशेरलाई ८ रोपनी जग्गा बिक्री गर्न दिने निर्णय गरेको थियो। अधिग्रहणपश्चात् कनकशमशेरले गोठ, तबेलासहित ८ रोपनी जग्गामा बसोबास गर्न पाऊँ भनी निवेदन दिएपछि उनलाई सरकारले नै उपलब्ध गराएको थियो। २०३६ कात्तिक २३ मा यो ८ रोपनी जग्गाको श्रेस्ता कनकशमशेरका नाममा कायम भएको थियो। २०२२ सालको पोत र जग्गा लगत कट्टाअनुसार ललिता निवासको २ सय ७२ रोपनीमध्ये ६० रोपनी जग्गा नेपाल राष्ट्र बैंकको नाममा र २ सय १२ रोपनी समरजंग कम्पनीको रेखदेखमा रहेको देखिन्छ। २०२२ साउन १० मा मेजर कर्नेल कनक शमशेरलाई ८ रोपनी जग्गा बिक्री गर्न दिने निर्णय गरेको थियो। श्री ५ महाराजाधिराजको हुकुम प्रमाणीकरण(हुप्र) र सरकारको निर्णयअनुसार २०३६ जेठ २७ मा जग्गा मध्येबाट पविता देवीलाई १ रोपनी, दामोदरप्रसाद उपाध्ययलाई १ रोपनी, कुमार बस्नेतलाई २ रोपनी ७ आना २ पैसामा दर्ता गरिएको थियो।क्षतिपूर्ति दिएर अधिग्रहण गरी सकेको मध्येबाटै यसरी पञ्चायतकालमा १२ रोपनी ७ आना २ पैसा जग्गा व्यक्तिको नाम दर्ता गरिएको देखिएको छ। २०४६ पछि ललिता निवासको जग्गा व्यक्तिको नाम दर्ता गर्ने क्रमले तीव्रता पाएको देखिएको छ। २०४७ जेठ १७ को निर्णयलाई टेकेर मालपोत, नापी, भूमिसुधारका कमर्चारीसँग भूमाफियाको मिलोमतोमा फटाफट व्यक्तिको नाम दर्ता भएको हो। तत्कालीन समयमा तराईमा २८ बिघा, पहाडमा ९६ रोपनी र उपत्यकामा ५८ रोपनीको हदबन्दी थियो। विभिन्न मितिमा भएका निर्णय र अधिग्रहरणसम्बन्धी सूचनाबमोजिम सूवर्णशमशेर र कञ्चनशमशेरको भागमा रहेको १४ रोपनी ११ जग्गा मात्रै जफत भएको देखिएको छ। छानबिन समितिका संयोजक त्रितालले ललिता निवासको २ सय ९९ रोपनीमध्ये १४ रोपनी ११ आना जग्गामात्रै जफत भएको र अरू सबै मुआब्जा दिएरै अधिग्रहरण गरेको प्रमाण आफूले प्रतिवेदनमार्फत दिएको बताए। त्यो बाहेक ललिता निवासको २ सय ८४ रोपनी १४ आना ३ पैसा जग्गा प्राप्ति ऐन २०१८ का आधारमा अधिग्रहण गरिएको थियो। मालपोत कार्यालय डिल्लीबजारले २०४९ सालमा ललिता निवासको १ सय १२ रोपनी जग्गा व्यक्तिको नाम दर्ता गरिदिएको छ। पुन: नापीमा श्री ५ को सरकार समरजंग कम्पनीको नाममा नाप नक्सा भई फिल्डबुकसमेत कायम भएको १ सय १२ रोपनीभन्दा बढी जग्गा मालपोत डिल्लीबजारबाट राणा परिवारलाई नै लालपुर्जा दिएका थिए। समजंग कम्पनीका नाममा जग्गाधनी दर्ता श्रेस्ता कायम भएको जग्गा व्यक्ति विशेषका नाममा गरी दिन भूमिसुधार विभागबाट २०५९ आसोज २४ मा सहमति दिने निर्णय भएको थियो । छुट दर्ता २०६२ जेठ ३ मा १२ आना २ पैसा राणा परिवारकै नाममा छुट दर्ता गरियो। अनुसन्धानमा यो जग्गा राणाका नाममा गैरकानुनी छुट दर्ता गरिएको देखिएको छ। यो प्रकरण कर्मचारी, नेता, भूमाफियाको प्रत्यक्ष मिलोमतोमा भएको हो। भूमाफिया शोभाकान्त ढकाल र रामकुमार सुवेदीले बालुवाटारको जग्गा हडप्न प्रत्यक्ष भूमिका खेलेको देखिन्छ। त्रिताल प्रतिवेदन र अख्तियारले विशेष अदालतमा दायर गरेको मुद्दामा ढकाल र सुवेदीलाई भूमाफिया किटान गरिएको छ। ढकालसँग ३९ करोड २७ लाख ६८ हजार र सुवेदीसँग ५२ करोड ५१ लाख ४० हजार बिगोसहित मुद्दा छ। अहिले पनि ढकाल हिरासतमा नै छन्। सीआईबीको अनुसन्धान कता ? प्रहरीको केन्द्रीय अनुसन्धान बिभाग (सीआईबी)ले यो प्रकरणको अनुसन्धान गर्ने जिम्मा पायो। सरकारले अख्तियार र सीआईबी दुवैलाई यो विषयमा अनुसन्धान गर्न निर्देशन थियो। अख्तियारले २०७६ माघ २२ मा नै मुद्दा दायर गरिसकेको छ तर सीआईबीको अनुसन्धान कहाँ पुग्यो ? सीआईबीले ठगी तथा लिखत किर्ते कुसरमा अनुसन्धानको जिम्मा पाएको थियो। सीआईबीका प्रवक्ता एसपी श्यामकुमार महतोे कानुनले तोकेको हदम्याद भित्र मुद्दा दर्ता हुनेमा दुईमत नरहेको बताउँछन्। हदम्याद पुस २८ सम्म छ। जग्गा फिर्ता पनि रोकियो मालपोत कार्यालय डिल्लीबजारले व्यक्तिको नाम रहेको बालुवाटारको जग्गा फिर्ता गर्ने प्रक्रिया अगाडि बढायो। उसले ७८ जग्गाधनी भेट्टायो। म्याद बुझ्न कर्मचारी खटायो। तर, ४९ जग्गाधनीले म्याद बुझ्न मानेनन्। ती जग्गाधनीको नाममा २०७८ जेठ २३ मा मालपोत डिल्लीबजारले हक पुग्ने भएका कागजात लिएर आउन गोरखापत्रमा सूचना जारी गर्यो। जग्गाधनी मध्येकी सरला गुरुङले मालपोतको सूचनाविरुद्ध सर्वोच्च अदालतमा रिट निवेदन दर्ता गरिन्। २०७८ असार २४ मा न्यायाधीश कुमार चुँडालको इजलासले अदालतमा मुद्दामा विचराधीन रहेकाले जग्गा फिर्ता गर्ने प्रक्रिया अगाडि नबढाउन अन्तरिम आदेश जारी गरे। मालपोत डिल्लीबजारका प्रमुख टुनाबहादुर श्रेष्ठले अदालतको स्टे अडरका कारण जग्गा फिर्ता प्रक्रिया रोकिएको जानकारी दिए। अख्तियारका पूर्वप्रमुख आयुक्त सूर्यनाथ उपाध्याय जुन व्यक्तिलाई जे जिम्मावारी दिएको हुन्छ। त्यो अनुुसार काम नगर्दा जताततै भ्रदगोल भइरहेको छ । जुन पदमा छ। त्यो पदको जिम्मेवारी पूरा नगर्दा यस्तो भद्रगोल भएको छ। जनता, राष्ट्रको व्यवस्थाले अपेक्षाअनुसार काम नहुँदा बेतिथी बढेको छ। शारदाप्रसाद त्रिताल : पूर्वसचिव, छानबिन आयोगका संयोजक सरकारले बालुवाटारको २ सय ९९ रोपनी जग्गा जफत भएको हो कि होइन भनेर छानबिन गर्ने जिम्मा दिएको थियो। हामीले १४ रोपनी ११ आना जग्गा मात्रै जफत भएको हो। अरू सबै मुआब्जा दिएर नै अधिग्रहण गरेको प्रमाणसहित प्रतिवेदन दिएका थियौं। अख्यितारले यसमा विस्तृत छानबिन गर्यो। मुद्दा पनि दायर गर्यो। पूर्वप्रधानमन्त्री माधवकुमार नेपाल, बाबुराम भट्टराईसहित केहीलाई मुद्दा चलाइएन।"
प्रदेश रंगशालाको शिलान्यास,"दैलेख : कर्णाली प्रदेशको राजधानी वीरेन्द्रनगर सुर्खेतमा १० हजार दर्शक अट्ने क्षमताको प्रदेश रंगशाला निर्माण सुरु भएको छ । कर्णाली प्रदेश सरकारले गौरवको आयोजनाको रुपमा अघि सारेको कर्णाली प्रदेश रंगशालाको शिलान्यास गरिएको छ । सोमबार एक कार्यक्रमका बीच कर्णालीका मुख्यमन्त्री जीवनबहादुर शाहीले रंगशाला निर्माण कार्यको शिलान्यास गरेका हुन् । रंगशाला निर्माणका लागि कात्तिक अन्तिम साता कर्णाली खेलकूद विकास परिषद् र निर्माण कम्पनी एमएसीजीएसएल ज्वाइन्टभेन्चर कान्तिपथ काठमाडौँबीच सम्झौता भएको थियो । कर्णाली प्रदेश सरकारले असार १६ गते रंगशालालाई प्रदेश गौरवको पहिलो आयोजनाको रुपमा निर्माण अघि बढाउने निर्णय गरेको थियो । सोहि अनुसार रंगशाला निर्माणका लागि प्रदेश सरकारले पहिलो पटक ग्लोबल टेण्डर आव्हान गरेको थियो । टेन्डर प्रक्रियामा सहभागी भएका ६ कम्पनीमध्ये एमएसीजीएसएल ज्वाइन्टभेन्चर छनोट भएको थियो । रंगशाला शिलान्यास गर्दै मुख्यमन्त्री शाहीले प्रदेश सरकारले गौरवको आयोजनाको रुपमा लिएको प्रदेश रंगशाला निर्माणको काम निर्धारित समयसीमा भित्रै सम्पन्न गर्न निर्देशन दिएका छन् । दसौं राष्ट्रिय खेलकुद प्रतियोगिताको आयोजना कर्णालीले गर्नुपर्नेछ, त्यस अगाबै हाम्रा पूर्वाधारहरु व्यवस्थित भइसक्नुपर्छ,' मुख्यमन्त्री शाहीले भने । कर्णाली प्रदेश खेलकुद विकास परिषद्का सदस्य सचिव विश्वामित्र सञ्ज्यालका अनुसार एक अर्ब ५९ करोड ४७ लाखको लागतमा निर्माण हुने रंगशाला १० हजार दर्शक अट्ने क्षमताको बनाइनेछ । निर्माण कम्पनीलाई ३० महिनामा काम सम्पन्न गर्ने कार्यादेश छ । रंगशालाभित्र खेल सञ्चालनका लागि आवश्यक पर्ने सबै अत्याधुनिक संरचनाहरु निर्माण हुनेछन् । रंगशालामा संरचनाहरू भुकम्प प्रतिरोधक बनाइनेछ । भौतिक संरचनाको अभावमा यहाँको खेलकुद क्षेत्र विकास हुन नसकेका बेला रंगशाला निर्माणले कर्णालीका खेलाडीहरु उत्साही बनेका छन् ।"
मोटरसाइकल चोर्ने गिरोहका सात जना पक्राउ,"काठमाडौं : काठमाडौं उपत्यकाका विभिन्न स्थानबाट मोटरसाइकल चोरेर बिक्री वितरण गर्ने गिरोहलाई ट्राफिक प्रहरीले पक्राउ गरेको छ। महानगरीय ट्राफिक प्रहरी महाशाखाबाट सादा पोसाकमा खटिएको टोलीले काठमाडौं विभिन्न स्थानबाट मोटरसाइकल चोरी गर्ने र बिक्रि वितरण गर्ने समूहका ७ जनालाई पक्राउ गरेको महानगरीय ट्राफिक प्रहरी महाशाखा रामशाहपथका प्रवक्ता एवम् प्रहरी उपरीक्षक संजिव शर्मा दासले जानकारी दिए। प्रहरीले रौतहट चन्द्रनिगाहापुर९ सन्तपुर घर भई हाल किर्तिपुर बस्ने १९ वर्षीय नरकुमार पुडासैनीलाई गत वर्षको माघमा बानेश्वरबाट हराएको प्र३०२०१३प ३६६० नम्बरको २२० सिसिको पल्सर मोटरसाइकलको नम्बर परिवर्तन गरि चलाइरहेको अवस्थामा पशुपति क्षेत्रबाट पक्राउ गरेका हो। थप अनुसन्धानको क्रममा न्युरोडबाट जुम्ला सिंङ्जा गाउँपालिका ६ हाल किर्तिपुर बस्ने २० वर्षीय पुन्दलाल बुढालाई मोटरसाइकलसहित पक्राउ गरेको छ। यहि मंसिर ८ गते बत्तिसपुतलीबाट हराएको बाप्र०२०२२प ६५१८ नम्बरलाई परिवर्तन गरि बाप्र०२०२५प १३९१ प्रयोग गरेको अवस्थामा यामाहाको आर१५ मोटरसाइकलसहित बुढा पक्राउ परेका हुन्। किर्तिपुर एरियाबाट काठमाडौंका २२ वर्षीय सन्तोष महर्जनसहित रौतहट गुजरा नगरपालिका २ घर भई हाल सानोभर्याङ बस्ने ३४ वर्षीय ज्ञानेन्द्र चौधरी, रौतहट गुजरा नगरपालिका ३ घर भई हाल बानेश्वर बस्ने ३२ वर्षीय रवि कुमार कुशवाहा, उदयपुर घर भई हाल किर्तिपुर बस्ने कमलबहादुर बस्नेत र बारा गढिमाई घर भई किर्तिपुर बस्ने २२ वर्षीय रन्जितप्रसाद गुप्तालाई पक्राउ गरिएको ट्राफिक महाशाखाका प्रमुख प्रहरी वरिष्ठ उपरीक्षक जनक भट्टराईले जानकारी दिए। पक्राउ परेका चौधरी यसभन्दा अघि पनि मोटरसाईकल चोरीमा कारबाही भोगेका व्यक्ति हुन्। रौतहटका चौधरी र कुशवाहा मोटरसाइकल चोरी गिरोहका मुख्य व्यक्ति रहेको समेत अनुसन्धानबाट देखिएको एसएसपी भट्टराईले जानकारी दिए। त्यसैगरी किर्तिपुरबाट पक्राउ परेका रंजितप्रसाद गुप्ताले चोरी गरी ल्याएका मोटरसाइकलहरुलाई ग्यारेजमा सुरक्षित राख्ने, सामानहरु डिस्मेण्टल गर्ने र फेरबदल गर्ने गरेको समेत देखिएको भट्टराईको भनाई छ। गुप्ता किर्तिपुरमा रहेको रंजित मोटरसाईकल वर्कसपका संचालक समेत रहेको खुल्न आएको महाशाखाले जनाएको छ। पक्राउ परेका गुप्ता र सन्तोष महर्जनले ग्राहकहरु खोज्ने र सस्तो मूल्यमा मोटरसाइकलहरु किनबेच गर्ने मुख्य भूमिका समेत खेल्ने गरेको अनुसन्धानबाट खुल्न आएको महाशाखाले बताएको छ। बरामद गरेका ७ थान मोटरसाइकलमध्ये एउटा यामाहाको आर१५ र अन्य ६ ओटा २२० सिसिको पल्सर मोटरसाइकल रहेको महाशाखाले जनाएको छ। त्यस्तै गरी ईन्जिन तथा विभिन्न भागहरू काटेर टुक्रा पारेको अवस्थामा असोजमा ताहाचलबाट हराएको बाप्र०२०१९प ९४९८ नम्बरको २२० सिसि पल्सर मोटरसाइकल समेत बरामद गरेको महाशाखाले जानकारी दिएको छ।"
गुफाभित्र अनौठो गेष्ट हाउस,"जोमसोम : उपल्लो मुस्ताङको लोमान्थाङ२ छोसेर अवस्थित सेल्तामा गुफाभित्र पर्यटक बस्न मिल्ने गेष्ट हाउस सञ्चालनमा आएको छ। यो गेष्ट हाउस सन् २०१८ देखि स्थानीय पेमा घिर्मी गुरुङले सञ्चालन गरेका हुन् । उनको गुफाभित्र रहेको गेष्ट हाउसमा रात बिताउन स्वदेशी तथा विदेशी पर्यटक उल्लेख्य उपस्थिती हुने गरेको पाइएको छ । लोमान्थाङ२ छासेरको सबैभन्दा ठूलो झोङ गुफाभन्दा केही तल पर्ने अर्को मझौला गुफामा गुरुङले गेष्ट हाउस सञ्चालन गरेका हुन् । उनले गुफाभित्र रहेको गेष्ट हाउसको नाम शेल्कार गेष्ट हाउस राखेका छन् । सदियौं वर्षदेखि गुफाको भोगचलन गर्दै आइरहेको गेष्ट हाउस सञ्चालक गुरुङले पर्यटक लक्षित गेष्ट हाउस चलाएका हुन् । यस गेष्ट हाउसमा जान जोमसोमकोरला राजमार्गदेखि पूर्वतर्फ २० मिनेटको पैदलयात्राबाट गन्तवव्य तय गर्न सकिन्छ। गेष्ट हाउस रहेको गुफासम्म पुग्न फलामे रेलिङसहितको सिंढी बाटो हिँड्नुपर्छ। गुफाभित्र ४ वटा कोठा र दुईवटा प्रवेशद्वार निर्माण गरेका छन् । गुफाभित्र रहेको ४ वटा कोठामध्ये एक कोठामा ६ वटा बेड र अर्को ३ वटा कोठामा २२ वटा बेडको व्यवस्था गरिएको छ। गुफा भित्रको कोठामा उनले बत्ती र पानीको व्यवस्था समेत मिलाएका छन् । गुफा भित्रको कोठाको झ्यालहरुमा पुराना ऐतिहासिक भाडा वर्तनका सामग्री राखिएका छन् । त्यसैगरी उनले गुफाको गेष्ट हाउसबाहेक गुफा बाहिर ८ बेड क्षमताको गेष्ट हाउस छ । गुफा पुग्ने पर्यटकले रुचीअनुसार गुफाभित्र वा बाहिर बस्ने भन्ने दुबै खालको सुविधा मिलाएका छन्। गुफाको स्वामित्व आफ्नै भएकाले उनले गाउँले वा पालिकालाई कर समेत तिर्नु पर्दैन । गेष्ट हाउस सञ्चालक गुरुङले गुफाभित्र बाँस बस्न आउने पर्यटकलाई ३ हजारदेखि ७ हजारसम्म शुल्क लिने गरेको बताउँछन् । गेष्ट हाउस सञ्चालक गुरुङ भन्छन्, 'मेलै सञ्चालन गरेको होटल युनिक छ ,पर्यटक आर्कषणका लागि गुफाभित्रै गेष्ट हाउस बनाएको हुँ।उपल्लो मुस्ताङ आएका पर्यटकले गुफाभित्र होटल देखेपछि एक रात बिताएर फर्किन्छ । ' कोरोना कहर अघि गुफाभित्रै गेष्ट हाउस निर्माण गरेपनि पर्यटक आउन नसकेपछि व्यवसायमा असर पुगेको छ। उनले पछिल्लो समय कोरोना कहरपछि बुकिङ धमाधम आउन थालेको बताए । उनले कोरोनापछिको दसैंतिहार र छट पर्वमा स्वदेशी पर्यटकहरु गुफाभित्र बास बस्न आउने गरेको जानकारी दिए । गुफाभित्रै पर्यटक लक्षित गेष्ट हाउसको व्यवस्था हुन्छभन्दा धेरैलाई सुन्दा अचम्म लाग्छ। गुफाभित्र बास बस्ने पर्यटकले अलि बेग्लै प्रकारका अनुभूति गर्ने गरेको गुरुङले बताए । उपल्लो मुस्ताङमा दर्जनौं गुफाहरु भएपनि गुफाभित्र उनले सञ्चालन गरेको गेष्ट हाउस भने पहिलो हो । परापूर्वकालमा उपल्लो मुस्ताङका स्थानीय गुफाभित्रै बस्थे। गुफाभित्रको परिवारमा जति जनसंख्या बढ्यो उति नै पहाड खोपेर गुफा निर्माण गर्ने गरिन्थ्यो भन्ने भनाइ छ। गुरुङ भन्छन्, 'आफ्नो पुस्ताहरुले सदियौं वर्षअघि पहाड खोपेर गुफा निर्माण गरेको उल्लेख गरे। विस्तारै मानिसमा आएको चेतनाको विकाससँगै गुफा छोडेर बाहिर घर बनाएर बस्न थालेपछि गुफाहरु खाली हुन थालेको उनको बुझाइ छ । कतिपयले भने लडाइ चल्दा उक्त गुफाहरु लुक्न र सुरक्षित रहन प्रयोग गरिएको हुनसक्ने बताएका छन्।"
कृषि विश्वविद्यालयमा उपकुलपति नियुक्त,जनकपुरधाम : प्रदेश २ सरकारले कृषि विश्वविद्यालयको उपकुलपतिमा डा वैद्यनाथ महतोलाई नियुक्त गरेको छ । प्रदेशको मन्त्रिपरिषद्को सिफारिसमा प्रदेश प्रमुख हरिशंकर मिश्रले गत कार्तिक २३ गते प्रदेश प्राविधिक विश्वविद्यालय सम्बन्धमा व्यवस्था गर्न बनेको अध्यादेश र प्रदेश कृषि विश्वविद्यालय सम्बन्धमा व्यवस्था गर्न बनेको अध्यादेश जारी गरेका थिए । प्रदेशको महत्वाकांक्षी कार्यक्रमको रुपमा रहेको कृषि विश्वविद्यालयको स्थापना तथा संचालनको सुरुवातको सिलसिलामा मंगलबार मुख्यमन्त्री लालबाबु राउतले उपकुलपतिको नियुक्त गरेका हुन् । प्रदेश २ का नीति तथा योजना आयोगका पूर्वसदस्य समेत रहेका सिरहाको मिर्चैया नगरपालिका २ का डा वैद्यनाथ महतोलाई सहकुलपति तथा सामाजिक विकासमन्त्री नवलकिशोर साहको सिफारिसमा कुलपति समेत रहेका मुख्यमन्त्री राउतले नियुक्त गरेका हुन् । विश्वविद्यालयको उपकुलपति नियुक्त गरिएपनि भौतिक संरचना निर्माण गरिएको भने छैन् ।
भुपेन्द्र हत्या प्रकरण : २१ जनाविरुद्ध कर्तव्य ज्यान मुद्धा,"धनगढी : कार्तिक २३ गते कैलालीको टिकापुर नगरपालिका१ सिद्धार्थ होटल नजिकै भएको हत्या घटनामा संलग्न भएको आरोपमा प्रहरीले १२ जनालाई सार्वजनिक गरेको छ। कार्तिक २३ गते राती पौने ९ बजेति कैलालीको लम्कीका भुपेन्द्र बडुवालको एउटा समूहले हत्या गरेको थियो। करिब २ किलोमिटर लखेटेर आफन्त कौसी देबी विष्टको घर आँगनमा पुगिसकेका भुपेन्द्रलाई खुकुरी प्रहार गरी हत्या गरिएको हो। भुपेन्द्रको छातिमा दुई वटा, पिठ्युमा तीन वटा र टाउकोमा एउटा प्रहार गरिएको प्रहरीले जनाएको छ। जिल्ला प्रहरी कार्यालय कैलालीले पक्राउ परेका १२ जनाको आपराधिक पृष्ठभुमी सहित उनीहरुलाई सार्वजनिक गरेको हो। प्रहरीले हत्यामा संलग्न भएको आरोपमा लम्कीचुहा नगरपालिका ३ चिसापानीका २३ वर्षीय महेश रावल, सोही ठाउँका २० वर्षीय धिरज भन्ने दिपेन्द्र शाही, २० वर्षीय आर्यन देवकोटा, १९ वर्षीय मदन शाही, वडा नम्बर १ का २२ वर्षीय कपिल श्रेष्ठ, सोही ठाउँका १८ वर्षीय दिपक गोलु भन्ने निशान्त मल्ललाई सार्वजनिक गरेको हो। यस्तै लम्कीचुहा नगरपालिका वडा नं ५ का २८ वर्षीय विकास खड्का, टीकापुर नगरपालिका १ का २३ वर्षीय प्रबिण रिमाल, बर्दिया राजापुर नगरपालिका ७ घर भई टीकापुर नगरपालिका १ ब्लक नं २५ बस्ने २१ वर्षीय रोहित आले, टीकापुर नगरपालिका ब्लक नं १४ बस्ने २५ वर्षीय सोहन शाह, कैलालीको बर्दगोरिया गाउपालिका २ झगढपुरका २५ वर्षीय लोकेन्द्र कुँवर, बर्दिया ठाकुरबाबा नपा ३ गोदानाका २६ वर्षीय सन्तोष भन्ने सविन जंग शाहीलाई प्रहरीले सार्वजनिक गरेको हो। यस्तो थियो संगठित अपराधको जालो टीकापुर नगरपालिका वडा नम्बर ६ का असोक रावल निर्माण व्यवसायी हुन। तीनचार वर्षीयदेखि उनी डनबन्ने सपना बुनिरहेका थिए। उनीसँगै लम्कीचुहा नगरपालिका ३ चिसापानीका नविन रावल पनि जोडिए। नविनलाई त्यो क्षेत्रमा नन्दु सरकारपनि भनिने गरिएको प्रहरीले जनाएको छ। नविनकै सपोर्टमा केही युवाहरुले उनलाई गुरु मान्दै नन्दु सरकारलेखिएको ट्याटु बनाएको पनि प्रहरीले जनाएको छ। त्यो समूहमा अधिकांस युवाहरु टीनऐजका छन। टीकापुर, लम्की र चिसापानी क्षेत्रका ठेक्कापट्टामा वर्चश्व कायम गर्न अशोक, नविन, लोकजंग शाही, जयेन्द्र शाही लगायतका ४०५० जनाले समूह बनाएको प्रहरीले जनाएको छ। उनीहरु, ठेक्का पट्टामा एकछत्र राज गर्ने, अवैध असुली गर्ने र ग्याङफाइट गर्ने गरेको खुलेको प्रहरीले जनाएको छ। भुपेन्द्र हत्या प्रकरणका बारेमा पत्रकार सम्मेलनमा कैलालीका एसपी विशव अधिकारी। सुरुमा एकै समूहमा रहेका उनीहरुबीच, केही महिना अगाडि विभाजन भयो। अशोक, नविन र लोकजंगहरुको एक समूह बन्यो भने जयेन्द्र शाहको अर्को समूह बन्यो, त्यसपछि दुबै समूहबीचमा एक अर्कामाथि आक्रमणको सिलसिला पनि सुरु भयो, भुपेन्द्र बडुवालको हत्या पनि त्यही आक्रमणको परिणाम हो कैलालीका प्रहरी उपरिक्षक विश्व अधिकारीले भने। भुपेन्द्र बडुवालको त्यो समूहमा कुनै संलग्नता नभेटिएको प्रहरीले जनाएको छ। अशोक रावल र जयेन्द्र शाहको समूहबीच एकले अर्कोलाई भेटेने बित्तिकै सिध्याउने भनि ग्याङ वार को तयारी भइरहेको थियो, एकले अर्को समूहका जसलाई भेटेपछि सिध्याउने योजना रहेछ, जयेन्द्र समूहका युवक कपिल श्रेष्ठसँग दोस्ती भएकै कारण भुपेन्द्रको हत्या भएको देखिन्छ प्रहरी उपरीक्षक अधिकारीले भने। हत्या भएको दिन भुपेन्द्र बडुवाल, टीकापुरमा रहेका कपिल श्रेष्ठलाई लम्की लिन भनि निस्किएका थिए। तर अशोक रावल र नविन रावलको टीमका केटाहरुले भुपेन्द्र जयेन्द्रको टीममा रहेको र आफूहरुमाथि आक्रमणका लागि आएको हो भनेर हत्या गरेको जस्तो देखिन्छ एसपी अधिकारीले भने। प्रहरीका अनुसार यही गएको भदौका महिना काठमाण्डौंको कालिमाटी क्षेत्रमा जयेन्द्र शाहको समूहले अशोक र नविन रावलको समूहका हिमाल शाहीको पेटमा खुकुरी हानेर मार्ने प्रयास गरेका थिए। तर हिमाल घाइते मात्रै भए। त्यसपछि दुबै समूहको दुस्मनी बढेको देखिन्छ एपी अधिकारीले पत्रकार सम्मेलनमा भने। त्यसपछि अशोक, नबिन र लोकजंग शाहीको समूहले जयेन्द्र शाहको समूहमाथि आक्रमण गर्ने योजना बनाएको प्रहरीले बतायो। एकले अर्कोमाथि आक्रमण गर्ने योजनाहरु बन्दै गएको तथ्य फेला परेको प्रहरीले जनाएको छ। कालिमाटीको आक्रमणमा अशोकको समूहका युवा घाइते मात्रै भएपछि जयेन्द्रको समूहका कपिल श्रेष्ठ कार्तिकको १७ गते (भुपेन्द्रको हत्या अघि) काठमाण्डौंबाट मोटरसाइकलमा लम्की आए। उनी लम्कीको मनसुन होटलमा बसेका प्रहरीले जनाएको छ। कार्तिक २१ र २२ गते बौनीयाको अनुकुल होटलमा बसेर नविन रावललाई आक्रमण गर्ने योजना बन्यो। भुपेन्द्रको हत्या भएको दिनको बिहान, जयेन्द्रको समूहका कपिल श्रेष्ठलगायतले नविनको समूहको खोजी गरिरहेका थिए। तर त्यो कुरा नविनको समूहले थाहा पाइसकेको थियो। नविनको समूह पनि तम्यार भएर जसलाई पायो उसैलाई ढाल्ने गरि बसेको प्रहरीले जनाएको छ। भुपेन्द्रको हत्या भएकै दिन अशोक, नविन रावलको समूह र जयेन्द्रको समूहका बीच ठुलो आक्रमण हुने खबर प्रहरीमा पनि पुग्यो, दुई समूह खुँडा खुकुरी बोकेर डुडेझारी आसपासको क्षेत्रमा एकअर्कालाई पर्खिरहेका छन् भन्ने खबर प्रहरीमा आयो र त्यसपछि प्रहरी घटनास्थल पुग्यो, प्रहरीले एक बोरा खुडा, भालासहितका घरेलु हतियार बरामद गर्यो, प्रहरीले पुगेपछि तितरवितर भएका उनीहरु टीकापुरतिर लागे। त्यसपछि कपिल केसीले बोलाएका भुपेन्द्र बडुवाललाई टीकापुरमा देखेपछि, आफूहरुलाई आक्रमण गर्न आएको हो भन्ठानेर हत्या गरेको देखिन्छ प्रहरी उपरीक्षक अधिकारीले भने। प्रहरीले टीकापुरको सिद्धार्थ होटलको नजिकै कौशी देबी विष्टको आँगनमा पुगिसकेका भुपेन्द्रको आर्यन देवकोटा, चिरिञ्जीबी शाही, रोशन शाही रोहीत आलेसहितले खुकुरी प्रहार गरी हत्या गरेको जनाएको छ। कौशी देबि विष्ट भुपेन्द्रको आफन्त हुन्। दुई किलोमिटर खुकुरी बोकेर लखेटेपछि उनी, आफन्तको घरमा लुक्न गएका प्रहरीले जनाएको छ। प्रहरीले, शिद्धार्थ होटलको सिसिक क्यामेराको फुटेजमा रोहीत आलेले चलाएको स्कुटीका आर्यन देवकोटा घटनास्थल तर्फ गएको, त्यसपछि स्कुटीमै चिरिञ्जीवि शाही र रोशन शाही, अनी नविन रावल समेट घटनास्थल तर्फ जाँदै गरेको देखिएको जनाएको छ। प्रहरीले केही महिना अघि अशोक रावलको जन्मदिनमा चक्रेमिलन चिसापानी आएको भिडियो पनि फेला परेको जनाएको छ। दुबै समूहका युवाहरुले बन्दुक, पेस्तोल, चलाइरहेको, गोली लोड गरिरहेको जस्ता भिडियोहरु फेला पारेको जनाएको छ। भुपेन्द्रको हत्यापछि फरार भएकाहरुलाई भारतको सीमा क्षेत्रसम्म गाडीमा पुगाएर आउने बर्दियाका सन्तोस भनिने सविन जंग शाहीलाई पनि प्रहरीले पक्राउ गरेको छ। संगठिन अपराधको जालो भेटिएपछि अहिले सिआईको एक विज्ञ टोली कैलाली आएको छ। उसले, चिसापानी, टीकापुर र लम्की क्षेत्रमा हुने संगठिन अपराधको विश्लेषण गरिरहेको प्रहरीले जनाएको छ। फरार रहेकाहरु भारतमा रहेको भन्दै नेपाल प्रहरीको एक टोली उनीहरुको खोजीमा भारत गएको छ। तीनचार वर्षदेखि यस्तो जालो रहेछ, बल्ल प्रहरीले थाहा पायो, त्यसलाई निभाएरै छोडिन्छ एसपी अधिकारीले भने। उनले दुबै समूहमा कक्षा १२ भन्दा मुनी अध्ययनरत विद्यार्थीको समूह प्रयोग भइरहेको बताए। संरक्षकहरुले रिचार्ज हालिदिने, खाजा खर्च दिने गर्ने रहेछन्, अनी टीन उमेर समूहका युवाहरु प्रयोग भइरहेका छन् एसपी अधिकारीले भने। २१ जनाविरुद्ध कर्तव्य ज्यान मुद्धा प्रहरीले २१ जनाविरुद्ध मुद्धा दर्ता गरेको छ। नविन, धिरज, आर्यन, मदन, निशान्त, विकास, प्रविण, रोहित, सोहन, चिरञ्जीवी, हिमाल, विकास खड्का, रोशन, अशोक र हेमन्त शाहीलाई मुलुकी अपराध संहिता २०७४ को दफा १७७ (२) बमोजिम हुने सजाय (जन्म कैद) मा सोही संहिताको दफा ४१ (जीवित रहेसम्म) बमोजिम कैद सजाय माग दाबी गरिएको छ। यस्तै लोकजंग शाही, महेश रावल, कपिल श्रेष्ठ र जयन्द्र शाहलाई दफा १७७ (२) बमोजिम (जन्म कैद) सजाय माग दाबी गरिएको प्रहरी उपरीक्षक विश्व अधिकारीले बताए। लोकेन्द्र कुँवर र सविनजंग शाहीलाई दफा ३६ (३) (क) बमोजिम कसुर गरे सो सरह जन्म कैदको सजाय माग दाबी गरिएको छ। भुपेन्द्र बडुवालको हत्यामा संलग्न १२ जना अभियुक्त पक्राउ"
मौसम पूर्वानुमान :उच्च पहाडी र हिमाली क्षेत्रमा हिमपात,"काठमाडौं : पहाडी भूभागमा आंशिक बदली रही देशका थोरै भूभागहरूमा हुस्सु, कुहिरो लागेको जल तथा मौसम विज्ञान विभागले जनाएको छ। मंगलबार जारी मौसम पूर्वानुमान महाशाखाका अनुसार उच्च पहाडी, हिमाली भूभागका एक वा दुई स्थानमा हल्का हिमपातको सम्भावना रहेको छ। मंगलबार दिउँसो प्रदेश नं १, बागमती प्रदेश र गण्डकी प्रदेशका पहाडी भूभागमा आंशिकदेखि सामान्य बदली, बांकी पहाडी भूभागमा आंशिक बदली तथा बाँकी भूभागमा मौसम सामान्यतया सफा रहनेछ । प्रदेश नं १ र बाग्मती प्रदेशको पहाडी भूभागको एकदुई स्थानहरुमा हल्का वर्षाको सम्भावना छ। प्रदेश नं १, बागमती प्रदेश र गण्डकी प्रदेशको उच्च पहाडी तथा हिमाली भूभागका एक वा दुई स्थानमा हल्का हिमपातको सम्भावना रहेको बुलेटिनमा उल्लेख छ। राती प्रदेश नं १ र बागमती प्रदेशका पहाडी भूभागमा आंशिकदेखि सामान्य बदली तथा बाँकी भूभागमा मौसम सामान्यतया सफा रहनेछ । प्रदेश नं १ र बागमती प्रदेशको उच्च पहाडी तथा हिमाली भूभागका एक वा दुई स्थानमा हल्का हिमपातको सम्भावना रहेको छ। महाशाखाका अनुसार बुधबार प्रदेश नं १ र बागमती प्रदेशका पहाडी भूभागमा आंशिक देखि सामान्य बदली तथा बाँकी भूभागमा मौसम सामान्यतया सफा रहनेछ। प्रदेश नं १ को पहाडी भूभागका एक वा दुई स्थानमा हल्का वर्षाको सम्भावना रहेको छ। बिहीबार प्रदेश नं १ पहाडी भूभागमा आंशिक देखि सामान्य बदली, र बागमती प्रदेशको पहाडी भूभागमा आंशिक बदली तथा बाँकी भूभागमा मौसम सामान्यतया सफा रहनेछ। प्रदेश नं १ को पहाडी भूभागका एक वा दुई स्थानमा हल्का वर्षाको सम्भावना रहेको छ। देशभर चिसो बढ्ने क्रममा समेत रहेकोले चिसोबाट बच्ने आवश्यक सुरक्षा एवं सतर्कता अपनाउन महाशाखाको अनुरोध छ।"
भुपेन्द्र बडुवालको हत्यामा संलग्न १२ जना अभियुक्त पक्राउ,"कैलाली : लम्कीचुहा नगरपालिका१ लम्की चौराहका २३ वर्षीय भुपेन्द्र बडुवालको हत्यामा संलग्न रहेको अभियोगमा १२ जनालाई प्रहरीले पक्राउ गरी सोमबार सार्वजनिक गरेको छ। गत कात्तिक २३ गते बेलुकी धारिलो हतियार प्रहार गरी बडुवालको हत्यामा संलग्न रहेको अभियोगमा १२ जनालाई प्रहरीले पक्राउ गरेको हो। लम्कीचुहा नगरपालिका ३ चिसापानीका २३ वर्षीय महेश रावल, २० वर्षीय धिरज भन्ने दिपेन्द्र शाही, २० वर्षीय आर्यन देवकोटा, १९ वर्षीय मदन शाही, सोही नगरपालिका१ का २२ वर्षीय कपिल श्रेष्ठ, १८ वर्षीय किशोर, सोही नगरपालिका५ का २८ वर्षीय विकास खड्का, टिकापुर नगरपालिका१ का २३ वर्षीय प्रबिण रिमाल, सोही नगरपालिका१ ब्लक नम्बर २५ बस्ने बर्दिया राजापुर नगरपालिका७ घर भएका २१ वर्षीय रोहित आले, सोही ठाउँ ब्लक नम्बर १४ बस्ने २५ वर्षीय सोहन शाह, बर्दगोरिया गाउँपालिका२ झगढपुरका २५ वर्षीय लोकेन्द्र कुँवर र बर्दिया ठाकुरबाबा नगरपालिका३ गोदानाका २६ वर्षीय सन्तोष भन्ने सविन जंग शाहीलाई पक्राउ गरिएको प्रहरीले जनाएको छ। टिकापुर नगरपालिका१ स्थित सिद्वार्थ होटल नजिकै अपरिचित ब्यक्तिहरुको धारिलो हतियार प्रहारबाट भुपेन्द्र गम्भीर घाइते भएको भन्ने खबर प्राप्त हुनासाथ जिल्ला प्रहरी कार्यालय कैलाली र इलाका प्रहरी कार्यालय टिकापुरबाट प्रहरी टोली परिचालन गरी तत्काल घाइतेलाई उपचारको लागि टिकापुर अस्पताल लगेकोमा उपचारको क्रममा उनको मृत्यु भएको थियो। लम्की, चिसापानी, टिकापुर लगायतका क्षेत्रमा नदीजन्य पदार्थ तथा वन पैदावारको ठेकापट्टाको विषयलाई लिएर एकै समूहबीच मनमुटाव र वैमनश्यता उत्पन्न भई दुई समूहका युवाहरूबीच झैझगडा भएको थियो। एकआपसमा आक्रमण गर्ने योजना बनाएकोमा टिकापुरमा लुकी बसेका कपिल श्रेष्ठले भुपेन्द्र बडुवाललाई लिन बोलाएपछि टिकापुर गएको समयमा आर्यन देवकोटा समेतले भुपेन्द्रलाई फेला पारेपछि करिब २ किलोमिटरसम्म लखेटी उक्त होटेल नजिक पुर्याए पश्चात धारिलो हतियार प्रहार गरी भागेको प्रारम्भिक अनुसन्धानबाट खुल्न आएको छ। घटनामा संलग्न रही फरार रहेका अन्य ९ जना अभियुक्तहरूको खोजी गर्नुको साथै यस सम्बन्धमा थप अनुसन्धान भइरहेको जिल्ला प्रहरी कार्यालय कैलालीले जनाएको छ।"
सुनको अन्डा,"गोपाल खेतबारीमा मेहेनत गरेर गुजारा चलाउँथे। उनीसँग एउटा कुखुरा थियो। दिनहुँ अन्डा दिन्थ्यो। खानेकुरा नहुँदा अन्डा खाएर सुत्थे। उनको छिमेकी मदन थिए । व्यवहार त्यति राम्रो थिएन। एक दिन गोपालकोे कुखुरा चोरे। त्यसलाई पकाएर खाए। घरमा कुखुरा नदेखेपछि गोपालले यताउति खोजे। मदनको घरबाहिर कुखुराका प्वाँखहरू देखे। मदनसँग कुरा गर्दा उनले आफ्नो बिरालोले कुखुरा समातेर ल्याएको बताए। त्यो गोपालको कुखुरा भन्ने थाहा नभएको पकाएर खाएको मदनले सुनाए। प्रहरीमा उजुरी गर्ने गोपालले निधो गरे। यो सुनेर मदनले गोपाललाई कुखुराको सट्टा सानो हाँस दिए। हाँस हुर्कियो। त्यसले अन्डा पार्न थाल्यो। एक रात धेरै पानी परिरहेको थियो। एक ऋषि पानीमा भिजेर बास खोज्दै मदनको घर पुगे। तर, मदनले बास दिन मानेनन्। त्यसपछि उनी गोपालको घर गए। गोपालले ऋषिलाई बास दिए। खाना खुवाए। भोलि बिहान ऋषि गोपालको घरबाहिर निस्के। बाटोमा उनले गोपालको हाँसको टाउकोमा हाने। त्यसपछि हाँसले सुनको अन्डा पार्यो। यो देखेर गोपाल खुसी भए। त्यसपछि हाँसले सधैं सुनकै अन्डा दिन थाल्यो। त्यो बेचेर गोपालको सारा गरिबी हट्यो। तर पनि उनले सादा जीवन बिताए। एक दिन हाँसले सुनको अन्डा दिएको मदनले देखे। उनी उजुरी गर्न दरबार गए। गोपालले हाँस चोरेको दरबारका न्यायाधीश समक्ष बताए। मदनले आफूलाई हाँस दिनुको सबै कारण गोपालले खुलाए। ती न्यायाधीशले हाँस कस्को भन्ने निर्णय भोलिपल्ट गर्ने सुनाए। हाँसले अदालतमा पनि सुनको अन्डा पायो। भोलिपल्ट न्यायाधीशले दुवैलाई सामान्य अन्डा देखाउँदै तिम्रो हाँसले हिजो दिएको अन्डा यही हो भने। दुवैलाई छुट्टाछुट्टै बोलाएर सोध्दा गोपालले न्यायाधीशलाई उनको हाँसले सुनको अन्डा दिने गरेको बताए। मदनले पनि आफ्नो हाँसले सामान्य अन्डा दिने बताए। न्यायाधीशले एउटा नयाँ हाँस ल्याएर मदनलाई दिए। सुनको अन्डा पार्ने हाँस गोपाललाई दिए। हाँस फेरि पाएर उनी दंग परे। नैतिक शिक्षा : हामी कहिले पनि लोभ लालचमा फस्नु हुँदैन। अरूको सफलता देखेर ईष्र्या गर्नु हुँदैन।"
शुक्रबारदेखि हराएका पुरुषको शव पोखरीमा भेटियो,महोत्तरी : महोत्तरीको एकडारा गाउँपालिका ५ गेना वथनाहास्थित पोखरीमा एक पुरुषको शव भेटिएको छ । जलेश्वर नगरपालिका ७ अन्कारका ४२ वर्षीय रामश्रृष्ठ यादवको शव भेटिएको हो । शव पोष्टमार्टमको लागि जलेश्वर अस्पताल पठाइएको जिल्ला प्रहरी कार्यालय महोत्तरीका एसपी दिनेश आचार्यले बताए । घटनाको सम्बन्धमा विस्तृत रुपमा जानकारी हुन नसकेको र शव पोष्टमार्टमपछि मात्र केहि भन्न सकिने एसपी अचार्यले जानकारी दिए । गत शुक्रबार महोत्तरीमा बरामद भएको १ सय १ किलो गाँजा ओसारपोसार घटनामा उनको समेत संलग्नता रहेको प्रहरीले बताएको छ। सो घटनापछि मृतक यादव एकाएक सम्पर्कबिहीन भएको जलेश्वर नगरपालिका ७ का वडाअध्यक्ष रामछविला यादवले बताए । उनले मृतक यादवको खोजी सोहि दिनदेखि हुँदै आएकोमा उनको शव भेटिएपछि आफूहरु शसंकित भएको बताए।
"गुरुराज घिमिरेको पराजयमा केन्द्रीय नेताकै दोष, बढ्यो असन्तुष्टि","विराटनगर : केन्द्रीय नेताले मत नदिँदा संस्थापनइतर समूहबाट नेपाली कांग्रेस प्रदेश १ को सभापतिका उम्मेदवार बनेका गुरुराज घिमिरे पराजित भएका छन्। कांग्रेस प्रदेश संसदीय दलका नेता राजीव कोइरालालाई ब्याकगरेर घिमिरेलाई उम्मेदवार बनाउन सहयोग गरेका नेताहरु नै मतदान प्रक्रियामा सहभागी भएनन्। जसका कारण कांग्रेसको राजनीतिमा राम्रै प्रभाव जमाएका युवा नेता घिमिरेको पराजयमा इतर पक्षका केन्द्रीय नेता नै दोषी देखिए। डा शेखर कोइरालासमेतका नेताको साथ पाएपछि उम्मेदवार बनेका वरिष्ठ नेता रामचन्द्र पौडेलनिकट उनी संस्थापन पक्षका उम्मेदवार उद्धव थापासँग २ मतको झिनो अन्तरले पराजित भएका हुन्। घिमिरेको पराजयलाई लिएर अहिले संस्थापनइतरमा खैलाबैला मच्चिएको छ। स्वयं घिमिरेले पनि नेताहरुकै कारण आफू पराजित भएको बताए। शेखरसहित संस्थापनइतरका नेताहरु महेश आचार्य, सुजाता कोइराला र बलबहादुर केसी मतदान प्रक्रियामा सहभागी नभएको उनको भनाइ छ। मतदान स्थलमा पुगे पनि चारै जना नेताले मत भने हालेनन्। प्रदेशमा मत हाल्दा केन्द्रमा चुनाव लड्न पाइँदैन कि भन्ने भयले उनीहरुले मतदान नगरेको बताइएको छ। तर निर्वाचन समितिले भने मतदान गर्दा केन्द्रमा उम्मेदवार बन्न समस्या नहुने जनाएको छ। प्रदेशमा चुनाव लडेकाले भने केन्द्रीय कार्यसमितिका लागि उम्मेदवार बन्न नपाउने व्यवस्था रहेको समितिले स्पष्ट पारेको छ। चार जनाले भोट नहालेको र जम्मा २ मतले घिमिरे पराजित भएपछि इतर समूहका नेता कार्यकर्तामा असन्तुष्टि बढेको छ। उनीहरुले संस्थापन पक्षकै सेटिङमा घिमिरेलाई पाखा लगाइएको आरोप लगाउँदै छन्। नेता कार्यकर्ताले हारको समीक्षा हुनुपर्ने माग अघि सारेका छन्। मतदान नगर्ने नेताहरु भने पछुताउँदै छन्। कांग्रेसको प्रदेश १ सभापतिमा निर्वाचित बनेका थापा कृष्णप्रसाद सिटौलानिकट हुन्। पार्टी सभापति शेरबहादुर देउवाको पनि साथ पाएपछि उनी संस्थापन समूहबाट उम्मेदवार बनेका थिए। निर्वाचन समितिले झुक्याएर मत खसाल्नबाट बञ्चित गराइएको गुनासो नेताहरुको छ। प्रदेश १ मा पुनः मतदान हुनुपर्ने माग पनि उनीहरुले राखेका छन्। केन्द्रीय सदस्यले प्रदेशमा मतदान गर्न पाइँदैन भनेर निर्वाचन अधिकृतले गलत सूचना दिएका कारण मत हाल्न नगएको उनीहरुको स्पष्टोक्ति छ। मतदानमा सहभागी नभएका नेताहरु घिमिरेलाई जिताउन विराटनगर आएपनि मतको वैधानिकतामा प्रश्न उठ्छ भनेपछि भोट नहालिकन फर्किएको बताउँछन्। डा शेखरले सामाजिक सञ्जालमार्फत गल्ती स्वीकार गरेका छन्। केन्द्रीय नेताले प्रदेशमा मतदान गर्न पाउनेनपाउने विषय सुरुदेखि नै संशय थियो। कानुनी परामर्शबाट मतदान गर्दा भविष्यमा जटिलता आउन सक्ने बुझियो, उनले ट्वीटरमा लेखेका छन्, तसर्थ मतदान नगर्नु उपयुक्त ठानें। मबाट भएको कमजोरीप्रति सचेत रहँदै गल्ती भए क्षमाप्रार्थी छु । प्रतिनिधिको हिसाब किताब गरेर आफूले चुनाव जित्नेमा घिमिरे ढुक्क थिए। निर्वाचनको परिणाम आफ्नो पक्षमा पार्ने आत्माविश्वाससहित केन्द्रबाट प्रदेश झरेर उम्मेदवारी दिएका उनले झिनो मतान्तरले पराजित भएपछि पुनः मतगणना हुनुपर्ने माग राखेर प्रदेश र केन्द्रमा निवेदन दिएका छन्। यसमा केन्द्रले निर्णय लिने छ। मन दिएका नेताले नै मत नदिएर झिनो मतान्तरणले पराजित भएपछि घिमिरे अहिले विलखबन्धमा परेका छन्। स्रोतका अनुसार प्रदेशका १४ जिल्लामा संस्थापन पक्षभन्दा संस्थापनइतर पक्षसँग एक सयभन्दा मत बढी थियो। त्यसमा झापाबाट विश्वप्रकाश शर्माको टिमले इतर समूहलाई नै समर्थन गर्यो। तर मोरङ र सुनसरीमा भोट काटिएपछि प्रदेशको नेतृत्व गर्नबाट घिमिरे बञ्चित भएको चर्चा छ। कांग्रेसको राजनीतिमा प्रभाव जमाएको कोइराला परिवारका लागि प्रदेश १ गृह प्रदेश पनि हो। यही प्रदेशको प्रभाव र जोडबलका आधारमा डा शेखरले पार्टीको १४ औँ महाधिवेशनमा केन्द्रीय सभापतिमा उठ्ने तयारी गरेका थिए। तर घिमिरेको पराजयले उनलाई धक्का लाग्ने देखिएको छ । प्रदेश १ मा भर्खरै सम्पन्न जिल्ला र प्रदेशको अधिवेशनले कोइराला पक्ष कमजोर रहेको पुष्टि गर्यो। कोइराला परिवारको किल्ला मानिएको प्रदेश १ मा कांग्रेसको संस्थापन एवं पार्टी सभापति शेरबहादुर देउवा पक्षको दबदबा देखिएको छ। प्रदेशमा सभापतिसहित अधिकांश पदाधिकारीमा संस्थापन पक्षले बाजी मारेको छ। प्रदेश सभापतिमा निर्वाचित थापाले ८ सय ४४ मत पाए भने प्रतिस्पर्धी घिमिरेले ८ सय ४२ मत ल्याए। महामन्त्रीमा विजयी भएका उमेश थापा र सहमहामन्त्रीमा निर्वाचित विनोद बस्नेत मात्रै इतर समूहका हुन्। डा शेखरमाथि संस्थापन र संस्थापनइतर पक्षकै नेताले घेराबन्दी गर्दा पनि पार्टीको मोरङ जिल्ला सभापतिमा उनकै समर्थन रहेका डिगबहादुर लिम्बू सानदार मतसहित विजयी भएका थिए। प्रदेशमा पनि अर्को पक्षका उम्मेदवार कमजोर भएका कारण घिमिरेले जित्ने इतर समूहको आंकलन थियो। केन्द्रीय राजनीतिमा प्रभाव जमाए पनि प्रदेश झरेका स्पष्टवक्ता एवं युवा नेता घिमिरेलाई जिताउनका लागि झापाबाट भने सहयोग भएको बताइन्छ। कांग्रेसका नेताकै अनुसार डा शेखरको गृह जिल्ला मोरङ र सुनसरीले असहयोग गरेकै कारण उनको समर्थन रहेका उम्मेदवार घिमिरे सभापतिमा पराजित भएका हुन्। कांग्रेसका नेता केदार कार्की लगायत घिमिरेलाई सभापति उठाउन हुँदैन भन्ने पक्षमा थिए। घिमिरेको विपक्षमा रहेका कार्कीसहितका नेताहरु प्रदेश संसदीय दलका नेता राजीवलाई टिकट दिनुपर्छ भन्ने पक्षमा थिए। तर अन्तिम समयमा घिमिरेले टिकट पाए। घिमिरेले टिकट पाएपछि असन्तुष्ट बनेका इतर समूहका नेताले चुनावी अभियानमा सहयोग नगरेको बताइन्छ। केदार कार्की र राजीव कोइराला लगायतकै असहयोगका कारण इतर समूहको राम्रो प्रभाव हुँदाहुँदै पनि घिमिरेले पराजय बेहोर्नु परेको कांग्रेसका नेताहरु बताउँछन्। निष्ठाको राजनीति गरिरहेका विवादरहित नेता राजीवलाई पार्टी प्रदेश सभापतिको टिकट दिनुपर्छ भन्ने जमात कांग्रेसभित्र ठूलो थियो। तर उनलाई ब्याक गरेर घिमिरेलाई टिकट दिलाइयो। राजीवले टिकट नपाएपछि उनकै रोजाइमा सुनसरीका उमेश थापालाई महामन्त्रीको टिकट दिइयो। निर्वाचनमा थापा विजयी पनि भए। प्रदेश निर्वाचनमा केदार कार्कीले महेश आचार्यनिकट विनोदकुमार बस्नेतलाई समर्थन गरेका थिए। बस्नेत पनि सहमहामन्त्रीमा विजयी भए। प्रदेश अधिवेशनको उम्मेदवारीलाई लिएर असन्तुष्ट बनेका इतर समूहका नेतासँग निकट रहेकाहरु मात्रै विजयी भएपछि अन्तरघातको शंका गर्ने ठाउँ धेरै रहेको बताइन्छ। १४ औँ महाधिवेशनअन्तर्गत भएका जिल्ला अधिवेशनमा सिटौलासहितको संस्थापन पक्षले ८ जिल्लामा विजय हासिल गरेको थियो। १४ जिल्लामध्ये प्रदेश १ का धनकुटा, सोलुखुम्बु, ताप्लेजुङ, इलाम, पाँचथर, ओखलढुंगा, उदयपुर र झापामा संस्थापन पक्ष विजयी बनेको हो। झापामा भने सिटौला समूहका उम्मेदवार विजयी बने। इतर समूहले मोरङ, सुनसरी, संखुवासभा, तेह्रथुम, खोटाङ र भोजपुरमा सभापति जितेको छ। कोइराला पक्षको प्रभाव रहेकै कारण १३ औँ महाधिवेशनमा देउवा समूहले प्रदेश १ मा ३ वटा मात्रै जिल्लामा सभापति जितेको बताइन्छ। यसपटक सिटौलासमेतको साथ पाएपछि ८ वटा जिल्लामा आफ्नो नेतृत्व ल्याउन सक्यो।"
