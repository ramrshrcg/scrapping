शीर्षक,विवरण
"बेरुजु असुलौं, नत्र कानुन चलाऔं","नेपाली बृहत् शब्दकोशले बेरुजु शब्दलाई यसरी अथ्र्याएको छ, १ रुजू गर्दा नमिलेको, रुजू नगरिएको वा नभएको। २ बेरीतसँग भएको वा रीतभाँत नमिलेको। ३ आर्थिक कारोबार हेर्दा वा जाँच्दा लेखापरीक्षणले दर्साएको अनियमित कलम। सरकारी खर्चको यस्तो अनियमित कलम शिखरझैं चुलिँदै गएको छ। सम्बद्ध अधिकारीहरू पुरानो बेरुजु चुक्ता गराउनभन्दा नयाँ थप्न हौसिएर लागेको तथ्यांकले देखाउँछ। महालेखा परीक्षकले प्रतिवेदनमार्फत हरेक वर्ष अनियमितताको कालो अनुहार देखाइदिन्छन्। तर, अवस्थामा कहिल्यै सुधार आउँदैन। सुनुवाइ नहुँदा महालेखाको प्रतिवेदन कर्मकाण्डी र व्यर्थको सावित हुँदै आएको छ। यसले एकातिर देशको सुशासनको दरिद्र चित्रलाई देखाउँछ भने अर्कातिर दण्डहीनताको उत्कर्ष रूप झल्काउँछ। शुक्रबार सार्वजनिक महालेखाको ५८ औं वार्षिक प्रतिवेदन यसैको प्रमाण हो। निमिट्यान्न पार्न दबाब दिँदादिँदै गत आर्थिक वर्ष मात्रै १ खर्ब ४ अर्ब ३८ करोड बेरुजु थपिएको छ। यो गत वर्षभन्दा ०१३ प्रतिशत बढी हो। राज्यसँग निःसन्देह वित्तीय उत्तरदायित्व हुन्छ। त्यसकै लागि बनाइएको वित्तीय उत्तरदायित्व ऐन, २०७६ भन्छ, प्रचलित कानुनबमोजिम पुर्याउनु पर्ने रीत नपुर्याई कारोबार गर्नु वा राख्नुपर्ने लेखा नराख्नु तथा अनियमित वा बेमनासिव तरिकाले आर्थिक कारोबार गर्नु नै बेरुजु हो। लेखापरीक्षण ऐन, २०७५ को दफा २० र स्थानीय सरकार सञ्चालन ऐन, २०७४ को दफा ७७ बमोजिम प्रत्येक स्थानीय तहले आफ्नो आय तथा व्ययको अन्तिम लेखापरीक्षण महालेखापरीक्षकको कार्यालयबाट गराउनुपर्ने व्यवस्था छ। यसरी ऐनअनुसार लेखापरीक्षण गर्दा मुलुकका तीनै तहमा बर्सेनि समस्या भेटिएको छ। बेरुजुको चाङ थपिँदै गएको छ। बेरुजुको प्रकृतिलाई विश्लेषण गर्दा तीन तहअनुसार फरकफरक कारण छन्। स्थानीय तहमा एउटै प्रकृतिको काममा धेरै र प्रदेश र संघमा फरकफरक रूपमा बेरुजु रकम बढ्दै गएको छ। संघीयता कार्यान्वयनसँगै तीन तहका सरकार छन्। संविधानअनुसार दिइएको अधिकार प्रयोग गर्दै तीनै तहका सरकारले खर्च र यसको लेखाजोखा पनि आफैंले राख्दै आएका छन्। यसको लेखाजोखा वर्षमा एकपटक गर्दा कुनै तहको सुधार आजसम्म आएको छैन। धेरथोर तीनै तहका सरकारमा बेरुजुको ग्राफ उचालिँदै छ। सबैको समस्या एउटै हो नियम मिचेर आफूखुसी बजेट खर्च गर्नु। भौतिक पूर्वाधारको निर्माण र लागत यथार्थ नहुनु, प्रतिस्पर्धा बेगर खरिद गर्नु, विद्युतीय कारोबारलाई करको दायरामा ल्याउन नसक्नु यिनका साझा दोष हुन्। संस्थानहरूको अवस्था पनि तीन तहका सरकारको भन्दा कम छैन। सारांशमा भन्दा सेवाप्रदायक सबै क्षेत्रको सुशासन अवस्था दयनीय छ। नेपालको संविधान, ऐन, नियम, निर्देशिका, कार्यविधि, सम्झौता, निर्णय, संसद तथा संसदीय समितिका निर्णय, तर्जुमा गरिएका नीति, रणनीति, कार्ययोजना, मापदण्ड, मार्गदर्शन एवं निर्देशिकाको आधारमा लेखापरीक्षण गरी प्रतिवेदन जारी हुन्छ। जुन मापदण्डमा रहेर खर्च गर्नुपर्ने हुन्छ त्यो सबै सरकारी संयन्त्रलाई पूर्ण जानकारी पनि हुन्छ। तर, नटेर्नु ऐन र नियमको खिल्ली उडाउनु हो। बेरुजु बढ्दै जाँदा आर्थिक अनियमितता र भ्रष्टाचारले मलजल पाउँछ। त्यसैले देशको आर्थिक अनुशासन खलबल्याइरहेको यो रोगलाई जरैबाट निर्मूल गरिनुपर्छ। कुनै पनि आर्थिक वर्ष सकिएको निश्चित अवधिसम्म बेरुजु फछ्र्योट नगर्ने अधिकारी वा कर्मचारीलाई दण्डित गरिनुपर्छ। तत्काल भराउन सक्नुपर्छ। प्रचलित आर्थिक ऐन नियम, आदेश, निर्देशन र कार्यविधिहरूको कडाइका साथ कार्यान्वयन गर्न बाध्य पारिनुपर्छ। तिनको उल्लंघन गर्नेलाई कडा कारबाही गर्न सक्नुपर्छ। राज्य छ भन्ने अनुभूति दिलाउने ठाउँ यो पनि हो।"
आमा छ तिम्रो महिमा अपार,"राजेन्द्र कार्कीजाजरकोट, शंकरप्रसाद खनालनेपालगन्ज सामाजिक सञ्जालमा शुक्रबारदेखि एउटा तस्बिर भाइरल भइरहेको छ। जसमा एक महिला नाबालक छोरो लिएर निदाएजस्ती देखिन्छन्। खासमा ती महिलाको बसमा यात्राकै क्रममा निधन भएको रहेछ। छोरो अरू यात्रुसँग नफकिएपछि मृत आमाकै काखमा राखिएको थियो। उनी रहिछन्, २८ वर्षीया धर्माकुमारी बटाला। माइतीघर डडेलधुराको अजयमेरु गाउँपालिका३ गुनपाल। रूकुम पश्चिमको आठबिसकोट नगरपालिका९ बटालागाउँ खारखोलाका दलबहादुर बटालासँग आठ वर्षअघि बिहे भएको थियो। दलबहादुर भवन निर्माणसम्बन्धी काम गर्दै बाँकेको नेपालगन्जमै बस्दै आएका थिए। उनले मुटुरोगी श्रीमतीलाई थप उपचारका लागि उतै बोलाए। धर्माकुमारी ३२ महिने छोरा किरणलाई बोकेर बिहीबार रुकुम पश्चिमको राडीबाट ना३ख ३७७९ नम्बरको रात्रिबस चढिन्। श्रीमान्श्रीमतीबीच फोन सम्पर्क भइरहेको थियो। जाजरकोटको छेडाबजारमा आमा छोराले खाना खाएपछि पनि दुई पटक सम्पर्क भएको दलबहादुरले सुनाए। उनका अनुसार सुर्खेत र सल्यानको सिमाना धारापानी भन्ने ठाउँमा अन्तिम सम्पर्क भयो। धर्माकुमारीले श्रीमान्लाई आफ्नो अवस्था सामान्य रहेको, आरामले यात्रा गरिरहेको, बसमा अरू मानिस रहेको हुँदा चिन्ता नगर्न भनिन्। त्यसपछि भने फोन सम्पर्क हुन नसकेको दलबहादुरको भनाइ छ। रूकुम पश्चिमको राडीबाट बिहीबार राति नेपालगन्ज जाँदा बसमै ज्यान गुमाएकी धर्माकुमारी बटालाका नाबालक छोरा किरण । नेपालगन्जमै धर्माकुमारीको दाहसंस्कार गरी उनका श्रीमान् दलबहादुर शनिबार छोरोलाई लिएर घरतिर हिँडेका छन् । अरू यात्रुका अनुसार धर्माकुमारी बसेको सिटपछि अर्कोमा आठबिसकोटकै अर्जुन केसी थिए। धर्माकुमारी छोरासँगै बसेकी थिइन्। बान्ता हुन थालेपछि धर्माकुमारीले केसीसँग पोलिथिनको झोला मागिन्। त्यसपछि उनले आफूलाई अगाडिको सिटमा बस्ने प्रबन्ध मिलाई दिन केसीलाई आग्रह गरिन्। केसीले आफू बसेको झ्यालनजिकको २ नम्बर सिट छोडिदिए। सिटमा आमाछोरा बसे। केसी १ नम्बर सिटमा एक्लै बसे। सुर्खेतको बोटेचौरमा आइपुगेपछि धर्माकुमारीले दुईतीन पटक बान्ता गरिन्। तर, उनी त्यसपछि सामान्य अवस्थामा सिटमा बसेको आठबिसकोटकै अर्जुन विष्टले बताए। विष्टका अनुसार मध्यरात भइसकेको थियो। सबै यात्रु निदाएजस्तै वातावरण थियो। बर्दियाको हरिया लेक आइपुग्दा एकाएक ३२ महिने किरण रोएको आवाज आयो। यसो फर्केर हेर्दा बच्चा सिटदेखि तल खसेको देखेँ, विष्टले भने, त्यसपछि मलगायत अरूले भाउजू नाता पर्ने धर्माकुमारीलाई उठाउन खोज्यौं। तर, उहाँ हलचल गर्नुभएन। बसयात्राकै क्रममा निधन भएकी श्रीमतीको शनिबार बाँकेको राप्ती नदीमा दाहसंस्कार गरी छोरालाई काखमा राखेर घर फर्किंदै गरेका दलबहादुर बटाला । धर्माकुमारी चीर निद्रामा परिसकेकी रहेछन््। उनको अवस्थाले बसका सबै यात्रु दुःखी र निराश बने। कतिले नजिकै बबईमा उपचारका लागि मेडिकलमा तत्काल लैजान सल्लाह गरे। तर, त्यहाँ पनि मेडिकल बन्द भइसक्ने हुँदा बरू छिटो कोहलपुर पुर्याउने कुरा चल्यो। धर्माकुमारीकै गाउँका अर्की एक महिला पनि बसमा थिइन्। उनले धर्माकुमारीको मृत शरीर सिटमै बसेको अवस्थामा समातेर यात्रा गरिन्। बच्चा रोइरहेको हुँदा केसीलगायत यात्रुले पालैपालो बोके। बच्चा फकिएन। रोइरह्यो निरन्तर। त्यसपछि धर्माकुमारीकै काखमा बच्चालाई राखिएको थियो। त्यही बेला केसीले तस्बिर खिचेको जनाइएको छ। यात्रुले उक्त घटनाबारे राति नै धर्माकुमारीका श्रीमान्लाई खबर गरे। कोहलपुुर चौराहामा पुग्दा बिहानको ५ बजिसकेको थियो। श्रीमान् दलबहादुर र काका मनीराम आइपुगे। मनीरामका अनुसार नाबालक छोरा बुवा देखेर अलिक शान्त बने। धर्माकुमारीलाई तत्कालै नेपालगन्ज मेडिकल कलेज कोहलपुर लग्यौं। त्यहाँ पनि उपचार सम्भव नभएपछि भेरी अस्पताल नेपालगञ्ज लग्यौं। डाक्टरले दुईतीन घण्टाअघि नै मृत्यु भइसकेको बताए। हामी छाँगाबाट खसेझै भयांै, उनले भने। राडी हुँदै जाजरकोट, सुर्खेत राकम, सल्लीबजार सल्यान, पुनः सुर्खेत मेहेलकुुना, छिन्चु हुँदै बर्दियाको बाटो भएर कोहलपुर पुग्न सकिन्छ। बेलुका साढे ५ बजे हिँडेको गाडी अर्कौ दिन बिहान साढे ५६ बजेतिर मात्रै कोहलपुर पुग्न सक्छ। दुरी झन्डै पौने तीन सय किलोमिटर रहे पनि सबै पहाडी भूभाग पर्ने हुँदा यात्रा कठिन र ढिलो हुन पुग्छ। गाडी विस्तारै उज्यालो भएपछि कोहलपुर पुग्ने गरी गुड्छ।००० उनीहरू धर्माकुमारीलाई लिएर शुक्रबार बिहान ५ बजे नेपालगन्ज मेडिकल कलेज शिक्षण अस्पताल कोहलपुर पुगेका थिए। उक्त अस्पतालले तत्कालै भेरी अस्पताल नेपालगन्जमा रेफर गरेको थियो। भेरी अस्पतालका डाक्टरले मृत घोषणा गरेका थिए। अस्पतालको इमर्जेन्सीमा कार्यरत प्रहरी जवान दीपेन्द्र बीसीले घटना सुनाए, बिहान ६ बजे इमर्जेन्सीमा आउनुभएको थियो। डाक्टरले दुईतीन घण्टा अगाडि नैै मृत्यु भइसकेको भन्दै मृत घोषणा गर्नुभएको थियो। शवको पोस्टमार्टम गरिएन। नेपाली सेनामा कार्यरत उनका दाजु रत्न मल्लले बहिनीको अन्तिमपटक मुख हेर्ने भनेपछि शुक्रबार दिनभर शव भेरी अस्पतालमै राखिएको थियो। मल्ल शनिबार बिहान २ बजेतिर मात्र डडेलधुराबाट नेपालगन्ज पुगेका थिए। बाँकेको डुडुवा गाउँपालिकामा पर्ने राप्ती नदीमा शनिबार बिहान ९ः३० बजे धर्माकुमारीको दाहसंस्कार गरियो। सामाजिक सञ्जालमा फोटो भाइरल भएका कारण स्वस्फूर्त रूपमा दाहसंस्कारमा मलामीको संख्या धेरै भएको थियो। राप्ती नदीमा पुग्दा झन्डै १५० मलामी भएको काका ससुरा मनिराम बटालाले बताए। मम्मी भन्दै भक्कानिन्छन्, ३२ महिने किरणराप्ती नदीमा शनिबार बिहान ९ः३० बजेतिर धर्माकुमारीको दाहसंस्कारका क्रममा ३२ महिनाका किरण नेपालगन्जको घरबारी टोलमा हजुरबुबा मनिरामको घरमा बालबालिकासँग थिए। उनी बेलाबेलामा आमालाई सम्झेर रोए। मनिरामले अन्नपूर्ण पोस्ट्सित टेलिफोन सम्पर्कमा भने, घरि निदाउँछ। बिउझिँदा मम्मीमम्मी भन्छ। बाबाबाहेक अरू कसैसँग बस्न मान्दैन। नेपालगन्जबाट शनिबार साँझ रुकुम पश्चिम फर्कँदै गर्दा उनी बाबाको काखमै बसेका थिए। जसरी आमाको काखमा नेपालगन्ज आउँदाको बखतमा झैं। बाबाको काखमा पनि आमा नै खोजिरहेका छन्। अरूसँग त बस्न नै मान्दैनन्। रिजर्ब गरिएको गाडीमा उनीहरू नेपालगन्ज, कोहलपुर, बर्दियाको बबई, सुर्खेतको हर्रे, छिन्चु, सल्ली बजार, राकम, जाजरकोटको छेडागाड, कुदु मटेला हुँदै रुकुम पश्चिमको आठबीसकोट पुग्नेछन्। ००० दलबहादुरले धर्माकुमारीको उपचार पहिले जिल्लाकै अस्पताल र मेडिकलमा उपचार गरिएको बताए। केही दिनअघि मात्रै पश्चिम रुकुमको सल्ले पुगेर उपचार गराएकी थिइन्। चिकित्सकको सल्लाहमा औषधि सेवन गरिरहेकी थिइन्। तर, बिसेक भएन। दलबहादुरका अनुसार धर्माकुमारी मुटुका बिरामी थिइन्। रक्तचाप उच्च र कम हुने समस्या थियो। श्रीमतीको उपचारमा करिब ४ लाख खर्च भएको उनले सुनाए। रुकुमपश्चिमको आठबिसकोट९ बटालागाउँ खारखोलाकी २८ वर्षीया धर्माकुमारी बटालाको बसयात्राकै क्रममा बिहीबार राति निधन भएपछि काखमा राखिएको नाबालक छोरो। मुटुरोगी धर्माकुमारी नेपालगन्जमा थप उपचार गर्न भनेर रूकुम पश्चिमको राडीबाट गाडी चढेकी थिइन्। उनका अनुसार घरमा आमाछोरा मात्रै बस्थे। उपचार गर्न नेपालगञ्ज जाने भनेर धर्माकुमारीले घर धन्दाको काम बिहीबार दिउँसो सबेरै सकिन्। आफू फर्केर नआउँदासम्म घर रेखदेख गरिदिने आफन्त र छरछिमेकलाई मिलाइन्। दलबहादुर वैदेशिक रोजगारीका लागि साउदी अरब गएका बेला जेठी श्रीमतीले साथ छाडिन्। जेठी श्रीमतीपट्टि १२ वर्षका छोरा छन्। धर्माकुमारीतर्फ सात वर्षकी छोरी र ३२ महिनाको छोरा छन्। उनी नेपालगन्जमा रहेर निर्माणसम्बन्धी कामका लागि जिल्लामा सामग्री पठाउने गर्थे। ठेक्कापट्टामा संलग्न थिए।"
स्वच्छताका नाममा स्वच्छन्दता,"जनकपुरधाम : प्रदेश २ का मुख्यमन्त्री लालबाबु राउतले पहिलो भाषणमा पाँच स प्रमुख प्राथमिकता रहेको बताएका थिए। जसमा शिक्षा, स्वास्थ्य, सडक, सिँचाइ र सुशासन छन्। तर, चार वर्ष अवधिमा यी प्रतिबद्धताअनुसारका काम नागरिकले अनुभूति गर्न सकेका छैनन्। बरु सुशासनको साटो प्रदेश सरकार आर्थिक अनियमिततामा रुमलिएको देखिन्छ। महालेखापरीक्षकको प्रतिवेदनले सात प्रदेशमध्ये सबैभन्दा बढी बेरुजु प्रदेश २ को देखाएको छ। जसको मात्रा १ अर्ब ८० करोड ५९ लाख छ। यसले प्रदेश सरकारको पारदर्शितामा प्रश्न उठाएको छ। अपारदर्शी ढंगले काम गरिएको योजनामध्ये पर्छ, मुख्यमन्त्री स्वच्छता अभियान। प्रदेशका धार्मिक, सांस्कृतिक, ऐतिहासिक तथा पुरातात्विक महŒवका क्षेत्रको मर्मतसम्भार, सरसफाइ र स्वच्छता यसको उद्देश्य हो। मुख्यमन्त्री राउतले कार्यकालको पहिलो वर्षदेखि नै यसलाई बजेटमा समेट्दै आएका छन्। चार वर्षमा झन्डै डेढ अर्ब बजेट विनियोजन भइसकेको छ। तर, न कुनै कार्यक्रम संयोजक तोकिएको छ न त यसअन्तर्गत भएका कामको पारदर्शिता नै। अभियानको नाम स्वच्छता भए पनि काम भने अनियमितता देखिएको छ। कार्यक्रममा विभिन्न तहका १० कर्मचारी नियुक्त गरिएका छन्। कोही मुख्यमन्त्रीका आफन्त छन् भने कोही सचिवका र बाँकी मन्त्रीकै आसेपासे छन्। करारमा दुई इन्जिनियर नियुक्त गरिएको छ। मुख्यमन्त्री राउतका प्रेस संयोजकको जिम्मेवारीमा खटिएका आतिशकुमार मिश्रलाई अधिकृत स्तर (सातौं)मा नियुक्त गरिएको छ। मुख्यमन्त्रीका भतिजा राजु राउत गद्दी अधिकृत स्तर छैठौं तहमा कार्यरत छन्। मुख्यमन्त्री तथा मन्त्रिपरिषद् कार्यालयका सचिव यामप्रसाद भुसालका छोरा प्रदीप भुसाललाई सहायक समन्वयकर्ताको पदमा नियुक्ति दिइएको छ। सचिव भुसालले मुख्यमन्त्रीकै सहयोगमा छोरालाई नियुक्ति गरिएको बताए। सबैले एकदुई जना मान्छे राखेकै हुन्छन्। मुख्यमन्त्रीले पनि राखेका हुन्, करारका कर्मचारी बारे सचिव भुसाल भन्छन्, काम त भइरहन्छ मान्छेहरू आउँछन्जान्छन्, बाहिर कार्यक्रमहरू भइरहन्छ त्यो हेर्न जान्छन् त्यहीं सब त हो नि। २०७७७८ मा यस कार्यक्रमका लागि ५३ करोड ४० लाख रुपैयाँ बजेट छुट्ट्याइएको थियो। चालू आर्थिक वर्षमा ३१ करोड बजेट विनियोजन गरिएको छ। मुख्यमन्त्री राहत कोषको दुरुपयोग मुख्यमन्त्री राहत कोषबाट असहाय, विपन्न वर्ग र अशक्तलाई सहायता दिनुपर्ने हो। तर, मुख्यमन्त्रीका नजिककाले मात्र पाएका छन्। आर्थिक सहायता उपलब्ध गराउनेसम्बन्धी निर्देशिका २०७६ विपरीत मुख्यमन्त्री राहत कोषबाट सरकारका मन्त्रीदेखि, सांसदहरू र पहुँचवालाहरूले लाखौं सहयोग पाएका छन्। पत्रकार शैलेन्द्र क्रान्तिले सूचनाको हक प्रयोग गरी राष्ट्रिय सूचना आयोगबाट आएको आदेशपछि मुख्यमन्त्री कार्यालयबाट उपलब्ध गराइएको आर्थिक सहायता प्रदान विवरणमा २०७६०७७ र ०७७०७८ को तथ्यांकमा आर्थिक सहायताको नाममा कोषको चरम दुरुपयोग भएको पाइएको छ। कोषबाट सबैभन्दा बढी सहयोग पूर्वभौतिक पूर्वाधार विकास राज्यमन्त्री डिम्पल झाले पाएकी छन्। हाल क्यान्सर पीडित रहेकी झाको परिवार आर्थिक रूपमा निकै सम्पन्न छ। तर, उपचार खर्चका लागि प्रदेश सरकारले झालाई दुई पटकमा १७ लाख रुपैयाँ सहयोग गरेको छ। त्यसैगरी, प्रदेश सांसद रहेका सम्पन्न नेताहरूले पनि राहत कोषबाट १ लाख देखि ५ लाखसम्म आर्थिक सहायता पाएका छन्। सिरहा क्षेन नं ३ (क) बाट निर्वाचित नेकपा माओवादी केन्द्रका प्रदेश सांसद रामकुमार यादवलाई उपचार खर्चका लागि ५ लाख सहयोग गरिएको छ। कांग्रेसका सांसद शिवचन्द्र चौधरीलाई साढे ४ लाख, जसपा सांसद अशोककुमार यादवलाई २ लाख, जसपाकै अर्का सांसद भिमा यादवलाई डेढ लाख, करिमा बेगमलाई १ लाख, जगतारेन देवी सुडीलाई ९२ हजार २५० रुपैयाँ उपलब्ध गराइएको छ। मेला, सभा सम्मेलनमै करोडौं खर्चपार्टीका नेता कार्यकर्ता र तिनका एनजीओहरूलाई पनि मुख्यमन्त्री राउतले आर्थिक सहयोगका नाममा करोडौं रकम बाँडेका छन्। विभिन्न मेला, सभासम्मेलन, गोष्ठी, सेमिनार, खेलकुद र तालिमका नाममा आफ्ना आसेपासे र निकटका संघसंगठनलाई २०७६०७७ मा तीन करोडभन्दा बढी र २०७७०७८ मा ५० लाख भन्दा बढी सहयोग बाँडिएको छ। गाडी खरिदमै करोडौं स्वाहाप्रदेश २ सरकारले बर्सेनि करोडौं रकम सवारीसाधन खरिदमै खर्चिंदै आएको छ। एक वर्ष चलाउन नपाउँदै बिग्रेर थन्किने गरेको कर्मचारीहरूले नै बताउँछन्। महालेखा परीक्षकको कार्यालयले शुक्रबार सार्वजनिक गरेको वार्षिक प्रतिवेदनमा सरकारले सवारीसाधन खरिदमा खर्च गरिने रकम घटाउन निर्देशन दिएको छ। प्रतिवेदनअनुसार प्रदेशसभा सचिवालय, मुख्यमन्त्री तथा मन्त्रिपरिषद्को कार्यालय, मन्त्रालय, नीति आयोग तथा मुख्य न्यायाधिवक्ताको कार्यालयले गत वर्ष ३५ वटा सवारीसाधन र मोटरसाइकल खरिद गरी २८ करोड ९८ लाख २५ हजार रुपैयाँ खर्चेको छ। सुराकीको रकम मन्त्री र सचिवको गोजीमाप्रदेश २ सरकारको आन्तरिक मामिला तथा कानुन मन्त्री र सचिवको मिलोमतोमा सुराकी र शान्ति सुरक्षाका नाममा २३ लाख भन्दा बढी रकम नीतिगत भ्रष्टाचार गरिएको छ। महालेखा परीक्षकको वार्षिक प्रतिवेदनले शान्ति सुरक्षाको नाममा गरेको खर्चको औचित्य पुष्टिमाथि प्रश्न उठाएको छ। यसअघिका वर्षहरूमा समेत महालेखा परीक्षकको कार्यालयले यस्ता कार्यमा खर्च नगर्न सरकारलाई सुझाव दिएको थियो। तर, त्यसको कुनै मतलब राखिएन। प्रदेश मन्त्रिपरिषद्को २०७५ जेठ १० को निर्णयअनुसार आन्तरिक मामिला तथा कानुनमन्त्री र सचिवलाई भइपरी आउने शान्ति सुरक्षाको काममा खर्च हुने गरी मन्त्रीलाई प्रतिपटक ३० हजार र सचिवलाई १० हजारका दरले प्रतिमहिना पाँच पटकसम्म खर्च गर्न सक्ने व्यवस्था नै गरिएको छ। यस खर्चका लागि बिल भर्पाइसमेत पेस गर्नु नपर्ने मन्त्रिपरिषद्बाटै निर्णय गरिएको छ। गत आर्थिक वर्षमा पूर्वआन्तिरक मामिला तथा कानुनमन्त्री ज्ञानेन्द्र यादवलाई १८ लाख र सचिवलाई ५ लाख ५० हजार गरी जम्मा २३ लाख ५० हजार भुक्तानी दिइएको छ। महालेखाले यस्तो खर्चको औचित्य पुष्टि गर्न सरकारलाई निर्देशन दिएको छ। भित्तेपत्रिका गोष्ठीमा ४८ लाख झ्वामपत्रकारिता अत्याधुनिक र प्राविधिक युगमा प्रवेश गरी नयाँनयाँ प्रविधिको प्रयोगका तालिम सञ्चालन भइरहेका बेला प्रदेश २ सरकारले भित्ते पत्रिका तालिम गराई ४८ लाख खर्चेको छ। आन्तरिक मामिला तथा सञ्चार मन्त्रालयले यसका लागि ८० लाख रुपैंया बजेट विनियोजन गरेको थियो। जसमध्ये ४७ लाख ७८ हजार ३ सय ६१ रुपैंया खर्च भएको मन्त्रालयले जनाएको छ। प्रदेशका जिल्लाहरूमा महंगा होटलहरू छनौट गरी दुई जिल्लाबाट २५२५ जनालाई सहभागी गराई तालिम दिईएको थियो। तालिममा पत्रकार भन्दा पनि जसपाका कार्यकर्ताहरूलाई सहभागि गराइएको थियो। प्रदेश २ सरकारले विभिन्न अभियानका नाममा मन लाग्दो खर्च गर्दा स्थानीयस्तरबाट विरोध नभएको भने होइन। सरकारले मुख्यमन्त्री स्वच्छता अभियानका सन्दर्भमा छानबिन गर्न मुख्यन्यायाधिवक्ता दीपेन्द्र झाको संयोजकत्वमा छानबिन समिति गठन गरेको छ। ? मुख्यमन्त्री लालबाबु राउत प्रदेश २ लाई बदनाम गर्नकै लागि संघीयता विरोधीहरूबाट अनियमितता र भ्रष्टाचार सम्बन्धी प्रचारबाजी भएको आरोप लगाउँछन्। उनी भन्छन्, यदि मैले वा मेरा मन्त्रीहरूले अनियमितता वा भ्रष्टाचारमा गरेको हो भने त्यसको छानबिन होस्।"
अर्थमै अनर्थ,"काठमाडौं : संघीय सरकारी कार्यालयतर्फ सबैभन्दा बढी बेरुजु अर्थ मन्त्रालयको देखिएको छ। मन्त्रालयगत कुल बेरुजुको ५१४७ प्रतिशत अर्थात २२ अर्ब ८४ करोड ६७ लाख रुपैयाँ अर्थ मन्त्रालयअन्तर्गत छ। महालेखा परीक्षक कार्यालयले गत आर्थिक वर्ष २०७६७७ मा रकमगत आधारमा मन्त्रालयहरूको बेरुजु गरेको तथ्यांक सार्वजनिक गरेको छ। कार्यालयको ५८ औं वार्षिक प्रतिवेदनअनुसार मन्त्रालयको कुल बेरुजु ४४ अर्ब ३९ करोड २० लाख रुपैयाँ छ। यद्यपि प्रतिवेदनअनुसार गत आर्थिक वर्ष २०७६७७ मा मात्रै १ खर्ब ४ अर्ब ३८ करोड बेरुजु भएको छ। यसमध्ये संघीय मन्त्रालय तथा निकाय बढी देखिएको हो। मन्त्रालयगत बेरुजु हुनेमा अर्थ मन्त्रालय अग्रपंक्तिमा छ। यसको बेरुजु बढी देखिनुको कारण खर्चबाट राजस्व असुली नहुँदा बढेको महालेखा परीक्षक कार्यालयले बताएको छ। कार्यालयका सहप्रवक्ता नेत्रप्रसाद पौडेलका अनुसार मन्त्रालयअन्तर्गत पर्ने आन्तरिक राजस्व विभाग (आईआरडी)को अंश धेरै देखिएको छ। ठूला करदाताले गर्दा असुली भएन। यसले गर्दा अर्थ मन्त्रालयको बेरुजु धेरै देखियो। यसअघि २, ३ वर्ष एनसेलको १८ अर्बदेखि २६ अर्बसम्म थियो, उनले अन्नपूर्ण पोस्ट्सँग भने। बजेटअन्तर्गत आयव्यय दुवै समेटिने भएकाले राजस्व असुली, ऋण, सापटी सबै पर्ने उनको तर्क छ। उक्त आवमा राजस्व असुली लक्ष्य ११ खर्ब १२ अर्ब ३ करोड ३३ लाख थियो। तर, लक्ष्यको तुलनामा ७५६६ प्रतिशत उठेको छ। अर्थात् ८ खर्ब ४१ अर्ब ३१ करोड २४ लाख राजस्व उठेको छ। यो वर्ष मूल्य अभिवृद्धि कर, अन्तःशुल्क र भन्सार महसुल गत वर्षभन्दा का असुल भएको छ। महालेखाले तयार गरेको सञ्चित कोष हिसाबमा राजस्व असुली ७ खर्ब ५३ अर्ब ६ करोड ४० लाख रुपैयाँ उल्लेख छ। उक्त कार्यालयबाट प्राप्त राजस्वको केन्द्रीय आर्थिक विवरणमा र मन्त्रालयबाट तयार गरेको राजस्वको विवरणमा बाँडफाँट हुने रकमसमेत समावेश गरेकोले ८८ अर्ब २४ करोड ८४ लाख रुपैयाँ राजस्व फरक देखिएको प्रतिवेदनमा उल्लेख छ। खानेपानी मन्त्रालयले २ अर्ब २५ करोड ९६ लाखको बेरुजु गरेको छ। मन्त्रालयगत बेरुजुको ५९८ प्रतिशत रहेको छ। यसैगरी क्रमशः स्वास्थ्य तथा जनसंख्या मन्त्रालयले १ अर्ब ८४ करोड २३ लाख रुपैयाँ, सञ्चार तथा सूचना प्रविधि मन्त्रालयले १ अर्ब ५२ करोड २१ लाख रुपैयाँ, सहरी विकासले १ अर्ब २० करोड ७९ लाख रुपैयाँ, प्रधानमन्त्री तथा मन्त्रिपरिषद्को कार्यालयले १ अर्ब ४ करोड ६३ लाख रुपैयाँ र संघीय मामिला तथा सामान्य प्रशासनतर्फ ९७ करोड ९५ लाख रुपैयाँको बेरुजु देखिएको छ। यस्तै, भूमि व्यवस्था, सहकारी तथा गरिबी निवारण मन्त्रालयले ८३ करोड ४१ लाख र यसबाहेकका अन्य मन्त्रालयतर्फ २ अर्ब ३७ करोड ८२ लाख रुपैयाँको बेरुजु देखिएको छ। असारमा गर्ने प्रवृद्धि बदल्न सुझावसरकारले यसअघिका वर्षभन्दा आर्थिक वर्ष २०७६७७ मा विनियोजित बजेटभन्दा निकै कम खर्च गरेको छ। सो आवमा बजेट १५ खर्ब ३२ अर्ब ९६ करोड ७१ लाख विनियोजन गरिएको थियो। तर, खर्च भने १० खर्ब १३ अर्ब बराबरको मात्रै गरेको छ। यो कुल बजेटको ७११८ प्रतिशत हो। केही मन्त्रालयले ४० प्रतिशतभन्दा कम खर्च गरेको महालेखा परीक्षकको प्रतिवेदनमा उल्लेख छ। यसअन्तर्गत खानेपानी मन्त्राालय, श्रम रोजगार तथा सामाजिक सुरक्षा मन्त्राालय, राष्ट्रिय पुनर्निर्माण प्राधिकरणलगायत छन्। बजेट विनियोजनका लागि पर्याप्त पूर्वतयारी हुने नगरेको टिप्पणी गरिएको छ। यो अवधिमा अर्थ मन्त्रालयले कुल बजेटको २१७८ प्रतिशत अर्थात ३ खर्ब ३३ अर्ब ९७ करोड रुपैयाँ रकमान्तरण गरेको छ। मन्त्रालयले वर्षान्तको अन्तिम साता रकमान्तरण गर्ने प्रवृत्ति नियन्त्रण हुनुपर्ने ध्यानाकर्षण गरेको छ। किनभने विभिन्न शीर्षक तथा उपशीर्षकमा असारमा मात्र ८५ अर्ब ८३ करोड रुपैयाँ र असार २५ गतेपछि ३१ अर्ब ३९ करोड रुपैयाँ रकमान्तर गरेको छ। कसरी हुन्छ बेरुजु ?रकम खर्च गर्ने तर त्यसको तथ्य तथा प्रमाण नभएमा त्यसलाई बेरुजु भन्ने सामान्य बुझाइ छ। खर्च गर्ने प्रक्रिया गलत हुनु पनि हो। साथै यस्तो रकम अनियमितता भएको हुनसक्छ। तर, सबै बेरुजु त्यस्तो हुँदैन। आर्थिक कार्यविधि तथा वित्तीय उत्तरदायित्व ऐनअनुसार आर्थिक कारोबारमा आम्दानी वा खर्च गर्दा प्रचलित कानुनको पालना नगरी गरेको कारोबारलाई बेरुजु भनिन्छ। यसले प्रचलित कानुनबमोजिम कारोबार गरेको वा राख्नुपर्ने लेखा नराखेको अर्थात् अनियमितता तथा बेमुनासिव तरिकाले आर्थिक कारोबार गरेकोलाई बेरुजुको रूपमा परिभाषित गरेको छ। साथै, सरकारी आम्दानी र खर्च दुवैलाई जनाउँछ। सरकारले प्रस्तुत गरेको बजेटमा आय र व्यव समेटिन्छ। जसले राजस्व आम्दानी र खर्चको विवरण प्रस्तुत गर्छ।"
महामारीमा ब्रह्मलुट,"काठमाडौं : कोभिड१९ महामारीका बेला स्वास्थ्य सामग्री खरिददेखि उपचारसम्ममा ब्रह्मलुट मच्चाएको पाइएको छ। प्रतिस्पर्धा नगराई सोझै स्वास्थ्य सामग्री खरिद, कोरोनाका नाममा अरूतिरै खर्च, ठेक्कामा अनियमिततालगायत तथ्य महालेखापरीक्षक कार्यालयको प्रतिवेदनले औंल्याएको छ। स्वास्थ्य सेवा विभागले प्रतिस्पर्धा नगराई १ करोड ३४ लाख रकमको पीपीई, मास्क, स्यानिटाइजरलगायत किनेको पाइएको छ। ४ करोड ८५ लाख मूल्यका ५१ प्रकारका स्वास्थ्य सामग्री लागत अनुमान स्वीकृतिबिना अर्को अस्पतालबाट प्राप्त प्रस्तावका आधारमा किनेको औंल्याइएको छ। सार्वजनिक खरिद नियमावलीअनुसार यस्ता सामग्री १ अर्ब १४ करोड ५७ लाखको खरिद गरेको कोभिड१९ को व्यवस्थापनसम्बन्धी विशेष लेखापरीक्षण प्रतिवेदन २०७८ मा उल्लेख छ। कोभिडको रकम अन्यमा खर्च जिम्मेवारी नभएकासँग खरिदजिम्मेवारी नतोकिएको व्यक्तिसँग स्वास्थ्य सामग्री किन्न गरिएको सम्झौतालाई महालेखापरीक्षक कार्यालयले अनियमितता भनेको छ। सरकारले तत्कालीन स्वास्थ्यमन्त्री भानुभक्त ढकालका विज्ञ सल्लाहकार डा खेम कार्कीको अगुवाइमा ओम्नी समूहलाई जिम्मा दिएको थियो। विभागको अधिकार मिचेर अधिकार कार्कीलाई जिम्मेवारी दिइएको प्रतिवेदनमा उल्लेख छ। ओम्नीसँग १ करोड ३ लाख ९० हजार ४ सय अमेरिकी डलरबराबरको खरिद सम्झौता भएको थियो। प्रतिवेदनमा छ, कानुनमा जिम्मेवारी नतोकिएका व्यक्तिबाट भएका निर्णय कानुनसम्मत देखिएन। ओम्नीले भित्र्याएको सामानको प्राविधिक परीक्षणसमेत नगरिएको प्रतिवेदनमा उल्लेख छ। उसले सम्झौताअनुसार आपूर्ति गर्न नसकेपछि सरकारले चैत १९ मा सम्झौता तोड्ने निर्णय गरेको थियो। धरौटी ५ लाख १७ हजार अमेरिकी डलर जफत गरिए पनि बाँकी रकम असुल नगरिएको प्रतिवेदनमा उल्लेख छ। एउटासँग सम्झौता, खरिद अर्कोसँगविभागले भीटीएम खरिदमा पनि अनियमितता गरेको पाइएको छ। राष्ट्रिय जनस्वास्थ्य प्रयोगशालाबाट उपलब्ध स्पेसिफिकेसनका आधारमा पीसीआर किट, भीटीएम, रिएजेन्टलगायत किन्न आपूर्तिकर्तासँग ४ करोड ५२ लाखमा सम्झौता भएको थियो। आपूर्तिकर्ताले कबोल गरेको सर्तअनुसार एउटा कम्पनीले ३ एमएलको भीटीएम २५ हजार थान आपूर्तिको प्रस्ताव गरेको थियो। तर, विभागले सम्झौता उल्लंघन गरी अर्कै कम्पनीबाट गुणस्तरसमेत परीक्षण नगरी खरिद गरेको पाइएको प्रतिवेदनमा उल्लेख छ। कोभिड उपचारका लागि २ करोड ४३ लाख ६५ हजार रुपैयाँमा खरिद गरिएको ११ प्रकारका औषधी गुणस्तरहीन अवस्थामा फेला परेको पनि जनाइएको छ। प्रयोग नगरी सकियो म्यादविभागले २ आपूर्तिकर्ताबाट २७ करोड ८१ लख ८३ हजार रुपैयाँको ३ लाख ९६ हजार ४ सय ४५ थान आरडीटी किट बोलपत्र तथा वार्ता गरी खरिद गरेको थियो। कोभिड पहिचान गर्न प्रयोग गरिएको उक्त किटमध्ये ३ लाख १२ हजार ४ सय २ थान मात्रै प्रयोग भएको थियो। सरकारले २०७७ साउन १४ गते उक्त किट प्रयोग बन्द गर्ने निर्णय गरेको थियो। बाँकी ८ हजार १ सय ९६ किटको म्याद २०२१ मार्च २१ मै समाप्त भइसकेको थियो। कोभिड नियन्त्रणमा साढे १३ अर्ब खर्चसरकारले कोभिड महामारी रोकथाम तथा नियन्त्रण गर्न २०७६७७ मा १३ अर्ब ५४ करोड ३९ लाख रुपैयाँ खर्च गरेको पाइएको छ। तीनै तहका सरकारले कोरोना कोष र विनियोजित रकमबाट २०७७ असारसम्म उक्त रकम खर्च गरेका हुन्। सरकारले कोरोना कोषसहित तीन तहलाई गरी १८ अर्ब ५४ करोड ५७ लाख रुपैयाँ विनियोजन गरेको थियो। सबैभन्दा बढी स्थानीय सरकारलाई बजेट विनियोजन गरिएको थियो। खर्च पनि सबैभन्दा बढी स्थानीय तहले नै गरेका छन्। ७ अर्ब ८४ करोड ९१ लाख रुपैयाँ बजेटमध्ये ६ अर्ब १९ करोड ३१ लाख रुपैयाँ खर्च गरेको देखिएको छ। यस्तै २०७७ असारसम्म संघीय कोरोना कोषको २ अर्ब ३९ करोड २९ लाखबाट १ अर्ब ३ करोड ७० लाख रुपैयाँ खर्च भएको छ। संघीय सरकारको ५ अर्ब ९२ करोड ८१ लाखबाट ४ अर्ब ८१ करोड ६८ लाख रुपैयाँ खर्च भएको छ। त्यस्तै प्रदेश सरकारको २ अर्ब ३७ करोड ५६ लाख बजेटमध्ये १ अर्ब ४९ करोड ७० लाख खर्च गरिएको छ। तर, लेखापरीक्षणमा प्राप्त विवरणअनुसार संघीय सरकारबाट ४ अर्ब ७९ करोड ८५ लाख, संघीय कोरोना कोषबाट १ अर्ब ३ करोड, सातै प्रदेश सरकारबाट (कोभिड कोषसहित) २ अर्ब ९४ करोड ३२ लाख र ६ सय ६४ स्थानीय तहबाट ७ अर्ब ७४ करोड खर्च भएको देखिन्छ। तर, खर्च पारदर्शी नदेखिएको कोभिड १९ को व्यवस्थापनसम्बन्धी विशेष लेखापरीक्षण प्रतिवेदनमा उल्लेख छ।"
प्रदेश १ मा एमालेको सरकार संकटमा : एकिकृत समाजवादी निर्णायक,"विराटनगर : नेकपा (एमाले)बाट अलग भएर माधवकुमार नेपालले नेकपा (एकीकृत समाजवादी)को नेतृत्व गरेपछि प्रदेश १ मा नयाँ सरकार निर्माणको बहस तीव्र बनेको छ। नेपालले नयाँ दल खोलेसँगै मुख्यमन्त्री शेरधन राई नेतृत्वको सरकार हल्लिएको छ। नेपाल एमालेबाट अलग भएलगत्तै प्रदेश सरकार ढाल्ने र जोगाउने गृहकार्य सुरु भएको नेताहरुले बताएका छन्। एमालेको स्पष्ट बहुमत रहेको सरकार पार्टी विभाजनसँगै संकटमा परेको हो। शेरधन नेतृत्वको सरकार ढालेर नयाँ गठबन्धन सरकार निर्माणको तयारी विपक्षीले थालेका छन्। यद्यपि नयाँ सरकार निर्माणमा माधव नेतृत्वको समाजवादी निर्णायक देखिएको छ। ९२ जना प्रदेशसभा सदस्यमध्ये एमालेका ५१, कांग्रेसका २१, माओवादी केन्द्रका १५, जनता समाजवादी पार्टीका ३, राप्रपा र संघीय लोकतान्त्रिक मञ्चका ११ जना छन्। प्रदेशमा नयाँ सरकार गठनका लागि बहुमत पुर्याउन ४७ सांसद आवश्यक पर्छ। नयाँ गठबन्धनलाई राप्रपाले साथ नदिने लगभग निश्चितजस्तै छ। संघीय लोकतान्त्रिक मञ्चले यकिन गरिसकेको छैन। प्रदेशमा नयाँ सरकार गठनका लागि एकीकृत समाजवादीका कम्तिमा ८ सांसदको साथ चाहिने बताइएको छ। अहिलेसम्म समाजवादीतिर कम्तीमा १५ सांसद रहेको बताइएको छ। राजेन्द्र राई, गणेश काङ्माङ, सावित्रा रेग्मी, राजन राई, उपेन्द्र घिमिरे, सरीता थापा खड्का, खिनु लङ्वा लिम्बू, सुनीताकुमारी चौधरी, सावित्रा रेग्मी, यशोदा अधिकारी, लछुमन तिवारी, होमकुमारी साँवा, कृष्णकुमारी राई, लीलाबल्लभ अधिकारी, बलबहादुर साम्सुहाङ समाजवादीको पक्षमा रहेको स्रोतले बतायो। तर यीमध्ये पनि केही सांसद विभाजनको पक्षमा नदेखिएकाले नेपाललाई साथ दिन्छन् वा एमालेमै रहन्छन्भन्ने यकिन हुन बाँकी छ। पहिले माधव नेपाल समूहमा रहेका उषाकला राई, कला घले, राजकुमार ओझा लगायतले नेपालको साथ छाडिसकेका छन्। स्रोतका अनुसार पछिल्लो समय सरकार गिराउने र बनाउने खेल सुरु भएसँगै एकीकृत समाजवादी आफ्ना सांसद जोगाउनतिर लागेको छ। सरकारको नेतृत्व गरिरहेको एमाले संस्थापन पक्ष भने सांसदलाई समाजवादीतिर जान रोकेर सरकार सुरक्षित गर्न चाहन्छ। सरकार सुरक्षित गर्न एमालेले समाजवादीतिर जान खोजेका कम्तीमा आठ जना सांसदलाई आफ्नो पक्षमा पार्नुपर्ने हुन्छ। समाजवादी आफ्नो पक्षमा रहेका सांसद जोगाउन लागेको छ। एमालेले पनि सांसदहरुलाई समाजवादीतिर जान नदिन विभिन्न प्रयत्न गरिरहेको छ, प्रदेशका एक नेताले भने, जसले आफ्ना पक्षमा धेरै सांसद बनाउन सक्छन् त्यो दल मजवुत हुन्छ। सरकारदेखि राजनैतिक रूपमा पनि मजवुत हुनलाई दुवै पक्षको सक्रियता बढेको छ। केन्द्रमा भएको गठबन्धन सहमति अनुसार प्रदेश १ मा नेपाल नेतृत्वको समाजवादीले सरकारको नेतृत्व पाउने सम्भावना छ। अर्थात समाजवादी र कांग्रेसले आधाआधा कार्यकाल सरकार चलाउनसक्ने सम्भावना पनि रहेको नेताहरुले बताएका छन्। समाजवादीले नेतृत्व पाउँदा राजेन्द्र राई मुख्यमन्त्री बन्ने सम्भावना छ। कांग्रेसले नेतृत्व पाउँदा संसदीय दलका नेता राजीव कोइरालाले मुख्यमन्त्री बन्न पाउँछन्। भीम आचार्य र योगेश भट्टराईले नयाँ दलमा जाने कि एमालेमै रहने भनेर लिने निर्णयले पनि प्रदेश १ सरकारको भविष्य निर्धारण गर्ने एक नेताले बताए। पार्टी विभाजन गर्न नहुने र यसअघि भएको १० बुँदे कार्यान्वायन गर्नुपर्ने पक्षमा उभिएका आचार्य र भट्टराईको साथमा सात जना जति सांसद रहेको बताइएको छ। नयाँ दल दर्ताको प्रक्रिया पूरा भएपछि सांसदहरुलाई दल रोज्न २१ दिनको सयम दिइन्छ। त्यो बीचमा को सांसद कता जान्छन् भन्ने टुंगो लाग्ने प्रदेश १ का सांसद उपेन्द्र घिमिरेले बताए। उनी नेपाललाई साथ दिँदै आएका सांसद हुन्। तर पछिल्लो समय आफूले कता लाग्नेभन्ने निर्णय नगरेको र आगामी बुधबारपछि फाइनल गर्ने उनले सुनाए। पछिल्लो राजनैतिक घटना क्रमले प्रदेश १ मा गठबन्धनको नयाँ सरकार चैँ बन्ने निश्चित छ, घिमिरेले भने, अहिले म चैँ पर्ख र हेरको स्थितिमा छु। उनले समाजवादीतिर लागेको भनिएका धेरै सांसद पर्ख र हेरको अवस्थामा रहेको सुनाए। पुरानो दल एमाले भएकाले चटक्कै माया मार्न सकिहाल्ने अवस्था पनि नभएको घिमिरेको भनाइ छ। वर्षौदेखि पार्टीमा रहेर दुःख गरेकाले छाडिहाल्न सक्ने अवस्था छैन, घिमिरेले भने, केही नलागेमा दोस्रो तहका नेताहरुले लिएको निर्णयलाई साथ दिन पनि सकिन्छ।नेपाललाई साथ दिँदै आएकी सांसद खिनु लङ्वा लिम्बूले एमालेमै रहने कि नयाँ पार्टीमा जानेभन्ने टुंगो लाग्न बाँकी रहेको बताइन्। दल रोज्ने पर्याप्त समय रहेकाले छलफलपछि टुंगोमा पुगिने नेपाल पक्षीय सांसद सरीता थापा खड्काको भनाइ छ। एमाले सांसद एवं उद्योग, पर्यटन, वन तथा वातावरण राज्यमन्त्री राजकुमार ओझा पद लोलुपताका कारण नेपालले गर्विलो इतिहास बोकेको पार्टीलाई विभाजन गरेको बताउँछन्। पार्टी जोगाउने भूमिकामा हुनुपर्ने नेताले नै कांग्रेस र माओवादीसँग साँठगाँठ गरेर विभाजनको बाटो रोजेका कारण साथ दिन नसकिएको उनको भनाइ छ। पार्टीलाई विखण्डन र विभाजन गर्दै टुक्राटुक्रा बनाउनेलाई कसरी साथ दिन सकिन्छ ?, राजनैतिक जीवनमा नेपाललाई लामो समयसम्म साथ दिँदै आएका ओझाले भने, माधव नेपाल पार्टीलाई समाप्त पार्ने र आफू नयाँ दल खोल्नेतर्फ केन्द्रित हुनुभयो। यद्यपि पार्टी विभाजन भइसकेपछि भने गठबन्धनको बलमा प्रदेश सरकार परिवर्तन हुनसक्ने उनको भनाइ छ। शेरधन २०७४ फागुन २ गते प्रदेश १ का मुख्यमन्त्री बनेका हुन्। संसदीय दलको निर्वाचनमा उनले २६ मत पाउँदा नेपाल पक्षका भीम आचार्यले २४ मत पाएका थिए। १ मत बदर भएको थियो। संसदीय दलको निर्वाचनमा बराबरीको हैसीयतमा रहेको नेपाल पक्षले विभाजनसम्म आइपुग्दा भने धेरै सांसद गुमाइसकेको छ।"
निषेधाज्ञा तोड्दै ढोरपाटनमा सयौँ भेडा बली चढाएर पूजाको धुमधाम,"बागलुङ: जिल्लाको चर्चित धार्मिक स्थल पश्चिम ढोरपाटनमा जनपूर्णिमाका दिन वर्षेनी मनाइने पूर्णिमा पर्व स्थानीयले कोरोना कहरका बावजुद धुमधाम साथ मनाएका छन् । परम्परादेखि मनाउँदै आइएको जनैपूर्णिमा पर्व कोरोना महामारीका बीच विभिन्न स्थानबाट भक्तजनहरु ढोरपाटनस्थित बराह मन्दिरमा पुगेर पूजाआजा गरेका हुन् । पर्यटकीय क्षेत्रको रुपमा विकास गरिएको ढोरपाटनमा पूजाआजासँगै घुमघामका लागि पनि सयौँ मानिस यही अवसरमा ढोरपाटन पुग्ने गर्छन् । ढोरबराजमा बली सहित पूजाका लागि यस वर्ष ४ सय ७० जनाले नाम टिपाए पनि करिब ३ सय ७० भेडाको बली दिइएको स्थानीय अरुण घर्ती मगरले जानकारी दिए । उनका अनुसार गत वर्षमा भन्दा यस वर्ष केही कम बली दिइएको छ । अन्य समयमा वर्षमा एक पटक मात्रै पूजाआजा हुँदा ढोरबराह मन्दिरमा १२१५ सय बढी भेडाको बली दिइने स्थानीय बताउँछन् । यहाँ हरेक वर्ष जनैपूर्णिमाका अवसरमा परम्परागत पूजाआजाका साथै ठूलो मेला लाग्नेगर्छ । तर, यस वर्ष कोरोनाका कारण पूजाआजा र मेला नगर्न प्रशासनले निर्देशन दिएको थियो । यद्यपि, ढोरबराह प्रतिको भाकल, आस्था र विश्वासका कारण सयौँ मानिसहरु जमघट भएर पूजाआजा गरेको स्थानीय कल्याण कायत बताउँछन् । विगतका वर्षमा पूजाआजासँगै स्थानीय क्लबले विभिन्न खेलकुद तथा प्रतियोगिता सहित मेलाको आयोजना गर्ने गर्थ्यो । यस वर्ष कोरोना कहरका कारण पूजाआजा मात्रै गरिएको कायतको भनाइ छ । जिल्लाका कोरोना संक्रमण बढेपछि जिल्ला प्रशासन कार्यालय बागलुङले केही समययता कडा निषेधाज्ञा जारी गरेको छ । तर, निषेधाज्ञाको उल्लङ्घन गर्दै सयौँ मानिस ढोरपाटनमा पुगेका छन् । जनैपूर्णिमामा ढोरबराह मन्दिरमा भेडाको पाठोको बली दिने गरिन्छ । परिवारमा सुख, शान्ति तथा मनोकांक्षा पुरा होस् भन्ने कामनाका साथ भाकल गरेकाहरुले यहाँ भेडाको पाठो बलि दिने गर्दछन् । ढोरपाटनमा जनैपूर्णिमा मेला ऐतिहासिक रुपमा लिइन्छ । वर्षौँदेखि जनैपूर्णिमामा बली चढाउने र पूजाआजा हुने गरेकोमा केही वर्षअघि देखि बैशाखे पूर्णिमामा पनि बली दिन मिल्ने प्रबन्ध मिलाइएको छ । वर्षातको समयमा टाढाटाढाबाट आउने तिर्थयात्रु र श्रद्धालु भक्तजनलाई समस्या भएपछि बैशाखमा पनि पूजाआजा तथा बली दिने व्यवस्था गरिएको छ । पहिलेपहिले त निकै समस्या थियो, बर्खामास हिलो उस्तै, बाढी पहिरोको डर, साँघुरो बाटो, टाढाटाढाबाट आउने दर्शनार्थीलाई त निकै समस्या थियो, कायतले भने अहिले बैशाखे पूर्णिमामा पनि पूजाआजा हुन थालेपछि केही सहज भएको छ, बाहिरी जिल्लाबाट आउने तिर्थयात्रुलाई पनि राहत मिलेको छ । ढोरपाटनमा पूजाआजा गर्दा र बली दिँदा मोनकांक्षा पूरा हुन्छ भन्ने जनविश्वास छ । त्यसले गर्दा बागलुङ जिल्ला सहित देशभरबाट हजारौँ तिर्थयात्रुको आगमन हुने गर्छ । विशेष गरी बागलुङसहित, रोल्पा, रुकुम, प्युठान, गुल्मी, अर्घाखाँची, म्याग्दी, पर्वत, बुटवल लगायतका ठाउँबाट मानिसहरु पूजा गर्न आउने गरेको पाइन्छ । पहिलेपहिले पश्चिम बुर्तिबाङसम्म गाडीमा गएर घण्टौको पैदल यात्रापछि मात्रै ढोरपाटन पुग्ने गरेकोमा अहिले सवारी साधानमै ढोरपाटन पुग्न सकिन्छ । ढोरपाटन पुग्ने यात्रुहरुले त्यहाँस्थित बाइसधारामा नुहाउने र पूजा गर्ने गर्छन् भने दिवंगत भएका आफन्तको सम्झनामा विभिन्न सामान उत्तरगंगा नदीमा बगाउने गर्छन् । यसरी दिवंगत परिवारको सम्झनामा सामान उत्तरगंगामा बगाउँदा मृत आत्मालाई शान्ति मिल्ने जनविश्वास रहीआएको छ । बागलुङ जिल्लाका प्रमुख जिल्ला अधिकारी शिवकुमार कार्कीले पूजा रोक्न नमिल्ने भएकाले सामान्य हिसाबले भीडभाड नगरी गर्न निर्देशन गरिएको बताए । मेला नै गर्दै आएकोमा हामीले त्यसलाई रोक्न भन्यौँ, पूजाआजाका लागि हुने सम्भावित भीडलाई व्यवस्थित गर्न प्रहरी पनि परिचालन गरेका थियौँ प्रजिअ कार्कीले भने, त्यति हुँदाहुँदै पनि धेरै टाढा टाढाबाट मानिसहरु पूजाआजा बली दिने गरेर आउने रहेछन्, संख्या अलि ठूलो आएकाले केही समस्या देखियो, यस्तो बेलामा स्वयम् नागरिकहरु पनि सचेत र जिम्मेवार बन्नुपर्छ, पूजा अर्को पटक गर्न पनि सकिन्छ ।"
प्रधानमन्त्री देउवा र भाजपाका विदेश विभाग प्रमुख चौथाइवालेबीच भेटवार्ता,"काठमाडौं : प्रधानमन्त्री एवम् नेपाली कांग्रेस सभापति शेरबहादुर देउवासँग भारतीय जनता पार्टी विदेश विभाग प्रमुख डा विजय मुरलीधर चौथाइवालेले भेटवार्ता गरेका छन्। आइतबार अपरान्ह काठमाडौं आएका चौथाइवालेले बालुवाटारमा प्रधानमन्त्री देउवासँग भेटवार्ता गरेका हुन्। भेटमा चौथाइवाले कांग्रेस र भारतीय जनता पार्टीको सम्बन्ध सुमधुर बनाउनु पर्नेमा जोड दिए। उनले देउवालाई प्रधानमन्त्री बनेकोमा बधाई समेत दिएको बालुवाटार स्रोतले जनाएको छ। देउवा प्रधानमन्त्री बनेपछि माथिल्लोस्तरका भारतीय नेताको यो पहिलो भ्रमण हो। उनी भारतीय प्रधानमन्त्री नरेन्द्र मोदीका विश्वास पात्र मानिन्छन्। देउवा र चौथाइवालेबीच भेटमा नेपालभारत सम्बन्ध, सीमा विवाद, महाकाली नदीमा तुइनबाट खसेर बेपत्ता भएका दार्चुलाको व्यासका जयसिंह धामीको विषयमा समेत छलफल भएको बुझिएको छ। चौथाइवाले प्रधानमन्त्रीसँग भेट गरेको जानकारी दिँदै ट्वीट समेत गरेका छन्। उनले जनैपुर्णिमा र रक्षाबन्धनको शुभ अवसरमा देउवालाई बधाई पनि दिएको बताएका छन्। उनी प्रधानमन्त्री देउवाको निमन्त्रणमा बालुवाटार पुगेका हुन्। अनौपचारिक भ्रमणमा रहेका चौथाइवालेको भ्रमणको उद्देश्य र भेटघाटका पात्रहरुको बारेमा खुलाइएको छैन।"
माओवादी केन्द्रले तोक्यो प्रदेश इन्चार्ज : कसलाई कहाँ जिम्मेवारी ?,"काठमाडौं : नेकपा माओवादी केन्द्रले प्रदेश कमिटीमा रिक्त रहेका पदाधिकारी, विभागको प्रमुख र जिल्लाको इन्चार्ज तोकेको छ। आइतबार पार्टी केन्द्रीय कार्यालय पेरिसडाँडामा बसेको स्थायी कमिटीको बैठकले विभिन्न प्रदेशमा रिक्त रहेको पदाधिकारी र विभागको प्रमुख तोकेको प्रवक्ता नारायणकाजी श्रेष्ठले जानकारी दिए। बैठकले विभिन्न प्रदेशका रिक्त पदाधिकारीहरु, जिल्ला समितिका जसलाई अहिले जिल्ला समन्वय समितिमा रुपान्तरण गरिएको छ, इन्चार्जहरु तोक्ने काम भएको छ। उनले भने,त्यसैगरी पार्टीका विभिन्न विभागहरुको प्रमुखहरु तोक्ने काम भएको छ। उनका अनुसार बैठकले जिल्ला समन्वय समितिका संयोजक तोक्ने जिम्मा सम्बन्धित प्रदेशलाई दिइएको छ। माओवादी केन्द्रले राष्ट्रिय सम्मेलनलाई केन्द्रविन्दुमा राखेर वडा अधिवेशन, पालिका अधिवेशन र प्रदेश अधिवेशन गर्ने सम्बन्धमा पार्टीको निर्वाचन आयोगले निर्वाचन नियमावली तय गरेको श्रेष्ठले जानकारी दिए। बैठकले कम्युनिष्टहरुसँगको एकता र ध्रुवीकरणका लागि पहल गर्ने निर्णय गरेको छ। श्रेष्ठले नेपालका सबै कम्युनिष्टलाई एक बनाउन बहस सुरु गर्ने बताउँदै थपे, आजको आवश्यकता भनेको कम्युनिष्ट आन्दोलनलाई समाजवाद निर्माण गर्नु हो। स्थायी कमिटी बैठकले अन्य कम्युनिष्ट पार्टीसँग एकीकरणको लागि वर्षमान पुन, गिरिराजमणि पोखरेल र श्रीराम ढकाल सदस्य रहेको कार्यदलसमेत बनाएको छ। कोको तोकियो प्रदेश इन्चार्ज ? माओवादी केन्द्रले प्रदेश नं २ मा स्थायी कमिटी सदस्य गणेश शाह, बागमती प्रदेशमा हितमान शाक्य,गण्डकी प्रदेशमा हितराज पाण्डे इन्चार्जको जिम्मेवारी तोकेको छ। यसैगरी लुम्बिनी प्रदेशमा चक्रपाणि खनाल, कर्णाली प्रदेशमा शक्ति बस्नेत, सुदूरपश्चिम प्रदेमा खगराज भट्ट इन्चार्ज तोकिएका छन्। प्रदेश नं १ मा भने कसलाई इन्चार्ज बनाउने टुंगिएको छैन।"
प्रदेश १ मा एमालेको सरकार संकटमा : एकिकृत समाजवादी निर्णायक,"विराटनगर : नेकपा (एमाले)बाट अलग भएर माधवकुमार नेपालले नेकपा (एकीकृत समाजवादी)को नेतृत्व गरेपछि प्रदेश १ मा नयाँ सरकार निर्माणको बहस तीव्र बनेको छ। नेपालले नयाँ दल खोलेसँगै मुख्यमन्त्री शेरधन राई नेतृत्वको सरकार हल्लिएको छ। नेपाल एमालेबाट अलग भएलगत्तै प्रदेश सरकार ढाल्ने र जोगाउने गृहकार्य सुरु भएको नेताहरुले बताएका छन्। एमालेको स्पष्ट बहुमत रहेको सरकार पार्टी विभाजनसँगै संकटमा परेको हो। शेरधन नेतृत्वको सरकार ढालेर नयाँ गठबन्धन सरकार निर्माणको तयारी विपक्षीले थालेका छन्। यद्यपि नयाँ सरकार निर्माणमा माधव नेतृत्वको समाजवादी निर्णायक देखिएको छ। ९२ जना प्रदेशसभा सदस्यमध्ये एमालेका ५१, कांग्रेसका २१, माओवादी केन्द्रका १५, जनता समाजवादी पार्टीका ३, राप्रपा र संघीय लोकतान्त्रिक मञ्चका ११ जना छन्। प्रदेशमा नयाँ सरकार गठनका लागि बहुमत पुर्याउन ४७ सांसद आवश्यक पर्छ। नयाँ गठबन्धनलाई राप्रपाले साथ नदिने लगभग निश्चितजस्तै छ। संघीय लोकतान्त्रिक मञ्चले यकिन गरिसकेको छैन। प्रदेशमा नयाँ सरकार गठनका लागि एकीकृत समाजवादीका कम्तिमा ८ सांसदको साथ चाहिने बताइएको छ। अहिलेसम्म समाजवादीतिर कम्तीमा १५ सांसद रहेको बताइएको छ। राजेन्द्र राई, गणेश काङ्माङ, सावित्रा रेग्मी, राजन राई, उपेन्द्र घिमिरे, सरीता थापा खड्का, खिनु लङ्वा लिम्बू, सुनीताकुमारी चौधरी, सावित्रा रेग्मी, यशोदा अधिकारी, लछुमन तिवारी, होमकुमारी साँवा, कृष्णकुमारी राई, लीलाबल्लभ अधिकारी, बलबहादुर साम्सुहाङ समाजवादीको पक्षमा रहेको स्रोतले बतायो। तर यीमध्ये पनि केही सांसद विभाजनको पक्षमा नदेखिएकाले नेपाललाई साथ दिन्छन् वा एमालेमै रहन्छन्भन्ने यकिन हुन बाँकी छ। पहिले माधव नेपाल समूहमा रहेका उषाकला राई, कला घले, राजकुमार ओझा लगायतले नेपालको साथ छाडिसकेका छन्। स्रोतका अनुसार पछिल्लो समय सरकार गिराउने र बनाउने खेल सुरु भएसँगै एकीकृत समाजवादी आफ्ना सांसद जोगाउनतिर लागेको छ। सरकारको नेतृत्व गरिरहेको एमाले संस्थापन पक्ष भने सांसदलाई समाजवादीतिर जान रोकेर सरकार सुरक्षित गर्न चाहन्छ। सरकार सुरक्षित गर्न एमालेले समाजवादीतिर जान खोजेका कम्तीमा आठ जना सांसदलाई आफ्नो पक्षमा पार्नुपर्ने हुन्छ। समाजवादी आफ्नो पक्षमा रहेका सांसद जोगाउन लागेको छ। एमालेले पनि सांसदहरुलाई समाजवादीतिर जान नदिन विभिन्न प्रयत्न गरिरहेको छ, प्रदेशका एक नेताले भने, जसले आफ्ना पक्षमा धेरै सांसद बनाउन सक्छन् त्यो दल मजवुत हुन्छ। सरकारदेखि राजनैतिक रूपमा पनि मजवुत हुनलाई दुवै पक्षको सक्रियता बढेको छ। केन्द्रमा भएको गठबन्धन सहमति अनुसार प्रदेश १ मा नेपाल नेतृत्वको समाजवादीले सरकारको नेतृत्व पाउने सम्भावना छ। अर्थात समाजवादी र कांग्रेसले आधाआधा कार्यकाल सरकार चलाउनसक्ने सम्भावना पनि रहेको नेताहरुले बताएका छन्। समाजवादीले नेतृत्व पाउँदा राजेन्द्र राई मुख्यमन्त्री बन्ने सम्भावना छ। कांग्रेसले नेतृत्व पाउँदा संसदीय दलका नेता राजीव कोइरालाले मुख्यमन्त्री बन्न पाउँछन्। भीम आचार्य र योगेश भट्टराईले नयाँ दलमा जाने कि एमालेमै रहने भनेर लिने निर्णयले पनि प्रदेश १ सरकारको भविष्य निर्धारण गर्ने एक नेताले बताए। पार्टी विभाजन गर्न नहुने र यसअघि भएको १० बुँदे कार्यान्वायन गर्नुपर्ने पक्षमा उभिएका आचार्य र भट्टराईको साथमा सात जना जति सांसद रहेको बताइएको छ। नयाँ दल दर्ताको प्रक्रिया पूरा भएपछि सांसदहरुलाई दल रोज्न २१ दिनको सयम दिइन्छ। त्यो बीचमा को सांसद कता जान्छन् भन्ने टुंगो लाग्ने प्रदेश १ का सांसद उपेन्द्र घिमिरेले बताए। उनी नेपाललाई साथ दिँदै आएका सांसद हुन्। तर पछिल्लो समय आफूले कता लाग्नेभन्ने निर्णय नगरेको र आगामी बुधबारपछि फाइनल गर्ने उनले सुनाए। पछिल्लो राजनैतिक घटना क्रमले प्रदेश १ मा गठबन्धनको नयाँ सरकार चैँ बन्ने निश्चित छ, घिमिरेले भने, अहिले म चैँ पर्ख र हेरको स्थितिमा छु। उनले समाजवादीतिर लागेको भनिएका धेरै सांसद पर्ख र हेरको अवस्थामा रहेको सुनाए। पुरानो दल एमाले भएकाले चटक्कै माया मार्न सकिहाल्ने अवस्था पनि नभएको घिमिरेको भनाइ छ। वर्षौदेखि पार्टीमा रहेर दुःख गरेकाले छाडिहाल्न सक्ने अवस्था छैन, घिमिरेले भने, केही नलागेमा दोस्रो तहका नेताहरुले लिएको निर्णयलाई साथ दिन पनि सकिन्छ।नेपाललाई साथ दिँदै आएकी सांसद खिनु लङ्वा लिम्बूले एमालेमै रहने कि नयाँ पार्टीमा जानेभन्ने टुंगो लाग्न बाँकी रहेको बताइन्। दल रोज्ने पर्याप्त समय रहेकाले छलफलपछि टुंगोमा पुगिने नेपाल पक्षीय सांसद सरीता थापा खड्काको भनाइ छ। एमाले सांसद एवं उद्योग, पर्यटन, वन तथा वातावरण राज्यमन्त्री राजकुमार ओझा पद लोलुपताका कारण नेपालले गर्विलो इतिहास बोकेको पार्टीलाई विभाजन गरेको बताउँछन्। पार्टी जोगाउने भूमिकामा हुनुपर्ने नेताले नै कांग्रेस र माओवादीसँग साँठगाँठ गरेर विभाजनको बाटो रोजेका कारण साथ दिन नसकिएको उनको भनाइ छ। पार्टीलाई विखण्डन र विभाजन गर्दै टुक्राटुक्रा बनाउनेलाई कसरी साथ दिन सकिन्छ ?, राजनैतिक जीवनमा नेपाललाई लामो समयसम्म साथ दिँदै आएका ओझाले भने, माधव नेपाल पार्टीलाई समाप्त पार्ने र आफू नयाँ दल खोल्नेतर्फ केन्द्रित हुनुभयो। यद्यपि पार्टी विभाजन भइसकेपछि भने गठबन्धनको बलमा प्रदेश सरकार परिवर्तन हुनसक्ने उनको भनाइ छ। शेरधन २०७४ फागुन २ गते प्रदेश १ का मुख्यमन्त्री बनेका हुन्। संसदीय दलको निर्वाचनमा उनले २६ मत पाउँदा नेपाल पक्षका भीम आचार्यले २४ मत पाएका थिए। १ मत बदर भएको थियो। संसदीय दलको निर्वाचनमा बराबरीको हैसीयतमा रहेको नेपाल पक्षले विभाजनसम्म आइपुग्दा भने धेरै सांसद गुमाइसकेको छ।"
"एसईईका लागि छापिएका ५१ लाख प्रश्नपत्र थन्किए, अब के गरिन्छ ?","काठमाडौँ: माध्यामिक शिक्षा परीक्षा (एसईई)का लागि प्रकाशन भएका ५१ लाख सेट प्रश्नपत्र थन्किएका छन् । भौतिक उपस्थिति सहित परीक्षा हुन नसकेपछि तयार पारीएका प्रश्नपत्रहरु थन्किएका हुन् । जसकारण ती प्रश्नपत्र छापिएर पनि विद्यार्थीको हातमा पर्न सकेको छैन । राष्ट्रिय परीक्षा बोर्ड परीक्षा नियन्त्रण कार्यालय (एसईई)ले भने ती प्रश्नपत्रहरु बोर्डमा सुरक्षित साथ राखिएको जनाएको छ । बोर्डका परीक्षा नियन्त्रक रुद्रप्रसाद अधिकारीले प्रश्नपत्रका सम्बन्धमा बोर्डले अहिलेसम्म कुनै निर्णय नगरेको बताए । उनले भने, प्रश्नपत्र अहिलेसम्म वितरण गरिएको छैन । हामीले सुरक्षित साथ राखेका छौँ । बोर्डले निर्णय गरेर प्रश्नपत्रहरु सार्वजनिक गरौँ भन्ने निर्णय गरेमा कार्यान्वयन गर्न सकिन्छ । अर्कोपटकलाई प्रश्नपत्र प्रयोग गर्ने गरी अहिलेलाई त्यत्तिकै राखौँ भनेर पनि निर्णय हुनसक्छ । कक्षा १० को पाठ्यक्रम परिवर्तन नभएकाले अर्को पटक प्रयोग गर्ने विकल्पका बारेमा पनि छलफल चलिरहेको छ । यद्यपि बोर्डले निर्णय भने गरेको छैन । एसईईको तयारीमा रहेका विद्यार्थीहरुले भने प्रश्नपत्रहरु आफूलाई वितरण गरे प्रयाक्टिस गर्न पाइने बताउँछन् । परीक्षा नियन्त्रण कार्यालय(एसईई) का अनुसार एक विद्यार्थीले आठ विषय अध्ययन गर्नुपर्ने हुन्छ । एउटा परीक्षा केन्द्रमा प्रश्न पत्र पठाउँदा ५५ जना विद्यार्थी छन् भने अनुमानित ७५ वटा सम्म प्रश्नपत्र प्याक गरिएको हुन्छ । बोर्डका अनुसार प्रश्नपत्र पठाउँदा विद्यार्थी संख्याको अनुपातमा मिलाएर नपठाई कुल परीक्षा दिने विद्यार्थीमध्ये २० प्रतिशत थपेर प्रश्नपत्रको सेट तयार गरिन्छ । बोर्डले गत २३ साउनमा एसईई नतिजा सार्वजनिक गरेको थियो । विद्यालयले गरेको आन्तरीक मुल्यांकनका आधारमा एसईई नतिजा सार्वजनिक भएको हो । सम्वन्धित स्थानिय तहको शिक्षा विकास तथा समन्वय एकाइले बोर्डमा पठाएको प्राप्तांक विवरणलाई प्रमाणीकरण गरेर नतिजा सार्वजनिक गरिएको हो । विद्यालयको आन्तरिक मूल्यांकनलाई प्रमाणीकरण गरेको हुनाले बोर्डले यो वर्ष नतिजा विश्लेषण गरेन । यो वर्ष ५ लाख १७ हजार विद्यार्थीले एसईई परीक्षाका लागि फार्म भरेका थिए । कोरोना संक्रमण भएपछि भौतिक उपस्थितिमा परीक्षा हुन सकेको थिएन । २०७७ सालको माध्यमिक शिक्षा परीक्षा (एसईई) २०७८ जेठ १३ गतेदेखि २४ गतेसम्म हुने भन्दै राष्ट्रिय परीक्षा बोर्डले परीक्षा तालिका सार्वजनिक गरेको थियो । जसकारण विद्यालयले पठाएको अंकलाई बोर्डले प्रमाणित गर्दै नतिजा प्रकाशन गरेको थियो । प्रश्नपत्र व्यवस्थापनबारे बोर्डले ठोस कदम नचाल्दा भर्खरै भर्ना भएका कक्षा १० का विद्यार्थीहरु अलमलमा छन् । गत वर्ष तयार पारिएका ५० लाख प्रश्नपत्र पनि हालसम्म वितरण गरिएको छैन ।"
लुम्बिनी प्रदेशसभा सचिवालयको जवाफ : सांसद शाही र वलीलाई कारबाही गर्न मिल्दैन,बुटवल : लुम्बिनी प्रदेशसभा सचिवालयले सरकारमा सहभागी एमालेका सांसद अजय शाहीलाई पदमुक्त गर्न नमिल्ने जवाफ दिएको छ । गठबन्धनमा सामेलहुँदै विनाविभागीय मन्त्री भएका शाही हृदेश त्रिपाठी समूहका सूर्य चिन्हबाट निर्वाचित सांसद हुन् । एमालेले आफ्नो संसदीय दलको सदस्य भएको भन्दै सरकारमा सहभागी भएपछि शाहीलाई कारबाही गरेको थियो । सो व्यहोराको पत्र एमालेले प्रदेशसभा सचिवालयमा दर्ता गरेको थियो । प्रदेशसभाले सांसदलाई पदमुक्त नगरेको भन्दै दुई दिन प्रदेशसभा बैठक समेत अवरुद्ध गरेको थियो । सचिवालयले एमाले संसदीय दललाई शाहीलाई कारबाही गर्न नमिल्ने व्यहोराको पत्र पठाएको प्रदेशसभा सचिवालयका सचिव दुर्लभकुमार पुनले जानकारी दिए । एमालेले अर्का सांसद विमला वलीलाई समेत कारबाही गरेको छ । सभामुख पूर्णबहादुर घर्तीले वली र शाही दुबैलाई एमालेले कारबाही गर्न नसक्ने निर्णय लिएको पुनले जानकारी दिए । प्रदेशसभाले प्रकाशन गरेको पुस्तकमा भने शाही एमाले संसदीय दलको सदस्य रहेको उल्लेख गरिएको छ । वली नेकपा पार्टी रहदा उपचुनावबाट निर्वाचित भएकी हुन । उनले आफूले माओवादी रोजेको बताएकी छन् । एमालेले सभामुखले राजनीतिक कार्यकर्ताको भूमिका निर्वाह गरिरहेको आरोप लगाउदै आएको छ । एमालेका दुई सांसदको राजीनामादेखि जसपाका तीन सांसद पदमुक्त गर्दा सभामुखले पक्षपातपूर्ण व्यवहार गरेको एमालेका प्रमुख सचेतक भूमिश्वर ढकालले बताए । प्रदेशसभाको पत्रपछि एमालेले नयाँ रणनीति अनुसार अघि बढ्ने जनाएको छ ।
दैलेखको पेट्रोलियम पदार्थ उत्खनन्मा चासो दिन ओलीको आग्रह,"काठमाडौं : नेकपा (एमाले) का अध्यक्ष एवं पूर्वप्रधानमन्त्री केपी शर्मा ओलीले दैलेखस्थित पेट्रोलियम पदार्थ उत्खनन्को सम्भाव्यता अध्ययनको काममा चासो दिन कर्णाली प्रदेशका नागरिक समाज र पत्रकारलाई आग्रह गरेका छन् । उक्त उत्खनन् भएपछि मुलुकको आर्थिक उन्नतिमा ठूलो योगदान पुग्ने भएकाले यस काममा ढिलाइ गर्न नहुने उनको भनाइ छ । अध्यक्ष ओलीको निवास बालकोटमा कर्णाली प्रदेशका नागरिक र पत्रकारसँग आइतबार भएको भेटघाटमा उनले ठूला पूर्वाधार विकास समयमा सम्पन्न भएमा त्यसको लाभ जनतालाई हुने भएकाले यस्ता काममा निरन्तर खबरदारी गर्न आग्रह गरे ।अध्यक्ष ओली प्रधानमन्त्री हुँदा दैलेखको नाभिस्थान, शिरस्थान, पादुका, धुलेश्वर, कोटीलालगायतका क्षेत्रमा चीन सरकारसँग जिटुजी सम्झौता गराइ सम्भाव्यता अध्ययनको काम थालिएको थियो ।"
शाही र वलीको पद जोगिएपछि एमालेले माग्यो सभामुखको राजीनामा,"बुटवल : लुम्बिनी प्रदेशमा सांसद कारबाहीको विषयलाई लिएर प्रदेशसभा सचिवालय र प्रमुख प्रतिपक्षी दल नेकपा एमालेबीच द्वन्द्व बढेको छ । सांसद अजय शाही र विमला वली खत्रीलाई एमालेले कारबाही गरेको थियो । प्रदेशसभा सचिवालयले ती सांसदलाई पदमुक्त गर्न नमिल्ने जवाफ एमालेले दिएको छ । एमाले संसदीय दलले आइतबार पत्रकार सम्मेलन गरी सभामुखले संसदको मर्यादा हनन् गरेको भन्दै पदमा बस्ने नैतिकता नभएको जनाएको छ । दलका प्रमुख सचेतक भूमिश्वर ढकालले सभामुख पूर्णबहादुर घर्ती दलको कार्यकर्ता भएर आफै न्यायाधीश बनेको बताए । संसदीय अभ्यासमै नभएको हास्यास्पद र लज्जास्पद छ, उनले भने,संसदीय मर्यादाविपरीत काम गर्ने सभामुखलाई पदमा बसिरहन मिल्दैन । एमालेले दुई सांसदलाई पदमुक्त भएको सूचना जारी नहुँदासम्म संसद बैठक अवरुद्ध गरिरहने जनाएको छ । सभामुखले यसअघि माओवादी केन्द्र र जसपाका सांसदलाई पत्र आएको २४ घण्टा नबित्नै पदमुक्त गरेको स्मरण गर्दै एमालेले आफ्नै नजिरलाई समेत सभामुख बिर्सेको जनाएको छ । एमालेले संसद अवरुद्ध गर्ने कार्यक्रमलाई निरन्तरता दिने जनाएको छ । कारबाही गर्न नमिल्ने जवाफ सभा सचिवालयले सरकारमा सहभागी एमालेका सांसद अजय शाहीलाई पदमुक्त गर्न नमिल्ने जवाफ दिएको छ । गठबन्धनमा सामेल हुदै विनाविभागीय मन्त्री भएका शाही हृदेश त्रिपाठी समूहका सूर्य चिन्हबाट निर्वाचित सांसद हुन् । एमालेले आफ्नो संसदीय दलको सदस्य भएको भन्दै सरकारमा सहभागि भएपछि कारबाही गरेको थियो । सो व्यहोरोको पत्र एमालेले प्रदेशसभा सचिवालयमा दर्ता गरेको थियो । प्रदेश सभाले सांसदलाई पदमुक्त नगरेको भन्दै दुई दिन प्रदेशसभा बैठक समेत अवरुद्ध गरेको थियो । सचिवालयले एमाले संसदीय दललाई शाहीलाई कारबाही गर्न नमिल्ने व्यहोराको पत्र पठाएको प्रदेशसभा सचिवालयका सचिव दुर्लभकुमार पुनले जानकारी दिए । एमालेले अर्का सांसद विमला वलीलाई समेत कारबाही गरेको छ । सभामुख पूर्णबहादुर घर्तीले वली र शाही दुबैलाई एमालेले कारबाही गर्न नसक्ने निर्णय लिएको पुनले जानकारी दिए । प्रदेशसभाले प्रकाशन गरेको पुस्तकमा भने शाही एमाले संसदीय दलको सदस्य रहेको उल्लेख गरिएको छ । वली नेकपा पार्टी रहदा उपचुनावबाट निर्वाचित भएकी हुन् । उनले आफूले माओवादी रोजेको बताएकी छन् ।"
मोटरसाइकलमा आगो लाग्दा ३ जनाको घटनास्थलमै मृत्यु,वीरगन्ज : बारामा दुईवटा मोटरसाइकल ठोक्किर आगो लाग्दा दुवै मोटरसाइकलमा सवार ३ जनाको घटनास्थलमै मृत्यु भएको छ । बाराको जितपुरसीमारा उमहानगरपालिका १६ टाँगीयावस्तिस्थित पूर्वपश्चिम लोकमार्गको सडकमा शनिबार राति उक्त दुर्घटना भएको हो । पूर्वबाट पश्चिम जाँदै गरेको प्रदेश २०३००२ प ५३३५ र बिपरित दिशाबाट आउँदै गरेको बा ६५ प २७५६ नम्बरको मोटरसाइकल ठोक्किदा दुवै मोटरसाइकलका चालक र सवार १ महिलासहित ३ जनाको घटनास्थलमै मृत्यु भएको हो । मृत्यु हुनेमा दुर्घटनामा प्रदेश २०३००२ प ५३३५ नम्बरको मोटसाइकलका चालक बाराको निजगढ नगरपालिका ९ का १६ वर्षीय विकास साह र मोटरसाइकलको पछाडि सवार उनकी फूपू पर्साको बहुदरमाई नगरपालिका४ डकैला बहुअरीकी ३५ वर्षीय सुनैना देवी साह रहेकी छन् । यस्तै बा ६५ प २७५६ नम्बरको मोटरसाइकल चालक नुवाकोटको घुङताङ३ का ४० वर्षीय टुलुराज तामाङको पनि घटनास्थलमै मृत्यु भएको बाराका प्रहरी प्रवक्ता प्रहरी नायव उपरीक्षक गौतम मिश्रले जानकारी दिए । शनिबार राति साढे १० बजेतिर भएको दुर्घटनामा प्रदेश २०३००२ प ५३३५ नम्बरको मोटरसाइकल जलेर पूर्णरुपमा ध्वस्त भएको मिश्रले बताए ।
मुस्ताङको लोघेकर दामोदरकुण्ड प्रदेशकै दोश्रो कम बेरुजु पालिका,"जोमसोम: पाँच स्थानीय तह भएको मुस्ताङमा लोघेकर दामोदरकुण्ड गाउँपालिका सबैभन्दा कम बेरुजु देखिने गाउँपालिकामा परेको छ । महालेखा परीक्षकको कार्यालय काठमाडौँले सार्वजनिक गरेको ५८ औं वार्षिक प्रतिवेदन २०७८ अनुसार आर्थिक वर्ष २०७६०७७ मा लोघेकर दामोदरकुण्ड गापाको आर्थिक बेरुजु शुन्य दशमलव १२ प्रतिशत अर्थात ४ लाख २५ हजार मात्र बेरुजु देखिएको हो । लेखा परीक्षण गरिएको कुल रकम ३६ करोड ७३ लाख १४ हजार रुपैयाँमध्ये ०१२ प्रतिशत बेरुजु देखिएको छ । लोघेकर दामोदरकुण्डका अध्यक्ष लोप्साङ छोम्फेल बिष्टका अनुसार महालेखाले सार्वजनिक गरेको प्रतिवेदनमा आफ्नो पालिकाको असुल उपर गर्ने बेरुजु नभई सैद्धान्तिक बेरुजु रहेको जानकारी दिए । शुन्य बेरुजुको पालिका बनाउँने उद्देश्य थियो,अध्यक्ष बिष्ट भने, केही प्राविधिक समस्याका कारण उक्त बेरुजु रहन पुग्यो,हामीले विधि,पद्धती र आर्थिक अनुशासन कायम गर्दै काम गरेकाले बैरुजु घटाउन सफल भयौँ । यस्तै, मुस्ताङमा सबैभन्दा बढी आर्थिक बेरुजु वारागुङ मुक्तिक्षेत्रको रहेको छ । सो पालिकाको ३८ करोड ६२ लाख ५४ हजार रुपैयाँ लेखा परीक्षण भएकोमा ४ दशमवल १३ प्रतिशत अर्थात १ करोड ५९ लाख ५१ हजार बेरुजु देखिएको हो । घरपझोङको ६१ करोड ८० लाख ४२ हजारमा ३ दशमलव ६७ प्रतिशत अर्थात २ करोड २६ लाख ६० हजार, लोमान्थाङको ३२ करोड ७ लाख २८ हजारमा २ दशमलव ३४ प्रतिशत अर्थात ७४ लाख ९९ हजार र थासाङ गाउँपालिकाको ५१ करोड ३६ लाख ९९ हजारमा सुन्य दममलव ४० प्रतिशत अर्थात २० लाख ४४ हजार बेरुजु देखिएको छ । देशभरका ७ सय ५३ स्थानीय तहमध्ये मुस्ताङको लोघेकर दामोदरकुण्ड गापा सबैभन्दा कम बेरुजु रहने पालिकामध्ये छैटौँ स्थानमा परेको छ । देशका ७ सय ५३ स्थानीय तहमध्ये सबैभन्दा कम बेरुजु झापाको शिवसताक्षी नगरपालिका रहेको छ । सो पालिकाको १ अर्व ९० करोड ५३ लाख ६८ हजार रुपैयाँ लेखा परीक्षण गरिएकोमा सुन्य दशमलव ०६ प्रतिशत अर्थात ११ लाख ७७ हजार बेरुजु रहेको हो । यस्तै, मुस्ताङको लोघेकर दामोदरकुण्ड गापा गण्डकी प्रदेशको सबैभन्दा कम बेरुजु रहेको स्थानीय तह मध्ये दोश्रो स्थानमा परेको छ । गण्डकीमा गोरखाको शहित लखन गाउँपालिका कम बेरुजु रहने मध्ये पहिलो स्थानमा छ । सो पालिकाको आर्थिक बेरुजु शुन्य दशमलव १० प्रतिशत रहेको छ । महालेखा परीक्षकले सार्वजनिक आयब्ययको कार्य नेपालको प्रचलित कानुनी विधि र प्रक्रिया पूरा नगरी गर्दा देखा पर्ने अनियमित रकमलाई बेरुजुको रुपमा औँल्याउने गर्छ । यस्तो बजेटलाई आर्थिक अनुशासनहिनताको उपजको रुपमा लिने गरिन्ँछ । प्रचलित कानुन बमोजिम पुर्याउने पर्ने रीत नपुर्याई कारोबार गर्दा राख्नुपर्ने लेखा नराखेको, मनोमानी आर्थिक कारोबार रकमलाई लेखा परीक्षण गर्दा बेरुजुको रुपमा राख्ने गरिन्छ । महालेखाले आर्थिक कार्यविधि तथा वित्तिय उत्तरदायित्व ऐ्न २०७६ बमोजिम कानुन अनुसार रीत नपुर्याई कारोबार गर्ने, राख्नुपर्ने लेखा नराखेको तथा अनियमित तरिकाले कारोबार गरेको अवस्थामा बेरुजुको रुपमा देखाउने गर्छ ।"
कांग्रेसको क्रियाशील सदस्यतासम्बन्धी विवाद आज टुङ्गो लाग्दै,"काठमाडौं : कांग्रेसले क्रियाशील सदस्यतासम्बन्धी विवाद आज(आइतबार) टुंगाएर पार्टी सभापति शेरबहादुर देउवालाई प्रतिवेदन बुझाउँदै छ। क्रियाशील सदस्यता सम्बन्धी बाँकी रहेको कामलाई अन्तिम रुप दिन गठित तीन सदस्यीय समितिले आज सभापतिलाई प्रतिवेदन बुझाउन लागेको हो। क्रियाशील सदस्यता विवाद मिलाउने जिम्मा पाएका पूर्वमहामन्त्री कृष्णप्रसाद सिटौला, केन्द्रीय सदस्यहरु डा मिनेन्द्र रिजाल र रमेश लेखकको टोलिले आज प्रतिवेदन बुझाइने नेता सिटौलाले जानकारी दिए। उनले भने,टुंगियो क्रियाशील विवाद, अब छैन। शीर्ष नेता बीच क्रियाशील विवादका विषयमा २ गते सहमति गरेर ३ गतेसम्म सभापतिलाई प्रतिवेदन बुझाउने कुरा थियो। कांग्रेसका वरिष्ठ नेता रामचन्द्र पौडेलले क्रियाशील विवाद मिलिसकेको बताए। उनले भने, अब साथीहरु प्रतिवेदन बुझाउन तयार हुनुहुन्छ। मंसिर ९ देखि १३ गते सम्म १४ औं महाधिवेशन गर्ने मिति तय गरिसकेको छ। कार्यतालिका अनुसार भदौ १८ गते वडा अधिवेशन सुरु हुँदै छ।"
स्वच्छताका नाममा स्वच्छन्दता,"जनकपुरधाम : प्रदेश २ का मुख्यमन्त्री लालबाबु राउतले पहिलो भाषणमा पाँच स प्रमुख प्राथमिकता रहेको बताएका थिए। जसमा शिक्षा, स्वास्थ्य, सडक, सिँचाइ र सुशासन छन्। तर, चार वर्ष अवधिमा यी प्रतिबद्धताअनुसारका काम नागरिकले अनुभूति गर्न सकेका छैनन्। बरु सुशासनको साटो प्रदेश सरकार आर्थिक अनियमिततामा रुमलिएको देखिन्छ। महालेखापरीक्षकको प्रतिवेदनले सात प्रदेशमध्ये सबैभन्दा बढी बेरुजु प्रदेश २ को देखाएको छ। जसको मात्रा १ अर्ब ८० करोड ५९ लाख छ। यसले प्रदेश सरकारको पारदर्शितामा प्रश्न उठाएको छ। अपारदर्शी ढंगले काम गरिएको योजनामध्ये पर्छ, मुख्यमन्त्री स्वच्छता अभियान। प्रदेशका धार्मिक, सांस्कृतिक, ऐतिहासिक तथा पुरातात्विक महŒवका क्षेत्रको मर्मतसम्भार, सरसफाइ र स्वच्छता यसको उद्देश्य हो। मुख्यमन्त्री राउतले कार्यकालको पहिलो वर्षदेखि नै यसलाई बजेटमा समेट्दै आएका छन्। चार वर्षमा झन्डै डेढ अर्ब बजेट विनियोजन भइसकेको छ। तर, न कुनै कार्यक्रम संयोजक तोकिएको छ न त यसअन्तर्गत भएका कामको पारदर्शिता नै। अभियानको नाम स्वच्छता भए पनि काम भने अनियमितता देखिएको छ। कार्यक्रममा विभिन्न तहका १० कर्मचारी नियुक्त गरिएका छन्। कोही मुख्यमन्त्रीका आफन्त छन् भने कोही सचिवका र बाँकी मन्त्रीकै आसेपासे छन्। करारमा दुई इन्जिनियर नियुक्त गरिएको छ। मुख्यमन्त्री राउतका प्रेस संयोजकको जिम्मेवारीमा खटिएका आतिशकुमार मिश्रलाई अधिकृत स्तर (सातौं)मा नियुक्त गरिएको छ। मुख्यमन्त्रीका भतिजा राजु राउत गद्दी अधिकृत स्तर छैठौं तहमा कार्यरत छन्। मुख्यमन्त्री तथा मन्त्रिपरिषद् कार्यालयका सचिव यामप्रसाद भुसालका छोरा प्रदीप भुसाललाई सहायक समन्वयकर्ताको पदमा नियुक्ति दिइएको छ। सचिव भुसालले मुख्यमन्त्रीकै सहयोगमा छोरालाई नियुक्ति गरिएको बताए। सबैले एकदुई जना मान्छे राखेकै हुन्छन्। मुख्यमन्त्रीले पनि राखेका हुन्, करारका कर्मचारी बारे सचिव भुसाल भन्छन्, काम त भइरहन्छ मान्छेहरू आउँछन्जान्छन्, बाहिर कार्यक्रमहरू भइरहन्छ त्यो हेर्न जान्छन् त्यहीं सब त हो नि। २०७७७८ मा यस कार्यक्रमका लागि ५३ करोड ४० लाख रुपैयाँ बजेट छुट्ट्याइएको थियो। चालू आर्थिक वर्षमा ३१ करोड बजेट विनियोजन गरिएको छ। मुख्यमन्त्री राहत कोषको दुरुपयोग मुख्यमन्त्री राहत कोषबाट असहाय, विपन्न वर्ग र अशक्तलाई सहायता दिनुपर्ने हो। तर, मुख्यमन्त्रीका नजिककाले मात्र पाएका छन्। आर्थिक सहायता उपलब्ध गराउनेसम्बन्धी निर्देशिका २०७६ विपरीत मुख्यमन्त्री राहत कोषबाट सरकारका मन्त्रीदेखि, सांसदहरू र पहुँचवालाहरूले लाखौं सहयोग पाएका छन्। पत्रकार शैलेन्द्र क्रान्तिले सूचनाको हक प्रयोग गरी राष्ट्रिय सूचना आयोगबाट आएको आदेशपछि मुख्यमन्त्री कार्यालयबाट उपलब्ध गराइएको आर्थिक सहायता प्रदान विवरणमा २०७६०७७ र ०७७०७८ को तथ्यांकमा आर्थिक सहायताको नाममा कोषको चरम दुरुपयोग भएको पाइएको छ। कोषबाट सबैभन्दा बढी सहयोग पूर्वभौतिक पूर्वाधार विकास राज्यमन्त्री डिम्पल झाले पाएकी छन्। हाल क्यान्सर पीडित रहेकी झाको परिवार आर्थिक रूपमा निकै सम्पन्न छ। तर, उपचार खर्चका लागि प्रदेश सरकारले झालाई दुई पटकमा १७ लाख रुपैयाँ सहयोग गरेको छ। त्यसैगरी, प्रदेश सांसद रहेका सम्पन्न नेताहरूले पनि राहत कोषबाट १ लाख देखि ५ लाखसम्म आर्थिक सहायता पाएका छन्। सिरहा क्षेन नं ३ (क) बाट निर्वाचित नेकपा माओवादी केन्द्रका प्रदेश सांसद रामकुमार यादवलाई उपचार खर्चका लागि ५ लाख सहयोग गरिएको छ। कांग्रेसका सांसद शिवचन्द्र चौधरीलाई साढे ४ लाख, जसपा सांसद अशोककुमार यादवलाई २ लाख, जसपाकै अर्का सांसद भिमा यादवलाई डेढ लाख, करिमा बेगमलाई १ लाख, जगतारेन देवी सुडीलाई ९२ हजार २५० रुपैयाँ उपलब्ध गराइएको छ। मेला, सभा सम्मेलनमै करोडौं खर्चपार्टीका नेता कार्यकर्ता र तिनका एनजीओहरूलाई पनि मुख्यमन्त्री राउतले आर्थिक सहयोगका नाममा करोडौं रकम बाँडेका छन्। विभिन्न मेला, सभासम्मेलन, गोष्ठी, सेमिनार, खेलकुद र तालिमका नाममा आफ्ना आसेपासे र निकटका संघसंगठनलाई २०७६०७७ मा तीन करोडभन्दा बढी र २०७७०७८ मा ५० लाख भन्दा बढी सहयोग बाँडिएको छ। गाडी खरिदमै करोडौं स्वाहाप्रदेश २ सरकारले बर्सेनि करोडौं रकम सवारीसाधन खरिदमै खर्चिंदै आएको छ। एक वर्ष चलाउन नपाउँदै बिग्रेर थन्किने गरेको कर्मचारीहरूले नै बताउँछन्। महालेखा परीक्षकको कार्यालयले शुक्रबार सार्वजनिक गरेको वार्षिक प्रतिवेदनमा सरकारले सवारीसाधन खरिदमा खर्च गरिने रकम घटाउन निर्देशन दिएको छ। प्रतिवेदनअनुसार प्रदेशसभा सचिवालय, मुख्यमन्त्री तथा मन्त्रिपरिषद्को कार्यालय, मन्त्रालय, नीति आयोग तथा मुख्य न्यायाधिवक्ताको कार्यालयले गत वर्ष ३५ वटा सवारीसाधन र मोटरसाइकल खरिद गरी २८ करोड ९८ लाख २५ हजार रुपैयाँ खर्चेको छ। सुराकीको रकम मन्त्री र सचिवको गोजीमाप्रदेश २ सरकारको आन्तरिक मामिला तथा कानुन मन्त्री र सचिवको मिलोमतोमा सुराकी र शान्ति सुरक्षाका नाममा २३ लाख भन्दा बढी रकम नीतिगत भ्रष्टाचार गरिएको छ। महालेखा परीक्षकको वार्षिक प्रतिवेदनले शान्ति सुरक्षाको नाममा गरेको खर्चको औचित्य पुष्टिमाथि प्रश्न उठाएको छ। यसअघिका वर्षहरूमा समेत महालेखा परीक्षकको कार्यालयले यस्ता कार्यमा खर्च नगर्न सरकारलाई सुझाव दिएको थियो। तर, त्यसको कुनै मतलब राखिएन। प्रदेश मन्त्रिपरिषद्को २०७५ जेठ १० को निर्णयअनुसार आन्तरिक मामिला तथा कानुनमन्त्री र सचिवलाई भइपरी आउने शान्ति सुरक्षाको काममा खर्च हुने गरी मन्त्रीलाई प्रतिपटक ३० हजार र सचिवलाई १० हजारका दरले प्रतिमहिना पाँच पटकसम्म खर्च गर्न सक्ने व्यवस्था नै गरिएको छ। यस खर्चका लागि बिल भर्पाइसमेत पेस गर्नु नपर्ने मन्त्रिपरिषद्बाटै निर्णय गरिएको छ। गत आर्थिक वर्षमा पूर्वआन्तिरक मामिला तथा कानुनमन्त्री ज्ञानेन्द्र यादवलाई १८ लाख र सचिवलाई ५ लाख ५० हजार गरी जम्मा २३ लाख ५० हजार भुक्तानी दिइएको छ। महालेखाले यस्तो खर्चको औचित्य पुष्टि गर्न सरकारलाई निर्देशन दिएको छ। भित्तेपत्रिका गोष्ठीमा ४८ लाख झ्वामपत्रकारिता अत्याधुनिक र प्राविधिक युगमा प्रवेश गरी नयाँनयाँ प्रविधिको प्रयोगका तालिम सञ्चालन भइरहेका बेला प्रदेश २ सरकारले भित्ते पत्रिका तालिम गराई ४८ लाख खर्चेको छ। आन्तरिक मामिला तथा सञ्चार मन्त्रालयले यसका लागि ८० लाख रुपैंया बजेट विनियोजन गरेको थियो। जसमध्ये ४७ लाख ७८ हजार ३ सय ६१ रुपैंया खर्च भएको मन्त्रालयले जनाएको छ। प्रदेशका जिल्लाहरूमा महंगा होटलहरू छनौट गरी दुई जिल्लाबाट २५२५ जनालाई सहभागी गराई तालिम दिईएको थियो। तालिममा पत्रकार भन्दा पनि जसपाका कार्यकर्ताहरूलाई सहभागि गराइएको थियो। प्रदेश २ सरकारले विभिन्न अभियानका नाममा मन लाग्दो खर्च गर्दा स्थानीयस्तरबाट विरोध नभएको भने होइन। सरकारले मुख्यमन्त्री स्वच्छता अभियानका सन्दर्भमा छानबिन गर्न मुख्यन्यायाधिवक्ता दीपेन्द्र झाको संयोजकत्वमा छानबिन समिति गठन गरेको छ। ? मुख्यमन्त्री लालबाबु राउत प्रदेश २ लाई बदनाम गर्नकै लागि संघीयता विरोधीहरूबाट अनियमितता र भ्रष्टाचार सम्बन्धी प्रचारबाजी भएको आरोप लगाउँछन्। उनी भन्छन्, यदि मैले वा मेरा मन्त्रीहरूले अनियमितता वा भ्रष्टाचारमा गरेको हो भने त्यसको छानबिन होस्।"
महाधिवेशन सार्न कोरोनाछुट,"काठमाडौं : कांग्रेसले १४ औं महाधिवेशन संवैधानिक व्यवस्थाअनुसार हो भने भदौ १६१९ मा गर्नुपर्ने हुन्थ्यो। नियमित अवधि पाँच वर्ष र थप ६ महिना यही भदौमै सकिन लागेको थियो। तर, उसले कोरोना महामारीका कारण छुट पाएर नयाँ मिति मंसिर ९१३ गते तोकेको छ। भदौमा प्रक्रिया सुरु गरी तीन महिना महाधिवेशन सार्ने कांग्रेसको निर्णयमा निर्वाचन आयोगकै सहमति रहेको खुलेको छ। संवैधानिक समय सीमाभित्र महाधिवेशन गर्न नसकेर वैधानिकताको तरबार झुण्डिएपछि कांग्रेस सभापति शेरबहादुर देउवालगायत शीर्ष नेताहरूले आयोगसँग छलफल गरेका थिए। तोकिएको मितिमा महाधिवेशन गर्न नसकिने अवस्था आएपछि सार्दा आइपर्ने संवैधानिक र कानुनी जटिलताबारे कांग्रेस नेतृत्वले आयोगका उच्च अधिकारीसँग छलफल गरेका थिए। प्रमुख निर्वाचन आयुक्त दिनेशकुमार थपलियासहितका आयुक्तसँगको छलफलमा कोभिडको महामारीका कारण संविधानले तोकिदिएको समय सीमाभित्र महाधिवेशनको प्रक्रिया सुरु गरेर पार्टीको वैधानिकता जोगाउन सकिने निष्कर्ष निस्किएको स्रोतले बतायो। आयोगकै सल्लाहअनुसार कांग्रेसले भदौ १८ मा वडा अधिवेशन गरेर महाधिवेशनको प्रक्रिया सुरुआत गर्दैछ। महाधिवेशन भने तीन महिनापछि मंसिर दोस्रो साताका लागि तोकिएको छ। भदौ २३ पछिको कांग्रेस महाधिवेशनबारे कानुनी प्रश्न नउठ्ने कुरामा वरिष्ठ नेता रामचन्द्र पौडेल पनि ढुक्क छन्। उनले भने, आयोग र कानुनविद्हरूको परामर्शमा मिति तोकिएको हो। यसमा अदालतले केही भन्छ जस्तो लाग्दैन। कांग्रेसले महाधिवेशनका लागि आफूअनुकूल व्याख्या गर्दै अन्त्य हुने समयअघि सुरु गरेर तीन महिनाभित्र सम्पन्न गर्ने नीति अवलम्बन गरेको हो। सुरू भएपछिको अवस्थालाई कानुनले मान्यता दिने तर्क नेताहरूको छ। केन्द्रीय सदस्य गोविन्द भट्टराईले समयसीमा टेकेरै महाधिवेशनको प्रक्रिया सुरू गरेकाले वैधानिकताको प्रश्न नउठ्ने बताए। तल्लो तहको अधिवेशनलाई पनि समेटिने भएकाले संविधानले दिएको समयसीमाभित्र अधिवेशन प्रक्रिया थाल्छौं, उनले भने। निर्वाचन आयोगका प्रवक्ता राजकुमार श्रेष्ठले कांग्रेस महाधिवेशन सार्नेबारे आयोगसँग अनौपचारिक छलफल भएको हुनसक्ने बताए। नेताहरूले व्यक्तिगत रूपमा छलफल गर्नुभयो होला, औपचारिक रूपमा आइसकेपछि मात्र हामीलाई थाहा हुने हो, श्रेष्ठले भने। कांग्रेस नेता प्रदीप पौडेलले आयोगसँग छलफल हुनु र समयसीमाबारे कुरा बुझ्नुलाई अन्यथा लिन नहुने दाबी गरे। संविधानका कुरा मात्र हेरेर नपुग्ने भन्दै पौडेलले समसामयिक र व्यावहारिक पाटो पनि हेर्न जरूरी रहेको बताए। संविधानमा हरेक साढे ५ वर्षभित्र सबै राजनीतिक दलले केन्द्रीय अधिवेशन गर्नुपर्ने बाध्यात्मक व्यवस्था छ। नसके कारण खुलाएर थप ६ महिना बढाउन सकिने भनिएको छ। कांग्रेसको विधानले चार वर्षको कार्यकाल तोकेको छ। चार वर्षमा हुन नसके १ वर्ष थप्न सकिने प्रावधान छ। तर, विधानले दिएको १ वर्ष र संविधानको थप ६ महिनाको सुविधामा पनि महाधिवेशन गर्न नसकेपछि कांग्रेसलाई वैधानिकताको प्रश्न उब्जेको हो। सुझाव र छलफल गरेरै महाधिवेशनको मिति तोकिएको पार्टी प्रवक्ता विश्वप्रकाश शर्माले बताए। शर्माले भने, हामीले कोरोना जोखिम हुने भन्दै पालिका अधिवेशनमा वडा सभापति र क्षेत्रीय प्रतिनिधि मात्रै मतदाता हुने व्यवस्था गरेका छौं, क्रियाशील सदस्य वडा अधिवेशनमा मात्रै सहभागी हुन पाउँछन्, उनीहरूबाट निर्वाचित क्षेत्रीय प्रतिनिधिबाट गाउँनगर सभापतिको उम्मेदवार बन्न पाउने र क्षेत्रीय प्रतिनिधि मतदाता हुन पाउने व्यवस्था छ। उनले अगाडि भने, कसैलाई चित्त नबुझ्न सक्छ, अहिलेको यो विपत्तिलाई मध्यनजर राखेर उक्त व्यवस्था ल्याइएको हो।"
कुरा बुझ्न पर्चदुई सातामै करोड क्लबमा,"बागलुङ : दुई साता अघि मात्रै सार्वजनिक तीज गीत कुरा बुझ्न पर्चयुट्युब ट्रेन्डिङको निरन्तर शीर्ष स्थानमा रहँदै करोड क्लब प्रवेश गरेको छ। प्रकाश सपुत युट्युब च्यानलबाट साउन अन्तिम साताको शुक्रबार सार्वजनिक गरिएको उक्त गीतको म्युजिक भिडियोले शनिबारसम्म १ करोड ९९ हजार बढी भ्युज बटुलिसकेको छ। गीतका सर्जक प्रकाश सपुतले भिडियो सार्वजनिक भएको दुई सातामै निरन्तर युट्युब ट्रेन्डिङको नम्बर १ मा रहँदै करोड क्लबमा स्थान पाउनु सुखद अनुभूति भएको बताए। मेरा पहिलेका गीतहरु राम्रै रुचाइएको थियो, अहिलेको गीतले सोही अनुसार मन जित्न सक्छ कि सक्दैन भन्ने मनमा डर थियो, सपुतले भने, सार्वजनिक भएको १३ घण्टा भित्रै युट्युवको ट्रेन्डिङ १ मा आउन सफल, २४ घण्टा भित्रै १० लाख भन्दा बढी भ्यूज पायो, १५ दिनमै १ करोड पटक भन्दा बढी हेरियो, हाम्रो टीम खुसीले गदगद छौं। निरन्तर युट्युव ट्रेन्डिङको शीर्ष स्थानमै रहेर १ करोड बढी भ्यूज पाउनु अर्को सुखद इतिहास र अनुभव मिलेको उनले बताए। गायक तथा सर्जक प्रकाश सपुतको रचना र सङ्गीत रहेको सो गीतमा गायिका शान्तिश्री परियार र समीक्षा अधिकारीको स्वर छ। गीतको भिडियो निर्देशन पनि गायक सपुतले नै गरेका छन्। भिडियोमा कलाकार स्वस्तिमा खड्का, आँचल शर्मा, लक्ष्मी गिरी, कालु राना, कमला रेग्मी, अनिता बस्नेत र सुनील विकको अभिनय छ। अभिनेत्रीद्वय खड्का र शर्मालाई मुख्य पात्रका रूपमा प्रस्तुत गरिएको छ। बागलुङको काठेखोला गाउँपालिका३ धम्जामा जन्मिएका गायक सुपतका यसअघि सार्वजनिक बोलमाया, गलबन्दी, फुटेका चुरा दोहोरी ब्याटल लगायतका गीत चर्चित छन्। गीतको म्युजिक भिडियो लिंक तल छ।"
निषेधाज्ञा तोड्दै ढोरपाटनमा सयौँ भेडा बली चढाएर पूजाको धुमधाम,"बागलुङ: जिल्लाको चर्चित धार्मिक स्थल पश्चिम ढोरपाटनमा जनपूर्णिमाका दिन वर्षेनी मनाइने पूर्णिमा पर्व स्थानीयले कोरोना कहरका बावजुद धुमधाम साथ मनाएका छन् । परम्परादेखि मनाउँदै आइएको जनैपूर्णिमा पर्व कोरोना महामारीका बीच विभिन्न स्थानबाट भक्तजनहरु ढोरपाटनस्थित बराह मन्दिरमा पुगेर पूजाआजा गरेका हुन् । पर्यटकीय क्षेत्रको रुपमा विकास गरिएको ढोरपाटनमा पूजाआजासँगै घुमघामका लागि पनि सयौँ मानिस यही अवसरमा ढोरपाटन पुग्ने गर्छन् । ढोरबराजमा बली सहित पूजाका लागि यस वर्ष ४ सय ७० जनाले नाम टिपाए पनि करिब ३ सय ७० भेडाको बली दिइएको स्थानीय अरुण घर्ती मगरले जानकारी दिए । उनका अनुसार गत वर्षमा भन्दा यस वर्ष केही कम बली दिइएको छ । अन्य समयमा वर्षमा एक पटक मात्रै पूजाआजा हुँदा ढोरबराह मन्दिरमा १२१५ सय बढी भेडाको बली दिइने स्थानीय बताउँछन् । यहाँ हरेक वर्ष जनैपूर्णिमाका अवसरमा परम्परागत पूजाआजाका साथै ठूलो मेला लाग्नेगर्छ । तर, यस वर्ष कोरोनाका कारण पूजाआजा र मेला नगर्न प्रशासनले निर्देशन दिएको थियो । यद्यपि, ढोरबराह प्रतिको भाकल, आस्था र विश्वासका कारण सयौँ मानिसहरु जमघट भएर पूजाआजा गरेको स्थानीय कल्याण कायत बताउँछन् । विगतका वर्षमा पूजाआजासँगै स्थानीय क्लबले विभिन्न खेलकुद तथा प्रतियोगिता सहित मेलाको आयोजना गर्ने गर्थ्यो । यस वर्ष कोरोना कहरका कारण पूजाआजा मात्रै गरिएको कायतको भनाइ छ । जिल्लाका कोरोना संक्रमण बढेपछि जिल्ला प्रशासन कार्यालय बागलुङले केही समययता कडा निषेधाज्ञा जारी गरेको छ । तर, निषेधाज्ञाको उल्लङ्घन गर्दै सयौँ मानिस ढोरपाटनमा पुगेका छन् । जनैपूर्णिमामा ढोरबराह मन्दिरमा भेडाको पाठोको बली दिने गरिन्छ । परिवारमा सुख, शान्ति तथा मनोकांक्षा पुरा होस् भन्ने कामनाका साथ भाकल गरेकाहरुले यहाँ भेडाको पाठो बलि दिने गर्दछन् । ढोरपाटनमा जनैपूर्णिमा मेला ऐतिहासिक रुपमा लिइन्छ । वर्षौँदेखि जनैपूर्णिमामा बली चढाउने र पूजाआजा हुने गरेकोमा केही वर्षअघि देखि बैशाखे पूर्णिमामा पनि बली दिन मिल्ने प्रबन्ध मिलाइएको छ । वर्षातको समयमा टाढाटाढाबाट आउने तिर्थयात्रु र श्रद्धालु भक्तजनलाई समस्या भएपछि बैशाखमा पनि पूजाआजा तथा बली दिने व्यवस्था गरिएको छ । पहिलेपहिले त निकै समस्या थियो, बर्खामास हिलो उस्तै, बाढी पहिरोको डर, साँघुरो बाटो, टाढाटाढाबाट आउने दर्शनार्थीलाई त निकै समस्या थियो, कायतले भने अहिले बैशाखे पूर्णिमामा पनि पूजाआजा हुन थालेपछि केही सहज भएको छ, बाहिरी जिल्लाबाट आउने तिर्थयात्रुलाई पनि राहत मिलेको छ । ढोरपाटनमा पूजाआजा गर्दा र बली दिँदा मोनकांक्षा पूरा हुन्छ भन्ने जनविश्वास छ । त्यसले गर्दा बागलुङ जिल्ला सहित देशभरबाट हजारौँ तिर्थयात्रुको आगमन हुने गर्छ । विशेष गरी बागलुङसहित, रोल्पा, रुकुम, प्युठान, गुल्मी, अर्घाखाँची, म्याग्दी, पर्वत, बुटवल लगायतका ठाउँबाट मानिसहरु पूजा गर्न आउने गरेको पाइन्छ । पहिलेपहिले पश्चिम बुर्तिबाङसम्म गाडीमा गएर घण्टौको पैदल यात्रापछि मात्रै ढोरपाटन पुग्ने गरेकोमा अहिले सवारी साधानमै ढोरपाटन पुग्न सकिन्छ । ढोरपाटन पुग्ने यात्रुहरुले त्यहाँस्थित बाइसधारामा नुहाउने र पूजा गर्ने गर्छन् भने दिवंगत भएका आफन्तको सम्झनामा विभिन्न सामान उत्तरगंगा नदीमा बगाउने गर्छन् । यसरी दिवंगत परिवारको सम्झनामा सामान उत्तरगंगामा बगाउँदा मृत आत्मालाई शान्ति मिल्ने जनविश्वास रहीआएको छ । बागलुङ जिल्लाका प्रमुख जिल्ला अधिकारी शिवकुमार कार्कीले पूजा रोक्न नमिल्ने भएकाले सामान्य हिसाबले भीडभाड नगरी गर्न निर्देशन गरिएको बताए । मेला नै गर्दै आएकोमा हामीले त्यसलाई रोक्न भन्यौँ, पूजाआजाका लागि हुने सम्भावित भीडलाई व्यवस्थित गर्न प्रहरी पनि परिचालन गरेका थियौँ प्रजिअ कार्कीले भने, त्यति हुँदाहुँदै पनि धेरै टाढा टाढाबाट मानिसहरु पूजाआजा बली दिने गरेर आउने रहेछन्, संख्या अलि ठूलो आएकाले केही समस्या देखियो, यस्तो बेलामा स्वयम् नागरिकहरु पनि सचेत र जिम्मेवार बन्नुपर्छ, पूजा अर्को पटक गर्न पनि सकिन्छ ।"
कर्णाली प्रदेशका कृषि मन्त्री शाहीलाई बलात्कार आरोप,"कालिकोट : कर्णाली प्रदेश सरकारका एक मन्त्रीलाई बलात्कार आरोप लागेको छ। भूमि व्यवस्था, कृषि तथा सहकारी मन्त्री कुर्मराज शाहीले तत्कालीन स्वकीय सचिवकी श्रीमतीलाई यौन दूर्व्यवहार गरेको भिडियो सार्वजनिक भएको हो। भिडियोमा पीडित महिला कोठाभित्रै देखिन्छिन्। बाहिरबाट ढोका ढकढक्याएको आवाज सुनिन्छ। पीडित महिलाले ढोका खोल्छिन्। खाटमा बस्ने बित्तिकै मन्त्री शाहीले उनलाई अंगालोमा बेर्छन्। प्रहरीको सम्पर्कमा पुगेका पीडितहरुले उक्त भिडियो २०७६ माघतिरको भएको बताएका छन्। जति बेला शाही प्रदेश सांसद मात्रै थिए। प्रहरीसम्म यो घटना ढिलोगरी पुग्नुमा पीडितहरुले तत्कालीन सांसद एवम् हालका मन्त्री शाहीसँग रकमको बार्गेनिङ गरेको देखिन्छ। कानुन व्यवसायीसँग छलफल गर्न पठाएका पीडित युवक गत शुक्रबार मध्यराति भेरी पुलमा कुटिएको घटनाबाट प्रहरी गम्भीर बनेको छ। पीडित महिलाका अनुसार मन्त्रीका स्वकीय सचिवले भने छलफलका लागि भन्दै राति ९ गतेतिर गाडीमा राखेर मन्त्रीका अंकलका छोराले लगेका थिए। उनीहरु छिन्चु बजार पुगेर एक होटलमा मदिरापानसहित छलफलमा जुटेका थिए। फर्केर आउदा भेरीको पुलमा विवाद भयो। उक्त विवाद पारिवारिक नै थियो। तर घटना विवरण अनुसार छिन्चुमा लेनदेनको विषय नमिलेपछि उनीहरु वीरेन्द्रनगर फर्किएका थिए। वीरेन्द्रनगर फर्किनेक्रममा स्वकीय सचिव र शाहीले पीडित महिलाका श्रीमानलाई राति साढे १२ बजेतिर कुटपिट गरेका थिए। प्रहरीले साढे १ बजेतिर युवकको उद्दार गरेको थियो। उनले श्रीमान सम्पर्कविहिन भएदेखि आफुले चार दिनदेखि खाना पनि नखाएको बताइन्। मन्त्रीका स्वकीयले बोलाएर गएको, मध्यराति प्रहरीले भेरी पुलबाट उद्दार गरेको थाहा छ, उनले भनिन्, त्यसयता श्रीमानको अत्तोपत्तो छैन्। उनले श्रीमान फेला नपर्दासम्म बलात्कारको विषयमा केही नबताउने बताइन्। यता कृषिमन्त्री शाहीले सांसद हुँदा स्वकिय राखेका आर्थिक हिनामिना गरेका कारण आफुले स्वकिय राख्नबाट हटाएको र त्यसैको रिसमा श्रीमतीसँग कृत्रिम भिडियो बनाएर धम्की दिएको बताए। उनले भने, 'यो बारम्बारको बार्गिनङ हो। उसँग दुई वर्ष अगाडि देखि बोलचाल बन्द छ। विभिन्न योजना हालिदिनका लागि बाराम्बार मलाई दबाब पनि दिएको छ।' यता कृषि मन्त्रीका पूर्व स्वकिय कसैको सम्पर्कमा छैनन। उनी श्रीमतिको पनि सम्पर्कमा छैनन्। मन्त्रीकै आफन्तले पूर्व स्वकियई बेपत्ता बनाएको हुन सक्ने अनुमान गरिएको छ।"
मुस्ताङमा दुर्लभ वन्यजन्तुको छालासहित युवक पक्राउ,"जोमसोम : राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप)को स्वामित्वमा रहेको हिमाली जिल्ला मुस्ताङमा दुर्लभ वन्यजन्तुको छालासहित शनिबार एक युवा पक्राउ परेका छन् । मनाङ जिल्ला ङिस्याङ गाउँपालिका७ टङ्की मनाङका १९ वर्षीय टसी लामालाई वन्यजन्तु घोरलको छालासहित वारागुङ मुक्तिक्षेत्र गापा२ छेङ्गुरबाट पक्राउ गरेको जिल्ला प्रहरी कार्यालय मुस्ताङले जनाएको छ । पक्राउ परेका युवा टसी लामाले बन्यजन्तु घोरलको छालाले बनेको एक जोर झोला बोकी हिडिरहेको अवस्थामा प्रहरीले पक्राउ गरेको हो । वन्यजन्तु घोरलको छालाले बनेको उक्त झोला घोडाको पछाडि राखेर सामान राख्ने प्रयोजनमा प्रयोग भएको देखिन्छ । वन्यजन्तुको छाला प्रयोग भएको झोला बोकेर हिँडिरहेको प्रहरीलाई सूचना प्राप्त भएपछि जिल्ला प्रहरी कार्यालय मुस्ताङका प्रहरी निरीक्षक आशिष अधिकारीसहितको प्रहरी टोलीले संकास्पद स्थानमा खोजतलास गर्ने क्रममा वारागुङ मुत्तिक्षेत्र गापाको मुक्तिनाथछेङ्गुरको सार्वजनिक गोरेटो बाटोबाट घोरलको छालाले बनेको झोलासहित युवालाई पक्राउ गरेको जिप्रका मुस्ताङले जानकारी दिएको छ । जिल्ला प्रहरी कार्यालयका प्रहरी निरीक्षक आशिष अधिकारीका अनुसार मनाङबाट सामान ढुवानी गर्ने उद्देश्यले ३ वटा घोडा लिएर थोरङ्लापास हुँदै पक्राउ परेका टसी लामा मुस्ताङ आएको बुझिएको छ । पक्राउ परेका निज टसी लामालाई आइतबार जिल्ला प्रहरी कार्यालय मुस्ताङले वन्यजन्तु घोरलको छालाले बनेको झोलासहित अन्नपूर्ण संरक्षणक्षेत्र आयोजना, ईलाका संरक्षणक्षेत्र कार्यालय जोमसोममा पेश गरेको छ । संरक्षित वन्यजन्तुको चोरी शिकारी गरेको पाइएमा राष्ट्रिय निकुञ्ज तथा वन्यजन्तु संरक्षण ऐन २०२९ अनुसार १५ वर्ष जेल र १० लाख जरिवाना अथवा जरिवाना वा कैद सजाय हुनसक्छ ।"
छोरी बलात्कार आरोपमा बुवा पक्राउ,विराटनगर : बालिका छोरी बलात्कारको आरोपमा एक पुरुषलाई प्रहरीले मोरङको बेलबारीबाट पक्राउ गरेको छ। बेलबारी नगरपालिका घर भएका ५१ वर्षीय पुरुषलाई पक्राउ गरेर आवश्यक अनुसन्धान एवं कारबाहीका लागि इलाका प्रहरी कार्यालय बेलबारीको हिरासतमा राखिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार पक्राउ परेका बुवाले आफ्नै १४ वर्षीया छोरी बलात्कार गरेको आरोप छ। पक्राउ परेका पुरुषले २०७७ साल माघ २० गते राति आफ्नै घरमा बालिका छोरीलाई डर र त्रास देखाएर बलात्कार गरेको उजुरी परेको प्रहरीले जनाएको छ। किटानी जाहेरी परेपछि पक्राउ गरेर कानुनी कारबाहीको दायरामा ल्याइएको श्रेष्ठले बताए। उनका अनुसार पीडितको स्वास्थ्य परीक्षण लगायतका प्रक्रिया पनि अघि बढाइएको छ। पक्राउ परेका पूर्वजम्दारविरुद्ध जबरजस्ती करणी मुद्दा चलाउन सोमबार अदालतबाट म्याद थप गरेर घटनाको बाँकी अनुसन्धान अघि बढाइने जानकारी डीएसपी श्रेष्ठले दिए।
अफलाइन एपको डेमो परीक्षण,"स्याङ्जा : स्याङजामा शनिबार अफलाइन एपको डेमो परीक्षण गरिएको छ। गण्डकी प्रदेशमै यो पहिलो र नौलो प्रविधिको सुरुवात जिल्लाबाट भएको हो। गण्डकी प्रदेशका शिक्षा, संस्कृति, विज्ञान प्रविधि तथा सामाजिक विकासमन्त्री मेखलाल श्रेष्ठले परीक्षणको उदघाटन गर्दै सबैका लागि शिक्षा र शिक्षाबिना समृद्धि असम्भव रहेको बताए। भीरकोट नगरपालिका २ स्थित दहथुम माध्यमिक विद्यालयमा अनलाइनअफलाइनमा आधारित वैकल्पिक सिकाइ सामग्री परीक्षण सुरु गर्दै मन्त्री श्रेष्ठले व्यवहारिक शिक्षा अहिलेको पहिलो आवश्यकता रहेकोमा जोड दिए। 'कोभिडका कारण धेरै बालबालिकाको पढाइलाई निरन्तरता दिन सकेको छैनन, 'उनले भने, सबै ठाउँमा इन्टरनेटको पहुच पुग्दैन। यस्तो अवस्थामा अफलाइन कक्षाले बालबालिकाको पढाइमा सहज बन्छ।' मन्त्री श्रेष्ठका अनुसार अफलाइनको प्रभावकारिता देखिएमा गण्डकी प्रदेशमा सबै विद्यालयमा यही प्रविधि अपनाइने छ। केही नमूना परीक्षणले सफलता देखाएपछि आफूले अध्ययन गरेको विद्यालयबाटै मन्त्री श्रेष्ठले अफलाइन कक्षाको परीक्षण शुभारम्भ गरेका हुन्। अफलाइन एप डाउनलोड गरेपछि विद्यार्थीले आफूले चाहेको विषयमा अध्ययन गर्न पाउँछन् भने यसका लागि इन्टरनेटको आवश्यकता पर्दैन। यसअघि कक्षा ६ देखि १० कक्षासम्मका लागि परीक्षण गरिएको थियो। बजार केन्द्रित शिक्षालाई गाउँगाउँसम्म पुर्याउन यो प्रविधि उपयोगी हुने मन्त्रीको भनाइ छ। दहथुमबाट सुरुवात गरेको वैकल्पिक शिक्षा गाउँ केन्द्रित शिक्षाको टेलर मात्र गरेको बताउँदै श्रेष्ठले कोरोनाको कहरमा शिक्षाबाट बालबालिका बंचित नहुन अनलाइन अफलाइन शिक्षा प्रभावकारी हुने बताए। बालबालिकाका लागि अफलाइनमा आधारित बैकल्पिक सिकाइ सामग्री परीक्षण कार्यक्रमका साथै अफलाइन मोबाइल एपको डेमो परीक्षण पनि गरिएको थियो। कार्यक्रममा भीरकोट नगर प्रमुख छायाराम खनालले यो प्रविधिले सफलता पाएमा भीरकोटका सबै विद्यालयलाई सुविधा उपलब्ध गराउने प्रतिवद्धता जनाए। कार्यक्रममा शिक्षा निर्देशक अम्बिका आचार्य, प्रमुख जिल्ला अधिकारी दिपकराज नेपाल, भीरकोट नगरउपप्रमुख सीमा केसी कर्माचार्य, सूचना प्रविधि प्राविधिक देवेन्द्र पौडेल, दहथुम माविका प्रधानाध्यापक वेदप्रसाद अर्याल, दहथुम विद्यालय व्यवस्थापन समितिका अध्यक्ष गोविन्दप्रसाद कर्माचार्य, शिक्षिका इन्दिरा केसी, शिक्षक उमाकान्त पौडेल, छात्रा प्रतिक्षा थापालगायतले विद्यार्थीले मोबाइल एप्स खोलेपछि विद्यार्थीले पढ्न चाहेको कक्षा आउने, विषय आउने र आफूले चाहेको बेलामा पढ्न पाइने र नबुझेका कुरा शिक्षकलाई सोध्न सकिने हुँदा सबै वर्गका लागि उपयोगी हुनेमा जोड दिए। यसअघि पाँचवटा विद्यालयका पाचँपाचँजना विद्यार्थी र शिक्षकलाई परीक्षण गर्दा राम्रो देखिएको बताइएको छ। यस विद्यालयमा परीक्षण प्रभाकारी भएमा गण्डकी प्रदेशका एक हजार ४ सय ४८ वटा विद्यालयका कक्षा ६ देखि १२ कक्षा सम्मका करिब ३ लाख ६५ हजार विद्यार्थी लाभान्वित भएको आंकलन प्रदेश मन्त्रालयको छ। इन्टरनेटको प्रभावकारी सुविधा पाउन नसकेका बेला नौलो प्रविधिबाट आफूलगायत साथीहरु पढ्न पाएकोमा खुशी भएको कक्षा ६ मा अध्ययरत यूनिक ढुंगानाले बताए। उनले थपे, आफूले चाहेको बेला पढ्न पाउने सुबिधा झनै राम्रो लाग्यो।"
बगरखोला र राहुघाटमा बेलिब्रिज,"बेनी : म्याग्दीको रघुगंगा गाउँपालिकास्थित राहुघाट र बगरखोलामा मोटर चल्ने पुल (बेलिब्रिज) निर्माण भएको छ । राहुघाट नदीमा एकैसाथ ८३५ मेगावाट क्षमताका दुई वटा जलबिद्युत आयोजना निर्माण गरिरहेको तुदी पावर कम्पनीले बनाएको बेलिब्रिजबाट स्थानीयबासीहरुलाई पनि सुबिधा पुगेको छ । आयोजनाका इञ्जिनियर नरोत्तम कार्कीले रघुगंगा गाउँपालिका७ चिमखोलाको बगर खोलामा ३० मिटर लामो, वडा नम्बर ४ र ५ को सिमानास्थित राहुघाट नदीमाथि ६९ मिटर लामो बेलिब्रिज निर्माण भएको बताए । ३५ मेगावाट क्षमताको राहुघाट मंगले जलबिद्युत आयोजना निर्माण स्थल जोड्ने सडक अन्तरगत बगरखोलामा बनेको पुलले चिमखोला र कुईनेमंगलेका दुई वटा वडालाई सिधा सडक यातायात सञ्जालसँग जोडेको छ । कुइनेमंगलेका वडा अध्यक्ष गमान छन्त्यालले बगरखोलामा बेलिब्रिज बनेपछि बाह्ै महिना गाडी चल्न थालेका बताए । दग्नामको अजिंगर भिरदेखि बन्दीसम्म सात किलोमिटर पहुँचमार्ग खनेको यस आयोजनाले घ्याँसीखर्कमा अर्को बेलिब्रिज बनाउने तयारी गरेको जनाएको छ । राहुघाट नदीमा निर्माण भएको बेलिब्रिजले ४८५ मेगावाट क्षमताको माथिल्लो राहुघाट जलबिद्युत आयोजनाको बिद्युतगृह र आउटलेटलाई सडक सञ्जालमा जोडेको छ । बिद्युतगृह र अडिट निर्माण स्थल पुग्ने २०० मिटर सडक निर्माण बाँकी छ भने बिस्फोटक पदार्थको प्रयोग गरेर अडित १ को सुरुङ निर्माण थालिएको छ। बन्दीमा बाँध निर्माणाधिन रहेको राहुघाट मंगले जलबिद्युत आयोजनाको दुई वटा अडिटबाट ४०० मिटर सुरुङ निर्माण सकिएको छ। चिमखोलाको मलाङमा बिद्युतगृह रहने मंगले राहुघाटको सुरुङ पाँच किलोमिटर छ । कम्पनीका प्रतिनिधी उपेन्द्र गौतमले गत मंसिर महिनादेखि सुरुङ खन्न थालिएको आयोजना तीन वर्षभित्र सम्पन्न गर्ने लक्ष्य राखिएको बताए। कुल पाँच अरब ९२ करोड रुपैयाँ लागत अनुमान गरिएको मंगले राहुघाटको आउटलेट देखि १५० मिटर तल पानी बिद्युतगृहमा खसालेर बिद्युत उत्पादन गरिनेछ । मलाङमा बिद्युतगृह निर्माण गर्न जग्गा ब्यवस्थापन गरिएको छ । आयोजना निर्माणमा आवश्यक बिस्फोटक पदार्थको भण्डारण र सुरक्षाका लागि रघुगंगा७ चिमखोलामा नेपाली सेनाको क्याम्प पनि स्थापना भएको छ । अपर राहुघाटको बिद्युतगृहबाट निस्कने र बगरखोलाको पानी मिसाएर मलाङमै बाँध र राहुघाट जलबिद्युत आयोजनाको बाँध देखि ५०० मिटर माथि बिद्युतगृह बनाउने गरी अर्को माथिल्लो राहुघाट जलबिद्युत आयोजनाको पनि प्रारम्भिक चरणको काम सुरु भएको छ । कुइनेमंगलेमा राहुघाट नदीको सहायक ठुलो खोलामा २१३ मेगावाट क्षमताको ठुलो खोला जलबिद्युत आयोजना निर्माणका लागि संयुक्त उर्जा प्रालीले अनुमति लिएको छ । ठूलोखोलाको पनि बाँध निर्माण स्थलसम्म पहुँचमार्ग निर्माण भइसकेको जनाएको छ । राहुघाट नदीमै नेपाल बिद्युत प्राधिकरणको सहायक कम्पनी रघुगंगा हाइड्रो लिमिटेडले ४० मेगावाट क्षमताको राहुघाट जलबिद्युत आयोजना निर्माण गरिरहेको छ । राहुघाटको ३० प्रतिशत पुर्वाधार निर्माण सकिएको छ । मंगले र अपर (माथिल्लो) राहुघाट जलबिद्युत आयोजनाबाट उत्पादित बिद्युत केन्द्रिय ग्रिडमा जोड्न दुबै आयोजनाको प्रर्वद्धक तुँदी पावर कम्पनीले चिमखोला देखि राहुघाट सबस्टेशन सम्म १३ किलोमिटर दुरीको डबल सर्किटको प्रशारण लाइन निर्माणको तयारी भएको छ ।"
सरकारी विद्यालयमा घट्दै विद्यार्थी,"काठमाडौं : सरकारी विद्यालयमा विद्यार्थीको आकर्षण घट्दो क्रममा रहेको पाइएको छ । आर्थिक वर्ष २०७६०७७ मा सरकारी विद्यालयमा ५७ लाख ७६ हजार एकजना विद्यार्थीहरु अध्ययनरत थिए । तर, यो संख्या घटेर २०७७०७८ मा ५२ लाख ६९ हजार ७ सय २४ जनाले सामुदायिक विद्यालयमा अध्ययन गरेको सरकारी तथ्यांक छ। देशभर सामुदायिक विद्यालयको संख्या २७ हजार आठ सय १२ छ । हाल निजी विद्यालयमा अध्ययनरत विद्यार्थीको संख्या १७ लाख ९२ हजार ६ सय ८८ रहेको छ । सरकारी विद्यालयमा शिक्षकहरुको संख्या घटेसँगै विद्यार्थीको अनुपातमा शिक्षकदर केही बढेको देखिन्छ । आधारभूत तह (कक्षा १ देखि ५) अन्तर्गत प्रदेश एकमा १९ विद्यार्थी बराबर एक शिक्षक, प्रदेश दुईमा ५० विद्यार्थी बराबर एक शिक्षक, बागमती प्रदेशमा १८ विद्यार्थी बराबर एक शिक्षक, गण्डकी प्रदेशमा १३ विद्यार्थी बराबर एक शिक्षक, लुम्बिनी प्रदेशमा ३० विद्यार्थी बराबर एक शिक्षक, कर्णाली प्रदेशमा ३१ विद्यार्थी बराबर एक शिक्षक, सुदुरपश्चिम प्रदेशमा ३१ विद्यार्थी बराबर एक शिक्षक कार्यरत रहेका छन् । यस्तै, आधारभूत तह (कक्षा ६ देखि ८) अन्तर्गत प्रदेश एकमा ४२ विद्यार्थी बराबर एक शिक्षक, प्रदेश दुइमा ९७ विद्यार्थी बराबर एक शिक्षक, बागमती प्रदेशमा ३९ विद्यार्थी बराबर एक शिक्षक, गण्डकी प्रदेशमा ३३ विद्यार्थी बराबर एक शिक्षक, लुम्बिनी प्रदेशमा ६५ विद्यार्थी बराबर एक शिक्षक, कर्णाली प्रदेशमा ७० विद्यार्थी बराबर एक शिक्षक, सुदुरपश्चिम प्रदेशमा ६५ विद्यार्थी बराबर एक शिक्षक कार्यरत रहेको महालेखा परीक्षकको प्रतिवेदनले औंल्याएको छ । यस्तै, माध्यामिक तह कक्षा ९१० अन्तर्गत् प्रदेश एकमा ३८ विद्यार्थी बराबर एक शिक्षक, प्रदेश दुइमा ७० विद्यार्थी बराबर एक शिक्षक, बागमती प्रदेशमा ३१ विद्यार्थी बराबर एक शिक्षक, गण्डकी प्रदेशमा २७ विद्यार्थी बराबर एक शिक्षक, लुम्बिनी प्रदेशमा ४९ विद्यार्थी बराबर एक शिक्षक, कर्णाली प्रदेशमा ६१ विद्यार्थी बराबर एक शिक्षक, सुदुरपश्चिम प्रदेशमा ५३ विद्यार्थी बराबर एक शिक्षक कार्यरत रहेका छन् । यस्तै, माध्यामिक तह कक्षा १११२ अन्तर्गत् प्रदेश एकमा ८१ विद्यार्थी बराबर एक शिक्षक, प्रदेश दुईमा ११८ विद्यार्थी बराबर एक शिक्षक, बागमति प्रदेशमा ७५ विद्यार्थी बराबर एक शिक्षक, गण्डकी प्रदेशमा ५५ विद्यार्थी बराबर एक शिक्षक, लुम्बिनी प्रदेशमा ८५ विद्यार्थी बराबर एक शिक्षक, कर्णाली प्रदेशमा ९१ विद्यार्थी बराबर एक शिक्षक, सुदुरपश्चिम प्रदेशमा ५२ विद्यार्थी बराबर एक शिक्षक कार्यरत रहेका छन् ।"
"एसईईका लागि छापिएका ५१ लाख प्रश्नपत्र थन्किए, अब के गरिन्छ ?","काठमाडौँ: माध्यामिक शिक्षा परीक्षा (एसईई)का लागि प्रकाशन भएका ५१ लाख सेट प्रश्नपत्र थन्किएका छन् । भौतिक उपस्थिति सहित परीक्षा हुन नसकेपछि तयार पारीएका प्रश्नपत्रहरु थन्किएका हुन् । जसकारण ती प्रश्नपत्र छापिएर पनि विद्यार्थीको हातमा पर्न सकेको छैन । राष्ट्रिय परीक्षा बोर्ड परीक्षा नियन्त्रण कार्यालय (एसईई)ले भने ती प्रश्नपत्रहरु बोर्डमा सुरक्षित साथ राखिएको जनाएको छ । बोर्डका परीक्षा नियन्त्रक रुद्रप्रसाद अधिकारीले प्रश्नपत्रका सम्बन्धमा बोर्डले अहिलेसम्म कुनै निर्णय नगरेको बताए । उनले भने, प्रश्नपत्र अहिलेसम्म वितरण गरिएको छैन । हामीले सुरक्षित साथ राखेका छौँ । बोर्डले निर्णय गरेर प्रश्नपत्रहरु सार्वजनिक गरौँ भन्ने निर्णय गरेमा कार्यान्वयन गर्न सकिन्छ । अर्कोपटकलाई प्रश्नपत्र प्रयोग गर्ने गरी अहिलेलाई त्यत्तिकै राखौँ भनेर पनि निर्णय हुनसक्छ । कक्षा १० को पाठ्यक्रम परिवर्तन नभएकाले अर्को पटक प्रयोग गर्ने विकल्पका बारेमा पनि छलफल चलिरहेको छ । यद्यपि बोर्डले निर्णय भने गरेको छैन । एसईईको तयारीमा रहेका विद्यार्थीहरुले भने प्रश्नपत्रहरु आफूलाई वितरण गरे प्रयाक्टिस गर्न पाइने बताउँछन् । परीक्षा नियन्त्रण कार्यालय(एसईई) का अनुसार एक विद्यार्थीले आठ विषय अध्ययन गर्नुपर्ने हुन्छ । एउटा परीक्षा केन्द्रमा प्रश्न पत्र पठाउँदा ५५ जना विद्यार्थी छन् भने अनुमानित ७५ वटा सम्म प्रश्नपत्र प्याक गरिएको हुन्छ । बोर्डका अनुसार प्रश्नपत्र पठाउँदा विद्यार्थी संख्याको अनुपातमा मिलाएर नपठाई कुल परीक्षा दिने विद्यार्थीमध्ये २० प्रतिशत थपेर प्रश्नपत्रको सेट तयार गरिन्छ । बोर्डले गत २३ साउनमा एसईई नतिजा सार्वजनिक गरेको थियो । विद्यालयले गरेको आन्तरीक मुल्यांकनका आधारमा एसईई नतिजा सार्वजनिक भएको हो । सम्वन्धित स्थानिय तहको शिक्षा विकास तथा समन्वय एकाइले बोर्डमा पठाएको प्राप्तांक विवरणलाई प्रमाणीकरण गरेर नतिजा सार्वजनिक गरिएको हो । विद्यालयको आन्तरिक मूल्यांकनलाई प्रमाणीकरण गरेको हुनाले बोर्डले यो वर्ष नतिजा विश्लेषण गरेन । यो वर्ष ५ लाख १७ हजार विद्यार्थीले एसईई परीक्षाका लागि फार्म भरेका थिए । कोरोना संक्रमण भएपछि भौतिक उपस्थितिमा परीक्षा हुन सकेको थिएन । २०७७ सालको माध्यमिक शिक्षा परीक्षा (एसईई) २०७८ जेठ १३ गतेदेखि २४ गतेसम्म हुने भन्दै राष्ट्रिय परीक्षा बोर्डले परीक्षा तालिका सार्वजनिक गरेको थियो । जसकारण विद्यालयले पठाएको अंकलाई बोर्डले प्रमाणित गर्दै नतिजा प्रकाशन गरेको थियो । प्रश्नपत्र व्यवस्थापनबारे बोर्डले ठोस कदम नचाल्दा भर्खरै भर्ना भएका कक्षा १० का विद्यार्थीहरु अलमलमा छन् । गत वर्ष तयार पारिएका ५० लाख प्रश्नपत्र पनि हालसम्म वितरण गरिएको छैन ।"
लकडाउनमा बढ्यो यौनहिंसा,"ओखलढुंगा : जिल्लामा यौनजन्य अपराधका घटना बर्षेनी बढिरहेका छन् । बलात्कार प्रयास र बालयौन दुरुपयोगका घटनामा बृद्धि भएको छ। बन्दाबन्दीको समयमा कोठामा बसेर इन्टरनेट चलाउने, विद्यालयको बोझ कम हुने र फुर्सदमा अनेक कुरा सोच्न समय हुने भएकाले बालबालिका र युवा वर्ग यस्ता अपराधमा संलग्न भएको पाइएको हो । जिल्ला प्रहरी कार्यालय ओखलढुंगामा दर्ता भएका यस्ता अपराधका घटनाको तीन वर्षको अभिलेखमा बर्षेनी यस्ता घटना बढिरहेको पाइन्छ । चेतनाको विकासले उजुरी गर्ने तथा बालबालिका र अन्य व्यक्तिमा समेत मोबाइलको दुरुपयोगले यस्ता अपराधमा उत्प्रेरित गरेको पाइएको महिला अधिकारकर्मी रिता श्रेष्ठ बताउँछिन । श्रेष्ठकाअनुसार बालबालिकादेखि ठूला मान्छे समेत मोवाइल दुरुपयोगबाट यौनजन्य अपराधमा लागेको पाइएको छ । प्रहरीको तथ्यांक अनुसार आर्थिक वर्ष २०७५०७६ मा बलात्कारका घटना १० वटा दर्ता भएकोमा ०७६०७७ मा बढेर १४ पुगेका थिए । गत वर्ष २०७७०७८ मा यो संख्या २३ पुगेको छ । यी सबै घटनामा किशोरावस्थादेखि युवा युवतिहरु नै संलग्न भएको पाइएको छ । मोवाइलको दुरुपयोग गर्ने, इन्टरनेटमा अश्लिल भिडियो हेर्ने, अन्य व्यक्तिको अनुसरण गर्नेजस्ता कारणले यस्ता घटना बढेको हुनसक्ने जिल्ला प्रहरी कार्यालयका डिएस्पी गोविन्दराज काफ्लेले बताए । बलात्कार मात्रै होइन बलात्कार प्रयास र बाल यौन दुरुपयोगका घटना पनि बढीरहेका छन्। बलात्कार प्रयासका उजुरी ०७६०७७ मा ६ दर्ता भएकोमा २०७७०७८ मा ८ दर्ता भएको प्रहरी अभिलेख छ । त्यस्तै बाल यौन दुरुपयोगका उजुरी पनि दुई वर्षमा दोब्बर बढी दर्ता भएका छन् । यही तुलनामा अन्य अपराधका घटना पनि बढीरहेको जिल्ला प्रहरी कार्यालयले जनाएको छ । कार्यालयको अभिलेख अनुसार सबै प्रकृतिका कार्यालयमा दर्ता भएका उजुरीमा ०७६०७७ मा १५९ रहेकोमा २०७७०७८ १७५ पुगेको छ । बन्दाबन्दीले विद्यालय, पसल तथा अन्य धेरै क्षेत्र बन्द भएको, युवायुवति तथा कामकाजी व्यक्ति फुर्सदमा हुने, खाली समयमा नकारात्मक सोचाइ आउने तथा आयआर्जनको बाटो नहुने भएपछि आपराधिक घटनामा संग्लन हुने गरेको पाइएको प्रहरीको अनुसन्धानले देखाएको छ ।"
पतिपत्नीको झगडामा छिमेकीको हत्या,"विराटनगर : मोरङको मिक्लाजुङ गाउँपालिकामा पतिपत्नीबीचको झगडा मिलाउन खोज्दा छिमेकीको हत्या भएको छ। पतिपत्नीबीचको झगडा मिलाउने क्रममा मिक्लाजुङ७ भण्डारी टोलमा ४३ वर्षीय धनराज लिम्बूको हत्या भएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार मिक्लाजुङ६ का ३३ वर्षीय रविन तामाङ र उनकी पत्नी निरुताबीच भदौ ३ गते राति ८:४० बजेतिर विवाद एवं झगडा भएको थियो। रविन आफ्नी पत्नी निरुतासहित मिक्लाजुङ७ भण्डारी टोलमा डेरा बस्दै आएको खुलेको छ। उनीहरुबीच लामो समयदेखि पारिवारिक झैझगडा भइरहेको खुलेको डीएसपी श्रेष्ठले बताए। उनका अनुसार पत्नीसँग झगडा परेपछि रविनले भाइहरु ३० वर्षीय आइतराज र २६ वर्षीय संजय तामाङलाई पनि बोलाएको पाइएको छ। उनीहरुबीच पारिवारिक झैझगडाका विषयमा छलफल भइरहेका बेला रविनका जेठान मिक्लाजुङ६ का ४० वर्षीय भाग्य बम्जन (तामाङ)ले मिक्लाजुङ७ का धनराज र ५५ वर्षीय दुर्गाबहादुर कार्कीलाई लिएर पुगेको खुलेको डीएसपी श्रेष्ठले बताए। उनका अनुसार धनराज र दुर्गाबहादुर भाग्यले संचालन गरेको फ्रेस हाउसमा त्यतिबेला मासु किन्न पुगेका रहेछन्। बहिनीज्वाईंको झगडा भइरहेको सुनेपछि मासु किन्न आएका छिमेकीलाई समेत लिएर भाग्य घटनास्थलमा पुगेको पाइएको श्रेष्ठको भनाइ छ। उनका अनुसार झगडा नगर्न एवं मिलेर बस्न पतिपत्नीलाई सुझाव दिएका धनराज र दुर्गाबहादुरलाई पारिवारिक कुरामा बाहिरका व्यक्तिहरु प्रवेश गरेको भन्दै रविन, आइतराज र संजयले दाउराले कुटपिट गरेको खुलेको छ। कुटपिटबाट गम्भीर घाइते भएका धनराजलाई उपचारका लागि विराटनगरको विराट नर्सिङ होम ल्याइएको थियो। उनको उपचारका क्रममा शनिबार राति ११:४५ बजेतिर मृत्यु भएको डीएसपी श्रेष्ठको भनाइ छ। आक्रमणमा परेर सामान्य घाइते भएका दुर्गाबहादुर उपचारपछि घर फर्किसकेको प्रहरीले जनाएको छ। घटनामा संलग्न रविन, आइतराज र संजयलाई इलाका प्रहरी कार्यालय उर्लाबारीले पक्राउ गरिसकेको छ। उनीहरुविरुद्ध कर्तव्य ज्यान मुद्दा चलाउने प्रहरीको तयारी छ। रविनका जेठान भाग्यलाई पनि नियन्त्रणमा लिएर घटनाका बारेमा सोधपुछ गर्ने काम भइरहेको प्रहरीको भनाइ छ।"
पशुपतिमा देखिए बाल पुरोहित!,"काठमाडौं : आइतबार बिहानैदेखि पशुपति मन्दिर भरिभराउ थियो । जनैपूर्णिमाको अवसरमा पशुपति क्षेत्रमा बेग्लै रौनक थियो । एक सय ५० बढी पुरोहितहरुलाई भक्तजनलाई जनै र रक्षा बाँधन भ्याइनभ्याइ थियो । पुरोहितहरुको त्यो भीडमा साना दुई बाल पुरोहित पनि थिए । ढाका टोपी, कमिज र पैजामा लगाएका स्कूले बालक थिए, ११ वर्षीय रिजन भट्टराई र १३ वर्षीय अनमोल घिमिरे । भक्तजनलाई जनै र रक्षा लगाउन उनीहरु व्यस्त थिए । यी दुवै बालक वैदिक मन्त्रोच्चारण गरेर भक्तजनको हातमा रक्षा बाँधिदिने गरेका थिए । जनै भने उनका हजुर बुवाले लगाउन सहयोग गर्थें। खुशी हुँदै कसैले २० त कसै २ सय रुपैयाँसम्म दक्षिणा दिइरहेका थिए । मन्दिर जाने मुख्य सडकको दक्षिणतिरको पेटीमा बाल पोरोहित जनै, रक्षाबन्धन, टिका, फूल लिएर बसेका थिए । उनीहरु हजुरबुवा लोकनाथा घिमिरेसँगै बिहानै पशुपतिनाथ मन्दिर पुगेका थिए । उनीहरु अनलाइन कक्षा बन्द भएकाले हजुरबुवालाई सघाउन मन्दिर गएका रहेछन्। कोरोनाले गर्दा स्कूल खुलेको छैन । कोठामा बसेर अनलाइन कक्षाबाट पढिरहेका छौं, 'अनमोलले भने,आइतबार स्कुल बिदा थियो । हजुरबुवासँग पुरोहितको काम गर्न मन्दिर आएँ । ती साना नानीहरु देखेर पशुपतिनाथ पुगेकाहरु अचम्म पर्दै भन्थे कसका सन्तान होलान्, कति ज्ञानी । रिजनको घर रामेछाप र अनमोलको घर दोलखा रहेछ। उनीहरु हजुर आमा टोपमाया वाग्लेसँग बसेर काठमाडौंमा पढिरहेका छन् । रिजन कक्षा ७ मा पढ्छन् भने कक्षा ४ मा पढ्दै गरेका अनमोल दाजुलाई पछयाइरहेका छन् । बच्चाका हजुरआमाले भनिन्,'पुर्खौली सीप आफ्ना नानीहरुलाई सबैले सिकाउनुपर्छ ।'"
झापामा दक्षिणपूर्वी एसियाकै नमुना क्यान्सर हस्पिटल,"झापा : झापाको बिर्तामोडमा स्थापना भएको पूर्वाञ्चल क्यान्सर अस्पतालले भौतिक पूर्वाधार, अत्याधुनिक उपकरण र दक्ष जनशक्ति व्यवस्थापनमा आफूलाई पूर्णता दिँदै लगेको छ। स्थापना भएको डेढ वर्षको अवधिमा अस्पतालले क्यान्सरसँग सम्बन्धित सबै प्रकारका उपकरण र विशेषज्ञ चिकित्सकको सेवा सुनिश्चित गरेको हो। भौतिक पूर्वाधार, दक्ष जनशक्ति व्यवस्थापन र अत्याधुनिक उपकरणको उपलब्धताले पूर्वाञ्चल क्यान्सर हस्पिटल अब दक्षिण पूर्वी एसियाकै नमुना भएको कार्यकारी निर्देशक दुर्गा प्रसाईंले बताए। क्यान्सर रोगको उपचारका लागि सबै हिसाबले एउटा भरपर्दो स्वास्थ्य प्रतिष्ठानका रुपमा पूर्वाञ्चल क्यान्सर हस्पिटल उभिएको छ, कार्यकारी निर्देशक प्रसाईले भने। क्यान्सर हस्पिटलमा डा वीरेन्द्र यादव नेतृत्वमा डा प्रियङ्का कटुवालसहितको नौ सदस्यीय विशेषज्ञ टोली कार्यरत छ। तीन सदस्यीय टोली भर्खरै थपिएको हो। अब भरतपुर क्यान्सर अस्पतालमा १२ वर्षदेखि सर्जनका रुपमा कार्यरत डा मुक्ति देवकोटा र क्यान्सर रोगकै नाक, कान र घाँटीका सर्जन डा बजरंग साह पूर्वाञ्चल क्यान्सर अस्पतालमा जोडिएका छन्। पूर्वाञ्चल क्यान्सर अस्पतालमा सबै प्रकारको क्यान्सरको सर्जरी सम्भव भएको डा देवकोटाले बताए। चाहिएको बेला सहयोग माग्न सक्ने गरी बीएण्डसी टिचिङ हस्पिटलको ७० चिकित्सकीय टोली ब्याकअपमा छ। दक्ष जनशक्ति र आधुनिक उपकरणको सहायताले अस्पतालको उपचार सेवा भरपर्दो र विश्वसनीय बन्दै गएको क्यान्सर अस्पतालका मेडिकल डाइरेक्टर डा यादवले बताए। क्यान्सर रोगको जुनसुकै उपचारका लागि हाम्रो विशेषज्ञ टोली तम्तयार छ, डा यादवले भने। अस्पतालको तथ्याङ्क अनुसार नेपालमा वर्षेनि थपिने कुल क्यान्सर रोगीमध्ये झण्डै २५ प्रतिशत रोगीले पूर्वाञ्चल क्यान्सर अस्पतालबाट १८ महिनामा उपचार सेवा लिएका छन्। नेपालमा वर्षेनि ३० देखि ३५ हजार क्यान्सर रोगी थपिन्छन्। तीमध्ये प्रत्येक वर्ष १५ देखि २० हजारको मृत्यु हुँदै आएको तथ्याङ्क छ। क्यान्सर संक्रमित ६० प्रतिशत बिरामीको समयमा उपचार नपाँउदा मृत्यु हुने गरेको देखिएको डा यादव बताउँछन्। चेतनाको अभावमा धेरै बिरामीले अल्पायुमा ज्यान गुमाइरहेको देखिएको छ। अस्पतालले सबैभन्दा बढी स्तन क्यान्सरका रोगीको शल्यक्रिया गरेको छ। स्तन क्यान्सरपछि आन्द्रा, नाक, कान, घाँटी र डिम्बाशय क्यान्सरको शल्यक्रिया गरिएको छ। हालसम्म ५६ वटा रेडियो सर्जरी गरिएको बताउँदै डा यादवले राम्रो उपकरण र दक्ष चिकित्सक भएका कारण काठमाडौंबाट बिरामीहरु आउने गरेको जानकारी दिए। पूर्वोत्तर भारतका बिरामी पनि आइरहेका छन्। अस्पतालले केमोथेरापी ४ हजार ३०५, पाठेघरको शल्यक्रिया ७६, स्टेरिओटाक्टिक रेडियोथेरापी २३ वटा गरिएको जनाएको छ। अस्पतालमा ५ हजार ५४३ जना नयाँ विरामी आएका छन् भने २ हजार ४७६ जना विरामी भर्ना भएका छन्। १० हजार महिलाको पाठेघर परीक्षण गरिँदै पूर्वाञ्चल क्यान्सर अस्पतालले १० हजार महिलाको पाठेघर क्यान्सरको निशुल्क परीक्षण गरिदिने घोषणा गरेको छ। पहिलो चरणमा एकहजार महिलाको परीक्षण गरिने अस्पतालका जनसम्पर्क अधिकारी प्रोमिश गिरीले बताए। पाठेघरको निशुल्क परीक्षणसँगै एक लाख बराबरको उपचार खर्च पनि हस्पिटलले व्यहोर्ने भएको छ, गिरीले भने, स्वास्थ्यको पहुँच नपुगेका महिलाको चेतना बढाउन पनि यो आवश्यक देखियो। अस्पतालले एक हजार गरिब परिवारको स्वास्थ्य बिमा गराउने योजना पनि अघि सारेको छ।"
जनैपूर्णिमा तथा रक्षाबन्धन मनाइँदै (फोटोफिचर),"तानसेन : पाल्पामा कोरोना संक्रमण जोखिमको हुँदाहुँदै पनि संस्कृति र परम्परा जर्गेना गर्न माक्स लगाएरै रक्षाबन्धन तथा जनैपूर्णिमा मनाइँदैछ। हिन्दु धर्मालम्बीहरुले जनैपूर्णिमा तथा रक्षाबन्धन धार्मिक विधिअनुसार मनाइरहेका छन्। पुरोहितले बिहानै नदी, नाला, ताल तलैया, खोला धारामा स्नान गरी ऋषि तर्पणी गरेर विधिवत मन्त्रले मन्त्रिएको जनै फेरेर रक्षा कवजको रुपमा हातहातमा रक्षा बन्धन गरेका छन् । पाल्पाको विभिन्न मन्दिरमा पण्डित तथा भक्तजनहरुले माक्स लगाएर आत्माको शुद्धिकरण तथा रक्षाका लागि मन्त्रले शुद्ध बनाइएको धागोबाट नाडीमा रक्षा बन्धन गरेका छन् । तानसेनवासी रक्षा बन्धनका लागि बिहानैदेखि अमरनारायण मन्दिर, शिव मन्दिर, भगवती मन्दिर पुगेका छन् । आजै बाह्रमण पण्डितहरु आआफनो जजमानको घरघरमा पुगी रक्षा बन्धन गर्ने जजमानले दक्षिणा, तथा फलफूल दिने परम्परा छ । ब्राहमणहरु घरघरमा गइ आफ्ना जजमानहरुको रक्षा बन्धन गरिदने परम्परा रहेपनि बढ्दो कोभिडका कारण घरघरमा नगएपछि पाल्पाका मन्दिरमा रक्षाबन्धन गर्नेको भीडभाड लागेको थियो । आजै ज्वाइ ससुराल पुगी रक्षा बन्धन गरिदिने र भान्जाहरु आफ्नो मामा घरमा, पुगी रक्षा बन्धन गर्ने परम्परा छ । यसैगरी तराई क्षेत्रमा दिदीबहिनीले आफ्ना दाजुभाइलाई राखी लगाउने प्रचलन छ। तर पछिल्ला दिनमा यो सबै क्षेत्र र समुदायले मनाउन थालेका छन्। यसैगरी नेवारी समुदायमा विभिन्न १२ थरीका गेडा गुडी भिजाएर टुसा उमारी क्वाटी खाने परम्परा रहेको छ । क्वाटी खाएमा विभिन्न रोगहरु नलाग्ने र शरीमा रोगसँग लड्ने क्षमता बढाउने जनविश्वास छ । जिल्ला प्रशासन कार्यालय पाल्पाले भीडभाड नगरी घरघरमा जनैपूर्णिमा तथा रक्षा बन्धन मनाउन आग्रह गरेको छ।"
भीडभाड नगरी चाडपर्व मनाउन गृहमन्त्रालयको आग्रह,"काठमाडौं : गृहमन्त्रालयले चाडपर्व मनाउँदा र दैनिक आवश्यक वस्तु खरिद बिक्री गर्दा भीडभाड नगरी स्वास्थ्यको मापदण्ड पालना गर्न अनुरोध गरेको छ । सांस्कृतिकरूपमा मनाइने पर्वलाई औपचारिकता मात्र दिन पनि नागरिकसँग आग्रह गरिएको गृह मन्त्रालयका प्रवक्ता फडिन्द्रमणि पोखरेलले बताए। सबै जिल्ला प्रशासन कार्यालयलाई आन्तरिकरुपमै निर्देशन दिँदै भीडभाड हुने गतिविधि रोक्न र पर्वलाई औपचारिकता दिनेगरी काम गराउन भनिएको उनले जानकारी दिए । अवस्था हेरेर स्मार्ट लकडाउनको अवधारणालाई कार्यान्वयनमा ल्याइएकाले सोही आधारमा स्थानीय प्रशासनले भूमिका निर्वाह गर्ने प्रवक्ता पोखरेलले बताए। कोभिड१० को अवस्था हेरेर आवश्यकताअनुसार निषेधाज्ञा लागू गर्ने वा खुकुलो बनाउने अधिकार दिइएकाले सोहीअनुसार स्थानीय प्रशासन सक्रिय हुँदै आएको र चाडवाडका बेलामा पनि सोही प्रक्रिया अपनाइने भएको छ । उपत्यकामा यही ८ गतेसम्मका लागि निषेधाज्ञा गरिएको छ । काठमाडौं जिप्रकाले अहिले पनि कोभिड१९ को सङ्क्रमण बढिरहेकाले जनैपूर्णिमासँगै सोमबार हुने गाईजात्रा भीडभाड नगरी मनाउन अनुरोध गरेको छ ।प्रमुख जिल्ला अधिकारी कालिप्रसाद पराजुलीले स्वास्थ्य र सुरक्षाका सबै मापदण्ड पालना गर्न पनि अनुरोध गरेका छन्। प्रहरी वरिष्ठ उपरीक्षक वसन्तबहादुर कुँवरका अनुसार सरकारको आदेश र स्थानीय प्रशासनबाट जारी निषेधाज्ञाअनुसार नै शान्ति सुरक्षा, कोभिड सङ्क्रणम नियन्त्रण र भिडभाड रोक्न ७७ वटै जिल्लामा प्रहरी परिचालन भइरहको छ । निषेधाज्ञाका बेलामा पनि ठाउँठाउँका व्यापारिक केन्द्र, मठमन्दिर र सार्वजनिक क्षेत्रमा भिडभाड हुने गरेकाले कोरोनाको जोखिम बढ्दो देखिन्छ । आज जनैपूर्णिमाका दिन विभिन्न शक्तिपिठमा मानिसको भीड लागेको छ। रासस"
लागूऔषध कारोबार आरोपमा होटल सञ्चालक पक्राउ,"राजविराजः होटलको आडमा लागूऔषध कारोबार गरेको आरोपमा सप्तरीमा एक होटल सञ्चालक पक्राउ परेका छन् । होटलमै लागूऔषध बिक्री बितरण गर्ने कार्यमा चर्चा कमाएको कञ्चनरूप नगरपालिका२ बरमझियास्थित संगम फास्ट फुड एण्ड मदिरा होटलका सञ्चालक ३५ वर्षीय जयराम यादव पक्राउ परेको प्रहरीले जनाएको छ । होटलबाट ठूलो परिमाणमा प्रयोग भएका खाली बोतल र खोल तथा बिक्री वितरणका लागि राखिएका लागूऔषध बरामद भएको डिएसपी माधवप्रसाद काफ्लेले बताए । डिएसपी काफ्लेका अनुसार होटल खानतलाशी गर्दा ६१० वटा ट्याब्लेट नाइट्रोसन१० र सो को ४१ वटा खाली खोल, ३१० वटा स्पास्मो प्रोक्सिभन प्लस र सो को २० वटा खाली खोल, एक सय मिलिलिटरको ८ वटा डाइलेक्स डिसी र ५ वटा खाली बोतल, एउटा कोडिवेलको खाली बोतल, २ वटा इस्कुफको बोतल र सिरिञ्ज फेला परेको छ । पसलभित्र कालो रंगको प्लास्टिक र खैरो रंगको झोलामा राखिएको अवस्थामा लागु औषधहरु फेला परेपछि यादवलाई पक्राउ गरिएको हो । पक्राउ परेका आरोपितलाई लागूऔषध (नियन्त्रण) ऐन २०३३ अनुसार कारवाही हुने प्रहरीले जनाएको छ ।"
बाँझो पाखोमा जडीबुटीको खेती,"बेनी : म्याग्दीको धवलागिरी गाउँपालिका१ गुर्जाका बासिन्दाले बाँझो पाखोमा व्यवसायिक खेती गरेर प्रयोगमा ल्याएका छन् । हिमाली कृषि सहकारी संस्थामा आवद्ध कृषकहरुले सामुहिक रुपमा दुई रोपनी जग्गामा अतिसका बिरुवा रोपेका हुन् । समूहका अध्यक्ष गोर्खा छन्त्यालले शनिबार २५ जनाले श्रमदान गरेर अतिसका बिरुवा रोपेका बताए । टिउथिबा सामुदायिक वन उपभोक्ता समूहको दुई हेक्टर भन्दा बढी खाली पाखो जग्गा भाडामा लिएर गत बर्ष ७ हजार विरुवा बिसजरा जडीबुटी रोपेका थिए । समूहले बाँझिएको जग्गालाई खनजोत गरी अतिस र बिसजराको साथै सतुवाका बिरुवा रोपेको छ । बजारमा अतिसको माग उच्च छ । गुर्जाको भूगोल र हावापानी अतिस खेतीका लागि अनुकुल छ। गाउँमै बिरुवा उत्पादन गरेर अतिस खेती गरेका हुन् । समुन्द्रि सतहदेखि तीन हजार २०० देखि तीन हजार ७०० मिटरको भूगोलमा हुने अतिस कफ, पित्त थैली, ज्वरो, वान्ता हुने, पखाला लाग्ने, चिसो लागेको समस्या समाधानका लागि प्रयोग हुन्छ । यसले अपच हुने, शरीरको विभिन्न भागको दुखाई, उत्तेजना नहुने, जुका जस्ता समस्या समाधानको लागि पनि महत्वपूर्ण उपचार पद्दतिको रुपमा अतिस प्रयोग हुन्छ । गुर्जाका वडा अध्यक्ष झक छन्त्यालले बाँझिएको जग्गालाई उपयोग गरी आयआर्जन बृद्धि र रोजगार सिर्जना गर्ने उद्धेश्यले जडीबुटीको व्यावसायिक खेतीलाई प्राथमिकता दिएको बताए । यहाँ जडीबुटीको प्रशस्त सम्भावना छ, उनले भने जडीबुटी खेतीबाट निकट भबिष्यमा जनताले प्रतिफल र लाभ पाउनेछन् । समूहले गुर्जामा जिल्लामै पहिलो पटक स्याउको व्यावसायिक खेती भएको छ । गाउँपालिका र कृषि ज्ञान केन्द्र म्याग्दीको आर्थिक तथा प्राबिधिक सहयोगमा उच्च घनत्वको स्याउ खेती गरेका हुन् । इटलीबाट उच्च घनत्व जातका स्याउका ८४८ वटा कलमी बिरुवा ल्याएर नाइलीबाङको १० रोपनी जमिनमा खेति गरिएको हो । गुर्जामा स्याउ खेतीका लागि गत वर्ष कृषि ज्ञान केन्द्रले एक लाख पचास हजार र धवलागिरी गाउँपालिकाले पाँच लाख रुपैयाँ बिनियोजन गरेका थिए । छिटो फल्ने, धेरै उत्पादन दिने, फल टिप्न र खेती गर्न सजिलो हुने भएकाले उच्च घनत्वको स्याउ खेतिप्रति कृषकको आकर्षण बढेको छ ।"
उज्यालो अभियान चलाउँदै विद्युत प्राधिकरण,"काठमाडौं : नेपाल विद्युत प्राधिकरणले सहरी सौन्दर्यलाई वृद्धि गर्न उज्यालो र सफाइ सहर अभियान चलाउने भएको छ। उज्यालो सहर अभियानअन्तर्गत नगरपालिकाहरुसँगको समन्वय र सहकार्यमा मुख्य सडक, ऐतिहासिक सांस्कृतिक सम्पदाहरु, विश्व सम्पदा सूचीमा सूचीकृत तथा पर्यटकीय स्थानहरुमा सजावटयुक्त आधुनिक बत्ति (स्मार्ट लाइट) जडान गरिने विद्युत प्राधिकरणका कार्यकारी निर्देशक कुलमान घिसिङले बताए। उक्त कार्यबाट सहरको सौन्दर्य अभिवृद्धि हुनका साथै विद्युत् माग बढ्ने र रातिको खेर जाने विद्युत् पनि खपत हुने उनले बताए। साथै सफाइ अभियानअन्तर्गत मुख्य तथा सहायक सडकहरुमा रहेका प्रयोगविहीन अनावश्यक विद्युतीय पोल तथा तारहरु हटाउने, तारहरुलाई भूमिगत गर्ने लगायतका काम अगाडि बढाइने कार्यकारी निर्देशक घिसिङले जानकारी दिए। पहिलो चरणमा उज्यालो र सफाइ सहर अभियान संघीय राजधानी काठमाडौं उपत्यका, भरतपुर एवं पर्यटकीय पोखरा महानगरपालिकामा चलाइने र त्यसपछि विस्तार गर्दै देशभरि नै सञ्चालन गरिने छ। ऊर्जा, जलस्रोत तथा सिंचाइमन्त्री पम्फा भुसालले आफ्नो कार्ययोजनामार्फत वितरण लाइन तथा सबस्टेशनको क्षमता वृद्धी गर्दै वितरण प्रणालीको गुणस्तर सुधार गर्ने र शहरी क्षेत्रमा वितरण प्रणालीलाई भूमिगत गर्ने कार्यलाई विस्तार गर्दै लैजाने घोषणा गरेकी थिइन्। यही घोषणालाई कार्यान्वयन गर्न प्राधिकरणले उज्यालो र सफाइ सहर अभियान चलाउन लागेको हो। अहिले सडकमा प्रयोगमै नरहेका अनावश्यक पोलहरु जताततै देखिन्छन्, त्यसलाई हटाउन सुरु गरिसकेका छौं, विद्युतीय तारलाई भूमिगत बनाउन पहिलो चरणमा काठमाडौंको महाराजगञ्ज र रत्नपार्क क्षेत्रमा धमाधम काम भइरहेको छ, सहरलाई कुरुप बनाएका विभिन्न सेवा प्रदायकहरुको तारको जालोलाई हटाएर हाम्रै भूमिगत प्रणालीमा राखिने छ, घिसिङले भने, हाल भइरहेको जमिन माथिको (ओभरहेड) वितरण प्रणालीभन्दा भूमिगत प्रणाली सुरक्षित हुने र सहरलाई कुरुप बनाइरहेको तारको जालो हटी सौन्दर्यता कायम राख्न सहयोग पुग्ने भएकाले यसलाई देशका प्रमुख सहरहरुमा विस्तार गर्दैछौं। प्राधिकरणले अहिले काठमाडौं उपत्यकाको विद्युत् वितरण प्रणालीलाई भूमिगत बनाउन काठमाडौंको रत्नपार्क र महाराजगञ्ज वितरण केन्द्रअन्तर्गतका क्षेत्रमा काम गरिरहेको छ। दोस्रो चरणमा काठमाडौंका बाँकी रहेका ठाउँहरु, ललितपुर, भक्तपुर, पोखरा, भरतपुरको तार भूमिगत गर्ने काम अगाडि बढाइसकेको छ। विद्युतको तारसँगै अप्टिकल फाइबर पनि बिछ्याइने हुँदा इन्टरनेट, दूरसञ्चार, केबल टेलिभिजन सेवा प्रदायकहरुले उक्त अप्टिकल फाइबर प्रयोग गरी सेवा प्रदान गर्न सक्नेछन्। सडक र पर्यटकीय क्षेत्रमा उज्यालो प्राधिकरणले स्थानीय तहहरुसँगको सहकार्यमा ऐतिहासिक धार्मिक, सांस्कृति, विश्व सम्पदामा सूचीकृत स्थानहरु र सडकलाई राति उज्यालो बनाउन स्मार्ट बत्ति जाडान गर्न अभियान नै चलाउने छ। ललितपुर महानगरपालिकाको सकृय सहभागितामा पहिलो चरणको स्मार्ट सडक बत्ति जडान भइसकेको छ। डडेलधुराको अमरगढी नगरपालिकाको मुख्य सडकमा सडक बत्ति जडान कार्य सम्पन्न भैसकेको छ। भरतपुर महानगरपालिका, झापाको कन्काई, दोलखाको भीमेश्वर, उदयपुरको बेलका, कञ्चनपुरको भीमदत्त नगरपालिकामा स्मार्ट सडक बत्ति जडान भैरहेको छ। काठमाडौं, पोखरा र ललितपुरको दोस्रो फेजको स्मार्ट सडक बत्ति जडानको लागि ठेक्का सम्झौता हुने अन्तिम चरणमा रहेको छ। उज्यालो सहर अभियानअन्तर्गत काठमाडौंको कोटेश्वरभक्तपुर र कोटेश्वरकलंकी सडक खण्ड, मुख्य प्रशासनिक केन्द्र सिंहदरबारमा राखिएका बत्तिलाई हटाएर स्मार्ट लाइट जडान प्रकृया अगाडि बढिसकेको कार्यकारी निर्देशक घिसिङले बताए। हाल देशभरबाट थप मागहरु आइरहेको र करिव २० वटा नगरपालिकाबाट प्राप्त मागलाई कार्यान्वयनमा लैजाने तयारी गरिएको छ। जसमध्ये कैलालीको धनगढी, बाँकेको कोहलपुर, दाङको लमही तथा तुलसीपुर, मकवानपुरको हेटौंडा, उदयपुरको गाईघाट, मोरङको सुन्दर हरैंचा, धनुषाको जनकपुर, काठमाडौंको कीर्तिपुर, बूढानीलकण्ठ, ललितपुरको महालक्ष्मी, काभ्रेको धुलिखेल, नुवाकोटको विदुर लगाएतका नगरपालिकाहरु रहेका छन्। प्राधिकरणले स्मार्ट लाइट जडानका लागि देशभरका नगरपालिकाहरुसँग प्रस्ताव माग गरेको छ। नगरपालिकाहरुको ६० प्रतिशत र प्राधिकरणको ४० प्रतिशत लगानी अनुपातमा स्मार्ट लाइट जडान हुने छन्। लागत अनुमान, प्रविधिको छनोट, खरिद र निर्माणको सुपरीवेक्षण प्राधिकरणले गर्ने छ। नगरपालिकाहरुले आफै शत्प्रतिशत लगानी गरेर बोलपत्र गरेमा प्राधिकरणले बोलपत्र प्रकृया र सुपरीवेक्षणका लागि प्राविधिक सहयोग उपलब्ध गराउने छ। विश्व सम्पदा सूचीकृत पशुपतिनाथ, स्वयम्भू, बौद्धनाथ, वसन्तपुर दरबार, पाटन दरबार, भक्तपुर दरबार, लुम्बिनी, जनकपुर, मुक्तिनाथ आदि क्षेत्रमा स्थानीय नगरपालिकाहरुसँगको समन्वय र सहकार्यमा सजावटयुक्त स्मार्ट लाइट जडान गरिने छन्। सडकका मुख्य चोकहरुमा बढी उज्यालो दिने ठूलो बत्ति (लाइटिङ मास्ट) राखिने छ। उज्यालो नुहँदा हाम्रा ऐतिहासिक धरोहरहरु र पर्यटकीय स्थलहरु राति अँध्यारो नै रहने गरेका छन् भने सडक पनि अँध्यारोनै हुन्छ, त्यसैले त्यस्ता ठाउँहरुमा स्थानीय तहहरुको साझेदारीमा स्मार्ट बत्ति राख्न उज्यालो अभियान चलाउँदै छौं, घिसिङले भने,यसबाट एकातर्फ यातायात व्यवस्थापन,शान्ति सुरक्षा कायम गर्न सहयोग पुग्ने छ भने अर्कोतर्फ सहरी सौन्दर्यमा वृद्धि हुने छ। उनले सर्वसाधारणले पनि आफ्नो घरआँगनमा उज्यालो हुने गरी बत्तिहरु जडान गर्न आग्रहसमेत गरेका छन्।"
प्रवेशपत्रका आधारमा विद्यार्थीलाई जिल्लाजिल्लामै कोरोनाविरुद्धको खोप,"काठमाडौं : कक्षा १२ का विद्यार्थीहरुलाई धमाधम कोरोना भाइरसविरुद्ध खोप लगाउन थालिएको छ। स्वास्थ्य तथा जनसंख्या मन्त्रालयका अनुसार परीक्षा दिइरहेका र दिने तयारीमा रहेका विद्यार्थीलाई प्रवेश पत्रका आधारमा खोप लगाउन थालिएको हो। स्वास्थ्य सेवा विभाग परिवार कल्याण महाशाखा खोप शाखा प्रमुख डाझलक गौतमले देशभरका खोप केन्द्रहरुबाट विद्यार्थीहरुलाई खोप लगाउन थालिएको जानकारी दिए। हामी कहाँ तीन लाख ९० हजार विद्यार्थीलाई खोप उपलब्ध गराइदिन आग्रह गर्दै पत्र प्राप्त भएको छ। सोहि आधारमा सम्बन्धित जिल्लाले खोप लगाउन सुरु गरेका छन्। उनले भने, हामीले खोप उपलब्ध गराउन भनेर सम्बन्धित जिल्ला स्वास्थ्य कार्यालयलाई पत्राचारपनि गरेका छौं। जिल्ला जनस्वास्थ्य कार्यालय काठमाडौंले शुक्रबारदेखि विद्यार्थीलाई खोप लगाउन सुरु गरेको थियो। राष्ट्रिय परीक्षा बोर्डले परीक्षार्थीलाई खोप उपलब्ध गराउन माग गर्दै स्वास्थ्य मन्त्रालयलाई आग्रह गरेको थियो। ३१ साउनदेखि तोकिएको कक्षा १२ को परीक्षा संक्रमण बढ्दै गएपछि परीक्षा स्थगित भएको थियो। संसदको शिक्षा तथा स्वास्थ्य समितिले पनि परीक्षार्थीलाई खोप दिलाउन सरकारलाई निर्देशन दिएको थियो। तत्पश्चात् स्वास्थ्य मन्त्रालयले एष्ट्राजेनेका वा भेरोसेलमध्ये एक खोप उपलब्ध गराउन मातहतका निकायलाई निर्देशन दिएको थियो। स्वास्थ्य मन्त्रालय, स्वास्थ्य विभाग र जिल्लास्तरीय खोप समन्वय तथा अनुगमन समितिले कोभिड१९ विरुद्ध खोप ४० वर्ष वा सोभन्दा माथिल्लो उमेर समुह, १८ वर्ष पुरा भएका, कक्षा ११ र १२ का विद्यार्थीलाई र विश्वविद्यालय तहको परिक्षाको प्रवेशपत्र लिएका बविद्यार्थीहरु खोप लगाउने निर्णय गरेपछि सहज भएको हो। शिक्षा मन्त्रालय र सीसीएमसीको समन्वयमा संक्रमणको स्थितिलाई मूल्याङकन गरी कम्तिमा पन्ध्र (१५) दिनको सूचना दिई परीक्षाको नयाँ समय तालिका प्रकाशन गर्ने बोर्डको तयारी छ। हालसम्म झण्डै ४० लाख नागरिकले पूर्ण मात्रा खोप प्राप्त गरेका छन्।"
रक्षा बाँध्ने र जनै फेर्नेको पशुपतिमा घुइँचो (फोटोफिचर),"काठमाडौं : पशुपतिनाथ मन्दिरमा आइतबार दिनभर चहलपल रह्यो । फूल, प्रसाद लिएर भक्तजनहरु पशुपतिनाथको पूजा गर्न मन्दिर पुगे । तर, मन्दिर बन्द रहेकाले बाहिरबाट फर्किए। गत वैशाख पहिलो सातादेखि कोरोना जोखिमका कारण मन्दिर प्रवेशमा रोक लगाइएको छ। माक्स लगाएर भक्तजनहरु जय पशुपतिनाथ भन्दैं बाहिरबाटै पूजा गरे । भगवानलाई ढोगें । आइतबार पुरोहितबाट जनै लगाउन र रक्षा बन्धन धारण गर्नेहरुको पाशुपत क्षेत्रमा घुइँचो थियो । मन्दिर क्षेत्रमा मुख्य ढोकामा ताला लगाइएको भएपनि बाहिरबाट दर्शन गर्ने भक्तजन भीड लागेको थियो। साउन शुक्ल पूर्णिमाका दिन चूडाकर्म सम्पन्न गरेका तागाधारीहरुले वैदिक मन्त्रोच्चारण गरिएको यज्ञोपवित (रक्षासूत्र) धारण गर्ने प्रचलन छ। चूडाकर्म नगरेकाले भने नाडीमा डोरो बाँध्ने चलन छ । जनैको ६ शिखालाई ब्रह्मा, विष्णु, महेश्वर र ज्ञान, कर्म, योगका रूपमा सनातन धर्मावलम्बीले मान्दै आएको पशुपतिनाथ मन्दिर क्षेत्रमा भेटिएका पुरोहित सुदर्शन प्रसाद ढोडारी बताए । जनैलाई ब्रह्म सूत्र वा ज्ञानको धागो मानिन्छ। यसै दिन तराईमा दाजुभाइले दिदीबहिनीलाई राखी बाँधेर दीर्घायुको कामना गर्ने प्रचलन छ । पशुपतिनाथ मन्दिर पुगेर अन्नपूर्णकर्मी राजकरण महतो र रविन भट्टराईले कैद गरेको तस्बिहरु :"
आमा छ तिम्रो महिमा अपार,"राजेन्द्र कार्कीजाजरकोट, शंकरप्रसाद खनालनेपालगन्ज सामाजिक सञ्जालमा शुक्रबारदेखि एउटा तस्बिर भाइरल भइरहेको छ। जसमा एक महिला नाबालक छोरो लिएर निदाएजस्ती देखिन्छन्। खासमा ती महिलाको बसमा यात्राकै क्रममा निधन भएको रहेछ। छोरो अरू यात्रुसँग नफकिएपछि मृत आमाकै काखमा राखिएको थियो। उनी रहिछन्, २८ वर्षीया धर्माकुमारी बटाला। माइतीघर डडेलधुराको अजयमेरु गाउँपालिका३ गुनपाल। रूकुम पश्चिमको आठबिसकोट नगरपालिका९ बटालागाउँ खारखोलाका दलबहादुर बटालासँग आठ वर्षअघि बिहे भएको थियो। दलबहादुर भवन निर्माणसम्बन्धी काम गर्दै बाँकेको नेपालगन्जमै बस्दै आएका थिए। उनले मुटुरोगी श्रीमतीलाई थप उपचारका लागि उतै बोलाए। धर्माकुमारी ३२ महिने छोरा किरणलाई बोकेर बिहीबार रुकुम पश्चिमको राडीबाट ना३ख ३७७९ नम्बरको रात्रिबस चढिन्। श्रीमान्श्रीमतीबीच फोन सम्पर्क भइरहेको थियो। जाजरकोटको छेडाबजारमा आमा छोराले खाना खाएपछि पनि दुई पटक सम्पर्क भएको दलबहादुरले सुनाए। उनका अनुसार सुर्खेत र सल्यानको सिमाना धारापानी भन्ने ठाउँमा अन्तिम सम्पर्क भयो। धर्माकुमारीले श्रीमान्लाई आफ्नो अवस्था सामान्य रहेको, आरामले यात्रा गरिरहेको, बसमा अरू मानिस रहेको हुँदा चिन्ता नगर्न भनिन्। त्यसपछि भने फोन सम्पर्क हुन नसकेको दलबहादुरको भनाइ छ। रूकुम पश्चिमको राडीबाट बिहीबार राति नेपालगन्ज जाँदा बसमै ज्यान गुमाएकी धर्माकुमारी बटालाका नाबालक छोरा किरण । नेपालगन्जमै धर्माकुमारीको दाहसंस्कार गरी उनका श्रीमान् दलबहादुर शनिबार छोरोलाई लिएर घरतिर हिँडेका छन् । अरू यात्रुका अनुसार धर्माकुमारी बसेको सिटपछि अर्कोमा आठबिसकोटकै अर्जुन केसी थिए। धर्माकुमारी छोरासँगै बसेकी थिइन्। बान्ता हुन थालेपछि धर्माकुमारीले केसीसँग पोलिथिनको झोला मागिन्। त्यसपछि उनले आफूलाई अगाडिको सिटमा बस्ने प्रबन्ध मिलाई दिन केसीलाई आग्रह गरिन्। केसीले आफू बसेको झ्यालनजिकको २ नम्बर सिट छोडिदिए। सिटमा आमाछोरा बसे। केसी १ नम्बर सिटमा एक्लै बसे। सुर्खेतको बोटेचौरमा आइपुगेपछि धर्माकुमारीले दुईतीन पटक बान्ता गरिन्। तर, उनी त्यसपछि सामान्य अवस्थामा सिटमा बसेको आठबिसकोटकै अर्जुन विष्टले बताए। विष्टका अनुसार मध्यरात भइसकेको थियो। सबै यात्रु निदाएजस्तै वातावरण थियो। बर्दियाको हरिया लेक आइपुग्दा एकाएक ३२ महिने किरण रोएको आवाज आयो। यसो फर्केर हेर्दा बच्चा सिटदेखि तल खसेको देखेँ, विष्टले भने, त्यसपछि मलगायत अरूले भाउजू नाता पर्ने धर्माकुमारीलाई उठाउन खोज्यौं। तर, उहाँ हलचल गर्नुभएन। बसयात्राकै क्रममा निधन भएकी श्रीमतीको शनिबार बाँकेको राप्ती नदीमा दाहसंस्कार गरी छोरालाई काखमा राखेर घर फर्किंदै गरेका दलबहादुर बटाला । धर्माकुमारी चीर निद्रामा परिसकेकी रहेछन््। उनको अवस्थाले बसका सबै यात्रु दुःखी र निराश बने। कतिले नजिकै बबईमा उपचारका लागि मेडिकलमा तत्काल लैजान सल्लाह गरे। तर, त्यहाँ पनि मेडिकल बन्द भइसक्ने हुँदा बरू छिटो कोहलपुर पुर्याउने कुरा चल्यो। धर्माकुमारीकै गाउँका अर्की एक महिला पनि बसमा थिइन्। उनले धर्माकुमारीको मृत शरीर सिटमै बसेको अवस्थामा समातेर यात्रा गरिन्। बच्चा रोइरहेको हुँदा केसीलगायत यात्रुले पालैपालो बोके। बच्चा फकिएन। रोइरह्यो निरन्तर। त्यसपछि धर्माकुमारीकै काखमा बच्चालाई राखिएको थियो। त्यही बेला केसीले तस्बिर खिचेको जनाइएको छ। यात्रुले उक्त घटनाबारे राति नै धर्माकुमारीका श्रीमान्लाई खबर गरे। कोहलपुुर चौराहामा पुग्दा बिहानको ५ बजिसकेको थियो। श्रीमान् दलबहादुर र काका मनीराम आइपुगे। मनीरामका अनुसार नाबालक छोरा बुवा देखेर अलिक शान्त बने। धर्माकुमारीलाई तत्कालै नेपालगन्ज मेडिकल कलेज कोहलपुर लग्यौं। त्यहाँ पनि उपचार सम्भव नभएपछि भेरी अस्पताल नेपालगञ्ज लग्यौं। डाक्टरले दुईतीन घण्टाअघि नै मृत्यु भइसकेको बताए। हामी छाँगाबाट खसेझै भयांै, उनले भने। राडी हुँदै जाजरकोट, सुर्खेत राकम, सल्लीबजार सल्यान, पुनः सुर्खेत मेहेलकुुना, छिन्चु हुँदै बर्दियाको बाटो भएर कोहलपुर पुग्न सकिन्छ। बेलुका साढे ५ बजे हिँडेको गाडी अर्कौ दिन बिहान साढे ५६ बजेतिर मात्रै कोहलपुर पुग्न सक्छ। दुरी झन्डै पौने तीन सय किलोमिटर रहे पनि सबै पहाडी भूभाग पर्ने हुँदा यात्रा कठिन र ढिलो हुन पुग्छ। गाडी विस्तारै उज्यालो भएपछि कोहलपुर पुग्ने गरी गुड्छ। ००० उनीहरू धर्माकुमारीलाई लिएर शुक्रबार बिहान ५ बजे नेपालगन्ज मेडिकल कलेज शिक्षण अस्पताल कोहलपुर पुगेका थिए। उक्त अस्पतालले तत्कालै भेरी अस्पताल नेपालगन्जमा रेफर गरेको थियो। भेरी अस्पतालका डाक्टरले मृत घोषणा गरेका थिए। अस्पतालको इमर्जेन्सीमा कार्यरत प्रहरी जवान दीपेन्द्र बीसीले घटना सुनाए, बिहान ६ बजे इमर्जेन्सीमा आउनुभएको थियो। डाक्टरले दुईतीन घण्टा अगाडि नैै मृत्यु भइसकेको भन्दै मृत घोषणा गर्नुभएको थियो। शवको पोस्टमार्टम गरिएन। नेपाली सेनामा कार्यरत उनका दाजु रत्न मल्लले बहिनीको अन्तिमपटक मुख हेर्ने भनेपछि शुक्रबार दिनभर शव भेरी अस्पतालमै राखिएको थियो। मल्ल शनिबार बिहान २ बजेतिर मात्र डडेलधुराबाट नेपालगन्ज पुगेका थिए। बाँकेको डुडुवा गाउँपालिकामा पर्ने राप्ती नदीमा शनिबार बिहान ९ः३० बजे धर्माकुमारीको दाहसंस्कार गरियो। सामाजिक सञ्जालमा फोटो भाइरल भएका कारण स्वस्फूर्त रूपमा दाहसंस्कारमा मलामीको संख्या धेरै भएको थियो। राप्ती नदीमा पुग्दा झन्डै १५० मलामी भएको काका ससुरा मनिराम बटालाले बताए। मम्मी भन्दै भक्कानिन्छन्, ३२ महिने किरण राप्ती नदीमा शनिबार बिहान ९ः३० बजेतिर धर्माकुमारीको दाहसंस्कारका क्रममा ३२ महिनाका किरण नेपालगन्जको घरबारी टोलमा हजुरबुबा मनिरामको घरमा बालबालिकासँग थिए। उनी बेलाबेलामा आमालाई सम्झेर रोए। मनिरामले अन्नपूर्ण पोस्ट्सित टेलिफोन सम्पर्कमा भने, घरि निदाउँछ। बिउझिँदा मम्मीमम्मी भन्छ। बाबाबाहेक अरू कसैसँग बस्न मान्दैन। नेपालगन्जबाट शनिबार साँझ रुकुम पश्चिम फर्कँदै गर्दा उनी बाबाको काखमै बसेका थिए। जसरी आमाको काखमा नेपालगन्ज आउँदाको बखतमा झैं। बाबाको काखमा पनि आमा नै खोजिरहेका छन्। अरूसँग त बस्न नै मान्दैनन्। रिजर्ब गरिएको गाडीमा उनीहरू नेपालगन्ज, कोहलपुर, बर्दियाको बबई, सुर्खेतको हर्रे, छिन्चु, सल्ली बजार, राकम, जाजरकोटको छेडागाड, कुदु मटेला हुँदै रुकुम पश्चिमको आठबीसकोट पुग्नेछन्। ००० दलबहादुरले धर्माकुमारीको उपचार पहिले जिल्लाकै अस्पताल र मेडिकलमा उपचार गरिएको बताए। केही दिनअघि मात्रै पश्चिम रुकुमको सल्ले पुगेर उपचार गराएकी थिइन्। चिकित्सकको सल्लाहमा औषधि सेवन गरिरहेकी थिइन्। तर, बिसेक भएन। दलबहादुरका अनुसार धर्माकुमारी मुटुका बिरामी थिइन्। रक्तचाप उच्च र कम हुने समस्या थियो। श्रीमतीको उपचारमा करिब ४ लाख खर्च भएको उनले सुनाए। रुकुमपश्चिमको आठबिसकोट९ बटालागाउँ खारखोलाकी २८ वर्षीया धर्माकुमारी बटालाको बसयात्राकै क्रममा बिहीबार राति निधन भएपछि काखमा राखिएको नाबालक छोरो। मुटुरोगी धर्माकुमारी नेपालगन्जमा थप उपचार गर्न भनेर रूकुम पश्चिमको राडीबाट गाडी चढेकी थिइन्। उनका अनुसार घरमा आमाछोरा मात्रै बस्थे। उपचार गर्न नेपालगञ्ज जाने भनेर धर्माकुमारीले घर धन्दाको काम बिहीबार दिउँसो सबेरै सकिन्। आफू फर्केर नआउँदासम्म घर रेखदेख गरिदिने आफन्त र छरछिमेकलाई मिलाइन्। दलबहादुर वैदेशिक रोजगारीका लागि साउदी अरब गएका बेला जेठी श्रीमतीले साथ छाडिन्। जेठी श्रीमतीपट्टि १२ वर्षका छोरा छन्। धर्माकुमारीतर्फ सात वर्षकी छोरी र ३२ महिनाको छोरा छन्। उनी नेपालगन्जमा रहेर निर्माणसम्बन्धी कामका लागि जिल्लामा सामग्री पठाउने गर्थे। ठेक्कापट्टामा संलग्न थिए।"
माछा मार्ने क्रममा करेन्ट लागेर मृत्यु,विराटनगर : खोलामा विद्युत् प्रवाह गरेर माछा मार्ने क्रममा करेन्ट लाग्दा मोरङको उर्लाबारी नगरपालिका१ लक्ष्मीझारमा शनिबारसाँझ एक जनाको मृत्यु भएको छ। स्थानीय चिसापानी खोलामा करेन्ट लगाएर माछा मार्दै गर्दा उर्लाबारी१ का ३१ वर्षीय विष्णु जोगीको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार अचानक करेन्ट लाग्दा विष्णुको घटनास्थलमै मृत्यु भएको हो। माछा मार्नका लागि विष्णुसँग उर्लाबारी१ का २८ वर्षीय लालबहादुर जोगी र मोरङको मिक्लाजुङ गाउँपालिका७ का ५० वर्षीय मिलन राई पनि गएको प्रहरीले जनाएको छ। लालबहादुर र मिलनसहित केही स्थानीयलाई नियन्त्रणमा लिएर घटनाका बारेमा सोधपुछ एवं अनुसन्धान थालिएको डीएसपी श्रेष्ठले बताए।
दश महिने शिशु अपहरण गरी बेपत्ता पारेको अभियोगमा पक्राउ,"जुम्ला : जुम्लाबाट १० महिने शिशु अपरहण गरी बेपत्ता बनाउने एक अभियुक्तलाई सुर्खेत प्रहरीले पक्राउ गरेको छ। पक्राउ पर्नेमा जुम्ला हिमा गाउँपालिका३ का २५ वर्षीय दानबहादुर रोकाय रहेका छन्। जिल्ला प्रहरी कार्यालय सुर्खेतले शनिबार यहाँस्थित एयरपोर्ट चोकबाट उनलाई पक्राउ गरेको हो। जिप्रका निरीक्षक कनकबहादुर शाहीले रोकायले शिशुलाई आफूले लिएको स्वीकार गरिसकेको जानकारी दिए। अपहरित शिशु भने अपरिचित मानिसलाई दिएकाले अहिले आफूसँग नभएको बयान उनीले दिएको प्रहरी निरीक्षक शाहीले बताए। जिप्रका जुम्लाका प्रहरी प्रमुख प्रहरी नायब उपरीक्षक दानबहादुर थापाले जुम्ला हिमा३ का १९ वर्षीया किशोरीले यही भदौ ३ गते रातिदेखि शिशु हराएको भनेर निवदेन दिएको जानकारी दिए। 'घटना निकै गम्भीर र संवेदनशील छ', उनले भने, 'अनुसन्धानका क्रममा भएकाले अहिले नै यो हो भन्न सकिन्न। हामीले विभिन्न दृष्टिकोणबाट अनुसन्धान गरिरहेका छौँ।' नाटकीय ढङ्गबाट बच्चाको अपहरण रोकायको अवैध सम्पर्कबाट शिशु जन्मेको बताइएको छ। किशोरीले गत कात्तिक महिनामा शिशुलाई जन्म दिएकी थिइन्। पीडित किशोरीका बुवा शक्तिबहादुर कठायतका अनुसार किशोरीले यस वर्ष राहदेव मावि मोफ्लाबाट माध्यमिक शिक्षा परीक्षा दिएकी थिइन्। उनले भने, छोरीलाई गाउँपालिकामा तालिम दिन्छु भनेर झक्याएर दानबहादुरले जबर्जस्ती सम्बन्ध राख्यो । शिशु जन्मेपछि अपहरण समेत गर्यो। न्याय माग्न जिल्ला प्रहरी कार्यालय जुम्ला पुगेका छौँ।' किशोरीले भने, 'यही भदौ ३ गते घर नजिकै पसलमा बसिरहेको थिए। राति ९:०० बजेतिर दानबहादुर त्यहाँ आएर मलाई भन्यो, 'तिम्रो आमालेले बोलाउनुभएको छ। मैले आमाले किन बोलाउनुभयो भनेर हतपत्त शिशुलाई पसलकै ओछ्यानमा राखेर हिँडे। ऊ (दानबहादुर) मसँग आएन। पछि आमाले नातिलाई किन छोडेर आइस्, छिटो यही लिएर आइज भनेर म पसल जाँदा शिशु त्यहाँ देखिन। शिशु हराएपछि करायौँ। स्थानीय प्रहरीलाई गुहार्यौँ। अहिलेसम्म शिशु भेटिएको छैन।' किशोरीले रोकायले नाटकीय तवरबाट आफ्नो शिशुलाई अपहरण गरेको आरोप रोकायमाथि लगाएकी छिन्। उनले भने , 'मलाई झुक्याएर नाटकीय ढङ्गले शिशुको अपहरण गरियो।' किशोरीले दोषीमाथि कारवाही गरी आफ्नो शिशु सम्पर्कमा ल्याइदिन र आफूलाई न्याय दिन सरकारसँग आग्रह गरेकी छिन्। आरोपित युवा पक्राउ परिसकेकाले थप अनुसन्धानका लागि आज सम्बन्धित जुम्ला पठाइने सुर्खेत प्रहरीले जनाएको छ।"
जनै पूर्णिमाको महिमा : नेवार समुदायले यस दिन किन पुँज्छन् भ्यागुतो ?,"श्रावण शुक्ल पूर्णिमाका दिनमा हिन्दूहरुले जनै पूर्णिमा पर्व धुमधामसँग मनाउँछन्। तर मलमास र पुरुषोत्तम मास परेको वर्ष भने यो पर्व भाद्र शुक्ल पूर्णिमाका दिनमा मनाइन्छ। यस पर्वलाई ऋषितर्पणी, रक्षाबन्धन, व्याँचा नकेगु पुन्हीँ पनि भनिन्छ। यो दिन वौद्धमार्गीहरुका लागि पनि महत्वको दिन हो। यसै दिनमा गौतम बुद्धले आफ्नो कामशक्तिमाथि विजय प्राप्त गरेका थिए भनेर वौद्धग्रन्थ ललितविस्तरमा उल्लेख छ। यस दिन स्वयम्भूमा पनि ठूलो मेला लाग्दछ। जनै पूर्णिमाका दिन व्रतबन्ध संस्कार गरेका हिन्दू तागाधारीहरुले दाह्रीकपाल, नङ काटेर बिहान स्नान गरी शुद्ध भएर शुद्ध वस्त्र पहिरेर शास्त्रोक्त विधिपूर्वक ब्राह्मणहरुद्वारा मन्त्र एवं स्तोत्र पाठ गर्दै पुरानो जनै निकाली नयाँ जनै धारण गर्दछन्। रक्षाबन्धनचाहिँ सबैले बाँध्न हुन्छ। जनै धारण गर्दा र रक्षाबन्धन बाँध्दा शरीरको रोगव्याध निको हुने र रक्षा पनि हुने विश्वास तागाधारीहरुमा छ। रक्षाबन्धन वर्षको एकपटक यसै दिन बाँध्ने चलन छ भने जनैचाहिँ वर्षभरिमा धेरैपटक फेर्नुपर्ने हुन्छ। मातृपितृ श्राद्धमा, शवयात्राबाट फिर्ता भएपछि, जुठो सुतकबाट शुद्ध भएपछि जनै फेर्नुपर्दछ। यस दिन पाटनको कुम्भेश्वरमा, गोसाइकुण्डमा र पशुपतिनाथमा ठूलो मेला लाग्दछ। भारतीय परम्पराको नकल गरी नेपालको तराई भेकमा दिदीबहिनीले दाजुभाइलाई रक्षाबन्धन (राखी) बाँध्ने र आशीर्वाद लिनेदिने चलन छ। यज्ञोपवीतका नै तन्तुमा विभिन्न नामका नौ देवताको आह्वान गरिन्छ। प्रथम तन्तुदेखि आह्वान गरिने ती देवताको नाम ॐकार, अग्नि, सर्प, सोम, पितृ, प्रजापति, अनिल, यम र विश्वदेव हो। जनैको ग्रन्थिमा ब्रह्मा, विष्णु र रुद्रको आह्वान हुन्छ। गायत्री र रुद्र मन्त्रले अभिमन्त्रित ब्रह्मसूत्रको निम्न मन्त्रले प्रार्थना गरिन्छ प्रजापतेर्यत्सहज पवित्र कार्पाससूत्रोद्भवब्रह्मसूत्रम्। अर्थात सुरुमा प्रजापतिसँगै जन्मेका, कपासको धागोबाट तयार हुने, अत्यन्त पवित्र हे ब्रह्मसूत्र, यसको प्रकाशन साथै जय सिद्धिद्वारा तिमी ब्रह्मत्व प्राप्तिमा सहयागी वन। कुनै देवदेवीको प्रीतिका लागि उनीहरुको मन्त्र, जाप र बिशेष तयार गरी पूजा गर्ने, धारण गर्ने, बालरक्षाको लागि विभिन्न रंगको धागो बाँध्ने चलन व्यवहारमा चलिआएको छ। यस दिन रक्षकै निमित्त अभिमन्त्रित डोरो बाँधिन्छ। एक पौराणिक कथाअनुसार देवतालाई दबाउन दानवी शक्ति प्रबल बनी सङ्ग्राममा अघि सर्यो। लामो समयसम्म युद्ध गर्दा पनि देवताको विजय हुन सकेन। अन्त्यमा देवगुरु बृहस्पतिले श्रावण शुक्ल पूर्णिमाको बिहान सुरक्षाको लागि रक्षाविधान तयार मारे। त्यसरी तयार पारिएको रक्षासूत्र इन्द्राणीलाई इन्द्रको नाडीमा बाँध्न लगाए र बृहस्पतिले यो मन्त्र पाठ गरे येन बद्धो बली राजा दानवेन्द्रो महावलः। तेन मन्त्रेण बध्नामि रक्षमा चल मा चल।। जैले अत्यन्त बलशाली दानवराज बली बाधिए, उसैले म तिमीलाई बाँध्छु, यसले तिमी सुरक्षित वन, विचलित नहोऊ भन्ने यस मन्त्रको अर्थ हो। त्यसपछि देवताहरुको बिजय भयो। त्यसैबेलादेखि सर्वसाधारणमा पनि रक्षा बन्धन बाँध्ने चलन चल्यो। एकातिर यो रक्षा बन्धन चाड ब्रह्माजीका मुखबाट निस्केका ऋषिहरुद्वारा पञ्चतत्वलाई दिक्बन्धन गरिएको दिन भनी शास्त्रले बताएको छ भने वामनावतार विष्णुद्वारा दैत्यराज वलिलाई वचनवद्ध गराई तीनै लोक दानका रुपमा खुस्काएको घटनाका स्मृतिसँग पनि जोडिन्छ। त्यसैले यस दिन ब्राह्मणले मन्त्र पाठ गर्दै यजमानको नाडीमा रक्षा बन्धन बाँधिदिन्छन्। अर्थात् रक्षा बन्धन बाँधिदिदै ब्राह्मणले यजमानलाई बलि राजाको दानशीलताको स्मरण गराउँछ। जनै पूर्णिमा चाडको अर्को महत्व गोसाइकुण्डको मेला हो। यस दिन नेपाल अधिराज्यका प्रायः सबैजसो ठाउँबाट तीर्थालुहरु काठमाडौँको उत्तरमा स्थित हिमालखण्डको १६००० फिट उचाइमा रहेको गोसाइकुण्डको मेला भर्न पुग्दछन्। अघि समुद्र म्रन्थनबाट निस्केको कालकूट विष घाँटीमा धारण गरेपछि शिवजी उग्र डाह खप्न नसकी हिमालयको यस खण्डमा आई आफ्नो त्रिशूल गाडी त्यहीँ खोचमा पल्टिए। त्रिशूल गाडेको पहाडको वक्षवाट तीनवटा जलका धारा छुटेर शिवजी सुतेको खोच भरिदियो। त्यसैको शीतलताले शिवजीको शरीरबाट विषको प्रभाव हटयो। त्यही जलधाराले यस कुण्डको रचना भएकोले यसबाट निकास भई बग्ने नदी त्रीशूली नामले विख्यात भयो। र शिवजीले आराम गरेको हुनाले सो ठाउँको नाम गोसाइँकुण्ड रहन गयो। गोसाइँकुण्डको प्रादुर्भाव भएको दिन जनै पूर्णिमा नै मानिन्छ। यसै दिनमा ऋषिहरुका नाममा तर्पण दिइने हुँदा यस दिनलाई ऋषितर्पणी पनि भन्ने गरिन्छ। नेवारहरुले यस दिनलाई ब्याँचा नकेगु पुन्ही भनेको विषयमा एउटा रोचक किवदन्ती प्रचलित छ। नेवारी भाषामा भ्यागुतालाई ब्याँचा भनिन्छ। यस दिन नेवार समुदायका किसानहरुले भ्यागुतालाई पक्रेर घरमा ल्याई भोजन गराउँछन्। खेतबारी खनजोत गर्दा किराफटयाङ्ग्रा, भ्यागुता हलोकोदालोले काटिएर मर्ने हुँदा त्यसको प्रायश्चितस्वरुप भ्यागुतालाई खोजेर ल्याई तिनको पूजा गरी भोजन गराउने गरिएको हो। भ्यागुतालाई कृषकको साथी पनि मानिन्छ। यसले चिच्याएर कराईकराई वर्षा गराउँछ। खेतको बालीनाली खाइदिने किराफटयाङ्ग्राहरु खाइदिन्छ। अर्को एक किंवदन्तीअनुसार आदिकालमा कण्टाकर्ण भन्ने एउटा भयङ्कर राक्षसलाई कसैले मार्न सकेनन्। एउटा सानो भ्यागुताले भासमा पारी उसलाई मारेको थियो। त्यसैले भ्यागुताको बहादुरी र बुद्धिको कदर गर्दै उसको गुणको सम्झनामा भ्यागुताको पूजा गर्ने र भोजन गराउने चलन चलेको हो। इन्द्र वर्षाका देवता हुन् र भ्यागुतालाई इन्द्रको प्रतिनिधि पनि भनिन्छ। श्रावण शुक्ल पूर्णिमाका दिनमा नौ थरीका गेडागुडीके परिकार क्वाँटी बनाएर खाने चलन पनि छ। क्वाँटी खानाले शरीरको गर्मी उत्रिने। तागत लाग्ने विश्वास गरिन्छ। मास, मुङ, चना, केराउ, भटमास, बोडी, सिमी, गहत राजमा एकै ठाउँमा मिसाएर भिजाई टुसा उमारेर तयार गरेको क्वाँटी पकाई खाँद स्वादिष्ट र स्वास्थ्यवर्धक पनि हुन्छ।"
जथाभावी मारिँदैछन् हात्ती,"चितवन : पछिल्लो २० वर्षमा नेपालमा ६७ वटा हात्ती मरे। यीमध्ये ३३ वटा हात्ती प्रतिशोधका कारण मारिएका छन्। मानवहात्ती द्वन्द्वका कारण विद्युतीय धरापमा, गोली हानेर हात्ती मारिएका छन्। बासस्थान साँघुरिएपछि मानव बस्ती छिर्ने हात्तीलाई मानिसहरूले आक्रमण गर्छन्। त्यस्तै यो अवधिमा ६ वटा चोरी सिकारीबाट मारिएको छ। झपा र उदयपुरमा तस्करले हात्ती मारेर दारा लगेका थिए। यी घटनाले हात्ती संकटमा परेको देखाउँछ। प्राकृतिक तथा सांस्कृतिक रूपले महŒव दिइने हात्तीको अस्तित्व संकटमा छ। चोरी सिकारी र मानवसँगको द्वन्द्व प्रमुख कारण हो। बाली र बस्ती जोगाउन हात्तीलाई करेन्टको धराप लगाउने कारण हात्ती मर्ने गर्छन्। बस्ती छिरेका अधिकांश हात्तीको शरीरमा गोली भेटिने गरेको कोसी टप्पु वन्यजन्तु आरक्षका प्रमुख संरक्षण अधिकृत अशोककुमार रामले बताए। उनले सचेतनाको अभावमा हात्ती संकटमा परेको बताए। हात्ती बाहिर निस्क्यो कि गोली खाएको घटना धेरै छन्। मरेको हात्तीको शरीरमा प्रशस्त गोली भेटिएको छ , उनले भने अब कुनै जनावर लोप हुन्छ भने त्यो हात्ती हो। अशोककुमारले हात्तीको विषयमा विद्यावारिधी गर्दै छन्। उनले विकास निर्माण, अतिक्रमणले हात्तीको बासस्थान घटेको बताए। पछिल्लो ५० वर्षमा हात्तीको वासस्थान ५० प्रतिशतले घटेको छ। हात्तीको तौल ४ देखि ६ टनसम्म हुन्छ। यो शरीर धान्न पनि दैनिक १ सय ५० देखि २ सय किलो खाना आवश्यक हुन्छ। यसका लागि १८ देखि २० घण्टा खाइरहनुपर्छ। चुरेको फेदीमा हिँड्ने क्रममा खाना नपाएपछि बस्ती प्रवेश गर्छ। टुक्राटुक्रा परेको वन क्षेत्रका कारण खाना र पानी खोज्ने बहानामा र अर्को वन जाने क्रममा बीचमा परेको बस्तीमा हात्ती पस्ने गर्छन्। २० वर्षको अन्तरालमा हात्तीको आक्रमणमा परेर २ सय ७४ ले ज्यान गुमाए। नेपालमा पालुवाबाहेक २ सय २७ वटा हात्ती छन्। पालुवा २ सय १० छन्। अन्य वन्यजन्तुको तुलनामा हात्तीको संरक्षणका कार्यक्रम सञ्चालन भएको पाइँदैन। बाघ, गैंडालगायतका वन्यजन्तुबारे अध्ययनअनुसन्धान धेरै हुने गरेको छ। उत्तिकै खतरामा परेको हात्तीकोे संरक्षण गर्न छुट्टै कार्यक्रम छैन। चितवन राष्ट्रिय निकुञ्जका प्रमुख संरक्षण अधिकृत अणनाथ बरालले हात्तीलाई मात्रै लक्षित कार्यक्रम आवश्यक भएको बताए। संरक्षण र पर्यापर्यटनको हिसाबले हात्ती नभई नहुने जनावर हो। यसको संरक्षण र व्यवस्थापनमा जति महŒव दिनुपर्ने हो, त्यति नसकेको हो कि भन्ने लागेको छ, बरालले भने । पश्चिम बंगालदेखि हात्ती चितवन राष्ट्रिय निकुञ्जसम्म आउँछन्। चुरेको झापादेखि हिँडेर हात्ती त्रिवेणीसम्म आइपुग्छन्। झापामा नियमित १२ वटासम्म हात्तीको बसोबास छ। विभिन्न राष्ट्रिय निकुञ्ज, वन्यजन्तु आरक्ष वा मध्यवर्ती क्षेत्रमा गस्ती, अध्ययन, अनुसन्धान तथा पर्यटकलाई घुमाउने काममा यी घरपालुवा हात्तीको प्रयोग हुने गरेको छ।"
अन्नपूर्णकर्मी सम्मानित,"राजविराज : अन्नपूर्णकर्मी मनोहर पोखरेल सम्मानित भएका छन्। उनले थारु सामुदायिक होमस्टे र थारु सांस्कृतिक संग्राहलयको प्रवद्र्धनका लागि निरन्तर समाचार लेखेका थिए। शनिबार कञ्चनरुपका मेयर बसन्तकुमार मिश्रले दोसल्ला ओढाउँदै सम्मानपत्र प्रदान गरे। कञ्चनरुप६ स्थित थारु संग्रहालयमा आयोजित कार्यक्रममा कोसी टप्पु वन्यजन्तु आरक्षका तत्कालिन प्रमुख संरक्षण अधिकृत रामदेव चौधरी, डिभिजन वन कार्यालय सप्तरीका प्रमुख सन्तोषकुमार झा, आइडिएस नेपालका टिम लिडर छोटेलाल चौधरी र जैबिक विविधता संरक्षणविज्ञ नन्दलाल माझी समेत सम्मानित भएका छन्। थारु समुदायको ऐतिहासिक संस्कृतिलाई जीवन्त राखि पर्यटकीय केन्द्र बनाउने उद्देश्यले ०७५ वैशाखमा थारू सामुदायिक होमस्टे र ०७७ कात्तिकमा थारू सांस्कृतिक संग्रहालय स्थापना गरिएको होमस्टेका अध्यक्ष बिष्णुदेव चौधरीले बताए।"
