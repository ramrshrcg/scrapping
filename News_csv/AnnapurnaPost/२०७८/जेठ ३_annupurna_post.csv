शीर्षक,विवरण
भारतमा कोरोनाविरुद्धको औषधि '२डीजी'लाई आपत्कालीन प्रयोगको अनुमति,"कोरोना भाइरस संक्रमण बिरामीको उपचारमा प्रयोग गर्ने उद्देश्यले भारतमा स्थानीय रूपमा विकसित एउटा नयाँ औषधिले स्वीकृति पाएको छ । औषधिसँग सम्बन्धित विषय हेर्ने भारतको सरकारी निकायले टूडीजी () नामक औषधिलाई प्रयोगको आपत्कालीन रूपमा अनुमति दिएको हो। कोभिडबाट अतिप्रभावित राजधानी दिल्लीका अस्पतालहरूमा यो औषधि पहिलो पटक प्रयोग गरिनेछ। सरकारले जारी गरेको विज्ञप्तिमा उक्त औषधि कोभिडबाट पीडित भएकाहरूका लागि अत्यन्तै लाभदायक रहेको उल्लेख छ। तर केही आलोचकहरूले कोभिड उपचारका लागि उक्त औषधिलाई आपत्कालीन स्वीकृति दिँदा आवश्यक पर्ने तथ्याङ्क उपलब्ध नभएको औँल्याएका छन्। टूडीअक्सीडीग्लुकोज () वा टूडीजी औषधि डिफेन्स रिसर्च डिभलप्मन्ट अर्गनाइजेशन (डीआरडीओ)ले डक्टर रेड्डीज नामक गरेको औषधि उत्पादकसँगको सहकार्यमा विकास गरेको हो। 'क्लिनिकल परीक्षणका नतिजाहरूले यो मलिक्यूलले अस्पताल भर्ना भएका बिरामीहरूलाई छिटो निको हुन सहयोग गर्छ र अक्सिजनप्रतिको निर्भरता कम गर्छ,' सरकारी विज्ञप्तिमा भनिएको छ। तर स्वास्थ्यविज्ञहरूले मानिसहरूमा गरिएको परीक्षणमा औषधिको प्रभावबारे प्रकाशित डेटाको कमीले यसको प्रभावकारिताबारे प्रश्न उत्पन्न भएको बताएका छन्। उक्त औषधि खासमा क्यान्सर रोगको उपचारका लागि विकास तथा परीक्षण गरिएको तर लामो समयसम्म प्रयोग गर्दा समेत स्वीकृत नगरिएको उनीहरूले औँल्याएका छन्। अहिलेसम्म कोभिड१९ को कुनै अचूक उपचार छैन र लक्षण कम गर्नका लागि प्रयोग हुने औषधिहरूको कोरोनाभाइरस महामारीको दोस्रो लहरसँग सङ्घर्ष गरिरहेको भारतमा नाटकीय रूपमा अभाव देखिएको छ। दुई करोड ४० लाख जनामा संक्रमण र २७०,००० जनाको मृत्यु भएको भारत अहिले कोरोना भाइरसको विश्वव्यापी महामारीको केन्द्रबिन्दु बनेको छ । केही सातायता मृत्यु हुने बिरामीको संख्या बढेसँगै घातक दोस्रो लहरले भारतका कैयौँ क्षेत्रमा क्षति पुर्याएको छ। कैयौँ अस्पतालहरू शय्या र अक्सिजनको अभावका कारण सामान्य उपचार दिन पनि नसक्ने अवस्थामा पुगेका छन्। सरकारी विज्ञप्तिमा यो औषधि मध्यमदेखि गम्भीर स्थितिमा रहेका बिरामीहरूलाई उपलब्ध गराइने 'एड्जङ्क्ट थेरपी' अर्थात् सहायक उपचारविधिमा यो औषधि प्रयोग हुने उल्लेख छ।"
"सर्वोच्चले भन्यो, लुम्बिनीमा जसपाका ४ सांसदलाई पदमुक्त नगर्नू (आदेशसहित)","काठमाडौं: सर्वोच्च अदालतले जनता समाजवादी पार्टीबाट बर्खास्त भएका लुम्बिनी प्रदेशका चार सांसदलाई पुनर्वहाली गर्ने आदेश दिएको छ। सोमबार न्यायाधीश नहकुल सुवेदीको एकल इजलासले जसपाबाट निर्वाचित चार सांसदलाई पदमुक्त गर्ने प्रदेशसभा सचिवालयको निर्णय संविधान र कानूनसम्मत नभएको ठहर गर्दै यथास्थितिमा राख्न आदेश दिएको हो। जसपाका सांसद विजयबहादुर यादव, कल्पना पाण्डे, सन्तोषकुमार पाण्डे र सुमन शर्मा रायमाझीले आफ्नै पार्टीविरुद्ध रिट दायर गरेका थिए। उनीहरुलाई सांसद पदबाट पदमुक्त गर्ने निर्णय कार्यान्वयन नगर्न अल्पकालीन अन्तरिम आदेश जारी भएको हो। फ्लोर क्रस गर्ने कर्णाली प्रदेशका चार सांसद पदमुक्त लुम्बिनी प्रदेशमा मन्त्री बनेका जसपाका चार सांसद पदमुक्त लुम्बिनीमा शंकर पोखरेललाई सघाउने जसपाका चार सांसद पार्टीविरुद्ध अदालतमा आफ्ना चार सांसद पदमुक्त गर्ने निर्णयविरुद्ध महन्थ ठाकुर निर्वाचन आयोगमा आदेशमा भनिएको छ, दुवै पक्षबीच छलफल भई अन्तरिम आदेश जारी हुने नहुने सम्बन्धमा निर्णय नभएसम्मको अवधिका लागि यी निवेदकहरूलाई लुम्बिनी प्रदेश सभा सदस्यबाट निष्काशन गर्ने लुम्बिनी प्रदेश सभाका सभामुखको मिति २०७८। १।१६ को निर्णय, प्रदेश सभाको सूचना एवम् सो सम्बन्धी पत्राचार कार्यान्वयन नगर्नु नगराउनु, यथास्थितिमा राख्नु भनी विपक्षीहरूका नाउँमा अल्पकालीन अन्तरिम आदेश जारी गरिएको छ। अदालतले छलफलका लागि जेठ १६ गतेलाई पेशी तोकिदिएको छ। पार्टीको निर्णयविपरीत लुम्बिनीका मुख्यमन्त्री शंकर पोखरेल नेतृत्वको सरकारमा मन्त्री बनेपछि उनीहरुलाई जसपाले कारवाही गरेको थियो । पदमुक्त भएपछि उनीहरु पार्टी र प्रदेशसभाले अन्याय गरेको भन्दै सर्वोच्च अदालत पुगेका हुन् । यता लुम्बिनी प्रदेशमा आफ्ना ४ जना सांसदलाई पदमुक्त गर्ने निर्णयविरुद्ध जनता समाजवादी पार्टीका अध्यक्ष महन्थ ठाकुर शुक्रबार निर्वाचन आयोग पुगेका थिए। अध्यक्ष ठाकुरले गैरकानुनी पत्र एवं सोसँग सम्बन्धी अन्य पत्र तथा निर्णयसमेत बदरका लागि यथाशीघ्र कानुनी प्रक्रिया अघि बढाउन आयोगलाई बुझाएको पत्रमा माग गरिएको थियो। यस्तो छ आदेश"
राष्ट्रियसभा सदस्यमा बादललाई मतदान गर्न एमालेको ह्वीप,"काठमाडौं : नेकपा एमालेले बागमती प्रदेशबाट राष्ट्रियसभामा रिक्त सदस्य पदको उपनिर्वाचनमा रामबहादुर थापामगर 'बादल'लाई मतदान गर्न ह्वीप जारी गरेको छ। एमाले महासचिव ईश्वर पोखरेलले पार्टीको तर्फबाट आधिकारिक उम्मेदवारलाई मतदान गर्न निर्देशन दिँदै प्रदेशसभा सदस्य र स्थानीय तहका प्रमुख उप्रमुखका पत्र पठाएका हुन्। बागमती प्रदेशको राष्ट्रियसभा सदस्य उपनिर्वाचनमा पार्टीको तर्फबाट आधिकारिक उम्मेदवार क, रामबहादुर थापामगर भएको जानकारी गराइन्छ। पत्रमा भनिएको छ, पार्टीको उम्मेदवारको पक्षमा निर्वाचन कार्यक्रमअन्तर्गत मिति २०७८ जेष्ठ ६ गते ०९०० बजे देखि १५०० बजेसम्म हेटौंडामा हुने मतदानमा अनिवार्य उपस्थित भई पार्टीका उम्मेदवारको चुनाव चिन्ह सूर्यमा मतदान गर्नुहुन पार्टी निर्णयानुसार निर्देशन गर्दछु। बागमती प्रदेश कमिटी बोधार्थ दिइएको पत्रमा कोरोना पिसिआर टेष्टको प्रमाण अनिवार्य लिएर आउन आग्रह गरिएको छ। निर्वाचन आयोगले राष्ट्रियसभा सदस्य पदको उपनिर्वाचनमा स्वास्थ्य मापदण्डलाई कडाईका साथ पालना गराउने बताएको छ। आयोगले निर्वाचनको दिन मतदान स्थल र मतदान केन्द्रमा प्रवेश गर्ने सबैले ७२ घण्टा अवधिभित्रको कोभिड १९ संक्रमण भएनभएको पीसीआर रिपोर्ट ल्याउनु पर्ने अनिवार्य गरेको छ।"
"एनएमबि बैंकको साढे ८ प्रतिशतको ऋणपत्र बिक्री खुला, प्रत्येक ६६ महिनामा ब्याज भुक्तानी",काठमाडौं : एनएमबि बैंकले साढे ८ प्रतिशत ब्याज दरको ऋणपत्र जारी गरेको छ। बैंकको ऋणपत्रमा छिटोमा जेठ ५ गते र पर्याप्त आवेदन नपरेमा १६ गतेसम्म आवेदन दिन सकिने छ। अंकित मूल्य एक हजार रुपैयाँ दरको ऋणपत्रका लागि कम्तिमा २५ कित्ताका लागि आवेदन दिनुपर्ने हुन्छ। बैंकले १० वर्ष अवधिको ऋणपत्र जारी गरेको हो। बैंकले प्रत्येक ६६ महिनामा ब्याज भुक्तानी गर्ने छ। साँवा ऋणपत्र परिपक्व भएपछि भुक्तानी हुने छ। बैंकले कुल २ अर्ब रुपैयाँ बराबरको ऋणपत्र जारी गरेको हो। यसमध्ये एक अर्ब २० करोड रुपैयाँको ऋणपत्र 'प्राइभेट प्लेसमेन्ट' बाट बिक्री गर्ने छ। बाँकी ८० करोडको ऋणपत्रमध्ये ४ करोडको सामूहिक लगानी कोषहरुलाई छुट्याएको छ। बाँकी ऋणपत्र मात्र सर्वसाधारणले खरिद गर्न पाउने छन्।
निःशुल्क उपचारका नाममा संक्रमितसँग मनपरी असुली,"विराटनगर : महेन्द्र मोरङ आदर्श बहुमुखी क्याम्पसमा कार्यरत नमिता निरौलालाई गत चैत ३० गते कोरोना संक्रमण पुष्टि भयो। उपचारका लागि भोलिपल्ट विराटनगरको कोसी अस्पताल कोभिड१९ उपचार केन्द्रमा भर्ना भइन्। प्रदेश १ सरकारले सञ्चालन गरेको यो अस्पतालमा एक्सरे मेसिन बिग्रिएको थियो। चिकित्सकले रेम्डेसिभिर नामक औषधिको आवश्यकता देखाइदिए पनि अस्पतालमा थिएन। कोसीमा असहज भएपछि निरौला थप उपचारका लागि वैशाख १४ गते नोबेल शिक्षण अस्पताल भर्ना भइन्। तर डिस्चार्ज पाएपछि गत शुक्रबार घर फर्कनुअघि अस्पतालले उपचारवापत भएको खर्चभन्दै थमाएको बिल देख्दा उनी छाँगाबाट खसेजस्तै भइन्। अस्पतालले उनलाई दुई हजार पाँच सय रुपैयाँका दरले १९ सेट पीपीई किन्न लगाइएको रहेछ। मलाई सहयोग गर्ने आफन्त विराटनगरमा कोही पनि थिएनन्। अस्पतालले नै भनेर जस्मिन फार्मेसीले औषधिदेखि लिएर अन्य स्वास्थ्य सामाग्रीको व्यवस्था गरिदिएको हो, उनले भनिन्, पछि बिल हेर्दा १९ सेट पीपीई किन्न लगाइएको रहेछ। खाना, अस्पतालको चार्ज, पीपीई र औषधिसहितको सबै गरेर ८७ हजार रुपैयाँको चेक थमाइदिएर अस्पतालबाट विदा भएँ। निरौलाका अनुसार उपचारका क्रममा अस्पतालले मोबाइल पनि खोसेर राखिदियो। आफन्त कोही नभएकाले खाना मगाउनलाई फोन गर्नुपर्छभन्दा पनि मोबाइल दिएनन्, उनले भनिन्, अस्पताल बसुन्जेल फोन गरेर टाढा भएका आफन्तलाई स्वास्थ्य अवस्थाका बारेमा जानकारी गराउनसमेत पाइनँ। सरकारसँग भएको सम्झौताअनुसार निःशुल्क उपचार हुनेमा उनी ढुक्क थिइन्। तर अस्पतालबाट उनले रेम्डेसिभिर औषधि पनि पाइनन्। उनले प्राप्त गरेको बिलअनुसार पीपीई लगायतका लागि ६० हजार सात सय १५ रुपैयाँ खर्च भएको देखिन्छ। खरिद गर्न लगाइएको ग्लोब्स, सेनिटाइजर, फेस सिल्ड, मास्क लगायतका सामाग्रीको मूल्य पनि त्यहीँभित्र समेटिएको निरौलाले बताइन्। नमिताले फार्मेसी सञ्चालकलाई दिएको ८७ हजार रुपैयाँको एनआईसी एसिया बैंकको चेक। बिलअनुसार एक दिनमा दुई सेटसम्म पीपीई किन्न लगाइएछ, उनले भनिन्, सहयोग गर्ने आफन्त कोही नभएको र आफू पनि सिकिस्त भएर उपचाररत रहेकाले सबै कुरा फार्मेसीले नै पठाइदिएको हो। पछि एकमुष्ठ बिल आउँदा मात्रै आफू आश्चर्यमा परेको उनले सुनाइन्। विभिन्न सामाग्री देखाइएपनि आफू बसेको बेडमा भने औषधिबाहेक केही नपुगेको गुनासो निरौलाको छ। उपचारमा खटिने चिकित्सक र स्वास्थ्यकर्मीले भने नराम्रो व्यवहार गरेनन्, उनले भनिन्, तर अस्पतालले भित्रभित्र संक्रमितसँग गलत ढंगले पैसा उठाइरहेको पाएँ। पावर हुने र पहुँच पुग्नेहरुले भने सबै कुरा निःशुल्क पाएको निरौलाको भनाइ छ। जस्मिन फार्मेसीका सञ्चालक योगेन्द्र मण्डलले भने चिकित्सकको सिफारिस र बिरामीको माग अनुसार खानादेखि लिएर पीपीई, औषधि लगायतका सामाग्री आफैँले पुर्याइदिएको बताए। कोरोना संक्रमण भएर वैशाख १४ गतेदेखि १३ दिनसम्म उपचारका लागि नोबेलमा बसेका सिरहाका मदन मोचीलाई पनि अस्पतालले पाँच सेट पीपीई किनाएको छ। उनले यस विषयमा असन्तुष्टि व्यक्त गरे। सरकार निःशुल्क उपचार भन्छ, मोचीले भने, यहाँ यस्तो ब्रह्म्मलुट। कोरोना पुष्टि भएपछि नोबेलमा उपचारका लागि भर्ना भएका निरौला र मोची उदाहरण मात्रै हुन्। सरकारसँग सम्झौता गरेर कोरोना भाइरस संक्रमितको निःशुल्क उपचार थालेको विराटनगरको नोबेल शिक्षण अस्पतालले निरौला र मोचीजस्तै उपचारका लागि भर्ना भएका संक्रमितहरुसँग विभिन्न बहानामा चर्को असुली गरिरहेको पाइएको छ। वैशाख १२ गतेबाटै शुल्क लिएर संक्रमितको उपचार थालेको नोबेलले संघीय सरकारसँग सम्झौता गरेर १६ गतेबाट निःशुल्क उपचार थालेको हो। कोरोनाको भयावह अवस्थामा औषधिबाहेक अरु केहीमा पैसा नलाग्ने प्रचार बाहिर गरिरहेको नोबेलले भित्रभित्रै पैसा कमाउन गलत ढंगले काम गरिरहेको नमिताका दाजु टंक निरौलाले बताए। औषधिबाहेक अरु केही पनि खर्च लाग्दैन भनिँदो रहेछ, उनले भने, तर भित्रभित्रै हदभन्दा बाहिर गएर संक्रमितको निःशुल्क उपचारका नाममा कमाउने धन्दा चलाइरहेको पाइयो। निःशुल्क उपचारको अपेक्षा बोकेर जाने संक्रमितलाई अस्पतालबाट बिदा हुनेबेलामा भने डरलाग्दो रकमसहितको बिल थमाउने गरिएको उनको गुनासो छ। सरकारले प्रत्येक बिरामीलाई उपचारका लागि रकम छुट्याइदिएको छ। अनि यसरी अवैध असली गर्न पाइन्छ ?, उनले भने, उपचारमा बसुन्जेल बाँचिने हो कि मरिनेभन्ने चिन्तासँगै दुखाईको पीडाले थिलथिलो भएका बिरामीले बिदा हुँदा पनि अस्पतालका कारण पैसा तिर्न नसक्दा रुँदै घर फर्कनुपर्ने अवस्था छ। निःशुल्क उपचार गर्नुपर्ने दायित्व बोकेको अस्पतालले आफूखुसी पैसा असुलेर बिरामीलाई थप पीडामा पार्न पाइँदैन। उपचारका नाममा पहुँच हुने र नहुनेबीचमा पनि ठूलो विभेद भइरहेको टंकको भनाइ छ। पहुँच पुग्नेलाई त्यत्तिकै र नपुग्नेसँग पैसा असुलिन्छ, उनले भने, उपचार सफल भएकोमा अस्पताललाई धन्यवाद दिएर हिँड्नुपर्ने बेला मन खिन्न बनाउँदै बिरामी निस्कनुपर्ने अवस्था छ। संक्रमितको उपचार गर्दै सामाजिक सेवा गरेजस्तो देखाएर टिठलाग्दो हर्कतका साथ खुलेआम असुली धन्दा मच्चाइएको उनको गुनासो छ। कोरोना महामारी फैलिएर बिरामीले उपचार नपाइरहेको अवस्थामा अस्पतालले अवैध कमाईमा ध्यान दिनु दुर्भाग्यपूर्ण भएको टंकले बताए। उपचारका लागि आफ्नी सासूलाई अस्पताल भर्ना गरेका यूरेश अधिकारीलाई पनि दैनिक दुई सेट पीपीई किन्न अस्पताल प्रशासनले भनेको थियो। दैनिक दुई सेट पीपीई किन्नुपर्छ भनिएको थियो। उपचारमा खटिने स्वास्थ्यकर्मीलाई एक सेट चैँ अनिवार्य दिनुपर्छ भनियो, उनले भने, सरकारसँगको सम्झौताको कुरा झिकेपछि अस्पताल चुप लाग्यो। त्यही पनि स्वास्थ्यकर्मीकै लागि भनेर दुई सेट चैँ किनेर दियौँ। धेरै संक्रमितले दैनिक पाँच हजार रुपैयाँभन्दा बढी खर्च गरेर पीपीई किन्नु परिरहेको जानकारी उनले दिए। आर्थिक अवस्था कमजोर भएका संक्रमित निःशुल्क उपचारको आशामा पुगेका हुन्छन्, अधिकारीले भने, तर कोरोना महामारीका समयमा जनसेवा गर्नुपर्ने अस्पतालले सरकारसँग गरेको सम्झौताविपरीत चरम असुली गरिरहेको छ। निःशुल्क उपचारका नाममा दैनिक पीपीई लगायतका सामाग्री किनाएर अस्पतालले ब्रह्म्मलुट मच्चाइरहेको उनले बताए। नोबेलजस्तै मोरङको बूढीगंगा गाउँपालिकास्थित विराट शिक्षण अस्पतालले पनि सरकारसँग सम्झौता गरेर कोरोना संक्रमितको उपचार गरिरहेको छ। विराटका कोभिड अस्पताल इन्चार्ज सुनिल देव सम्झौता अनुसार संक्रमितलाई पीपीई किन्न लगाउन नमिल्ने बताउँछन्। संक्रमितमा रहेको पुराना रोगको औषधिबाहेक केही पनि किन्न लगाउन मिल्दैन, उनले भने, पीपीई लगायतका सामाग्री हामी चैँ किन्न लगाउँदैनौँ। देवले अरु अस्पतालले के गर्छन् भन्ने विषय विराटसँग सम्बन्धित नहुने पनि बताए। नोबेल अस्पतालका निर्देशक डा राजेश नेपालले संक्रमितलाई पीपीई किन्न लगाइएको स्वीकार गरे। सरकारले दिएको रकमले उपचार गर्न पुग्दैन, उनले भने, कोभिडबाहेकको औषधि र पीपीई किन्न लगाउनै पर्ने बाध्यता छ। अस्पतालका प्रबन्धक नारायण दाहालले उपचारका लागि भर्ना भएका संक्रमित वा आफन्तले औषधिजस्तै दैनिक दुई सेट पीपीई किन्नैपर्ने बताए। औषधि र पीपीईबाहेक अरु सबै निःशुल्क गरिरहेका छौँ, दाहालले भने, उपचारमा खटिने चिकित्सक, स्वास्थ्यकर्मी र बिरामीलाई हेर्नका लागि कोभिड वार्डमा छिर्ने आफन्तले प्रयोग गर्ने पीपीई किन्न लगाउने गरिएको हो। गत वैशाख १२ गतेदेखि सोमबार बिहानसम्ममा उपचारका लागि नोबेलमा भर्ना भएका पाँच सय २८ संक्रमितमध्ये ६५ जनाको मृत्यु भइसकेको छ। तीन सयको हाराहारीमा डिस्चार्ज भए। नोबेलका कोभिड फोकल पर्सन दीपेश न्यौपानेका अनुसार सम्झौताअनुसार सरकारले बिरामीको अवस्थाका आधारमा उपचार खर्च बेहोर्छ। भेन्टिलेटर आवश्यक पर्ने संक्रमितका लागि १५ हजार र बेड तथा अक्सिजन एवं ल्याब परीक्षण मात्रै आवश्यक रहेका संक्रमितका लागि सात हजार रुपैयाँ सरकारबाट अस्पतालले प्राप्त गर्ने न्यौपानेले बताए। मोरङका सहायक प्रमुख जिल्ला अधिकारी सरद पोखरेलले उपचारका नाममा सरकारले तोकेकोभन्दा बाहिर गएर शुल्क लिन नपाइने बताए। यो गुनासो प्रशासनमा पनि आइसकेको छ, उनले भने, थप कुरा बुझ्ने काम भइरहेको छ। संक्रमितलाई पीपीई किन्न लगाइएको हो भने अस्पताललाई नै कारबाही हुने पोखरेलको भनाइ छ। नमितालाई जस्मिन फार्मेसीले दिएको एक सेट पीपीईसहित अन्य स्वास्थ्य सामाग्रीको बिल।"
स्वास्थ्य मन्त्रालयले अस्पताललाई भन्यो :बिरामीका आफन्तलाई अक्सिजन लिन नपठाउनू,"काठमाडौं : स्वास्थ्य तथा जनसंख्या मन्त्रालयले बिरामी वा आफन्तलाई अक्सिजन लिन नपठाउन अस्पताललाई निर्देशन दिएको छ। मन्त्रालय सह प्रवक्ता डासमिर कुमार अधिकारीले एक सूचना जारी गर्दै जारी गर्दै अक्सिजन जस्तो औषधिय विषय बिरामी वा आफन्तलाई नै लिएर आउनु भन्न नमिल्ने बताएका छन्। उनले आइएमयूमार्फत प्राप्त तथ्याङकमा आधारित भई स्वीकृत मापदण्ड भित्र देशभरका अस्पतालहरुमा अक्सिजन आवश्यकता अनुसार उपलब्ध गराउने कार्य भइरहेको बताएका छन्। केही अस्पतालले बिरामीलाई अक्सिजन लिएर आउने भएमात्रै उपचार गर्ने भनेपछि मन्त्रालयले ध्यानाकर्षण गराएको हो। स्वास्थ्य तथा जनसंख्या मन्त्रालयलाई आइएमयूमार्फत प्राप्त तथ्याङकमा आधारित भई स्वीकृत मापदण्ड भित्र रही देशभरका अस्पतालहरुमा अक्सिजन आवश्यकता अनसार उपलब्ध गराउने कार्य भइरहेको छ। जारी सूचनामा भनिएको छ, केही अस्पतालले बिरामीलाई अक्सिजन लिएर आउने भए मात्रै उपचार गर्ने भन्ने सुन्नमा आएकोमा मन्त्रालयको गम्भिर ध्यानाकर्षण भएको छ। अक्सिजन जस्तो औषधिय विषय बिरामी वा आफन्तलाई नै लिएर आउनु भन्नै नहुनेमा कहि कतै कसैले यस्तो गर्ने गर्नु भएको छ भने नर्गन नगराउनु हुन अनुरोध छ। मन्त्रालयले अस्पतालमा पुगेका अक्सिजन सिलिण्डरहरु अस्पतालको अक्सिजन आपुर्ती प्रणालीमा स्वतः जाने र सम्बन्धित व्यक्तिलाई उपलब्ध नगराउने व्यवस्था गर्न आग्रह गरेको छ।"
रामेछापमा संक्रमितको नयाँ रेकर्ड : एकैदिन १४५ जनामा कोरोना पुष्टि,"काठमाडौं : रामेछापमा सोमबार एकैदिन १४५ जनामा कोरोना संक्रमण पुष्टि भएको छ। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार मन्थली प्राथमिक स्वास्थ्य केन्द्रमा स्वाब संकलन गरी पठाइएको १०४ जनामध्ये ८० जना, दोरम्बा गाउँपालिकाबाट स्वाब सङ्कलन गरी पठाइएको ६५ जनामध्ये २८ जना, सुनापति गाउँपालिकाबाट स्वाब सङ्कलन गरी पठाइएका ३५ जनामध्ये २० जना र रामेछाप नगरपालिकाबाट स्वाब सङ्कलन गरी पठाइएको ३३ जनामध्ये १७ जनामा पीसीआर रिपोर्ट पोजेटिभ आएको हो। मन्थली नगरपालिकाका स्वास्थ्य संयोजक केशब फुयालका अनुसार मन्थली प्राथमिक स्वास्थ्य केन्द्रबाट गत बैशाख ३१ गते स्वाब संकलन गरी पठाइएको रिपोर्ट सोमबार आएको हो। उनका अनुसार मन्थलीमा गरिएको स्वाबमध्ये स्वास्थ्यकर्मी, दुरसञ्चारका कर्मचारी, निजामति कर्मचारी, सशस्त्र प्रहरी र सर्वसाधरणमा कोरोना भाइरस संक्रमण भएको छ। संक्रमण देखिएकामध्ये अधिकांश होम आइसोलेसनमा बसेका छन्। स्वास्थ्य कार्यालय रामेछापकाअनुसार जिल्लाबाट सोमबार तीन जनालाई रेफर गरिएको छ भने उनीहरुसहित १० जना डिस्चार्ज भएका छन्। जिल्लामा कोरोनाको दोस्रो लहर देखिपछि हालसम्म ४८५ जनामा कोरोना पुष्टि भएको छ। जिल्लामा कोरोनाभाइरस संक्रमितको संख्या दिन प्रतिदिन बढ्दै गएसँगै स्वाब परीक्षणको रिपोर्ट ढिला आउन थालेको गुनासो पनि बढ्न थालेको छ। स्वाब संकलन गरेपछि पीसीआर परीक्षणको रिपोर्ट ढिलो आउँदा समूदायमा कोरोना फैलिन गरेको स्थानीयको गुनासो व्याप्त छ । संक्रमित स्वाब दिन जाँदा लामो समयसम्म कुर्नपर्दा त्यहिँबाट फैलन सक्ने उनीहरुले चिन्ता व्यक्त गरेका छन्। समयमै रिपोर्ट नआउँदा संदिग्ध संक्रमित व्यक्तिको सम्पर्कमा आएकाहरु पत्ता लगाउन र उनीहरुको स्वाब नमूना संकलन गरी परीक्षणका लागि पठाउन ढिला गर्दा संक्रमण फैलने खतरा बढिरहेको छ। पहिलो लहरझैं कोरोनाको दोस्रो लहरमा कन्ट्याक्ट ट्रेसिङ जिल्लामा प्रभावकारी हुन नसकेको स्थानीयको गुनासो छ। जिल्लामा कोरोना भाइरस संक्रमितको संख्या बृद्धि भएसँगै निषेधाज्ञामा कडाई गरिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले जेठ ९ गतेसम्म निषेधाज्ञा जारी गरेको हो।"
कोरोना नियन्त्रणमा प्रदेश सरकार विचलित : रकमान्तरण गरी मन्दिर बनाउन साढे सात करोड,"धनगढी : प्रदेशका नागरिक कोरोना भाइरसले भटाभट मृत्यु भइरहेको बेला सुदूरपश्चिम प्रदेश सरकारका मन्त्रीहरु भने जेठको महिना कार्यकर्ता पोस्ने योजना वितरणमा जुटेका छन। कोरोना कारण सुदूरपश्चिममा सोमबारसम्म ३३८ जनाको मृत्यु भइसकेको छ भने ११ हजार ७४० जना प्रदेश भरी सक्रिय संक्रमित छन्। मुख्यमन्त्री तथा मन्त्रीपरिषदको कार्यालयले २० करोडका मर्मतका योजनामा बजेट माग गरेको घटना सेलाउन नपाउँदै प्रदेशको उद्योग, वन वातावरण तथा पर्यटन मन्त्रालयले गाउँ गाउँमा उद्योग खोल्ने रकम रकमान्तरण गरेर ७ करोड ४० लाखका कार्यकर्तामुखी योजनाहरु वितरण गरेको छ। उद्योग वन वातावरण तथा पर्यटन मन्त्री माया भट्टले गाउँ गाउँमा उद्योग खोल्नका लागि विनियोजन बजेटलाई पर्यटन करिडोरका नाममा मन्दिर, गुम्बा, मन्दिरका पर्खाल निर्माण, तटवन्ध, पदमार्ग निर्माण जस्ता ससाना योजनाका लागि रकमान्तर गरी वितरण गरेकी हुन्। उद्योग मन्त्री भट्टले पर्खाल निर्माण, पोखरी निर्माण, उद्यान निर्माण,खानेपानीका मुहान मर्मत, खोलाका किनारहरु संरक्षण, गल्क्षी संरक्षण, भुक्षण नियन्त्रण, गल्छी मर्मत जस्ता योजनामा कम्तीमा ५ लाख देखि २० लाखका योजनाहरु वितरण गरेकी छन्। असार नजिक आइरहेका बेला, उपभोक्ता समितिमार्फत गरिने यी योजनाबाट कमिसन आउने भएकाले पनि मन्त्रीका निजि सचिवालयहरु कर्मचारी यसमा लागेको हुन्। कोरोनाको रोकथाममा केन्द्रित हुनुभन्दा पनि अहिले प्रदेशका अधिकांश मन्त्रालयहरु रकमान्तरण गरेर समेत कार्यकर्ता पोस्ने र त्यसबाट कमिशन खाने खालका योजना बनाउन व्यस्त भएका छन्। संसदले पास गरेर रातो किताबमा आकर्षक कार्यक्रम राख्ने र ती कार्यक्रमहरु कार्यान्वयनका लागि वर्षभरी कुनै पनि गतिविधि नगर्ने परम्परा कायमै छ। आर्थिक वर्षको अन्त्यमा आएर रकमान्तरण गरी यसरी ससाना पटके योजना वनाएर कमिशन खाने परम्परा भने पुरानै हो। यो कमिशनबाहेक केही पनि होइन, साढे ७ करोड रकमले अहिले जनताका लागि अक्सिजनका प्लान्ट बन्थे, मरिरहेका जनताका लागि सिलिन्डर किने नि हुने, तर प्रदेश संरचना नै नराखेको भए हुन्थ्यो भन्ने भान हुन थाल्यो समाजसेवी प्रमोद पाठकले भने। सुदूरपश्चिम सरकारले चालु आर्थिक वर्षको वार्षिक बजेटमा स्थानीय तहहरुमा लघु तथा घरेलु उद्योग स्थापनाका लागि पुँजीगत अनुदान भन्दै ३ करोड ५० लाख विनियोजन गरेको थियो। यस्तै पर्यटन गुरुयोजनाले सुझाएका विभिन्न योजनाका लागि पनि वार्षिक बजेटमा २ करोड विनियोजन गरिएको थियो। यस्तै गाउँ गाउँमा उद्योग स्थापनाका लागि विनियोजन गरिएको ७ करोड ४० लाख बजेटलाई जेठको महिनामा आएर रकमान्तर गरिएको हो। उद्योग वन वातावरण तथा पर्यटन मन्त्रालयले ७ करोड ४० लाख रकम रकमान्तर गरी पिएलएमविआईएस (सरकारको खर्च गर्ने सफ्टवेयर) मा प्रविष्ट गरि दिनका लागि बैशाख २६ गते आर्थिक मामिला तथा योजना मन्त्रालयमा पठाएको छ आर्थिक मामिला तथा योजना मन्त्रालयका सचिव झलक राम अधिकारीले भने। जेठको पहिलो हप्ता पिएलएमविआईएसमा प्रविष्ट गर्नका लागि पत्र आएको छ, कहिले उपभोक्ता समिति गठन हुन्छ ? कहिले त्यसको लागत ईष्टीमेट हुन्छ ? अनि कहिले काम हुन्छ ? केही बुझ्न सकिएको छैन उनले भने। उनले, यसअघि नै वित्तिय सहमति भइसकेकाले अहिले ती योजनालाई प्रविष्ट गर्नुबाहेकको विकल्प नरहेको बताए। अधिकारीले सचिव भएर आउनु अघिका सचिव हरिराम विष्टले बैशाख ७ गते रकमान्तरणको सहमति दिएका थिए। विष्ट अहिले सामाजिक विकास मन्त्रालयका सचिव छन्। त्यतिबेला विष्टलाई आर्थिक मामिला तथा योजना मन्त्रालयको पनि सचिवको जिम्मेवारी थियो। पर्यटन क्षेत्रको विकासको बजेटको अधिकांस हिस्सा मन्दीरहरुमा मात्रै राखेको भन्दै उद्योग वन वातावरण तथा पर्यटन मन्त्री माया भट्ट विगतमा पनि आलोचित हुँदै आएकी छिन्। उनको निजि सचिवालयका व्यक्तिहरुले पटके योजनामा धेरै बजेट राख्न लगाएका छन्। पटके योजनाबाट कमिशन पनि आउने भएकाले यस्तो गरिएको हो स्रोतले भन्यो। उद्योग वन वातावरण तथा पर्यटन मन्त्रालयले रकमान्तरका लागि यही बैशाख १२ गतेको मन्त्रीपरिषदमा यसको प्रस्ताव लगेको थियो। असारे विकासको पक्षमा नरहेको बताउँदै आएका मुख्यमन्त्री त्रिलोचन भट्टको अध्यक्षतामा बसेको मन्त्रीपरिषदको बैठकले पनि यस प्रस्तावलाई पारित गरि दिएको छ। रकमान्तरणका लागि पठाएको पत्र। उद्योग वन वातावरण तथा पर्यटन मन्त्रालयका योजना भरतप्रसाद श्रेष्ठले बैशाख २६ गते मात्रै उक्त रकमान्तरण भएको रकम पिएलएमविआईएसमा प्रविष्ट गर्नका लागि आर्थिक मामिला तथा योजना मन्त्रालयलाई पत्र पठाए पछि त्यो रकम प्रविष्ट हुने क्रममा छ। प्रदेश सरकारले, हरेक स्थानीय तहमा घरेलु उद्योग स्थापना गरी नागरिकहरुलाई आत्मनिर्भर बनाउने भन्दै लोकप्रिय कार्यक्रम सार्वजनिक गरेको थियो। तर मन्त्रीको असक्षमताका कारण कुनै पनि स्थानीय तहमा उद्योग स्थापना हुन सकेनन्। मन्त्रालयले कुनै पनि गाउँमा एक पनि उद्योग स्थापना गर्न सकेन, यो मन्त्रीको पुरै असक्षमता हो। अहिले उद्योग स्थापनाको बजेट पदमार्ग, मन्दिर, गुम्बा, तटबन्धमा रकमान्तरण गर्नु राम्रो होईन नेपाल पर्यटन बोर्डका पूर्व सदस्य कृष्ण बहादुर महराले भने। मर्मतका योजना रोक्न अर्थ समितिको निर्देशन सुदूरपश्चिम प्रदेशका मुख्यमन्त्रीको सचिवालयले वितरणको तयारी गरेका २० करोडका मर्मतका योजना नबाँड्न संसदको सार्वजनिक लेखा समितिले निर्देशन दिएको छ। यो खबर अन्नपूर्ण पोस्ट अनलाइनले प्रकाशन गरेको थियो। आइतबार मुख्यमन्त्री तथा मन्त्रिपरिषदको कार्यालयलाई पत्र लेख्दै सार्वजनिक लेखा समितिकी सभापति नन्दा बमले अहिले मर्मतका योजनाभन्दा पनि जनतालाई अक्सिजनको आवश्यकता भएकाले ती योजना नबाँडनु भन्दै निर्देशन दिएकी छन। अहिले जनता कोभीडका कारण अक्सिजन नपाएर ज्यान गुमाउन बाध्य भइरहेका छन, यस बेला २० करोड रकम मर्मतमा नबाँडनू भनेर निर्देशन दिइएको छ उनले भनिन्,त्यो रकम संसदबाट पास नभएको रकम हो, त्यो मुख्यमन्त्रीको सचिवालयले दिन मिल्दैन, हामीले रोक्न निर्देशन दिईसकेका छौं। सार्वजनिक लेखा समितिले, आर्थिक मामिला तथा योजना मन्त्रालयलाई पनि औचित्य पुष्टी नै नभएका २० करोडका योजनाहरुमा वित्तिय सहमति नदिन पत्र पठाइएको सभापति बमले बताइन् । आर्थिक मामिला तथा योजना मन्त्रालयलाई पनि हामीले ती योजनाको औचित्य पुष्टी गर्न भनेका छौ सभापति बमले भनिन्। अहिले आएर कोभीडको महामारीले नागरिकको ज्यान गइरहेका बेला मर्मत शिर्षकमा बजेट दिनु भनेको असारे विकासलाई प्रसय दिनु भएको उनको भनाई छ। यो सरासर कार्यकर्ता पोस्ने बजेट हो, यसलाई वितरण नगर्न निर्देशन भएको छ बमले थपिन्। कोरोना संकटमा असफल प्रदेश सरकार : कार्यकर्ता पोस्न २० करोड बाँड्ने योजना बनाउँदै"
भक्तपुरमा १० दिनपछि शून्य मृत्यु : संक्रमितभन्दा डिस्चार्ज हुने बढी,"भक्तपुर : भक्तपुरमा कोरोना भाइरस संक्रमणको कारण लगातार १० दिनपछि आइतबार शून्य मृत्यु भएको छ। स्वास्थ्य कार्यालय भक्तपुरको तथ्यांकअनुसार यहाँ वैशाख २३ गतेदेखि दैनिक संक्रमितको मृत्यु भइरहेको थियो। जुन सिलसिला जेठ १ गतेसम्म जारी रहेको थियो तर आइतबार जेठ २ गते उक्त सिलसिलामा ब्रेक भएको हो। कार्यालयका प्रमुख कृष्ण मिजारले भक्तपुरमा आइतबार एकसय ८८ जना नयाँ संक्रमित थपिँदा कुनै पनि संक्रमितको मृत्यु नभएको जानकारी दिए। भक्तपुरमा वैशाख २८ गते अहिलेसम्मकै सबैभन्दा बढी ९ जना संक्रमितको मृत्यु भएको थियो। त्यस्तै वैशाख ३० गते ६ जना, वैशाख २९ गते ५ जना, वैशाखकै २६ र ३१ गते ४४ जना संक्रमितले ज्यान गुमाउँदा बैशाख २७ गते ३ जना संक्रमितको मृत्यु भएको थियो। जेठ महिनाको पहिलो दिन भने ५ जना संक्रमितको मृत्यु भएको स्वास्थ्य कार्यालयका प्रमुख मिजार बताउँछन्। उनले भने तर जेठ २ गते मृत्यु शून्य रह्यो। उनका अनुसार भक्तपुरमा अहिलेसम्म कोरोना भाइरस संक्रमणका कारण ज्यान गुमाउनेको संख्या १८३ पुगेको छ। जसमा पुरुष ११९ जना र महिला ६४ जना रहेका छन्। यहाँका ४ नपामध्ये सबैभन्दा बढी मध्यपुर थिमिका ४७ जना पुरुष र २० जना महिला गरी ६७ जना संक्रमितको ज्यान गएको छ। भक्तपुरका ३३ जना पुरुष र २१ जना महिला गरी ५३ जना तथा सूर्यविनायक नपाका २९ जना पुरुष र १७ जना महिला गरी ४६ जना संक्रमितको मृत्यु भएको स्वास्थ्य कार्यालयको तथ्यांकले देखाउँछ। सबैभन्दा कम चाँगुनारायण नपाका १० जना पुरुष र ६ जना महिला गरी १६ जना संक्रमितले ज्यान गुमाएका छन्। संक्रमितभन्दा डिस्चार्ज हुने बढी कार्यालयको तथ्यांकअनुसार भक्तपुर थपिने नयाँ संक्रमितको संख्याभन्दा डिस्चार्ज हुनेहरु केही बढेका छन्। पछिल्लो समय १८८ जना नयाँ संक्रमित थपिँदा २८२ जना डिस्चार्ज भएको कार्यालय प्रमुख मिजारले बताए। तर समग्र संक्रमितको संख्याको तुलनामा डिस्चार्ज हुने संख्या चित्तबुझ्दो नभएको उनले सुनाए। भक्तपुरमा कुल संक्रमितको ६९७३ प्रतिशतमात्रै डिस्चार्ज भएका छन्। जबकि नेपालमा कुल संक्रमितको डिस्चार्ज हुने दर ७४४ प्रतिशत रहेको छ। भक्तपुर र नेपालको संक्रमितको मृत्युदर भने समान ११ प्रतिशत रहेको छ। भक्तपुरमा हालसम्म संक्रमितको संख्या १६ हजार ६३२ पुगेको छ। जसमा ९ हजार १६९ जना पुरुष र ७ हजार ४६३ महिला रहेका छन्। यसमध्ये ६ हजार ४९१ जना पुरुष र ५ हजार १०८ जना महिला गरी ११ हजार ५९९ जना संक्रमित डिस्चार्ज भएका छन्। ४ हजार ८५० जना सक्रिय संक्रमित भक्तपुरमा सक्रिय संक्रमितको संख्या ४ हजार ८५० जना रहेका छन्। जसमा २ हजार ५५९ जना पुरुष र २ हजार २९१ जना महिला रहेका छन्। यहाँका ४ नपामध्ये सबैभन्दा बढी मध्यपुर थिमिमा एकहजार ६४२ जना सक्रिय संक्रमित रहेका छन्। सूर्यविनायकमा एकहजार ३३२ जना, भक्तपुरमा ८६२ जना र चाँगुनारायण नपामा ५८९ जना सक्रिय संक्रमित छन्। सक्रिय संक्रमितमध्ये २३५ पुरुष र १९० महिला गरी ४२५ जना सम्पर्क बाहिर रहेको स्वास्थ्य कार्यालयले जनाएको छ। यहाँका १५५ जना पुरुष र १०९ जना महिला गरी २६४ जना सक्रिय संक्रमित अस्पताल तथा नपाको आइसोलेसन सेन्टरमा उपचाररत छन्। यो कुल सक्रिय संक्रमितको ५४४ प्रतिशतमात्रै हो। ९४५६ प्रतिशत अर्थात ४ हजार ५८६ जना सक्रिय संक्रमित होम आइसोलेसनमा रहेको स्वास्थ्य कार्यालयका प्रमुख मिजारले जानकारी दिए।"
सरकार पुनर्गठनपछि पहिलो पटक मन्त्रिपरिषद्को बैठक,"काठमाडौं : वर्तमान सरकार गठनपछि आज पहिलो पटक मन्त्रिपरिषद्को बैठक बसेको छ । प्रधानमन्त्री निवास बालुवाटारमा साँझ भएको बैठकमा कोभिड१९ रोकथाम तथा नियन्त्रणको समीक्षा, उपचार र सेवाका लागि अत्यावश्यक भौतिक र कानूनी पक्षहरुबारे छलफल जारी रहेको छ। कोरोना सङ्क्रणको दोस्रो लहर विस्तार भएपछि रोकथामका लागि मुलुकका ७३ जिल्लामा निषेधाज्ञा जारी छ । आगामी आर्थिक वर्षको नीति तथा कार्यक्रम र बजेटबारेमा पनि सरकारले गृहकार्य गरिरहको छ । राष्ट्रपति विद्यादेवी भण्डारीले प्रतिनिधिसभामा ठूलो दल रहेको नेकपा (एमाले) का अध्यक्ष केपी शर्मा ओलीलाई प्रधानमन्त्रीमा तेस्रो कार्याकालका लागि गत वैशाख ३० गते नियुक्त गरेकी थिइन्।"
"अर्घाखाँचीमा कोरोना भाइरसबाट ४० जनाको मृत्यु, १६२० संक्रमित","सन्धिखर्क : अर्घाखाँचीमा हालसम्म कोरोना भाइरस संक्रमणका कारण ४० जनाको मृत्यु भएको छ। सन्धिखर्क नगरपालिकामा ११, भुमिकास्थान नगरपालिकामा १०, शितगंगा नगरपालिकामा ८, मालारानी गाउँपालिकामा ६, पाणिनि गाउँपालिकामा ४ र छत्रदेव गाउँपालिकामा १ जना गरी ४० जनाको कोरोनाले मृत्यु भएको सहायक प्रमुख जिल्ला अधिकारी विनोद खनालले जानकारी दिए। जिल्लामा हालसम्म १६ सय २० जनामा कोरोनाको संक्रमण भएको छ। जस्मा ८ सय ९८ जनाले उपचारपछि कोरोना रोग जितेर घर फर्किएका छन्। हाल ६ सय ८२ जना कोरोना संक्रमित रहेका छन्। पछिल्लो २४ घण्टामा जिल्लामा १९ जनामा कोरोना संक्रमण पुष्टि भएको छ। जसमध्ये सन्धिखर्क नगरपालिकामा ९, भुमिकास्थान नगरपालिकामा ७, शितगंगा नगरपालिकामा १ जना, मालारानी गाउँपालिकामा २ जनामा कोरोना संक्रमण पुष्टि भएको हो।"
"संक्रमण घट्न सकेन, केही हप्ता अझै चुनौतिपूर्ण","काठमाडौं : स्वास्थ्य तथा जनसङ्ख्या मन्त्रालयले कोभिड१९ को महामारी नेपालमा केही हप्ता अझै पनि चुनौतिपूर्ण रहने जनाएको छ। मन्त्रालयले सूचना जारी गर्दै केही हप्ता अझै पनि चुनोतिपूर्ण रहेने सबै संयमित र सहयोग भई एकजुट भएर काम गर्नुपर्ने बताएको छ। मन्त्रालयका सहप्रवक्ता डा समिरकुमार अधिकारीले स्वास्थ्य क्षेत्र दिनरात कोभिड१९ विरुद्धको लडाईंमा लागि पर्दा पनि सङ्क्रमण जति घटनुपर्ने हो त्यति घट्न नसकिएको बताए। उनले विवाह, व्रतबन्ध, चौरासी पूजा जस्ता सामाजिक कार्य र भेला, उद्घाटन जस्ता राजनैतिक कार्यको नाममा हुने ठूला जनमानस सङ्क्रमणको कारण रहेको उल्लेख गरे। उनले कोभिड१९ को रोकथाम र नियन्त्रणका लागि जारी गरिएका जनस्वास्थ्यका मापदण्ड लागु नगरिएको सङ्क्रमण बढिरहेको जनाए । मन्त्रालयले जनस्वास्थ्यका मापदण्ड र निषेधज्ञा पालना गर्न आग्रह गरे। उनले निषेधज्ञाको समयमा अझै पनि मानिसहरु आवतजावल ५९ प्रतिशत मात्र कमि आएको भन्दै आवतजावतलाई पूर्णतया रोक लगाउनुपर्ने बताए। जनजीवनमा कठिनाई पर्न गए पनि हामीसंग संक्रमण रोकथाम, नियन्त्रण, तयारी, सहकार्य समन्वय आदिका लागि गरिएको निषेधज्ञाको अझै पनि बुझी नबुझी लुकीछिपि वा खुल्मखुल्ला उल्लङ्घन भइरहेको देखिन्छ उनले जारी गरेको सूचनामा भनिएको छ। यस्तै कोरोना भाइरस विरुद्धको लडाई मन्त्रालयको एक्लैको नभई सवैको भएको भन्दै यसको रोकथाम, उपचार र नियन्त्रणमा सबैको सहयोग हुनुपर्ने बताए। मन्त्रालयको अनुसार मोरङ, काठमाडौँ, रुपन्देही, काभ्रे, ललितपुर, भक्तपुर, मोरग, कैलाली, कास्की, बाँके, दाङ, चितवन, सुर्खेत, झापा, कन्चनपुर, मकवानपुर, धनुषा, सुनसरी, पर्सा, बर्दिया र पाल्पा बढी सङ्क्रमणको उच्च जोखिम रहेको जनाएको छ । आजमात्र नेपालमा नौ हजार २४७ जना सङ्क्रमित, २१४ को निधन र पाँच हजार ७६७ निको भइ घर फर्किएका छन्।"
दुई दिनमा निगमले ल्यायो ९७५ थान अक्सिजन सिलिण्डर,"काठमाडौं : अक्सिजन अभावले मुलुकका विभिन्न अस्पतालमा कोभिड१९ का बिरामीको उपचारमा कठिनाइ भइरहेका बेला राष्ट्रिय ध्वजाबाहक नेपाल वायुसेवा निगम (नेपाल एयरलाइन्स) का जहाजले विभिन्न मुलुकबाट धमाधम अक्सिजन सिलिण्डर नेपाल ल्याइरहेका छन्। निगमको वाइड बडी ए ३३० जहाजले चीन र ओमानबाट अक्सिजन सिलिण्डरलगायत अत्यावश्यक स्वास्थ्य सामग्री ल्याएको छ। निगमको जहाजले बेइजिङ्बाट आइतबार र सोमबार ९७५ थान अक्सिजन सिलिण्डर काठमाडौँ ल्याएको छ। निगमका महाप्रवन्धक डिमप्रकाश पौडेलका अनुसार दुई दिनमा क्रमशः ४०० र ५७५ अक्सिजन सिलिण्डर र १५७ अक्सिजन कन्सर्नट्रेटर ल्याइएको छ। चीनबाट थप दुई उडानमार्फत अक्सिजन सिलिण्डर ल्याउने तथा अन्य स्वास्थ्य सामग्री पनि ल्याउने योजना रहेको छ। निगमले यसअघि वैशाख २८ गते चीनबाटै ४०० थान अक्सिजन सिलिण्डर, १० थान भेण्टिलेटरसहितका स्वास्थ्य सामग्री काठमाडौँ ल्याएको थियो। यीसबै सामग्री चीन सरकारले अनुदान स्वरुप नेपाललाई दिएको हो। चीन सरकारको दुई हजार अक्सिजन सिलिण्डर अतिरिक्त चीनस्थित नेपाली एनआरएन आइसिसिले सहयोगमा १०० थान, चीनमा रहेका एक नेपाली तथा अन्य चिनियाँ नागरिकको सहयोगमा ७६ थान, होङसी ग्रुपले २७ थान र करुणा फाउण्डेशनको सहयोगमा ११० थान गरी कुल अतिरिक्त ३१३ वटा अक्सिजन सिलिण्डर नेपाल ल्याउने निगमले जनाएको छ। गत शनिबार पनि निगमले गैर आवासीय नेपाली सङघको सहयोग र नेपाली दूतावास ओमनको सहकार्यमा ओमनबाट सहयोग स्वरुप प्राप्त भएको ५६० थान अक्सिजन सिलिण्डर काठमाडौँ ल्याएको थियो। चीनबाट झिकाइएको अक्सिजन सिलिन्डर राजधानी भित्रिँदै निजीक्षेत्रले चीनबाट झिकाएको अक्सिजन सिलिन्डर तातोपानी भन्सार आएको छ। दुइ हजार पाँच सय ३० थान खाली सिलिन्डर भन्सार जाँचपास पछि आजै राजधानी पुग्ने तातोपानी भन्सार कार्यालयका सूचना अधिकृत रामचन्द्र ढकालले जानकारी दिए। नेपाः हिमा ट्रेड लिङ्क कम्पनीले झिकाएको मध्यम खालको ११ केजी तौलको उक्त सिलिन्डर सिल्क ट्रान्सपोर्ट प्रालिले ढुवानी गरेको ट्रान्सपोर्टका अध्यक्ष रमेश शेर्पाले बताए। चीनबाट झिकाइएको जम्मा २० हजार सिलिन्डरमध्ये दुइ हजार थान नेपाल वायुसेवा निगमको वाइडबडी जहाजबाट ल्याइने र १८ हजार थान सडक मार्ग हुँदै राजधानी ल्याइने बताइएको छ।"
भन्सार जाँचपासलाई छरितो बनाउन अर्थमन्त्री पौडेलको निर्देशन,"काठमाडौं : अर्थमन्त्री विष्णुप्रसाद पौडलले कोभिड१९ को रोकथाम, उपचार र नियन्त्रणसँग सम्बन्धित स्वास्थ्य सामग्री, उपकरण र औषधिको भन्सार जाँचपासलाई सबैभन्दा प्राथमिकता दिएर छिटो र छरितो बनाउन निर्देशन दिएका छन्। भर्चुअल माध्यमबाट सोमबार आयोजना गरिएको कार्यक्रममा अर्थमन्त्री पौडेलले भन्सार विभागका महानिर्देशक, उपमहानिर्देशक, विभिन्न भन्सार कार्यालयका प्रमुखहरुलाई उक्त निर्देशन दिएका हुन्। उनले नेपाल सरकार, प्रदेश, स्थानीय तह, गैरसकारी संस्था, निजी क्षेत्रले आयात गर्ने लिक्विड अक्सिजन, अक्सिजन सिलिन्डर, अक्सिजन प्लान्ट र त्यसका पार्टपूर्जा लगायतका सामग्रीको बिना झन्झट भन्सार जाँचपास गरी आपूर्तिलाई थप सहज बनाउन निर्देशन दिएका हुन्। उनले एकातिर कोभिड१९ बाट जोगिनुपर्ने र अर्कातिर प्रभावकारी रुपमा कार्य सम्पादन गर्नुपर्ने अवस्था रहेको उल्लेख गर्दै स्वास्थ्य मापदण्ड पालना गरी काम गर्न कर्मचारीहरुलाई आग्रह गरे। अर्थमन्त्री पौडेलले कोभिड१९ को उपचारका लागि आयात भएका वस्तुको परिणाम र मूल्य सहित दैनिक रुपमा जानकारी गराउन पनि निर्देशन दिए। सो अवसरमा अर्थसचिव शिशिरकुमार ढुङ्गानाले कोभिड१९ को रोकथाम, नियन्त्रण र उपचारसँग सम्बन्धित सामग्रीहरुको भन्सार जाँचपास सम्बन्धी संक्षिप्त कार्यविधि जारी गरी लागू गर्न निर्देशन दिए। राजस्व सचिव रामशरण पुडासैनीले छिटो जाँचपासका लागि छिमेकी मुलुकको भन्सार कार्यालयहरुसँग समन्वय गरी चौबिसै घण्टा प्रभावकारी रुपमा काम गर्न निर्देशन दिए।"
"भेन्टिलेटर, अक्सिजन र औषधिको व्यवस्था गर्न सर्वोच्चको अन्तरिम आदेश","काठमाडौं : सर्वोच्च अदालतले कोरोना भाइरस संक्रमितलाई आवश्यक पर्ने भेन्टिलेटर, अक्सिजन र औषधिको व्यवस्था गर्न अन्तरिम आदेश जारी गरेको छ। न्यायाधीश नहकुल सुवेदीको एकल इजलासले सोमबार उक्त आदेश जारी गर्दै कोरोना भाइरसको संक्रमण भएको व्यक्ति उपचार नपाएर मर्ने अवस्था आउन नदिनका लागि कोभिडको उपचार हुने भनिएको कुनै पनि अस्पतालमा सघन उपचार कक्ष तथा भेन्टिलेटरको व्यवस्था गर्न भनेको छ। प्रधानमन्त्री तथा मन्त्रिपरिषद्को कार्यालय एवं गृह, स्वास्थ्य तथा जनसंख्या, कानून, न्याय तथा संसदीय मामिला र अर्थ मन्त्रालयलाई विपक्षी बनाई अधिवक्ता मनीषकुमार श्रेष्ठले आइतबार दायर गरेको रिट निवेदनमाथिको प्रारम्भिक सुनुवाइमा उक्त आदेश जारी भएको हो। 'हरेक अस्पताल तथा स्वास्थ्य संस्थामा पर्याप्त मात्रा विशेषज्ञ पठाई उचित उपचारको व्यवस्था गर्नू,आइयियू तथा भेन्टिलेसनको प्रयोग गर्नका लागि विशेषज्ञको ब्यवस्था गर्नू', आदेशमा भनिएको छ, 'त्यतिकै थन्किएर रहेका आइसियू तथा भेन्टिलेसन मेसिनहरुलाई चुस्त र दुरुस्त बनाई प्रयोगमा ल्याउनू।' नेपालको संविधानको धारा ३५ (१) मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने र कसैलाई पनि आकस्मिक स्वास्थ्य सेवाबाट वञ्चित नगर्न आदेशमा भनिएको छ। के छ आदेशमा ?"
खिमलाल देवकोटालाई मतदान गर्न माओवादी केन्द्रको आह्वान,"काठमाडौं : नेकपा माओवादी केन्द्र बागमती प्रदेशबाट राष्ट्रियसभामा रिक्त सदस्य पदको उपनिर्वाचनमा खिमलाल देवकोटालाई मतदान गर्न आह्वान गरेको छ। सोमबार माओवादी केन्द्रका बागमती प्रदेश सहइन्चार्ज हितमान शाक्य, प्रदेश अध्यक्ष नारायण दाहाल र संसदीय दलका नेता शालिकराम जमकट्टेलले संयुक्त विज्ञप्ति जारी गर्दै कलम चुनाव चिन्हमा मतदान गरी देवकोटालाई जिताउन अनुरोध गरेका हुन् । रामबहादुर थापाले पार्टीको नीति, विधि र अनुशासन नमानि प्रतिगमनकारी तत्वको मतियार भई गणतन्त्र, संघीयता र संविधान विरोधी गतिविधिमा लागेकाले पार्टीले राष्ट्रिय सभा सदस्यबाट कारबाही गरेकोले खाली भएको विज्ञप्तिमा उल्लेख छ। खाली स्थानमा हाम्रो पार्टी नेपाल कम्युनिष्ट पार्टी (माओवादी केन्द्र), नेपाली कांग्रेस लगायतका अन्य पार्टीहरुको समर्थन र सहयोगमा साझा उम्मेद्वारको रुपमा डा खिमलाल देवकोटाले उम्मेद्वारी दिनु भएको छ । जारी विज्ञप्तिमा भनिएको छ, संघीयता, गणतन्त्रका उपलब्धिहरुलाई नीतिगत ढंगले सुदृढ गर्ने स्थान राष्ट्रिय सभामा यस विषयका विज्ञ, ज्ञाता र सक्षम व्यक्तित्व डा खिमलाल देवकोटालाई विजय गराउन हामी संघीयता पक्षधरहरुको दायित्व बन्न आउँछ । एमालेकै माधवकुमार नेपाल पक्षको समर्थन पाएका देवकोटालाई कांग्रेस, माओवादी केन्द्र र जनता समाजवादी पार्टी (जसपा)को साथ छ। नेपाल पक्षले साथ नदिए थापा राष्ट्रियसभामा पुनर्निर्वाचित हुन गाह्रो हुनेछ। राष्ट्रियसभा सदस्य निर्वाचनका लागि प्रदेशसभा सदस्य एक जनाको मतबराबर ४८ मत र स्थानीय तहका प्रमुख र उपप्रमुखको एक मतबराबर १८ मत गणना हुने बागमती प्रदेश निर्वाचन आयोगको कार्यालयले जनाएको छ। प्रदेशभित्र १ सय १० प्रदेशसभा सदस्यको ५ हजार २ सय ८० र १ सय १९ स्थानीय तहका २ सय ३८ अध्यक्ष र उपाध्यक्षका ४ हजार २ सय ८४ मत रहेको निर्वाचन कार्यालयले जनाएको छ। जम्मा ९ हजार ५ सय ६४ मत रहेकोमा एमालेको मात्र मतसंख्या ९ हजार ५ सय ५६ छ। तीमध्ये प्रधानमन्त्री केपी शर्मा ओली पक्षका ३४ प्रदेशसभा सदस्यको १ हजार ६ सय ३२ मत छ। नेपाल पक्षका २३ प्रदेशसभा सदस्यको १ हजार १ सय ४ मत छ। माओवादी केन्द्रको २३ प्रदेशसभा सदस्यको १ हजार १ सय ४, कांग्रेसका २२ प्रदेशसभा सदस्यको १ हजार ५६ मत छ। नेमकिपाका दुईसहित अन्य आठ प्रदेशसभा सदस्य छन्।"
"अरबको सामुद्रिक आँधीको असर सगरमाथालगायतका हिमालमा पनि, तत्काल आरोहणमा नजान सुझाव","काठमाडौ: अरब सागरमा विकसित भएको सामुद्रिक आँधीको प्रभावका कारण सगरमाथासहितको हिमाल आरोहण प्रभावित भएको छ । मौसम अनुकूल नहुँदा बिहीबारदेखि नै सगरमाथा आरोहण प्रभावित भएको पर्यटन विभागका निर्देशक मीरा आचार्यले जानकारी दिए। मौसम प्रतिकुल हुँदा अहिले आरोहण भएको छैन, आधार शिविरबाट आचार्यले भने, यतिबेला सयौँ आरोही आधार शिविरमा अनुकूल मौसमको पर्खाइमा हुनुहुन्छ । यस वर्ष वसन्त यामको सगरमाथा आरोहण गत वैशाख २४ गतेदेखि शुरु भएको थियो । उक्त दिन शेर्पा आरोहीको टोलीले बाटो बनाउने क्रममा शिखर पुगेसँगै व्यावसायिक आरोहण शुरु भएको पर्यटन विभागले जनाएको छ । त्यसपछि वैशाख २८ र २९ गते सयौँ आरोही सगरमाथाको शिखरमा पुगेका थिए । यो समयमा दुई विदेशी आरोहीको मृत्यु भएको छ । दुई दिनमा करीब १५० भन्दा बढी आरोहीले सगरमाथाको शिखरमा पाइला टेक्न सफल भएको अनुमान गरिए पनि कोरोना सङ्क्रमणका कारण यकिन तथ्याङ्क सङ्कलनमा समस्या भएको नर्देशक आचार्यको भनाइ छ ।आचार्यका अनुसार आमादब्लम हिमालको आरोहण सकिएको छ भने लोत्से, नुप्त्से लगायतको हिमाल आरोहण हुने क्रम जारी छ । मौसम अनुकूल नहुँदा वैशाख ३० गतेदेखि आरोहण प्रभावित भएको भन्दै आचार्यले सबैलाई सुरक्षित स्थानमा रहन आग्रह गरिएको बताउनुभयो । मौसम अनुकूल हुने बित्तिकै पुनः शिखरतर्फ जाने क्रम शुरु हुने उनको भनाइ छ । अरब सागरको आँधीको प्रभाव नेपालमा पनि देखिने भएको हुँदा तत्काल हिमाल आरोहण नगर्ननगराउन मौसमविद्ले सुझाव दिएका छन् । मौसमविद् मीनकुमार अर्यालका अनुसार हिमाल आरोहणमा गएकाहरु यो समयमा आधार शिविरभन्दा माथि नजाँदा राम्रो हुनेछ । यसको प्रभाव पश्चिमबाट क्रमैसँग पूर्वतर्फ सर्दै गएको हुँदा बिहीबारदेखि यसबारे प्रभाव बढी देखिने हुँदा उच्च सतर्कता अपनाउन आवश्यक रहेको अर्यालको भनाइ छ । भोलि पर्सिसम्म हिमालको माथिल्लो क्षेत्रमा गएकाहरु आधार शिविरमा झर्ने या सुरक्षित स्थानमा बस्नुपर्ने हुन्छ, मौसमविद् अर्यालले भने, यो समयमा उच्च वेगको हावा, पानी र हिमपात हुने सम्भावना हुन्छ, त्यसैले सतर्कता अपनाउन आवश्यक छ । यस वर्षको वसन्त याममा सगरमाथासहितका हिमाल आरोहणका लागि ८५ समूहका ७४२ आरोहीले अनुमति पाएका छन् ।"
"चोभारमा अत्याधुनिक सुख्खा बन्दरगाह : कोरोनासँग जोगिँदै धमाधम काम, असारभित्रै उद्घाटन","काठमाडौं : कोरोना अनि लकडाउन अहिले धेरैका लागि गतिलो बाहना भएको छ। यही बाहना देखाएर सरकारी तथा निजी क्षेत्रका थुप्रै काम र निर्माण योजना अड्किएका छन्। तर स्वास्थ्य सुरक्षाका मापदण्ड र सावधानी अपनाउने हो भने कोरोनाको यो समय वा लकडाउन पनि निर्माणका लागि एउटा गजबको अवसर हुनसक्छ। चोभारमा भइरहेको सुख्खा बन्दरगाहको युद्धस्तरीय निर्माण कार्यले त्यही सन्देश दिएको छ। त्यहाँका कर्मचारी र मजदुरहरू कोरोनासँग जोगिँदै धमाधम काम गरिरहेका छन्। प्रभावकारी नेतृत्व र कुशल व्यवस्थापनले यो संभव भएको हो। नेपाल इन्टरमोडल यातायात विकास समितिका प्रमुख कार्यकारी अधिकृत (सिइओ)आशिष गजुरेल हरेक दिनजसो फिल्डमा पुगेर त्यहाँ कार्यरत कर्मचारी तथा मजदुरलाई हौसला दिन्छन्। गजुरेल अन्नपूर्ण अनलाइनसँग भन्छन्, हामीले कोरोनालाई बाहना भन्दा पनि एउटा अवसरका रुपमा उपयोग गरिरहेका छौं। स्वास्थ्य सुरक्षा र सावधानीका सबै मापदण्ड र उपाय अपनाएर धमाधम काम गरिरहेका छौं।' राजधानीसँगै जोडिएको चोभारमा आधुनिक सुख्खा बन्दरगाह निर्माण गर्ने काम लगभग ८० प्रतिशतभन्दा बढी सकिएको छ। सिइओ गजुरेल भन्छन्, 'असार १५ भित्र निर्माण सकाउने लक्ष्यसहित काम भइरहेको छ। कोरोना र प्रि मनसुने अलिअलि समस्या पारेको छ। तर त्यसलाई हामीले म्यानेज गरेर अघि बढेका छौं। नेपाल इन्टरमोडल यातायात विकास समितिले यो बन्दरगाह निर्माण गरेको हो ।यो बन्दरगाहको योजना २०१० मै तयार भएको थियो। निर्माणको काम २०१८ अगस्टदेखि सुरु भएको थियो। सुरुमा विश्व बैंकले १ अर्ब ५७ करोड रुपैयाँ ऋण सहयोग गरेको थियो। आयोजन सम्पन्न हुँदा यो लागत केही बढ्नेछ। यो बन्दरगाह निर्माणको ठेक्का आशिषसाक्षी जेभीले जिम्मा पाएको हो। यो बन्दरगाह तयार भएपछि काठमाडौंमै भन्सार जाँचपासको काम सुरु हुनेछ । बन्दरगाहमै अध्यागमन, भन्सार, बैंक तथा वित्तीय संस्था, क्वारेन्टाइन लगायतका अत्याधुनिक कार्यालय रहनेछन् ।बाहिरी मुलुकबाट काठमाडौंमा आयात हुने र यहाँबाट निर्यात हुने मालसामानलाई एकीकृत सेवा दिने गरी यो बन्दरगाह बनाउन लागिएको हो । यो बनेपछि सामान आयातनिर्यातमा सहज हुने कार्यकारी निर्देशक गजुरेल बताउँछन्। यहाँ चार लेयरमा कन्टेनर राख्न सक्ने गरी आधुनिक प्रविधिसहितको बन्दरगाह निर्माण गरिँदैछ ।कोलकाता, विशाखापटनम र चीनको समुन्द्री बन्दरगाहबाट सामान बोकेर आएका कन्टेनर सिधै यहाँ आएर जाँचपास गर्न सकिने व्यवस्था गर्न लागिएको छ । यसका लागि सीमा नाकामा प्रवेश गरेपछि कन्टेनरमा सरकारले विशेष ताल्चा लगाउनेछ। अहिले भन्सार जाँचपासको काम सीमा नाकामा रहेका भन्सार कार्यालय र बन्दरगाहले मात्रै गर्दै आएका छन् । नेपालबाट निर्यात हुने सामानको जाँचपास पनि यही बन्दरगाहबाट गर्न सकिने व्यवस्था मिलाउँदैछ ।यो बन्दरगाहमा ३५० ट्रक र ६ सय वटा कन्टेनर अट्ने क्षमता छ। यो बन्दरगाह निर्माणपछि सामान आयातनिर्यात गर्न लाग्ने लागत र समय घट्नेछ । बाहिरी चक्रपथ पनि ड्राइ पोर्ट बन्दै गरेको चोभारसँग जोड्ने योजना छ। त्यसैगरी काठमाडौंनिजगढ जोड्ने द्रुतमार्गलाई पनि यहाँ लिंक गरिनेछ। चीन र भारतबाट आउने रेललाई पनि यो पोर्टसँग जोड्ने सरकारको योजना छ। त्यसैले यो बन्दरगाह निर्माणपछि चोभार काठमाडौंको महत्वपूर्ण हब बन्ने विश्वास गरिएको छ।"
इजरायलको आक्रमण जारी : अहिलेसम्म १८८ प्यालेस्टिनी मारिए,"गाजा सिटी : इजरायली लडाकू विमानहरुले सोमबार बिहानै गाजा शहरका धेरै ठाउँलाई लक्षित गरी भिषण आक्रमण गरेको छ । इजरायली प्रधानमन्त्री बेन्जामिन नेतन्याहूले गाजामा शासन गरिरहेका हमास समूहका विद्रोहीलाई लक्षित गरी थप सैन्य कारबाही गर्ने सङ्केत गरेसँगै हवाई आक्रमण शुरु भएको हो । करिब १० मिनेटको अन्तरालमा गाजा शहरका उत्तरदेखि दक्षिणसम्मका विभिन्न स्थानमा भिषण हमला भएका थिए । अघिल्लो दिनभन्दा पछिल्लो पटक भएका आक्रमणहरु ठूलो क्षेत्रमा फैलिएका छन् । हवाई हमलामा अघिल्लो एकै दिन ४२ जना प्यालेस्टिनीको मृत्यु भएको थियो । इजरायली सेनाले गाजास्थित नौ जना हमास कमान्डरका घरलाई लक्षित गरी हवाई आक्रमण गरिएको जनाएको छ । सोमबार बिहानै भएका पछिल्लो आक्रमणबाट कोही घाइते भए वा नभएको बारेमा स्पष्ट भइसकेको छैन । आइतबार टेलिभिजनबाट सम्बोधन गर्दै प्रधानमन्त्री नेतन्याहूले इजरायलले पूर्ण क्षमताका साथ हमास लडाकू विरुद्ध आक्रमण जारी राखेको बताउँदै यस आक्रमणमा अझै केही समय लाग्ने बताएका थिए । उनले हमासका विद्रोही समूहले ठूलो मूल्य चुकाउनुपर्ने बताएका थिए । हमासका विद्रोहीले पनि इजरायलमाथि दबाब कायमै राखेको छ। गाजा शहरका बस्तीहरुबाट हमासका लडाकूले इजरायलमाथि दिनहुँ क्षेप्यास्त्र आक्रमण गरिरहेका छन् । यसअघि सन् २०१४ मा हमास र इजरायलबीच भिषण युद्ध भएको थियो । तर यसपटकको विनाश सन् २०१४ को भन्दा विनाशकारी रहेको दुबै युद्ध देखेका गाजामा आपतकालीन सेवामा सक्रिय समिर अलखातिबले बताए । हमासले यसअघि गत सोमबार जेरुसेलममाथि क्षेप्यास्त्र प्रहार गर्न शुरु गरेको थियो जसका कारण इजरायलले गाजामाथि भिषण कारबाही थालेको हो । गाजामा भएका सयौं हवाई आक्रमणबाट हालसम्म कम्तीमा १८८ जना प्यालेस्टिनीको ज्यान गइसकेको छ जसमा ५५ जना बालबालिका र ३३ जना महिला छन् । आक्रमणबाट एक हजार २३० जना घाइते भएका छन् । गाजाबाट इजरायलतर्फ प्रहार गरिएका तीन हजारभन्दा बढी क्षेप्यास्त्रबाट हालसम्म आठ जनाको मृत्यु भएको छ । हमास र इस्लामिक जिहाद विद्रोही समूहले आफ्नातर्फ २० जना लडाकू मारिएको स्वीकार गरेका छन् तर इजरायली सेनाले यो भन्दा अझ ठूलो संख्यामा लडाकू मारिएको जनाएको छ । पछिल्ला आक्रमणबाट जोगिन झण्डै ३४ हजार प्यालेस्टिनीले आफ्ना घर छाडेका राष्ट्रसंघीय कुटनीतिज्ञ टोर वेनेसल्यान्डले राष्ट्रसंघीय सुरक्षा परिषदलाई जनाएको छ । इजरायलमाथि दबाब दिने उद्देश्यले राष्ट्रसंघ सुरक्षा परिषदबाट वक्तव्य जारी गर्ने चीन, नर्वे र ट्युनिसियाको प्रयासलाई संयुक्तराज्य अमेरिकाले रोकिदिएको छ । तर अमेरिकाले इजरायली आक्रमणप्रति चिन्ता व्यक्त गर्दै सावधानी अपनाउन आग्रह गरेको छ, तर सँगै इजरायलले आफ्नो सम्प्रभू र आत्मरक्षा गर्न पाउने अधिकार रहेको जनाएको छ । प्यालेस्टिनी विदेश मन्त्री रियाद अलमलिकीले सुरक्षा परिषद समक्ष इजरायली आक्रमण रोक्नेतर्फ तत्काल पहल गरिदिन आग्रह गरेका छन् । तर राष्ट्रसंघका लागि इजरायली राजदूत जिलाड एर्डानले राष्ट्रसंघ समक्ष इजरायल विरुद्ध आक्रमण रोक्न हमासलाई दबाब दिन आग्रह गरेका छन् ।"
"पश्चिम बंगालमा कोरोना संक्रमण उच्च, काँकरभिट्टा नाका बन्द","झापा : नेपालको पूर्वी सीमा नाका काँकरभिट्टा नाका सोमबारदेखि १५ दिनका लागि पूर्णरुमा बन्द भएको छ। भारतको पश्चिम बंगालमा कोरोना संक्रमण दर तीव्र रुपमा फैलिदै गएपछि पश्चिम बंगाल सरकारलेनै नाका पूर्णरूपमा बन्द गर्ने जानकारी गराएको हो। आजदेखि उक्त नाकाबाट मानिस आवतजावत पूर्ण रुपमा निषेध गरिएको छ। पश्चिम बंगाल सरकारले जेठ २ गतेदेखि १६ गते बिहान ६ बजेसम्मका लागि नाका बन्द रहने जानकारी पठाएको जिल्ला प्रहरी कार्यालय झापाका प्रहरी नायव उपरिक्षक राकेश थापाले जानकारी दिए। थापाका अनुसार पश्चिम बंगाल सरकारले उक्त समय अविध संक्रमणको दर हेरेर थप हुन सक्ने जनाएको छ। योबीचको अवधिमा औषधि, खाद्यान्न, डिजेल, पेट्रोल, एलपी ग्याँस तथा अक्सिजन बुलेटबाहेक अन्य कुनै पनि सामान र सवारी आवतजावत हुने छैन। भारतीय पक्षले नेपाली तथा भारतीय नागरिक तथा अन्य सबै प्रकारका सवारी साधनसमेतलाई आवतजावतमा पूर्ण रोक लगाइदिन भने पश्चात् सोमबार बिहानदेखि नाका पूर्णरुपमा बन्द छ। पश्चिम बंगाल सरकारले नेपालका अन्य जिल्लाबाट समेत झापाको काँकरभिट्टा नाका हुँदै भारत जान स्वदेशी तथा विदेशी नागरिक र सवारीसाधन आउन सक्ने भएकाले सम्बन्धित ठाउँमा जानकारी गराउन समेत अनुरोध गरेको प्रवक्ता थापाले जानकारी दिए।"
कोरोनाबाट वडा अध्यक्ष र सदस्यको मृत्यु,दाङ : दाङको दंगीशरण गाउँपालिका ३ का वडा अध्यक्षको मृत्यु भएको छ । कोरोना संक्रमणबाट कोहलपुर मेडिकल कलेजमा उपचार गराइ रहेका वडाध्यक्ष पूर्णबहादुर चौधरीको सोमबार मृत्यु भएको हो । दंगीशरण गाउँपालिका ३ चखौरा घर भएका ६३ वर्षीय चौधरी स्थानीय निर्वाचनमा नेपाली कांग्रेसको तर्फबाट चुनाव लडेर अध्यक्षमा निर्वाचित भएका थिए । स्थानीय स्तरमा लोकप्रीय रहेका चौधरी बेस नेपालका केन्द्रीय सदस्य समेत हुन् । यसैगरी तुलसीपुर उपमहानगरपालिका १३ का वडा सदस्यको पनि कोरोनाका आइतबार राति मृत्यु भएको छ । होम आइसोलेसनमा रहेका वडा सदस्य केशरलाल चौधरीको मृत्यु भएको हो ।
अस्ट्रेलियाको सीमा सन् २०२२ सम्म नखुल्ने,"अष्ट्रेलियाको सरकारले सन् २०२२ को मध्यदेखि मात्र आफ्नो अन्तर्राष्ट्रिय सीमा खोल्ने योजना बनाएको छ । अस्ट्रेलियाका प्रधानमन्त्री स्कट मोरिसनले देशको अन्तर्राष्ट्रिय सीमा तत्कालै खोल्न अझै सुरक्षित नरहेको बताएका छन् । राजनीतिक दलका नेताहरु र व्यावसायिक व्यक्तिहरुले अस्ट्रेलियाको अन्तर्राष्ट्रिय सीमा खोल्नेतर्फ लचकता अपनाउन गरिएको आग्रहलाई अस्वीकार गर्दै प्रधानमन्त्री मोरिसनले अझै पनि कोभिड१९ को महामारीका कारण सीमा खोल्न सुरक्षित नरहेको स्पष्ट पारेका छन् अस्ट्रेलियाको संसदमा सरकारले प्रस्तुत गरेको सन् २०२१२२ को बजेटले पनि देशको अन्तर्राष्ट्रिय सीमा आगामी सन् २०२२ को मध्यसम्म खुला नहुने सङ्केत गरेको छ। प्रधानमन्त्री मोरिसनले सोमबार संवाददाताहरुसँग भने, 'अहिल्यै कुनै कदम चालिहाल्नु त्यति सुरक्षित छैन । एक दिन सीमा खोल्ने, अर्को दिन बन्द गर्ने कार्य त्यति व्यवहारिक हुँदैन । यसरी हुँदैन ।' उनले अगाडि भने, 'खासमा समग्र सीमा व्यवस्थापन मुख्य कुरा हो, सुरक्षित भएको सुनिश्चित नहुँदासम्म सीमा खोल्न सकिँदैन ।' प्रधानमन्त्री मोरिसनले अर्को कदमका रुपमा सबै अस्ट्रेलियाली नागरिकलाई खोप लगाउनुका साथै अन्तर्राष्ट्रिय विद्यार्थी र आप्रवासी कामदारलाई अस्ट्रेलिया फर्काउन सहजीकरण गरिने स्पष्ट पारेका छन् । हालै गरिएको जनमत सर्वेक्षणमा अधिकांश व्यक्तिले सीमा सम्बन्धी प्रधानमन्त्री मोरिसनले लिएको कदमको समर्थन गरेलगत्तै प्रधानमन्त्री मोरिसनले उक्त धारणा व्यक्त गरेका हुन् । आइतबार राति सार्वजनिक गरिएको पछिल्लो न्यूजपोलमा ७३ प्रतिशत मतदाताले सरकारको सीमा सम्बन्धी नीतिको समर्थन गरेका थिए । उनीहरुले आगामी सन् २०२२ को मध्यसम्म सीमा बन्द गर्नुपर्ने बारेमा अभिमत राखेका थिए ।"
कोभाक्समा खोप उपलब्ध गराउन युनिसेफको सात औद्योगिक राष्ट्रसँग आग्रह,"संयुक्त राष्ट्रसंघ : संयुक्त राष्ट्रसंघीय बालकोष (युनिसेफ)की कार्यकारी निर्देशक हेनरिटा फोरले विश्वका सात प्रमुख औद्योगिक राष्ट्रहरुको समूह (जी७) का मुलुकहरुलाई आफूसँग बढी भएको कोभिड१९ विरुद्धको खोप कोभाक्सका लागि उपलब्ध गराउन आग्रह गरेकी छन्। विश्वका न्यून तथा मध्यम आय भएका मुलुकका लागि खोप खरिद एवं वितरण गर्नेगरी विश्व स्वास्थ्य संगठन (डब्लुएचओ) मातहत कोभाक्स स्थापना भएको छ। यस कोभाक्समा विभिन्न राष्ट्र, व्यक्ति तथा संस्थाले खोपको व्यवस्था गर्न रकम उपलब्ध गराइरहेका छन्। बेलायतको राजधानी लन्डनमा आगामी जुन महिनामा जी७ का नेताहरुको शिखर सम्मेलन हुँदैछ। वैज्ञानिक अनुसन्धान सम्बन्धी कार्य गर्ने एयरफिनिटी संस्थाले उपलब्ध गराएको नयाँ विवरणमा जी७ का राष्ट्र एवं युरोपेली युनियनले आगामी जुन, जुलाई र अगस्टमा आफूसँग उपलब्ध हुने २० प्रतिशत मात्र खोप उपलब्ध गराए १५ करोड ३० लाख डोज कोभाक्समा प्राप्त हुने उल्लेख छ। महानिर्देशक फोरले एक विज्ञप्ति जारी गर्दै आफ्ना नागरिकलाई खोप लगाउने लक्ष पूरा गरेरै पनि कोभाक्समा ठूलो परिमाणमा खोप उपलब्ध हुन सक्ने बताइन्। 'कतिपय जी७ का सदस्य मुलुकहरुसँग अन्यको तुलनामा बढी नै आपूर्ति हुँदैछ भने केहीले देशभित्र थप खोप लगाउने अभियान सञ्चालन गरिरहेका छन्। यस्तो अवस्थामा पनि बढी भएको खोप कमजोर राष्ट्रहरुलाई उपलब्ध गराउन सकिन्छ,' उनले भनिन्। उनले अतिरिक्त खोप तत्कालै उपलब्ध गराउनु न्यूनतम, अत्यावश्यक र आपतकालीन उपाय हो, र यो तत्कालै जरुरी भइसकेको बताइन्। भारतमा कोरोनाभाइरस महामारी तिब्र गतिमा फैलिएका कारण पनि कोभाक्समा उपलब्ध हुने खोपमा व्यापक कमी आएको छ। भारतको सेरम इन्स्टिच्यूट कोभाक्सका लागि खोप उपलब्ध गराउने प्रमुख खोप उत्पादक कम्पनी हो। तर भारतमै खोपको माग अत्यधिक रहेका कारण मे महिनाको अन्त्यसम्ममा कोभाक्समा उपलब्ध हुनुपर्ने १४ करोड डोज खोप प्राप्त हुने सम्भावना देखिएको छैन जसका कारण न्युन एवं मध्यम आय भएका मुलुकहरुलाई कोभाक्समार्फत खोप उपलब्ध गराउने योजनामा धक्का लाग्ने निश्चित छ। 'यतिमात्र होइन, आगामी जुन महिनामा थप पाँच करोड डोज पनि उपलब्ध हुने सम्भावना देखिन्न', महानिर्देशक फोरले भनिन्। उनले भनिन्, 'कोरोनाभाइरस महामारीबाट उम्किने सबैभन्दा प्रभावशाली उपाय भनेकै खोपको विश्वभर समतामूलक वितरण र उपचार नै हो। कोभाक्सको प्रमुख साझेदार संस्थाका रुपमा युनिसेफ पनि यस अभियानमा सक्रियतापूर्वक लागेको छ।' रासससिन्ह्वा"
भारतमा एकैदिन दुई लाख भन्दा बढी कोरोना संक्रमित थपिए,कोरोना भाइरस महामारीको दोस्रो लहरबाट ठूलो मानवीय संकट झेलिरहेको भारतमा विगत २४ घण्टामा थप दुई लाख ८१ हजार ३६८ जना संक्रमित थपिएका छन् । यो संख्या गत अप्रिल २१ तारिख पछिकै सबैभन्दा कमी भएको भारतको केन्द्रीय स्वास्थ्य तथा परिवार कल्याण मन्त्रालयले सोमबार जनाएको छ । केन्द्रीय स्वास्थ्य तथा परिवार कल्याण मन्त्रालयकाअनुसार विगत २४ घण्टामा दुई लाख ८१ हजार ३६८ जना नयाँ संक्रमित भेटिएका हुन् । सो मन्त्रालयले यहाँ अघिल्लो अप्रिल महिनाको २१ तारिखपछि हरेक दिन चार लाभन्दा बढी नै मानिस संक्रमित भएकोमा पछिल्ला केही दिनहरुमा यो संख्या घट्दै गएको देखिएको हो । त्यसैगरी यहाँका स्वास्थ्य अधिकारीहरुले दिएको जानकारीमा गएको २४ घण्टा यता भारतका ४ हजार १०६ जनाको यो कारोना संक्रमणबाट मृत्यु भएको छ । सोमबार सार्वजनिक भएको यो तथ्यांकसँगै भारतमा कोरोना भाइरसको संक्रमणबाट अहिलेसम्म २ लाख ७४ हजार ३९० जनाको ज्यान गएको पनि बताइएको छ । मन्त्रालयका अनुसार कोभिड१९ संक्रमितको कूल संख्या दुई करोड ४९ लाख ६५ हजार पुगेको छ जसमध्ये दुई करोड सात लाख ९५ हजार व्यक्ति संक्रमणमुक्त भएका छन् । भारतमा गत जनवरीमा कोभिड१९ विरुद्धको खोप लगाउन शुरु गरेको थियो। हालसम्म १८ करोड २२ लाख व्यक्तिलाई खोप दिइएको मन्त्रालयले जनाएको छ ।
"कोरोनाबाट एकैदिन २१४ जनाको मृत्यु, ९ हजार २४७ जनामा संक्रमण",काठमाडौं : पछिल्लो २४ घन्टामा कोरोना भाइरस संक्रमणबाट थप २१४ जनाको मृत्यु भएको छ। स्वास्थ्य तथा जनसंख्या मन्त्रालयले सोमबार थप २१४ जनाको कोरोना भाइरस संक्रमणबाट मृत्यु भएको पुष्टि गरेको छ। योसहित कोरोनाबाट मृत्यु हुनेको संख्या ५ हजार २१५ पुगेको छ। यस्तै पछिल्लो २४ घन्टामा ९ हजार २४७ जनामा कोरोना संक्रमण देखिएको मन्त्रालयले जनाएको छ। २१ हजार ६५६ पीसीआर र ४३४ एन्टिजेट विधिबाट स्वाब परीक्षण गराएकामध्ये ९ हजार २४७ जनामा संक्रमण देखिएको हो। मन्त्रालयका अनुसार हाल १लाख १३ हजार ४८० जना सक्रिय संक्रमित छन्। यस्तै ७०८ जना क्वारेन्टाइनमा रहेका छन्।
उदयपुरमा थप दुई कोरोना संक्रमितको मृत्यु,"उदयपुर : उदयपुरमा कोरोना भाइरसबाट सोमबार थप दुई जनाको मृत्यु भएको छ। बैशाख २५ गते उपचारका लागि नोवेल अस्पताल पुगेका कटारी नगरपालिका४ का ७४ वर्षीय बृद्धको सोमबार बिहान मृत्यु भएको हो। योसँगै मृतकको संख्या उदयपुरमा १४ पुगेको छ। ज्वरो आएर उपचार गर्न पुगेका बृद्धलाई कोरोना भाइरसको परीक्षण गर्दा पोजेटिभ देखिएपछि उनलाई अस्पतालमा आईसोलेसनमा राखेर उपचार गरिएको जिल्ला स्वास्थ्य कार्यालय प्रमुख मोहन सुवेदीले जानकारी दिए। त्यसैगरी विपी कोईराला स्वास्थ्य विज्ञान प्रतिष्ठान धरानमा उपचारत त्रियुगा नगरपालिका३ का ४६ वर्षीय पुरुषको सोमबार बिहान मृत्यु भएको छ। स्वास्थ्य प्रमुख सुवेदीका अनुसार जिल्लामा हालसम्म १ सय ६८ महिला र २ सय १९ जना पुरुष गरी ३ सय ८७ जना संक्रमित रहेका छन्। हालसम्म ७ जना महिला र १६ जना पुरुष गरी २३ जनाले कोरोना जितेर घर फर्किसकेका छन्। कोरोना संक्रमितमध्ये सबैभन्दा बढि त्रियुगा नगरपालिकामा १ सय ९७ जना, बेलका नपामा ६६ जना, चौदण्डिगढी नपा ५९ जना, कटारी नपामा ३६ जना, रौतामाई गाउँपालिकामा १५ जना, लिम्चुङ्गबुङ्ग गाउँपालिकामा ८ र उदयपुरगढी गाउँपालिकामा ७ जना रहेको सुवेदीले जानकारी दिए।"
गौतम होटलका कर्मचारीद्वारा पत्रकार महासंघको कोषमा ५१ हजार सहयोग,"बर्दिबास : गौतम होटल बर्दिबास महोत्तरीका कर्मचारीहरुले नेपाल पत्रकार महासंघ महोत्तरी शाखाले स्थापना गरेको विपद् व्यवस्थापन कोषमा रकम सहयोग गरेका छन्। कोरोना महामारी नियन्त्रणका लागि अग्रमोर्चामा काम गरिरहेका पत्रकारहरुको उपचार तथा पारिवारिक सुरक्षाका लागि ५१ हजार ७ सय ३५ रुपैयाँ सहयोग गरिएको गौतम होटल बर्दिबासका व्यवस्थापक राजकुमार दाहालले बताए। पत्रकारहरु जनताको स्वास्थ्य सुरक्षाका लागि कोरोना महामारीमा काम गरेको देखेर हामी खुशी छौं,होटलका व्यवस्थापक दाहालले भने, संचारकर्मीहरुको स्वास्थ्य सुरक्षाका लागि छाक कटाएर हामीले आफ्नो कर्मचारी कोषमा जम्मा गरेको थोरै रकम भएपनि सामाजिक हितका लागि सहयोग गरेका हौं। दिनरात समाजिक हितका लागि खटिरहेका पत्रकारहरु कोरोना महामारीको जोखिममा पर्दै गएको नेपाल पत्रकार महासंघ महोत्तरी शाखाका अध्यक्ष कमलेश मण्डलले जनाए। जीवनभर समाजिक खुसीका लागि सक्रिय रहँदै आएको पत्रकारहरु जोखिम उठाएर कोरोना महामारी नियन्त्रणका लागि खटिरहेको बताउँदैं कोरोनाबाट संक्रमित भए उनीहरुको उपचार र पारिवारिक सुरक्षाका लागि विपद् व्यवस्थान कोषमा मनकारी मनहरुलाई आर्थिक सहयोग गरिदिन अध्यक्ष मण्डलले सबैमा अपिल गरेका छन्। यसअघि बर्दिबास हेल्प फाउण्डेसनले कोषमा ५० हजार सहयोग प्रदान गरेको थियो।"
"प्रधानमन्त्री ओलीको पुन: शपथको मागसहितको रिट दर्ता, मंगलबार सुनुवाइ हुने","काठमाडौं : प्रधानमन्त्री केपी शर्मा ओलीले लिएको शपथ त्रुटीपूर्ण रहेकोले पुनः शपथ गराउन माग गरिएको रिट सर्वोच्च अदालतमा दर्ता भएको छ। आइतबार दायर गरिएको रिट सर्वोच्च अदालत प्रशासनले सोमबार दर्ता गरेर सुनुवाइका लागि मंगलबारको पेसी तोकेको हो। वरिष्ठ अधिवक्ता डा चन्द्रकान्त ज्ञवाली, अधिवक्ता लोकेन्द्र ओली र केशरजंग केसीले वैशाख ३१ मा प्रधानमन्त्रीले लिएको शपथ त्रुटिपूर्ण रहेको भन्दै पुन : शपथका लागि रिट दायर गरेका हुन् । प्रधानमन्त्री पदको शपथ लिने क्रममा प्रधानमन्त्री ओलीले गत शुक्रबार राष्ट्रपति विद्यादेवी भण्डारीले भनेको शब्द प्रतिज्ञा गर्छुउच्चारण गर्न अस्वीकार गर्दै त्यो पर्दैनभनेपछि राष्ट्रपतिले पनि त्यसैलाई मानेकी थिइन्। प्रधानमन्त्रीको शपथजस्तो अति नै महत्वपूर्ण एवं संवेदनशील समारोहमा भएको यो घटनाको सबैतिरबाट विरोध र आलोचना भएको छ। रिट निवेदकहरुले संविधानमा उल्लेख गरिएको कामकाजी भाषामा नै शपथ लिनुपर्ने माग गरेका छन् । प्रधानमन्त्रीले फेरि शपथ नलिसम्म उनले गर्ने काममा रोक लगाउन पनि माग रिटमा गरिएको छ। रिटमा संविधानामाथि अपमानजनक र हेपाह व्यवहार भएको उल्लेख गरिएको छ। त्यस्तै रिट निवेदकहरूले दोस्रोपटक मन्त्री नियुक्त गरिएका मणिचन्द्र थापा, दावा लामा, टोपबहादुर रायमाझी, लेखराज भट्ट, प्रभु शाह, गौरीशंकर चौधरी र रामबहादुर थापाको नियुक्ति बदर गर्न माग गरेका छन् । मन्त्री पदमा पुनः नियुक्त हुँदा संघीय संसद नभइ मन्त्री हुन नपाउने संवैधानिक व्यवस्था रहेको तर त्यसविपरीत नियुक्ति गरिएको भन्दै उनीहरुले नियुक्ति बदर गर्न माग गरेका छन् ।"
गोरखामा १४५ जनाले जिते कोरोना,गोरखा : गोरखामा एकसय ३५ जनाले कोरोना जितेका छन् । सातसय ३३ जना संक्रमित रहेको यहाँ आइतबारसम्म एकसय ३५ जना कोरोनामुक्त भएको स्वास्थ्य कार्यालय गोरखाले जनाएको छ । जिल्लाभित्र उपचारपछि ९८ जना कोरोनामुक्त भइसकेका छन् भने जिल्लाबाहिर कोरोनामुक्त हुनेको संख्या ३७ रहेको महामारी फोकल पर्सन नारायणबाबुले जानकारी दिए । गोरखा नगरपालिकामा जम्मा १३१ जना संक्रमित भएकामा २७ जनाले कोरोना जितेका छन् । पालुङ्टार नगरपालिकामा ७७ जना संक्रमित भएकामा सातजना कोरोनामुक्त भएका छन् । भीमसेनथापा गाउँपालिकामा १९० जना संक्रमित भएकामा ६० जना निको भइसकेका छन् । शहीदलखन गाउँपालिकामा १०० जना संक्रमित भएकामा तीनजना निको भइसकेको छ । त्यस्तै अजीरकोट गाउँपालिकामा नौ जना संक्रमित छन् । सबै उपचाररत छन् । गण्डकी गाउँपालिकामा ३० जना संक्रमित रहेकामा एकजनालाई निको भएको छ । बारपाक सुलीकोटमा दुईजना संक्रमित भएकामा सबै उपचाररत छन् । सिरानचोक गाउँपालिकामा ३० जना संक्रमित उपचाररत छन् । आरुघाट गाउँपालिकामा ७६ जना उपचाररत छन् । धार्चेमा १८ जना उपचाररत छन् । चुमनुब्रीमा अहिलेसम्म संक्रमित देखिएका छैनन् । हाल गोरखामा ५८८ जना मात्र सक्रिय संक्रमित रहेका अर्यालले बताए । गोरखा घर भइ जिल्लाभित्र र बाहिर गरी ११ जनाको मृत्यू भएको कार्यालयले जनाएको छ । गोरखामा गत चैतदेखि आइतबारसम्म कोरोना संक्रमितको संख्या ७३३ पुगेको छ । जिल्लाभित्र पीसीआर परीक्षण गरिएको र बाहिर प्रमाणित भएको गरी सात सय ३३ जनामा कोरोना संक्रमण पुष्टि भएको स्वास्थ्य कार्यालय गोरखाले जनाएको छ । जिल्लाभित्र संक्रमितको संख्या ६६३ रहेको छ भने जिल्लाबाहिर ७० जनामा कोरोना प्रमाणित भएको अर्यालले जानकारी दिए । संक्रमितमध्ये ५६० जना जिल्लाभित्रको होम तथा अस्पतालको आइसोलेसनमा उपचाररत छन् । जिल्लाबाहिर २८ जना उपचाररत छन् । त्यस्तै गोरखा जिल्लाभित्र संक्रमित भएर मृत्यु हुनेको संख्या ६ रहेको छ भने जिल्लाबाहिर उपचार गरेर मृत्यू हुनेको संख्या पनि ५ नै रहेको अर्यालले बताए ।
उपचारमा लापरवाही भएपछि अस्पतालमा अनुगमन,"वीरगन्ज : वीरगन्जमा कोरोना संक्रमितको उपचारमा लापरवाही भएको गुनासो बढ्दै गएपछि युवाहरुको सक्रियतामा गठित कोभिड एक्सन टीम (क्याट ) ले अस्पतालमा अनुगमन सुरु गरेको छ । अस्पतालमा अनुमगनका क्रममा क्याटको टोलीले संक्रमितका कुरुवा र अस्पतालका स्वास्थ्यकर्मीलाई भेटेर उपचारको अवस्था बारे जानकारी लिने गरेको छ । त्यसक्रममा उपचार र अन्य व्यवस्थापनमा देखिएका त्रुटी सुधार गर्न क्याटको टोलीले सरोकारवाला निकायको ध्यानाकर्षण पनि गराउँदै आएको छ । पहिलो दिन आइतबार नारायणी अस्पतालमा पुगेर अनुगमन गरेको क्याटको टोलीले सोमबार भने बाबा होटलमा नेशनल मेडिकल कलेजले संचालन गरेको कोरोना अस्थायी अस्पतालमा अनुगमन गरेको छ । मेडिकल कलेजको कोरोना अस्पतालमा क्याटले गरेको अनुगमनका क्रममा अधिकांश संक्रमितका कुरुवाले अक्सिजनको कमीका कारण संक्रमितको उपचारमा समस्या भइरहेको गुनासो गरेका छन् । अक्सिजन सकिएका बेला अस्पताल व्यवस्थापन पक्षले कुरुवालाई आफै अक्सिजन सिलिण्डरको जोहो गर्न दबाब दिने गरेको गुनासो कुरुवाहरुको रहेको क्याटका सदस्य तबरेज अहमदले बताए । कोरोना अस्पतालका संयोजक डाक्टर ओम प्रकाश कुशवाहाले पनि अस्पतालमा अक्सिजनको अभावका कारण उपचार प्रभावित भइरहेको बताएको अहमदले जानकारी दिए । डाक्टर कुशवाहाका अनुसार मेडिकल कलेजको कोरोना अस्पतालमा १२ घण्टामा २ सय सिलिण्डर अक्सिजनको आवश्यकता रहेकोमा मुश्किलले ४० सिलिण्डर मात्र आपूर्ति भइरहेको छ । समयमा प्रयाप्त अक्सिजन आपूर्ति नहुँदा कोरोना अस्पतालमा मृत्यु दर बढी भएको कुशवाहाले बताएको अहमदले जानकारी दिए । अक्सिजनको अभावका बारेमा मङगलबार पर्साका प्रमुख जिल्ला अधिकारी पिताम्बर घिमिरेसँग छलफल गरी प्रयाप्त अक्सिजनको आपूर्तिको व्यवस्था मिलाइने अहमदले बताए । मेडिकल कलेजको कोरोना अस्पतालमा हाल ५० जना गम्भीर अवस्थाका संक्रमित उपचाररत छन् । ती सबैलाई अक्सिजन सपोर्टमा राखेर उपचार भइरहेको डाक्टर कुशवाहाले जानकारी दिए । यसअघि आइतबार क्याटको टोलीले वीरगन्जस्थित एक मात्र सरकारी अस्पताल नारायणी अस्पतालमा अनुगमन गरेको थियो । अनुगमनका क्रममा नारायणी अस्पतालमा उपचारको अवस्था पूर्ण रुपमा सन्तोजनक नभए पनि अस्पताले उपचारका लागि आउने कोहि पनि बिरामीलाइ फर्काएको भने नपाइएको अहमदले बताए । तर नारायणी अस्पतालमा संक्रमितका कुरुवाहरुको अवस्था भने भद्रगोल पाइएको उनले बताए । अहमदले भने , हामीले अनुगमनकै क्रममा अस्पतालका कोभिड संयोजक डा सरोज रोशन दासलाइ बोलाएर कुरुवाहरुको व्यवस्थापन गर्न निर्देशनात्मक आग्रह गर्यौं।' कतिपय अस्पतालले बिरामीलाइ भर्ना नै नलिएको, अस्पतालमा भर्ना भएका संक्रमितको उपचारमै लापरवाही भएको जस्ता गुनासो आउन थालेपछि क्याटले आइतबार देखि अनुगमन थालेको क्याटका संयोजक समेत रहेका जिल्ला समन्वय समिति पर्साका सभापति नेक महम्मद अन्सारीले बताए । हाल वीरगन्जका सरकारी एक र निजी १३ वटा अस्पतालमा संक्रमितको उपचार भइरहेकाले सबै अस्पतालमा अनुगमन गरिने अन्सारीले बताए । अस्पतालका १५० संक्रमितका लागि खाजा सहयोग क्याटले सोमबार नारायणी अस्पतलमा उपचारत कोरोना संक्रमितलाइ खाजा बाडेको छ । सोमबार अस्पतालमै पुगेर क्याटको टोलीले १ सय ५० जनालाइ पुग्ने गरी दूध , पाउरोटी र अण्डा , नारायाणी अस्पतालका कोभिड कोर्डिनेटर डाक्टर सरोज रोशन दासलाइ हस्तान्तरण गरेको हो । विभिन्न दाताहरुको सहयोगमा प्राप्त , खाजा सोमबार नारायणी अस्पतालमा लगेर दिइएको क्याटका सदस्य सन्जिव मिश्राले जानकारी दिए । कोरोना संक्रमणको पहिलो लहरका बेला कोभिडका संक्रमित र अन्य रोगका बिरामीको सहायताका लागि वीरगन्जका सामाजसेवी युवा , राजनीति दलका युवा नेताको सहभागीतामा कोभिड एक्सन टिम (क्याट) गठन गरिएको थियो ।"
"प्यूठानमा आएका एन्टिजिन किट कमसल, किट फिर्ता गर्ने निर्णय","बुटवल : कोरोना भाइरस परीक्षणका लागि प्यूठानका स्थानीय तहले खरिद गरेका एन्टिजिन किटहरु कमसल भएको पाइएको छ। जिल्लामा एन्टिजिन किटको अभाव भएपछि स्थानीय तहले खरिद गरेका थिए। सिएमसी मेडिकल डिभाइसेस एण्ड ड्रग्स एसएल नामक कम्पनीको उक्त किट कमसल भएको पाइएको हो। लक्षण देखिएका बिरामीहरुको परीक्षण गर्दा पनि सबैको नेगेटिभ देखिएपछि किट कमसल खालको ठहर भएको प्यूठान अस्पतालका मेडिकल सुपरिटेन्डेन्ट डानविन दर्नालले जानकारी गराए। जिल्ला आइशोलेसनमा ३० जनाको परीक्षण गर्दा २८ जनाको नेगेटिभ रिपोर्ट आयो, उनले भने,जिल्लाका सबै स्थानीय तहमा बुझ्दा यस्तै अवस्था रहेछ। गुणस्तर नहेरी वा पुरानो स्टक किट पठाएको हुनसक्ने उनले आशंका गरे। स्वर्गद्धारी नगरपालिका, प्यूठान नगरपालिका, सरुमारानी गाउँपालिका र जिल्ला स्तरीय आइशोलेसन केन्द्रले दुईदुई सय वटा र झिमरुक गाउँपालिकाले १ सय वटा किट खरिद गरेका थिए। नगरपालिका र आइशोलेसन केन्द्रले खरिद गरेका चार सय वटा किट फिर्ता गर्ने निर्णय भएको नगरपालिका प्रमुख एवं आइशोलेसन व्यवस्थापन केन्द्रका संयोजक अर्जुनकुमार कक्षपतीले बताए। लक्षण तथा चिन्ह देखिएका बिरामीहरुलाई उक्त किटले रिपोर्ट नेगेटिभ निकालेको र यस अघि चेक गरिएको किटले रिपोर्ट पोजेटिभ देखाएपछि कमसल भएको थाहा भएको मल्लरानी गाउँपालिका स्वास्थ्य शाखा प्रमुख पारश शाहीले बताए। गाउँपालिकाले भ्याटसहित ९ सय ६० रुपैयाँमा खरिद गरेको उनले बताए। निशान इन्टरनेश्नल ट्रेडिङ कन्सर्न काठमाडौंबाट किट खरिद गरिएको र कमसल भएको पाइएपछि फिर्ता पठाइएको सरुमारानी गाउँपालिका प्रमुख प्रशासकीय अधिकृत चिन्तामणी रेग्मीले जानकारी दिए।"
"क्षमताभन्दा तेब्बर कैदी, न मास्क, न सामाजिक दूरी","स्याङ्जा : नयाँ भेरियन्टसहितको कोरोना बढेसँगै स्याङजामा दोस्रो पटकको निषेधाज्ञा जारी छ। सुरक्षा मापदण्ड अवलम्बन गर्नुका साथै सामाजिक दूरी, मास्क र सेनीटाइजरको प्रयोग अनिवार्य गर्न प्रशासनको कडा निर्देशन छ। कोरोना संक्रमणले जताततै त्रसित बनाएका बेला यहाँका कैदीबन्दी भने उही पुरानै अवस्थामा छन्। कैदीबन्दीसँग न मास्क छ, न सेनीटाइजर।कोरोना भाइरस संक्रमण नियन्त्रणका लागि मास्क, सेनीटाइटर र सामाजिक दुरी अनिवार्य ठानिएका बेला स्याङजा कारागारमा यसको उपलब्धता छैनन्। शाखाको बजेटले व्यवस्थापन गर्न सकेको छैन। राज्यको नजर केदीबन्दीमा पर्न सकेको छैन। सामाजिक दुरी त परै जाओस् हात सफा गर्ने सेनिटाइजर र सामान्य मास्क समेत कैदीबन्दीले प्रयोग गर्न पाएका छैनन्। सहयोगी दाताले उपलब्ध गराएका मास्क र सेनीटाइजरले एकदुई दिन धान्छ। त्यसपछि सकिन्छन्। हामी त सधैं उपेक्षित छौं। कोरोना संक्रमणले विश्व हलचल मच्चाउँदा समेत राज्यले हाम्रो स्वास्थ्यका बारेमा केही सोचेको छैन, नाम उल्लेख नगर्ने शर्तमा एक बन्दीले भने, हाम्रो पनि त ज्यान हो। स्वस्थ्य भइ बाच्ने हाम्रो पनि मन छ। कारागारको क्षमताभन्दा तेब्बर कैदीबन्दी राखिएको छ। विभिन्न अभियोग र विभिन्न रोग, उमेर समूहका व्यक्तिहरु एकै ठाउँमा खचाखच छन्। अरु बेला जे जस्तो भएपनि यतिबेला भने ज्यादै त्रास हुदोरहेछ शाखा प्रमुख चुडामणी भण्डारीले दुखेसो सुनाए। कारागार व्यवस्थापन विभागले रोकथामका लागि आवश्यकीय सामाग्रीको सूची मागेर पठाए पनि अझै प्राप्त नभएको प्रमुख भण्डारीको भनाइ छ। अघिल्लो पटक यहाँका ३ जना सुरक्षाकर्मीमा संक्रमण देखिएको थियो। उनले भने, आन्तरिक सुरक्षा व्यवस्थापनको पाटो मिलाएको छु। आफन्तबाट बन्दीलाई भेटघाट बन्द गरिएको छ। शाखाका लागि अत्यआवश्यक किनमेलका लागि बाहिर जादाँ सुरक्षा मापदण्ड अपनाएका छन्। कर्मचारी आवश्यक परेमात्र कार्यालय आउने गरेका छन्। अहिलेको अवस्था सामाजीक दुरी र स्वास्थ्य सामाग्रीको प्रयोग अनिवार्य छ। तर, ती कारागारमा छैन। सामाजिक दुरी कायम गर्न नसके पनि न्यूनतम स्वास्थ्य सुरक्षाका सामग्री मास्क र सेनीटाइजर भने राज्यले उपलब्ध गराउनै पर्दछ। विभिन्न किसिमका रोगबाट पीडित कैदीबन्दीलाई संक्रमण भयो भने ठूलो मानवीय क्षति व्यहोर्नुपर्छ। जीर्ण अवस्थाको कारागार छ । क्षमताभन्दा तेब्बरजति कैदीबन्दी भएपछि यहाँका कैदीबन्दीलाई बस्न र सुत्ने ठाउँको समेत अभाव छ। ३५ बन्दी क्षमताको कारागारलाई विस्तार गरी विगत केही वर्षयता ५० पुर्याइएको छ। कारागार शाखा १५ महिला र ३५ पुरुष क्षमताको हो। अहिले कारागारमा एक सय ४३ कैदीबन्दी छन्। ती मध्ये एक सय ३२ पुरुष र ११ जना महिला रहेको कारागार शाखाले जनाएको छ। स्याङजाको नुवाकोटमा रहेको कारागार २०३७ सालमा स्याङ्जा झारिएको हो। त्यसपछि केही वर्ष मर्मत र टालटुर्ले गर्दै आएको छ। अहिले पनि भित्ता चर्केको र छानो चुहिएको छ। वैशाखयता कोरोनाबाट स्याङजाका ९ सय ६४ जना संक्रमित भएका छन् भने ४२ जनाको उपचारकै क्रममा मृत्यु भइसकेको छ। ८५ जना निको भएका छन् भने अन्य होम आइसोलेसन तथा विभिन्न अस्पतालमा उपचारमा रहेको स्वास्थ्य कार्यालयले जनाएको छ ।"
"वीरगन्जमा कोरोनाको दोस्रो लहर : थप ७ जनाको मृत्यु, मृतकको संख्या १६३ पुग्यो","वीरगन्ज : वीरगन्जमा कोरोना संक्रमणका कारण सोमबार ७ जनाको मृत्यु भएको छ । सोमबार नारायणी अस्पतालमा ५ तथा भवानी अस्पताल र वीरगन्ज हेल्थ केयर हस्पिटलमा ११ जना गरी ७ जनाको मृत्यु भएको हो । वीरगन्ज हेल्थ केयर हस्पिटलमा उपचाररत वीरगन्ज महानगरपालिका १० का ६५ वर्षीय पुरुषको सोमबार बिहान ११ बजेर ४५ मिनेटमा मृत्यु भएको हो। वैशाख १७ गते कोरोना संक्रमण पुष्टि भएका ती पुरुष वैशाख २२ गते अस्पतालमा भर्ना भएका थिए । नारायणी अस्पतालमा उपचाररत वीरगन्ज महानगरपालिका १६ का ५२ वर्षीय पुरुषको सोमबार बिहान ९ बजेर ४० मिनेटमा मृत्यु भएको छ । वैशाख ३० गते कोरोना संक्रमण पुष्टि भएका ती पुरुष जेठ १ गते अस्पतालमा भर्ना भएका थिए । यस्तै वीरगन्जको भवानी हस्पिटलमा उपचाररत पर्साको कालीकामाइ गाउँपालिका २ का ४८ वर्षीय पुरुषको सोमबार बिहान ७ बजेर ५ मिनेटमा मृत्यु भएको छ । वैशाख २८ गते नारायणी अस्पतालमा भर्ना भएका ती पुरुषको त्यहि दिन एन्टिजेन परीक्षण गर्दा उनमा संक्रमण पुष्टि भएको थियो । नारायणी अस्पतालमै उपचाररत वीरगन्ज महानगरपालिकाको २२ का ४५ वर्षीय पुरुषको पनि सोमबार बिहान ६ बजेर ५ मिनेटमा मृत्यु भएको छ । वैशाख २० गते नारायणी अस्पतालमा भर्ना भएका ती पुरुषको त्यहि दिन एन्टिजेन परीक्षण गर्दा उनको कोरोना रिपोर्ट पोजेटिभ आएको थियो । नारायणी अस्पतालमै उपचाररत वीरगन्ज महानगरपालिका वडा नम्बर ८ का ५२ वर्षीय पुरुषको पनि सोमबार बिहान ३ बजेर ५ मिनेटमा मृत्यु भएको छ । वैशाख २४ गते नारायाणी अस्पतालमा भर्ना भएका ती पुरुषको त्यहि दिन एन्टिजेन विधिबाट कोरोना परीक्षण गर्दा उनको रिपोर्ट पोजिटिभ आएको थियो । नारायणी अस्पतालमै बाराको गढीमाई ६ का ५० वर्षीया महिलाको पनि सोमबार बिहान १ बजेर ५० मिनेटमा मृत्यु भएको छ । वैशाख २० गते कोरोना संक्रमण पुष्टि भएकी ती महिला वैशाख २३ गते नारायणी अस्प्तालमा भर्ना भएकी थिइन् । नारायणी अस्पतालमै उपचाररत बारा जिल्ला घर भएका ४६ वर्षीय पुरुषको पनि सोमबार बिहान १ बजेर ४५ मिनेटमा मृत्यु भएको छ । वैशाख २० गते कोरोना संक्रमण पुष्टि भएका ती पुरुष त्यहि दिन नारायणी अस्पतालमा भर्ना भएका थिए । सोमबार ७ जनाको मृत्यु भएसँगै वीरगन्जमा दोस्रो लहरमा कोरोनाले मृत्यु हुनेको संख्या १६३ पुगेको छ । ती मध्ये पर्सा जिल्लाका मात्रै ८६ जनाको मृत्यु भएको हो । ७७ जना मृतक भने अन्य जिल्लाको रहेको जिल्ला प्रशासन कार्यालय पर्साका कोभिड सम्पर्क व्याक्ति विनय श्रीवास्तवले जानकारी दिए । वीरगन्जका विभिन्न अस्पतालमा हाल ३ सय ५१ संक्रमित उपचाररत छन् । ती मध्ये एचडियुमा १६९ , आइसियुमा १४७ र भेन्टिलेटरमा ३५ जना उपचाररत रहेको श्रीवास्वले जानकारी दिए ।"
के गर्दैछ एमालेको 'एकता कार्यदल'ले ?,"काठमाडौं : नेपाल कम्युनिष्ट पार्टी (एमाले) को आन्तरिक विवाद मिलाउन गठित कार्यदल आन्तरिक परामर्श र गृहकार्यमा व्यस्त देखिएको छ। कार्यदलले सोमबार बिहानदेखि नै अध्यक्ष तथा प्रधानमन्त्री केपी शर्मा ओली र नेता माधवकुमार नेपालसँग अनौपचारिक परामर्श थालेको छ। दुवै नेताको सल्लाह र सुझावका आधारमा कार्यदलले आफ्नो काम अघि बढाउने छ। तीन दिनको समयसिमा दिइए पनि छलफल र प्रतिवेदन लेखनमा समय लाग्ने भएकोले केही समय लम्बिने भएको छ। कार्यदलका संयोजक तथा स्थायी कमिटी सदस्य सुवासचन्द्र नेम्वाङले अध्यक्ष ओली र वरिष्ठ नेता नेपालसँग अनौपचारिक परामर्शमा गृहकार्य भइरहेको जानकारी दिएका छन्। उनका अनुसार मंगलबार कार्यदलको बैठक बस्नेछ। अध्यक्ष ओली र नेता नेपालबीच मिलेर अघि बढ्ने सहमति भएपछि पार्टीको आन्तरिक विवाद समाधान गरी पार्टीलाई एकताबद्ध बनाउन गृहकार्य गर्न १० सदस्यीय कार्यदल गठन भएको हो। दुवै तर्फबाट पाँचपाँच जना सदस्यहरु कार्यदलमा छन् । कार्यदलमा अध्यक्ष ओलीतर्फबाट नेम्वाङ्को संयोजकत्वमा नेताहरु विष्णुप्रसाद पौडेल, शंकर पोखरेल, प्रदीप ज्ञवाली र विष्णु रिमाल सदस्य हुनुहुन्छ । त्यस्तै नेता नेपालको तर्फबाट संयोजक भीमबहादुर रावलसहित नेताहरु सुरेन्द्र पाण्डे, घनश्याम भुषाल, गोकर्ण विष्ट र रघुजी पन्त सदस्य रहेका छन्। एमालेको नेपाल पक्ष पार्टीलाई २०७५ जेठ २ गतेको अवस्थामा फर्काउनु पर्ने अडानमा छ। ओली र नेपालबीच गत बिहीबार बूढानीलकण्ठमा भएको करिब चार घण्टा भएको वार्तामा पार्टीलाई २०७५ जेठ २ कै अवस्थाबाट अगाडि बढाउने सहमति भएको थियो। तर त्यसको मोडालिटीबारे दुई पक्षबीच कुरा मिल्न बाँकी छ। सोही सहमतिअनुसार शुक्रबार बसेको शीर्ष नेताको बैठकले सहमति कार्यान्वयका लागि कार्यदल बनाउने जिम्मा अध्यक्ष ओली र वरिष्ठ नेता नेपाललाई दिएको थियो।"
प्रदेश सरकारले निर्माण गरेका १२ पुलको एकसाथ उद्घाटन,"बागमती : बागमती प्रदेश सरकारले निर्माण गरेका साना तथा मझौला १२ पुलको आज उद्घाटन सम्पन्न गरिएको छ। गत आर्थिक वर्षबाट निर्माण शुरु भई वैशाख मसान्तसम्म निर्माण सम्पन्न भएका काठमाडौँको तारकेश्वर र टोखा जोड्ने विष्णुमती खोलाको घलेपुल, बूढानीलकण्ठको ९ र १० जोड्ने सुकेधारा धोवीखोला पुल, भक्तपुरको मजुवा खोलापुल, महादेव खोलामा निर्माण भएका दुई पुल, चितवनको दाद्रेनी खोला पुल, भवानीपुर खोला पुल, धादिङको पलङ्खु खोला पुल ढुङ्गे खहरे कल्भर्ट पुल, सिन्धुपाल्चोकको मेलम्ची पुल र याम्बालिङ खोलाको झोलुङ्गे पुलको आज मुख्यमन्त्री डोरमणि पौडेलले उद्घाटन गरेका हुन्। भिडियो कन्फरेन्समार्फत संयुक्त उद्घाटन गर्दै मुख्यमन्त्री पौडेलले प्रदेश सरकार निरन्तर काममा रहेको बताए। उनले यसअघि ३२ पुलको उद्घाटन भइसकेको जनाउँदै केही महिनाभित्र अन्य ठूला पुलको निर्माण सम्पन्न हुने जानकारी दिए। पौडेलले विगतमा विकट भनिएका ठाउँमा बाटो र पुल बनाउन प्रदेश सरकार लागिपरेको जानकारी गराए। 'हामी विकास निर्माणका काममा तल्लीन छौँ, तर अहिले महामारीका कारण हामीले हाम्रो सारा शक्ति कोभिडको महामारीलाई नियन्त्रण गर्नेतर्फ लगाएका छौँ', पौडेलले भने। महामारी नियन्त्रणमा आएपछि फेरि विकास निर्माणको कामलाई तीव्रता दिने उनको भनाइ थियो। उद्घाटन कार्यक्रममा आफ्ना भनाइ राख्दै भौतिक पूर्वाधार विकासमन्त्री रामेश्वर फुयाँलले सरकार प्रदेशको आमूल परिवर्तनको दिशामा अगाडि बढेको बताए। 'राजनेता प्रधानमन्त्री केपी शर्मा ओलीको सपना र विकासप्रेमी नेता डोरमणि पौडेलको योजनामा प्रदेशलाई विकसित प्रदेशमा रुपान्तरण गर्ने योजनामा हामी अगाडि बढेका छौँ', उनले भने। कार्यक्रममा प्रदेशका प्रमुख सचिव डा मुकुन्द पौडेल, भौतिक पूर्वाधार विकास मन्त्रालयका सचिव सञ्जीव बराल लगायतको सहभागिता थियो।  रासस"
गाँउभर कोरोना फैलिएको चिलझप्टीमा भएन संक्रमण रोक्ने काम,"वीरगन्ज : गाँउभरि नै कोरोना संक्रमण फैलिएको पर्साको जगरनाथपुर गाँउपालिका वडा नम्बर ५ चिलझप्टीमा संक्रमण रोकथाम तथा नियन्त्रणका लागि कुनै पहल नहुँदा गाउँ र आसपासका स्थानीय त्रसित भएका छन्। पर्साको जगरनाथपर गाँउपालिकामा पछिल्लो २ सातामा १६ जनाको मृत्यु भइसकेको छ। तीमध्ये १३ जनामा कोरोना संक्रमण पुष्टि भएको थियो। अन्य ३ जना मृतकको कोरोना परीक्षण गरिएको थिएन। तर कोरोनाकै मिल्दोजुल्दो लक्षण देखिएको थियो। मृतक १६ मध्ये ७ जना चिलझप्टी गाँउकै बासिन्दा हुन्। गाँउका घरघरमा संक्रमण फैलिसकेको छ। गाँउभर ज्वरो रुघा खोकीका बिरामी छन्, स्थानीय शहरुम राउत गद्धीले भने, संक्रमितहरु खुलेआम गाँउभर डुल्दैछन्, तर संक्रमण रोक्न अहिलेसम्म कसैले पहल नै गरेको छैन। चिलझप्टी गाँउका घरघरमा संक्रमण फैलिएको पुष्टि भइसकेको भएपनि संक्रमण नियन्त्रण तथा रोकथामका लागि अहिलेसम्म कुनै पहल नभएको गाँउपालिकाका स्वास्थ्य शाखा प्रमुख प्रभेन्द्र साहले पनि स्वीकारे। गाँउपालिकाको अनुरोधमा वीरगन्जबाट वैशाख २८ गते चिलझप्टीमा पुगेको स्वास्थ्यकर्मीको टोलीले ११ जनाको एन्टिजेन परीक्षण गर्दा ७ जनामा संक्रमण भेटिएको थियो। त्यही दिन टोलीले २५ जनाको स्वाब संकलन गरी नारायणी अस्पतालमा ल्याएर पीसीआर परिक्षण गर्दा १५ जनामा संक्रमण पुष्टि भएको थियो। साहका अनुसार, चिलझप्टी गाउँमा संक्रमण पुष्टि भएका २२ जना संक्रमितको अहिलेसम्म कन्ट्याक्ट ट्रेसिङसमेत हुन सकेको छैन। चिलझप्टी गाँउका घरघरमा संक्रमण फैलिसकेको भएपनि भिटिएम किट नहुँदा गाउँमा थप अरुको परीक्षण र कन्ट्याक्ट ट्रेसीङ गर्न नसकिएको साहले बताए। गाउँघरमा संक्रमण फैलिएको पुष्टि भइसकेको छ, साहले भने, तर भिटिएम किट नहुँदा अहिलेसम्म संक्रमित भएकाहरुको समेत कन्ट्याक्ट ट्रेसीङ हुन सकेको छैन, अरु शंकास्पद बिरामीको परीक्षण गर्ने त कुरै छाड्नुस्। चैत २८ गते स्वास्थ्यकर्मीको टोलीले चिलझप्टी गाउँको घरघरमा गएर तापक्रम जाँच्दा ज्वरो र रुघाखोकीका १७६ जना बिरामी फेला पारेको थियो। गाँउभरि नै संक्रमण फैलिएको पुष्टि भइसकेकाले तत्काल परीक्षण कार्य शुरु नगरिए गाउँको अवस्था झन भयावह बन्ने साहले बताए। चिलझप्टीमा अहिलेसम्म संक्रमण पु्ष्टि भएका २२ जना संक्रमितहरु घरकै होम आइसोलेसनमा रहेको साहले जानकारी दिए।्"
उदयपुर सिमेन्टको नयाँ रेकर्ड : सय दिनमा ४९ करोडको कारोबार,"उदयपुर : व्यवस्थापकीय र प्राविधिक पक्ष सुधारसँगै उदयपुर सिमेन्ट उद्योगले उत्पादनमा नयाँ रेकर्ड कायम गरेको छ। राजनीतिक भागबन्डाका आधारमा गरिने महाप्रबन्धक नियुक्ति र कर्मचारी आन्दोलनले थलिएको उद्योग पछिल्लो समय व्यवस्थापकीय सुधारसँगै खुल्ला प्रतिस्पर्धाबाट नियुक्ति हुन थालेपछि उत्पादन वृद्धि भएको छ हो। गत माघमा प्रवेश गरेका महाप्रबन्धक गोपीकृष्ण न्यौपानेको कार्यकालको सय दिनमा उद्योगले ४९ करोड आम्दानी गरेको हो। उद्योगले माघयता ६ करोड ६० लाख १ सय ७३ बोरा सिमेन्ट बिक्री गरेको हो। उद्योगले गैंडा सिमेन्ट उत्पादन गर्छ। धराशायी बन्दै गएको उद्योगलाई गति दिन महाप्रबन्धक न्यौपानेले उद्योग बचाउका लागि अल्पकालीन र दीर्घकालीन योजना ल्याएको बताए। अधिकांश समय उद्योगभित्रै बिताएका उनले उद्योगको विगत १२ वर्षको इतिहास ब्रेक गर्दै १७ हजार ३ सय ६४ बोरा सिमेन्ट एकै दिन बिक्री गरेको बिक्री विभाग प्रमुख रामबहादुर जीसीले बताए। एकै दिनको बिक्रीले उद्योगलाई १ करोड २९ लाख ५० हजार ७१ रुपैयाँ प्राप्त भएको उनले बताए। पछिल्लो समय सिमेन्ट बिक्रीदर ह्वात्तै बढेको उनले बताए। जीसीले भने, दैनिक सरदर ८ देखि १२१३ हजार बोरा सिमेन्ट बजार जाने गरेको छ। न्यौपानेले आफू उद्योग प्रवेश गरेको सय दिनको समीक्षा गर्दै आगामी योजना र हालसम्मका उपलब्धिसमेत सार्वजनिक गरेका हुन्। संकटपूर्ण अवस्थामा पुगेको उद्योगलाई पुनर्जीवन दिने प्रतिबद्धतासहित कार्यभार सम्हालेका न्यौपानेले देखिने गरी लक्ष्यअनुसार उद्योगलाई सञ्चालनमा ल्याएका छन्। उद्योग सुधारसँगै लगानी थप गर्ने तथा विदेशी लगानीसमेत जुटाउन अध्ययनसमेत सुरु गरेका छन्। २०७७ साउनदेखि पुस मसान्तसम्म ६ करोड ९८ लाख ५ सय ८६ बोरा सिमेन्ट बिक्री गरी ५२ करोड आम्दानी गरेको उद्योगले सय दिनमा क्षमताअनुसार आम्दानी गर्न सफल भएको प्रमुख जीसीले बताए। पुससम्म ६५ करोड ८२ लाख दायित्व रहेकोमा उद्योगको आम्दानीबाट सरकारी राजस्व ७ करोड, कर्मचारी सेवा सुविधा भुक्तानी ८ करोड, वस्तु आपूर्ति सेवाको भुक्तानी ३० करोड, अवकाश कोषमा ४ करोड गरी रु ४९ करोड भुक्तानी गरी सकिएको उनले बताए। पूर्ण सरकारी स्वामित्वमा सञ्चालित उद्योग विगत दुई वर्षदेखि नेतृत्वविहीन अवस्थामा थियो। नयाँ नेतृत्व नपाएपछि उद्योग निमित्तको भरमा सञ्चालन हुँदै आएको थियो। २०४४ सालमा जापान सरकारको सहयोगमा स्थापना भएको उदयपुर सिमेन्ट उद्योग एसियाको दोस्रो ठूलो र नेपालको पहिलो पूर्ण सरकारी स्वामित्वमा पर्छ। जापान सरकारले २०५१ सालमा नेपाललाई हस्तान्तरण गरेको थियो। औपचारिक रूपमा उद्योगमा लोडसेडिङ नभए पनि बेलामौकामा झ्याप्पझ्याप्प विद्युत् कटौती हुँदा समस्या आउने गरेको उद्योगका नायब महाप्रबन्धक नवलकिशोर साह बताउँछन्। विद्युत् वितरण नियमित हुने हो भने उद्योगलाई पहिलाकै गतिमा लैजान समस्या नभएको उनी बताउँछन्। विगतमा उद्योगको मुख्य मेसिन (गियर) मा बारम्बार समस्या आउने गरेकोमा अहिले त्यो ठाउँमा प्राविधिक तयारी अवस्थामा राखेर चलाउने गरेको उद्योग प्रशासनको भनाइ छ। दक्ष जनशक्तिसँगै नयाँ गियर मेसिन ल्याई जडान गरिएको छ, अन्य मेसिन पनि बेलामौकामा मर्मत भइरहेका छन्, नायब महाप्रबन्धक साहले भने, विद्युत् समस्याबाहेक अब हामीसँगै कुनै त्यस्तो समस्या छैन, नियमित विद्युत् आपूर्ति हुनासाथ पुरानो इतिहासलाई जोगाएर राख्न सक्छौं। विसं २०४९ सालदेखि व्यावसायिक उत्पादन थालेको उद्योगले स्थापनापछि २०५५ सालमा एक पटक धेरै बिक्री गरेको थियो त्यस पनि यो नै अर्को नयाँ कीर्तिमान भएको महाप्रबन्धक न्यौपानेले बताए। उनले भने, म आउनुभन्दा अगाडि २०५५ मा यसको हाराहारी सिमेन्ट बिक्री भएको अभिलेखमा देखियो तर, त्यसयता बढीमा १२ हजार बोराभन्दा धेरै बिकेको रेकर्ड छैन। माघमा पहिलो चोटी उद्योग आउँदा कोइला, जिप्सनलगायत कच्चा पदार्थ नभएकाले १० दिनमा सामग्री जुटाएर उद्योग सञ्चालनमा ल्याएको न्यौपाने बताउँछन्। बिक्री विभागका अनुसार माघमा २ लाख ११ हजार १ सय ३८ बोरा सिमेन्ट बेचेको उद्योगले फागुनमा २ लाख ३८ हजार ३ सय ७१ बोरा बिक्री गरेको छ। साउन १ देखि पुस मसान्तसम्म ६ लाख ९८ हजार ५ सय ८६ बोरा सिमेन्ट बिक्री भएकोमा न्यौपानेको सय दिनमा ६ लाख ६० हजार १ सय ७३ बोरा सिमेन्ट बिक्री भएको प्रमुख जीसीले बताए। अहिले उत्पादन र बिक्री दुवैमा प्रगति भएको र आफू आउँदा ६५ करोड ८२ लाख रहेको चालू दायित्वलाई सय दिनमा ४९ करोड भुक्तानी गरिसकेको न्यौपानेले बताए। बाँकी १६ करोड दायित्व आउँदो असारभित्र भुक्तानी गरिसक्ने उनको भनाइ छ। बाँकी दायित्व पनि चालू वर्ष (असार) भित्रै तिरिसक्ने गरी सिमेन्ट उत्पादन र बिक्रीमा मेरो ध्यान गएको छ उनले भने यन्त्र उपकरणले धोका नदिए सहजै तिर्न सकिन्छ। पाँचहजार मेट्रिकटन भन्दा बढी कोइला तथा १ हजार ५ सय मेट्रिकटन जिप्सम र १ हजार टन आइरन मौजाद रहेको उनले बताए। करिब २८ वर्षअघि जापान सरकारको सहयोगमा स्थापना गरिएको उद्योगको अधिकांश मेसिन उपकरण मर्मत हुन नसक्दा उद्योग संकटमा थियो। उद्योगले बर्सेनि एक अर्बको हाराहारीमा राजस्व योगदान पुर्याउँदै आएको महाप्रबन्धक न्यौपानेले बताए। उद्योगको दैनिक ८ सय मेट्रिकटन सिमेन्ट उत्पादन गर्ने क्षमता छ। उद्योगलाई हालकै क्षमतामा सञ्चालन गर्न करिब ३५ करोड लगानी गर्नुपर्ने उनले बताए। त्यसमा करिब २५ करोड थप लगानी गरी कारखानाको क्षमता प्रतिदिन ३ सय मेट्रिकटन थप भई दैनिक १ हजार १ सय मेट्रिकटन पुग्ने आकलन गरिएको छ। २०४४ सालमा जापान सरकारको सहयोगमा स्थापना भएको उदयपुर सिमेन्ट उद्योग एसियाको दोस्रो ठूलो र नेपालको पहिलो पूर्ण सरकारी स्वामित्वमा पर्छ। उद्योगका नायब महाप्रबन्धक नवलकिशोर साहले विद्युत् वितरण नियमित नहुँदा समस्या आउने गरेको बताए। एक वर्षभित्र सस्पेन्सन प्रिहिटर सिस्टमबाट रिइनफोर्स सस्पेन्सन प्रिहिटर सिस्टममा परिवर्तन गरी प्रतिदिन तीन सय मेट्रिकटन क्षमता बढाई १ हजार १ सय मेट्रिकटन उत्पादन गर्नेे लक्ष्य छ। त्रियुगा नगरपालिका१६ सिन्दालीमा ७२ मिलियन टन चुनढुंगा छ। यो तीन सय वर्षसम्म धान्ने क्षमता हो। त्यसमध्ये झन्डै २८ वर्षको हाराहारीमा ५० लाख टन खर्च भइसकेको छ र बाँकी ६ करोड ७० लाख टन ठूलो पहाड स्टकमै रहेको न्यौपानेले बताए। यसलाई ५० वर्षभित्र उपयोग गर्ने नीति छ। अन्य सिमेन्टका चुनढुंगाभन्दा उदयपुर सिमेन्टको चुनढुंगा राम्रो छ, उद्योगका नायब महाप्रबन्धक साहले भने, त्यसलाई खपत गर्न पनि उत्पादन क्षमता विस्तार गर्न जरुरी रहेको छ। यहाँको चुनढुंगा सदुपयोग गर्न सरकारी तवरबाट सहयोग हुनु पर्छ, साहले थप्दै भने, क्षमता विस्तारको योजना सफल हुनासाथ मुलुकको ६५ प्रतिशत सिमेन्टको मागलाई सहजै आपूर्ति गराउन सकिन्छ।"
कोरोना संक्रमणका कारण प्रा राजेन्द्र सुवेदीको निधन,"काठमाडौं : कोरोना संक्रमणका कारण प्रा राजेन्द्र सुवेदीको निधन भएको छ। शहीद गंगालाल हृदयरोग केन्द्र बाँसबारीमा उपचाररत उनको सोमबार बिहान निधन भएको नेपाल प्रज्ञाप्रतिस्ठानका सदस्य सचिव जगतप्रसाद उपाध्यायले जनाएका छन्। गुरु प्राध्यापक राजेन्द्र सुवेदीको आज मिति २०७८ जेठ ३ गते सोमबार बिहान ५ बजे कोरोना सङ्क्रमणबाट ७६ वर्षको उमेरमा निधन भएको समाचारले स्तब्ध र मर्माहत छु', उनले सामाजिक सञ्जाल फेसबुकमा लेखका छन्, 'हामीजस्ता धेरै शुभेच्छुक र चिकित्सकहरूको अथक प्रयत्न रहॅदा रहॅदै पनि उहाँलाई जोगाउन सकिएन।' कवि तथा समीक्षक रमेश शुभेच्छुका अनुसार सुवेदीलाई भेन्टिलेटरमा राखेर उपचार भइरहेको थियो। उनले पशुपति आर्यघाटमा दाहसंस्कारको तयारी भइरहेको जानकारी दिए। समालोचक, निबन्धकार तथा कवि सुवेदी त्रिभुवन विश्वविद्यालय, नेपाली केन्द्रीय विभागका पूर्वप्रमुख रहेका थिए। त्यस्तै उनी गोरखापत्र संस्थानका पूर्वअध्यक्ष एवम् महाप्रबन्धसमेत रहेका थिए। वि सं २००२ मा पाँचथरमा जन्मिएका प्रा सुवेदीका कविता, समालोचना, निबन्धलगायतका दुई दर्जन बढी पुस्तक प्रकाशित छन्।"
थिमिमा अक्सिजन उत्पादन,"भक्तपुर : भक्तपुरको मध्यपुर थिमि नगरपालिकाद्वारा सञ्चालित नेपाल कोरिया मैत्री नगरपालिका अस्पतालले अक्सिजन ग्यास उत्पादन सुरु गरेको छ। नयाँ भेरियन्टसहितको कोरोना भाइरस संक्रमितको संख्या बढेसँगै अस्पतालले आफ्नै अक्सिजन प्लान्ट स्थापना गरेको हो। प्लान्टबाट अहिले अक्सिजन उत्पादन भई बिरामीलाई उपलब्ध गराउन थालिएको अस्पतालका कार्यकारी निर्देशक प्राडा ज्ञानकृष्ण कायस्थले जानकारी दिए। नेपाल कोरिया मैत्री नगरपालिका अस्पतालका निर्देशक डा कायस्थले अस्पतालको प्लान्टबाट अहिले दैनिक ८ हजारदेखि १२ हजार लिटरसम्म अक्सिजन उत्पादन भइरहेको जानकारी दिए। उत्पादित अक्सिजनले गर्दा अस्पतालमा भर्ना भएका कोरोना संक्रमितको उपचारमा सहज भएको उनको भनाइ छ। अस्पताललाई अहिले दैनिक ९० वटा अक्सिजन ग्यासको सिलिन्डर आवश्यक पर्छ। जबकि प्लान्टबाट मुस्किलले १६ वटा सिलिन्डर प्रयोग हुन्छ। कुल ९० शय्याको अस्पतालमा अहिले आधामा कोरोनाका संक्रमितको उपचार भइरहेको छ। भेन्टिलेटरसहितको ७ शय्याको आईसीयूसमेत कोरोना भाइरस संक्रमितले ओगटिरहेका छन्। अस्पतालमा संक्रमितको चाप बढेपछि आइतबार मात्रै काठमाडौं महानगरपालिकाले अस्पताललाई तीन वटा भेन्टिलेटर सहयोग गरेको छ। अक्सिजन उत्पादन सुरु भएकाले कोरोना भाइरस संक्रमितलाई लक्षित गरी १५ शय्या थप्ने तयारी भइरहेको डा कायस्थ बताउँछन्। अस्पतालले हावामा आधारित अक्सिजन प्लान्ट जडान गर्न ५० लाखभन्दा बढी बजेट खर्च गरेको छ। त्यस्तै, नेपाल विद्युत् प्राधिकरणबाट थ्रीफेज लाइनको लागि छुट्टै ट्रान्स्फर्मरको व्यवस्था गर्नुपरेको अस्पतालले जनाएको छ। अक्सिजन प्लान्टको लागि छुट्टै भवनसमेत बनाउनुपर्दा सोचेभन्दा ढिलो अक्सिजन उत्पादन सुरु भएको बताइएको छ। अस्पताल सञ्चालक मध्यपुर थिमि नपाका सूचना अधिकारी केशव सिलवालले संक्रमितको उपचारलाई लक्षित गरी अस्पताललाई १० लिटर क्षमताको ४० थान अक्सिजन कन्सन्ट्रेटर मेसिन सहयोग प्राप्त हुन लागेको जानकारी दिए। हाल अस्पतालसँग पाँच लिटर क्षमताका नौ वटा अक्सिजन कन्सन्ट्रेटर रहेका छन्। त्यसैगरी भक्तपुरको लागि कोरोना हब अस्पताल भक्तपुर अस्पतालमा पनि अक्सिजन प्लान्ट जडान हुने भएको छ। बागमती प्रदेश सरकारको सहयोगमा करिब पाँच करोड लागतमा अमेरिकी प्रविधिको तरल अक्सिजन ग्यास उत्पादन गर्ने प्लान्ट जडान गर्न लागेको अस्पतालकी मेडिकल सुपरिटेन्डेन्ट डा सुमित्रा गौतमले जानकारी दिइन्। उनले कम्तीमा एक महिनाभित्र उक्त प्लान्ट जडान हुने दावी गरिन्।"
भोकको भय,"नेपाल कृषिप्रधान मुलुक हो। यहाँका अधिकांश जनता कृषिमा निर्भर छन्। आफैंले उत्पादन गरेका वस्तु यो समय निषेधाज्ञा र कोरोना महामारीले चहलपहल शून्य हुँदा उपभोक्तासमक्ष पुगेको छैन। कृषकले उत्पादन घटाउनु पर्ने बाध्यता छ। कृषिमा मजदुरी गर्नेहरू काम नपाउने अवस्थामा पुगेका छन्। औद्योगिक क्षेत्रमा खुलेका उद्योगले पनि बजार बन्द हुँदा उत्पादन र मजदुर घटाउँदै लगेका छन्। नेपालमा कृषि, उद्योग र सहरबजारमा ज्यालामा काम गर्ने मजदुरको संख्या ठुलो छ। दिनमा काम नगरे साँझबिहान छाक टार्नै धौधौ हुने उनीहरूलाई गर्मीमा नाना नचाहिए पनि खानाको चिन्ताले पुनः सताउन थालेको छ। समग्रमा विपन्न परिवारलाई भाइरस, भय र भोकले एकैपटक थिचेको छ। मानिसलाई सबैभन्दा बढी डर भनेकै रोग र भोकको हो। कोरोना महामारीले यससँगै शोक पनि थपेको छ। रोगले निम्त्याएको शोकमा डुबिरहेका बेला थपिँदो निषेधाज्ञा र बढ्दो संक्रमणले भोकमरीको चिन्ता पनि बढाएको हो। कोरोना संक्रमणको पहिलो लहर सुरु हुँदा गरिएको लकडाउनमा दैनिक राहत दिने क्रम उच्च थियो। चरण चरणमा तीन तहका सरकारसँगै संघसंस्था, व्यवसायी, दाता र व्यक्तिले मजदुरको पेट भर्ने काम गरे। दैनिक परिवार संख्या हेरेर दिइने राहतले वास्तविक पीडितलाई कामविहीन दैनिकी गुजार्न केही हदसम्म सहज भएको थियो। राहतमा पनि कालोबजारी र व्यापारको आरोपबाहेक क्रमशः संक्रमण घटेर दैनिकी सामान्य बनेपछि सो समय भोकले कसैले ज्यान गुमाउनु परेन। अहिले समय फरक छ। महामारीको दोस्रो चरणमा कोरोनाको कडा भेरियन्ट आउँदा सबैको ध्यान मृत्युबाट जोगाउनजोगिनमा छ। संक्रमण रोक्न अपनाइने तयारी गर्न नपाउँदा लक्षणसहित आएका जटिल अवस्थाका बिरामीले अस्पतालका शैया भरिएका छन्। बिरामीलाई पहिलो आवश्यकता अक्सिजनको भएकाले सिलिन्डर खोज्न सरकारसहित सबै क्षेत्रको ध्यान लाग्नुलगाउनु परेको छ। मृत्युदर घटाउनु मुख्य चुनौती भएको समयमा भोकमरीसहित अन्य चुनौतीले चाङ उच्च बनाउँदै लगेको छ। जसले गर्दा समस्या समाधानमा प्राथमिकता छनोट गर्नुपर्ने बाध्यता सम्बन्धित निकायमा छ। मुलुक संघीय संरचनामा छ। सिंहदरबारको अधिकार गाउँमा पुर्याउन जोश र जाँगरसाथ स्थानीय तहमा जनप्रतिनिधि आएका छन्। वडामा समेत जनप्रतिनिधि हुँदा जोकोहीको घरमा छिनभरमै राज्यको उपस्थिति गराउन सकिन्छ। पहिलेजस्तो आगो निभाउने आदेश कुर्दा खरानी देख्नुपर्ने अवस्था छैन। कुन घरको कस्तो अवस्था छ ? दैनिकी कसरी चलाइरहेका छन् ? वडाका किसान, मजदुर, व्यापारी र नेताको नामसमेत कन्ठ भएका जनप्रतिनिधि तल्लो तहसम्म भएकाले कुनै पनि समस्याको समाधान गर्न कसैको निर्णय र योजना कुर्न पर्दैन। मात्रै काम गर्ने चाहना भए पुग्छ। निषेधाज्ञा बढ्दै जाँदा क्रमशः पश्चिमका जिल्ला हुँदै देशभर भोकमरीको आवाज उठ्न थालेको छ। वैशाख दोस्रो साता सुरु भएको निषेधाज्ञाले नागरिकले जोहो गरेको खाद्यान्न सकिँदै छ। अस्पताल, शैया र अक्सिजनमा मात्रै ध्यान नहुँदा भोकमरीले अर्को घटना निम्तन सक्नेतर्फ पनि सचेत बन्नुपर्छ। अघिल्लो चरणको महामारीबाट केही प्रतिशत नागरिकले पाठ सिकेर समयमा गाँस र बास सुरक्षित गरे पनि अब त्यो सकिँदै गएको छ। यस समस्याको समाधान खोज्नु उत्तम हुनेछ। अधिकांश तहले अघिल्लो चरणमा राहत वितरण गर्दा दैनिक ज्याला मजदुरी गर्नेको लगत संकलन गरेका छन्। अहिले पनि सोही तथ्यांकले मज्जाले काम गर्छ। पुनः भोकबाट पनि बचाउने योजना बनाउन तीनै तहका सरकारका लागि आवश्यक छ। जनता तिनै हुन्। अवस्था परिवर्तन छैन। पहिलो चरणको महामारी न्यून हुँदा केही दिन काम गरे पनि कमाउने र बचाउने समय सुरु भएको थिएन। विषेशगरी दैनिक मजदुरी गर्नेको पहिचान गरी उनीहरूलाई रोगसँगै भोकबाट पनि जोगाउनु पर्छ। भाइरसको महामारी चरणचरणमा फैलिएको इतिहास छ। यसले सृजना गर्ने हरेक समस्याको पहिचान समयमा गरौं र निकास खोजौं। भोकभोकै प्राणत्याग गर्नुपर्ने विपत्ति आउन नदिऔं। राज्य र सरकार छ भन्ने अनुभूति दिलाऔं।"
अस्पताललाई स्वास्थ्य सामग्री वितरण,"काठमाडौं : नेपाल चेम्बर अफ कमर्सले काठमाडौंका विभिन्न अस्पतालहरूलाई अत्यावश्यक स्वास्थ्य सामग्री वितरण गरेको छ। चेम्बरका अध्यक्ष राजेन्द्र मल्लसहितका पदाधिकारीहरूले काठमाडौंका सरकारी अस्पतालहरूलाई पीपीई सेट, सर्जिकल मास्क, सर्जिकल पञ्जा, भिटामिन सी ट्याबलेट, सिटामोल ट्याबलेटलगायत अत्यावश्यक सामग्रीहरू वितरण गरेको हो। चेम्बरले नेपाल प्रहरी अस्पताल, कान्ति बाल अस्पताल, परोपकार मातृ तथा बाल अस्पताल थापाथली, वीर अस्पताल, त्रिवि शिक्षण अस्पताल, छत्रपाटी निःशुल्क अस्पतालमा आइतबार सामग्री वितरण गरेको हो। चेम्बरले कोभिड१९ को दोस्रो लहरका कारण उत्पन्न स्वास्थ्य संकट समाधानका लागि विपद् व्यवस्थापन समितिका सभापति एवं कार्यसमितिका उपाध्यक्ष दीपककुमार मलहोत्राको संयोजकत्वमा नेपाल चेम्बर कोभिड १९ केन्द्रीय व्यवस्थापन समिति गठन गरी विभिन्न अभियानहरू सञ्चालन गरिरहेको छ। उक्त अभियानअन्तर्गत बिरामीहरूको बढी चाप हुने सरकारी अस्पतालहरूमा अत्यावश्यक स्वास्थ्य सामग्रीहरू वितरण गरिएको चेम्बरले जनाएको छ। अस्पतालमा अत्यावश्यक अक्सिजन तथा सिलिन्डरको अभाव देखिएकाले यथाशिघ्र सिलिन्डर तथा अक्सिजन कन्सेन्टेटर आयात गरी एक साताभित्र अस्पतालहरूमा वितरण गरिने नेपाल चेम्बरका अध्यक्ष राजेन्द्र मल्लले जानकारी दिए। स्वास्थ्य सामग्री हस्तान्तरण कार्यक्रममा चेम्बरका अध्यक्ष मल्लसहित वरिष्ठ उपाध्यक्ष कमलेशकुमार अग्रवाल, उपाध्यक्ष दीपककुमार मलहोत्रा र उपाध्यक्ष सुरेन्द्रकुमार श्रेष्ठ, कार्यसमिति सदस्यहरू नवराज ढकाल र सन्तोष पाण्डेको उपस्थिति थियो।"
"२९ वर्ष बिते, भेट्न पाइएन","पोखरा र गोरखा जाने आँबुखैरेनीको त्यो बाटामा आइपुगेपछि गाडीबाट ओर्लिएँ। निक्कै जोशका साथ उहाँले ल कमरेड अब जेठको २९ गते दमौलीमा भेटौंला भन्नुभयोे। हस् भनेर अभिवादन गरें र गोरखातिर गएँ। २०५० सालको जेठ ३ गते उहाँले त्यसो भन्नुभएको आज २८ वर्ष बितेर २९ वर्ष लाग्यो। तर, कुनै पनि जेठको २९ मा उहाँसँग भेट्न पाइएन। २०४९ माघमा छैठौं महाधिवेशन भएर अध्यक्षमा मनमोहन अधिकारी र महासचिवमा मदन भण्डारी निर्वाचित हुनुभएको थियो। उहाँ अर्थात् मदनले नै प्रतिपादन गर्नुभएको जनताको बहुदलीय जनवादको कार्यदिशा महाधिवेशनले पारित गरेको थियो। त्यही कार्यदिशाको देशव्यापी प्रचारप्रसार गर्ने अभियानमा उहाँ र संगठन विभाग प्रमुख जीवराज आश्रित निस्कनुभएको थियो। पहिलो कार्यक्रम नै पोखराको थियो। गाडीमा केही समस्या देखिएकाले ड्राइभरलाई भोलिपल्ट गाडी बनाएर ल्याउन अह्राउनु भयो। उहाँ जेठ २ गते जहाजमा काठमाडौंबाट पोखरा जानुभएको थियो। ३ गते संगठन विभाग प्रमुख जीवराज आश्रित र बाचस्पति देवकोटा त्यही गाडीमा पोखरा पुग्नुभयो। सबैका कुरा सुन्ने, सबैका विचार र भिन्न विचारलाई पनि मदन भण्डारी सम्मान गर्न सक्नुहुन्थ्यो। २०४६ सालको संयुक्त जनआन्दोलन सफल बनाई बहुदलीय प्रजातन्त्र ल्याउन उहाँको भूमिका अहं छ। उच्चस्तरको भाषणबाटै मान्छेलाई लठ्याउन सक्ने उहाँमा लोभलालच र पदलोलुपता थिएन। म त्यतिबेला केन्द्रीय सदस्य र गोरखाको पार्टी प्रमुख थिएँ। पोखरा भएको कास्की जिल्ला अधिवेशनको उद्घाटन कार्यक्रम सकेर आफन्तको विवाह कार्यक्रममा सहभागी हुन जसरी पनि त्यस दिन गोरखा आइपुग्नुपर्ने थियो। त्यो थाहा पाएर उहाँले आँबुखैरेनीसम्म सँगै जाऔंला भन्नुभयो। हल बाहिर निस्केर पर्खिएँ। एकछिन, एकछिन गर्दागर्दै उहाँलाई धेरैबेर पर्खिनु पर्यो। त्यसबीचमा एक अपरिचित व्यक्ति मदन भण्डारी कतिबेला निस्कनु हुन्छ ? भनेर बारम्बार सोध्न आयो। तीनपटकसम्म सोध्न आएपछि मैले अलि झर्केर उहाँ जतिबेला निस्के पनि ननिस्के पनि तिमीलाई के चासो ? भनेर झपारिदिएँ। त्यसपछि त्यो व्यक्ति आएन। उहाँ त निस्कनुभयो, तर ड्राइभर हरायो। खै के नाम गरेको थापाले उहाँ चढ्नका लागि पजेरो गाडी दिएका थिए। ड्राइभर अमर लामा थिए। धेरै ढिला गरेर आएपछि ड्राइभरले दिसा लागेको, पेट दुखेको सुनाए। पोखरा सहर कटेपछि ड्राइभरले गाडी रोके र गाडीमा झन्डा गाडे। उहाँले किन गाड्नु पर्यो, पर्दैन। झन्डा नगाड भन्नुभयो। तर, उनले टेर्दै नटेरी अलि ठूलै झन्डा गाडे। लामाले उहाँलाई सिटबेल्ट बाँध्नुस् भने। उहाँले बाटो राम्रै छ, किन बाँध्नुपर्यो र सिटबेल्ट ? पर्दैन भन्नुभयो। उनले जिद्धी मात्र गरेनन्, आफैंले उहाँको सिटबेल्ट बाँधिदिए। त्यसपछि कम्युनिष्ट आन्दोलनको गीत घन्काएर गाडी कुदाए। गाडीका यात्रु हामी तीन जना थियौं मदन भण्डारी, जीवराज आश्रित र म। त्यस दिन चालक अमर लामा बिहानैदेखि मलिन अनुहारमा थिए। गम्भीर पनि देखिन्थे। हामीले सोच्यौं, पेट दुखेर होला। माघमा पाँचौं महाधिवेशन सकिएको थियो। फागुन, चैत र वैशाखमा पार्टीले पास गरेका नीति, कार्यक्रम, कार्यदिशाका दस्तावेज तयार गर्न समय लाग्यो। जेठदेखि एक वर्षसम्म त्यही नीति, कार्यक्रम, कार्यदिशा देशभर पार्टी संगठनको तल्लो तहसम्म पुर्याउने अभियानमा उहाँहरू निस्कनुभएको थियो। गाडी हुइँकिन सुरु गरेपछि मैले जनताको बहुदलीय जनवाद भनेको विसर्जनवाद हो, पुँजीवाद हो, यसले समाजवादतिर कहिल्यै पुर्याउँदैन भनेर प्रतिवाद गरें। भण्डारीले होइन भनेर तर्क गर्नुभयो। बाटोभरि यही मात्र कुरा भयो। भण्डारीले ल ठिकै छ, जबजका ड्राइभर हामी नै हौं, गाडी खाल्डातिर गयो भने मोडौंला भन्नुभयो। उहाँभित्र यो क्षमता थियो, विपक्षीले गरेका तर्क सुन्ने, मनन गर्ने, समीक्षा गर्ने, परिहाले आत्मालोचना पनि गर्ने, जुन अहिलेका कुनै नेतामा पाइँदैन। त्यसबेला उहाँको उमेर लाग्छ ४२ को हाराहारी मात्रै थियो। गफ जमिरहेको थियो, त्यसैले उहाँले आज चितवन बस्न जाऔं। भोलि चितवनबाटै बिहेमा जाऔंला भन्नुभएको थियो। उहाँहरूचाहिँ चितवनबाट भोलिपल्ट पूर्वी जिल्लाहरूमा जाने कार्यक्रम थियो। मेरो परिस्थिति अनुकूल थिएन। घर जानैपर्ने थियो। आबुखैरेनी झरेर बसमा गोरखा कट्टेलडाँडास्थित आफ्नै घर पुगें। भोलिपल्ट बिहेमा चुँदीरम्घा जानु थियो। त्यतैबाट काठमाडौं जाउँला भन्ने योजना थियो। पार्टीको दृष्टि नामको साप्ताहिक पत्रिका निस्कन्थ्यो। त्यसको पैसा उठाएर साथीलाई राख्न दिएको थिएँ। त्यो पैसा पनि काठमाडौं जाँदा लगिदिन्छु भनेर साथीलाई भेट्न आहाले जान निस्किएँ। बिहान झिसमिसे नै थियो। बाटोमा छिमेकी ढुन्डीराज कट्टेल भेट भए। तपाईँले हिजो बेलुकीको समाचार सुन्नुभयो ? भनेर उनले सोधे। अहँ, सुनिनँ। के भयो र ?, मैले भनें। लौ हिजो मदन भण्डारी चढेको गाडी दासढुंगामा दुर्घटना भयो। दुवैजना मरे। भने। हत्तपत्त प्रहरीलाई फोन गरें। प्रहरीले पनि खै त्यसै भन्छन् भनेर अस्पष्ट जवाफ दियो। म जे पाउँछु, त्यसैमा चढ्छु भन्ने सोचेर बाटोमा कुरेर बसें। एउटा ट्रक पाएँ। त्यसैमा चढेर घटनास्थलतिर गएँ। त्यहाँ पुग्दा तीनचार किलोमिटर यतासम्म चक्काजाम रहेछ। ठ्याक्क दासढुंगा पुग्दा क्रेनले नदीबाट जीप तुन्द्रुङ्क झुन्ड्याउँदै रहेछ। भुइँमा राख्न पनि भ्याएको थिएन। हेर्दा खेरीमा जीवराज मैले विदाइ गर्दाजसरी बस्नुभएको थियो, त्यही पोजिसनमा जस्ताको तस्तै पछिल्लो सिटमा हुनुहुँदोरहेछ। तर मदन भण्डारी हुनुहुन्थेन। अगाडिपट्टिको सिसा अलिकति फुटेको, ड्राइभरको ढोका खुलेको थियो। मदनको ढोका लक थियो। खोला किनारमा खोजी अभियान सुरु भयो। देशभरबाट पार्टीका नेताहरू भेला भए। नदी धमिलो थियो। पार्टीका महासचिवको मृत्यु भएपछि नयाँ महासचिव बनाउनु पर्यो भनेर देशभरका ठुला नेताहरू काठमाडौं फर्किए। सीपी मैनालीले मलाई महासचिव बन्नु छैन। म यतै खोजी अभियानमा बस्छु भन्नुभयो। गोरखा, कास्की, तनहुँ, लमजुङ, धादिङ, चितवनका जिल्ला अध्यक्षहरू खोजी अभियानमा बस्यौं। नारायणघाटबाट हजारौं मान्छे, सयौं डुंगा खोजी अभियानमा लागे। तेस्रो दिन पार्टीका पश्चिम चितवन, माडी क्षेत्रका अध्यक्षले किनारमा एउटा लास निकालेर डुंगामा राखेको छ। यसो हेर्दा मदन भण्डारीकै हो भन्न आए। मेरै कमान्डमा एउटा जीप लिएर गइयो। दुर्घटनास्थलबाट ३२ किलोमिटर तर गाजापुरको भंगालोमा रहेछ। सानोपट्टि टापुमा। लास बिग्रन्छ भनेर डुंगाबाट नझिकी पानीमाथि नै राखिछोडेको रहेछ। लास हेरें। उहाँकै रहेछ। घाउ चोट केही थिएन। आँखा मास्तिर सानो चोट थियो। नदीमा ३२ किलोमिटर बग्दा ज्यूज्यान त छियाछिया हुनुपर्ने। तर त्यस्तो थिएन। बाकसमा राखेर शव प्लेनबाट काठमाडौं ल्याइयो। बाटोभरि सम्झिएँ, खैरेनीमा हामी छुट्दा चार बजेको थियो। मुग्लिनबाट केही तल कुन चाहिँ पसलमा चिया खाएर हिँडेका रे। बाटो एकदम सोझो, फराकिलो छ। गाडी कुनादेखि रङसाइडबाट गएर तल कसरी खस्छ ? त्यसमाथि पनि सडकबाट पाखामा खस्छ। त्यहाँ पनि ब्रेक लगाउन सकिने अबस्था छ। सिटबेल्ट नबाँधेका जीवराज जहाँको तहीँ छन्। मदन, जसको ढोका लक छ, निस्कने ठाउँ नै छैन। उहाँको शरीर कहाँबाट निस्कियो ? नारायणीमा गोही प्रजनन् केन्द्र थियो। त्यहाँबाट शव कसरी तल बग्यो ? धेरै आशंका लाग्यो। ड्राइभर थिए अमर लामा। उनले केही बकेनन्। पछि प्रहरीले थुनामा राखे। तर, बकाउन केही मिहिनेत गरेनन्। घटनाको दुई वर्षपछि मुक्त गराए। पछि जनयुद्धताका मदन भण्डारीको खोजी गर्छौँ भनेर खुब भन्थ्यो माओवादी। तर उनीहरू शान्ति प्रक्रियामा आउने भएपछि कीर्तिपुरमा लखेटीलखेटी माओवादीकै नाममा अमर लामा मारिए। मदन भण्डारीलाई म सकारात्मक, नकारात्मक दुवै तरिकाबाट हेर्छु। वैचारिक, राजनीतिक, सैद्धान्तिक रूपमा उहाँले प्रतिपादन गरेको विचारधारामा पूर्ण असहमत छु। व्यक्तिगत रूपमा भने उहाँलाई सम्मान गर्छु। किनभने उहाँ अत्यन्त लोकप्रिय नेता हुनुहुन्थ्यो। सबैका कुरा सुन्ने, सबैका विचार र भिन्न विचारलाई पनि सम्मान गर्न सक्नुहुन्थ्यो। २०४६ सालको संयुक्त जनआन्दोलन सफल बनाई बहुदलीय प्रजातन्त्र ल्याउन उहाँको भूमिका अहं छ। उहाँमा भाषण कला उच्चस्तरको थियो। भाषणबाटै मान्छेलाई लठ्याउन सक्नुहुन्थ्यो। लोभलालच थिएन। पदलोलुपता थिएन। २०४८ सालको निर्वाचनपछि पार्टीले ६९ सिट जितेर दोस्रो ठुलो दल बनेको थियो। त्यतिबेला आफू संसदीय दलको नेता बन्ने मौका छँदाछँदै आफूले नलिएर मनमोहन अधिकारीलाई बनाउनुभयो। अहिले पनि सम्झन्छु, जेठको २९ गते तनहुँको जिल्ला अधिवेशन दमौलीमा आयोजना हुँदै थियो। त्यहाँ भेट्ने धोको थियो, अधुरै रह्यो। (शिव उप्रेतीसँगको कुराकानीमा आधारित)"
नेता रिजालको निधनमा देउवाले गरे दुःख व्यक्त,काठमाडौं : नेपाली कांग्रेसका सभापति शेरबहादुर देउवाले पार्टीका ज्येष्ठ राजनीतिज्ञसभाका सदस्य रामचन्द्र रिजालको निधनप्रति दुःख व्यक्त गरेका छन्। तत्कालीन कांग्रेस गुल्मी क्षेत्र नं ३ का पूर्वसभापति रिजालको यही जेठ १ गते भैरहवामा उपचारका क्रममा ८२ वर्षका उमेरमा निधन भएको थियो । सभापति देउवाले सोमबार शोक विज्ञप्तिमार्फत इश्मा गाउँ कार्यसमितिका पूर्वसभापति रिजालले पार्टी र नेपालको लोकतान्त्रिक आन्दोलनमा पुर्याएको सक्रिय योगदानको स्मरण गर्दै उनीप्रति श्रद्धाञ्जलि र शोकसन्तप्त परिवारजनमा समवेदना प्रकट गरेका छन्।
विराटनगरका दुई अस्पतालमा छ सङ्क्रमितको मृत्यु,"विराटनगर : कोरोना भाइरसको संक्रमण पुष्टि भएपछि विराटनगरका दुईवटा अस्पतालमा उपचार गराइरहेकामध्ये छजनाको मृत्यु भएको छ । पछिल्लो १० घण्टाभित्र तीन वृद्धसहित छजना पुरुषको मृत्यु भएको हो । नोबेल शिक्षण अस्पतालमा पाँच र कोसी अस्पताल कोभिड१९ उपचार केन्द्रमा एकजना सङ्क्रमितको मृत्यु भएको हो । नोबेलमा मृत्यु भएकामध्ये दुईजना प्रदेश २ को सिरहा र सप्तरी तथा तीन जना प्रदेश १ को सुनसरी, उदयपुर र विराटनगरका बासिन्दा रहेको अस्पतालका प्रबन्धक नारायण दाहालले जानकारी दिए । उनका अनुसार सिरहाका ६५ वर्षीय वृद्ध पुरुषको सोमबार बिहान ५ बजेतिर मृत्यु भएको छ । उनलाई उपचारका लागि वैशाख १७ गते अस्पताल भर्ना गरिएको थियो । सप्तरीको कन्चनपुरका ४५ वर्षीय पुरुषको बिहान ८: ४५ बजेतिर मृत्यु भएको जानकारी प्रबन्धक दाहालले दिए । कोरोना सङ्क्रमण पुष्टि भएका उनलाई उपचारका लागि वैशाख ३१ गते अस्पताल भर्ना गरिएको थियो । विराटनगर४ का ४५ वर्षीय पुरुषको बिहान ४:२० बजेतिर नोबेलमै मृत्यु भएको छ । कोरोना सङ्क्रमण पुष्टि भएपछि उनलाई उपचारका लागि जेठ १ गते शनिबार अस्पताल भर्ना गरिएको जानकारी दाहालले दिए ।सुनसरीको इनरुवा नगरपालिका१ का ६२ वर्षीय वृद्ध पुरुषको पनि नोबेलमै उपचारका क्रममा मृत्यु भएको छ । उनलाई उपचारका लागि वैशाख २३ गते अस्पताल भर्ना गरिएको थियो । वृद्धको मृत्यु बिहान ६ बजेतिर भएको दाहालले बताए । उदयपुर कटारीका ७४ वर्षीय वृद्ध पुरुषको पनि उपचारकै क्रममा मृत्यु भएको छ । दाहालका अनुसार उनको मृत्यु आइतबार राति १०:३० बजेतिर भएको हो । कोरोनाका कारण अवस्था गम्भीर रहेका वृद्धालाई उपचारका लागि वैशाख २५ गते अस्पताल भर्ना गरिएको उनको भनाइ छ । कोसी अस्पताल कोभिड१९ उपचार केन्द्रमा विराटनगर महानगरपालिका१८ का ५५ वर्षीय पुरुषको मृत्यु भएको छ । अस्पतालका सूचना अधिकारी अनुपम राजवंशीका अनुसार उनको मृत्यु बिहान ३:३० बजेतिर भएको हो । कोरोना पुष्टि भएका पुरुषलाई उपचारका लागि वैशाख २४ गते अस्पताल भर्ना गरिएको थियो ।"
मदनआश्रितको नाममा स्वार्थको रोटी सेक्न छोडौँ : पूर्वप्रधानमन्त्री डा भट्टराई,"काठमाडौं : जनता समाजवादी पार्टी (जसपा) का संघीय अध्यक्ष तथा पूर्वप्रधानमन्त्री डा बाबुराम भट्टराईले मदन भण्डारी र जीवराज आश्रितको नाममा राजनीति बन्द गर्न बताएका छन्। मदनआश्रितको नाममा स्वार्थको राजनीति भइरहेकाले त्यो नगर्न सामाजिक सञ्जाल ट्वीटरमार्फत् उनले सुझाएका हुन्। पूर्वप्रधानमन्त्री भट्टराईले रहस्यमय दासढुंगा घटनाको निष्पक्ष छानबिन गर्न पनि माग गरेका छन्। मदनपत्नी राष्ट्रपति र मदनको उत्तराधिकारी दाबी गर्ने प्रम भएको बेला उच्चस्तरीय निष्पक्ष छानबिन गरेर त्यो रहस्यको अन्तिम निक्र्यौल गरौँ, उनले लेखेका छन्, नत्र वहाँहरूको नाउँमा स्वार्थको रोटी सेक्न छोडौँ। मदनआश्रितको २०५० जेठ ३ गते दासढुंगामा रहस्यमय जिब दुर्घटनामा ज्यान गएको थियो। आश्रितको जिबमै शव भेटिएको थियो भने भण्डारीको लाश तीन दिनपछि नारायणी नदी किनारमा भेटिएको थियो।"
मदन भण्डारीको ओझेलमा परेको व्यक्तित्व,"मदन भण्डारी नेपाली राजनीतिका मात्र नभएर साहित्य क्षेत्रका पनि त्यत्तिकै सशक्त व्यक्तित्व हुन् तर उनको यो पाटो ओझेलमा परेको छ। उनको चर्चा जति राजनीतिक क्षेत्रमा पाइन्छ, त्यति साहित्यिक क्षेत्रमा पाइँदैन। उनको राजनीतिक जीवनको थालनी हुनुभन्दा अगाडि नै साहित्यिक जीवनको थालनी भएको कुरा धेरैलाई थाहा छैन तर उनका कवितामा युगीन आवाजहरू मात्र होइन, दूरगामी प्रभाव पार्ने खालका भविष्यवाणीहरू पाइन्छन्। प्रखर विचार, युगीन आवाज र परिष्कृत कवित्व उनको सिर्जनाका विशेषताहरू हुन्। एउटै वाक्यमा सिंगो देश, सिंगो मानवजीवन र वर्तमानको समग्र चित्र उतार्न सक्ने कवि भण्डारी केवल नेपालको राजनीतिक इतिहासका मात्र नभएर साहित्यिक इतिहासका पनि उल्लेख्य व्यक्तित्व हुन् भन्न सकिन्छ। विचार र कलाको संयोजनबाट तत्कालीन समाजको प्रतिविम्बन गर्ने साथै चेतना र जागरणको शंखघोष गर्ने कार्यमा भण्डारीका कविताहरू अचुक अस्त्र प्रमाणित भएका छन्। उनको साहित्यकार व्यक्तित्वलाई उद्घाटन गर्ने दुईवटा कृतिहरू प्रकाशित छन्, ती हुन् मदन भण्डारी : संकलित रचना (भाग४, २०६७) र मदन भण्डारीका कविता र गीतहरू (किताब र सिडी दुवै २०६९)। यी दुई कृतिभित्र समेटिएका कविताहरूमा तत्कालीन नेपाली समाजको सामाजिक, राजनीतिक र मानवीय प्रवृत्तिको यथार्थ चित्रांकन गरिएको पाइन्छ। ताप्लेजुङको ढुंगेसाँघुमा २००९ असार १४ गते जन्मिएर २०५० जेठ ३ गतेको रहस्यमय दासढुंगा दुर्घटनामा भौतिक शरीरलाई समाप्त गर्न पुगेका कवि भण्डारीले विद्यार्थीकालदेखि नै सिर्जनायात्राको थालनी गरे। ६ वर्षकै उमेरमा चण्डीका श्लोकहरू कण्ठस्थ सुनाएर सबैलाई छक्क पार्ने भण्डारीमा वरडाँडा पाठशालामा लघुकौमुदी पढ्दादेखि नै शक्तिशाली प्रतिभाको बीज रोपिइसकेको थियो। बालसुबोधिनी संस्कृत पाठशालामा कक्षा ६ बाट अध्ययन सुरु गरी २०२४ सालमा प्रवेशिका उत्तीर्ण गरेपछि वृन्दावनतिर उच्चशिक्षा अध्ययनार्थ लागेका भण्डारीले वाराणसेय संस्कृत महाविद्यालयबाट साहित्यमा प्रथम श्रेणीमा शास्त्री र आचार्यसम्मको पनि अध्ययन पूरा गरे। भारत प्रवासमा रहँदा उनको व्यक्तित्व युवाकविका रूपमा परिचित थियो। उनको वैचारिक झुकाव कम्युनिस्ट आन्दोलनतिर भए पनि कार्यगत सक्रियता साहित्यतिर थियो। कवि भण्डारी विभिन्न छद्मनामबाट कविता सिर्जना गर्थे। उक्त समयमा बनारसदेखि लिएर सिलाङसम्मका नेपाली पत्रिकाहरूमा उनका कविता तथा अन्य रचना प्रकाशित भएका थिए। त्यतिबेला पुष्पलालहरूले पनि मदनलाई कविकै रूपमा चिन्ने गर्थे। २०२६ सालतिर छन्दमा सरस र सुमधुर कविता लेख्ने उनी एक दिन राजनीतिक विषयवस्तु सोध्न मोहन चापागाईँसँग गएका थिए तर चापागाईँले यस्ता दारी नै नपलाएका ठिटाले राजनीति सिक्ने हो ? भनेपछि घर फर्केर नेता हुन्थें म पनि कि कतै दारी हो उम्र उम्र भन्ने मन्दाक्रान्ता छन्दमा व्यंग्यात्मक कविता रचना गरे। यसबाट उनको लेखनमा आँसुकवित्व र व्यंग्यचेतना दुवै प्रखर थिए भन्ने प्रमाणित हुन्छ। उनी २०२९३० मा बनारसबाट प्रकाशन हुने छात्रप्रभा पत्रिकाका प्रधान सम्पादकसमेत थिए। उनले छात्रप्रभाको सम्पादकीय नै कवितामा लेख्ने गर्थे। एक अंश : जाऊ छात्रप्रभा लिएर बम यो टङ्कारिई पड्किद्यौ निर्धा झोपडिका किसान जनका उत्साहका साथ हौ यो पञ्चायति राजको कपटको घुम्टो उदाङ्ग्याइद्यौ नेपाली दिलभित्रको मुलुकमा यै चेतना ल्याइद्यौ। प्रस्तुत अंशले सिर्जनाको काम कपोलकल्पना, अनावश्यक भावुकता, पलायन, कुण्ठा र विकृत मानसिकतालाई पोख्ने होइन, सामाजिक जागरण ल्याउने हो भन्ने मान्यताको स्थापना गरेको छ। सन् १९७३३११ का दिन कवि युद्धप्रसाद मिश्रको अध्यक्षतामा बनारसमा एक भव्य कविता प्रतियोगिता भयो। जसमा भण्डारीको मित्र पो चिन्नुपर्छ कविता समस्यापूर्तिमा र लौ उत्र संघर्षमा कविता पद्यसाहित्यमा गरी दुवै विधामा प्रथम भयो। कविताको एक अंश यस्तो छ : गर्छन् क्रान्ती धनिकहरूले भन्दछौ भ्रान्ति छोड बोल्दा दोग्ला पदसमुहले व्यर्थ नाता नतोड काले, हर्के गरिबहरूमा क्रान्तिशक्ती अडिन्छ खोज्छौ माथि तल झुपडीका मित्र पो चिन्नुपर्छ। प्रस्तुत अंशमा क्रान्तिको व्यावहारिक परिभाषा गरिएको छ। यसले युगीन महŒवलाई नबुझी, वर्गशत्रु र वर्गमित्रलाई नचिनी र धनीवर्गको नेतृत्वमा क्रान्ति गरेर सामाजिक तथा राजनीतिक परिवर्तनको सपना देख्नेहरूलाई वास्तविक क्रान्ति के हो भन्ने विषयमा स्पष्ट दिशानिर्देश गरेको छ। यो कविता मन्दाक्रान्ता छन्दका पाँच श्लोकमा रचिएको छ। पद्यसाहित्यअन्तर्गत प्रथम भएको लौ उत्र संघर्षमा कविता शार्दूलविक्रीडित छन्दका पाँच श्लोकमा रचिएको छ। यो वैचारिक दृष्टिले निकै खरो रूपमा देखापरेको कविता हो। त्यतिबेलै (२०३० साल) स्वतन्त्रता र नागरिक अधिकारका बाधक राजा हुन् भन्ने निष्कर्ष निकालेर मदनले राजा र राजसंस्थाविरुद्ध जनतालाई उत्रिन यसरी आह्वान गरेका थिए : ए राजा ! ल तँलाइ बल्ल मजले जानेँ दलाहा रछस् छाती फोरि गरीबका रगतले बाँच्ने चुसाहा रछस् पैसे मित्र लँगौटियार तँसँगै तेरा भरौटे सब के बाच्लान् र ! किसान हौँ, बल भए लौ उत्र सङ्घर्षमा। यही कवितामा उनले क्रान्ति भन्ने कुरा भोजभतेर होइन भन्दै क्रान्ति, परिवर्तन, त्याग, बलिदान, वर्गशत्रु, वर्गमित्र आदिका बारेमा स्पष्ट जानकारी दिएका छन्। भर्तीवाले पोइलाई चिठी कवि भण्डारीको अर्को सशक्त कविता हो। यस कवितामा जहाँ ठुलाठालुको राज हुन्छ, त्यहाँ गरिबको अस्मिता जिउन सक्दैन र मानवताको पनि अर्थ रहँदैन भन्ने कुरालाई करुणा मिश्रित भावमा अभिव्यक्त गरिएको छ। यसरी नै २०३२ सालमा सुस्केरा पत्रिकामा प्रकाशित गोरु फुकाऊ हली हो शीर्षकको कवितामा वर्गीय असमानताको चित्रण यसरी गरिएको छ : जोत्ने, खन्ने हामी सधैँ सधैँ जिउँदा मर्दा हाम्रो रगत आर्जनमा सामन्तको बिर्ता। सामन्तको छाला काढी नारा बनाउनु छ बेला भयो गोरु फुकाऊ देश बनाउनु छ। कवि भण्डारीले कवितामा नेपाली नारीहरूको अवस्थालाई पनि चित्रण गरेका छन्। यसका साथै नारीजागरणका लागि पनि उद्घोष गरेका छन् गएर भन्देऊ न, ती हाम्रा दिदी र बैनीलाई साह्रै नै थिचोमिचो छ नेपाली नारीलाई। भण्डारीले रत्नकुमार बान्तवाको योगदान र बलिदानलाई विषयवस्तु बनाएर एउटा गीत नै लेखेका छन्। आक्रोशपूर्ण ठाडो भाषामा लेखिएको भए पनि प्रस्तुत गीतमा हत्या र दमनले क्रान्ति नरोकिने कुराको उद्घोष यसरी गरिएको छ : इलामको माटोमा झुल्केको सूर्य बादलले छोपिन्न रत्नको बाटो पछ्याउँछौँ हामी बाधाले रोकिन्न बाधाका शिर कुल्चेर हिँड्छन् अजेय सन्तानले क्रान्तिको गति रुक्तैन कहिल्यै हत्या र दमनले। कवि मदन भण्डारीले वार्णिक छन्द, लोकछन्द र मुक्तछन्द तीनै प्रकारका छन्दमा कविता रचना गरे। नियत नबांगिएकाहरू शीर्षकको कविता मुक्त छन्दमा लेखिएको सुन्दर सिर्जना हो। उनको यही कविव्यक्तित्वको प्रभाव भाषणमा पनि देखिन्छ। साहित्यिक अभिव्यक्ति, प्रतीकात्मक प्रस्तुतीकरण र सूक्तिमय प्रवाहशीलता उनका भाषणका विशेषता हुन्। त्यसैले भाषण गर्न मञ्चमा उभिएका जननेता भण्डारीलाई जनकवि भण्डारीले जहाँ पनि पछ्याइरहेको हुन्छ। उनको भाषणका पंक्तिहरूलाई केलाउन थाल्ने हो भने त्यहाँ जताततै कविता पाइन्छन्। जस्तै : १ अब टाङमाथि टाङ गरेर हातमाथि हात गरेर हामी यदि आरामको निद्रा सुत्छौँ भने हामी राति नै सखाप हुने छौँ। २ सुतेको सिंहको होइन मान्छेको रगत खाएर मातेको सिंहलाई जगरमा समातेर सडकमा पछार्दा यो प्रजातन्त्र आएको हो। यस्ता सयौं कवितात्मक उदाहरण मदनका भाषणमा पाइन्छन्। यस्ता प्राञ्जल भाषाशैलीका माध्यमबाट सूक्तिमय अभिव्यक्ति दिन खप्पिस उनका कवितामा विसंगत समाज र विदीर्ण देशको यथार्थ स्वरूप पाइन्छ। उनका रचनाहरू एकातिर उनको साहित्यप्रतिको झुकाव र गहिरो अध्ययन एवं संवेदनशील मुटुका मूर्त चित्र हुन् भने अर्कातिर उनलाई केवल राजनीतिक छाताभित्रको हृदयशून्य नेता मात्र देख्नेका लागि घतलाग्दो जवाफ पनि हुन्। एउटा युगीन दृष्टि, स्पष्ट विचार र कलाचेत भएको व्यक्ति जुनसुकै क्षेत्रमा लागे पनि सफल हुन्छ भन्ने कुराको प्रमाण मदन भण्डारीको व्यक्तित्व हो। एउटै वाक्यमा सिंगो देश, सिंगो मानवजीवन र वर्तमानको समग्र चित्र उतार्न सक्ने कवि भण्डारी केवल नेपालको राजनीतिक इतिहासका मात्र नभएर साहित्यिक इतिहासका पनि उल्लेख्य व्यक्तित्व हुन् भन्न सकिन्छ।"
"निषेधाज्ञामा मजदुरको वेदना: श्रम बिक्दैन, राहत छैन, खै कहाँ छ सरकार ?","बर्दिबास : चालिस वर्षदेखि जंगलबाट दाउरो ओसारेर जीवन चल्दै थियो । अहिले महोत्तरीको बर्दिबास३ की ६० वर्षीया बासना देवी दर्नालको दाउरा बिक्री हुन छोडेको छ। । कोरोना महामारीले बजार ठप्प छ । दाउरा बिक्री गरेर उनले दिनहुँ चामल,दाल, तरकारीको जोहो गर्थिन् । तर, अहिले उनको दाउराले बजार पाउँदैन । स्थानीय प्रशासनले महोत्तरीमा २ सातादेखि लगातार निषेधाज्ञा लगाउँदै आएको छ । अब हामी भोकले चेपेरै मर्ने भयो । घरमा सरकारले राहत पठाउँदैन । बजारमा श्रम पनि बिक्दैन,बासना देवीले दुःख सुनाइन्,के खाएर बाँच्ने भएको चामल पनि सिद्धयो । कोरोना कहरभन्दा पनि बासना देवीलाई भोको पेटले सताउन थालेको छ । प्रशासनले भीडभाड नियन्त्रण गर्न बजार त बन्द गरायो तर गरिब तथा मजदुरका लागि सरकारले राहतको कुनै प्रबन्ध मिलाउन सकेको छैन । बासना देवीका श्रीमान् ईखबहादुर दर्नाल उमेरले ६५ वर्षका भए । दर्नाल दम्पतीको पिठयुँमा दाउरा बोक्दा बोक्दा हड्डी मासुको डल्लो परेर गाँठो परेको छ । कुपरी परेर उनीहरु दाउरा बिक्री गरेर बाँच्न खोज्दै छन् । तर, त्यो पनि नबिक्दा उनीलाई दैनिकी गुजरा चलाउन मुस्किल भएको छ। दसैंमा दर्नाल दम्पती जंगलबाट रातो, सेतो माटो ल्याएर गाउँमा बिक्री गर्छन् । अरु बेला जंगलबाट दाउरा ल्याएर बजारका होटलहोटलमामा पुर्याउने गर्छन्। मानिसहरु कोरोना रोगले मर्दैछन्, हामी त भोकले नै मर्ने भयौं,इखबहादुर भन्छन्,बजारमा दाउरा बिक्री हुन छोडिसक्यो, घरमा खाने चामल सिद्धिसक्यो, भोको पेट मान्दैन । कसरी बाँच्ने, खोइ कहाँ छ गरिबलाई हेर्ने सरकार ? यी दम्पतीका तीन छोरा दिपक, प्रकाश र प्रदिप छन् । बजार बन्द भएपछि उनीहरुको पनि रोजीरोटी गुमेको छ ।बुढेसकालमा दर्नाल दम्पत्तीले न बसेर खान पाएका छन् न त आराम गर्न नै ।गरिबीको जंगिरमा बाँधिएको उनीहरुको जीवन कोरोना महामारीले झन संकटमा परेको छ । जंगलबाट ल्याएको दाउरोले बजार नपाएको दुःखेसो पोख्दैं ईख बहादुर र बासना देवी दर्नाल । तस्बिर : राजकरण महतो महामारीको चपेटा परेको बासना देवी र इखबहादुर मात्रै होइन् उनी जस्ता थुप्रै गरिब छन् । दिन कमाउने, साँझ खाने मजदुरलाई कोरोना रोगभन्दा भोकले हैरान बनाउन थालेको छ । देशमा गरिबको सरकार खोइ कहाँ छ ? कोही रोग र भोकले मर्न दिँदैनौं भनेर प्रधानमन्त्रीले भन्नु हुन्छ ,'इख बहादुर भन्छन्, गरिब भोकले मर्न थाले,खोइ सरकार,कहाँ छ सरकार?'"
घट्न थाल्यो संक्रमण र मृत्यु,"काठमाडौं : कोरोना भाइरसबाट हुने दैनिक संक्रमण र मृत्युदर केही दिनयता घट्न थालेको छ। यससँगै निको हुनेको संख्या बढ्न थालेको छ। पछिल्लो २४ घण्टामा मुलुकभर आइतबार ७ हजार ३ सय ६८ संक्रमित थपिएका छन्। यही अवधिमा १ सय ४५ जनाको मृत्यु भएको छ। ६ हजार ६ सय ४८ जना निको भएको स्वास्थ्य तथा जनसंख्या मन्त्रालयले जनाएको छ। यसअघि शनिबार ८ हजार १ सय ६७ जनामा कोरोना पुष्टि भएको थियो। १ सय ८७ जनाको ज्यान गएको थियो। ५ हजार ४ सय ५५ जना निको भएका थिए। मन्त्रालयको तथ्यांकअनुसार आइतबारसम्म सक्रिय संक्रमितको संख्या १ लाख १० हजार २ सय ६३ पुगेको छ। मृतकको संख्या ५ हजार १ पुगेको छ। ३ लाख ३९ हजार ७ सय ५६ जना निको भएका छन्। मन्त्रालयका प्रवक्ता डा जागेश्वर गौतमले निषेधाज्ञामा कडाइका कारण संक्रमण र मृत्यु हुनेको संख्या घट्न थालेको बताए। एक सातायताको तथ्यांक हेर्ने हो भने कोरोना संक्रमण र मृत्युदर घट्न थालेको छ, प्रवक्ता डा गौतमले भने, सहरी क्षेत्रमा निषेधाज्ञा गरेका कारण संक्रमित हुने र मृत्यु हुनेको दर घट्न थालेको छ। ओम अस्पतालका डा परशु घिमिरेले भने कोरोनाको ग्राफ घट्यो भनेर अहिले नै ढुक्क हुन नसकिने बताए। म संक्रमित र मृत्यु हुनेको संख्या घट्यो भन्ने मान्न तयार छैन। जो मानिस घर वा अस्पताल आउनुभन्दा अगाडि नै बितेका छन्। उनीहरूको गणितीय संख्या अहिले आइरहेको संख्यामा गणना हुँदैन, डा घिमिरेले भने, जसलाई लक्षणहरू देखिएका छन्। उहाँहरू मात्रै परीक्षणका लागि आइरहनुभएको छ। डा घिमिरेले अहिले पनि नेपाल कोरोना संक्रमणको पिकमै रहेको दाबी गरे। अहिले सार्वजनिक भइरहेको तथ्यांकभन्दा पनि अझै बढ्ने उनको ठम्याइ छ। सहर छाडेर गाउँ जानेहरूको संख्या दिनदिनै बढिरहेको छ। सामान्यतः कोरोना संक्रमण पाँचदेखि १४ दिनभित्र देखिने भएकाले संक्रमितको संख्या अझै बढ्न सक्ने देखिन्छ, उनले भने। कोरोना संक्रमित ८५ प्रतिशतमा लक्षण नदेखिने र अवस्था सामान्य नै रहने भएकाले अधिकांशले परीक्षण नगर्ने डा प्रकाश बुढाथोकीको भनाइ छ। कोरोना संक्रमण भएका ८५ प्रतिशतमा लक्षण देखिँदैन। उनीहरूको अवस्था सामान्य नै हुन्छ, नेपाल चिकित्सक संघका कोषाध्यक्षसमेत रहेका डा बुढाथोकीले भने, सामान्य लक्षण भएकाहरूले परीक्षण नै गर्दैनन्। मन्त्रालयका प्रवक्ता डा गौतमले पछिल्लो एक साताको तथ्यांक केलाउँदा संक्रमणदरमा ह्वात्तै गिरावट नआए पनि घट्ने क्रम भने सुरु भएको बताए। उनका अनुसार बागमती र गण्डकी प्रदेशमा संक्रमण र मृत्यु हुने दर घटेको छ भने अरु प्रदेशमा बढिरहेको छ। हामीले सबै प्रदेश र जिल्लाको तथ्यांक केलाएका छौं। केही दिनयता संक्रमण र मृत्युदर घट्न थालेको छ, उनले भने, सहरमा संक्रमण कम भयो भने गाउँमा बढे पनि त्यसले समग्र तथ्यांकमा खासै फरक पार्दैन। तर, मृत्यु हुनेको संख्या भने घट्न केही समय लाग्छ। उनका अनुसार १ हजार ३ सय जना आईसीयू र ३ सय जना भेन्टिलेटरमा उपचाररत छन्। विगतको तथ्यांक हेर्दा भेन्टिलेटरमा भएकामध्ये तीन चौथाइले ज्यान गुमाएको पाइएकाले मृत्यु हुने संख्या घट्न भने केही समय लाग्नेछ, उनले भने। डा घिमिरेले निषेधाज्ञालाई अझै कडा र चुस्त बनाउनुपर्ने बताए। लकडाउन उपचार होइन। यसले ज्यान बचाउँदा पनि बचाउँदैन, उनले भने, यसले संक्रमितको संख्या घटाउन सहयोग पुर्याउँछ। त्यसैले निषेधाज्ञालाई पूर्ण पालना भने गर्नै पर्छ। प्रवक्ता डा गौतमका अनुसार मन्त्रालयले भनेका बेला स्कुल कलेज बन्द गर्ने र निषेधाज्ञा लगाउन पाएको भए अहिलेजस्तो विकराल अवस्था आउँदैनथ्यो। हामीले भनेको बेलामा निषेधाज्ञा लगाउन पाएको भए अहिलेजस्तो विकराल अवस्था आउने थिएन, उनले भने, ढिलै भए पनि अधिकांश जिल्लामा लकडाउन गरिएको छ। जसले गर्दा संक्रमण दर पनि घट्न थालेको छ। निषेधाज्ञा कति लम्बिन्छ अहिले नै भन्न नसकिने उनले बताए। अस्पतालमा बेडसहित अक्सिजन अभाव चर्को रूपमा देखिएको छ। डा घिमिरेले भने अस्पतालमा बेडको कमी नरहेको दाबी गरे। अहिले अस्पतालमा बेडको समस्या होइन। बेडमा राखेर उपचार गर्न सक्ने क्षमता र उनीहरूलाई दिनुपर्ने अक्सिजनको कमी छ, उनले भने, सरकारले अक्सिजन उपलब्ध गराइदिने हो भने उपचारमा कुनै समस्या छैन। मन्त्रालयका प्रवक्ता डा गौतमले बिरामीले सहज रूपमा उपचार पाउन भन्नका लागि मन्त्रालयले तदारुकताका साथ काम गरिरहेको बताए।"
कोरोना संक्रमणबाट पूर्वसहसचिव सुवेदीको निधन,काठमाडौं : नेपाल सरकारका पूर्वसहसचिव भरतराज सुवेदीको निधन भएको छ। कोरोना संक्रमित उनको ग्राण्डी अस्पतालमा उपचारका क्रममा निधन भएको हो। निजामति सेवाबाट सेवा निवृत्त भएपछि अष्ट्रेलियाको सिड्नीमा बसोबास गरिरहेका उनी गत महिना मात्रै आमालाई भेट्न काठमाडौँ आएका उनका आफन्तले बताएका छन्। सुवेदीको केही वर्षअघि भारतमा मिर्गौला प्रत्यारोपण गरिएको थियो।
"नडराउनुस्, निको हुँदो रहेछ","नेपालगन्ज : नवजात शिशुदेखि ज्येष्ठ नागरिकसम्म कोरोना संक्रमणबाट अछुतो छैनन्। युरोप, जापान, अमेरिकालगायत देशमा ज्यान गुमाउनेमा अधिकांश ज्येष्ठ नागरिक भए। नेपालमा भने ज्येष्ठ नागरिक धमाधम निको भइरहेका छन्। त्यहीमध्ये एक हुन्, ८४ वर्षीया सिधरा सेन। बाँकेको कोहलपुर नगरपालिका२ की सिधरा आफूलाई कोरोना लागेको पुष्टि भए पनि डराइनन्। एक न एक दिन निको हुन्छ भनेर आत्मबल उच्च राखिन्। आमाले कहिल्यै हार खानुभएन। एक न एक दिन निको हुन्छ भन्नुभयो, छोरा शिवले भने, आमाको कुराले कोरोना जित्ने अर्को औषधि आत्मबल पनि रहेछ भन्ने लागेको छ। सिधराले लगातार यति लामो समय कहिल्यै औषधि खाइनन्। म अहिलेसम्म अस्पताल भर्ना भएकी छैन। अहिलेजस्तो यति बिमारी पनि भाथेन, सिधराले भनिन्, बिमारी हुँदा किडामिडा र जडामडा खाएर सञ्चो हुन्थ्यो। अहिले पो सबैतिर डाक्टर र औषधि पाइन्छ। हाम्रो जमानामा जडिबुटीबाट उपचार हुन्थ्यो। त्यही जडिबुटीयुक्त खान्कीले होला, उनलाई झट्ट हेर्दा ८४ वर्ष लागेको भान हुँदैन। कोरोना संक्रमणपछि पनि उनको मुहार धपक्क बलेको देखिन्छ। दैलेखको खरिगैरास्थित पहाड घरबाट वैशाख पहिलो साता फर्कने क्रममा सुर्र्खेतमा बास बस्दा उनलाई ज्वरो आयो। ज्वरोले दुई दिनसम्म सतायो। त्यसपछि कोहलपुर फर्किन्। छोरा शिवलाई पनि ज्वरो आएको थियो। औषधि खाँदा पनि निको नभएपछि नेपालगन्ज मेडिकल कलेज शिक्षण अस्पताल कोहलपुरमा स्वाब परीक्षण गराए। रिपोर्ट पोजिटिभ आयो। कन्ट्याक्ट टेसिङका आधारमा परिवारका थप दुई जनामा संक्रमण भएको पत्ता लाग्यो। परिवारका तीन पुस्ता (८४ वर्षीया सिधरा, ५० वर्षका छोरा शिव र नातिनी २५ वर्षीया नैविद्या)लाई कोरोना पुष्टि भयो। अस्पतालका डादेवेन्द्र आचार्यले सुझाएको औषधि सेवन गर्दै परिवारका सबै जना होम आइसोलेसनमै बसेर निको भएका छन्। घरमै रहेका बुहारी, नाति, नातिनी बुहारीसँग दूरी कायम गरेर बसेकाले कोरोना लाग्नबाट जोगाएको उनले बताइन्। सुरुमा ज्वरो आयो। अलिअलि पखाला लाग्यो, उनले भनिन्, ज्वरोको औषधि खाँदा पनि निको भएन। जाँच गर्दा कोरोना लागेको थाहा भयो। उनी शाकाहारी खाना खान्छिन्। खान्कीमा नयाँ केही छैन। बिहान जडिबुटीयुक्त तातो रस (घोडामर्च, अदुवा, बेसार, तुलसी, ल्याङ, सुकमेल मिसाएर) खान्छौं। बिहान बटैको अण्डा पनि खान्छु। २ छाक साँझ दाल, भात तरकारी, साग हुन्छ। त्यसपछि खाजामा रोटी तरकारी र बेलुका एक गिलास दूध खान्छु, उनले आहारबारे जानकारी दिइन्। स्वाद लक्षण उनले पनि भोेगिन्। कोरोना लागेको बेला फिटिक्कै खान मनलाग्दो रहेनछ। मन लागेन भनेर खान छोड्नुहुँदैन। सकि नसकि भए पनि तातो खानेकुरा खानुपर्छ। त्यसमा पनि झोल पदार्थमा अझ बढी। चबाएर खान नसके ढिंडो खान सकिन्छ। च्याख्लाको भात खाए पनि भयो। गेडागुडी र सागपात खानुपर्छ, उनको सुझाव छ, गन्ध र स्वाद त अझै फर्केको छैन। पहिलेजस्तो जाँगर पनि छैन। कोरोनाले निकै गलाउने रहेछ। कोरोना जित्न पनि खानुपर्छ। सरकारले नै कोरोना संक्रमितको पहिचान लुकाउँछ। संक्रमित पनि बताउन चाहँदैनन्। सेन परिवारले भने छिमेकी र आफन्तलाई कोरोना लागेको निर्धक्क बताए। हामीदेखि टाढै बस्नुस् भन्यौं। परिवारका सदस्यबीच पनि दूरी कायम गर्यौं, शिवले भने। समयमै कोरोना परीक्षण गरी औषधि सेवन गरेकाले सेनको तीन पुस्तालाई श्वासप्रश्वासको समस्या भएन। घरमै बसेर उपचार भयो। अस्पतालका भरिभराउ शय्यामा संक्रमित र कुरुवाका चित्कार सुन्नुपरेन। अक्सिजन चढाउनु नपरेकाले चाँडै निको पनि भयो। कोरोनाबाट जोगिन धेरै मानिससँग घुलमिल नहुनुस्। सामाजिक दूरी कायम गर्ने गर्नुस्। मास्क र स्यानिटाइजर प्रयोग गरिरहनुस्, उनले सुझाव दिए, कोरोनासँग मिल्दोजुल्दो लक्षण देखिनेबित्तिकै पीसीआर परीक्षण गराएर औषधि खाइहाल्नुस्। यसमा ढिलाइ गर्नुहुँदैन। हेलचेक्रयाइँ गर्दा ज्यानै जाने खतरा पनि हुनसक्छ।"
विश्वासको मतमा जोडघटाउ,"नेकपा विभाजन भएपछि शक्तिशाली देखिएको कांग्रेस कम्युनिष्ट एक भएमा पुन परास्त हुने देखिन्छ संवैधानिक व्यवस्था र २०७२ सालको संविधानअनुसार नै सरकार र राज्य संयन्त्र सञ्चालन हुने हो। अहिलेको संविधानको धारा ७६ मा सरकार गठनसम्बन्धी विभिन्न व्यवस्था गरिएका छन्। त्यसै व्यवस्थाअनुरूप नै अहिलेको कामचलाउ सरकार गठन गरिएको हो। संविधान निर्माणपछि बनेका सम्पूर्ण सरकार यही धाराअनुसार बन्दै आएका थिए र अबका दिनमा बन्ने सरकार पनि यही धारामा भएको व्यवस्थाअनुसार नै बन्नेछन्। अहिलेका कामचलाउ प्रधानमन्त्री केपी शर्मा ओली २०७४ को अन्त्यतिर प्रधानमन्त्री बन्दा संविधानको धारा ७६ को उपधारा २ अनुसार प्रधानमन्त्री बन्नुभएको थियो। पछि उहाँलाई प्रधानमन्त्री बन्न समर्थन गरेको दल नेकपा माओवादी केन्द्र र नेकपा एमालेबीच एकीकरण भयो। एकीकरणपछि बनेको दल नेकपाको संसदीय दलको नेताको रूपमा प्रधानमन्त्री ओली नै चुनिनुभयो। त्यसपछि उहाँको हैसियत प्रतिनिधिसभामा एकल बहुमत प्राप्त दलको संसदीय दलको नेताको रूपमा अर्थात् संविधानको धारा ७६ (१) बमोजिमको प्रधानमन्त्रीको रूपमा परिणत भयो। यो कुरालाई सर्वोच्च अदालतले समेत स्वीकार गरिसकेको छ। प्रधानमन्त्रीले त्यसै धाराअनुरूप सरकार चलाउँदै आउनुभएको थियो। नेकपामा खटपट देखियो। प्रधानमन्त्रीविरुद्ध आफ्नै पार्टीबाट अविश्वासको प्रस्ताव ल्याउने तयारी भएकोसमेत कुराहरू बाहिर आए। अन्ततः प्रधानमन्त्रीले प्रतिनिधिसभा नै विघटन गर्नुपर्ने अवस्था आइपर्यो। प्रधानमन्त्रीको कदमविरुद्ध उहाँकै पार्टोका नेता सर्वोच्च अदालतसम्म पुगे। संविधानमा प्रधानमन्त्रीले संसद् विघटन गर्ने कुनै अधिकार नै नभएको भन्दै सर्वोच्च अदालतमा रिट पर्यो। सर्वोच्च अदालतले प्रतिनिधिसभालाई ब्यँुतायो। प्रधानमन्त्री त्यसपछि पनि धारा ७६(१) बमोजिमकै प्रधानमन्त्री हुनुभएको थियो। तर, नेकपा नाम आफ्नो भएको भन्ने दाबी गर्दै ऋषिराम कट्टेलले पेश गरेको रिटको सुनुवाई गर्दै सर्वोच्च अदालतले नेकपालाई खारेज गरी नेकपा एमाले र माओवादी केन्द्र कै रूपमा ब्युँताइदियो। त्यसपछि नेकपा विभाजित भयो। संविधानअनुसार प्रधानमन्त्रीको दल विभाजित भएपछि प्रधानमन्त्रीले प्रतिनिधिसभाबाट विश्वासको मत लिनुपर्ने थियो। प्रधानमन्त्रीले अब लिने विश्वासको मतमा कुन पक्ष कताको खेमामा जाने भन्ने पनि निश्चित हुनेछ। एमाले पनि विभाजन हुने वा नहुने टुंगोमा पुग्नेछ। अहिलेसम्मको खेल हेर्दा राजनीतिमा हरेक कुरा सम्भव हुने देखिएको छ। यदि कम्युनिष्टहरू एक भए भने बहुमत प्राप्त गर्ने निश्चित छ। तर, प्रधानमन्त्रीको दल विभाजित भएर जुन अवस्थामा पुगेको थियो उहाँ प्रधानमन्त्री बन्ने बेलामा पनि त्यही अवस्था भएको र त्यतिबेला पनि माओवादीले उहाँलाई समर्थन गरेको आधारमा उहाँलाई संविधानको धारा ७६(२) बमोजिम माओवादीको समर्थनमा बनेको प्रधानमन्त्री मानियो। यो मानिएको कुरा थियो र यसको संवैधानिक वा कानुनी हैसियत के हो भनेर सर्वोच्च अदालतले व्याख्या गर्नुपर्ने थियो। त्यसपछिको समयमा यो विषयमा अदालतले व्याख्या गरिदिनुपर्यो भनेर कोही पनि अदालत गएनन्, अदालतले व्याख्या गर्नुपर्ने आवश्यकता नै परेन। सरकार यत्तिकै चल्दै आयो। विपक्षी दलले सरकारलाई अविश्वासको प्रस्ताव दर्ता गर्न नसक्ने प्रधानमन्त्रीले प्रतिनिधिसभामा विश्वासको मत पनि लिन नसक्दा राजनीतिक अन्योल बढ्दै गयो। त्यही अन्योलबिच प्रधानमन्त्री ओलीले एकाएक विश्वासको मत लिन्छु भन्नुभयो। त्यसैबेला प्रधानमन्त्रीका लागि विश्वासको मत लिनु बाध्यकारी अवस्था थिएन। प्रधानमन्त्रीले चाहनुभयो र प्रस्ताव लैजानुभयो। त्यसको केही दिनपछि माओवादी केन्द्रले सरकारलाई दिएको समर्थन औपचारिक रूपमा फिर्ता लियो। त्यसपछि भने प्रतिनिधिसभामा विश्वासको मत लिनु प्रधानमन्त्रीको लागि अनिवार्य नै भयो। अब प्रधानमन्त्रीले माओवादीले समर्थन फिर्ता लिएको मितिले ३० दिनभित्र प्रतिनिधिसभाबाट विश्वासको मत लिनुपर्ने अवस्था आयो। विश्वासको मत लिन वैशाख २७ गते प्रतिनिधिसभाको विशेष अधिवेशन बोलाइएको थियो। तर, दलभित्रकै नेता माधवकुमार नेपाल समूहले प्रधानमन्त्रीलाई सहयोग नगर्ने भन्दै प्रतिनिधिसभामा नै उपस्थित नभइदिएपछि ओलीले जम्मा ९३ सांसदको मात्र भोट पाउनुभयो। विश्वासको मत लिन प्रतिनिधिसभामा १३६ सांसदको मत आवश्यक थियो। त्यसपछि स्वतः प्रधानमन्त्रीको पद गयो। उक्त दिन अर्को एउटा रोचक घटना पनि घट्यो। प्रतिनिधि सभामा जसपाका १५ सांसद तटस्थ बसिदिए। जसले प्रधानमन्त्रीको विपक्षमा पनि बहुमत पुग्न सकेन। राष्ट्रपतिले त्यसै दिन राति अन्य दलहरूलाई सरकार गठनको दाबी पेश गर्न तीन दिनको समय दिनुभएको थियो। राजपाको महन्त ठाकुर पक्षले सरकार गठनमा सहयोग नगर्ने जनायो। अब नेपाली कांग्रेस र माओवादी केन्द्रसँग सरकारमा जाने एउटा मात्रै विकल्प थियो। सरकार गठनको कसरत व्यर्थ नै भयो। विपक्षीदलले बहुमत पुर्याउन नसक्दा संंविधानको धारा ७६(३) बमोजिम पुनः ओली नै कामचलाउ प्रधानमन्त्रीको रूपमा नियुक्त हुनुभयो। अब ओलीले ३० दिनभित्र प्रतिनिधिसभामा विश्वासको मत लिनुपर्ने छ। यदि लिन नसकेमा धारा ७६(५) बमोजिम कुनै प्रतिनिधि सभा सदस्यले विश्वासको मत प्राप्त गर्ने आधार प्राप्त गरेमा राष्ट्रपतिले उसैलाई नियुक्त गर्नुहुनेछ। उसले पनि विश्वासको मत लिन नसकेमा राष्ट्रपतिद्धारा प्रतिनिधिसभा विघटन गरी ६ महिनाभित्रै प्रतिनिधिसभाको निर्वाचन गर्नुपर्ने छ। यसको व्यवस्था संविधानको धारा ७६(७) मा गरिएको छ। अर्थात् प्रतिनिधि सभाको कार्यकाल नपुग्दै देश पुन निर्वाचनमा जानुपर्ने छ। निर्वाचनका बेला नेकपा एमाले र नेकपा माओवादी (केन्द्र) गरी दुई दलले अब हामी पार्टी एकीकरण गरेर एकता गर्छौ र हाम्रो पार्टीको नाम नेकपा राख्छौं भनेर संयुक्त घोषणा पत्र जारी गरेर जनतामा गएका थिए। जनतालाई सुशासन र राजनीतिक स्थायित्व दिने प्रतिवद्धता जाहेर गरेर जसरी मत मागेका थिए त्यहीअनुसार जनताले मत दिएका थिए। त्यही सहमति र जनताको विश्वासका आधारमा नेकपाका अध्यक्ष केपी ओलीको नेतृत्वमा सरकार गठन भएको थियो। त्यसपछि आलोपालो सरकार सञ्चालनका सम्झौताहरू आलोपालो अध्यक्ष बन्ने कुराहरू पार्टीको आन्तरिक विषय हो। सम्भवतः यी सहमतिहरू भएका थिए। मिडियामा पावर सेयरिङका विषयहरू आइरहेका थिए। त्यसैको पेरिफेरिमा नेपालको राजनीति अगाडि बढिरहेको थियो। यही बीचमा नेकपाभित्रै आन्तरिक किचलो बढेपछि देशको राजनीतिसमेत अस्तव्यस्त बनेको थियो। नेकपाभित्रकै आन्तरिक किचलोका कारण सरकार नै संकटमा पर्यो। दुईतिहाइ बहुमतको सरकार समेत ढल्ने स्थिति आयो। आफ्नै पार्टीका सांसदले आफ्नै अध्यक्ष तथा प्रधानमन्त्रीविरुद्ध अन्तरघात गर्ने कुरा बाहिरियो। प्रधानमन्त्रीविरुद्ध आफ्नै पार्टीबाट अविश्वासको प्रस्ताव ल्याउने तयारी भएका कुरा पनि बाहिर आए। अन्ततः प्रधानमन्त्रीले प्रतिनिधिसभा नै विघटन गर्नुपर्ने अवस्था आइपर्यो। प्रधानमन्त्रीको कदमविरुद्ध उहाँकै पार्टीका नेता सर्वोच्च अदालतसमेत पुगे। संसद् विघटन गर्ने प्रधानमन्त्रीको निर्णयलाई सर्वोच्चले अवैध भनिसकेपछि यो सरकारलाई जसरी पनि विस्थापित गर्ने कसरत सुरु भयो। संसद्बाट विश्वासको मत लिनुपर्ने काम प्रधानमन्त्रीलाई त्यत्ति सजिलो छैन। प्रधानमन्त्रीले आफ्नै दलभित्रको नेपाल पक्षलाई मनाउन सके र राजपाका १५ सांसदको मत पाउन सकेमा मात्र उनको प्रधानमन्त्री पद बचिराख्नेछ। अन्यथा देशले कुन मोड लिने हो अहिले नै आँकलन गर्न सक्ने अवस्था छैन। तर प्रतिनिधिसभाले प्रधानमन्त्री दिन नसके देश निर्वाचनमा जाने निश्चित छ। अहिलेसम्मको अवस्था हेर्दा प्रधानमन्त्री ओली राजनीतिको पक्का खेलाडी भएको प्रमाणित भएको छ। प्रतिनिधिसभाका १५ सदस्य तटस्थ बस्नु, राजीनामा दिन तयार भएका नेपाल पक्ष एकाएक सहमतिको नजिक पुग्नु र ओली प्रधानमन्त्रीमा पुनः नियुक्त हुनु सबै कुराले प्रधानमन्त्री राजनीतिक खेल खेल्न च्याम्पियन भएको देखाएको छ। उहाँलाई जसरी पनि विस्थापित गर्ने भनेर हिँडेको समूह मच्चियो, मच्चियो थच्चियोको अवस्थामा पुगेको छ। नेकपाको एकता बदर गर्ने फैसला नेकपाको नामको विषयमा परेको रिटमा भएको सुनुवाइका क्रममा आएको थियो। रिट निवेदकले आफूले पहिल्यै नेकपा नामको पार्टी दर्ता गरेकाले यो नाम आफूले पाउनुपर्ने र नयाँ दर्ता भएको नेकपाको नाम दर्ता खारेज हुनुपर्ने माग गरेका थिए। एमाले र माओवादीको एकता बदर गर्न उनले माग गरेकै थिएनन्। यस्तोमा रिट निवेदकले मागेको भन्दा अगाडि बढेर आएको फैसला आफैंमा कानुनसम्मत थियो थिएन भन्ने विषय पनि सर्वाेच्च अदालतले नै छिनोफानो गर्ने विषय हो। जे भएपछि सर्वोच्च अदालतको आदेश आइसकेपछि निर्वाचन अयोगले पूर्ववत एमाले र माओवादीलाई आआफ्नो स्थानमा रहेर काम गर्न पत्राचार गर्यो। उनीहरू उही अवस्थामा रहे। पार्टी एकता र विभाजनको सिलसिला अगाडि बढ्दै जाँदा अहिले प्रधानमन्त्रीको पोजिसन नै स्पष्ट छैन। तीन वर्षअघि प्रधानमन्त्री नियुक्त भएपछि अहिलेसम्म उनै प्रधानमन्त्रीको हैसियत पटकपटक फेरियो। पछिल्लो वर्ष राजनीतिक घटनाक्रम जसरी अगाडि बढे त्यसले प्रधानमन्त्रीलाई हटाउन चाहनेहरूमाथि पनि प्रश्न उठेको छ। उनीहरू जसरी पनि प्रधानमन्त्रीलाई हटाउन मात्र खोजिरहेका छन् तर त्यसको प्रक्रियालाई बेवास्ता गरेका छन्। प्रधानमन्त्रीको पोजिसनका बारेमा प्रश्न उठाउने भन्दा पनि प्रधानमन्त्रीलाई जसरी हुन्छ हटाउन मात्र खोज्ने कुरा संविधानअनुसार चल्ने मुलुकमा सुहाउने विषय होइन। यस्तोमा पछिल्लो समय प्रधानमन्त्रीलाई हटाउन चाहने पक्षभन्दा प्रधानमन्त्री नै संविधानसम्मत हिँडेको देखिन्छ। मेरो पूर्ववत अवस्था नहरेको कारण म विश्वासको मत लिन्छुभन्दा प्रधानमन्त्रीले अब राजनीतिलाई वैधानिक रूपले अगाडि बढाउन चाहेको देखिएको छ। यद्यपि यसका पछाडि उहाँका पनि निहीत स्वार्थहरू होलान्। यसअघि प्रधानमन्त्रीबाटै संविधान मिच्ने काम भएका छन्। तर, अन्ततः अहिले अहिले आएर को कता कता लाग्ने, कसले सरकारलाई समर्थन गर्ने, को सरकारको विपक्षमा उभिने भन्ने कुराको छिनोफानो हुने अवस्था आएको छ। प्रधानमन्त्रीले अब लिने विश्वासको मतमा कुन पक्ष कताको खेमामा जाने भन्ने पनि निश्चित हुनेछ। एमाले पनि विभाजन हुने वा नहुने टुंगोमा पुग्नेछ। अहिलेसम्मको खेल हेर्दा राजनीतिमा हरेक कुरा सम्भव हुने देखिएको छ। प्रधानमन्त्रीलाई जसरी पनि हटाउन लागेको नेपाल पक्ष एकाएक सहमतिमा आउनुले के देखाउँछ भने आगामी चुनावमा माओबादी केन्द्रसँग मिलेमा पनि अचम्म मान्नु पर्दैन। पछिल्लो अवस्थाले त पुनः मिल्ने संकेत पनि गरेको छ। यदि कम्युनिष्टहरू एक भए भने बहुमत प्राप्त गर्ने निश्चित छ। त्यसको प्रतिफल नेपाली कांग्रेसले चाख्नुपर्ने छ। नेकपा विभाजन भएपछि शक्तिशाली देखिएको कांग्रेस कम्युनिष्ट एक भएमा पुन परास्त भएर प्रतिपक्षकै भूमिकामा बस्नुपर्ने निश्चत छ।"
आधुनिक नेपालका मेरुदण्ड,"मदनको शेषपछि जनताको बहुदलीय जनवाद मदन भण्डारीको प्रतिरूप भएर स्थापित भयो जननेता मदन भण्डारीको स्मरण केवल औपचारिक्ताको विषय होइन। मदनका देनहरू आधुनिक नेपाली राजनीतिको मेरुदण्ड भइसकेका छन्भन्दा अत्युक्ति हुँदैन। राजा, पञ्च र कांग्रेसको दबदबालाई दह्रो चुनौती दिँदै भण्डारीले आजको एमालेलाई दिएको विचार, जनाधार र सदाचारको बलियो जग पृथ्वीनारायण शाहले सानो पर्वते राज्य गोर्खालाई थमादिएको सौभाग्यको समतुल्य छ। नेपालको एकीकरण हुनुअघि गोर्खाभन्दा कान्तिपुर, मकवानपुर, पाल्पा र जुम्लाजस्ता राज्यहरू गोर्खाभन्दा निकै शक्तिशाली र वैभवशाली थिए। समयक्रममा सानो र विपन्न पर्वते राज्य गोर्खा उठ्न सक्यो तर अन्य राज्यहरू हराएर गए। किनकि गोर्खासँग शस्त्र बल र शास्त्र दुवैको जीर्णोद्धार गर्ने निरन्तरको प्रयास र हिम्मत थियो भने अन्य राज्य उद्यम र उपायबिना दैवको भरोसामा थिए। राजतन्त्र, नेपाली कांगे्रस र माओवादी फेरि आफ्नै बल र एक्लो पहलले हिजोको जस्तो रजगज गर्न नसक्ने गरी धरासयी भएको बेला आज नेकपा (एमाले) उदाएको छ र उत्कर्षको स्थितिमा छ। सामन्तवादी युगमा होस् कि लोकतन्त्रवादी युगमा होस्, कुनै पनि राजनीतिक शक्तिको उत्थानको आधार उसले जोह, संयोजन वा संग्रह गर्न सकेको शस्त्र बल वा शास्त्र बल हुने गर्छ। सामन्ती युगमा तीर तरबार चल्थ्यो। लोकतान्त्रिक युगमा तर्क र सदाचार चल्छ। सामन्ती युगमा जसको तरबार उसकै दरबार हुन्थ्यो। लोकतान्त्रिक युगमा जसको विचार उसकै सरकार हुन्छ। यसरी शस्त्र बलले हिजो गोर्खा उठेको थियो भने आज शास्त्र बलको जीर्णोद्धार गर्ने औकातको आडमा एमालेको उदय भएको छ। विचार राजनीतिले नेपालको लोकन्त्रलाई जनजीविकासँग जोड्न थालेपछि राजतन्त्र, नेपाली कांग्रेस र उग्रवामपन्थीहरूले आफ्नो धरातलको सुरक्षा देखेनन्। उनीहरू मध्येकै कुनै एक शक्तिको कोपका कारण दासढुंगा हत्याकाण्डको चक्रब्यूह रचियो। बीसाैँ शताब्दीको महत्त्वपूर्ण उपलब्धि माक्र्सवाद र पूर्वीय समाजले विकास गरेको संस्कार समेतको शास्त्र बलहरूको जीर्णोद्धार गरेकाले एमालेको आरिस गर्न सबैले सक्लान् तर प्रतिस्पर्धाको मैदानमा एक्ला एक्लै टिक्न सक्ने ल्याकत कसैको छैन। एमाले उदयपछि धेरैको जीवनशैली फेरिएको छ। सिंगो जीवन लोकतन्त्रको निम्ति होमेर पनि विपी र पुष्पलालको जस्तै दारुण र करुण जीवन बिसाउने थरखरमा रहेका गणेशमान सिंह, मनमोहन अधिकारी, कृष्णप्रसाद भट्टराई, गिरिजाप्रसाद कोइरालालाई काँधमा हालेर राजकीय शान सौकतको सौभाग्य थमाउने एमाले। सेना र राज्यले समेत तह लगाउन नसकेको माओवादीलाई पतन, क्षमादान, पुनर्जीवन र पुनर्मुसी भव:का आवरोह अवरोहहरू सहितका परेड खेलाउने एमाले, एमालेका विरुद्ध दरबार, दिल्ली, माओवादी उग्रवामपन्थ र धार्मिक कार्ड आदि चार धाम चहार्न धक नमान्ने नेपाली कांग्रेसलाई प्रतिनिधि सभा निर्वाचनमा प्रत्यक्ष तर्फका २३ सिटमा समेटिन बाध्य पार्दै जनदण्डको भागेदार बनाउने एमाले। मनमोहन अधिकारी, मदन भण्डारी र केपी ओलीजस्ता गौरव गर्न लायक जननेता र राजनेता उत्पादन गर्ने कारखाना एमाले। एमालेको नाममा यस्तै कीर्तिमानी रेकर्डहरू छन्। एमालेको नाममा रहेका यी कीर्तिमानहरूको श्रेय जननेता मदन भण्डारी र उहाँले नेपाली जनतालाई दिएको नासो जनताको बहुदलीय जनवादलाई जान्छ। सोभियत समाजवाद धरासयी भएको र सोभियत संघ आश्रित पूर्वी युरोपमा पनि समाजवादी सरकारहरू उखेलिएको समयमा एमाले नेपालमा २०४८ सालमा प्रमुख प्रतिपक्ष दल बन्न र २०५१ सालमा जननिर्वाचित सरकार गठन गर्न सफल भएपछि फर्सी कुभिन्डो ठानेर माक्र्सवादमाथि चोर औंला ठड्याउन हतारो गर्ने पुँजीवादीहरू निधार खुम्चाएर सोच्न बाध्य भए। सशस्त्र संघर्षको माध्यमबाट समाजवादी राज्यसत्ता स्थापना गर्ने क्रम रोकिनु, समाजवादी देशहरूमा कम्युनिष्ट व्यवस्थाप्रतिको जनताकोे कोप असामान्य ढंगले बढ्नु माक्र्सवादको सान्दर्भिकतामाथि नैतिक प्रश्न थियो। यस्तो बेला जडसूत्रवाद र विसर्जनवादको विरोध र भण्डाफोर गर्ने र माक्र्सवादको सृजनात्मक प्रयोग र विकास गर्ने जननेता मदन भण्डारीको सही निर्णयले एमालेका जोरिपारी जतिलाई उठ्नै नसक्ने गरी धरासयी पारिदियो। एमाले अन्य शक्तिलाई काँध थापेरै उठ्नु र अन्य शक्तिहरू एमालेलाई सिध्याउन खोज्दा आफंै पतनको भागेदार हुनु यस सच्चाईँको दृष्टान्त हो। विचाररूपी विरुवालाई प्रयोगरूपी जल, व्याख्यारूपी मल र प्रचाररूपी गोडमेलको आवश्यकता पर्छ। विचार राजनीतिले नेपालको लोकन्त्रलाई जनजीविकासँग जोड्न थालेपछि राजतन्त्र, नेपाली कांग्रेस र उग्रवामपन्थीहरूले आफ्नो धरातलको सुरक्षा देखेनन्। उनीहरू मध्येकै कुनै एक शक्तिको कोपका कारण दासढुंगा हत्याकाण्डको चक्रब्यूह रचियो। महाभारतका अद्वितीय योद्धा अर्जुन जसरी पुत्र अभिमन्युको रक्षा गर्न असमर्थ रहे, त्यसरी नै जनाधारित पार्टी एमाले मदनको रक्षा गर्न असमर्थ रह्यो। विचार, राजनीति, संगठन, समन्वय, खुला हृदय, वाकपटुता, सक्रियता, इमान, निष्ठा, नैतिकता, गति र ग्रहणशीलताजस्ता गुणहरूको खानी भएर मदनले माऊले चल्ला छोपेझैं एमाले र जबजको रक्षा र श्रीवृद्धि गरेको, नेपाली क्रान्तिको दियोमा तेल थपेको कतिलाई रुचेको थिएन। मदनको शेषपछि जनताको बहुदलीय जनवाद मदन भण्डारीको प्रतिरूप भएर स्थापित भयो। यसबाट जोरीपारीहरू तिर्मिराउन पुगे र तिकडमबाजीमा उत्रिए। प्रतिपक्षमा रहेको एमालेमाथि सत्तामा रहँदा नेपाली कांग्रेस चरम असहिष्णु भयो। पहिलो चरणमा नेपाली कांग्रेस विद्रोहीप्रति भन्दा पनि निर्मम ढंगले राज्य संयन्त्रलाई दुरूपयोग गर्दै एमालेविरुद्ध दमनचक्रमा उत्रियो। दोश्रो चरणमा नेपाली कांग्रेसले एमालेको उदयलाई रोक्न माओवादीलाई पोस्नसम्म पोस्यो। गिरिजाप्रसाद कोइराला र कृष्णप्रसाद सिटौलाले प्रचण्डलाई हदैसम्म पुल्पुल्याउनुको कारण माओवादी प्रतिको दया नभै एमालेप्रतिको इष्र्या थियो। एमालेलाई खनेको खाडलमा आफू पनि खस्ने अज्ञानताका कारण माओवादीलाई छुट र सहुलियतको चाङ थमाइएको थियो। ७० जनालाई तानेर अन्तरिम व्यवस्थापिका संसद्मा ताननीय बनाइएन कि ? राज्य संयन्त्रलाई पंगु बनाइएन कि ? वाईसीएलको हातमा कानुन थमाइएन कि ? छद्म युद्धलाई अदेखा गरिएन कि ? तस्करीका गाडी, चन्दा आतंक, बलजफ्ती घरजग्गा नामसारी आदि बलजफ्तीलाई वैधता दिइएन कि ? शिविरबाहिर आएर लडाकुले गर्ने हप्की दप्की, बलप्रयोग र आतंकको सृजनाले एमालेलाई मात्र पिर्ने ठानिएन कि ? यसरी एमालेबाट टाढिएर गिरिजाको प्रचण्ड पोस्ने गल्ती गाई काटेर भालु पोस्ने अनाचार थियो। दरबारले पनि एमालेको उत्कर्षमाथि कोप पाल्यो। कम्युनिष्टहरू धर्म मान्दैनन्, जातभात मान्दैनन्को लान्छनामा कांग्रेसपञ्चको एउटै स्वर भयो। यसले एमालेलाई संसदीय राजनीतिक अभ्यास र जनमत वृद्धिको सुरुआती कालमा प्रतिकूलता थप्यो। अन्तत: एमालेलाई अटेर गरेर संविधान कुल्चने अहंकारका कारण राजतन्त्रले जीवनबाट हात धोयो। एमालेको प्रगति र संभावनाप्रति इष्र्याले जल्नमा उग्रवामपन्थीहरू पनि को भन्दा को कमको तहमा उत्रिए। एमाले कार्यकर्ताहरूलाई माओवादीले जिउँदै जलायो। सांसद र उम्मेद्वारहरूको हत्या भयो। यो तहका नेता र कार्यकर्ताहरू कांग्रेस र राप्रपाका पनि नमारिनुले माओवादी ध्वंशको अर्जुनदृष्टि एमालेतिर रहेको प्रष्ट हुन्छ। शान्ति प्रक्रियामा आइसकेपछि पनि अनाचारविरुद्धको प्रतिरोधी क्षमता उच्च देखेर माओवादीले एमालेविरुद्ध छद्म युद्ध जारी राख्यो। प्रचण्डमान थैब, छविलाल कार्की लगायत दर्जन एमाले नेता कार्यकर्ताको हत्या गयो र दर्जनौंलाई हमला गरेर घाइते र अंगभंग बनायो। एमालेको आन्तरिक प्रतिस्पर्धामा पनि तटस्थ रहनुको मर्यादामा माओवादी बस्न सकेन। एमालेको बुटवल महाधिवेशनका प्रतिनिधि चयन र नेतृत्व चयनको बेला एसएमएसमार्फत खनाललाई भोट नदिए ज्यानको आस नगर्नु भनेर एमाले कार्यकर्तालाई माओवादीका नेता र शिविरभित्रका लडाकु कमाण्डरहरूले फर्मान जारी गरे। एमालेमाओवादी एकतापछि पनि प्रचण्डको आँखाको कसिंगर बहुदलीय जनवादीहरू नै हुनु र खनाल प्रवृत्ति नै बहुदलीय जनवादीहरू ताछ्ने बन्चरी बिँड हुनुले मदन भण्डारीप्रेरित पुस्तामाथि कहाँबाट खतरा छ भन्ने प्रष्ट भएको छ। भारतको बफादार नोकर भएर कांग्रेसजनको धन, राष्ट्रसेवक सैनिकप्रहरीको ज्यान र एमालेको नाम निशान नराख्ने प्रचण्डको इरादा थियो। अन्तिम इच्छा अधूरै रह्यो। तीर र तरबारको धारले घात पार्न नसक्ने गरी एमाले एक जब्बर किल्ला बन्न सकेको छ। जनताको धाप, छाप, आशिर्वाद र समर्थनमा मात्र भरपर्ने, कुनै देशी विदेशी प्रभुको आस र आविष्कार नगर्ने, सैद्धान्तिक हिसाबले नै अधिनायकवाद र प्राधिकारलाई अस्विकार गर्ने बहुदलीय जनवादी कला, निष्ठा र विज्ञानले गर्दा यी सबै अनुकूलता, उपलब्धि र सफलताहरू सम्भव भएको हो। मदन र मनमोहन जस्ता राजनेताको अभाव, माले विद्रोह, माओवादी खिल र माधववादीबाटको आन्तरिक शक्ति ऐठन लगायतका तगाराको बाबजुद बहुदलीय जनवादीहरूले जनसमुदायबाट प्राप्त गरेको धाप, छाप, आशिर्वाद र विश्वास आर्जन विरलाकोटीको छ। सत्पात्रलाई चिन्न र थाम्न सक्ने, खलपात्रलाई चिन्न र डाम्न सक्ने कला नै एमालेको राजनीतिक श्रेष्ठताको आधार हो। यस दौरानमा जबजको आलोकमा नेकपा (एमाले)ले केही राजनीतिक सुझबुझ र व्यवहारहरूलाई संस्कार बनाइसकेको छ। त्यही चेतका कारण नेकपा (एमाले) सरदर पार्टीहरूको भिडबाट भिन्न छ र विशिष्ट छ। जबज र एमाले आधुनिक राजनीतिको मेरुदण्डका रूपमा स्थापित हुन सक्नुमा केही महत्त्वपूर्ण अन्तर्वस्तुहरू छन्। प्रारम्भ कालमा नै मदनले एमालेको यसप्रकारको पहिचान, चेत, संस्कार र विराट सम्भावनाको भु्रणलाई गौरव गर्दै यसरी व्याख्या गर्नुभएको छ, हाम्रो पार्टी रुढीवादलाई काँध हालेर हिँड्ने पार्टी होइन र विज्ञानका बारेमा पनि अन्धविश्वास राखेर चल्ने पार्टी होइन। शास्त्र र सूत्रहरूका निम्ति जीवनको बलिदान दिने होइन। जीवनको निम्ति सूत्र र शास्त्रहरूको रचना गर्ने पार्टी हो। गल्ती हुन्छ कि भनेर कामै नथाल्ने वा गल्ती नहोस् भनेर शास्त्रमा भने जस्तो मात्र गर्ने र गल्ती भएपछि त्यसैको जिम्मा लगाएर पन्छिने पार्टी होइन। काम गर्ने आँट हुनुपर्छ, रचनात्मक ढंगले काम गर्ने शैली अपनाउनु पर्छ र गल्ती भए सच्याउने तत्परता र साहस गर्नुपर्छ। हाम्रो पार्टी त्यस्तै पार्टी हो। नेपाली क्रान्तिको अगुवाइ गर्न सक्षम पार्टी बन्न सक्नुमा एमालेले बोकेका विशेषता र आधारमाथि भण्डारी यसरी प्रकाश पार्नुभएको छ : (१) सर्वप्रथम हाम्रो पार्टीको सिद्धान्तनिष्ठता, रचनात्मकता र गतिशील जनदिशा, खुला हृदयी, आत्मालोचक र क्रान्तिकारी साहसिकता, पार्टीलाई एकतावद्ध राख्ने र कार्यकर्ता परिचालन गर्ने कुरामा दिइएको जोड तथा सिंगो पार्टीको क्रान्तिकारी आशावाद यसका प्रमुख तत्त्व हुन्। (२) देश, जनता र क्रान्तिको हितका निम्ति काम गर्दा बाटामा आइपर्ने जस्तासुकै कठिनाइ र जोखिमहरूलाई पनि झेल्ने कार्यकर्ताहरूमा उन्नत स्तरको मानसिक संकल्प हुनु। (३) जनतासँग घुलमिल गर्ने, उनीहरूको माया र विश्वास जित्ने, उनीहरूको दु:खसुखमा सहभागी हुनु। पार्टीको वरिपरि गोलबन्द गर्ने क्षमता राम्रो हुनु। (४) जनताबाट, बन्धु पार्टीका अनुभवहरूबाट र आफ्नै पुराना अनुभवहरूबाट सिक्ने अठोट हुनु। (५) क्रान्तिकारी काममा समर्पित भएर लाग्ने, आन्दोलनका उतार चढाव, अनुकूलता, प्रतिकूलताजस्ता सबै बेलामा उत्साहपूर्वक र अविरलरूपमा लागिरहने दृढता हुनु। (६) आफ्ना विचार र कामको समीक्षा गर्ने, तिनीहरूमा रहेको गुणदोष केलाउने, गल्ती कमजोरीहरू खोज्ने र तिनीहरूलाई सच्याउने तत्परता तथा साहस हुनु। (७) व्यक्तिगत हितलाई पार्टी हितको मातहतमा राख्ने र पार्टी हितलाई क्रान्ति र जनताको हितको मातहतमा राख्ने दृष्टिकोण र व्यवहारमा जोड दिनु। (८) पार्टी एकतालाई सर्वोपरी महत्त्व दिने, खास गरी फुट र विभाजनले क्षतिग्रस्त भएको कम्युनिष्ट आन्दोलनलाई पुनर्गठित गर्ने महान् दायित्वलाई मुख्य महत्त्व दिएर सिद्धान्तनिष्ठ पार्टी एकतालाई सर्वोपरी महत्त्व दिने भावना भएको पार्टी चरित्र कायम गर्नु। (९) जनताप्रति, पार्टीप्रति, आफ्ना क्रान्तिकारी सिद्धान्तहरूप्रति आत्मविश्वास राख्ने र स्वतन्त्रतापूर्वक कार्य गर्ने मनोबल हुनु। (१०) देश र जनताका शत्रुहरूप्रति तीव्र वर्गघृणा हुनु। (११) क्रान्तिलाई सहयोग गर्ने र जनताको हित हुने कुनै पनि स्वतन्त्र र नयाँ नीति, कार्यनीति लिनुपर्दा नि:संकोच र जनताको बीचमा खुला हृदयले जाने शैली हुनु। (१२) विचार र काममा पार्टीव्यापी रूपमा एकरूपता कायम गर्नु, नीति र निर्णय लिइसकेपछि तिनीहरूको कार्यान्वयनमा समान भावना र उत्साह लिएर सिंगो पार्टी दृढतापूर्वक जुट्नु।"
