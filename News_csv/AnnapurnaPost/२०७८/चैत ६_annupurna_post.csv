शीर्षक,विवरण
खण्डित सडक सपना,"विकास र समृद्धिको बहसमा प्रसंग उप्किन्छ, बाटोघाटो र बिजुली मात्रै विकास होइन, समृद्धि होइन। यो भनाइ पूरै सत्य होइन। सत्य हो कि बाटोघाटो मात्रै विकास होइन। शिक्षा र स्वास्थ्य विकासका झन् महत्वपूर्ण तत्व हुन्। उन्नत सभ्यता र संस्कृतिको विकासका द्योतक हुन्। तर, के हो भने बाटोघाटो अर्थात् सडक विकासको पहिलो सर्त हो। शिक्षाको विकास होस् या स्वास्थ्यका लागि पनि चाहिने पहिलो पूर्वाधार भनेको सडक नै हो। चाहे पर्यटनको कुरा होस्, उद्योगधन्दा, कलकारखाना सबैका लागि अनिवार्य रूपमै सडक पूर्वाधार चाहिन्छ। अरू पदयात्रा पर्यटन भएका नेपालका थुप्रै गाउँ ठाउँमा त्यस्तो पर्यटन मासिँदै जानुको कारण सडक हो। तर, पर्यटकचाहिँ सडक सञ्जालको विस्तारले बरु थपिएका छन्, घटेका छैनन्। छुट्टै रुचिका पर्यटक आउन थालेका छन्। त्यसको उदाहरण मुस्ताङ हो। सडक सञ्जाल नहुँदासम्म तेस्रो मुलुकका पर्यटकले पदयात्रा गर्ने गन्तव्य बनाइरहेको मुस्ताङ घुम्नेफिर्ने पर्यटक विदेशीभन्दा स्वदेशी बेसी हुन थालेका छन्। जसै सडक खोस्रिन थालेदेखि नै पर्यटकको विस्तारै बढे मुस्ताङमा। अदभुत् भौगोलिक दृश्यले भरिपूर्ण हिमाली यो जिल्ला हिन्दू बौद्धमार्गी धार्मिक र प्रकृतिप्रेमी पर्यटकका लागि आकर्षक गन्तव्य हो। हिन्दू र बौद्धमार्गीको साझा तीर्थस्थल मुक्तिनाथ मात्रै भारतीय पर्यटक बर्सेनि ५० हजारको संख्यामा गइरहेका छन्। पैदलभन्दा गाडीको यात्रा सहज मान्ने स्वभावका कारण भारतीयको संख्या क्रमशः बढिरहेको छ। साँच्चीकै मुस्ताङ पुग्ने सडक अझै सजिलो हुन्थ्यो भने त्यो संख्या हजारमा होइन, लाखमा पुग्नेमा कुनै शंका छैन। मुक्तिनाथ मात्र होइन, चीनको सीमानाका कोरलासम्म पुग्ने गरी २०७४ सालदेखि फराकिलो र स्तरीय सडक निर्माण सुरु भएको पनि छ। लक्ष्यअनुसार काम भएको भए अहिलेसम्म त्यो सडक पूरा भइसक्थ्यो। हुन पनि राष्ट्रिय गौरवको आयोजनामा पर्छ, कालीगण्डकी करिडरको बेनीजोमसोमकोरला सडक। चीनसँग मात्रै होइन, नवलपरासी हुँदै दक्षिण भारतसम्म जोडिने गरी यो सडक निर्माण भइरहेको छ। मुस्ताङसँगै मुलुककै पर्यटनका लागि महŒवपूर्ण मार्ग मानिएको छ, कालीगण्डकी करिडर। चीन र भारतबाट पर्यटक आउजाउ गर्न सजिलो हुने, सामान आयात निर्यात गर्न सकिने र अर्थतन्त्र तथा सामाजिक क्षेत्रमा यसले ठूलो परिवर्तन ल्याउने विश्वास पनि छ। यसलाई राष्ट्रिय गौरवको आयोजनामा राखिएको छ। जब कि मुलुकमा २४ वटामात्रै राष्ट्रिय गौरवका आयोजना छन्। तर, मुलुकको आर्थिक, सामाजिक रूपान्तरणमा भूमिका खेल्ने यति ठूलो आयोजनाको मुस्ताङ कोबाङजोमसोम १८ किमी र उपल्लो मुस्ताङको चराङ छोसेर २५ किमी सडक विगत दुई वर्षदेखि अलपत्र छ। कारण अरू केही होइन, विकासका आयोजनाहरूमा देखिने उही पुरानो र एउटै रोगठेकेदार कम्पनीको ढिलासुस्ती। सरकारले राष्ट्रिय गौरवको आयोजनामा पार्नु भनेको यसको महŒवलाई दृष्टिगत गर्नु मात्रै होइन, सघन अनुगमनको दायरामा पनि राख्नु हो। बजेटको अभाव हुन नदिनु हो। तर, सघन अनुगमनको नाममा माखो परेको देखिन्न। जब कि राष्ट्रिय गौरवको यो मात्रै होइन, जुनसुकै आयोजनाको कार्यप्रगतिको चौमासिक प्रगति विवरण सिधै प्रधानमन्त्रीलाई ब्रिफ हुन्छ। यति हुँदाहुँदै पनि कालिगण्डकी करिडर मात्रै नभई अरू २४सैं आयोजनाको हालत उस्तै छ। यो आयोजनाको त्यो खण्डमा दुई वर्षदेखि काम भएको छैन, अरू आयोजना त चार दसकदेखि नै अलपत्र छन्। निर्माण कम्पनीलाई जवाफदेही बनाउने सरकारले हो। कानुनी छिद्र छन् भने त्यसलाई टाल्ने पनि सरकारले नै हो। जब कि राष्ट्रिय गौरवका आयोजनाको अवधारणा आएको पनि दशक नाघिसक्यो। यतिका वर्षको अनुभवका आधारमा जे जे कमजोरी देखिए, तिनको नीतिगत सुधार आवश्यक भए नीतिगत र अरू आवश्यक भए सोहीअनुप सुधार गरेर काम फत्ते गर्नुपर्ने दायित्व सरकारको हो। तर, जसरी गौरवका आयोजनाको सपना छन्, तीचाहिँ कालीगण्डकी करिडर सडकका खण्डखण्ड अलपत्र परे झैं खण्डित भइरहेका छन्। यसको निरूपण सुशासन, जवाफदेहिता र शासक वर्गमा काम गर्ने इच्छाशक्तिको सर्वथा अभावबाहेक केही होइन। ढिलासुस्तीका सबै निहुँहरू बहानाबाजीबाहेक केही होइनन्।"
क्लाइमेट बैंक बनाएर जलवायु परिवर्तनमा लगानी गर्दैछौं,"पुँजीगत खर्च जीडीपीको ५६ प्रतिशत हुन्छ। नेपालले जीडीपीको १ प्रतिशत जति ऋणको ब्याज तिरिरहेको छ। डा चन्दन सापकोटासार्वजनिक व्यवस्थापन अर्थशास्त्री, सार्वजनिक व्यवस्थापन वित्तीय क्षेत्र र व्यापार विभाग दक्षिण एसिया विभाग एसियाली विकास बैंक (एडीबी) सरकारले प्रत्येक वर्ष चालू खर्च तथा पुँजीगत (विकास) खर्चमा खर्बौंको बजेट छुट्टयाउँछ। यसमा हुने विकास खर्च विदेशीकै ऋणबाट चल्ने गरेको छ। मुलुकको आफ्नै स्रोत नहुँदा विदेशीमा निर्भर पर्नु परेको हो। पछिल्लो ६ वर्षमा १ हजार ६ सय ११ आयोजनाका लागि २० खर्ब २३ अर्ब रुपैयाँ वैदेशिक सहायता भित्रिएको छ। यद्यपि सरकार आगामी आर्थिक वर्षको बजेट तयारीमा जुटिरहेको छ। यसमा दातृ निकायहरूसँग ऋणका लागि सहयोग लिनेछ। यसैक्रममा एसियाली विकास बैंक (एडीबी)का सार्वजनिक व्यवस्थापन अर्थशास्त्री डा चन्दन सापकोटा नेपालमा छन्। यस मौकामा समग्र दातृ निकायले नेपाललाई गर्ने सहयोग र मुलुकको अर्थतन्त्रमा केन्द्रित भएर उनै डा सापकोटासँग अन्नपूर्णकर्मी ममता थापाले गरेको कुराकानी : नेपालको अर्थतन्त्रलाई कसरी नियाल्नुभएको छ ?अहिले नेपालको अर्थतन्त्र अलिकति जोखिमपूर्ण दिशामा छ। खुला अर्थतन्त्र गर्दा पनि आर्थिक गतिविधि तीव्र रूपमा बढेर प्रगति गर्न सकेको छैन। यसमा सरकार चिन्तित देखिन्छ। अहिले मूल्यवृद्धि बढ्दै गएको छ। यो बाह्य कारणले हो। रूस र युक्रेनको युद्धले खाद्य र पेट्रोलियम पदार्थको मूल्य बढेको छ। अझै बढ्दै जाने देखिन्छ। मुद्रास्फीति दबाबमा छ। यो भइराख्छ। बैंकिङ क्षेत्रमा कोभिडपछि नियमन खुकुलो बनाएर कर्जा बढी गयो। विभिन्न पुनर्कर्जा, व्यवसाय निरन्तर कर्जा लगायतको सुविधा दिएकालाई लगेर घरजग्गा र सेयरमा लगानी गरे। त्यो क्षेत्रको पैसा बढ्यो तर बैंकमा तिर्न नसक्दा निष्क्रिय कर्जा बढ्दै जाने भयो। यस्तो भएपछि कर्जा नोक्सानी व्यवस्था (लोन लस प्रोभिजनिङ) गर्नुपर्यो। यसले झन् तरलता अभाव बढेको हो। तरलताको चाप अझै बढ्ने संकेत देखिएको छ। खुकुलो नियमनलाई कसिलो वनाएपछि तरलतामा दबाब पर्छ। अर्कोतर्फ मुलुकले कमाउने डलरको सञ्चिति कम हुँदै गएको छ। भोलिका दिनमा नेपाली मूल्य झन् अवमूल्यन हुन्छ। किनभने धेरै वर्षपछि (करिब १० वर्ष) अमेरिकाको केन्द्रीय बैंकले ब्याजदर बढाउने भएको छ। यसो भएपछि लगानीकर्ताहरू त्यहाँ जान्छन्। जसले गर्दा डलरको मूल्य झन् उच्च हुन्छ। यसो हुनासाथ ऋणको भारदेखि खरिद मूल्य सबै बढ्ने हुन्छ। यो सबै कारणले अर्थतन्त्र जोखिमतिर गइरहेको छ। २००७ सालदेखि नेपालको विकास दातृ निकायकै ऋण र अनुदानले थेगेको छ। तर, पनि मुलुकको विकास किन नभएको होला ?सरकारको अधिकांश खर्च राजस्वबाट हुन्छ। बजेटको करिब ८० प्रतिशत सरकारको पैसा हो। दातृ निकायबाट आउने पैसा पुँजीगत खर्चमा जान्छ। यसमा पनि सबै त जाँदैन। पुँजीगत खर्चको ठूलो हिस्सा भने दातृ निकायबाट आउने गरेको छ। विभिन्न विकासका लागि खर्चिएको हुन्छ। प्रगति नभएको होइन। जलविद्युत् बनेर थपिँदै गएको छ। तर, जुन तहको माग छ त्योअनुसार आपूर्ति भइरहेको छैन। यस्तो अवस्था जलविद्युत्मा मात्रै होइन, सडकमा पनि छ। जसरी काठमाडौंमा जनघनत्व बढ्दै छ, त्यहीअनुसारको पानी, सडक, जलविद्युत् आदिको पूर्वाधार बढेको छैन। यहाँका योजनाहरू केही भइसकेपछि (रियाक्टिभ) मात्रै निराकरण गर्नेतर्फ जान्छ। तर, पहिल्यै सक्रिय (प्रोएक्टिभ) भएर सोच्ने बानी छैन। यो बजेट वनाउने प्रक्रियादेखि मध्यकालीन खर्च योजनाहरू पछिका लागि सोचेर बनाइएको हुँदैन। यसकारण सधैं पहिलाकै हिसाबमा काम हुन्छ। प्रणाली नयाँ आए पनि पुरानै ढंगले काम गर्दा नेपालमा परिवर्तन आउन नसकेको हो। पुँजीगत खर्च बढेन भनेर २० वर्षदेखि भन्दै आएको तर अहिलेसम्म उही अवस्था छ। हामी जस्तै ऋण तथा अनुदान लिने मलेसिया, थाइल्यान्ड, कोरिया जस्ता मुलुक ३० वर्षकै बीचमा मुलुकमा ठूलो विकास भयो। नेपालमा किन सम्भव भएन ?नेपालमा दीर्घकालीन दृष्टिकोण भएन। ती देशमा दीर्घकालीन योजना थिए। नेतृत्व गर्ने व्यक्ति सक्षम थिए। ती देशमा लगानी र व्यापार खुला गरिएको थियो। सामान निर्यातमा कर नलगाउने व्यवस्था थियो। त्यहाँको सरकारले औद्योगिक रणनीतिक क्षेत्रमा लगानी गथ्र्यो। यसमा खुला प्रतिस्पर्धा गरेर यस्ता केहीँ क्षेत्रलाई प्रवद्र्धन गर्ने गरी लगानी गरेको थियो। जस्तै : सिंगापुर वित्तीय हव भएको छ। दक्षिण कोरियामा स्यामसङ जस्ता उद्योगहरू सरकारकै सपोर्टमा अहिलेको स्थानमा आउन सकेका छन्। ती मुलुकको सरकारले लिएको दृष्टिकोण र व्यवसायलाई बढाउन दिएको पूर्वाधारहरू पनि गुणस्तरीय थिए। नेपालमा पनि नदिएको होइन। व्यवसायलाई पुनरुत्थान गर्न, व्यवसाय निरन्तरता कर्जा र पुनर्कर्जा, सहुलियतपूर्ण कर्जा दिइएको छ। तर, यो भने टालटुले मात्रै हो। त्यो तहको छैन। यस्ता राहतले मात्रै कायापलट गर्दैन। उनीहरूले चल्नै नसक्ने उद्योगलाई बचाएर राखेन। नत्र घाटा हुन्छ। तर, नेपालमा सार्वजनिक संस्थाहरू घाटामा छन्। ४१ वटा सार्वजनिक संस्थान छन्। त्यसमा पाँचवटाले उत्पादन गरेका छैनन्। १३ वटा घाटामा छन्। आयल निगममा पनि पेट्रोलियम पदार्थको किनबेचमा एकाधिकार छ। कतिपय संस्था अलिकति पैसा कमाउने तर लिएको कर्जा तिर्न नसक्ने स्थिति छ। जस्तैः सन् २००६ तिर विद्युत् प्राधिकरणमा लगानीकर्ता आएर लगानी गरेका थिएनन्। त्यतिबेला सरकारले प्राधिकरणको २७ अर्ब कर्जा काजबाट हटाइदिएको थियो। त्यसपछि प्राधिकरणको ऋण कम रहेछ भन्दै लगानीकर्ता आए। अहिले पनि ऋण सञ्चित हँुदैछ। नाफा कमाए पनि ऋणको भार पनि छ। यस्तै, नेपाल एयरलाइन्सको हालत पनि त्यस्तै छ। ६३ वर्षअघि यूएसआईडीले २०२५ वर्ष लगानी गर्दा पनि नेपालको अवस्था उस्तै भएपछि यस्तै प्रश्न गरेको थियो। उनीहरूले प्राध्यापक ल्याएर अध्ययन गराएका थिए। भनेपछि केही परिवर्तन नै भएन त ?परिवर्तन त केही भयो तर जुन रफ्तारमा हुनुपर्ने भएन। सरकारी सेवा नै सुस्त भइदिएको छ। अझै सरकारी कार्यालयमा टिकट थुक लगाएर ढड्डामा फाइल राख्ने युगमै छौं। जबकि सरकारले नागरिक एप ल्याएको छ। सबै यसबाट गर्न सम्भव छ। हामीले त्यो तहको सोच अगाडि सार्न सक्दैनौं। बल्ल नेपाल राष्ट्र बैंकले इन्टरअपरेटर प्रणाली बनाएको छ। यो पहिल्यै हुनुपथ्र्यो। प्रविधिमा फड्को मार्न नसकेका कारण पनि हो। सरकारी सेवा पछाडि पर्नुका अन्य कारण के देख्नुहुन्छ ?छिटो विकास हुन नसक्नुको कारण रियाक्टिभ योजनामा कमजोर हुनु हो। साथै राजनीतिक अस्थिरता पनि हो। उदारीकरणमा जाने बेला माओवादी द्वन्द्व सुरु भयो। सन् १९९२ बाट १९९५ सम्मको आर्थिक वृद्धि ६ प्रतिशत थियो। विस्तारै विकास हुन लागेको उद्योग कलकारखाना माओवादी द्वन्द्वले चकनाचुर भयो। त्यसपछि राजाले कू गरे। लोकतन्त्र आयो। यस क्रममा गोलमोल भयो। यसपछि राजनीति तह र कर्मचारी तह गाँजिएर गयो। पहिला कर्मचारीहरूले स्वतन्त्र रूपमा काम गर्ने बानी हुन्थ्यो। तर, यसपछि कर्मचारीले राम्रोसँग मिलेर काम गरेनन्। यो विकृति देखिएको छ। यस्तै गन्जागोलले मुलुकको विकास हुन नसकेको हो। क्रिटिकल जङचरले देशको पुनरुत्थान नयाँ ढंगले गर्न सकेन। भूकम्पपछि अन्तर्राष्ट्रिय स्तरबाटै भूकम्प पुनर्निर्माणका लागि चार विलियन डलर सहयोग गर्ने प्रतिबद्धता गरे। त्यतिबेला १४ जिल्ला तहसनहस भए। १७ वटा पनि सीमित प्रभावित भएको भनेपछि यस्तो सहयोग आउन लागेको थियो। यसबेला एडीबी, वल्र्र्ड बैंक, यूएसआईडी, चीन, भारत, अरेबियन मुलुकले सहयोग गर्ने भनेको थियो। नेपालले यसलाई समात्नै सकेन। पुनर्निर्माण प्राधिकरण गठन गर्नै समय लाग्यो। त्यही राजनीतिक किचलो भयो। सडकहरू वनाउँदा प्रकोप आए पनि असर नगर्ने गरी छेउछाउमा नालीको व्यवस्था गर्ने लगायतको नयाँ ढंगको सोच खासै आउँदैन। अर्को ठेकेदारहरूको क्षमता पनि कमजोर देखिन्छ। उनीहरूले पनि आधुनिक तरिकाको सोच राखेका छैनन्। यद्यपि परिवर्तन भएको छ। द्रुत गतिमा भने हुन सकेन। नेपालले एडीबी, वल्र्र्ड बैंकलगायत ठूला दातृनिकायबाट लिने सहयोगको सदुपयोग भए नभएबारे कसरी हेरेको छ ?एडीबीले धेरैजसो सरकारको बजेटमै पारेर ऋण दिएको हुन्छ। द्विपक्षीय दातृनिकायहरू आफैंले खर्च गर्ने गरी दिन्छन्। किनभने स्थानीय तहमा काम गर्दा योजना र खर्च गर्ने क्षमता हुँदैन। अपचलन हुने जोखिम पनि बढी हुन्छ भनेर उनीहरूले बजेटभन्दा बाहिर गएर कार्यक्रम गर्छन्। तर, सरकारलाई खबर गर्छन्। एडीबी र वल्र्ड बैंकले भने धेरैजस्तो पुँजीगत खर्च कभर हुने गरी दिएको हुन्छ। सरकारले अनुरोध गरेको परियोजना सबैमा लगानी गर्न सक्दैन। किनभने यस्ता संस्थाको पनि प्रत्येक देशलाई कति खर्च गर्ने भन्ने सिलिङ हुन्छ। सरकारलाई ऋण दिने सम्झौता भएअनुसार बजेटमा उल्लेख गरी रातो किताबमा राख्छ। पहिलो त्रैमासमा सरकारले खर्च गरेको बिल ल्याएर एडीबीलाई दिन्छ। सो बिल कति ठीक छ वा छैन जाँच गर्छ। अपचलन भएको देखिएमा कुनै ठेकेदार कालोसूचीमा परेको छ भने त्यस्तोलाई भुक्तानी गर्दैन। सही तरिकाले समयमा खर्च गरेको छ भने मात्रै सरकारलाई भुक्तानी गर्छ। सरकारले खर्च गर्ने क्षमता नबढाएसम्म पैसा जाँदैन। सडक, विद्युत्लगायत परियोजना जुन लागत र समयमा बनाउन भनिएको हुन्छ, सोहीअनुसार नभए एडीबीबाट पैसा आउँदैन। सरकारसँग एडीबीले केमा समन्वय गरिरहेको छ ?स्थानीय तह, प्रदेश र केन्द्रको आआफ्नै खर्च र राजस्व उल्लेख गर्ने सफ्टवेयर हुन्छ। यसमा अब तीनवटैको सफ्टवेयर गाभ्ने बेला भयो। अहिले अर्थ मन्त्रालयले अबको ३४ महिनामा काम सक्ने गरी तीनै तहको तथ्यांक उपलब्ध हुने खालको प्रणाली बनाउँदै छ। अब कुन खर्चको शीर्षकमा कुन चाहिँ गयो भन्ने थाहा हुन्छ। यसमा सरकारले एडीबीसँग पनि काम गरिरहेको छ। विश्व नै जलवायु परिवर्तनको एजेन्डालाई प्राथमिकता दिइरहेका बेला एडीबीले भने नेपालमा सो क्षेत्रका लागि के कस्तो प्राथमिकता दिएको छ ?अहिले एडीबीको फोकस भनेकै क्लाइमेट बैंकको हिसाबले जाने भन्ने छ। अबको मध्यकालीन अवधिसम्म १ सय अर्ब डलर क्लाइमेट फाइनान्समा खर्च गर्ने भन्ने छ। यो समग्र एसियाका लागि हो। एडीबीको अबको फोकस नै यो भएपछि नेपालमा पनि केही हुन्छ। अहिले नेपालमा जलवायु परिवर्तन भइरहेको छ। यसमा घरायसीदेखि अर्थतन्त्रसँगको क्रियाकलापलाई अनुकूलन गर्दै जाने भन्ने छ। अर्को, खेती गर्दा तापक्रम बढ्दै गएको छ भने सोही मौसम सुहाउँदो बीउबिजन लगाउने, धेरै पानी नभए पनि फल फल्ने खेती गर्ने हो। सिँचाइको व्यवस्था गर्ने, बाढी आउँदा नबगाउने सडक बनाउने जस्ता काम गर्न सकिन्छ। घरहरू बनाउँदा मापदण्ड अपनाउने लगायतमा केन्द्रित भइरहेको छ। अब झन् बढी हुन्छ। अब एडीबीले विभिन्न देशमा जलवायु परिवर्तनमै केन्द्रित भएर कर्मचारी बढाउने योजना बनाएको छ। त्यसो भए जलाशययुक्त परियोजना के भइरहेको छ ?वर्षात्को ढाँचा परिवर्तन भएको छ। यसो हुँदा अब सिँचाइ प्रणाली बनाउन सक्छौं। ड्याम वनाउन सक्छौं। नेपालले विद्युत् धेरै उत्पादन गर्न थालेपछि जलाशययुक्त परियोजना तनहुँ आउँदै छ। भारतबाट विद्युत् आयात गर्न नपर्ने अवस्था आएपछि यस्ता परियोजनाले धेरै विद्युत् खपत हुने समयमा प्रयोग गर्न सहज हुन्छ। हामीसँग विद्युत् सरप्लसमा भए पनि हरेक दिन हजार मेगावाट विद्युत् भारतबाट ल्याउने गरेका छौं। जलाशय बनेपछि किन्नु पर्दैन। तनहुँ हाइड्रोपावर १४० मेगावाटको जलाशययुक्त छ। यो आएपछि धेरै सहयोग पुग्छ। यससँगै खास कस्ता परियोजना प्राथमिकतामा पर्छन् ?विद्युत् उत्पादनमा जोड दिएसँगै अब विद्युतीय यातायातमा काम गर्न एडीबी केन्द्रित भएको छ। यस्तो गाडी प्रयोग गर्नासाथ डिजेल र पेट्रोलको खपत कम हुन्छ। यसो हुँदा आयात कम हुन्छ। जसले बाह्य व्यापार घाटा कम हुन जान्छ। यसो हुँदा नेपालको विदेशी मुद्राको सञ्चिति बढ्ने भयो। सञ्चिति बढे विदेशी लगानीकर्ताहरूले विश्वास गर्ने वातावरण बन्छ। यसकारण पनि अब विद्युतीय यातायातलाई प्राथमिकता दिनुपर्छ। चार्जिङ स्टेसन बनाउने आदि काम राष्ट्रिय योजना आयोगमा मध्यकालीन योजनाअन्तर्गत परेको छ। सरकारले यूएनएफसीसी फोरम फर क्लाइमेट चेञ्जलाई जलवायु परिवर्तन नियन्त्रणमा कुन देशले केके योगदान दिन सक्छन् भनेर कागजात बुझाएको छ। २०३० भित्र नेपाल कार्बन न्यूट्रलमा राख्ने भनेको छ। यस्ता कार्बनलाई वनजंगलले नियन्त्रण गर्छ। नेपालले सामुदायिक वनको अवधारणाबाट वनक्षेत्रलाई फराकिलो पार्दै गएको छ। यही कारण नेपालले क्लाइमेट फन्डबाट पैसा पनि पाएको छ। मेलम्ची खानेपानीमा एडीबीको पनि सहयोग छ। तर, बाढीले पारेको प्रभावले प्राविधिक पक्ष कमजोर देखियो नि!यसमा धेरै समयमा धेरैले काम गरे। प्राकृतिक प्रकोपको अनुमान गर्न सम्भव छैन। २० वर्षअघि यस्तो होला भनेर अनुमान गर्ने अवस्था भएन। मेलम्चीमा जति उतारचढाव भए पनि अहिले एडिसनल फाइनान्स भनेर फेरि पूरा गर्नतर्फ लागिएको छ। पछिल्लो समय भएको बाढीले पूर्वाधारहरू बिग्रिए, पुरिए। त्यत्तिकै अलपत्र छोड्ने कुरा भएन। अहिले काम भइरहेको छ। यसमा जलवायु परिवर्तनको पाटो सशक्त आउँछ। अब यस्ता प्रकोपबाट कम क्षति होस् भन्ने उपाय अपनाइन्छ। अधिकांश यस्ता सहयोग प्राविधिक र परामर्शदाता (अनुदानको २०२५ प्रतिशत) कै नाममा बिदेसिने गरेको छ। दिए जस्तो गरेर उल्टै लिएर जाने देखिन्न र ?कुनै समय नेपालसँग प्राविधिक क्षमता भएका ठेकदार थिएनन्। तर, अहिले केही देखिएका छन्। कतिपय परियोजनामा परामर्शदाता विदेशी नै चाहिन्छ। जस्तै, त्रिभुवन अन्तर्राट्रिय विमानस्थल, भैरहवा विमानस्थल। यसमा गिट्टी, बालुवा आपूर्ति गर्न सक्लान् तर यसको सिस्टम मापन गर्न, क्यालिब्रेसन गर्न यहाँको कम्पनीले सक्दैनन्। विदेशबाटै आउँछन् र पैसा लिएर जान्छन्। ठेक्का उनीहरूको भए पनि कामदार नेपाली हुन्छन्। अब यो अभ्यास कम गर्नुपर्छ। अलिकति पैसा नेपाल आउँछ, बढी पैसा बाहिरै जान्छ। अब नेपालको यस्तो क्षमता विकास गर्नुपर्ने हुन्छ। पूर्वाधार विकासमा पनि नेपाली कम्पनीले विदेशी जोइन्ट भेञ्चरसँग मिलेर बोलकबोल गर्छन्। यद्यपि एडीबीले समग्र विकासोन्मुख मुलुक र नेपाललाई हेर्ने नजरमा केही फरक छ कि ?त्यसो हुँदैन। आवश्यकताको हिसाबले नेपालको प्रतिव्यक्ति आम्दानी र अन्य केही सूचकलाई मिलाएर नेपाल अनुदानमा योग्य हुने कि नहुने भन्ने हो। एडीबीले ऋण र अनुदान दुवै दिन्छ। अहिले ऋण मात्रै दिएको छ। किनभने निश्चित प्रतिव्यक्ति आय डलरमा र मुलुकको सार्वजनिक ऋणको अवस्था हेरेर देशको विकासको अवस्था हेरेर अनुदान पाउने कि यसमाथि ऋण पाउने भन्ने कार्यविधिअनुसार गणना हुन्छ। यसअन्तर्गत नेपालले करिब ५ वर्षअघि पूरा गरिसकेको थियो। यसैले अब नेपाल निम्न मध्यम आय भएको मुलुक भइसक्यो। अझ विकासोन्मुख मुलुक (एलडीसी)बाट ग्रयाजुएसन पनि हुने बेला भइसकेको थियो। कोभिडले गर्दा सन् २०२६ मा सरेको छ। कतिपय अवस्थामा मुलुकले तिर्न नसक्दा ऋण मिनाहा पनि गर्छन् भनिन्छ। अहिलेसम्म नेपालको सन्दर्भमा ऋणलाई अनुदानमा बदलेर मिनाहा गरिएको स्थिति छ त ?सन् २००० मा डेब्ट रिलिफको ठूलो अभियान भएको थियो। यसमा धेरै सेलेब्रेटीले पनि दबाब दिएर अफ्रिकाको ऋण मिनाहा भएको थियो। त्यसमा नेपाल पनि जाउँ भन्दै थियो। सो अवधिमा नेपालको ऋण जीडीपीको ६० प्रतिशतकै हाराहारीमा थियो। तर, त्यतिबेला नेपालले थेग्न सक्छ भनेर गइएन। यस्तोमा जाँदा धेरै आर्थिक पुनर्संरचना गर्नुपर्ने हुन्छ। त्यत्तिकै मिनाहा गर्दैन। शर्तहरू राख्छ। त्यतिबेला नेपाल नगए पनि गरिबी निवारणको रणनीति लिएर आएको थियो। कोभिड भएपछि एडीबीले नेपालको ब्याज भुक्तानीका लागि समयावधि थपिदिएको थियो। आन्तरिक ऋणको ब्याजभन्दा एडीबीको ब्याज त्यति ठूलो पनि होइन। कुल गार्हस्थ्य उत्पादन (जीडीपी)को ०५ प्रतिशतको हिसाबले ६ वर्षअघि ब्याज तिथ्र्यौं भने अहिले एक प्रतिशतमा पुगेको छ। ऋण जीडीपीको १० प्रतिशतको हिसाबले बढेको छ। मुलुक लोकतन्त्रमा गएपछि धेरै ऋण लियो। स्थानीय तहलाई बाँड्नु पर्ने भयो। त्यो बेला धेरै बढ्यो तर ब्याज भुक्तानी पनि गरेका छौं। यसलाई सरकारले हेर्नुपर्ने देखिन्छ। ब्याज भुक्तानी यसरी बढ्दै गयो भने थेग्न सकिँदैन। पुँजीगत खर्च जीडीपीको ५६ प्रतिशत हुन्छ। तर, नेपालले त्यसको १ प्रतिशत जति ऋणको ब्याज तिरिरहेको छ। सरकारसँग यसबारे अन्तत्र्रिया गर्दा यसमा गम्भीर भएर सोचेको छ। ऋण धेरै उठाउँदा ब्याजको भार सरकारलाई बढी पर्न जान्छ। आन्तरिक ऋणमै अहिले सरकारले ६७ प्रतिशतमा उठाउनु परेको छ। बैंकहरूमा तरलता (लगानीयोग्य पुँजी अभाव) कसिलो हुँदा निक्षेपको ब्याजदर पनि उच्च छ। यसले अरूलाई दिने कर्जाको ब्याजदर झन् महँगो देखिएको छ। यसले कर्जाको लागत बढाउँछ। जसलाई विस्तारै व्यवस्थापन गर्दै जानुपर्ने देखिन्छ। नेपालमा मुद्रा अवमूल्यनको जोखिमका कारण ऋण जोखिमयुक्त हुने सम्भाव्यता कत्तिको छ ?अहिल्यै यसमा चिन्तित हुनुपर्ने अवस्था छैन। विदेशी मुद्राको ऋण घरेलु ऋणभन्दा कमै हो। धेरै आन्तरिक ऋण लिन्छौं। विदेशी मुद्राको ऋण तिर्ने क्षमता अर्थात् विदेशी मुद्राको सञ्चिति छ। यसमा चिन्ता गरिहाल्नुपर्ने देखिन्न। हामीले विदेशी मुद्रा कमाउने पाटो निर्यात, रेमिट्यान्स, पर्यटन, ऋण, अनुदान, प्रत्यक्ष वैदेशिक लगानी (एफडीआई) आउँछ। यो विदेशी मुद्राको स्रोत हो। यो स्रोतले आयात धान्नुपर्छ। ऋण र ब्याज तिर्नुपर्छ। अहिले निर्यात कम आयात अधिक छ। अलिकति विप्रेषण वृद्धि घट्दो, पर्यटन, ऋण, अनुदान घट्दै गएको र एफडीआई खासै आएको छैन। यसले विदेशी मुद्रा आय कम भएको छ। दुई वर्षअघि १२१३ महिनाको आयात धान्न सकिने विदेशी मुद्रा थियो। अहिले माघसम्ममा ६७ महिना धान्न पुग्नेछ। यो ५५ महिनाभन्दा कम जानु भनेको खतराको सूचक हुन्छ। नेपालको क्रेडिट रेटिङ गर्ने भनिए पनि भएको छैन। कत्तिको प्रभाव पारेको छ ?क्रेडिट रेटिङ नभएको देशमा पनि लगानी टन्नै भइरहेको छ। यो भए लगानीकर्तालाई लगानीको मार्क गर्ने आधार हुन्छ। यसमा अर्थ मन्त्रालयले काम थालेको हो। अर्थतन्त्र बलियो भएको बेला रेटिङ पनि राम्रो हुन्छ। तर, अर्थतन्त्र कमजोर भएको बेला रेटिङ गर्दा लगानीकर्ता झन् सशंकित हुन्छन्। कोभिडले ढिलाइ भए पनि रेटिङमा जानै पर्छ। प्रतिबद्धताअनुसार किन लगानी भित्रिन सकेको छैन ?रेटिङ कारण होइन। कारण बिगतकै हो। विशेष गरेर काम ढिला हुनुले हो। नेपाल लगानी बोर्डले लगानी सम्मेलन गर्नुअघि कानुन पनि पास गरे। लगानीकर्तालाई लगानीपछि प्रतिफल आउँछ भन्ने विश्वास नहुनु हो। लगानी भित्रिन बिजुलीको सुनिश्चितता छैन। कति सिमेन्ट उद्योगले उद्योगसम्म जाने सडक सरकारले बनाइदिन्छुभन्दा पनि नबनाएर आफैं गर्नुपरेको छ। भैरहवाको स्पेसल इकोनोमी जोन बनाउने तर जग्गा महँगो भएर लगानीकर्ता नजाने स्थिति छ। बिजुली दिन्छु भन्ने तर महँगो पार्ने यसले लागत महँगो हँुदा उत्पादन पनि महँगो हुन जान्छ। यसर्थ, लगानी नभित्रिनुमा पनि यस्ता विविध पुरानै कारण छन्। नेपालको आर्थिक विकासका समस्या के देख्नुहुन्छ ?अर्थतन्त्रमा कृषि क्षेत्रको हिस्सा घट्दै जाँदा औद्योगिक क्षेत्रको बढ्दै जानुपर्ने हो। निर्माण, विद्युत्, पानी आपूर्ति, म्यानुफ्याक्चरिङ र माइनिङ एन्ड क्वाइरिङलगायत उद्योगको उत्पादन बढ्दै जानुपर्ने हो। कृषि ओरालो लाग्दा उद्योग पनि ओरालो लाग्यो तर सेवा क्षेत्र उकालो लाग्यो। जहिले पनि सेवा क्षेत्रअघि देखियो। किनभने पढेपछि धेरैले जागिर मात्रै गर्ने हो। त्यो पनि होटल, उद्योग लगायतमा। जहाँ तलब कम हुन्छ। यस्तो हुँदा मौका हेरेर सबै बिदेसिन थाले। खासमा कृषि र उद्योग माथि गएपछि मात्रै सेवा क्षेत्र माथि हुनुपर्छ। छिटो तरिकाले दिनुपर्ने पूर्वाधार विकास, ग्रामीण क्षेत्रसम्मको सेवा विस्तार, प्रविधिको सुविधा विस्तारमा ढिलाइ हुँदा नेपाल छिटो विकास गर्नबाट चुकेको हो। अर्को, निजी क्षेत्रलाई पूर्ण रूपमा प्रवद्र्धन गर्ने गरी नीति, नियम, कानुनको व्यवस्था भएको छैन। जहिले पनि रियाक्टिभ भएर सोचिएको छ। पहिला छिर्न दिएर नियमन गर्नेमा जोड दिनुपर्ने हो तर पहिला नियमन गर अनि मात्र छिर्न देऊ भन्ने मानसिकता छ।"
सुकरातको सफलता,"एक पटक एक युवकले विद्धान् सुकरातलाई सफलताको रहस्य सोधे। सुकरातले धैर्यपूर्वक ती युवकका सबै कुरा सुने। र जवाफका लागि भोलिपल्ट नदीको छेउमा भेट्न भने। जब उज्यालो भयो तब सुकरातले ती युवकलाई नदीतर्फ लगे। सँगै हिँडिरहँदा दुवै चुपचाप भए, नदीसम्म पुगे। नदीमा प्रवेश गर्नु अबको काम थियो। नदीभित्र पसेपछि युवक आश्चार्यमा थिए। अब के हुन्छ ? अब कतिसम्म जाने ? के गर्न यो काम भइरहेको छ ? आदि। युवक आश्चार्यमा परिरहँदा सुकरातले उनलाई पानीमा डुबाइदिए। जवान ती युवक नदीको पानीबाट निस्कन संघर्ष गरे। तर सुकरातले भएभरको बल निकालेर ती युवकलाई पानीभित्रै रहनका लागि थिचिरहे। युवकले धेरै बल गरेपछि सुकरात चुप बसे। युवक पानीबाट निलो अनुहारसहित बाहिर निस्किए। सुकरातको अनुहार हेरे। उनी शान्त थिए। युवकमा धेरै छटपटि थियो। के गर्ने के नगर्ने ? भइरहेको थियो। एउटा जवाफ खोजेको अर्कै काम भइरहेको महसुस थियो उनमा। सुकरातले सोधे, युवक, तिमी टाउको पानीभित्र राख्दा उकुसमुकुस भइरह्यौ। त्यतिबेला सबैभन्दा बढी के चाहियो ? युवकले जवाफ दिए, हावा। सुकरातले तत्काल जवाफ दिइहाले, हो, सफलताको रहस्य पनि यही हो। पानीमा हुँदा हावाले चाहेको जति नराम्रो सफलता चाहनु हुन्छ, तब पाउनु हुनेछ। अर्को रहस्य कुनै छैन। नैतिक शिक्षा : जलिरहेको इच्छा सबै उपलब्धीको सुरुआत विन्दु हो। जसरी सानो आगोले धेरै ताप दिन सक्दैन, त्यसरी नै कमजोर इच्छाले ठूलो परिणाम दिन सक्दैन।"
ज्योति विकास बैंकको सहयोग,"काठमाडौं : ज्योति विकास बैंकले हाम्रो विकास प्रवद्र्धन कोष मार्फत काठमाडौं बसन्तपुर स्थित नव आदर्श माविका विद्यार्थीका लागि पोशाक, स्कुल ब्याग, जुत्ता तथा स्टेसनरी सामग्री हस्तान्तरण गरेको छ। विद्यालयमा आयोजित कार्यक्रममा बैंकका काठमाडौं क्षेत्रीय प्रमुख दिलिपराज बरालले विद्यार्थीलाई सो सामग्री हस्तान्तरण गरे। बैंकका मार्केटिङ विभाग प्रमुख बसन्त दाहाल, न्युरोड शाखा प्रबन्धक जितबहादुर गुरुङ र विद्यालय विद्यालय व्यवस्थापन समिति सदस्य विष्णु राज श्रेष्ठलगायतको उपस्थिति थियो। नव आदर्शले सीमान्तकृत र आर्थिक अवस्था कमजोर भएका ३ सय विद्यार्थीलाई न्यूनतम शुल्कमा अध्यापन गराइरहेको छ।"
स्वार्थमा अडिएको गठबन्धन,"नेपालमा २००७ सालमा २ सय वर्ष लामो इतिहास बोकेको राणा शासनको अन्य हुँदै प्रजातन्त्रको स्थापना भयो। नेपालको इतिहासमा निकै ठूलो राजनीतिक परिवर्तन भएको थियो त्यो। तर, त्यसपछि पनि यस्ता ठुल्ठूला शासकीय परिवर्तनहरू हुँदै आएका छन्। जहानियाँ राणा शासनदेखि ३० वर्ष लामो निर्दलीय पञ्चायती व्यवस्था भोगेका नेपालीले २०४७ सालपछि खुला बहुदलीय व्यवस्थाको अभ्यास पनि गर्ने अवसर पाए। २०४७ सालमा जारी बहुदलीय संसदीय अभ्यासको करिब १५ वर्षसम्म अभ्यास गरेपछि मुलुकमा फेरि राजनीतिक परिवर्तन भयो। आन्दोलन र संघर्षकाबीच २०६३ सालको परिवर्तनपछि संघीय लोकतान्त्रिक र गणतान्त्रिक बहुदलीय संसदीय प्रणालीको अभ्यासमा छौं। २०६३ सालको राजनीतिक परिवर्तनपछि जनताको संविधानसभाले नेपालको संविधान जारी गरेको थियो। यसको प्रयोग र कार्यान्वयन गर्दै ६ वर्षदेखि आजसम्म आउँदा हाम्रा राजनीतिक दल र दलका नेताले सत्ता प्राप्तिकै लागि गठबन्धन गरे। विभिन्न व्यावसायिक संघसंगठनदेखि स्थानीय तह र प्रादेशिक तह हुँदै केन्द्रमा संघीय संसद्् र सरकार गठनसम्म पनि गठबन्धनकै आधारमा अगाडि बढ्ने चर्चा चलिरहेको छ। ३० वर्षीय पञ्चायती व्यवस्थामा जन्मिए हुर्किएका अहिलेका नेताहरूमा भाषण, कुरा र कानुन बहुदलीय तर प्रयोग र व्यवहार निर्दलीय देखिन थालेको छ। गठबन्धन र संयुक्त सरकार अनि संयुक्त उम्मेवार भन्नु दललाई कमजोर पार्नु हो। गठबन्धनका आधारमा चुनाव लड्छौं भन्नुलाई हाम्रा राजनीतिक नेताहरू दलीय प्रतिस्पर्धाबाट विमुख भएर निर्दलीय स्वभाव र संस्कार देखाउँदैछन् भन्नु अतिशयोक्ति नहोला। किनभने त्यो अवस्थामा कुनै दल गठबन्धनकै आधारमा चुनावमा प्रतिस्पर्धा नै गर्दैनन्। कुनै दलले आफ्नो दलको समर्थक मात्र नभई अर्कै दलका समर्थकको भोटको आशा गर्छन्। हाम्रो देशका राजनीतिक दलबीचको गठबन्धनमा राजनीतिक उद्देश्य प्राप्ति र जनतालाई सुशासन र विकास दिने उद्देश्य कम छ। त्यसभन्दा बढी सत्ता प्राप्तिको उद्देश्य रहेको प्रष्ट देखिन्छ। त्यसैले यसलाई अति नै भइसकेको अवस्था मान्न सकिन्छ। किनभने गठबन्धन के उद्देश्यले गरिए र कस्ता दलहरूबीच भए भन्ने हामीले देखेकै छौं। यसअघिको स्थानीय निर्वाचनमा कांग्रेस र माओवादीले गठबन्धन गरेर एमालेलाई एक्ल्याउने प्रयास गर्दा एमालेसँग राप्रपा गएर मिल्यो। त्यसको ६ महिना नबित्दै एमाले र माओवादीको गठबन्धन बन्यो। राप्रपा गएर कांग्रेससँग मिल्यो। यो विचार मिलेका कारण भएको गठबन्धन थिएन। यो त नितान्त सत्ता स्वार्थका लागि मात्रै भएको गठबन्धन थियो। चुनाव आफ्नो क्षमताका आधारमा लड्ने हो। आफ्नो सिद्धान्तका लागि लड्ने हो। अरूले सहयोग गर्ला र जितौंला भन्दै हिँड्ने मार्ग नै गलत हो। अहिले पनि एमसीसीको चर्को विरोध गर्दै आएका दलहरू सत्ता गठबन्धन जोगाउनकै लागि एमसीसीको पक्षमा मतदान गर्न गए। एमसीसी पारित भयो तर उनीहरूले संसद्बाट बाहिर निस्किएर फेरि एमसीसीको विरोध गरे। जब कुनै कुरा आफूलाई गलत लागिरहेको छ भने त्यसको स्पष्ट विरोध गर्न सक्नुपर्छ। तर, गठबन्धन जोगाउने नाममा आफूले गलत भनिरहेको कुराको सही ठाउँमा विरोधसमेत गर्न नसक्ने र बाहिर जनताको आँखामा छारो हाल्ने प्रयास भइरहेको देखिएको छ। यसले पनि प्रष्ट पारिसकेको छ कि यो गठबन्धन सत्ता प्राप्तिका लागि बाहेक अन्य कुनै उद्देश्यका लागि भएकै छैन। यत्तिका नागरिकलाई सहिद बनाइयो। जनताका छोराछोरी मारिए। धेरै पटकका आन्दोलन मुलुकले व्यहोर्यो। राजनीतिक परिवर्तन पनि भए। संविधानहरू पनि परिवर्तन पनि भए। तर, राजनीति दल र तिनका नेता भने सुध्रिएनन्। यो नेपाली जनताका लागि ठूलो दुर्भाग्य हो। अब नसोचेको विद्रोह जनताबाट हुनसक्छ। नसोचेको विद्रोह कुनै त्यस्तो आइपर्न सक्छ। जसले यी नेता र दलको नामोनिशान मेटाइदिन सक्छ। त्यसलाई हामीले ब्यहोर्नुपर्ने दिन कतै नआओस्। बेलैमा राजनीतिक दल र तिनका नेता सुध्रिउन्। होइन भने जनताले त्यसको नतिजा देखाइदिने छन्। राजनीतिक संस्कार र राजनीतिक सिद्धान्त नै फरक भएका अनि राजनीतिक रूपले हिँड्ने बाटो नै फरक किसिमले अपनाएका त्यस्ता राजनीतिक दलबीच कसरी गठबन्धन भयो ? जनता देशका मालिक हुन्। उहिले राणाशाहका पालामा जस्तो जनतालाई रैती ठान्ने दिन गए। दलको शीर्ष नेता हुँ भन्दैमा विचार नै नमिल्ने दलसँग गठबन्धन गरिदिने र शुभचिन्तक मतदातालाई पनि त्यहीविपरीत विचारधारा भएको दलको उम्मेदवारलाई भोट हाल भनेर उर्दी सुनाउँदै गर्दा नेताहरूले बुझ्नुपर्छ। मतदाता तिनीहरूको विचार मान्न बाध्य हुने छैनन्। किनभने मतदान गर्नु उनीहरूको स्वतन्त्र अधिकार हो। आजका जनताको कसैले भोट हाल भन्दैमा हाल्ने वाला पनि छैनन्। राजनीतिक दलले त्यो कुरालाई बुझ्नुपर्छ। मतदाताको विचार प्रजातान्त्रिक छ भने उसले कांग्रेसजस्तो दलको समर्थन गर्ने हो। आफ्नो बुझाइ र समर्थनका कारण एमालेमा भोट हाल्ने हुन्। वामपन्थी विचारधारा भएका मतदाता माओवादीतिर ढल्किने हुन्। यस्तै अन्य दलमा। अब नेताले आफ्नो वामपन्थी मतदातालाई कांग्रेसलाई भोट हाल भन्ने वा प्रजातान्त्रिक विचार भएको मतदातालाई माओवादीलाई भोट हाल भन्ने गर्न थाले भने जनताले मान्नैपर्छ भन्ने बाध्यता छैन र मान्दैनन् पनि।कम्युनिष्ट राजनीतिक शक्ति संसारमा कहीँ अर्कोविपरीत शक्तिसँग गठबन्धन गर्न खोज्ने कम्युनिष्ट कतै होला र ? नेपालमा अहिले नेपाली कांग्रेसले फरक धारको कम्युनिष्ट शक्तिसँग गठबन्धन गरेर चुनावमा जान्छ भने योभन्दा राजनीतिक सिद्धान्तमा देखापर्ने विचलन अरू के हुन सक्छ ? जसरी अहिले आउन लागेको नेपाल बारका चुनावका लागि गठबन्धन उम्मेदवार तय गरियो। त्यसैगरी स्थानीय, प्रादेशिक र संघीयमा पनि यस्तै गठबन्धन हुने र गर्ने हो। त्यसो हो भने यो संघीय लोकतान्त्रिक बहुदलवाद र यसलाई व्यवस्थित गर्ने नेपालको संविधान राजनीतिक दल तिनका नेताकै कारणले असफल भएको घोषणा गर्नु बाहेक केही होला जस्तो लाग्दैन। त्यसैले अहिलेका सत्ताधारी राजनीतिक दल र नेताले कुनै समय केपी ओलीको मोनोपोलीका विरुद्ध गठबन्धन बनाए। अदालत प्रयोग गर्दै सत्तारोहण गर्न पुगे। अब भने त्यो गठबन्धनलाई त्यत्तिमै सीमित राखेर त्योभन्दा अगाडि आउने सबै चुनाव आआफ्ना दलीय सिद्धान्तमा रहनुपर्छ। त्यसका आधारमा आआफ्ना पहिचान र घोषणापत्रका आधारमा दलीय प्रतिस्पर्धाबाट लड्ने र निर्वाचित हुने विकल्प प्रयोग गर्नु नै उपयुक्त हुन्छ। यही नै यो संविधानको सबल कार्यान्वयन र व्यवस्थाको सहज उपयोग हुन सक्छ। अन्यथा मुलुकले अर्को राजनीतिक दुर्घटना ब्यहोर्नुपर्नेमा दुईमत नहोला। यसलाई कांग्रेस नेतृत्वले सोच्नु आवश्यक छ। ठूलो भाउ खान पाइएला भनेर गठबन्धनका दलबलसहित चुनावमा भाग लिन जाँदा भोलि जनताले स्विकार्न गाह्रो पर्नेछ। चुनाव आफ्नो क्षमताका आधारमा लड्ने हो। आफ्नो सिद्धान्तका लागि लड्ने हो। अरूले सहयोग गर्ला र जितौंला भन्दै हिँड्ने मार्ग नै गलत हो। त्यसैले माओवादी र समाजवादी लगायतका दलहरू जसरी पनि गठबन्धन जोगाऔं भनेर नलागेको नै राम्रो हुन्छ। सकिन्छ भने आफ्नो स्पष्ट विचार बनाऊ। त्यो विचारलाई जनतासमक्ष राखौं। जनतालाई चित्त बुझ्यो भने भोट दिन्छन्। अन्यथा, अरूको सिद्धान्त र विचारमा चुनाव लड्दा आफ्नै अस्तित्व संकटमा पर्न सक्छ। अहिले चुनावमा मिलेर जाँदा भोलि केही बढी सिट पनि जितिएला। तर, के त्यसपछि यो गठबन्धन सधैं टिक्छ भन्ने छ ? छैन र टिक्न पनि सक्दैन। गठबन्धन एउटा स्वार्थ हो। यसमा सबै दलको आआफ्नो स्वार्थ लुकेको छ। त्यो स्वार्थ पूरा भएपछि साथ छोड्दैन भन्ने त छैन नि! त्यसैले स्वार्थको राजनीतिले लक्ष्य भेट्न सकिँदैन। कसले कुन समयमा कसको खुट्टा तान्छ, पत्तै हुँदैन। अघिल्लो चुनावमा गठबन्धन गरेर पछि एकै दल भएका एमाले माओवादीको त यस्तो हविगत भयो। विचार सिद्धान्त नै नमिल्ने दलहरू बीचको अवस्था कस्तो होला ? एकै पार्टीमा त आन्तरिक द्वन्द्व हुन्छ भने विभिन्न फरक धार भएका पार्टीको अवस्था एउटै रहन्छ भन्ने ग्यारेन्टी कहाँ छ ? त्यसैले यसलाई गठबन्धनमा जोडिएका दलहरूले सोच्नुपर्छ। गठबन्धनमा पनि कांग्रेसले बढी नै सोच्नु आवश्यक छ। एमसीसी जस्तो राष्ट्रियतासँग जोडिएको विषयमा गठबन्धनमा सहमति जुटाउन यति हम्मेहम्मे पर्यो भने भोलिका दिनमा यस्ता विभिन्न मुद्दा देखिनेछन्। अहिले पनि गठबन्धन भित्रैका दलका नेताहरू एमसीसीको विपक्षमा उभिए। यस्तो अवस्थामा चुनावमा सँगै उभिँदा जनताले कसरी विश्वास गर्लान् ? त्यसैले जुन उद्देश्यका लागि गठबन्धन बनेको थियो, त्यो उद्देश्य पूरा भएको छ। त्यसैले चुनावमा गठबन्धन होइन, सामथ्र्य देखाऔं। विचार र सिद्धान्तमा चुनाव जितौं। गठबन्धनको आस नगरौं।"
फुटको डिलमा एनआरएनए,"काठमाडौं : गैरआवासीय नेपालीको छाता संगठन एनआरएनए फुटको डिलमा पुगेको छ। संस्थापन र असन्तुष्ट पक्षले छुट्टाछुट्टै महाधिवेशन बोलाएका छन्। दुवै पक्षले छुट्टाछुट्टै कार्यसमिति चयन गर्ने तयारी तीव्र पारेका छन्। संस्थापन पक्षले बोलाएको महाधिवेशनमा सहभागी नभई असन्तुष्ट (शेष घले) समूहले छुट्टै महाधिवेशन बोलाएको छ। घले समूहले कुल आचार्यलाई अध्यक्ष र डा केशव पौडेललाई महासचिवका रूपमा अघि सारेका छन्। असोजमै हुनुपर्ने एनआरएनएको १०औं महाधिवेशन विवादका कारण रोकिँदै आएको छ। घलेले उपाध्यक्ष सोनाम लामालाई संयोजक तोकी चैत ८ देखि ११ गतेसम्म नेतृत्व चयनका लागि निर्वाचन कार्यतालिका सार्वजनिक गरेका छन्। उता संस्थापन पक्षले चैत १० र ११ गते निर्वाचनको मिति तय गरेको छ। अध्यक्षका प्रत्यासी बद्री केसी र रबिना थापा समूह चुनावी मैदानमा छन्। वर्तमान नेतृत्वले एकपक्षीय ढंगबाट निर्वाचन कार्यक्रम अघि बढाएको भन्दै घलेले हस्तक्षेप गरी लामाको संयोजकत्वमा निर्वाचन तयारी समिति गठन गरेका हुन्। घलेले सरकार र नेपाली कांग्रेसको आडमा एनआरएनए फुट ल्याएको संस्थापन पक्षको आरोप छ। उपाध्यक्ष एवं अध्यक्षका प्रत्यासी डा केसीले आचार्य समूह निर्वाचन प्रक्रियामा सामेल नभई पावरको आडमा नेतृत्वमा आउन खोजेको बताए। निर्वाचन रोक्न पूर्वअध्यक्ष घलेले असोजदेखि नै चलखेल गर्दै आएका थिए। संस्थापन पक्षले तय गरेको निर्वाचन रोक्न उच्च अदालत पाटनमा उजुरी हाल्न लगाएका छन्। अध्यक्षका उम्मेदवार केसीले असन्तुष्ट पक्षलाई मिलाएर लैजान हदैसम्मको प्रयास गरे पनि नसकेको बताए। बहुपद सिर्जना गरेर भए पनि मिलाएर लैजान खोजेका थियौं, उनले भने, तर, सकिएन। पूर्वअध्यक्ष देवमान हिराचन पनि एनआरएनएको पक्षमा उभिएका छन्। संस्थापक अध्यक्ष डा उपेन्द्र महतो, पूर्वअध्यक्षहरू जीवा लामिछाने, रामप्रसाद थापा, भवन भट्ट एनआरएनए फुट्न नहुने पक्षमा छन्। महतो तथा लामिछानेले आचार्य समूहलाई पनि मिलाएर लैजान अन्तिम प्रयास गरिहरेका छन्। अमेरिका, बेलायत, अष्ट्रेलिया र जापानका राष्ट्रिय समन्वय समितिले एनआरएनएलाई सदस्यता शुल्कसमेत बुझाएका छैनन्। एनआरएनएको विधानले तीन तहको प्रतिनिधि छनोटको व्यवस्था गरेको छ। त्यसअनुरूप नै ३ हजार ६ सय प्रतिनिधि छनोट गरिएको थियो। तर, घलेले १ हजार प्रतिनिधि विधानविपरीत आएको भन्दै खारेज गर्न माग गर्दै आएका थिए। पहिलोपटक अनलाइन भोटिङको व्यवस्था गरिएको छ। अध्यक्षकी प्रत्यासी थापाले संघलाई बचाउने बेला आएको बताइन्। संस्था फुटेर कसैको हित नहुने उनको भनाइ छ। कमीकमजोरीलाई सबैले आत्मसाथ गरेर विवाद मिलाउन सकिन्छ, उनले भनिन्।"
भूपेन्द्र बने नेपाल आइडल४,"काठमाडौंभैरहवा : हिम्मत गरे एक दिन सफल भइन्छ भन्ने उदाहरण बनेका छन् भैरहवाका भूपेन्द्र थापा मगर। आइडलको सिजन१ देखि नै उनी प्रतिस्पर्धामा सहभागी थिए। विभिन्न चरणसँगै बाहिरिए पनि। तर, हिम्मत हारेनन्। अन्ततः नेपाल आइडल सिजन४ को उपाधि चुम्न सफल बने। सानैदेखि संगीतमा रुचि राख्ने उनको सपना साकार बन्यो। शनिबार एपीवान टेलिभिजनको स्टुडियोमा भएको ग्रान्ड फिनालेमा भूपेन्द्रले उपाधि उचाल्दा फस्ट रनरअप नाङगेल तामाङ बने। रन्जित नेपालीले सेकेन्ड रनरअपको उपाधिमा स्थान जमाए। दर्शकले विश्वभरबाट दिएको भोट र निर्णायकको मूल्यांकनका आधारमा अन्नपूर्ण मिडिया नेटवर्कका अध्यक्ष क्याप्टेन रामेवर थापाले नेपाल आइडलको विजेता घोषणासँगै नगद पुरस्कार र उपहार प्रदान गरे। आइडल बनेका भूपेन्द्रले उपाधिसँगै ३० लाख नगद प्राप्त गरेका छन्। अध्यक्ष क्याप्टेन रामेवर थापाले उनलाई ३० लाखको चेक प्रदान गरे। स्कुटर, २५ लाख बराबरको जीवन बिमा र थुप्रै कोसेली उपाधिका साथ उनलाई प्राप्त भयो। फस्ट रनरअप तामाङले ५ लाख नगद प्राप्त गरेका छन्। नगदसँगै स्कुटर, २० लाख बराबरको जीवन बिमा र अन्य उपहार पाए। ३ लाख नगद र ट्रफीसहित रन्जित नेपालीले सेकेन्ड रनरअपको उपाधि प्राप्त गरे। उनले पनि स्कुटर, १५ लाख बराबरको जीवन बिमा सँगै अन्य उपहार पाए। विजेतालाई शुभकामना दिँदै अन्नपूर्ण मिडिया नेटवर्कका अध्यक्ष क्याप्टेन रामेवर थापाले संगीत कला र संस्कृतिले नेपालीलाई एकतामा राख्नका लागि सहयोग पुग्ने बताए। देश बन्न र देश रहनका लागि कला संगीत बाँच्नुपर्ने तर्क उनको थियो। भन्छन्, नेपाल आइडल सिजन४ का उत्कृष्ट ५ नै कला र क्षमता भएका प्रतिभा हुन्। सबैजना विजेता हुन्। देश र समाजको गरिमा राख्न जिम्मेवार भएर लाग्नुपर्छ। नेपाल आइडल सिजन५ लिएर आउने घोषणा गर्दै उनले सिजन४ लाई सफल बनाउन प्रत्यक्ष अप्रत्यक्ष सघाउने सबैप्रति कृतज्ञता प्रदान गरे। आइडलले देशका कुना कन्दराबाट प्रतिभा खोजेर ल्याएर देशकै उत्कृष्ट व्यक्तित्व बनाउने गहन काम गरेको उनको भनाइ छ। नेपाल आइडलले दिएको विशेष प्रतिष्ठा र पहिचानलाई जोगाउनका लागि आग्रह गरे। नेपाली संगीत पारखीका लागि शनिबारीय सन्ध्या विशेष थियो। एपीवान टेलिभिजनबाट हरेक साता बिहीबार र शुक्रबार प्रसारण हुने नेपाल आइडल सिजन४ को ग्रान्ड फिनाले भव्य भयो। कार्यक्रममा नेपाली संगीतलाई माया गर्ने अधिकांश हस्तीहरूको उपस्थिति थियो। कार्यक्रम उत्कृष्ट ५ को सामूहिक गीत प्रस्तुति सँगै सुरु भएको थियो। टप १२ मा पर्न सफल प्रतियोगीको विशेष प्रस्तुति हेर्न लायक थियो। सिजन४ मा निर्णयकको भूमिकामा रहेका गायक सुगम पोखरेलले नेपाल आइडलको हिस्सा बन्न पाएकोमा खुसी व्यक्त गरे। उनले अगाडि भने, आइडलका ५ जना नै सेलिब्रेटी भइसकेका छन्। विजेता जो भए पनि सबैजना उत्कृष्ट हुन्। सफलताको स्वाद लिनुहोला। मात लाग्यो भने काम लाग्दैन। अर्का निर्णयक संगीतकार शम्भुजित बास्कोटाले सबैको उन्नत भविष्यका लागि आशिष प्रदान गरे। संसारको कुनै पनि स्टेजमा गाउनका लागि नेपाल आइडलका प्रतियोगीहरू सक्षम भएको जिकिर उनको थियो। यस्तै सुवानी मोक्तानले उत्कृष्ट ५ लाई शुभकामना दिँदै भनिन्, छोटो समयमा प्रतियोगीले गरेको प्रगति लोभलाग्दो भयो। सिजन४ को विजेता घोषणा कार्यक्रममा राजेन्द्र शाक्य, डिल्ली श्रेष्ठ, सचन थापा, बलराम उप्रेती, निर्मल पाण्डे, राजीवमान जोशी, विपिन हाडा, दीपबहादुर बीसी, केपी रिजाल, राजन मानन्धर, डिकेश मल्होत्रा र गीता खड्कालगायतले विजयी प्रतियोगीलाई उपहार प्रदान गरेका थिए। आइडलको सबै सिजनलाई निर्देशकीय जिम्मेवारी निभाएका थिए सुरेश पौडेलले। नेपाली सांगीतिक बजारको अधिकांश हिस्सा नेपाल आइडलकै उत्पादनले ओगटेका छन्। संगीतमा लाग्नेहरूका लागि, गायन क्षमता हुनेहरूका लागि नेपाल आइडल विशेष मञ्च हो भन्छन् निर्देशक पौडेल। भने, नेपाल आइडल गीत गाउनेका लागि मात्रै होइन। उसको परिवार र अभिभावकका लागि पनि उत्तिकै लोकप्रिय छ। दर्शक र श्रोताका लागि पनि भरोषाको केन्द्र बनेको छ। सिजन४ गत मंसिर २३ गतेदेखि प्रसारण सुरु भएको थियो। को हुन् भूपेन्द्र ?सिद्धार्थ नगरपालिका३ भैरहवाका स्थायी बासिन्दा हुन उनी। बुबा शेरु थापामगर र आमा रत्नाका एक्ला छोरा हुन्। उनकी एउटी दिदी छन्। निरन्तरको संगीत साधना र लगनशीलताले उनलाई नेपाल आइडल सिजन४ को विजेताको उपाधिसम्म पुर्यायो। सनसाइन आवासीय उच्च माविबाट एसएलसी तथा प्लस टु सकेका थापा हाल भैरहवा बहुमुखी क्याम्पसमा ब्यार्चलर्स अध्ययन गर्दैछन्। २७ वर्षीय अविवाहित ठिटो थापा भन्छन्, मलाई संगीतबाहेक केही आउँदैन। मैले जानेको देखेको र सपना गरेको चिज नै संगीत हो। यो जित मेरो मात्रै होइन। मलाई माया गरेर यहाँसम्म ल्याउने सम्पूर्णको हो। नेपाल आइडलले आफूलाई संगीतको विशेष मञ्च प्रदान गरेको भन्दै आभार प्रकट गरे। जीवनभर गीतसंगीतमै लाग्ने बाचा गरेका थापा भैरहवा कला केन्द्रमा विगत ६ वर्षदेखि संगीत साधना गरिरहेका थिए। उनलाई संगीत गुरु किशोर विश्वकर्माले संगीतको राग भरिदिएका हुन्।"
रेमिट्यान्स बैंकिङ प्रणालीमा केन्द्रित गरौं,"काठमाडौं : मुलुकको अर्थतन्त्र संकटोन्मुख भएको भन्दै सरोकारवालाले चिन्ता व्यक्त गरेका छन्। विकास आयोजनाहरूको त्रैमासिक समीक्षा कार्यक्रममा अर्थमन्त्री जनार्दन शर्माले नीति निर्माणमार्फत अर्थतन्त्रमा सुधार गर्न र पुँजी निर्माणमा ध्यान दिन निर्देशन दिए। संस्था सुधार गर्ने, प्रविधिको प्रयोग गर्ने र प्रविधिको अपडेट गरिरहनेलगायत विषयमा ध्यान दिनुपर्ने उनको भनाइ थियो। अन्तर्राष्ट्रिय बजारमा भएको मूल्यवृद्धि र आयातमा परेको चापका कारण अर्थतन्त्रका केही सूचक अपेक्षाकृत नभएको शर्माले बताए। राष्ट्र बैंक अझै उदार भयो भने आयातमा सुधार हुन्छ उनले भने, बैंक तथा वित्तीय संस्थालाई सुधारका काममा केन्द्रित गरेको छु। बैंकको बढ्दो ब्याजदरप्रति उनले चिन्ता गरे। ब्याजदर नियन्त्रणमा राष्ट्र बैंकले ध्यान दिनुपर्ने अर्थमन्त्री शर्माको भनाइ छ। डलर भित्र्याउन सहजीकरण गर्नुपर्ने, रेमिट्यान्स एजेन्टको कमिसनदरबारे अध्ययन गरेर विदेशमा रहेका नागरिकको पैसा सहज रूपमा नेपाल भित्र्याउन पहल गर्ने सरकारको तयारी छ। रेमिट्यान्सलाई बैंकिङ प्रणालीबाट ल्याउन सबै प्रकारका पहलकदमी अवलम्बन गर्नुपर्ने अर्थमन्त्री शर्माले बताए। नागरिक लगानी कोषमा एक खर्ब रुपैयाँभन्दा बढी पैसा रहेकाले त्यसलाई पँुजी निर्माणमा केन्द्रित गर्नुपर्नेमा जोड दिए। उनले पुँजीबजारको समस्या समाधान गर्न धितोपत्र बोर्ड र नेप्सेका अधिकारीलाई निर्देशन दिए। केही दिनअघि नेप्से बन्द भएको विषय गम्भीर हो। त्यसैले अहिलेको नेतृत्वले यो समस्या समाधान गरोस्, उनले भने, यो प्राविधिक विषय मात्र होइन, यसले समग्र पुँजी बजारलाई नै असर गरेको छ। राष्ट्र बैंकका अनुसार मूल्यवृद्धिको वार्षिक लक्ष्य माघ मसान्तसम्म ५९७ प्रतिशत सिमा भित्रै छ। अन्तर्राष्ट्रिय बजारमा मूल्यवृद्धि थप चर्किंदै गएकाले नेपाली बजारमा यसको नियमनका उपायबारे सोच्न मन्त्री शर्माले दिए। राष्ट्रिय योजना आयोगका उपाध्यक्ष विश्व पौडेलले विदेशी मुद्राको चाप बढेकाले समाधानमा ध्यान दिनुपर्ने बताए। सबै निकाय जिम्मेवार भई काम गरे अर्थव्यवस्थामा सुधार गरी जनतामाझ राम्रो नतिजा दिन सकिने उनको भनाइ थियो। राजस्व सचिव कृष्णहरी पुस्करले जनतालाई आभास हुने गरी सेवा दिन सक्नुपर्ने बताए। हाम्रो कार्यशैलीमा सुधार गरौं र हामीले गरेको काम जनस्तरसम्म पुग्ने गरी जिम्मेवारी बहन गरौं, उनले भने। सेयर बजार बन्द भएको बिषयमा जनताले दोषी थाहा पाउने गरी छानबिन गर्न उनले निर्देशन दिए।"
सय करोडमा द कश्मीर फाइल्स,"मुम्बई : विवेक अग्निहोत्रीको निर्देशनमा बनेको चलचित्र द कश्मीर फाइल्स एक सय करोड क्लबमा प्रवेश गरेको छ। बक्स अफिसमा लगातार तहल्का मच्चाउँदै आएको चलचित्रले रिलिजको आठौं दिनमा सय करोड आम्दानी गरेको हो। आठौं दिनको आम्दानीमा द कश्मीर फाइल्सले अमिर खानको दंगललाई पनि पछाडि छाडेको छ। आठौं दिन द कश्मीर फाइल्सले १९१५ करोड आम्दानी गरेको छ। दंगलले रिलिजको आठौं आठौं दिनमा सर्वाधिक आम्दानी गर्ने चलचित्र बाहुबली२ हो। यस चलचित्रले रिलिज भएको आठौं दिनमा १९७५ करोड आम्दानी गरेको थियो। यससँगै द कश्मीर फाइल्स अलटाइम ब्लकब्लस्टर्सको सूचीमा पनि सूचीकृत भएको छ। यो चलचित्रले शुक्रबार १९१५ करोड कमाएको थियो। यसले अहिलेसम्म भारतीय बजारमा ११६४५ करोड आम्दानी गरिसकेको छ। यस चलचित्रले दोस्रो सातामा १५० करोडको आँकडा छुने विश्वास गरिएको छ। चलचित्रको अग्रीम बुकिङ अहिले पनि जोडतोडले चलेकाले यसले १५० करोडको आँकडा छुने विश्वास गरिएको हो। द कश्मीर फाइल्स तमिल, तेलगू, कन्नड, मलयालम भाषामा पनि डबिङ गरिएको छ। यसले पनि यसको ब्यापार अझै बढ्ने विश्वास गरिएको छ। यस चलचित्रले सबैभन्दा बढी स्क्रिन दोस्रो सातामा पाएको छ। पहिलो दिन ६३० स्क्रिनमा लागेको द कश्मीर फाइल्स आठौं दिनमा चार हजार बढी स्क्रिनमा लागेको थियो। यो चलचित्र नेपाली दर्शकले पनि हेर्न पाउने भएका छन्। सन् १९९० मा कश्मीरबाट पलायन भएका कश्मीरी पण्डितबारे बनाइएको यस चलचित्रलाई सत्तारुढ भारतीय जनता पार्टी सरकारले प्रशंसा गरेको छ। चलचित्रमा मिथुन चक्रवर्ती, अनुपम खेर, दर्शन कुमार, पल्लवी जोशीलगायतका कलाकारको अभिनय छ। चलचित्रलाई सौरभ पाण्डेयले लेखेका हुन्।"
निक्षेप संकलन र कर्जाप्रवाहमा नेपाल बैंक पहिलो,"काठमाडौं : निक्षेप संकलन र कर्जा वृद्धिमा नेपाल बैंक पहिलो भएको छ। फागुनमा नेपालका २७ वटा वाणिज्य बैंकमध्ये सबैभन्दा धेरै निक्षेप संकलन तथा कर्जा प्रवाह गरेको हो। फागुनमा नेपाल बैंकको निक्षेप २१६७ प्रतिशतले वृद्घि भएको छ। कर्जा विस्तार ३०३५ प्रतिशतले वृद्घि भएको छ। १७ वटा वाणिज्य बैंकको निक्षेप वृद्घि भएको छ। १० वटा वाणिज्य बैंकको निक्षेपमा गिरावट भएको देखिन्छ। वाणिज्य बैंकको औसत निक्षेप वृद्घिदर ५ प्रतिशत छ। सबै बैंकको कर्जा विस्तारमा वृद्घि भएको छ। वाणिज्य बैंकसँग कुल निक्षेप ४३ खर्ब ३३ अर्ब रुपैयाँ पुगेको छ। ऋण ४१ खर्ब ७२ अर्ब रुपैयाँ पुगेको छ। फागुन महिनामा मात्रै वाणिज्य बैंकहरूको निक्षेप २२ अर्ब र कर्जा प्रबाह १७ अर्ब रुपैयाँले विस्तार भएको छ। नेपाल बैंकको कर्जा निक्षेप अनुपात (सीडी रेसियो)भने ९००३ प्रतिशत छ। नेपाल बैंकका २१३ शाखा, १४७ एटीएम मेसिन साथै ४७ वटा एक्टेन्सन काउन्टरमार्फत करिब २० लाख ग्राहकलाई वित्तीय सेवा दिइरहेको छ।"
सुत्केरीलाई पोषणयुक्त आहारा,"उदयपुर : सुत्केरीको स्वास्थ्यलाई लक्षित गरी उदयपुरको रौतामाई गाउँपालिकाले उपाध्यक्षसँग सुत्केरी महिला भेटघाट कार्यक्रम अघि सारेको छ। पोसिलो खानेकुराको अभावमा सुत्केरी र नवजात शिशुको स्वास्थ्यमा प्रतिकूल असर पर्न सक्ने भन्दै पालिकाले उपाध्यक्षसँग सुत्केरी कार्यक्रम र बहुक्षेत्रीय पोषण कार्यक्रमअन्तर्गत सुत्केरी भेटघाटलाई तीव्रता दिएको हो। पालिकाले सुत्केरीलाई भेट गर्न जाँदा उनीहरूलाई गुणस्तरीय चामल, घ्यु, गेडागुडी, दाल, अण्डा साथै हात धुने र नुहाउने साबुन, लुगा धुने सरफ, चौबन्दी चोलो र नवजात शिशुका लागि न्यानो कपडा उपलब्ध गराइने गाउँपालिकाका उपाध्यक्ष कुमारी ठकुरीले बताइन्। उनले भनिन्, सबै सुत्केरी कुनै विभेद नगरीसमान दृष्टिकोणले हेरेका छौं। चालू आर्थिक वर्षमा एक सयभन्दा बढी सुत्केरी महिलालाई पोषणयुक्त आहारा वितरण गरिएको ठकुरीले बताइन्। उनले भनिन्, अधिकतम जनतालाई सहज हुने गरी वडा कार्यालय नजिक पर्नेहरूको हकमा वडाबाटै र टाढा हुनेहरूलाई घरमै पुर्याउने व्यवस्था मिलाएका छौं। गाउँपालिकामा बहुक्षेत्रीय पोषण कार्यक्रम २०७४७५ देखि नै सञ्चालन हुँदै आए पनि सुत्केरीलाई पोषणयुक्त आहार कार्यक्रम भने गत आर्थिक वर्षदेखि मात्र सुरु गरिएको गाउँपालिकाका अध्यक्ष गजेन्द्रबहादुर खड्काले बताए। केही महिनासम्म गर्भवतीलगायत सुत्केरी र नवजात शिशुलाई अत्याधिक पोषणयुक्त आहारको खाँचो पर्ने हुनाले यो कार्यक्रम ल्याइएको खड्काको भनाइ छ। त्यस्तै, गाउँपालिकाका महिला, बालबालिका तथा ज्येष्ठ नागरिक शाखाका प्रमुख बबिता परियारले चालू आवमा उपाध्यक्षसँग सुत्केरी भेटघाट कार्यक्रमबाट १० लाख र पोषण कार्यक्रमबाट १ लाख रुपैयाँ विनियोजन गरी कार्यक्रम सञ्चालन गरिएको बताइन्। सोही रकममध्येबाट सुत्केरीलाई पोषणयुक्त आहारा वितरण गरिएको हो। खासगरी विपन्न परिवारका सुत्केरी महिला र नवजात शिशुका लागि यो कार्यक्रम फलदायी रहेको उनले बताइन्।"
डढेलो नियन्त्रण गर्न दस्ता,"गुलरिया : जंगलमा लाग्ने डढेलो नियन्त्रण गर्न बर्दियामा दस्ता निर्माण गरिएको छ। डढेलोले हरितगृह ग्यास वायुमण्डलमा थुप्रिँदा बर्सेनी पृथ्वीको तापक्रम बढ्दो क्रममा छ। औद्योगीकरणले उत्पादित कार्बनको मार खेपिरहेको वायुमण्डमा वन डढेलोको धुवाँले चुनौती थप्ने गर्छ। कार्बन संचितिको भण्डार मानिने हरियो वनमै डढेलोको जोखिम बढेपछि संरक्षण क्षेत्रमा चिन्ता बढेको छ। बर्दिया डढेलोको जोखिम जिल्ला मानिन्छ। ४० प्रतिशत वनक्षेत्र रहेको यहाँ निकुञ्ज, संरक्षित क्षेत्र, मध्यवर्तीलगायत सामुदायिक वन छन्। गत वर्ष बर्दियाको अधिकांश जंगल क्षेत्रमा वनमा डढेला लागेको राष्ट्रिय प्रकृति संरक्षण कोष बर्दिया संरक्षण कार्यक्रममा संरक्षण अधिकृत डा रवीन कडरियाले बताए। बर्दिया राष्ट्रिय निकुञ्जको ९६८ वर्गकिलोमिटर क्षेत्रमध्ये कर्णाली र बबई नदी तटीय क्षेत्रबाहेक निकुञ्जका सबै क्षेत्रमा डढेलो सल्कियो। डढेलोले कार्बनडाइअक्साइड लगायतका ग्यास उत्सर्जन गर्छ। जसले पृथ्वीको तापक्रम बढ्दै जलवायु परिवर्तनमा भूमिका खेल्छ। डढेलोले साना वन्यजन्तु र वनस्पतिलाई समेत नोक्सानी पुर्याउँछ। बर्दिया निकुञ्जका प्रमुख संरक्षण अधिकृत विष्णुप्रसाद श्रेष्ठले भन्छन्, डढेलोबाट उत्पादित हरितगृह ग्यासले पृथ्वीको तापक्रम बढाउन मद्दत पुग्छ। डढेलो नियन्त्रणका लागि निकुञ्जले प्रयास गरिरहेको छ। समुदायमा डढेलोविरुद्ध सचेतना, वनपथ, घाँसेमैदान, अग्नीरेखा सरसफाइ अभियानअघि सारिएको छ। निकुञ्जमा मात्र होइन बर्दियाका सामुदायिक वन क्षेत्र पनि डढेलोबाट मुक्त छैनन्। गत वर्ष बर्दियाका २ हजार १ सय हेक्टर सामुदायिक वन क्षेत्रमा डढेलो लागेको डिभिजन वन कार्यालयका सूचना अधिकृत द्रोणराज शर्माले बताए। बर्दिया डढेलो प्रभावित जिल्ला भएकाले डढेलो नियन्त्रण गर्न दस्ता पनि तयार गरिएको उनले बताए। वनक्षेत्रमा पतझड सरसफाइ, फायर लाइन निर्माण गर्दै पतझड संकलन गरी प्राङ्गारिक मल उत्पादन गरिएको छ। बर्दियामा डढेलोबाट वन जोगाउन अभियान सुरु गरिएको छ। डिभिजन वन कार्यालय बर्दियाले सामुदायिक वन उपभोक्ता महासंघ नेपाल जिल्ला महासंघ (फेकोफन) बर्दियासँगको सहकार्यमा सचेतनात्मक कार्यक्रम सुरु गरेको छ। डढेलोबाट मानव वन्यजन्तुको क्षतिसँगै पर्यावरणीय क्षतिसमेत हुने डिभिजका प्रमुख वन अधिकृत प्रवीण बिडारीले बताए। उनले भने, डढेलो नियन्त्रणमा समुदायको तदारुकता जरुरी छ। त्यसैले वन जोगाउन सामुदायिक वनका उपभोक्ताहरूको अहम भूमिका रहेकाले सबै मिलेर वनलाई डढेलो मुक्त पार्नुपर्छ। वनलाई डढेलो मुक्त गर्न सके मानव वन्यजन्तुलगायत पर्यावरणको अस्तित्व जोगिने भएकाले वन जोगाउन सबैको हातेमालो हुनुपर्ने प्रमुख बिडारीको भनाइ छ।"
बढ्यो काँक्रेविहारको क्षेत्रफल,"सुर्खेत : सुर्खेतको प्रमुख पर्यटकीय स्थल काँक्रेविहार संरक्षित क्षेत्रको क्षेत्रफल बढेको छ। हालै गरिएको नापजाँचपछि बढी देखिएको हो। यसअघि सरकारी तथ्यांकमै फरकफरक क्षेत्रफल उल्लेख हुँदा काँक्रेविहारको क्षेत्रफलबारे अन्यौलता थियो। यही अन्यौलता हटाउन प्राविधिक टोलीले नापजाँच गरेर काँक्रेविहारको क्षेत्रफल एकिन गरेको हो। नापजाँचपछि यसको क्षेत्रफल १७७ दशमलव ७७ हेक्टर कायम भएको नापी कार्यालय सुर्खेतका प्रमुख राजेन्द्र थापाले बताए। यसअघि नापी कार्यालय सुर्खेतको नक्सांकनमा काँक्रेविहारको क्षेत्रफल १६७ हेक्टर र राजपत्रमा १७५ दशमलव ५ हेक्टर थियो। नापजाँचले काँक्रेविहारको क्षेत्रफल एकिन भएको प्राविधिक टोलीले जनाएको छ। काँक्रेविहारको क्षेत्रफल पहिलेको तुलनामा केही बढेको छ, डिभिजन वन कार्यालय सुर्खेतका प्रमुख मुनबहादुर रावतले भने, केही स्थानमा काँक्रेविहारको क्षेत्रफल अतिक्रमण पनि भएको पाइयो। प्राविधिक टोलीका अनुसार काँक्रेविहारको क्षेत्रफल अतिक्रम गरी एक स्थानीयले घरसमेत निर्माण गरेको पाइएको छ। यसअघि काँक्रेविहार क्षेत्रको जग्गा अतिक्रमणमा परेको हुनसक्ने आशंकामा स्थानीयले बारम्बार आवाज उठाएका थिए। असोजमा कम्पाउन्ड वाल (पर्खाल) लगाउने विषयमा विवाद भएपछि अदालतमा रिटसमेत परेको थियो। उच्च अदालत सुर्खेतले अल्पकालीन सुनुवाइ गर्दै काँक्रेविहारको पर्खाल निर्माणको काम रोक्न अन्तरिम आदेश दिएको थियो। सरकारी तथ्यांकमै काँक्रेविहारको क्षेत्रफल फरकफरक देखिएकाले डिभिजन वन कार्यालयलाई क्षेत्रफल एकिन गर्न पनि अदालतले आदेश दिएको थियो। अदालतको आदेशपछि पर्खाल निर्माण रोकेर डिभिजनले काँक्रेविहारको पुनः नक्सांकन गरेको हो। झण्डै डेढ महिना लगाएर प्राविधिक टोलीले क्षेत्रफल एकिन गरेको हो। सरकारी तथ्यांकमै फरकफरक क्षेत्रफल कायम हुँदा कसलाई आधिकारिक मान्ने भन्नेमा पनि अन्यौलता थियो। झण्डै ४९ वर्षपछि काँक्रेविहार क्षेत्रको पुनः नापजाँच गरिएको हो। प्राविधिक टोलीमा डिभिजन वन कार्यालय सुर्खेत, जिल्ला प्रशासन कार्यालय, मालपोत कार्यालय, नापी कार्यालय र वीरेन्द्रनगर नगरपालिका प्राविधिकहरू थिए। सडक निर्माण तथा कम्पाउन्डिङका लागि डिभिजन वन कार्यालय ५० लाख र वीरेन्द्रनगर नगरपालिकाले ३ करोड बजेट छुट्याएको छ।"
भैरवबहादुर सम्मानित,काठमाडौ : वरिष्ठ निबन्धकार शंकर लामिछानेको ९५औं जन्मजयन्तीका अवसरमा नृत्यकारविद् तथा लेखक भैरवबहादुर थापालाई सम्मान गरिएको छ। नेपाल प्रज्ञा प्रतिष्ठानका कुलपति गंगाप्रसाद उप्रेतीले थापालाई सम्मान गरेका हुन्। शंकर लामिछाने प्रतिष्ठानका अध्यक्ष राधेश्याम लेकालीको सभापतित्वमा भएको कार्यक्रममा मुरारी सिग्देलले भैरवबहादुर थापाको योगदानका विभिन्न पक्षबारे चर्चा गरेका थिए। यस्तै कोषाध्यक्ष पद्मावती सिंहले शंकर लामिछानेका बारेमा प्रकाश पारेकी थिइन्।
"विदेशी सम्बन्धन, मुद्रा अपचलन","काठमाडौं : विदेशका विश्वविद्यालयबाट सम्बन्धनप्राप्त ६ कलेजले वैदेशिक मुद्रा अपचलन गरेकाबारे २०७६ मा अख्तियार दुरुपयोग अनुसन्धान आयोगमा उजुरी पर्यो। त्यसको यथार्थ पत्ता लगाएर अख्तियारलाई सघाउन शिक्षा मन्त्रालयले छानबिन समिति बनायो। समितिले अपचलन भएकै तथ्यप्रमाणसहित २०७७ मा प्रतिवेदन बुझायो। त्यसलाई मन्त्रालयले लुकाएर राखेको छ। अख्तियारले पनि कुनै कारबाही गरेको छैन। समितिले उजुरी परेका ६ कलेजबारे मात्र छानबिनअध्ययन गरेको थियो। तर, मन्त्रालय उच्च स्रोतका अनुसार वैदेशिक सम्बन्धनवाला अधिकांश कलेजको मुख्य कामै विदेशी मुद्रा ओसारपसार रहँदै आएको छ। कि हुन्डी कि थर्डपार्टी हुन्डी मुद्राको अवैध ओसारपसार हो। थर्ड पार्टी पेमेन्ट कुनै एजेन्ट कम्पनीमार्फत दिइने भुक्तानी हो। विदेशी विश्वविद्यालयले नक्कली इन्भ्वाइस (बिल) पठाउँदैनन्। जसले गर्दा चाहिएजति पैसा विदेश पठाउन सम्भव हुन्न। त्यही भएर कलेजहरूले एजेन्ट समाउँछन्। एजेन्ट कम्पनीले जति रकमको बिल माग्यो, निश्चित कमिसन पाउने सर्तमा पठाइदिन्छ। कलेजले आवश्यकताभन्दा धेरैको बिल मगाउँछन्। त्यही आधारमा शिक्षा मन्त्रालयले आँखा चिम्लिएर विदेशी मुद्रा सटहीको सिफारिस दिन्छ, मन्त्रालयका अधिकारी भन्छन्, बदमासीको माखेसाङ्लो यसैको वरिपरि घुमेको छ। २०७७ को छानबिन प्रतिवेदनले पनि यसलाई प्रष्टै औंल्याएको छ। उक्त समिति मन्त्रालयको फैसला कार्यान्वयन तथा कानुन शाखाका उपसचिव शंकरबहादुर केसीको संयोजकत्वमा गठन गरिएको थियो। अर्का उपसचिव रमेशप्रसाद मैनाली र लेखा अधिकृत नीरविक्रम कार्की सदस्य थिए। यस मन्त्रालयले अन्य संस्थामार्फत रकम पठाउने सबै कलेजलाई यसरी संस्थामार्फत रकम पठाउन तत्काल बन्द गरी विश्वविद्यालयको इन्भ्वाइस यस मन्त्रालयको इमेल ठेगानामा समेत पठाइ विश्वविद्यालयमै पठाउन नेपाल राष्ट्र बैंकले तोकेको अन्य प्रक्रियासमेत पूरा गरेर मात्र सटही सुविधा लिने गरी कार्य गर्न निर्देशन दिनुपर्ने देखिन्छ, प्रतिवेदनको सुझावमा छ। तर, पैसा पुग्छ अन्यत्रै सोझै विश्वविद्यालयमा रकम नपठाउनुको अर्को पनि कारण छ। प्रयोजन विश्वविद्यालयलाई तिर्न भनिन्छ। पैसा एजेन्टबाट विदेशमा रहेका कलेजकै व्यक्ति वा आफन्तले अन्यत्र पुर्याउँछन्। विदेशका विश्वविद्यालय यताका कलेजसँग भुक्तानीको ताकेता गरिरहन्छन्। यताबाट पैसा गइरहन्छ। जब अति हुन्छ, सेवा रोक्न बाध्य हुन्छन्। पैसा उठाइदिनुपर्यो भनेर धेरै युनिभर्सिटीले मन्त्रालयमा समेत गुहार मागेका छन्, एक अधिकारी भन्छन्, उता कलेजले भने युनिभर्सिटी स्विचिङ गरिसकेको हुँदो रहेछ। युनिभर्सिटी फेर्नुलाई स्विचिङ भनिन्छ। एउटा युनिभर्सिटीमातहत पढिरहेको विद्यार्थी अचानक अर्कै युनिभर्सिटीको बन्न पुग्छ। तथ्यांक पाइन्न कतैमन्त्रालयका अनुसार विदेशी विश्वविद्यालयबाट सम्बन्धनप्राप्त कलेज ८६ वटा छन्। कुन कलेजले के कति विदेशी मुद्रा बाहिर पठाए भन्ने यकिन तथ्यांक कुनै निकायसँग छैन। मन्त्रालय राष्ट्र बैंकलाई देखाउँछ। राष्ट्र बैंक सम्बन्धित बैंकलाई। मन्त्रालयबाट पत्र लिएर आएपछि सटही अनुमति दिने गरेको राष्ट्र बैंकका प्रवक्ता गुणाकर भट्ट बताउँछन्। कुन कलेजले कति रकम पठाउँछ भन्ने संकलित तथ्यांक हामीसँग हुन्न, प्रवक्ता भट्ट भन्छन्, एकएक जुटाएर साध्य पनि छैन। मन्त्रालयले अधिकार प्रत्यायोजन गरेको छानबिन समितिले पनि यसको मेलो पाउन सकेन। त्यो मर्म प्रतिवेदनमा देखाइएको छ क सम्बन्धित विश्वविद्यालय तथा त्यसका पदाधिकारीहरूसँग छलफल गर्न नसकिएको, ख सम्बन्धित कलेजहरूले विदेशी मुद्रा पठाएको संस्थाहरूसँग समस्याको विषयमा छलफल गर्न नसकिएको, ग मुद्रा पठाउने सम्बन्धित बैंकको अभिलेखहरू अध्ययन गर्न नसकिएको,घ कलेजहरूले उपलब्ध गराएको कागजी प्रमाणहरूको सत्यता पहिचान गर्न नसकिएको,ङ कार्यदलले आवश्यकतानुसार सम्बन्धित विज्ञलाई आमन्त्रण गर्ने अधिकार नरहेकाले विशेषज्ञ सुविधा लिन नसकिएको। किन लुकाइयो प्रतिवेदन ?समितिले २०७७ मा सचिव महेश दाहाललाई प्रतिवेदन बुझायो। प्रतिवेदन बनाउने क्रममै कलेजका बदमासी उजागर नगरिदिन सचिवले दबाब दिएका थिए, उक्त घटनालाई नजिकबाट हेरेका शिक्षा मन्त्रालयनिकट एक राजनीतिज्ञ भन्छन्, समितिका पदाधिकारीले मानेनन्। जे देखे, लेखिदिए। तर, प्रतिवेदन थन्क्याइयो। अन्नपूर्ण पोस्ट्ले सूचनाको हक प्रयोग गरी उक्त प्रतिवेदन माग्दा सार्वजनिक नगरिएको भन्ने जवाफसहित दिन इन्कार गरियो। सार्वजनिक नगरिएको उक्त प्रतिवेदन त्यसयता फेरिएका सचिवले समेत च्यापेरै बसेका छन्। शिक्षा मन्त्रालयले काँध थापेर जोगाएकै कारण कलेजका नाममा बढेको वैदेशिक मुद्राको खेती मौलाइरहेको छ, मन्त्रालयकै एक उच्च अधिकारी भन्छन्, यो विषय खुलेर कसैले उठायो कि त उसको तुरुन्त सरुवा हुन्छ। पठाउने आफैं, पाउने आफैं ब्रिटिस कलेजले स्टुडेन्ट फि कलेक्सन सर्भिस लिमिटेडमार्फत सम्बन्धित विश्वविद्यालयलाई विदेशी मुद्रा पठाउँछ। लन्डनमा कार्यालय रहेको स्टुडेन्ट फि कलेक्सनका सञ्चालक ब्रिटिस कलेजकै सञ्चालक राजेन्द्र कँडेल हुन् । उक्त कम्पनीमा कँडेलको कम्तीमा ७५ प्रतिशत भोटिङ अधिकार रहेको विवरणमा उल्लेख छ। सरकारी रेकर्डअनुसार यसका अर्का सञ्चालक छन् मुकुन्द थापा। नेपालबाट ब्रिटिस कलेजले पैसा पठाउँछ। बेलायतमा त्यसकै सञ्चालकले पैसा बुझ्छन्, शिक्षा मन्त्रालयका एक उच्च अधिकारी भन्छन्, पैसा कति पठाइयो भन्ने आधिकारिक तथ्यांकसमेत राखेका छैनन्। यसको अर्थ पैसा पठाउन मात्र कलेज खोलेको भन्ने बुझिन्छ। सन् २०१४ र २०१५ मा कलेजले विश्वविद्यालयमा विश्वविद्यालको इन्भ्वाइसअनुसार रकम पठाउने गरेको र यस अवधिको कारोबार कलेजमा रहेको र यसरी रकम पठाउँदा १० हजार डलरसम्म प्रत्येक साता कलेजले सिधै रकम पठाउन सक्ने प्रावधान रहेकामा उल्लिखित रकमभन्दा बढी पठाउन राष्ट्र बैंकको पूर्वस्वीकृति लिनुपर्ने कारणले गर्दा कलेजले यसपछि सन् २०१६ बाट विश्वविद्यालय, कलेज र स्टुडेन्ट फि कलेक्सन सर्भिस लिमिटेड तीन पक्षबीच सम्झौता भएअनुसार उक्त संस्थाले सीधै विद्यार्थीको नाममा इन्भ्वाइस पठाउने र अध्ययनरत विद्यार्थीहरूले कलेजले तोकेको बैंकमा खाता खोली रकम जम्मा गर्ने र बैंकले विद्यार्थीको खाताबाट स्विफ्ट गरी पठाउने गरेको पाइयो, छानबिन समितिको प्रतिवेदनमा यसबारे प्रष्टै लेखिएको छ, यसरी कलेजले विद्यार्थीहरूको नामबाट जुनसुकै शीर्षकमा स्टुडेन्ट फि कलेक्सन सर्भिस लिमिटेड नामक संस्थाबाट इन्भ्वाइस प्राप्त भएपछि जति पनि रकम पठाउने गरेको साथै यस क्रममा मन्त्रालय वा राष्ट्र बैंकसँग कुनै सहमति लिने गरेको नदेखिएको। प्रत्येक साता १० हजार डलर पठाउन पाउने सीमाले नभ्याएपछि सन् २०१६ बाट तेस्रो कम्पनीमार्फत रकम पठाउन थालिएको यसले देखाउँछ। जब कि त्यसरी पठाउने कम्पनी आफ्नै बनाइयो। यसमा दोहोरो छलछाम प्रष्टै देखिन्छ। के भन्छन् विभिन्न विश्वविद्यालयका उपकुलपति ?  यादवप्रकाश लामिछाने, उपकुलपति, नेपाल संस्कृत विश्वविद्यालय नियमनकारी निकाय नै अस्पष्ट छन्। स्पष्ट नीति बन्न नसक्दा विश्वविद्यालयले मनपरी गरे। विदेशी विश्वविद्यालयको नाम झुन्डाएर विद्यार्थी र अभिभावकलाई झुक्याउने र ठग्ने काम भएको छ। उच्च शिक्षालाई हेर्ने दृष्टिकोण प्रष्ट छैन। नियमनकारी निकायले अनुगमनको मापदण्ड पूरा गरेका छैनन्। शिक्षाको गुणस्तरमा प्रतिस्पर्धा गर्न सक्ने खालको पाठ्यक्रम भए नभएको मापदण्ड पूरा गरे नगरेकोमा शिक्षा मन्त्रालयको ध्यान जानुपर्छ।  गणेशमान गुरुङ, कुलपति, गण्डकी विश्वविद्यालयपुराना विश्वविद्यालय प्रतिविद्यार्थीको चाहना बढेन। नयाँ काठमाडौं विश्वविद्यालयले पनि सीमित कोटाका लागि मात्र भर्ना गर्छ। नेपालमा गुणस्तरीय शिक्षा प्राप्त गर्न नसक्दा विदेशी विश्वविद्यालयमा विद्यार्थीको आकर्षण बढेको हो। केही विश्वविद्यालय ठगी गर्ने खालका पनि छन्। पूर्वाधार मापदण्ड पूरा गर्न सकेका छैनन्। केही राम्रा र केही मिडियम रूपमा सञ्चालन हँुदै आएका छन्। विश्वविद्यालय अनुदान आयोगले हेर्न नियमन गर्न सक्ने अधिकार छ। अनुगमन गरी मापदण्ड तोक्ने हो भने केही हदसम्म राम्रो बनाउन सकिन्छ। प्रेमनारायण अर्याल, उपकुलपति, पोखरा विश्वविद्यालय सरकारले देशभित्रका विश्वविद्यालय डुबाउने र विदेशी विश्वविद्यालयलाई उकास्ने खालको काम गरेको छ। नीति यस्तै बनाउँछ। नेपालका विश्वविद्यालयलाई कोटा तोकेर विद्यार्थी भर्ना गराउने विदेशी विश्वविद्यालयलाई कुनै कोटाको मापदण्ड छैन। चिकित्सा शिक्षा आयोगले स्वाथ्य विज्ञानसम्बन्धी प्रवेश परीक्षामा २० प्रतिशत मात्र पास गरेका छन्। जसका कारण चिकित्सा शिक्षा पढाउने कलेज डुब्ने अवस्थामा छन्। यी विश्वविद्यालयको मापदण्डका लागि शिक्षा मन्त्रालयले गुणस्तर, निर्देशिका र अध्ययनको अनुगमन गरी व्यवस्थापनको साथै नियन्त्रण गर्न जरुरी छ। भोला थापा, उपकुलपति, काठमाडौं विश्वविद्यालयनेपालमा उच्च शिक्षा लिने विद्यार्थीको संख्या घटेको छ। हाम्रोमा राम्रो गुणस्तर दिन नसक्नु कमजोरी हो। विदेशी सम्बन्धन प्राप्त विश्वविद्यालयले छिटो कोर्ष सकेर प्रतिस्पर्धामा जाने ग्यारेन्टी गर्छ त्यसैले विद्यार्थीको आकर्षण बढेको छ। विद्यार्थीहरू जुन विषय चाहन्छन् हामीले दिन सकेनौं। मापदण्ड पूरा छैनन्। स्वीकृति लिएकाहरूले पनि केहीले विदेशमा नै भर्ना गरेर यहीबाट पढ्नेको संख्या पनि धेरै छन्। मैले त्यस्ता केही उदाहरणहरू भेटाएको छु। सरकारले पनि नेपालको विश्वविद्यालयलाई बलियो बनाउन सहयोगको गर्नुपर्छ। यादवराज कोइराला, उपकुलपति, पूर्वाञ्चल विश्वविद्यालय नेपालका विश्वविद्यालय हरेक कुरामा मापदण्डअनुरूप सञ्चालन भएका छन्। विदेशी सम्बन्धन विश्वविद्यालयका स्पष्ट मापदण्ड छैनन्। सिट संख्या पनि असीमित छन्। शिक्षा मन्त्रालय स्वयम् यस विषयमा स्पष्ट छैन। तीनलाई यतिकै समबन्धन दिइरहेको छ। शुल्क पनि महँगो छ। कोर्ष कमजोर छन्। न्यून संख्यामा राम्रा विश्वविद्यालय पनि छन्। केवल हाइफाई मात्रै धेरै छ। विश्वविद्यालय अनुदान आयोगले नियमन गर्नुपर्ने आवश्यक देखिन्छ। मन्त्रालयले दियो सूचना, तर अल्प विदेशी विश्वविद्यालयबाट सम्बन्धनप्राप्त कलेजले ठूलो मात्रामा वैदेशिक मुद्रा अपचलन गरेकोसम्बन्धी अनुसन्धानका क्रममा अन्नपूर्ण पोस्ट्ले गत फागुन १ गते शिक्षा मन्त्रालयमा सूचना माग गरेको थियो। सूचनाको हक प्रयोग गर्दै सूचना अधिकारीलाई दिइएको निवेदन एक महिनासम्म अल्झाइरहियो। अन्त्यमा सचिवले तोक नलगाएको भन्दै दिन इन्कार गरियो। सूचना खोज्ने उक्त सकसबारे चैत १ गते प्रथम पृष्ठमा समाचार सामग्री प्रकाशन गरियो। त्यसको भोलिपल्ट २ गते सूचना अधिकारी धनबहादुर श्रेष्ठले सूचना उपलब्ध गराएका थिए। तैपनि मागेको पूर्ण सूचना प्राप्त हुन सकेन। सूचनाको हक प्रयोग गर्दा पनि २०७७ सालमा विदेशी मुद्रा अपचलन छानबिन समितिले बुझाएको प्रतिवेदन दिन मन्त्रालयले इन्कार गरेको छ। त्यसको कारण भनिएको छ, हालसम्म सार्वजनिक नभएको। कुन कलेजको कस्तो बेइमानी ? शिक्षा मन्त्रालयको छानबिन समितिले अध्ययन गरेका ६ वटै कलेजले यथेष्ठ आर्थिक बेइमानी गरेको भेटिएको छ। समितिले देखाएका केही तथ्य क) इस्लिङ्टन कलेज, कमलपोखरी, काठमाडौं बीएससी (अनर्स) इन कम्प्युटिङ, बीएससी (अनर्स) इन कम्प्युटर नेटवर्किङ एन्ड आईटी सेक्युरिटी, बीएससी (अनर्स) इन मल्टिमिडिया टेक्नोलोजी ३ र ४ वर्षे, बीए (अनर्स), बिजनेस एडमिनिस्ट्रेसन (४ वर्षे), एमएससी आईटी (कम्प्युटिङ), एमएससी (नेटवर्किङ), एमबीए र ए लेभल कार्यक्रमहरू बेलायतका लन्डन मेट्रोपोलिट युुनिभर्सिटी र क्याम्ब्रिज युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रासम्बन्धी कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुुर र सम्बन्धित बैंकसँग समन्वय गरी मागअनुसारको प्रायः विवरण उपलब्ध गराएको तर कतिपय विद्यार्थीले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो, सेमेस्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उप दफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत शिक्षा कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकामा मौखिक रूपमा जम्मा नगरेको जानकारी प्राप्त भएको। ख) ब्रिटिस कलेज, थापाथली, काठमाडौं बेलायतका युनिभर्सिटी अफ दि वेस्ट इङ्ल्यान्ड्स र लिड्स ब्याकेट युनिभर्सिटीबाट बीबीए (४ वर्षे), एमएससी इन्टरनेसनल बिजनेस म्यानेजमेन्ट (एमआईबीएम), एमबीए (एक्ज्युुकेटिभ प्रोफेसनल (२ वर्षे), बीएससी कम्प्युुटिङ (४ वर्षे), बीए इन बिजनेस म्यानेजमेन्ट (४ वर्षे), एमबीए र एमएससी इन्फरमेसन एन्ड टेक्नोलोजी कार्यक्रमहरू चलाएको पाइयो। सन् २०१४ र २०१५ मा कलेजले विश्वविद्यालयमा विश्वविद्यालयको इन्भ्वाइसअनुसार रकम पठाउने गरेको र यस अवधिको कारोबार कलेजमा रहेको र यसरी रकम पठाउँदा १० हजार डलरसम्म प्रत्येक साता कलेजले सिधै रकम पठाउन सक्ने प्रावधान रहेकामा उल्लिखित रकमभन्दा बढी पठाउन राष्ट्र बैंकको पूर्वस्वीकृति लिनुपर्ने कारणले गर्दा कलेजले यसपछि सन् २०१६ बाट विश्वविद्यालय, कलेज र स्टुडेन्ट फि कलेक्सन सर्भिस लिमिटेड तीन पक्षबीच सम्झौता भएअनुसार उक्त संस्थाले सीधै विद्यार्थीको नाममा इन्भ्वाइस पठाउने र अध्ययनरत विद्यार्थीहरूले कलेजले तोकेको बैंकमा खाता खोली रकम जम्मा गर्ने र बैंकले विद्यार्थीको खाताबाट स्विफ्ट गरी पठाउने गरेको पाइयो। यसरी कलेजले विद्यार्थीहरूको नामबाट जुनसुकै शीर्षकमा उक्त संस्थाबाट इन्भ्वाइस प्राप्त भएपछि जति पनि रकम पठाउने गरेको साथै यस क्रममा यस मन्त्रालय वा राष्ट्र बैंकसँग कुनै सहमति लिने गरेको नदेखिएको। सम्बन्धित कलेजले सहजताका लागि यो पद्धति अपनाएको भनी कलेज प्रशासनले बताएको। यसरी कलेजले सन् २०१६ बाट सिधै विश्वविद्यालयमा रकम पठाउन छोडेपछि विदेशी मुद्रासम्बन्धी कारोबारको कुनै पनि अभिलेख कलेजमा रहेको नदेखिएको र आफ्नो संलग्नता नै छैन, विद्यार्थीहरूले पठाएको हो भनी पन्छिएको। छानबिन टोलीले सिधै विदेश पठाएको रकमको अभिलेख माग्दा कलेजमा नै नभएकाले उपलब्ध गराउन नसकेको। पछि सम्बन्धित संस्थासँग विवरण लिई विद्यार्थीको नाम, लिएको रकम उल्लेख भएको कम्प्युटर प्रिन्ट विवरण संस्थाको नाममा उपलब्ध गराएको। यसरी संस्थामार्फत रकम पठाउँदा यस कलेजको हकमा कमिसनसमेत संस्थालाई यतैबाट (विद्यार्थीबाट थप लिएर) पठाउने गरेको। विश्वविद्यालयले कमिसनसमेत संस्थालाई नदिने र विद्यार्थीबाटै पठाउनुपर्ने कारणले विद्यार्थीलाई बढी भार पर्न गएको देखियो। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्नका लागि यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। त्यस्तै अनुगमनका क्रममा माग गरिएको सम्पूर्ण आवश्यक कागजात उपलब्ध हुन नसकेकाले प्राप्त विवरणहरूबाट उजुरीमा उल्लेखित विषयको पूर्ण छानबिन गर्न नसकिएपछि यस मन्त्रालयवाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गर्दा पनि मागबमोजिमको सबै कागजातहरू उपलब्ध नगराएको र बैंकमा गई छानबिन गर्न यस छानबिन टोलीको दायराभित्र समेत परेको नदेखिएकाले यस सम्बन्धमा थप छानबिन गर्न राजस्व अनुसन्धान विभागलाई अनुरोध गर्नुपर्ने अवस्था देखिएकाले अख्तियार दुरुपयोग अनुसन्धान आयोगलाई अनुरोध गर्नुपर्ने देखिएको। ग) हेराल्ड कलेज, हाँडीगाउँ, काठमाडौं बीए (अनर्स) इन्टरनेसनल बिजनेस म्यानेजमेन्ट (४ वर्षे) र बीएससी (अनर्स) कम्प्युटिङ (३ वर्षे) कार्यक्रमहरू बेलायतको वोलभेरहाम्प्टन युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रासम्बन्धी कारोबारको कुनै पनि अभिलेख रहेको देखिएन। तर, यस छानबिन टोलीको अनुगमनका क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेस्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकामा मौखिक रूपमा जम्मा नगरेको जानकारी प्राप्त भएको। घ) मेरिल्यान्ड कलेज, विराटनगर बीए (अनर्स) इन्टरनेसनल बिजनेस म्यानेजमेन्ट (४ वर्षे) कार्यक्रम बेलायतको वोलभेरहाम्प्टन युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रा विनिमय कारोबारको कुनै पनि अभिलेख नरहेको पाइयो। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेष्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। ङ) इन्फर्मेटिक्स कलेज, पोखरा बीए (अनर्स) बिजनेस एडमिनिस्ट्रसन (४ वर्षे) र बीएससी (अनर्स) कम्प्युटिङ (३ वर्षे) बेलायतको लन्डन मेट्रोपोलिटन युुनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज विश्वविद्यालय र संस्थाबीचको त्रिपक्षीय सम्झौताअनुसार पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रा कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एका दुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेस्टरगत रूपमा विदेशी मुद्रा कारोबारको अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। च) इटहरी इन्टरनेसनल कलेज, इटहरीबीए (अनर्स) बिजनेस एडमिनिस्ट्रसन (४ वर्षे) र बीएससी (अनर्स) कम्प्युटिङ (३ वर्षे) बेलायतको लन्डन मेट्रोपोलिटन युुनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज विश्वविद्यालय र संस्थाबीचको त्रिपक्षीय सम्झौताअनुसार पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग आर्थिक कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेष्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको एकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। इन्फर्मेटिक्स कलेज, पोखराका सीईओ अभिनव दाहालले यो प्रतिवेदनलाई नै झूठो भने। ब्रिटिस कलेज थापाथलीका सञ्चालक राजेन्द्र कँडेललाई टेलिफोनमा जिज्ञासा राख्दा आफू दुबईमा मिटिङमा रहेको बताए । नेपालमा अमरदीप मण्डलसँग सम्पर्क गर्न भने। मण्डल शनिबार किन कल गरेको भन्दै झर्किए। नोभा कलेजका देवीचरण न्यौपानेले सरकारका कुनै नियम उल्लंघन नगरेको दाबी गरे। अनुसन्धान गर्दै छौं : शिक्षामन्त्री शिक्षा, विज्ञान तथा प्रविधिमन्त्री देवेन्द्र पौडेलले यस विषयमा गम्भीरतापूर्वक अनुसन्धान प्रक्रिया अघि बढेको बताएका छन्। विदेशी सम्बन्धनप्राप्त कलेजको विषयमा केही कुरा उठेपछि समिति गठन गरेको मन्त्री पौडेलको भनाइ छ। मापदण्ड पूरा नगर्नेलाई कारबाहीसँगै बन्द गरिने उनले बताए। म आएपछि कुनै पनि विदेशीलाई सम्बन्धन दिएका छैनौं, मन्त्री पौडेलले भने । उनका अनुसार विगतमा दिएका ८६ वटा कलेज छन्। अहिले प्राध्यापक रामकृष्ण तिवारीको नेतृत्वमा समिति बनेको छ। समितिले प्रारम्भिक रिपोर्ट बुझाएको छ। जसले शिक्षा मन्त्रालयले तोकेको नियम स्थापित विश्वविद्यालयबाट सम्बन्धन लिएका छन्। नियमअनुसार कार्यसम्पादन गरेका छन्। तोकिएको पूर्वाधार बनाएका छन्। कर तिरेका छन्। विद्यार्थीहरू भिक्टिम नहुने गरी उनीहरूको रिपोर्टको आधारमा थोरैलाई स्वीचिङ गरेका छौ। रिपोर्टका आधारमा मापदण्ड पूरा गरेका ८ वटालाई स्वीकृति दिएका छौं, उनले भने, अन्य बाँकीलाई अनुगमन गदै र्छौं। समितिलाई १ महिनाको समय दिएका छांै। समितिले गरेको अनुसन्धानका आधारमा रिपोर्ट बनाएर निर्णय हुन्छ। समितिले दिएको रिपोर्टको आधारमा मापदण्ड नपुगेकाको हकमा खारेज गर्छौं। खारेज पनि यसरी गर्छौं, यदि ती कलेजमा विद्यार्थी पढ्दै छन् भने उनीहरूको शैक्षिक सत्र सकेपछि अरू थप विद्यार्थी नलिने गरी खारेज गर्छौं। डलरको सटहीसम्बन्धी पनि विद्यार्थी भिक्टिम नहोस् भनेर कार्यदलले सुझाव दिएर त्यसका आधारमा व्यवस्थित हुने गरी प्रक्रिया अगाडि बढाएको उनले बताए। भने, नियमावलीभन्दा बाहिर दलाली गरेर थर्डपार्टीसँग मिलेर विदेशी मुद्रा अपचलन भएको छ भने तथ्य संगत ढंगबाट कारबाही गर्छौँ। नियम र नियमावलीअनुसार नियमन गर्छौं। उनले विदेश पढ्न जानेको संख्या बढ्दै गएकोमा रोक्न नसकेको बताए। संविधानको मौलिक हकको कुरा छ, पठनपाठन मौलिक हक र अधिकारभित्र पर्छ। हाम्रा विश्वविद्यालयमा नयाँनयाँ विषय थप्ने र विदेशी विद्यार्थीलाई पुनर्ताजगी ल्याउने गरी अघि बढ्छौं, उनले भने। छानबिन समिति भन्छ निचोड विदेशी शिक्षण संस्थाको सम्बन्धनमा शैक्षिक कार्यक्रम सञ्चालन गर्ने निर्देशिका, २०५९ को दफा १० को उपदफा (१३) मा अनुुमतिप्राप्त शिक्षण संंस्थालाई विदेशी विश्वविद्यालय वा शिक्षण संस्थाबाट सम्बन्धबापत रकम दिनुपर्ने भएमा त्यस्तो विश्वविद्यालय वा शैक्षिक संस्थाको सिफारिसका आधारमा मन्त्रालयले विदेशी मुद्रा सटही सुुविधाका लागि सिफारिस गर्न सक्नेछ भन्ने व्यवस्था छ। उक्त व्यवस्थाबाट विदेशी विश्वविद्यालय वा शिक्षण संस्थालाई सम्बन्धनबापत रकम दिनुपर्ने भएमा मात्र सम्बन्धन दिने विश्वविद्यालय वा शिक्षण संस्थाको सिफारिसका आधारमा मन्त्रालयले विदेशी मुुद्रा सटही सुुविधाका लागि सिफारिस गर्नुुपर्ने देखिन्छ। विश्वविद्यालय वा कलेजलाई हरेक वर्ष विद्यार्थीको रजिस्टे्सन शुल्कलगायतका विषयमा तिर्नु, बुझाउनुपर्ने विदेशी मुद्राबापत मन्त्रालयबाट अनिवार्य रूपमा सिफारिस लिनुपर्ने व्यवस्था भने भएगरेको देखिन्न। मन्त्रालयबाट विदेशी शिक्षण संस्थाको सम्बन्धनमा शैक्षिक कार्यक्रम सञ्चालन गर्न स्वीकृति दिँदाका बखत विदेशी मुद्रा पठाउँदा मन्त्रालयको सहमति वा सिफारिस लिनुपर्ने गरी सर्त तोकिएको पनि पाइएन।विदेशी विश्वविद्यालयमा वा शिक्षण संस्थाका सम्बन्धनमा नेपालमा सञ्चालित कलेज वा क्याम्पसले विदेशी मुद्रा पठाउँदा मन्त्रालयको सहमति वा सिफारिस व्यवहारमा लिने गरेकोसमेत पाइएन। निर्देशिकाको दफा ७ को उपदफा १ मा सञ्चालित शिक्षण संस्थाको शैक्षिक स्तर मूूल्यांकन गर्न समितिले समयसमयमा विशेष उपसमिति गठन गर्न सक्ने भन्ने व्यवस्था छ। निर्देशिकाको प्रस्तुत व्यवस्थाबमोजिम मन्त्रालयबाट नियमित रूपमा अनुगमन हुन सकेको समेत पाइएन। तसर्थ, प्रत्येक वर्ष कम्तीमा सबै विदेशी शिक्षण संस्थाका सम्बन्धनमा सञ्चालित शिक्षण संस्थाको अनुगमन गर्नुपर्ने देखियो। सम्बन्धित शिक्षण संस्था सञ्चालकहरूबाट समेत मन्त्रालयबाट नियमित रूपमा अनुगमन भई कमी कमजोरी औल्याइ दिएमा सुधार्न सकिने विचार व्यक्त गरेको कुरा प्रस्तुत सन्दर्भमा स्मरणीय छ। छात्रवृत्तिका सम्बन्धमा निर्देशिकाको दफा ९ (घ) को (क) मा सञ्चालन अनुुमति प्राप्त शिक्षण संस्थाले स्वदेशी लगानीकर्ता भए कुल क्षमताको कार्यक्रमगत आधारमा प्रत्येक कार्यक्रममा १० प्रतिशत र विदेशी लगानीकर्ता भए २० प्रतिशत सिट छात्रवृत्ति नेपाल सरकारलाई उपलब्ध गराउनुपर्नेछ भन्ने व्यवस्था गरिएकामा अव्यवस्थित रहेको पाइयो। छानबिनका क्रममा मन्त्रालयबाट पत्र लिई आएका तथा विभिन्न निवेदन दिएका विद्यार्थीहरूलाई निःशुल्क अध्ययन गराइरहेको भनी सम्बन्धित सञ्चालकहरूले जानकारी गराएको देखियो। छात्रवृत्ति छनोटका लागि कुनै विधि, प्रक्रिया अवलम्बन हुने गरेको समेत पाइएन। यसबाट विदेशी शिक्षण संस्थाका सम्बन्धनमा नेपालमा सञ्चालित शिक्षण संस्थाले नेपाल सरकारलाई उपलब्ध गराउनुपर्ने छात्रवृत्तिसम्बन्धी व्यवस्थाको सदुपयोग भएको भन्न सकिने अवस्था रहेन। परीक्षाका बारेमा निर्देशिकामा कुनै व्यवस्था भएको देखिँदैन। शिक्षण संस्थाले समेत परीक्षाको तालिकाबारे मन्त्रालयलाई जानकारी दिने गरेको नपाइनुका साथै मन्त्रालयबाट त्यसबारे जानकारी लिई अनुगमन हुने गरेको समेत पाइएन। नेपाल सरकार, मन्त्रिपरिषद्को कार्यकारिणी अधिकार प्रयोग गरी निर्देशिका बनेको देखिन्छ। अनुुमतिप्राप्त शिक्षण संस्थाले सर्तविपरीत काम गरेको अवस्थामा दण्ड सजायका रूपमा अनुमति खारेज वा धरौटी जफतबाहेक अन्य कुनै कारबाही गर्न मिल्ने पनि देखिएन। विदेशी मुद्रा पठाउँदा अवलम्बन गरिने प्रक्रिया कलेजले तोकेको बैंकमा सबै विद्यार्थीहरूको खाता खोल्न लगाई विद्यार्थीको व्यक्तिगत खातामा रकम जम्मा गर्न लगाउने गरेको कलेजमा विश्वविद्यालयबाट रजिष्टर भएका विद्यार्थीहरूका नाममा सम्बन्धित विश्वविद्यालय, कलेज र संस्थाबीचको त्रिपक्षीय सम्झौताअनुसार संस्थाले विद्यार्थीहरूको नाममा इन्भ्वाइस जारी गर्ने गरेको इन्भ्वाइस कलेजमा प्राप्त भएपछि विद्यार्थीहरूलाई उपलब्ध गराउने गरेको विद्यार्थीहरूले आफूूलाई प्राप्त इन्भ्वाइस आफ्नो खाता रहेको बैंकमा लगेर दिने र विद्यार्थीहरूको खाताबाट स्विफ्ट गरी सम्बन्धित संस्थामा बैंकले रकम पठाउने गरेको रकम पठाउँदा उल्लिखित ६ वटा कलेजहरूले शिक्षा, विज्ञान तथा प्रविधि मन्त्रालयको सिफारिसबिनै पठाउने गरेको पठाएको रकममध्ये कति रकम विश्वविद्यालयले प्राप्त गर्यो र कति रकम सम्बन्धित कलेजले लियो एकिन हुन नसकेको छानबिन समितिका सुझाव उल्लिखित कलेजहरूले प्रचलित आयकर ऐनअनुसार २ प्रतिशत शिक्षा कर र टीडीएस १५ प्रतिशत नतिरेकाले नेपाल राष्ट्र बैंक र राजस्व अनुसन्धान विभागसँग समन्वय गरी अनिवार्य रूपमा कर तिर्ने व्यवस्था मिलाउनुपर्ने व्यक्तिगत वा संस्थागत रूपमा विदेशी मुद्रा पठाउँदा मन्त्रालयको अनिवार्य रूपमा सिफारिस लिने व्यवस्था आगामी दिनका लागि मिलाउने प्रत्येक वर्ष नवीकरण गर्न आउँदा अघिल्लो वर्ष विदेशी मुद्रा पठाएको इन्भ्वाइससहितका कागजातहरू र नियमानुसार कर तिरेको प्रमाण राखेपछि मात्र नवीकरण गर्ने व्यवस्था मिलाउने अनुगमन तथा निरीक्षण कार्यलाई नियमित बनाउने विश्वविद्यालय र कलेजबीचको सम्झौता वा विश्वविद्यालय, कलेज र संस्थाबीचको सम्झौता हुनुपूर्व मन्त्रालयको राय लिने व्यवस्था गर्नुपर्ने कतिपय कलेजहरूको विश्वविद्यालयलाई पठाउने रकमका तुलनामा धेरै नै रकम संस्थामार्फत पठाएको देखिएकाले यस्तो प्रवृत्ति न्यूनीकरणका लागि नेपाल राष्ट्र बैंकसँग समन्वय गरी आवश्यक थप कदम चाल्ने उल्लिखित केही कलेजहरूको पछिल्लो पाँच वर्षको विदेशी मुद्रा सटहीको अवस्थालाई हेर्दा साविकमा सम्बन्धित विश्वविद्यालयमा सिधै पठाउँदाको भन्दा संस्थामार्फत पठाउँदा अत्यधिक धेरै रकम गएको देखिएकाले यस समस्याको दीर्घकालीन समाधानका लागि आवश्यक नीतिगत कदम चाल्ने यस कार्यदलका सदस्यहरूमा विदेशी मुद्रा अपचलनसम्बन्धी छानबिनका लागि विशेषज्ञहरू नभएकाले यसको थप छानबिन गर्नुपर्ने देखिएकाले मन्त्रालयले सम्बन्धित निकायमा सिफारिस र अनुरोध गरी निष्कर्षमा पुर्याउन आवश्यक कदम चाल्ने यस मन्त्रालयले यो कलेजको अतिरिक्त अन्य संस्थामार्फत रकम पठाउने सबै कलेजहरूलाई तत्काल यसरी संस्थामार्फत रकम पठाउन बन्द गरी विश्वविद्यालयमै विश्वविद्यालयको इन्भ्वाइस यस मन्त्रालयको इमेल ठेगानामा समेत पठाई नेपाल राष्ट्र बैंकले तोकेको अन्य प्रक्रियासमेत पूरा गरेर मात्र सटही सुविधा लिने गरी कार्य गर्न निर्देशन दिनुपर्ने देखिन्छ। आगामी दिनमा कलेजले सम्पूर्ण आर्थिक अभिलेख आफूसँग राख्ने व्यवस्था मिलाउन सम्बन्धित विश्वविद्यालय र संस्थामा रकम के कति गएको हो सोको अभिलेख कलेजले लिइराख्ने व्यवस्था मिलाउनुपर्ने।"
भूपेन्द्र बने नेपाल आइडल४,"काठमाडौंभैरहवा : हिम्मत गरे एक दिन सफल भइन्छ भन्ने उदाहरण बनेका छन् भैरहवाका भूपेन्द्र थापा मगर। आइडलको सिजन१ देखि नै उनी प्रतिस्पर्धामा सहभागी थिए। विभिन्न चरणसँगै बाहिरिए पनि। तर, हिम्मत हारेनन्। अन्ततः नेपाल आइडल सिजन४ को उपाधि चुम्न सफल बने। सानैदेखि संगीतमा रुचि राख्ने उनको सपना साकार बन्यो। शनिबार एपीवान टेलिभिजनको स्टुडियोमा भएको ग्रान्ड फिनालेमा भूपेन्द्रले उपाधि उचाल्दा फस्ट रनरअप नाङगेल तामाङ बने। रन्जित नेपालीले सेकेन्ड रनरअपको उपाधिमा स्थान जमाए। दर्शकले विश्वभरबाट दिएको भोट र निर्णायकको मूल्यांकनका आधारमा अन्नपूर्ण मिडिया नेटवर्कका अध्यक्ष क्याप्टेन रामेवर थापाले नेपाल आइडलको विजेता घोषणासँगै नगद पुरस्कार र उपहार प्रदान गरे। आइडल बनेका भूपेन्द्रले उपाधिसँगै ३० लाख नगद प्राप्त गरेका छन्। अध्यक्ष क्याप्टेन रामेवर थापाले उनलाई ३० लाखको चेक प्रदान गरे। स्कुटर, २५ लाख बराबरको जीवन बिमा र थुप्रै कोसेली उपाधिका साथ उनलाई प्राप्त भयो। फस्ट रनरअप तामाङले ५ लाख नगद प्राप्त गरेका छन्। नगदसँगै स्कुटर, २० लाख बराबरको जीवन बिमा र अन्य उपहार पाए। ३ लाख नगद र ट्रफीसहित रन्जित नेपालीले सेकेन्ड रनरअपको उपाधि प्राप्त गरे। उनले पनि स्कुटर, १५ लाख बराबरको जीवन बिमा सँगै अन्य उपहार पाए। विजेतालाई शुभकामना दिँदै अन्नपूर्ण मिडिया नेटवर्कका अध्यक्ष क्याप्टेन रामेवर थापाले संगीत कला र संस्कृतिले नेपालीलाई एकतामा राख्नका लागि सहयोग पुग्ने बताए। देश बन्न र देश रहनका लागि कला संगीत बाँच्नुपर्ने तर्क उनको थियो। भन्छन्, नेपाल आइडल सिजन४ का उत्कृष्ट ५ नै कला र क्षमता भएका प्रतिभा हुन्। सबैजना विजेता हुन्। देश र समाजको गरिमा राख्न जिम्मेवार भएर लाग्नुपर्छ। नेपाल आइडल सिजन५ लिएर आउने घोषणा गर्दै उनले सिजन४ लाई सफल बनाउन प्रत्यक्ष अप्रत्यक्ष सघाउने सबैप्रति कृतज्ञता प्रदान गरे। आइडलले देशका कुना कन्दराबाट प्रतिभा खोजेर ल्याएर देशकै उत्कृष्ट व्यक्तित्व बनाउने गहन काम गरेको उनको भनाइ छ। नेपाल आइडलले दिएको विशेष प्रतिष्ठा र पहिचानलाई जोगाउनका लागि आग्रह गरे। नेपाली संगीत पारखीका लागि शनिबारीय सन्ध्या विशेष थियो। एपीवान टेलिभिजनबाट हरेक साता बिहीबार र शुक्रबार प्रसारण हुने नेपाल आइडल सिजन४ को ग्रान्ड फिनाले भव्य भयो। कार्यक्रममा नेपाली संगीतलाई माया गर्ने अधिकांश हस्तीहरूको उपस्थिति थियो। कार्यक्रम उत्कृष्ट ५ को सामूहिक गीत प्रस्तुति सँगै सुरु भएको थियो। टप १२ मा पर्न सफल प्रतियोगीको विशेष प्रस्तुति हेर्न लायक थियो। सिजन४ मा निर्णयकको भूमिकामा रहेका गायक सुगम पोखरेलले नेपाल आइडलको हिस्सा बन्न पाएकोमा खुसी व्यक्त गरे। उनले अगाडि भने, आइडलका ५ जना नै सेलिब्रेटी भइसकेका छन्। विजेता जो भए पनि सबैजना उत्कृष्ट हुन्। सफलताको स्वाद लिनुहोला। मात लाग्यो भने काम लाग्दैन। अर्का निर्णयक संगीतकार शम्भुजित बास्कोटाले सबैको उन्नत भविष्यका लागि आशिष प्रदान गरे। संसारको कुनै पनि स्टेजमा गाउनका लागि नेपाल आइडलका प्रतियोगीहरू सक्षम भएको जिकिर उनको थियो। यस्तै सुवानी मोक्तानले उत्कृष्ट ५ लाई शुभकामना दिँदै भनिन्, छोटो समयमा प्रतियोगीले गरेको प्रगति लोभलाग्दो भयो। सिजन४ को विजेता घोषणा कार्यक्रममा राजेन्द्र शाक्य, डिल्ली श्रेष्ठ, सचन थापा, बलराम उप्रेती, निर्मल पाण्डे, राजीवमान जोशी, विपिन हाडा, दीपबहादुर बीसी, केपी रिजाल, राजन मानन्धर, डिकेश मल्होत्रा र गीता खड्कालगायतले विजयी प्रतियोगीलाई उपहार प्रदान गरेका थिए। आइडलको सबै सिजनलाई निर्देशकीय जिम्मेवारी निभाएका थिए सुरेश पौडेलले। नेपाली सांगीतिक बजारको अधिकांश हिस्सा नेपाल आइडलकै उत्पादनले ओगटेका छन्। संगीतमा लाग्नेहरूका लागि, गायन क्षमता हुनेहरूका लागि नेपाल आइडल विशेष मञ्च हो भन्छन् निर्देशक पौडेल। भने, नेपाल आइडल गीत गाउनेका लागि मात्रै होइन। उसको परिवार र अभिभावकका लागि पनि उत्तिकै लोकप्रिय छ। दर्शक र श्रोताका लागि पनि भरोषाको केन्द्र बनेको छ। सिजन४ गत मंसिर २३ गतेदेखि प्रसारण सुरु भएको थियो। को हुन् भूपेन्द्र ?सिद्धार्थ नगरपालिका३ भैरहवाका स्थायी बासिन्दा हुन उनी। बुबा शेरु थापामगर र आमा रत्नाका एक्ला छोरा हुन्। उनकी एउटी दिदी छन्। निरन्तरको संगीत साधना र लगनशीलताले उनलाई नेपाल आइडल सिजन४ को विजेताको उपाधिसम्म पुर्यायो। सनसाइन आवासीय उच्च माविबाट एसएलसी तथा प्लस टु सकेका थापा हाल भैरहवा बहुमुखी क्याम्पसमा ब्यार्चलर्स अध्ययन गर्दैछन्। २७ वर्षीय अविवाहित ठिटो थापा भन्छन्, मलाई संगीतबाहेक केही आउँदैन। मैले जानेको देखेको र सपना गरेको चिज नै संगीत हो। यो जित मेरो मात्रै होइन। मलाई माया गरेर यहाँसम्म ल्याउने सम्पूर्णको हो। नेपाल आइडलले आफूलाई संगीतको विशेष मञ्च प्रदान गरेको भन्दै आभार प्रकट गरे। जीवनभर गीतसंगीतमै लाग्ने बाचा गरेका थापा भैरहवा कला केन्द्रमा विगत ६ वर्षदेखि संगीत साधना गरिरहेका थिए। उनलाई संगीत गुरु किशोर विश्वकर्माले संगीतको राग भरिदिएका हुन्।"
निक्षेप संकलन र कर्जाप्रवाहमा नेपाल बैंक पहिलो,"काठमाडौं : निक्षेप संकलन र कर्जा वृद्धिमा नेपाल बैंक पहिलो भएको छ। फागुनमा नेपालका २७ वटा वाणिज्य बैंकमध्ये सबैभन्दा धेरै निक्षेप संकलन तथा कर्जा प्रवाह गरेको हो। फागुनमा नेपाल बैंकको निक्षेप २१६७ प्रतिशतले वृद्घि भएको छ। कर्जा विस्तार ३०३५ प्रतिशतले वृद्घि भएको छ। १७ वटा वाणिज्य बैंकको निक्षेप वृद्घि भएको छ। १० वटा वाणिज्य बैंकको निक्षेपमा गिरावट भएको देखिन्छ। वाणिज्य बैंकको औसत निक्षेप वृद्घिदर ५ प्रतिशत छ। सबै बैंकको कर्जा विस्तारमा वृद्घि भएको छ। वाणिज्य बैंकसँग कुल निक्षेप ४३ खर्ब ३३ अर्ब रुपैयाँ पुगेको छ। ऋण ४१ खर्ब ७२ अर्ब रुपैयाँ पुगेको छ। फागुन महिनामा मात्रै वाणिज्य बैंकहरूको निक्षेप २२ अर्ब र कर्जा प्रबाह १७ अर्ब रुपैयाँले विस्तार भएको छ। नेपाल बैंकको कर्जा निक्षेप अनुपात (सीडी रेसियो)भने ९००३ प्रतिशत छ। नेपाल बैंकका २१३ शाखा, १४७ एटीएम मेसिन साथै ४७ वटा एक्टेन्सन काउन्टरमार्फत करिब २० लाख ग्राहकलाई वित्तीय सेवा दिइरहेको छ।"
भैरवबहादुर सम्मानित,काठमाडौ : वरिष्ठ निबन्धकार शंकर लामिछानेको ९५औं जन्मजयन्तीका अवसरमा नृत्यकारविद् तथा लेखक भैरवबहादुर थापालाई सम्मान गरिएको छ। नेपाल प्रज्ञा प्रतिष्ठानका कुलपति गंगाप्रसाद उप्रेतीले थापालाई सम्मान गरेका हुन्। शंकर लामिछाने प्रतिष्ठानका अध्यक्ष राधेश्याम लेकालीको सभापतित्वमा भएको कार्यक्रममा मुरारी सिग्देलले भैरवबहादुर थापाको योगदानका विभिन्न पक्षबारे चर्चा गरेका थिए। यस्तै कोषाध्यक्ष पद्मावती सिंहले शंकर लामिछानेका बारेमा प्रकाश पारेकी थिइन्।
रेमिट्यान्स बैंकिङ प्रणालीमा केन्द्रित गरौं,"काठमाडौं : मुलुकको अर्थतन्त्र संकटोन्मुख भएको भन्दै सरोकारवालाले चिन्ता व्यक्त गरेका छन्। विकास आयोजनाहरूको त्रैमासिक समीक्षा कार्यक्रममा अर्थमन्त्री जनार्दन शर्माले नीति निर्माणमार्फत अर्थतन्त्रमा सुधार गर्न र पुँजी निर्माणमा ध्यान दिन निर्देशन दिए। संस्था सुधार गर्ने, प्रविधिको प्रयोग गर्ने र प्रविधिको अपडेट गरिरहनेलगायत विषयमा ध्यान दिनुपर्ने उनको भनाइ थियो। अन्तर्राष्ट्रिय बजारमा भएको मूल्यवृद्धि र आयातमा परेको चापका कारण अर्थतन्त्रका केही सूचक अपेक्षाकृत नभएको शर्माले बताए। राष्ट्र बैंक अझै उदार भयो भने आयातमा सुधार हुन्छ उनले भने, बैंक तथा वित्तीय संस्थालाई सुधारका काममा केन्द्रित गरेको छु। बैंकको बढ्दो ब्याजदरप्रति उनले चिन्ता गरे। ब्याजदर नियन्त्रणमा राष्ट्र बैंकले ध्यान दिनुपर्ने अर्थमन्त्री शर्माको भनाइ छ। डलर भित्र्याउन सहजीकरण गर्नुपर्ने, रेमिट्यान्स एजेन्टको कमिसनदरबारे अध्ययन गरेर विदेशमा रहेका नागरिकको पैसा सहज रूपमा नेपाल भित्र्याउन पहल गर्ने सरकारको तयारी छ। रेमिट्यान्सलाई बैंकिङ प्रणालीबाट ल्याउन सबै प्रकारका पहलकदमी अवलम्बन गर्नुपर्ने अर्थमन्त्री शर्माले बताए। नागरिक लगानी कोषमा एक खर्ब रुपैयाँभन्दा बढी पैसा रहेकाले त्यसलाई पँुजी निर्माणमा केन्द्रित गर्नुपर्नेमा जोड दिए। उनले पुँजीबजारको समस्या समाधान गर्न धितोपत्र बोर्ड र नेप्सेका अधिकारीलाई निर्देशन दिए। केही दिनअघि नेप्से बन्द भएको विषय गम्भीर हो। त्यसैले अहिलेको नेतृत्वले यो समस्या समाधान गरोस्, उनले भने, यो प्राविधिक विषय मात्र होइन, यसले समग्र पुँजी बजारलाई नै असर गरेको छ। राष्ट्र बैंकका अनुसार मूल्यवृद्धिको वार्षिक लक्ष्य माघ मसान्तसम्म ५९७ प्रतिशत सिमा भित्रै छ। अन्तर्राष्ट्रिय बजारमा मूल्यवृद्धि थप चर्किंदै गएकाले नेपाली बजारमा यसको नियमनका उपायबारे सोच्न मन्त्री शर्माले दिए। राष्ट्रिय योजना आयोगका उपाध्यक्ष विश्व पौडेलले विदेशी मुद्राको चाप बढेकाले समाधानमा ध्यान दिनुपर्ने बताए। सबै निकाय जिम्मेवार भई काम गरे अर्थव्यवस्थामा सुधार गरी जनतामाझ राम्रो नतिजा दिन सकिने उनको भनाइ थियो। राजस्व सचिव कृष्णहरी पुस्करले जनतालाई आभास हुने गरी सेवा दिन सक्नुपर्ने बताए। हाम्रो कार्यशैलीमा सुधार गरौं र हामीले गरेको काम जनस्तरसम्म पुग्ने गरी जिम्मेवारी बहन गरौं, उनले भने। सेयर बजार बन्द भएको बिषयमा जनताले दोषी थाहा पाउने गरी छानबिन गर्न उनले निर्देशन दिए।"
फुटको डिलमा एनआरएनए,"काठमाडौं : गैरआवासीय नेपालीको छाता संगठन एनआरएनए फुटको डिलमा पुगेको छ। संस्थापन र असन्तुष्ट पक्षले छुट्टाछुट्टै महाधिवेशन बोलाएका छन्। दुवै पक्षले छुट्टाछुट्टै कार्यसमिति चयन गर्ने तयारी तीव्र पारेका छन्। संस्थापन पक्षले बोलाएको महाधिवेशनमा सहभागी नभई असन्तुष्ट (शेष घले) समूहले छुट्टै महाधिवेशन बोलाएको छ। घले समूहले कुल आचार्यलाई अध्यक्ष र डा केशव पौडेललाई महासचिवका रूपमा अघि सारेका छन्। असोजमै हुनुपर्ने एनआरएनएको १०औं महाधिवेशन विवादका कारण रोकिँदै आएको छ। घलेले उपाध्यक्ष सोनाम लामालाई संयोजक तोकी चैत ८ देखि ११ गतेसम्म नेतृत्व चयनका लागि निर्वाचन कार्यतालिका सार्वजनिक गरेका छन्। उता संस्थापन पक्षले चैत १० र ११ गते निर्वाचनको मिति तय गरेको छ। अध्यक्षका प्रत्यासी बद्री केसी र रबिना थापा समूह चुनावी मैदानमा छन्। वर्तमान नेतृत्वले एकपक्षीय ढंगबाट निर्वाचन कार्यक्रम अघि बढाएको भन्दै घलेले हस्तक्षेप गरी लामाको संयोजकत्वमा निर्वाचन तयारी समिति गठन गरेका हुन्। घलेले सरकार र नेपाली कांग्रेसको आडमा एनआरएनए फुट ल्याएको संस्थापन पक्षको आरोप छ। उपाध्यक्ष एवं अध्यक्षका प्रत्यासी डा केसीले आचार्य समूह निर्वाचन प्रक्रियामा सामेल नभई पावरको आडमा नेतृत्वमा आउन खोजेको बताए। निर्वाचन रोक्न पूर्वअध्यक्ष घलेले असोजदेखि नै चलखेल गर्दै आएका थिए। संस्थापन पक्षले तय गरेको निर्वाचन रोक्न उच्च अदालत पाटनमा उजुरी हाल्न लगाएका छन्। अध्यक्षका उम्मेदवार केसीले असन्तुष्ट पक्षलाई मिलाएर लैजान हदैसम्मको प्रयास गरे पनि नसकेको बताए। बहुपद सिर्जना गरेर भए पनि मिलाएर लैजान खोजेका थियौं, उनले भने, तर, सकिएन। पूर्वअध्यक्ष देवमान हिराचन पनि एनआरएनएको पक्षमा उभिएका छन्। संस्थापक अध्यक्ष डा उपेन्द्र महतो, पूर्वअध्यक्षहरू जीवा लामिछाने, रामप्रसाद थापा, भवन भट्ट एनआरएनए फुट्न नहुने पक्षमा छन्। महतो तथा लामिछानेले आचार्य समूहलाई पनि मिलाएर लैजान अन्तिम प्रयास गरिहरेका छन्। अमेरिका, बेलायत, अष्ट्रेलिया र जापानका राष्ट्रिय समन्वय समितिले एनआरएनएलाई सदस्यता शुल्कसमेत बुझाएका छैनन्। एनआरएनएको विधानले तीन तहको प्रतिनिधि छनोटको व्यवस्था गरेको छ। त्यसअनुरूप नै ३ हजार ६ सय प्रतिनिधि छनोट गरिएको थियो। तर, घलेले १ हजार प्रतिनिधि विधानविपरीत आएको भन्दै खारेज गर्न माग गर्दै आएका थिए। पहिलोपटक अनलाइन भोटिङको व्यवस्था गरिएको छ। अध्यक्षकी प्रत्यासी थापाले संघलाई बचाउने बेला आएको बताइन्। संस्था फुटेर कसैको हित नहुने उनको भनाइ छ। कमीकमजोरीलाई सबैले आत्मसाथ गरेर विवाद मिलाउन सकिन्छ, उनले भनिन्।"
स्वार्थमा अडिएको गठबन्धन,"नेपालमा २००७ सालमा २ सय वर्ष लामो इतिहास बोकेको राणा शासनको अन्य हुँदै प्रजातन्त्रको स्थापना भयो। नेपालको इतिहासमा निकै ठूलो राजनीतिक परिवर्तन भएको थियो त्यो। तर, त्यसपछि पनि यस्ता ठुल्ठूला शासकीय परिवर्तनहरू हुँदै आएका छन्। जहानियाँ राणा शासनदेखि ३० वर्ष लामो निर्दलीय पञ्चायती व्यवस्था भोगेका नेपालीले २०४७ सालपछि खुला बहुदलीय व्यवस्थाको अभ्यास पनि गर्ने अवसर पाए। २०४७ सालमा जारी बहुदलीय संसदीय अभ्यासको करिब १५ वर्षसम्म अभ्यास गरेपछि मुलुकमा फेरि राजनीतिक परिवर्तन भयो। आन्दोलन र संघर्षकाबीच २०६३ सालको परिवर्तनपछि संघीय लोकतान्त्रिक र गणतान्त्रिक बहुदलीय संसदीय प्रणालीको अभ्यासमा छौं। २०६३ सालको राजनीतिक परिवर्तनपछि जनताको संविधानसभाले नेपालको संविधान जारी गरेको थियो। यसको प्रयोग र कार्यान्वयन गर्दै ६ वर्षदेखि आजसम्म आउँदा हाम्रा राजनीतिक दल र दलका नेताले सत्ता प्राप्तिकै लागि गठबन्धन गरे। विभिन्न व्यावसायिक संघसंगठनदेखि स्थानीय तह र प्रादेशिक तह हुँदै केन्द्रमा संघीय संसद्् र सरकार गठनसम्म पनि गठबन्धनकै आधारमा अगाडि बढ्ने चर्चा चलिरहेको छ। ३० वर्षीय पञ्चायती व्यवस्थामा जन्मिए हुर्किएका अहिलेका नेताहरूमा भाषण, कुरा र कानुन बहुदलीय तर प्रयोग र व्यवहार निर्दलीय देखिन थालेको छ। गठबन्धन र संयुक्त सरकार अनि संयुक्त उम्मेवार भन्नु दललाई कमजोर पार्नु हो। गठबन्धनका आधारमा चुनाव लड्छौं भन्नुलाई हाम्रा राजनीतिक नेताहरू दलीय प्रतिस्पर्धाबाट विमुख भएर निर्दलीय स्वभाव र संस्कार देखाउँदैछन् भन्नु अतिशयोक्ति नहोला। किनभने त्यो अवस्थामा कुनै दल गठबन्धनकै आधारमा चुनावमा प्रतिस्पर्धा नै गर्दैनन्। कुनै दलले आफ्नो दलको समर्थक मात्र नभई अर्कै दलका समर्थकको भोटको आशा गर्छन्। हाम्रो देशका राजनीतिक दलबीचको गठबन्धनमा राजनीतिक उद्देश्य प्राप्ति र जनतालाई सुशासन र विकास दिने उद्देश्य कम छ। त्यसभन्दा बढी सत्ता प्राप्तिको उद्देश्य रहेको प्रष्ट देखिन्छ। त्यसैले यसलाई अति नै भइसकेको अवस्था मान्न सकिन्छ। किनभने गठबन्धन के उद्देश्यले गरिए र कस्ता दलहरूबीच भए भन्ने हामीले देखेकै छौं। यसअघिको स्थानीय निर्वाचनमा कांग्रेस र माओवादीले गठबन्धन गरेर एमालेलाई एक्ल्याउने प्रयास गर्दा एमालेसँग राप्रपा गएर मिल्यो। त्यसको ६ महिना नबित्दै एमाले र माओवादीको गठबन्धन बन्यो। राप्रपा गएर कांग्रेससँग मिल्यो। यो विचार मिलेका कारण भएको गठबन्धन थिएन। यो त नितान्त सत्ता स्वार्थका लागि मात्रै भएको गठबन्धन थियो। चुनाव आफ्नो क्षमताका आधारमा लड्ने हो। आफ्नो सिद्धान्तका लागि लड्ने हो। अरूले सहयोग गर्ला र जितौंला भन्दै हिँड्ने मार्ग नै गलत हो। अहिले पनि एमसीसीको चर्को विरोध गर्दै आएका दलहरू सत्ता गठबन्धन जोगाउनकै लागि एमसीसीको पक्षमा मतदान गर्न गए। एमसीसी पारित भयो तर उनीहरूले संसद्बाट बाहिर निस्किएर फेरि एमसीसीको विरोध गरे। जब कुनै कुरा आफूलाई गलत लागिरहेको छ भने त्यसको स्पष्ट विरोध गर्न सक्नुपर्छ। तर, गठबन्धन जोगाउने नाममा आफूले गलत भनिरहेको कुराको सही ठाउँमा विरोधसमेत गर्न नसक्ने र बाहिर जनताको आँखामा छारो हाल्ने प्रयास भइरहेको देखिएको छ। यसले पनि प्रष्ट पारिसकेको छ कि यो गठबन्धन सत्ता प्राप्तिका लागि बाहेक अन्य कुनै उद्देश्यका लागि भएकै छैन। यत्तिका नागरिकलाई सहिद बनाइयो। जनताका छोराछोरी मारिए। धेरै पटकका आन्दोलन मुलुकले व्यहोर्यो। राजनीतिक परिवर्तन पनि भए। संविधानहरू पनि परिवर्तन पनि भए। तर, राजनीति दल र तिनका नेता भने सुध्रिएनन्। यो नेपाली जनताका लागि ठूलो दुर्भाग्य हो। अब नसोचेको विद्रोह जनताबाट हुनसक्छ। नसोचेको विद्रोह कुनै त्यस्तो आइपर्न सक्छ। जसले यी नेता र दलको नामोनिशान मेटाइदिन सक्छ। त्यसलाई हामीले ब्यहोर्नुपर्ने दिन कतै नआओस्। बेलैमा राजनीतिक दल र तिनका नेता सुध्रिउन्। होइन भने जनताले त्यसको नतिजा देखाइदिने छन्। राजनीतिक संस्कार र राजनीतिक सिद्धान्त नै फरक भएका अनि राजनीतिक रूपले हिँड्ने बाटो नै फरक किसिमले अपनाएका त्यस्ता राजनीतिक दलबीच कसरी गठबन्धन भयो ? जनता देशका मालिक हुन्। उहिले राणाशाहका पालामा जस्तो जनतालाई रैती ठान्ने दिन गए। दलको शीर्ष नेता हुँ भन्दैमा विचार नै नमिल्ने दलसँग गठबन्धन गरिदिने र शुभचिन्तक मतदातालाई पनि त्यहीविपरीत विचारधारा भएको दलको उम्मेदवारलाई भोट हाल भनेर उर्दी सुनाउँदै गर्दा नेताहरूले बुझ्नुपर्छ। मतदाता तिनीहरूको विचार मान्न बाध्य हुने छैनन्। किनभने मतदान गर्नु उनीहरूको स्वतन्त्र अधिकार हो। आजका जनताको कसैले भोट हाल भन्दैमा हाल्ने वाला पनि छैनन्। राजनीतिक दलले त्यो कुरालाई बुझ्नुपर्छ। मतदाताको विचार प्रजातान्त्रिक छ भने उसले कांग्रेसजस्तो दलको समर्थन गर्ने हो। आफ्नो बुझाइ र समर्थनका कारण एमालेमा भोट हाल्ने हुन्। वामपन्थी विचारधारा भएका मतदाता माओवादीतिर ढल्किने हुन्। यस्तै अन्य दलमा। अब नेताले आफ्नो वामपन्थी मतदातालाई कांग्रेसलाई भोट हाल भन्ने वा प्रजातान्त्रिक विचार भएको मतदातालाई माओवादीलाई भोट हाल भन्ने गर्न थाले भने जनताले मान्नैपर्छ भन्ने बाध्यता छैन र मान्दैनन् पनि।कम्युनिष्ट राजनीतिक शक्ति संसारमा कहीँ अर्कोविपरीत शक्तिसँग गठबन्धन गर्न खोज्ने कम्युनिष्ट कतै होला र ? नेपालमा अहिले नेपाली कांग्रेसले फरक धारको कम्युनिष्ट शक्तिसँग गठबन्धन गरेर चुनावमा जान्छ भने योभन्दा राजनीतिक सिद्धान्तमा देखापर्ने विचलन अरू के हुन सक्छ ? जसरी अहिले आउन लागेको नेपाल बारका चुनावका लागि गठबन्धन उम्मेदवार तय गरियो। त्यसैगरी स्थानीय, प्रादेशिक र संघीयमा पनि यस्तै गठबन्धन हुने र गर्ने हो। त्यसो हो भने यो संघीय लोकतान्त्रिक बहुदलवाद र यसलाई व्यवस्थित गर्ने नेपालको संविधान राजनीतिक दल तिनका नेताकै कारणले असफल भएको घोषणा गर्नु बाहेक केही होला जस्तो लाग्दैन। त्यसैले अहिलेका सत्ताधारी राजनीतिक दल र नेताले कुनै समय केपी ओलीको मोनोपोलीका विरुद्ध गठबन्धन बनाए। अदालत प्रयोग गर्दै सत्तारोहण गर्न पुगे। अब भने त्यो गठबन्धनलाई त्यत्तिमै सीमित राखेर त्योभन्दा अगाडि आउने सबै चुनाव आआफ्ना दलीय सिद्धान्तमा रहनुपर्छ। त्यसका आधारमा आआफ्ना पहिचान र घोषणापत्रका आधारमा दलीय प्रतिस्पर्धाबाट लड्ने र निर्वाचित हुने विकल्प प्रयोग गर्नु नै उपयुक्त हुन्छ। यही नै यो संविधानको सबल कार्यान्वयन र व्यवस्थाको सहज उपयोग हुन सक्छ। अन्यथा मुलुकले अर्को राजनीतिक दुर्घटना ब्यहोर्नुपर्नेमा दुईमत नहोला। यसलाई कांग्रेस नेतृत्वले सोच्नु आवश्यक छ। ठूलो भाउ खान पाइएला भनेर गठबन्धनका दलबलसहित चुनावमा भाग लिन जाँदा भोलि जनताले स्विकार्न गाह्रो पर्नेछ। चुनाव आफ्नो क्षमताका आधारमा लड्ने हो। आफ्नो सिद्धान्तका लागि लड्ने हो। अरूले सहयोग गर्ला र जितौंला भन्दै हिँड्ने मार्ग नै गलत हो। त्यसैले माओवादी र समाजवादी लगायतका दलहरू जसरी पनि गठबन्धन जोगाऔं भनेर नलागेको नै राम्रो हुन्छ। सकिन्छ भने आफ्नो स्पष्ट विचार बनाऊ। त्यो विचारलाई जनतासमक्ष राखौं। जनतालाई चित्त बुझ्यो भने भोट दिन्छन्। अन्यथा, अरूको सिद्धान्त र विचारमा चुनाव लड्दा आफ्नै अस्तित्व संकटमा पर्न सक्छ। अहिले चुनावमा मिलेर जाँदा भोलि केही बढी सिट पनि जितिएला। तर, के त्यसपछि यो गठबन्धन सधैं टिक्छ भन्ने छ ? छैन र टिक्न पनि सक्दैन। गठबन्धन एउटा स्वार्थ हो। यसमा सबै दलको आआफ्नो स्वार्थ लुकेको छ। त्यो स्वार्थ पूरा भएपछि साथ छोड्दैन भन्ने त छैन नि! त्यसैले स्वार्थको राजनीतिले लक्ष्य भेट्न सकिँदैन। कसले कुन समयमा कसको खुट्टा तान्छ, पत्तै हुँदैन। अघिल्लो चुनावमा गठबन्धन गरेर पछि एकै दल भएका एमाले माओवादीको त यस्तो हविगत भयो। विचार सिद्धान्त नै नमिल्ने दलहरू बीचको अवस्था कस्तो होला ? एकै पार्टीमा त आन्तरिक द्वन्द्व हुन्छ भने विभिन्न फरक धार भएका पार्टीको अवस्था एउटै रहन्छ भन्ने ग्यारेन्टी कहाँ छ ? त्यसैले यसलाई गठबन्धनमा जोडिएका दलहरूले सोच्नुपर्छ। गठबन्धनमा पनि कांग्रेसले बढी नै सोच्नु आवश्यक छ। एमसीसी जस्तो राष्ट्रियतासँग जोडिएको विषयमा गठबन्धनमा सहमति जुटाउन यति हम्मेहम्मे पर्यो भने भोलिका दिनमा यस्ता विभिन्न मुद्दा देखिनेछन्। अहिले पनि गठबन्धन भित्रैका दलका नेताहरू एमसीसीको विपक्षमा उभिए। यस्तो अवस्थामा चुनावमा सँगै उभिँदा जनताले कसरी विश्वास गर्लान् ? त्यसैले जुन उद्देश्यका लागि गठबन्धन बनेको थियो, त्यो उद्देश्य पूरा भएको छ। त्यसैले चुनावमा गठबन्धन होइन, सामथ्र्य देखाऔं। विचार र सिद्धान्तमा चुनाव जितौं। गठबन्धनको आस नगरौं।"
क्लाइमेट बैंक बनाएर जलवायु परिवर्तनमा लगानी गर्दैछौं,"पुँजीगत खर्च जीडीपीको ५६ प्रतिशत हुन्छ। नेपालले जीडीपीको १ प्रतिशत जति ऋणको ब्याज तिरिरहेको छ। डा चन्दन सापकोटासार्वजनिक व्यवस्थापन अर्थशास्त्री, सार्वजनिक व्यवस्थापन वित्तीय क्षेत्र र व्यापार विभाग दक्षिण एसिया विभाग एसियाली विकास बैंक (एडीबी) सरकारले प्रत्येक वर्ष चालू खर्च तथा पुँजीगत (विकास) खर्चमा खर्बौंको बजेट छुट्टयाउँछ। यसमा हुने विकास खर्च विदेशीकै ऋणबाट चल्ने गरेको छ। मुलुकको आफ्नै स्रोत नहुँदा विदेशीमा निर्भर पर्नु परेको हो। पछिल्लो ६ वर्षमा १ हजार ६ सय ११ आयोजनाका लागि २० खर्ब २३ अर्ब रुपैयाँ वैदेशिक सहायता भित्रिएको छ। यद्यपि सरकार आगामी आर्थिक वर्षको बजेट तयारीमा जुटिरहेको छ। यसमा दातृ निकायहरूसँग ऋणका लागि सहयोग लिनेछ। यसैक्रममा एसियाली विकास बैंक (एडीबी)का सार्वजनिक व्यवस्थापन अर्थशास्त्री डा चन्दन सापकोटा नेपालमा छन्। यस मौकामा समग्र दातृ निकायले नेपाललाई गर्ने सहयोग र मुलुकको अर्थतन्त्रमा केन्द्रित भएर उनै डा सापकोटासँग अन्नपूर्णकर्मी ममता थापाले गरेको कुराकानी : नेपालको अर्थतन्त्रलाई कसरी नियाल्नुभएको छ ?अहिले नेपालको अर्थतन्त्र अलिकति जोखिमपूर्ण दिशामा छ। खुला अर्थतन्त्र गर्दा पनि आर्थिक गतिविधि तीव्र रूपमा बढेर प्रगति गर्न सकेको छैन। यसमा सरकार चिन्तित देखिन्छ। अहिले मूल्यवृद्धि बढ्दै गएको छ। यो बाह्य कारणले हो। रूस र युक्रेनको युद्धले खाद्य र पेट्रोलियम पदार्थको मूल्य बढेको छ। अझै बढ्दै जाने देखिन्छ। मुद्रास्फीति दबाबमा छ। यो भइराख्छ। बैंकिङ क्षेत्रमा कोभिडपछि नियमन खुकुलो बनाएर कर्जा बढी गयो। विभिन्न पुनर्कर्जा, व्यवसाय निरन्तर कर्जा लगायतको सुविधा दिएकालाई लगेर घरजग्गा र सेयरमा लगानी गरे। त्यो क्षेत्रको पैसा बढ्यो तर बैंकमा तिर्न नसक्दा निष्क्रिय कर्जा बढ्दै जाने भयो। यस्तो भएपछि कर्जा नोक्सानी व्यवस्था (लोन लस प्रोभिजनिङ) गर्नुपर्यो। यसले झन् तरलता अभाव बढेको हो। तरलताको चाप अझै बढ्ने संकेत देखिएको छ। खुकुलो नियमनलाई कसिलो वनाएपछि तरलतामा दबाब पर्छ। अर्कोतर्फ मुलुकले कमाउने डलरको सञ्चिति कम हुँदै गएको छ। भोलिका दिनमा नेपाली मूल्य झन् अवमूल्यन हुन्छ। किनभने धेरै वर्षपछि (करिब १० वर्ष) अमेरिकाको केन्द्रीय बैंकले ब्याजदर बढाउने भएको छ। यसो भएपछि लगानीकर्ताहरू त्यहाँ जान्छन्। जसले गर्दा डलरको मूल्य झन् उच्च हुन्छ। यसो हुनासाथ ऋणको भारदेखि खरिद मूल्य सबै बढ्ने हुन्छ। यो सबै कारणले अर्थतन्त्र जोखिमतिर गइरहेको छ। २००७ सालदेखि नेपालको विकास दातृ निकायकै ऋण र अनुदानले थेगेको छ। तर, पनि मुलुकको विकास किन नभएको होला ?सरकारको अधिकांश खर्च राजस्वबाट हुन्छ। बजेटको करिब ८० प्रतिशत सरकारको पैसा हो। दातृ निकायबाट आउने पैसा पुँजीगत खर्चमा जान्छ। यसमा पनि सबै त जाँदैन। पुँजीगत खर्चको ठूलो हिस्सा भने दातृ निकायबाट आउने गरेको छ। विभिन्न विकासका लागि खर्चिएको हुन्छ। प्रगति नभएको होइन। जलविद्युत् बनेर थपिँदै गएको छ। तर, जुन तहको माग छ त्योअनुसार आपूर्ति भइरहेको छैन। यस्तो अवस्था जलविद्युत्मा मात्रै होइन, सडकमा पनि छ। जसरी काठमाडौंमा जनघनत्व बढ्दै छ, त्यहीअनुसारको पानी, सडक, जलविद्युत् आदिको पूर्वाधार बढेको छैन। यहाँका योजनाहरू केही भइसकेपछि (रियाक्टिभ) मात्रै निराकरण गर्नेतर्फ जान्छ। तर, पहिल्यै सक्रिय (प्रोएक्टिभ) भएर सोच्ने बानी छैन। यो बजेट वनाउने प्रक्रियादेखि मध्यकालीन खर्च योजनाहरू पछिका लागि सोचेर बनाइएको हुँदैन। यसकारण सधैं पहिलाकै हिसाबमा काम हुन्छ। प्रणाली नयाँ आए पनि पुरानै ढंगले काम गर्दा नेपालमा परिवर्तन आउन नसकेको हो। पुँजीगत खर्च बढेन भनेर २० वर्षदेखि भन्दै आएको तर अहिलेसम्म उही अवस्था छ। हामी जस्तै ऋण तथा अनुदान लिने मलेसिया, थाइल्यान्ड, कोरिया जस्ता मुलुक ३० वर्षकै बीचमा मुलुकमा ठूलो विकास भयो। नेपालमा किन सम्भव भएन ?नेपालमा दीर्घकालीन दृष्टिकोण भएन। ती देशमा दीर्घकालीन योजना थिए। नेतृत्व गर्ने व्यक्ति सक्षम थिए। ती देशमा लगानी र व्यापार खुला गरिएको थियो। सामान निर्यातमा कर नलगाउने व्यवस्था थियो। त्यहाँको सरकारले औद्योगिक रणनीतिक क्षेत्रमा लगानी गथ्र्यो। यसमा खुला प्रतिस्पर्धा गरेर यस्ता केहीँ क्षेत्रलाई प्रवद्र्धन गर्ने गरी लगानी गरेको थियो। जस्तै : सिंगापुर वित्तीय हव भएको छ। दक्षिण कोरियामा स्यामसङ जस्ता उद्योगहरू सरकारकै सपोर्टमा अहिलेको स्थानमा आउन सकेका छन्। ती मुलुकको सरकारले लिएको दृष्टिकोण र व्यवसायलाई बढाउन दिएको पूर्वाधारहरू पनि गुणस्तरीय थिए। नेपालमा पनि नदिएको होइन। व्यवसायलाई पुनरुत्थान गर्न, व्यवसाय निरन्तरता कर्जा र पुनर्कर्जा, सहुलियतपूर्ण कर्जा दिइएको छ। तर, यो भने टालटुले मात्रै हो। त्यो तहको छैन। यस्ता राहतले मात्रै कायापलट गर्दैन। उनीहरूले चल्नै नसक्ने उद्योगलाई बचाएर राखेन। नत्र घाटा हुन्छ। तर, नेपालमा सार्वजनिक संस्थाहरू घाटामा छन्। ४१ वटा सार्वजनिक संस्थान छन्। त्यसमा पाँचवटाले उत्पादन गरेका छैनन्। १३ वटा घाटामा छन्। आयल निगममा पनि पेट्रोलियम पदार्थको किनबेचमा एकाधिकार छ। कतिपय संस्था अलिकति पैसा कमाउने तर लिएको कर्जा तिर्न नसक्ने स्थिति छ। जस्तैः सन् २००६ तिर विद्युत् प्राधिकरणमा लगानीकर्ता आएर लगानी गरेका थिएनन्। त्यतिबेला सरकारले प्राधिकरणको २७ अर्ब कर्जा काजबाट हटाइदिएको थियो। त्यसपछि प्राधिकरणको ऋण कम रहेछ भन्दै लगानीकर्ता आए। अहिले पनि ऋण सञ्चित हँुदैछ। नाफा कमाए पनि ऋणको भार पनि छ। यस्तै, नेपाल एयरलाइन्सको हालत पनि त्यस्तै छ। ६३ वर्षअघि यूएसआईडीले २०२५ वर्ष लगानी गर्दा पनि नेपालको अवस्था उस्तै भएपछि यस्तै प्रश्न गरेको थियो। उनीहरूले प्राध्यापक ल्याएर अध्ययन गराएका थिए। भनेपछि केही परिवर्तन नै भएन त ?परिवर्तन त केही भयो तर जुन रफ्तारमा हुनुपर्ने भएन। सरकारी सेवा नै सुस्त भइदिएको छ। अझै सरकारी कार्यालयमा टिकट थुक लगाएर ढड्डामा फाइल राख्ने युगमै छौं। जबकि सरकारले नागरिक एप ल्याएको छ। सबै यसबाट गर्न सम्भव छ। हामीले त्यो तहको सोच अगाडि सार्न सक्दैनौं। बल्ल नेपाल राष्ट्र बैंकले इन्टरअपरेटर प्रणाली बनाएको छ। यो पहिल्यै हुनुपथ्र्यो। प्रविधिमा फड्को मार्न नसकेका कारण पनि हो। सरकारी सेवा पछाडि पर्नुका अन्य कारण के देख्नुहुन्छ ?छिटो विकास हुन नसक्नुको कारण रियाक्टिभ योजनामा कमजोर हुनु हो। साथै राजनीतिक अस्थिरता पनि हो। उदारीकरणमा जाने बेला माओवादी द्वन्द्व सुरु भयो। सन् १९९२ बाट १९९५ सम्मको आर्थिक वृद्धि ६ प्रतिशत थियो। विस्तारै विकास हुन लागेको उद्योग कलकारखाना माओवादी द्वन्द्वले चकनाचुर भयो। त्यसपछि राजाले कू गरे। लोकतन्त्र आयो। यस क्रममा गोलमोल भयो। यसपछि राजनीति तह र कर्मचारी तह गाँजिएर गयो। पहिला कर्मचारीहरूले स्वतन्त्र रूपमा काम गर्ने बानी हुन्थ्यो। तर, यसपछि कर्मचारीले राम्रोसँग मिलेर काम गरेनन्। यो विकृति देखिएको छ। यस्तै गन्जागोलले मुलुकको विकास हुन नसकेको हो। क्रिटिकल जङचरले देशको पुनरुत्थान नयाँ ढंगले गर्न सकेन। भूकम्पपछि अन्तर्राष्ट्रिय स्तरबाटै भूकम्प पुनर्निर्माणका लागि चार विलियन डलर सहयोग गर्ने प्रतिबद्धता गरे। त्यतिबेला १४ जिल्ला तहसनहस भए। १७ वटा पनि सीमित प्रभावित भएको भनेपछि यस्तो सहयोग आउन लागेको थियो। यसबेला एडीबी, वल्र्र्ड बैंक, यूएसआईडी, चीन, भारत, अरेबियन मुलुकले सहयोग गर्ने भनेको थियो। नेपालले यसलाई समात्नै सकेन। पुनर्निर्माण प्राधिकरण गठन गर्नै समय लाग्यो। त्यही राजनीतिक किचलो भयो। सडकहरू वनाउँदा प्रकोप आए पनि असर नगर्ने गरी छेउछाउमा नालीको व्यवस्था गर्ने लगायतको नयाँ ढंगको सोच खासै आउँदैन। अर्को ठेकेदारहरूको क्षमता पनि कमजोर देखिन्छ। उनीहरूले पनि आधुनिक तरिकाको सोच राखेका छैनन्। यद्यपि परिवर्तन भएको छ। द्रुत गतिमा भने हुन सकेन। नेपालले एडीबी, वल्र्र्ड बैंकलगायत ठूला दातृनिकायबाट लिने सहयोगको सदुपयोग भए नभएबारे कसरी हेरेको छ ?एडीबीले धेरैजसो सरकारको बजेटमै पारेर ऋण दिएको हुन्छ। द्विपक्षीय दातृनिकायहरू आफैंले खर्च गर्ने गरी दिन्छन्। किनभने स्थानीय तहमा काम गर्दा योजना र खर्च गर्ने क्षमता हुँदैन। अपचलन हुने जोखिम पनि बढी हुन्छ भनेर उनीहरूले बजेटभन्दा बाहिर गएर कार्यक्रम गर्छन्। तर, सरकारलाई खबर गर्छन्। एडीबी र वल्र्ड बैंकले भने धेरैजस्तो पुँजीगत खर्च कभर हुने गरी दिएको हुन्छ। सरकारले अनुरोध गरेको परियोजना सबैमा लगानी गर्न सक्दैन। किनभने यस्ता संस्थाको पनि प्रत्येक देशलाई कति खर्च गर्ने भन्ने सिलिङ हुन्छ। सरकारलाई ऋण दिने सम्झौता भएअनुसार बजेटमा उल्लेख गरी रातो किताबमा राख्छ। पहिलो त्रैमासमा सरकारले खर्च गरेको बिल ल्याएर एडीबीलाई दिन्छ। सो बिल कति ठीक छ वा छैन जाँच गर्छ। अपचलन भएको देखिएमा कुनै ठेकेदार कालोसूचीमा परेको छ भने त्यस्तोलाई भुक्तानी गर्दैन। सही तरिकाले समयमा खर्च गरेको छ भने मात्रै सरकारलाई भुक्तानी गर्छ। सरकारले खर्च गर्ने क्षमता नबढाएसम्म पैसा जाँदैन। सडक, विद्युत्लगायत परियोजना जुन लागत र समयमा बनाउन भनिएको हुन्छ, सोहीअनुसार नभए एडीबीबाट पैसा आउँदैन। सरकारसँग एडीबीले केमा समन्वय गरिरहेको छ ?स्थानीय तह, प्रदेश र केन्द्रको आआफ्नै खर्च र राजस्व उल्लेख गर्ने सफ्टवेयर हुन्छ। यसमा अब तीनवटैको सफ्टवेयर गाभ्ने बेला भयो। अहिले अर्थ मन्त्रालयले अबको ३४ महिनामा काम सक्ने गरी तीनै तहको तथ्यांक उपलब्ध हुने खालको प्रणाली बनाउँदै छ। अब कुन खर्चको शीर्षकमा कुन चाहिँ गयो भन्ने थाहा हुन्छ। यसमा सरकारले एडीबीसँग पनि काम गरिरहेको छ। विश्व नै जलवायु परिवर्तनको एजेन्डालाई प्राथमिकता दिइरहेका बेला एडीबीले भने नेपालमा सो क्षेत्रका लागि के कस्तो प्राथमिकता दिएको छ ?अहिले एडीबीको फोकस भनेकै क्लाइमेट बैंकको हिसाबले जाने भन्ने छ। अबको मध्यकालीन अवधिसम्म १ सय अर्ब डलर क्लाइमेट फाइनान्समा खर्च गर्ने भन्ने छ। यो समग्र एसियाका लागि हो। एडीबीको अबको फोकस नै यो भएपछि नेपालमा पनि केही हुन्छ। अहिले नेपालमा जलवायु परिवर्तन भइरहेको छ। यसमा घरायसीदेखि अर्थतन्त्रसँगको क्रियाकलापलाई अनुकूलन गर्दै जाने भन्ने छ। अर्को, खेती गर्दा तापक्रम बढ्दै गएको छ भने सोही मौसम सुहाउँदो बीउबिजन लगाउने, धेरै पानी नभए पनि फल फल्ने खेती गर्ने हो। सिँचाइको व्यवस्था गर्ने, बाढी आउँदा नबगाउने सडक बनाउने जस्ता काम गर्न सकिन्छ। घरहरू बनाउँदा मापदण्ड अपनाउने लगायतमा केन्द्रित भइरहेको छ। अब झन् बढी हुन्छ। अब एडीबीले विभिन्न देशमा जलवायु परिवर्तनमै केन्द्रित भएर कर्मचारी बढाउने योजना बनाएको छ। त्यसो भए जलाशययुक्त परियोजना के भइरहेको छ ?वर्षात्को ढाँचा परिवर्तन भएको छ। यसो हुँदा अब सिँचाइ प्रणाली बनाउन सक्छौं। ड्याम वनाउन सक्छौं। नेपालले विद्युत् धेरै उत्पादन गर्न थालेपछि जलाशययुक्त परियोजना तनहुँ आउँदै छ। भारतबाट विद्युत् आयात गर्न नपर्ने अवस्था आएपछि यस्ता परियोजनाले धेरै विद्युत् खपत हुने समयमा प्रयोग गर्न सहज हुन्छ। हामीसँग विद्युत् सरप्लसमा भए पनि हरेक दिन हजार मेगावाट विद्युत् भारतबाट ल्याउने गरेका छौं। जलाशय बनेपछि किन्नु पर्दैन। तनहुँ हाइड्रोपावर १४० मेगावाटको जलाशययुक्त छ। यो आएपछि धेरै सहयोग पुग्छ। यससँगै खास कस्ता परियोजना प्राथमिकतामा पर्छन् ?विद्युत् उत्पादनमा जोड दिएसँगै अब विद्युतीय यातायातमा काम गर्न एडीबी केन्द्रित भएको छ। यस्तो गाडी प्रयोग गर्नासाथ डिजेल र पेट्रोलको खपत कम हुन्छ। यसो हुँदा आयात कम हुन्छ। जसले बाह्य व्यापार घाटा कम हुन जान्छ। यसो हुँदा नेपालको विदेशी मुद्राको सञ्चिति बढ्ने भयो। सञ्चिति बढे विदेशी लगानीकर्ताहरूले विश्वास गर्ने वातावरण बन्छ। यसकारण पनि अब विद्युतीय यातायातलाई प्राथमिकता दिनुपर्छ। चार्जिङ स्टेसन बनाउने आदि काम राष्ट्रिय योजना आयोगमा मध्यकालीन योजनाअन्तर्गत परेको छ। सरकारले यूएनएफसीसी फोरम फर क्लाइमेट चेञ्जलाई जलवायु परिवर्तन नियन्त्रणमा कुन देशले केके योगदान दिन सक्छन् भनेर कागजात बुझाएको छ। २०३० भित्र नेपाल कार्बन न्यूट्रलमा राख्ने भनेको छ। यस्ता कार्बनलाई वनजंगलले नियन्त्रण गर्छ। नेपालले सामुदायिक वनको अवधारणाबाट वनक्षेत्रलाई फराकिलो पार्दै गएको छ। यही कारण नेपालले क्लाइमेट फन्डबाट पैसा पनि पाएको छ। मेलम्ची खानेपानीमा एडीबीको पनि सहयोग छ। तर, बाढीले पारेको प्रभावले प्राविधिक पक्ष कमजोर देखियो नि!यसमा धेरै समयमा धेरैले काम गरे। प्राकृतिक प्रकोपको अनुमान गर्न सम्भव छैन। २० वर्षअघि यस्तो होला भनेर अनुमान गर्ने अवस्था भएन। मेलम्चीमा जति उतारचढाव भए पनि अहिले एडिसनल फाइनान्स भनेर फेरि पूरा गर्नतर्फ लागिएको छ। पछिल्लो समय भएको बाढीले पूर्वाधारहरू बिग्रिए, पुरिए। त्यत्तिकै अलपत्र छोड्ने कुरा भएन। अहिले काम भइरहेको छ। यसमा जलवायु परिवर्तनको पाटो सशक्त आउँछ। अब यस्ता प्रकोपबाट कम क्षति होस् भन्ने उपाय अपनाइन्छ। अधिकांश यस्ता सहयोग प्राविधिक र परामर्शदाता (अनुदानको २०२५ प्रतिशत) कै नाममा बिदेसिने गरेको छ। दिए जस्तो गरेर उल्टै लिएर जाने देखिन्न र ?कुनै समय नेपालसँग प्राविधिक क्षमता भएका ठेकदार थिएनन्। तर, अहिले केही देखिएका छन्। कतिपय परियोजनामा परामर्शदाता विदेशी नै चाहिन्छ। जस्तै, त्रिभुवन अन्तर्राट्रिय विमानस्थल, भैरहवा विमानस्थल। यसमा गिट्टी, बालुवा आपूर्ति गर्न सक्लान् तर यसको सिस्टम मापन गर्न, क्यालिब्रेसन गर्न यहाँको कम्पनीले सक्दैनन्। विदेशबाटै आउँछन् र पैसा लिएर जान्छन्। ठेक्का उनीहरूको भए पनि कामदार नेपाली हुन्छन्। अब यो अभ्यास कम गर्नुपर्छ। अलिकति पैसा नेपाल आउँछ, बढी पैसा बाहिरै जान्छ। अब नेपालको यस्तो क्षमता विकास गर्नुपर्ने हुन्छ। पूर्वाधार विकासमा पनि नेपाली कम्पनीले विदेशी जोइन्ट भेञ्चरसँग मिलेर बोलकबोल गर्छन्। यद्यपि एडीबीले समग्र विकासोन्मुख मुलुक र नेपाललाई हेर्ने नजरमा केही फरक छ कि ?त्यसो हुँदैन। आवश्यकताको हिसाबले नेपालको प्रतिव्यक्ति आम्दानी र अन्य केही सूचकलाई मिलाएर नेपाल अनुदानमा योग्य हुने कि नहुने भन्ने हो। एडीबीले ऋण र अनुदान दुवै दिन्छ। अहिले ऋण मात्रै दिएको छ। किनभने निश्चित प्रतिव्यक्ति आय डलरमा र मुलुकको सार्वजनिक ऋणको अवस्था हेरेर देशको विकासको अवस्था हेरेर अनुदान पाउने कि यसमाथि ऋण पाउने भन्ने कार्यविधिअनुसार गणना हुन्छ। यसअन्तर्गत नेपालले करिब ५ वर्षअघि पूरा गरिसकेको थियो। यसैले अब नेपाल निम्न मध्यम आय भएको मुलुक भइसक्यो। अझ विकासोन्मुख मुलुक (एलडीसी)बाट ग्रयाजुएसन पनि हुने बेला भइसकेको थियो। कोभिडले गर्दा सन् २०२६ मा सरेको छ। कतिपय अवस्थामा मुलुकले तिर्न नसक्दा ऋण मिनाहा पनि गर्छन् भनिन्छ। अहिलेसम्म नेपालको सन्दर्भमा ऋणलाई अनुदानमा बदलेर मिनाहा गरिएको स्थिति छ त ?सन् २००० मा डेब्ट रिलिफको ठूलो अभियान भएको थियो। यसमा धेरै सेलेब्रेटीले पनि दबाब दिएर अफ्रिकाको ऋण मिनाहा भएको थियो। त्यसमा नेपाल पनि जाउँ भन्दै थियो। सो अवधिमा नेपालको ऋण जीडीपीको ६० प्रतिशतकै हाराहारीमा थियो। तर, त्यतिबेला नेपालले थेग्न सक्छ भनेर गइएन। यस्तोमा जाँदा धेरै आर्थिक पुनर्संरचना गर्नुपर्ने हुन्छ। त्यत्तिकै मिनाहा गर्दैन। शर्तहरू राख्छ। त्यतिबेला नेपाल नगए पनि गरिबी निवारणको रणनीति लिएर आएको थियो। कोभिड भएपछि एडीबीले नेपालको ब्याज भुक्तानीका लागि समयावधि थपिदिएको थियो। आन्तरिक ऋणको ब्याजभन्दा एडीबीको ब्याज त्यति ठूलो पनि होइन। कुल गार्हस्थ्य उत्पादन (जीडीपी)को ०५ प्रतिशतको हिसाबले ६ वर्षअघि ब्याज तिथ्र्यौं भने अहिले एक प्रतिशतमा पुगेको छ। ऋण जीडीपीको १० प्रतिशतको हिसाबले बढेको छ। मुलुक लोकतन्त्रमा गएपछि धेरै ऋण लियो। स्थानीय तहलाई बाँड्नु पर्ने भयो। त्यो बेला धेरै बढ्यो तर ब्याज भुक्तानी पनि गरेका छौं। यसलाई सरकारले हेर्नुपर्ने देखिन्छ। ब्याज भुक्तानी यसरी बढ्दै गयो भने थेग्न सकिँदैन। पुँजीगत खर्च जीडीपीको ५६ प्रतिशत हुन्छ। तर, नेपालले त्यसको १ प्रतिशत जति ऋणको ब्याज तिरिरहेको छ। सरकारसँग यसबारे अन्तत्र्रिया गर्दा यसमा गम्भीर भएर सोचेको छ। ऋण धेरै उठाउँदा ब्याजको भार सरकारलाई बढी पर्न जान्छ। आन्तरिक ऋणमै अहिले सरकारले ६७ प्रतिशतमा उठाउनु परेको छ। बैंकहरूमा तरलता (लगानीयोग्य पुँजी अभाव) कसिलो हुँदा निक्षेपको ब्याजदर पनि उच्च छ। यसले अरूलाई दिने कर्जाको ब्याजदर झन् महँगो देखिएको छ। यसले कर्जाको लागत बढाउँछ। जसलाई विस्तारै व्यवस्थापन गर्दै जानुपर्ने देखिन्छ। नेपालमा मुद्रा अवमूल्यनको जोखिमका कारण ऋण जोखिमयुक्त हुने सम्भाव्यता कत्तिको छ ?अहिल्यै यसमा चिन्तित हुनुपर्ने अवस्था छैन। विदेशी मुद्राको ऋण घरेलु ऋणभन्दा कमै हो। धेरै आन्तरिक ऋण लिन्छौं। विदेशी मुद्राको ऋण तिर्ने क्षमता अर्थात् विदेशी मुद्राको सञ्चिति छ। यसमा चिन्ता गरिहाल्नुपर्ने देखिन्न। हामीले विदेशी मुद्रा कमाउने पाटो निर्यात, रेमिट्यान्स, पर्यटन, ऋण, अनुदान, प्रत्यक्ष वैदेशिक लगानी (एफडीआई) आउँछ। यो विदेशी मुद्राको स्रोत हो। यो स्रोतले आयात धान्नुपर्छ। ऋण र ब्याज तिर्नुपर्छ। अहिले निर्यात कम आयात अधिक छ। अलिकति विप्रेषण वृद्धि घट्दो, पर्यटन, ऋण, अनुदान घट्दै गएको र एफडीआई खासै आएको छैन। यसले विदेशी मुद्रा आय कम भएको छ। दुई वर्षअघि १२१३ महिनाको आयात धान्न सकिने विदेशी मुद्रा थियो। अहिले माघसम्ममा ६७ महिना धान्न पुग्नेछ। यो ५५ महिनाभन्दा कम जानु भनेको खतराको सूचक हुन्छ। नेपालको क्रेडिट रेटिङ गर्ने भनिए पनि भएको छैन। कत्तिको प्रभाव पारेको छ ?क्रेडिट रेटिङ नभएको देशमा पनि लगानी टन्नै भइरहेको छ। यो भए लगानीकर्तालाई लगानीको मार्क गर्ने आधार हुन्छ। यसमा अर्थ मन्त्रालयले काम थालेको हो। अर्थतन्त्र बलियो भएको बेला रेटिङ पनि राम्रो हुन्छ। तर, अर्थतन्त्र कमजोर भएको बेला रेटिङ गर्दा लगानीकर्ता झन् सशंकित हुन्छन्। कोभिडले ढिलाइ भए पनि रेटिङमा जानै पर्छ। प्रतिबद्धताअनुसार किन लगानी भित्रिन सकेको छैन ?रेटिङ कारण होइन। कारण बिगतकै हो। विशेष गरेर काम ढिला हुनुले हो। नेपाल लगानी बोर्डले लगानी सम्मेलन गर्नुअघि कानुन पनि पास गरे। लगानीकर्तालाई लगानीपछि प्रतिफल आउँछ भन्ने विश्वास नहुनु हो। लगानी भित्रिन बिजुलीको सुनिश्चितता छैन। कति सिमेन्ट उद्योगले उद्योगसम्म जाने सडक सरकारले बनाइदिन्छुभन्दा पनि नबनाएर आफैं गर्नुपरेको छ। भैरहवाको स्पेसल इकोनोमी जोन बनाउने तर जग्गा महँगो भएर लगानीकर्ता नजाने स्थिति छ। बिजुली दिन्छु भन्ने तर महँगो पार्ने यसले लागत महँगो हँुदा उत्पादन पनि महँगो हुन जान्छ। यसर्थ, लगानी नभित्रिनुमा पनि यस्ता विविध पुरानै कारण छन्। नेपालको आर्थिक विकासका समस्या के देख्नुहुन्छ ?अर्थतन्त्रमा कृषि क्षेत्रको हिस्सा घट्दै जाँदा औद्योगिक क्षेत्रको बढ्दै जानुपर्ने हो। निर्माण, विद्युत्, पानी आपूर्ति, म्यानुफ्याक्चरिङ र माइनिङ एन्ड क्वाइरिङलगायत उद्योगको उत्पादन बढ्दै जानुपर्ने हो। कृषि ओरालो लाग्दा उद्योग पनि ओरालो लाग्यो तर सेवा क्षेत्र उकालो लाग्यो। जहिले पनि सेवा क्षेत्रअघि देखियो। किनभने पढेपछि धेरैले जागिर मात्रै गर्ने हो। त्यो पनि होटल, उद्योग लगायतमा। जहाँ तलब कम हुन्छ। यस्तो हुँदा मौका हेरेर सबै बिदेसिन थाले। खासमा कृषि र उद्योग माथि गएपछि मात्रै सेवा क्षेत्र माथि हुनुपर्छ। छिटो तरिकाले दिनुपर्ने पूर्वाधार विकास, ग्रामीण क्षेत्रसम्मको सेवा विस्तार, प्रविधिको सुविधा विस्तारमा ढिलाइ हुँदा नेपाल छिटो विकास गर्नबाट चुकेको हो। अर्को, निजी क्षेत्रलाई पूर्ण रूपमा प्रवद्र्धन गर्ने गरी नीति, नियम, कानुनको व्यवस्था भएको छैन। जहिले पनि रियाक्टिभ भएर सोचिएको छ। पहिला छिर्न दिएर नियमन गर्नेमा जोड दिनुपर्ने हो तर पहिला नियमन गर अनि मात्र छिर्न देऊ भन्ने मानसिकता छ।"
ज्योति विकास बैंकको सहयोग,"काठमाडौं : ज्योति विकास बैंकले हाम्रो विकास प्रवद्र्धन कोष मार्फत काठमाडौं बसन्तपुर स्थित नव आदर्श माविका विद्यार्थीका लागि पोशाक, स्कुल ब्याग, जुत्ता तथा स्टेसनरी सामग्री हस्तान्तरण गरेको छ। विद्यालयमा आयोजित कार्यक्रममा बैंकका काठमाडौं क्षेत्रीय प्रमुख दिलिपराज बरालले विद्यार्थीलाई सो सामग्री हस्तान्तरण गरे। बैंकका मार्केटिङ विभाग प्रमुख बसन्त दाहाल, न्युरोड शाखा प्रबन्धक जितबहादुर गुरुङ र विद्यालय विद्यालय व्यवस्थापन समिति सदस्य विष्णु राज श्रेष्ठलगायतको उपस्थिति थियो। नव आदर्शले सीमान्तकृत र आर्थिक अवस्था कमजोर भएका ३ सय विद्यार्थीलाई न्यूनतम शुल्कमा अध्यापन गराइरहेको छ।"
बढ्यो काँक्रेविहारको क्षेत्रफल,"सुर्खेत : सुर्खेतको प्रमुख पर्यटकीय स्थल काँक्रेविहार संरक्षित क्षेत्रको क्षेत्रफल बढेको छ। हालै गरिएको नापजाँचपछि बढी देखिएको हो। यसअघि सरकारी तथ्यांकमै फरकफरक क्षेत्रफल उल्लेख हुँदा काँक्रेविहारको क्षेत्रफलबारे अन्यौलता थियो। यही अन्यौलता हटाउन प्राविधिक टोलीले नापजाँच गरेर काँक्रेविहारको क्षेत्रफल एकिन गरेको हो। नापजाँचपछि यसको क्षेत्रफल १७७ दशमलव ७७ हेक्टर कायम भएको नापी कार्यालय सुर्खेतका प्रमुख राजेन्द्र थापाले बताए। यसअघि नापी कार्यालय सुर्खेतको नक्सांकनमा काँक्रेविहारको क्षेत्रफल १६७ हेक्टर र राजपत्रमा १७५ दशमलव ५ हेक्टर थियो। नापजाँचले काँक्रेविहारको क्षेत्रफल एकिन भएको प्राविधिक टोलीले जनाएको छ। काँक्रेविहारको क्षेत्रफल पहिलेको तुलनामा केही बढेको छ, डिभिजन वन कार्यालय सुर्खेतका प्रमुख मुनबहादुर रावतले भने, केही स्थानमा काँक्रेविहारको क्षेत्रफल अतिक्रमण पनि भएको पाइयो। प्राविधिक टोलीका अनुसार काँक्रेविहारको क्षेत्रफल अतिक्रम गरी एक स्थानीयले घरसमेत निर्माण गरेको पाइएको छ। यसअघि काँक्रेविहार क्षेत्रको जग्गा अतिक्रमणमा परेको हुनसक्ने आशंकामा स्थानीयले बारम्बार आवाज उठाएका थिए। असोजमा कम्पाउन्ड वाल (पर्खाल) लगाउने विषयमा विवाद भएपछि अदालतमा रिटसमेत परेको थियो। उच्च अदालत सुर्खेतले अल्पकालीन सुनुवाइ गर्दै काँक्रेविहारको पर्खाल निर्माणको काम रोक्न अन्तरिम आदेश दिएको थियो। सरकारी तथ्यांकमै काँक्रेविहारको क्षेत्रफल फरकफरक देखिएकाले डिभिजन वन कार्यालयलाई क्षेत्रफल एकिन गर्न पनि अदालतले आदेश दिएको थियो। अदालतको आदेशपछि पर्खाल निर्माण रोकेर डिभिजनले काँक्रेविहारको पुनः नक्सांकन गरेको हो। झण्डै डेढ महिना लगाएर प्राविधिक टोलीले क्षेत्रफल एकिन गरेको हो। सरकारी तथ्यांकमै फरकफरक क्षेत्रफल कायम हुँदा कसलाई आधिकारिक मान्ने भन्नेमा पनि अन्यौलता थियो। झण्डै ४९ वर्षपछि काँक्रेविहार क्षेत्रको पुनः नापजाँच गरिएको हो। प्राविधिक टोलीमा डिभिजन वन कार्यालय सुर्खेत, जिल्ला प्रशासन कार्यालय, मालपोत कार्यालय, नापी कार्यालय र वीरेन्द्रनगर नगरपालिका प्राविधिकहरू थिए। सडक निर्माण तथा कम्पाउन्डिङका लागि डिभिजन वन कार्यालय ५० लाख र वीरेन्द्रनगर नगरपालिकाले ३ करोड बजेट छुट्याएको छ।"
डढेलो नियन्त्रण गर्न दस्ता,"गुलरिया : जंगलमा लाग्ने डढेलो नियन्त्रण गर्न बर्दियामा दस्ता निर्माण गरिएको छ। डढेलोले हरितगृह ग्यास वायुमण्डलमा थुप्रिँदा बर्सेनी पृथ्वीको तापक्रम बढ्दो क्रममा छ। औद्योगीकरणले उत्पादित कार्बनको मार खेपिरहेको वायुमण्डमा वन डढेलोको धुवाँले चुनौती थप्ने गर्छ। कार्बन संचितिको भण्डार मानिने हरियो वनमै डढेलोको जोखिम बढेपछि संरक्षण क्षेत्रमा चिन्ता बढेको छ। बर्दिया डढेलोको जोखिम जिल्ला मानिन्छ। ४० प्रतिशत वनक्षेत्र रहेको यहाँ निकुञ्ज, संरक्षित क्षेत्र, मध्यवर्तीलगायत सामुदायिक वन छन्। गत वर्ष बर्दियाको अधिकांश जंगल क्षेत्रमा वनमा डढेला लागेको राष्ट्रिय प्रकृति संरक्षण कोष बर्दिया संरक्षण कार्यक्रममा संरक्षण अधिकृत डा रवीन कडरियाले बताए। बर्दिया राष्ट्रिय निकुञ्जको ९६८ वर्गकिलोमिटर क्षेत्रमध्ये कर्णाली र बबई नदी तटीय क्षेत्रबाहेक निकुञ्जका सबै क्षेत्रमा डढेलो सल्कियो। डढेलोले कार्बनडाइअक्साइड लगायतका ग्यास उत्सर्जन गर्छ। जसले पृथ्वीको तापक्रम बढ्दै जलवायु परिवर्तनमा भूमिका खेल्छ। डढेलोले साना वन्यजन्तु र वनस्पतिलाई समेत नोक्सानी पुर्याउँछ। बर्दिया निकुञ्जका प्रमुख संरक्षण अधिकृत विष्णुप्रसाद श्रेष्ठले भन्छन्, डढेलोबाट उत्पादित हरितगृह ग्यासले पृथ्वीको तापक्रम बढाउन मद्दत पुग्छ। डढेलो नियन्त्रणका लागि निकुञ्जले प्रयास गरिरहेको छ। समुदायमा डढेलोविरुद्ध सचेतना, वनपथ, घाँसेमैदान, अग्नीरेखा सरसफाइ अभियानअघि सारिएको छ। निकुञ्जमा मात्र होइन बर्दियाका सामुदायिक वन क्षेत्र पनि डढेलोबाट मुक्त छैनन्। गत वर्ष बर्दियाका २ हजार १ सय हेक्टर सामुदायिक वन क्षेत्रमा डढेलो लागेको डिभिजन वन कार्यालयका सूचना अधिकृत द्रोणराज शर्माले बताए। बर्दिया डढेलो प्रभावित जिल्ला भएकाले डढेलो नियन्त्रण गर्न दस्ता पनि तयार गरिएको उनले बताए। वनक्षेत्रमा पतझड सरसफाइ, फायर लाइन निर्माण गर्दै पतझड संकलन गरी प्राङ्गारिक मल उत्पादन गरिएको छ। बर्दियामा डढेलोबाट वन जोगाउन अभियान सुरु गरिएको छ। डिभिजन वन कार्यालय बर्दियाले सामुदायिक वन उपभोक्ता महासंघ नेपाल जिल्ला महासंघ (फेकोफन) बर्दियासँगको सहकार्यमा सचेतनात्मक कार्यक्रम सुरु गरेको छ। डढेलोबाट मानव वन्यजन्तुको क्षतिसँगै पर्यावरणीय क्षतिसमेत हुने डिभिजका प्रमुख वन अधिकृत प्रवीण बिडारीले बताए। उनले भने, डढेलो नियन्त्रणमा समुदायको तदारुकता जरुरी छ। त्यसैले वन जोगाउन सामुदायिक वनका उपभोक्ताहरूको अहम भूमिका रहेकाले सबै मिलेर वनलाई डढेलो मुक्त पार्नुपर्छ। वनलाई डढेलो मुक्त गर्न सके मानव वन्यजन्तुलगायत पर्यावरणको अस्तित्व जोगिने भएकाले वन जोगाउन सबैको हातेमालो हुनुपर्ने प्रमुख बिडारीको भनाइ छ।"
सय करोडमा द कश्मीर फाइल्स,"मुम्बई : विवेक अग्निहोत्रीको निर्देशनमा बनेको चलचित्र द कश्मीर फाइल्स एक सय करोड क्लबमा प्रवेश गरेको छ। बक्स अफिसमा लगातार तहल्का मच्चाउँदै आएको चलचित्रले रिलिजको आठौं दिनमा सय करोड आम्दानी गरेको हो। आठौं दिनको आम्दानीमा द कश्मीर फाइल्सले अमिर खानको दंगललाई पनि पछाडि छाडेको छ। आठौं दिन द कश्मीर फाइल्सले १९१५ करोड आम्दानी गरेको छ। दंगलले रिलिजको आठौं आठौं दिनमा सर्वाधिक आम्दानी गर्ने चलचित्र बाहुबली२ हो। यस चलचित्रले रिलिज भएको आठौं दिनमा १९७५ करोड आम्दानी गरेको थियो। यससँगै द कश्मीर फाइल्स अलटाइम ब्लकब्लस्टर्सको सूचीमा पनि सूचीकृत भएको छ। यो चलचित्रले शुक्रबार १९१५ करोड कमाएको थियो। यसले अहिलेसम्म भारतीय बजारमा ११६४५ करोड आम्दानी गरिसकेको छ। यस चलचित्रले दोस्रो सातामा १५० करोडको आँकडा छुने विश्वास गरिएको छ। चलचित्रको अग्रीम बुकिङ अहिले पनि जोडतोडले चलेकाले यसले १५० करोडको आँकडा छुने विश्वास गरिएको हो। द कश्मीर फाइल्स तमिल, तेलगू, कन्नड, मलयालम भाषामा पनि डबिङ गरिएको छ। यसले पनि यसको ब्यापार अझै बढ्ने विश्वास गरिएको छ। यस चलचित्रले सबैभन्दा बढी स्क्रिन दोस्रो सातामा पाएको छ। पहिलो दिन ६३० स्क्रिनमा लागेको द कश्मीर फाइल्स आठौं दिनमा चार हजार बढी स्क्रिनमा लागेको थियो। यो चलचित्र नेपाली दर्शकले पनि हेर्न पाउने भएका छन्। सन् १९९० मा कश्मीरबाट पलायन भएका कश्मीरी पण्डितबारे बनाइएको यस चलचित्रलाई सत्तारुढ भारतीय जनता पार्टी सरकारले प्रशंसा गरेको छ। चलचित्रमा मिथुन चक्रवर्ती, अनुपम खेर, दर्शन कुमार, पल्लवी जोशीलगायतका कलाकारको अभिनय छ। चलचित्रलाई सौरभ पाण्डेयले लेखेका हुन्।"
"विदेशी सम्बन्धन, मुद्रा अपचलन","काठमाडौं : विदेशका विश्वविद्यालयबाट सम्बन्धनप्राप्त ६ कलेजले वैदेशिक मुद्रा अपचलन गरेकाबारे २०७६ मा अख्तियार दुरुपयोग अनुसन्धान आयोगमा उजुरी पर्यो। त्यसको यथार्थ पत्ता लगाएर अख्तियारलाई सघाउन शिक्षा मन्त्रालयले छानबिन समिति बनायो। समितिले अपचलन भएकै तथ्यप्रमाणसहित २०७७ मा प्रतिवेदन बुझायो। त्यसलाई मन्त्रालयले लुकाएर राखेको छ। अख्तियारले पनि कुनै कारबाही गरेको छैन। समितिले उजुरी परेका ६ कलेजबारे मात्र छानबिनअध्ययन गरेको थियो। तर, मन्त्रालय उच्च स्रोतका अनुसार वैदेशिक सम्बन्धनवाला अधिकांश कलेजको मुख्य कामै विदेशी मुद्रा ओसारपसार रहँदै आएको छ। कि हुन्डी कि थर्डपार्टी हुन्डी मुद्राको अवैध ओसारपसार हो। थर्ड पार्टी पेमेन्ट कुनै एजेन्ट कम्पनीमार्फत दिइने भुक्तानी हो। विदेशी विश्वविद्यालयले नक्कली इन्भ्वाइस (बिल) पठाउँदैनन्। जसले गर्दा चाहिएजति पैसा विदेश पठाउन सम्भव हुन्न। त्यही भएर कलेजहरूले एजेन्ट समाउँछन्। एजेन्ट कम्पनीले जति रकमको बिल माग्यो, निश्चित कमिसन पाउने सर्तमा पठाइदिन्छ। कलेजले आवश्यकताभन्दा धेरैको बिल मगाउँछन्। त्यही आधारमा शिक्षा मन्त्रालयले आँखा चिम्लिएर विदेशी मुद्रा सटहीको सिफारिस दिन्छ, मन्त्रालयका अधिकारी भन्छन्, बदमासीको माखेसाङ्लो यसैको वरिपरि घुमेको छ। २०७७ को छानबिन प्रतिवेदनले पनि यसलाई प्रष्टै औंल्याएको छ। उक्त समिति मन्त्रालयको फैसला कार्यान्वयन तथा कानुन शाखाका उपसचिव शंकरबहादुर केसीको संयोजकत्वमा गठन गरिएको थियो। अर्का उपसचिव रमेशप्रसाद मैनाली र लेखा अधिकृत नीरविक्रम कार्की सदस्य थिए। यस मन्त्रालयले अन्य संस्थामार्फत रकम पठाउने सबै कलेजलाई यसरी संस्थामार्फत रकम पठाउन तत्काल बन्द गरी विश्वविद्यालयको इन्भ्वाइस यस मन्त्रालयको इमेल ठेगानामा समेत पठाइ विश्वविद्यालयमै पठाउन नेपाल राष्ट्र बैंकले तोकेको अन्य प्रक्रियासमेत पूरा गरेर मात्र सटही सुविधा लिने गरी कार्य गर्न निर्देशन दिनुपर्ने देखिन्छ, प्रतिवेदनको सुझावमा छ। तर, पैसा पुग्छ अन्यत्रै सोझै विश्वविद्यालयमा रकम नपठाउनुको अर्को पनि कारण छ। प्रयोजन विश्वविद्यालयलाई तिर्न भनिन्छ। पैसा एजेन्टबाट विदेशमा रहेका कलेजकै व्यक्ति वा आफन्तले अन्यत्र पुर्याउँछन्। विदेशका विश्वविद्यालय यताका कलेजसँग भुक्तानीको ताकेता गरिरहन्छन्। यताबाट पैसा गइरहन्छ। जब अति हुन्छ, सेवा रोक्न बाध्य हुन्छन्। पैसा उठाइदिनुपर्यो भनेर धेरै युनिभर्सिटीले मन्त्रालयमा समेत गुहार मागेका छन्, एक अधिकारी भन्छन्, उता कलेजले भने युनिभर्सिटी स्विचिङ गरिसकेको हुँदो रहेछ। युनिभर्सिटी फेर्नुलाई स्विचिङ भनिन्छ। एउटा युनिभर्सिटीमातहत पढिरहेको विद्यार्थी अचानक अर्कै युनिभर्सिटीको बन्न पुग्छ। तथ्यांक पाइन्न कतैमन्त्रालयका अनुसार विदेशी विश्वविद्यालयबाट सम्बन्धनप्राप्त कलेज ८६ वटा छन्। कुन कलेजले के कति विदेशी मुद्रा बाहिर पठाए भन्ने यकिन तथ्यांक कुनै निकायसँग छैन। मन्त्रालय राष्ट्र बैंकलाई देखाउँछ। राष्ट्र बैंक सम्बन्धित बैंकलाई। मन्त्रालयबाट पत्र लिएर आएपछि सटही अनुमति दिने गरेको राष्ट्र बैंकका प्रवक्ता गुणाकर भट्ट बताउँछन्। कुन कलेजले कति रकम पठाउँछ भन्ने संकलित तथ्यांक हामीसँग हुन्न, प्रवक्ता भट्ट भन्छन्, एकएक जुटाएर साध्य पनि छैन। मन्त्रालयले अधिकार प्रत्यायोजन गरेको छानबिन समितिले पनि यसको मेलो पाउन सकेन। त्यो मर्म प्रतिवेदनमा देखाइएको छ क सम्बन्धित विश्वविद्यालय तथा त्यसका पदाधिकारीहरूसँग छलफल गर्न नसकिएको, ख सम्बन्धित कलेजहरूले विदेशी मुद्रा पठाएको संस्थाहरूसँग समस्याको विषयमा छलफल गर्न नसकिएको, ग मुद्रा पठाउने सम्बन्धित बैंकको अभिलेखहरू अध्ययन गर्न नसकिएको,घ कलेजहरूले उपलब्ध गराएको कागजी प्रमाणहरूको सत्यता पहिचान गर्न नसकिएको,ङ कार्यदलले आवश्यकतानुसार सम्बन्धित विज्ञलाई आमन्त्रण गर्ने अधिकार नरहेकाले विशेषज्ञ सुविधा लिन नसकिएको। किन लुकाइयो प्रतिवेदन ?समितिले २०७७ मा सचिव महेश दाहाललाई प्रतिवेदन बुझायो। प्रतिवेदन बनाउने क्रममै कलेजका बदमासी उजागर नगरिदिन सचिवले दबाब दिएका थिए, उक्त घटनालाई नजिकबाट हेरेका शिक्षा मन्त्रालयनिकट एक राजनीतिज्ञ भन्छन्, समितिका पदाधिकारीले मानेनन्। जे देखे, लेखिदिए। तर, प्रतिवेदन थन्क्याइयो। अन्नपूर्ण पोस्ट्ले सूचनाको हक प्रयोग गरी उक्त प्रतिवेदन माग्दा सार्वजनिक नगरिएको भन्ने जवाफसहित दिन इन्कार गरियो। सार्वजनिक नगरिएको उक्त प्रतिवेदन त्यसयता फेरिएका सचिवले समेत च्यापेरै बसेका छन्। शिक्षा मन्त्रालयले काँध थापेर जोगाएकै कारण कलेजका नाममा बढेको वैदेशिक मुद्राको खेती मौलाइरहेको छ, मन्त्रालयकै एक उच्च अधिकारी भन्छन्, यो विषय खुलेर कसैले उठायो कि त उसको तुरुन्त सरुवा हुन्छ। पठाउने आफैं, पाउने आफैं ब्रिटिस कलेजले स्टुडेन्ट फि कलेक्सन सर्भिस लिमिटेडमार्फत सम्बन्धित विश्वविद्यालयलाई विदेशी मुद्रा पठाउँछ। लन्डनमा कार्यालय रहेको स्टुडेन्ट फि कलेक्सनका सञ्चालक ब्रिटिस कलेजकै सञ्चालक राजेन्द्र कँडेल हुन् । उक्त कम्पनीमा कँडेलको कम्तीमा ७५ प्रतिशत भोटिङ अधिकार रहेको विवरणमा उल्लेख छ। सरकारी रेकर्डअनुसार यसका अर्का सञ्चालक छन् मुकुन्द थापा। नेपालबाट ब्रिटिस कलेजले पैसा पठाउँछ। बेलायतमा त्यसकै सञ्चालकले पैसा बुझ्छन्, शिक्षा मन्त्रालयका एक उच्च अधिकारी भन्छन्, पैसा कति पठाइयो भन्ने आधिकारिक तथ्यांकसमेत राखेका छैनन्। यसको अर्थ पैसा पठाउन मात्र कलेज खोलेको भन्ने बुझिन्छ। सन् २०१४ र २०१५ मा कलेजले विश्वविद्यालयमा विश्वविद्यालको इन्भ्वाइसअनुसार रकम पठाउने गरेको र यस अवधिको कारोबार कलेजमा रहेको र यसरी रकम पठाउँदा १० हजार डलरसम्म प्रत्येक साता कलेजले सिधै रकम पठाउन सक्ने प्रावधान रहेकामा उल्लिखित रकमभन्दा बढी पठाउन राष्ट्र बैंकको पूर्वस्वीकृति लिनुपर्ने कारणले गर्दा कलेजले यसपछि सन् २०१६ बाट विश्वविद्यालय, कलेज र स्टुडेन्ट फि कलेक्सन सर्भिस लिमिटेड तीन पक्षबीच सम्झौता भएअनुसार उक्त संस्थाले सीधै विद्यार्थीको नाममा इन्भ्वाइस पठाउने र अध्ययनरत विद्यार्थीहरूले कलेजले तोकेको बैंकमा खाता खोली रकम जम्मा गर्ने र बैंकले विद्यार्थीको खाताबाट स्विफ्ट गरी पठाउने गरेको पाइयो, छानबिन समितिको प्रतिवेदनमा यसबारे प्रष्टै लेखिएको छ, यसरी कलेजले विद्यार्थीहरूको नामबाट जुनसुकै शीर्षकमा स्टुडेन्ट फि कलेक्सन सर्भिस लिमिटेड नामक संस्थाबाट इन्भ्वाइस प्राप्त भएपछि जति पनि रकम पठाउने गरेको साथै यस क्रममा मन्त्रालय वा राष्ट्र बैंकसँग कुनै सहमति लिने गरेको नदेखिएको। प्रत्येक साता १० हजार डलर पठाउन पाउने सीमाले नभ्याएपछि सन् २०१६ बाट तेस्रो कम्पनीमार्फत रकम पठाउन थालिएको यसले देखाउँछ। जब कि त्यसरी पठाउने कम्पनी आफ्नै बनाइयो। यसमा दोहोरो छलछाम प्रष्टै देखिन्छ। के भन्छन् विभिन्न विश्वविद्यालयका उपकुलपति ?  यादवप्रकाश लामिछाने, उपकुलपति, नेपाल संस्कृत विश्वविद्यालय नियमनकारी निकाय नै अस्पष्ट छन्। स्पष्ट नीति बन्न नसक्दा विश्वविद्यालयले मनपरी गरे। विदेशी विश्वविद्यालयको नाम झुन्डाएर विद्यार्थी र अभिभावकलाई झुक्याउने र ठग्ने काम भएको छ। उच्च शिक्षालाई हेर्ने दृष्टिकोण प्रष्ट छैन। नियमनकारी निकायले अनुगमनको मापदण्ड पूरा गरेका छैनन्। शिक्षाको गुणस्तरमा प्रतिस्पर्धा गर्न सक्ने खालको पाठ्यक्रम भए नभएको मापदण्ड पूरा गरे नगरेकोमा शिक्षा मन्त्रालयको ध्यान जानुपर्छ।  गणेशमान गुरुङ, कुलपति, गण्डकी विश्वविद्यालयपुराना विश्वविद्यालय प्रतिविद्यार्थीको चाहना बढेन। नयाँ काठमाडौं विश्वविद्यालयले पनि सीमित कोटाका लागि मात्र भर्ना गर्छ। नेपालमा गुणस्तरीय शिक्षा प्राप्त गर्न नसक्दा विदेशी विश्वविद्यालयमा विद्यार्थीको आकर्षण बढेको हो। केही विश्वविद्यालय ठगी गर्ने खालका पनि छन्। पूर्वाधार मापदण्ड पूरा गर्न सकेका छैनन्। केही राम्रा र केही मिडियम रूपमा सञ्चालन हँुदै आएका छन्। विश्वविद्यालय अनुदान आयोगले हेर्न नियमन गर्न सक्ने अधिकार छ। अनुगमन गरी मापदण्ड तोक्ने हो भने केही हदसम्म राम्रो बनाउन सकिन्छ। प्रेमनारायण अर्याल, उपकुलपति, पोखरा विश्वविद्यालय सरकारले देशभित्रका विश्वविद्यालय डुबाउने र विदेशी विश्वविद्यालयलाई उकास्ने खालको काम गरेको छ। नीति यस्तै बनाउँछ। नेपालका विश्वविद्यालयलाई कोटा तोकेर विद्यार्थी भर्ना गराउने विदेशी विश्वविद्यालयलाई कुनै कोटाको मापदण्ड छैन। चिकित्सा शिक्षा आयोगले स्वाथ्य विज्ञानसम्बन्धी प्रवेश परीक्षामा २० प्रतिशत मात्र पास गरेका छन्। जसका कारण चिकित्सा शिक्षा पढाउने कलेज डुब्ने अवस्थामा छन्। यी विश्वविद्यालयको मापदण्डका लागि शिक्षा मन्त्रालयले गुणस्तर, निर्देशिका र अध्ययनको अनुगमन गरी व्यवस्थापनको साथै नियन्त्रण गर्न जरुरी छ। भोला थापा, उपकुलपति, काठमाडौं विश्वविद्यालयनेपालमा उच्च शिक्षा लिने विद्यार्थीको संख्या घटेको छ। हाम्रोमा राम्रो गुणस्तर दिन नसक्नु कमजोरी हो। विदेशी सम्बन्धन प्राप्त विश्वविद्यालयले छिटो कोर्ष सकेर प्रतिस्पर्धामा जाने ग्यारेन्टी गर्छ त्यसैले विद्यार्थीको आकर्षण बढेको छ। विद्यार्थीहरू जुन विषय चाहन्छन् हामीले दिन सकेनौं। मापदण्ड पूरा छैनन्। स्वीकृति लिएकाहरूले पनि केहीले विदेशमा नै भर्ना गरेर यहीबाट पढ्नेको संख्या पनि धेरै छन्। मैले त्यस्ता केही उदाहरणहरू भेटाएको छु। सरकारले पनि नेपालको विश्वविद्यालयलाई बलियो बनाउन सहयोगको गर्नुपर्छ। यादवराज कोइराला, उपकुलपति, पूर्वाञ्चल विश्वविद्यालय नेपालका विश्वविद्यालय हरेक कुरामा मापदण्डअनुरूप सञ्चालन भएका छन्। विदेशी सम्बन्धन विश्वविद्यालयका स्पष्ट मापदण्ड छैनन्। सिट संख्या पनि असीमित छन्। शिक्षा मन्त्रालय स्वयम् यस विषयमा स्पष्ट छैन। तीनलाई यतिकै समबन्धन दिइरहेको छ। शुल्क पनि महँगो छ। कोर्ष कमजोर छन्। न्यून संख्यामा राम्रा विश्वविद्यालय पनि छन्। केवल हाइफाई मात्रै धेरै छ। विश्वविद्यालय अनुदान आयोगले नियमन गर्नुपर्ने आवश्यक देखिन्छ। मन्त्रालयले दियो सूचना, तर अल्प विदेशी विश्वविद्यालयबाट सम्बन्धनप्राप्त कलेजले ठूलो मात्रामा वैदेशिक मुद्रा अपचलन गरेकोसम्बन्धी अनुसन्धानका क्रममा अन्नपूर्ण पोस्ट्ले गत फागुन १ गते शिक्षा मन्त्रालयमा सूचना माग गरेको थियो। सूचनाको हक प्रयोग गर्दै सूचना अधिकारीलाई दिइएको निवेदन एक महिनासम्म अल्झाइरहियो। अन्त्यमा सचिवले तोक नलगाएको भन्दै दिन इन्कार गरियो। सूचना खोज्ने उक्त सकसबारे चैत १ गते प्रथम पृष्ठमा समाचार सामग्री प्रकाशन गरियो। त्यसको भोलिपल्ट २ गते सूचना अधिकारी धनबहादुर श्रेष्ठले सूचना उपलब्ध गराएका थिए। तैपनि मागेको पूर्ण सूचना प्राप्त हुन सकेन। सूचनाको हक प्रयोग गर्दा पनि २०७७ सालमा विदेशी मुद्रा अपचलन छानबिन समितिले बुझाएको प्रतिवेदन दिन मन्त्रालयले इन्कार गरेको छ। त्यसको कारण भनिएको छ, हालसम्म सार्वजनिक नभएको। कुन कलेजको कस्तो बेइमानी ? शिक्षा मन्त्रालयको छानबिन समितिले अध्ययन गरेका ६ वटै कलेजले यथेष्ठ आर्थिक बेइमानी गरेको भेटिएको छ। समितिले देखाएका केही तथ्य क) इस्लिङ्टन कलेज, कमलपोखरी, काठमाडौं बीएससी (अनर्स) इन कम्प्युटिङ, बीएससी (अनर्स) इन कम्प्युटर नेटवर्किङ एन्ड आईटी सेक्युरिटी, बीएससी (अनर्स) इन मल्टिमिडिया टेक्नोलोजी ३ र ४ वर्षे, बीए (अनर्स), बिजनेस एडमिनिस्ट्रेसन (४ वर्षे), एमएससी आईटी (कम्प्युटिङ), एमएससी (नेटवर्किङ), एमबीए र ए लेभल कार्यक्रमहरू बेलायतका लन्डन मेट्रोपोलिट युुनिभर्सिटी र क्याम्ब्रिज युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रासम्बन्धी कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुुर र सम्बन्धित बैंकसँग समन्वय गरी मागअनुसारको प्रायः विवरण उपलब्ध गराएको तर कतिपय विद्यार्थीले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो, सेमेस्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उप दफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत शिक्षा कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकामा मौखिक रूपमा जम्मा नगरेको जानकारी प्राप्त भएको। ख) ब्रिटिस कलेज, थापाथली, काठमाडौं बेलायतका युनिभर्सिटी अफ दि वेस्ट इङ्ल्यान्ड्स र लिड्स ब्याकेट युनिभर्सिटीबाट बीबीए (४ वर्षे), एमएससी इन्टरनेसनल बिजनेस म्यानेजमेन्ट (एमआईबीएम), एमबीए (एक्ज्युुकेटिभ प्रोफेसनल (२ वर्षे), बीएससी कम्प्युुटिङ (४ वर्षे), बीए इन बिजनेस म्यानेजमेन्ट (४ वर्षे), एमबीए र एमएससी इन्फरमेसन एन्ड टेक्नोलोजी कार्यक्रमहरू चलाएको पाइयो। सन् २०१४ र २०१५ मा कलेजले विश्वविद्यालयमा विश्वविद्यालयको इन्भ्वाइसअनुसार रकम पठाउने गरेको र यस अवधिको कारोबार कलेजमा रहेको र यसरी रकम पठाउँदा १० हजार डलरसम्म प्रत्येक साता कलेजले सिधै रकम पठाउन सक्ने प्रावधान रहेकामा उल्लिखित रकमभन्दा बढी पठाउन राष्ट्र बैंकको पूर्वस्वीकृति लिनुपर्ने कारणले गर्दा कलेजले यसपछि सन् २०१६ बाट विश्वविद्यालय, कलेज र स्टुडेन्ट फि कलेक्सन सर्भिस लिमिटेड तीन पक्षबीच सम्झौता भएअनुसार उक्त संस्थाले सीधै विद्यार्थीको नाममा इन्भ्वाइस पठाउने र अध्ययनरत विद्यार्थीहरूले कलेजले तोकेको बैंकमा खाता खोली रकम जम्मा गर्ने र बैंकले विद्यार्थीको खाताबाट स्विफ्ट गरी पठाउने गरेको पाइयो। यसरी कलेजले विद्यार्थीहरूको नामबाट जुनसुकै शीर्षकमा उक्त संस्थाबाट इन्भ्वाइस प्राप्त भएपछि जति पनि रकम पठाउने गरेको साथै यस क्रममा यस मन्त्रालय वा राष्ट्र बैंकसँग कुनै सहमति लिने गरेको नदेखिएको। सम्बन्धित कलेजले सहजताका लागि यो पद्धति अपनाएको भनी कलेज प्रशासनले बताएको। यसरी कलेजले सन् २०१६ बाट सिधै विश्वविद्यालयमा रकम पठाउन छोडेपछि विदेशी मुद्रासम्बन्धी कारोबारको कुनै पनि अभिलेख कलेजमा रहेको नदेखिएको र आफ्नो संलग्नता नै छैन, विद्यार्थीहरूले पठाएको हो भनी पन्छिएको। छानबिन टोलीले सिधै विदेश पठाएको रकमको अभिलेख माग्दा कलेजमा नै नभएकाले उपलब्ध गराउन नसकेको। पछि सम्बन्धित संस्थासँग विवरण लिई विद्यार्थीको नाम, लिएको रकम उल्लेख भएको कम्प्युटर प्रिन्ट विवरण संस्थाको नाममा उपलब्ध गराएको। यसरी संस्थामार्फत रकम पठाउँदा यस कलेजको हकमा कमिसनसमेत संस्थालाई यतैबाट (विद्यार्थीबाट थप लिएर) पठाउने गरेको। विश्वविद्यालयले कमिसनसमेत संस्थालाई नदिने र विद्यार्थीबाटै पठाउनुपर्ने कारणले विद्यार्थीलाई बढी भार पर्न गएको देखियो। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्नका लागि यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। त्यस्तै अनुगमनका क्रममा माग गरिएको सम्पूर्ण आवश्यक कागजात उपलब्ध हुन नसकेकाले प्राप्त विवरणहरूबाट उजुरीमा उल्लेखित विषयको पूर्ण छानबिन गर्न नसकिएपछि यस मन्त्रालयवाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गर्दा पनि मागबमोजिमको सबै कागजातहरू उपलब्ध नगराएको र बैंकमा गई छानबिन गर्न यस छानबिन टोलीको दायराभित्र समेत परेको नदेखिएकाले यस सम्बन्धमा थप छानबिन गर्न राजस्व अनुसन्धान विभागलाई अनुरोध गर्नुपर्ने अवस्था देखिएकाले अख्तियार दुरुपयोग अनुसन्धान आयोगलाई अनुरोध गर्नुपर्ने देखिएको। ग) हेराल्ड कलेज, हाँडीगाउँ, काठमाडौं बीए (अनर्स) इन्टरनेसनल बिजनेस म्यानेजमेन्ट (४ वर्षे) र बीएससी (अनर्स) कम्प्युटिङ (३ वर्षे) कार्यक्रमहरू बेलायतको वोलभेरहाम्प्टन युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रासम्बन्धी कारोबारको कुनै पनि अभिलेख रहेको देखिएन। तर, यस छानबिन टोलीको अनुगमनका क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेस्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकामा मौखिक रूपमा जम्मा नगरेको जानकारी प्राप्त भएको। घ) मेरिल्यान्ड कलेज, विराटनगर बीए (अनर्स) इन्टरनेसनल बिजनेस म्यानेजमेन्ट (४ वर्षे) कार्यक्रम बेलायतको वोलभेरहाम्प्टन युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रा विनिमय कारोबारको कुनै पनि अभिलेख नरहेको पाइयो। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेष्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। ङ) इन्फर्मेटिक्स कलेज, पोखरा बीए (अनर्स) बिजनेस एडमिनिस्ट्रसन (४ वर्षे) र बीएससी (अनर्स) कम्प्युटिङ (३ वर्षे) बेलायतको लन्डन मेट्रोपोलिटन युुनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज विश्वविद्यालय र संस्थाबीचको त्रिपक्षीय सम्झौताअनुसार पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रा कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एका दुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेस्टरगत रूपमा विदेशी मुद्रा कारोबारको अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। च) इटहरी इन्टरनेसनल कलेज, इटहरीबीए (अनर्स) बिजनेस एडमिनिस्ट्रसन (४ वर्षे) र बीएससी (अनर्स) कम्प्युटिङ (३ वर्षे) बेलायतको लन्डन मेट्रोपोलिटन युुनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज विश्वविद्यालय र संस्थाबीचको त्रिपक्षीय सम्झौताअनुसार पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग आर्थिक कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेष्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको एकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। इन्फर्मेटिक्स कलेज, पोखराका सीईओ अभिनव दाहालले यो प्रतिवेदनलाई नै झूठो भने। ब्रिटिस कलेज थापाथलीका सञ्चालक राजेन्द्र कँडेललाई टेलिफोनमा जिज्ञासा राख्दा आफू दुबईमा मिटिङमा रहेको बताए । नेपालमा अमरदीप मण्डलसँग सम्पर्क गर्न भने। मण्डल शनिबार किन कल गरेको भन्दै झर्किए। नोभा कलेजका देवीचरण न्यौपानेले सरकारका कुनै नियम उल्लंघन नगरेको दाबी गरे। अनुसन्धान गर्दै छौं : शिक्षामन्त्री शिक्षा, विज्ञान तथा प्रविधिमन्त्री देवेन्द्र पौडेलले यस विषयमा गम्भीरतापूर्वक अनुसन्धान प्रक्रिया अघि बढेको बताएका छन्। विदेशी सम्बन्धनप्राप्त कलेजको विषयमा केही कुरा उठेपछि समिति गठन गरेको मन्त्री पौडेलको भनाइ छ। मापदण्ड पूरा नगर्नेलाई कारबाहीसँगै बन्द गरिने उनले बताए। म आएपछि कुनै पनि विदेशीलाई सम्बन्धन दिएका छैनौं, मन्त्री पौडेलले भने । उनका अनुसार विगतमा दिएका ८६ वटा कलेज छन्। अहिले प्राध्यापक रामकृष्ण तिवारीको नेतृत्वमा समिति बनेको छ। समितिले प्रारम्भिक रिपोर्ट बुझाएको छ। जसले शिक्षा मन्त्रालयले तोकेको नियम स्थापित विश्वविद्यालयबाट सम्बन्धन लिएका छन्। नियमअनुसार कार्यसम्पादन गरेका छन्। तोकिएको पूर्वाधार बनाएका छन्। कर तिरेका छन्। विद्यार्थीहरू भिक्टिम नहुने गरी उनीहरूको रिपोर्टको आधारमा थोरैलाई स्वीचिङ गरेका छौ। रिपोर्टका आधारमा मापदण्ड पूरा गरेका ८ वटालाई स्वीकृति दिएका छौं, उनले भने, अन्य बाँकीलाई अनुगमन गदै र्छौं। समितिलाई १ महिनाको समय दिएका छांै। समितिले गरेको अनुसन्धानका आधारमा रिपोर्ट बनाएर निर्णय हुन्छ। समितिले दिएको रिपोर्टको आधारमा मापदण्ड नपुगेकाको हकमा खारेज गर्छौं। खारेज पनि यसरी गर्छौं, यदि ती कलेजमा विद्यार्थी पढ्दै छन् भने उनीहरूको शैक्षिक सत्र सकेपछि अरू थप विद्यार्थी नलिने गरी खारेज गर्छौं। डलरको सटहीसम्बन्धी पनि विद्यार्थी भिक्टिम नहोस् भनेर कार्यदलले सुझाव दिएर त्यसका आधारमा व्यवस्थित हुने गरी प्रक्रिया अगाडि बढाएको उनले बताए। भने, नियमावलीभन्दा बाहिर दलाली गरेर थर्डपार्टीसँग मिलेर विदेशी मुद्रा अपचलन भएको छ भने तथ्य संगत ढंगबाट कारबाही गर्छौँ। नियम र नियमावलीअनुसार नियमन गर्छौं। उनले विदेश पढ्न जानेको संख्या बढ्दै गएकोमा रोक्न नसकेको बताए। संविधानको मौलिक हकको कुरा छ, पठनपाठन मौलिक हक र अधिकारभित्र पर्छ। हाम्रा विश्वविद्यालयमा नयाँनयाँ विषय थप्ने र विदेशी विद्यार्थीलाई पुनर्ताजगी ल्याउने गरी अघि बढ्छौं, उनले भने। छानबिन समिति भन्छ निचोड विदेशी शिक्षण संस्थाको सम्बन्धनमा शैक्षिक कार्यक्रम सञ्चालन गर्ने निर्देशिका, २०५९ को दफा १० को उपदफा (१३) मा अनुुमतिप्राप्त शिक्षण संंस्थालाई विदेशी विश्वविद्यालय वा शिक्षण संस्थाबाट सम्बन्धबापत रकम दिनुपर्ने भएमा त्यस्तो विश्वविद्यालय वा शैक्षिक संस्थाको सिफारिसका आधारमा मन्त्रालयले विदेशी मुद्रा सटही सुुविधाका लागि सिफारिस गर्न सक्नेछ भन्ने व्यवस्था छ। उक्त व्यवस्थाबाट विदेशी विश्वविद्यालय वा शिक्षण संस्थालाई सम्बन्धनबापत रकम दिनुपर्ने भएमा मात्र सम्बन्धन दिने विश्वविद्यालय वा शिक्षण संस्थाको सिफारिसका आधारमा मन्त्रालयले विदेशी मुुद्रा सटही सुुविधाका लागि सिफारिस गर्नुुपर्ने देखिन्छ। विश्वविद्यालय वा कलेजलाई हरेक वर्ष विद्यार्थीको रजिस्टे्सन शुल्कलगायतका विषयमा तिर्नु, बुझाउनुपर्ने विदेशी मुद्राबापत मन्त्रालयबाट अनिवार्य रूपमा सिफारिस लिनुपर्ने व्यवस्था भने भएगरेको देखिन्न। मन्त्रालयबाट विदेशी शिक्षण संस्थाको सम्बन्धनमा शैक्षिक कार्यक्रम सञ्चालन गर्न स्वीकृति दिँदाका बखत विदेशी मुद्रा पठाउँदा मन्त्रालयको सहमति वा सिफारिस लिनुपर्ने गरी सर्त तोकिएको पनि पाइएन।विदेशी विश्वविद्यालयमा वा शिक्षण संस्थाका सम्बन्धनमा नेपालमा सञ्चालित कलेज वा क्याम्पसले विदेशी मुद्रा पठाउँदा मन्त्रालयको सहमति वा सिफारिस व्यवहारमा लिने गरेकोसमेत पाइएन। निर्देशिकाको दफा ७ को उपदफा १ मा सञ्चालित शिक्षण संस्थाको शैक्षिक स्तर मूूल्यांकन गर्न समितिले समयसमयमा विशेष उपसमिति गठन गर्न सक्ने भन्ने व्यवस्था छ। निर्देशिकाको प्रस्तुत व्यवस्थाबमोजिम मन्त्रालयबाट नियमित रूपमा अनुगमन हुन सकेको समेत पाइएन। तसर्थ, प्रत्येक वर्ष कम्तीमा सबै विदेशी शिक्षण संस्थाका सम्बन्धनमा सञ्चालित शिक्षण संस्थाको अनुगमन गर्नुपर्ने देखियो। सम्बन्धित शिक्षण संस्था सञ्चालकहरूबाट समेत मन्त्रालयबाट नियमित रूपमा अनुगमन भई कमी कमजोरी औल्याइ दिएमा सुधार्न सकिने विचार व्यक्त गरेको कुरा प्रस्तुत सन्दर्भमा स्मरणीय छ। छात्रवृत्तिका सम्बन्धमा निर्देशिकाको दफा ९ (घ) को (क) मा सञ्चालन अनुुमति प्राप्त शिक्षण संस्थाले स्वदेशी लगानीकर्ता भए कुल क्षमताको कार्यक्रमगत आधारमा प्रत्येक कार्यक्रममा १० प्रतिशत र विदेशी लगानीकर्ता भए २० प्रतिशत सिट छात्रवृत्ति नेपाल सरकारलाई उपलब्ध गराउनुपर्नेछ भन्ने व्यवस्था गरिएकामा अव्यवस्थित रहेको पाइयो। छानबिनका क्रममा मन्त्रालयबाट पत्र लिई आएका तथा विभिन्न निवेदन दिएका विद्यार्थीहरूलाई निःशुल्क अध्ययन गराइरहेको भनी सम्बन्धित सञ्चालकहरूले जानकारी गराएको देखियो। छात्रवृत्ति छनोटका लागि कुनै विधि, प्रक्रिया अवलम्बन हुने गरेको समेत पाइएन। यसबाट विदेशी शिक्षण संस्थाका सम्बन्धनमा नेपालमा सञ्चालित शिक्षण संस्थाले नेपाल सरकारलाई उपलब्ध गराउनुपर्ने छात्रवृत्तिसम्बन्धी व्यवस्थाको सदुपयोग भएको भन्न सकिने अवस्था रहेन। परीक्षाका बारेमा निर्देशिकामा कुनै व्यवस्था भएको देखिँदैन। शिक्षण संस्थाले समेत परीक्षाको तालिकाबारे मन्त्रालयलाई जानकारी दिने गरेको नपाइनुका साथै मन्त्रालयबाट त्यसबारे जानकारी लिई अनुगमन हुने गरेको समेत पाइएन। नेपाल सरकार, मन्त्रिपरिषद्को कार्यकारिणी अधिकार प्रयोग गरी निर्देशिका बनेको देखिन्छ। अनुुमतिप्राप्त शिक्षण संस्थाले सर्तविपरीत काम गरेको अवस्थामा दण्ड सजायका रूपमा अनुमति खारेज वा धरौटी जफतबाहेक अन्य कुनै कारबाही गर्न मिल्ने पनि देखिएन। विदेशी मुद्रा पठाउँदा अवलम्बन गरिने प्रक्रिया कलेजले तोकेको बैंकमा सबै विद्यार्थीहरूको खाता खोल्न लगाई विद्यार्थीको व्यक्तिगत खातामा रकम जम्मा गर्न लगाउने गरेको कलेजमा विश्वविद्यालयबाट रजिष्टर भएका विद्यार्थीहरूका नाममा सम्बन्धित विश्वविद्यालय, कलेज र संस्थाबीचको त्रिपक्षीय सम्झौताअनुसार संस्थाले विद्यार्थीहरूको नाममा इन्भ्वाइस जारी गर्ने गरेको इन्भ्वाइस कलेजमा प्राप्त भएपछि विद्यार्थीहरूलाई उपलब्ध गराउने गरेको विद्यार्थीहरूले आफूूलाई प्राप्त इन्भ्वाइस आफ्नो खाता रहेको बैंकमा लगेर दिने र विद्यार्थीहरूको खाताबाट स्विफ्ट गरी सम्बन्धित संस्थामा बैंकले रकम पठाउने गरेको रकम पठाउँदा उल्लिखित ६ वटा कलेजहरूले शिक्षा, विज्ञान तथा प्रविधि मन्त्रालयको सिफारिसबिनै पठाउने गरेको पठाएको रकममध्ये कति रकम विश्वविद्यालयले प्राप्त गर्यो र कति रकम सम्बन्धित कलेजले लियो एकिन हुन नसकेको छानबिन समितिका सुझाव उल्लिखित कलेजहरूले प्रचलित आयकर ऐनअनुसार २ प्रतिशत शिक्षा कर र टीडीएस १५ प्रतिशत नतिरेकाले नेपाल राष्ट्र बैंक र राजस्व अनुसन्धान विभागसँग समन्वय गरी अनिवार्य रूपमा कर तिर्ने व्यवस्था मिलाउनुपर्ने व्यक्तिगत वा संस्थागत रूपमा विदेशी मुद्रा पठाउँदा मन्त्रालयको अनिवार्य रूपमा सिफारिस लिने व्यवस्था आगामी दिनका लागि मिलाउने प्रत्येक वर्ष नवीकरण गर्न आउँदा अघिल्लो वर्ष विदेशी मुद्रा पठाएको इन्भ्वाइससहितका कागजातहरू र नियमानुसार कर तिरेको प्रमाण राखेपछि मात्र नवीकरण गर्ने व्यवस्था मिलाउने अनुगमन तथा निरीक्षण कार्यलाई नियमित बनाउने विश्वविद्यालय र कलेजबीचको सम्झौता वा विश्वविद्यालय, कलेज र संस्थाबीचको सम्झौता हुनुपूर्व मन्त्रालयको राय लिने व्यवस्था गर्नुपर्ने कतिपय कलेजहरूको विश्वविद्यालयलाई पठाउने रकमका तुलनामा धेरै नै रकम संस्थामार्फत पठाएको देखिएकाले यस्तो प्रवृत्ति न्यूनीकरणका लागि नेपाल राष्ट्र बैंकसँग समन्वय गरी आवश्यक थप कदम चाल्ने उल्लिखित केही कलेजहरूको पछिल्लो पाँच वर्षको विदेशी मुद्रा सटहीको अवस्थालाई हेर्दा साविकमा सम्बन्धित विश्वविद्यालयमा सिधै पठाउँदाको भन्दा संस्थामार्फत पठाउँदा अत्यधिक धेरै रकम गएको देखिएकाले यस समस्याको दीर्घकालीन समाधानका लागि आवश्यक नीतिगत कदम चाल्ने यस कार्यदलका सदस्यहरूमा विदेशी मुद्रा अपचलनसम्बन्धी छानबिनका लागि विशेषज्ञहरू नभएकाले यसको थप छानबिन गर्नुपर्ने देखिएकाले मन्त्रालयले सम्बन्धित निकायमा सिफारिस र अनुरोध गरी निष्कर्षमा पुर्याउन आवश्यक कदम चाल्ने यस मन्त्रालयले यो कलेजको अतिरिक्त अन्य संस्थामार्फत रकम पठाउने सबै कलेजहरूलाई तत्काल यसरी संस्थामार्फत रकम पठाउन बन्द गरी विश्वविद्यालयमै विश्वविद्यालयको इन्भ्वाइस यस मन्त्रालयको इमेल ठेगानामा समेत पठाई नेपाल राष्ट्र बैंकले तोकेको अन्य प्रक्रियासमेत पूरा गरेर मात्र सटही सुविधा लिने गरी कार्य गर्न निर्देशन दिनुपर्ने देखिन्छ। आगामी दिनमा कलेजले सम्पूर्ण आर्थिक अभिलेख आफूसँग राख्ने व्यवस्था मिलाउन सम्बन्धित विश्वविद्यालय र संस्थामा रकम के कति गएको हो सोको अभिलेख कलेजले लिइराख्ने व्यवस्था मिलाउनुपर्ने।"
सुकरातको सफलता,"एक पटक एक युवकले विद्धान् सुकरातलाई सफलताको रहस्य सोधे। सुकरातले धैर्यपूर्वक ती युवकका सबै कुरा सुने। र जवाफका लागि भोलिपल्ट नदीको छेउमा भेट्न भने। जब उज्यालो भयो तब सुकरातले ती युवकलाई नदीतर्फ लगे। सँगै हिँडिरहँदा दुवै चुपचाप भए, नदीसम्म पुगे। नदीमा प्रवेश गर्नु अबको काम थियो। नदीभित्र पसेपछि युवक आश्चार्यमा थिए। अब के हुन्छ ? अब कतिसम्म जाने ? के गर्न यो काम भइरहेको छ ? आदि। युवक आश्चार्यमा परिरहँदा सुकरातले उनलाई पानीमा डुबाइदिए। जवान ती युवक नदीको पानीबाट निस्कन संघर्ष गरे। तर सुकरातले भएभरको बल निकालेर ती युवकलाई पानीभित्रै रहनका लागि थिचिरहे। युवकले धेरै बल गरेपछि सुकरात चुप बसे। युवक पानीबाट निलो अनुहारसहित बाहिर निस्किए। सुकरातको अनुहार हेरे। उनी शान्त थिए। युवकमा धेरै छटपटि थियो। के गर्ने के नगर्ने ? भइरहेको थियो। एउटा जवाफ खोजेको अर्कै काम भइरहेको महसुस थियो उनमा। सुकरातले सोधे, युवक, तिमी टाउको पानीभित्र राख्दा उकुसमुकुस भइरह्यौ। त्यतिबेला सबैभन्दा बढी के चाहियो ? युवकले जवाफ दिए, हावा। सुकरातले तत्काल जवाफ दिइहाले, हो, सफलताको रहस्य पनि यही हो। पानीमा हुँदा हावाले चाहेको जति नराम्रो सफलता चाहनु हुन्छ, तब पाउनु हुनेछ। अर्को रहस्य कुनै छैन। नैतिक शिक्षा : जलिरहेको इच्छा सबै उपलब्धीको सुरुआत विन्दु हो। जसरी सानो आगोले धेरै ताप दिन सक्दैन, त्यसरी नै कमजोर इच्छाले ठूलो परिणाम दिन सक्दैन।"
सुत्केरीलाई पोषणयुक्त आहारा,"उदयपुर : सुत्केरीको स्वास्थ्यलाई लक्षित गरी उदयपुरको रौतामाई गाउँपालिकाले उपाध्यक्षसँग सुत्केरी महिला भेटघाट कार्यक्रम अघि सारेको छ। पोसिलो खानेकुराको अभावमा सुत्केरी र नवजात शिशुको स्वास्थ्यमा प्रतिकूल असर पर्न सक्ने भन्दै पालिकाले उपाध्यक्षसँग सुत्केरी कार्यक्रम र बहुक्षेत्रीय पोषण कार्यक्रमअन्तर्गत सुत्केरी भेटघाटलाई तीव्रता दिएको हो। पालिकाले सुत्केरीलाई भेट गर्न जाँदा उनीहरूलाई गुणस्तरीय चामल, घ्यु, गेडागुडी, दाल, अण्डा साथै हात धुने र नुहाउने साबुन, लुगा धुने सरफ, चौबन्दी चोलो र नवजात शिशुका लागि न्यानो कपडा उपलब्ध गराइने गाउँपालिकाका उपाध्यक्ष कुमारी ठकुरीले बताइन्। उनले भनिन्, सबै सुत्केरी कुनै विभेद नगरीसमान दृष्टिकोणले हेरेका छौं। चालू आर्थिक वर्षमा एक सयभन्दा बढी सुत्केरी महिलालाई पोषणयुक्त आहारा वितरण गरिएको ठकुरीले बताइन्। उनले भनिन्, अधिकतम जनतालाई सहज हुने गरी वडा कार्यालय नजिक पर्नेहरूको हकमा वडाबाटै र टाढा हुनेहरूलाई घरमै पुर्याउने व्यवस्था मिलाएका छौं। गाउँपालिकामा बहुक्षेत्रीय पोषण कार्यक्रम २०७४७५ देखि नै सञ्चालन हुँदै आए पनि सुत्केरीलाई पोषणयुक्त आहार कार्यक्रम भने गत आर्थिक वर्षदेखि मात्र सुरु गरिएको गाउँपालिकाका अध्यक्ष गजेन्द्रबहादुर खड्काले बताए। केही महिनासम्म गर्भवतीलगायत सुत्केरी र नवजात शिशुलाई अत्याधिक पोषणयुक्त आहारको खाँचो पर्ने हुनाले यो कार्यक्रम ल्याइएको खड्काको भनाइ छ। त्यस्तै, गाउँपालिकाका महिला, बालबालिका तथा ज्येष्ठ नागरिक शाखाका प्रमुख बबिता परियारले चालू आवमा उपाध्यक्षसँग सुत्केरी भेटघाट कार्यक्रमबाट १० लाख र पोषण कार्यक्रमबाट १ लाख रुपैयाँ विनियोजन गरी कार्यक्रम सञ्चालन गरिएको बताइन्। सोही रकममध्येबाट सुत्केरीलाई पोषणयुक्त आहारा वितरण गरिएको हो। खासगरी विपन्न परिवारका सुत्केरी महिला र नवजात शिशुका लागि यो कार्यक्रम फलदायी रहेको उनले बताइन्।"
देउवाले सूर्यमा मतदान गर्नुपर्ने ओलीको बोलीमा कांग्रेस प्रवक्ताको जवाफ : कमेडियनको हाँसीमजाक धेरै भयो,"सल्यान : नेपाली कांग्रेसका प्रवक्ता डा प्रकाशशरण महतले नेकपा एमालेका अध्यक्ष केपी शर्मा ओलीको नेतृत्व राज्य सञ्चालनमा असफल भैसकेको बताएका छन्। सल्यान जिल्लाको छत्रेश्वरी गाउँपालिकाको शंखमूलमा निर्मित शंखपार्कको आइतबार उद्घाटन गर्दै महतले ओलीमा काम गर्ने हैन, ठट्टा गर्ने बानी रहेको बताएका हुन्। महतले ओलीले शनिवार प्रधानमन्त्रीसमेत रहेका पार्टी सभापति शेरबहादुर देउवालाई एमालेको चुनाव चिन्हमा मतदान गरेर पुण्य कमाउन दिएको उपदेशको जवाफमा कमेडियनको हाँसिमजाक धेरै भएको टिप्पणी गरे। राजनीति गर्ने मान्छेहरु देशको समृद्धि र जनताको सुख तथा सुविधालाई केन्द्रमा राख्ने हुनाले सधै गम्भीर हुन्छन्। तर उहाँले हास्य कलाकारको जस्तो हसिमजाक बनाउनुभयो, उनले भने, शासन सत्ता सञ्चालन गर्न तपाई र तपाईँको पार्टी असफल भयो। ५ बर्षलाई दिएको जनादेश साढे ३ बर्ष पनि टिकाउन सक्नु भएन। ओलीले आफू प्रधानमन्त्री हुँदा प्राप्त गरेको झण्डै दुइतिहाईको समर्थन जोगाएर राख्न नसकेको, आफ्नै पार्टीलाई एकताबद्ध राख्न नसकेको र दुइतिहाईको समर्थन कायम रहँदा त्यसको दुरुपयोग गर्दै प्रतिनिधिसभा विघटन गरेकाले संविधानको रक्षा गर्न, देशमा कानूनी शासन बहाली गर्न, सुशासन कायम गर्न कांग्रेस अग्रसर हुनुपरेको उनको भनाइ थियो। महतले अघिल्लो चुनावमा निकै आकर्षक नारा दिएर जनतालाई झुक्याएर जिते पनि कम्युनिस्ट सरकारले जनताको हितमा काम गर्न नसकेको जिकिर गरे। देश र जनताको हितमा काम गर्न नसक्ने र मुलुकलाई नेतृत्व दिन नसक्ने असफल पार्टीलाई फेरि ल्याउने भनेको विकास चाहिएन भन्ने अर्थ लाग्छ। विकास भएन भने हामी गरिबै रहन्छौ। पिछडिएको अवस्थामा रहन्छौं। त्यसैले आउने चुनावमा तीनै तहमा नेपाली कांग्रेसका प्रतिनिधिलाई मत दिनुहोस्, उनले भने। कांग्रेसले नै मुलुकमा रहेका विभिन्न जातजातिका भाषा, भेषभूषा, संस्कृति, परम्परा र धर्मको संरक्षण गर्ने दाबी गर्दै उनले कांग्रेस फोस्रा आश्वासन दिन नजान्ने र जे गर्न सकिन्छ, त्यही भन्ने भएकोले अघिल्लो निर्वाचनमा कम्युनिस्ट पार्टीप्रति आकर्षित हुँदा जनतालाई धोका भएको बताए। ओलीले नेतृत्व गरेको पार्टीबाट अलग भएर बनेका दलहरुले आग्रह गरेपछि कांग्रेसको नेतृत्वमा सरकार बनेको उल्लेख गर्दै कांग्रेसको नेतृत्वमा सरकार बनेपछि मुलुकमा भ्रष्टाचार हुन छोडेको, कारोना महामारीबाट जनतालाई जोगाउन पर्याप्त खोपको बन्दोबस्त भएको, बन्दाबन्दी र निषेधाज्ञा हटेर जनजीवन सामान्य भएको पनि बताए। घरघर जाऔं, नेपाली कांग्रेस जिताऔ अभियानअन्तर्गत जनताका गुनासा सुन्न र नेपाली कांग्रेस पार्टी, यसको नेतृत्वमा बनेका तीन तहका सरकारहरुले गरेका कामको बारेमा सबै नागरिकलाई बुझाउन हरेक घर पुग्न जिल्लाका नेता तथा कार्यकर्तासँग आग्रह गरे।"
स्थानीय तह निर्वाचनको आचारसंहिताविरुद्ध सर्वोच्चमा रिट दर्ता,"काठमाडौं : स्थानीय तह निर्वाचनको आचारसंहिताविरुद्ध सर्वोच्च अदालतमा रिट निवेदन दर्ता भएको छ। सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले आचारसंहिताको फेरि उम्मेदवार बन्न स्थानीय तहका बहालवाला जनप्रतिनिधिले अगावै राजीनामा दिनुपर्ने प्रावधान सच्याउन माग गर्दै आइतबार रिट निवेदन दर्ता गराएका हुन्। जनप्रतिनिधिले चुनाव अगावै राजीनामा दिँदा स्थानीय तह रिक्त हुने, जनताले पाउने सेवा ठप्प हुने र यो संविधान विपरीत हुने भन्दै शेर्पाले कि वैकल्पिक व्यवस्था गर्न कि यो प्रावधान हटाउन अन्तरिम आदेश माग गर्दै रिट दर्ता गराएको जानकारी दिए।"
विवेकशील साझा पार्टीविरुद्धको रिटमा सर्वोच्चले दिएन अन्तरिम आदेश,"काठमाडौं : सर्वोच्च अदालतले विवेकशील साझा पार्टी, अध्यक्ष रवीन्द्र मिश्र र निर्वाचन आयोगलाई विपक्षी बनाई दायर गरिएको रिट निवेदनमा अन्तरिम आदेश दिन अस्वीकार गरेको छ। विवेकशील साझा पार्टीबाट सदस्यसमेत नरहने गरी निष्कासित मिलन पाण्डेको समूहले आफूमाथि पार्टीले गरेको कारबाहीविरुद्ध एवम् पार्टीको विधान २०७८ खारेज गरि अघिल्लो विधान कायम गर्न माग गर्दै दायर गरेको रिट निवेदनमा अदालतले आइतबार अन्तरिम आदेश दिन अस्वीकार गरेको हो। विवेकशील साझा पार्टीको उक्त निर्णय प्रमाणीकरण र अद्यावधिक गरेकोमा निर्वाचन आयोगसमेतलाई विपक्षी बनाई सर्वोच्चमा गत फागुन १३ गते रिट दायर गरिएको थियो। न्यायाधीशद्वय ईश्वरप्रसाद खतिवडा र सुष्मालता माथेमाको संयुक्त इजलासले आज दुवै पक्षको छलफल पश्चात् निवेदकको मागबमोजिम अन्तरिम आदेश दिनु नपर्ने फैसला सुनाएको हो। विवेकशील साझा पार्टीका तर्फबाट अधिवक्ताहरू डा भीमार्जुन आचार्य, निरूपमा यादव (प्रमुख, कानुनी मामिला विभाग, विवेकशील साझा पार्टी), समीक्षा बास्कोटा, मुकुन्द अधिकारी, अमृत पुडासैनी र जयन्ती गिरीले बहस गरेका थिए। रिट निवेदकका तर्फबाट भने वरिष्ठ अधिवक्ता सुरेन्द्र भण्डारी लगायतले बहस गरेका थिए।"
माओवादीका प्रमुख सचेतक विष्ट एमालेमा प्रवेश,"सुर्खेत: नेकपा माओवादी केन्द्रका नेता ठम्मरबहादुर विष्ट नेकपा एमालेमा प्रवेश गरेका छन्। कर्णाली प्रदेशसभामा माओवादीको प्रमुख सचेतक रहेका उनले केही दिन अघिमात्र माओवादीबाट अलग भएको घोषणा गरेका थिए। माओवादी र प्रदेश सांसद पदबाट गत फागुन २७ गते राजीनामा दिएका बिष्टलाई एमालेका वरिष्ठ उपाध्यक्ष ईश्वर पोखरेलले आइतबार एमालेमा प्रवेश गराएका हुन्। एमाले प्रवेश गरेका बिष्ट २०७४ मा सम्पन्न प्रदेशसभाको निर्वाचनमा सुर्खेत क्षेत्र नं १ (क) बाट निर्वाचित भएका थिए। माओवादीको तर्फबाट निर्वाचित भएका उनले केही दिन अघिमात्र सांसदबाट पनि राजीनामा दिएका थिए। एमसीसी सम्झौता संसदबाट पारित भएपछि उनले माओवादी त्यागेको बताएका थिए। माओवादी त्यागेका उनलाई पार्टीमा प्रवेश गराउन एमालेले आइतवार वीरेन्द्रनगरमा कार्यक्रम आयोजना गरेको हो। विष्टसहित एकसय ५० जना नेताकार्यकर्ता एमालेमा प्रवेश गरेको एमालेको दाबी छ। पछिल्लो समय माओवादी आन्दोलन गलत बाटोमा गएको, एमसीसी सम्झौताको पक्षमा उभिएको, जनयुद्ध र सहिदको सम्मान गर्न नसकेको र व्यक्तिबादी चिन्तनमा फसेका कारण आफूले पार्टी त्यागेको बिष्टको भनाइ छ। प्रदेश सरकारले पनि अपेक्षाअनुसार काम गर्न नसकेको र अहिलेकै अवस्थामा प्रदेशसभाले पनि जनताको पक्षमा काम गर्न नसक्ने भएकाले आफूले सांसद पदबाट पनि राजीनामा दिएको उनको दाबी छ। यसअघि राजीनामा दिएपछि माओवादी संसदीय दलको बैठकले बिष्टलाई राजीनामा फिर्ता लिन तीन दिनको समय दिएको थियो। तर बिष्टले राजीनामा फिर्ता लिन मानेनन्। बिष्ट एमालेमा प्रवेश गर्ने सूचना पाएपछि माओवादी संसदीय दलका नेता महेन्द्रबहादुर शाहीले आइतबार विहान मात्र उनलाई दलको सदस्यबाट निलम्बन गरेका थिए। बिष्ट पछिल्लो समय प्रदेश सरकारको मन्त्री नबनाइएकोमा असन्तुष्ट थिए। यसअघि नेकपाभित्र विवाद हुँदा पनि बिष्ट प्रचण्डलाई छाडेर केपी शर्मा ओलीको पक्षमा उभिएका थिए। तर नेकपा विभाजनपछि भने उनले माओवादी रोजेका थिए। प्रदेशमा आफ्नै पार्टीको सरकार हुँदा पनि बिष्टले कडा आलोचना गर्दै आएका थिए। उनलाई मनाउन माओवादीले दलको प्रमुख सचेतक बनाएको थियो। तर पनि बिष्ट मन्त्रीका लागि आकांक्षी थिए। बिष्टले मन्त्रीमा दाबी गरिरहँदा माओवादीले हुम्लाका गैरसांसद कार्चेन लामालाई मन्त्री बनाएको थियो। गैरसांसदलाई मन्त्री बनाइएपछि बिष्ट थप असन्तुष्ट बनेका थिए। यसैबीच एमाले बरिष्ठ उपाध्यक्ष ईश्वर पोखरेलले बिष्टलाई पार्टीमा प्रवेश गराउँदै आउँदो निर्वाचनपछि एमाले पहिलो शक्ति बन्ने दाबी गरे। एमाले अहिले सरकारबाट मात्र बाहिर रहेको भन्दै जनताको मनभित्र रहेको उनको भनाइ छ। एमालेप्रति आकर्षण बढेको भन्दै उनले एमालेलाई पहिलो शक्ति बन्न अब कसैले रोक्न नसक्ने दाबी गरे।"
"स्थानीय तहका जनप्रतिनिधि भन्छन्, चुनाव लड्न प्रधानमन्त्री, मुख्यमन्त्री र मन्त्रीले पनि राजीनामा दिनुपर्छ","काठमाडौं: फेरि उम्मेदवार बन्न स्थानीय तहका बहालवाला जनप्रतिनिधिले अगावै राजीनामा दिनुपर्ने निर्वाचन आचारसंहिताको विरोध भइरहेको छ। प्रमुख प्रतिपक्षी नेकपा एमालेसहित दलहरुले आचारसंहिताको यो प्रावधान अव्यवहारिक रहेको भन्दै सच्याउन माग गरिरहेका छन्। स्थानीय तहका जनप्रतिनिधि पनि यो प्रावधानले निर्वाचन आयोगप्रति रुष्ट बनेका छन्। उनीहरुले चुनाव लड्न राजीनामा दिनुपर्ने हो भने प्रधानमन्त्री, मुख्यमन्त्री र मन्त्रीहरुले पनि अगावै राजीनामा दिनुपर्ने तर्क अघि सारेका छन्। स्थानीय तहलाई मात्रै छुट्टै व्यवस्था गरेर विभेद् र संविधानप्रदत्त अधिकार खोस्ने आचारसंहिता स्वीकार्य नहुने चेतावनी दिएका छन्। एक जना जनप्रतिनिधिले त यहीँ तर्कमा टेकेर सर्वोच्च अदालतमा मुद्दा नै दायर गरेका छन्। आइतबार अदालतमा रिट दायर गरेका सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले जनप्रतिनिधिले चुनाव अगावै राजीनामा दिँदा स्थानीय तह रिक्त हुने, जनताले पाउने सेवा ठप्प हुने र यो संविधान विपरीत हुने तर्क गरेका छन्। शर्मासँग गरिएको कुराकानी विस्तृतमा: राजीनामा कसलाई दिने? आचारसंहितामा स्थानीय सरकारको प्रतिनिधिले राजीनामा दिनुपर्ने भन्ने छ। अध्यक्षले उपाध्यक्षलाई दिने उपाध्यक्षले अध्यक्षलाई दिने आचारसंहिता छ। अब अध्यक्ष र उपाध्य दुबै चुनावमा उठ्ने भएपछि कसलाई राजीनामा दिने? अर्को कुरा वडाध्यक्षले राजीनामा दिएर जाँदा भोलि जनतालाई चाहिने सिफारिस एक दिन रोक्दा कति असुविधा होला? राजीनामा दिएर जाने हो भने चुनावको बीचमा राज्यले सेवा केही पनि दिनसक्ने अवस्था नहुने भयो। कि राज्यले वडामा वडाध्यक्षको विकल्पमा यो मान्छे हो भनेर भन्दिन पर्यो। राज्यले हाम्रो जनप्रतिनिधिले राजीनामा दिएको छ अहिले तपाईंहरुले सेवा पाउनु हुन्न भन्न पाउँछ त? त्यो पाउँदैनन् नि। स्थानीय तहकाले मात्र किन दिने? अर्को कुरा स्थानीय तहले मात्र किन राजीनामा दिने? संविधानले त तीन तहको सरकार भनेको छ। हामीलाई स्थानीय सरकार संविधानले भनेको छ र म यहाँको स्थानीय सरकार प्रमुख भएर चुनाव लड्न राजीनामा दिने हो भने प्रधानमन्त्रीले पनि राजीनामा दिएर चुनावमा जानुपर्यो। मुख्यमन्त्रीले राजीनामा दिएर जानुपर्यो। हाम्रो वडाध्यक्षले राजीनामा दिनुपर्ने हो भने मन्त्रीहरुले पनि दिएर जानुपर्यो। किन हाम्रो स्थानीय सरकारलाई मात्र लागू गरेको हो? यो विभेद् हो स्थानीय तहलाई मात्रै राजीनामा गराउने कुरा विभेद् हो। यसले जनतालाई दैनिक चाहिने एउटा सिफारिस पनि रोकिने भयो। संविधानले त सरकारविहीनताको परिकल्पना नै गरेको छैन। त्यसमाथि यो राजीनामा दिएको बीचको अवधि के हुन्छ? स्थानीय सरकारमा को रहन्छ? खाली छ भन्दिने हामीले? आचारसंहिता सच्याउनुपर्यो यो आचारसंहिता सच्याउनुपर्यो, कि जनतालाई विकल्प दिनुपर्यो। विकल्प नदिएर त सिफारिस दिने मान्छे नै छैन, स्थानीय सरकारै छैन भन्न पाएन। त्यो कुराको किटान गर्नुपर्यो। ऐनमा तलबभत्ता खाने प्रतिनिधिले भनेको छ। सर्वोच्च अदालतले नै स्थानीय तहका जनप्रतिनिधिको तलब खारेज गरिदिएको छ। खाली सेवासुविधा मात्रै लिने हो। तलब छैन। त्यसमा पनि मिलेन। तर कुन ऐनलाई टेकेर आचारसंहिता बनाइयो? त्यसकारण यसमा संशोधन हुन जरुरी छ।"
एआइजी बढुवा सिफारिसविरुद्ध लोकसेवा आयोगमा उजुरी,"काठमाडौं: नेपाल प्रहरीका प्रहरी अतिरिक्त महानिरीक्षक (एआइजी) बढुवा सिफारिसविरुद्ध लोकसेवा आयोगमा उजुरी परेको छ। वरियता मिचेर बढुवा सिफारिस गरिएको भन्दै असन्तुष्ट डीआइजीहरुले आइतबार लोकसेवा आयोगको कार्यालयमा उजुरीपत्र बुझाएका हुन्। असन्तुष्टमध्ये एक डीआइजी ईश्वरबाबु कार्कीले लोकसेवामा उजुरी बुझाएको जानकारी दिए। बरियताअनुसार बढुवा सिफारिस हुनुपर्नेमा नियम मिच्दै सिफारिस गरेकाले उजुरी दिएका हौं, उनले भने। गृह मन्त्रालयले गत चैत १ गते तीन जना डीआइजीलाई एआइजीमा बढुवा सिफारिस गरेको थियो। वसन्त पन्त, धिरजप्रताप सिंह र रविन्द्र धानुकलाई बढुवा सिफारीस गर्दा पन्तमात्रै वर्तमान आइजीपी शैलेश थापा क्षेत्रीका व्याची हुन्। सिंह र धानुक पछिल्लो व्याची हुन्। आफूभन्दा पछिल्लो व्याचीलाई वरियता मिचेर एआइजीमा सिफारिस भएको भन्दै कार्कीसहित डीआइजीहरु घनश्याम अर्याल र प्रकाशजंग कार्की लोकसेवा आयोगका साथै अदालत जाने तयारीमा छन्। तीनै जना डीआइजी आइजीपीका व्याची हुन्। गृह मन्त्रालयको बढुवा सिफारिस समितिले वरियतामा पछाडि, आचरण र कार्यसम्पादनमा कमजोर व्यक्तिहरुलाई बढुवा सिफारिस गरेपछी प्रहरी संगठनभित्र असन्तुष्टि छ।"
एउटा पार्टीको पक्षमा काम नगर्न निर्वाचन आयोगलाई ओलीको चेतावनी,"इलाम : नेकपा एमालेका अध्यक्ष केपी ओलीले निर्वाचन आयोगलाई एउटा पार्टीको निर्देशनमा काम नगर्न आग्रह गरेका छन् । ओलीले आयोगले दुई दिनलाई मनोनयन दर्ताको समय राखेको भन्दै आयोगले पाँच दलको निर्देशमा यस्तो निर्णय गरेको आरोप लगाए । नेकपा एमालेको उपस्थिती निक्कै कमजोर भएको भनिएको इलामको सूर्योदय नगरपालिकाको फिक्कलमा एमाले नगर कमिटीको आयोजनामा भएको आमा सभामा बोल्दै अध्यक्ष ओलीले मतपत्रमा हरियो रंग प्रयोग गर्न लागेको भन्दै त्यो पनि कांग्रेसको सल्लाहमा गरेको आरोप लगाए । उनले निर्वाचन आयोगलाई पाँच दलीय गठबन्धनले दुरुपयोग गरेको बताए । उनले आयोगले दलसँग सल्लाह समेत नगरेको आरोप लगाए । उनले प्रश्न गरे, 'पाँच दलको खटपट मिलाउने जिम्मा निर्वाचन आयोगको हो ?' उनले अदालतको शाख संकटमा परेको बताए । उनले अदालतले संविधान संशोधन गर्न नसक्ने व्याख्या मात्रै गर्न सक्ने भन्दै अदालतका गतिविधिको चर्को आलोचना गरे । एमालेको पक्षमा जनता देखेपछि केही शक्ति आतंकित भएर एमालेको सरकार ढालेको बताए । कम्युनिस्टकै बर्को ओढेकाहरु कम्युनिस्ट ढाल्न लागेको बताए । उनले नेकपा एमालेले लगाइदिएको सांसदको फुली बोकेर, मेयरको फुली बोकेर कम्युनिस्टको विरुद्धमा लागेको बताए । उनले नेकपा एकीकृत समाजवादीका नेता झलनाथ खनालको निर्वाचन क्षेत्र समेत रहेको फिक्कलमा आयोजित जनसभालाई सम्बोधन गर्दै भने, 'एमालेले लगाइ दिएको जुँगामा ताउ लगाएर एमालेको बाकस खाली गर्छु भन्ने ?' उनले बाकस कस्को खाली गर्ने कुराको जवाफ अबको स्थानीय चुनावमा जवाफ दिन आग्रह गरे । उनले एमालेलाई चिमोट्न वा टोक्न नखोज्न चेतावनी दिए । एमालेले वैशाख ३० गते पाँच दललाई एउटै कुच्चाले बढार्ने उद्घोष गरे । नेकपा एमालेका उपाध्यक्ष सुवासचन्द्र नेम्वाङले नेकपा एमाले एकतावद्ध भएर एक ढिक्का भएको बताए । नेकपा एमाले सूर्योदय नगर कमिटी अध्यक्ष दुर्गादेवी भट्टराईको सभापतित्वमा भएको कार्यक्रममा विभिन्न पार्टीका एक हजार भन्दा बढी कार्यकर्ता एमालेमा प्रवेश गरेको आयोजकले जनाएको छ ।"
निर्वाचनबारे रणनीति बनाउन एमालेले बोलायो पोलिट व्यूरो बैठक,"काठमाडौंः नेकपा एमालेले भोली (सोमबार) पोलिट व्यूरो बैठक डाकेको छ । आउँदै गरेको स्थानीय तह निर्वाचनबारे छलफल गर्न र केन्द्रीय कमिटी बैठकका एजेण्डा तय गर्न बैठक डाकेको हो । एमाले पोलिट व्यूरो सदस्य विशाल भट्टराइले भोलि बिहान ११ बजे कार्की ब्याङकेटमा बैठक बस्ने अन्नपूर्णलाई जानकारी दिए । 'स्थानीय तह निर्वाचन र केन्द्रीय कमिटी बैठकमा पेश हुने एजेण्डाबारे छलफल गर्न बैठक डाकिएको हो,'उनले भने।"
केपी ओली मुलुकको नेतृत्व गर्न असक्षम प्रमाणित भइसके : नेता पौडेल,"काठमाडौं : नेपाली कांग्रेसका युवा नेता प्रदीप पौडेलले नेकपा एमाले अध्यक्ष केपी शर्मा ओलीले मुलुकको नेतृत्व गर्न नसक्ने प्रमाणित भइसकेको बताएका छन्। स्याङ्जाको पुतलीबजारस्थित पार्टी कार्यालयमा आइतबार घरघर जाऔँ, कांग्रेस जिताऔँ अभियानअन्तर्गत वडाहरुमा खटाइएको टोलीका संयोजकको भेलालाई सम्बोधन गर्दै उनले जनताले दिएको म्यान्डेडअनुसार झण्डै दुईतिहाइ प्राप्त सरकारलाई पाँच वर्ष टिकाउन नसक्दा ओलीले नेतृत्व गर्न सक्षम छैनन् भन्ने प्रमाणित भएको जिकिर गरेका हुन्। राजनीतिमा बारम्बार परीक्षण हुने मौका प्राप्त नहुने जिकिर गर्दै उनले अब जनता माझ गएर एमालेको मत माग्ने हैसियत नै नभएको टिप्पणीसमेत गरे। केन्द्रीय प्रतिनिधिका रुपमा खटिएका नेता पौडेलकाअनुसार घरघर जाऔँ, कांग्रेस जिताऔँ अभियानअन्तर्गत स्याङ्जा सबै वडाहरुमा ५५ जना प्रतिनिधि खटाइएको छ। कांग्रेस स्याङ्जाले काँधमा भारी, हातमा जिम्मेवारी भन्ने नाराका साथ आइतबारबाट ९७ वडामा ५५ जना प्रतिनिधि खटाएको हो। एक जना संयोजकसहित पाँच जनाको टोली स्याङ्जाका सबै वडामा खटाइएको केन्द्रीय सदस्यसमेत पौडेलले जानकारी दिएका छन्। उनकाअनुसार टोलीमा जिल्ला कार्यसमितिका सदस्य, महाधिवेशन प्रतिनिधि, महासमिति सदस्य, प्रदेश महाधिवेशन प्रतिनिधि, भ्रातृ संस्थाका नेता तथा जिल्लामा सक्रिय नेताहरु समेटिएका छन्। वडावडामा खटाइएका ९७ वडा संयोजकहरुलाई केन्द्रीय सदस्य पौडेलले पुतलीबजारस्थित कांग्रेस स्याङ्जाको पार्टी कार्यालयमा अभिमुखिकरण तालिम दिएका छन्। नेता पौडेलका अनुसार वडा तहमा प्रतिनिधि खटाइएको स्याङ्जामा देशमै पहिलो हो। वडा तहमा खटिएका प्रतिनिधिहरुलाई टिकट वितरणबाहेक सम्पूर्ण अधिकार दिइएको छ। निर्वाचनमा टिकट वितरण गर्ने उनीहरुको क्षेत्राधिकार पर्दैन, नेता पौडेलले भने, त्यो बाहेक पार्टीलाई बलियो बनाउने अन्य सबै कार्यक्रम उहाँहरुले सञ्चालन गर्नुहुनेछ।"
म्यादी प्रहरीमा भर्ना हुनेको 'क्रेज',"परासी : पश्चिम नवलपरासीमा म्यादी प्रहरीमा भर्ना हुनका लागि युवाहरुको भीड बढेको छ । बैशाख ३० गते हुने आसन्न स्थानीय तह निर्वाचनका लागि आजदेखि देशभर नै म्यादी प्रहरी भर्ना खुलाइएको छ । भर्नाका लागि गाउँ गाउँबाट आएका युवाहरु बिहान ८ बजेदेखि जिल्ला प्रहरी कार्यालय अगाडि लाइन बसेका छन्। भर्ना हुनका लागि पुरुषसँगै महिलाको सहभागिता पनि उल्लेखनीय देखिएको छ । जिल्लामा ७ स्थानीय तह छन् । त्यहाँ खटाउन १ हजार २९ जना म्यादी प्रहरी भर्ना गर्न लागिएको प्रहरी उपरीक्षक (एसपी) मनोजकुमार यादवले जानकारी दिए । ११ गतेसम्म आवेदन दिन पाइने छ । भर्नाका लागि १८ वर्ष पूरा भई ५४ वर्ष ननाघेको हुनुपर्नेछ । भर्नामा देश तथा छिमेकी राष्ट्रका अवकाश प्राप्त पूर्वसुरक्षाकर्मी, वन रक्षक र विगतका निर्वाचनमा म्यादी प्रहरी रहेकालाई प्राथमिकतामा राखिएको छ । १५ गतेदेखि भर्ना छनौट हुनेछ । छनौटपछि आधारभूत तालिम दिइ निर्वाचनमा खटाइने प्रहरी उपरीक्षक यादवले बताए । ४० दिन निर्वाचनको काममा खटाइने म्यादी प्रहरीलाई ४३ हजार ४ सय ४० रुपैयाँ दिइने छ । जसमा तलबबापत ३० हजार २ सय ४०, खाद्यान्नबापत ७ हजार २ सय र पोशाक तथा अन्य सामान खरिदका लागि ६ हजार तोकिएको छ । त्यसबाहेक आउने जाने तयारीबापत १ हजार उपलब्ध गराइने छ । निर्वाचनका लागि जिल्लामा १ सय २१ मतदान स्थल तोकिएको छ । अघिल्लो निर्वाचनभन्दा अहिले १ वटा मतदान स्थल बढेको हो । बढाइएको मतदान स्थलमा बर्दघाटको दाउन्ने क्याम्पस छ । मतदान केन्द्र पनि बढ्ने देखिएको छ । अघिल्लो निर्वाचनमा २ सय ५७ मतदान केन्द्र रहेकोमा अहिले २ सय ८६ पूग्ने निर्वाचन कार्यालयका सूचना अधिकारी निश्चल मोक्तानले जानकारी दिए बताइएको छ । स्थानीय निर्वाचनमा जिल्लामा कुल २ लाख ४५ हजार ८ सय ७३ मतदाता रहेको निर्वाचन कार्यालयले जनाएको छ ।"
ओलीको प्रश्न : पाँच दलीय गठबन्धनको खटपट मिलाउने काम निर्वाचन आयोगको हो?,"काठमाडौं : नेकपा एमालेका अध्यक्ष केपी शर्मा ओलीले निर्वाचन आयोगले निष्पक्ष भूमिका निर्वाह नगरेको आरोप लगाएका छन्। इलाममा आइतबार आयोजित कार्यक्रममा अध्यक्ष ओलीले निर्वाचनका सम्बन्धमा दलहरुसँग आयोगले परामर्श नगरी निष्पक्षतामाथि प्रश्न चिन्ह उठ्ने काम गरेको टिप्पणी गरेका हुन्। सधै निर्वाचन आयोगले मनोनयन दर्ताका लागि एक दिन छुट्याउने गर्थ्यो। यसपटक वैशाख ११ र १२ गते दुई दिनलाई मनोनयन दर्ताको समय छुट्यायो। दुई दिन किन चाहियो? पाँच दलीय गठबन्धनमा खटपट परेर एक दिनमा नभ्याइन सक्छ, कुरो नमिल्न सक्छ, भनेर अर्को दिन थप गरिएको हो? विश्वभरी मनोनयन एक दिन हुन्छ। दुई दिन भयो नेपालमा। पाँच दलीय गठबन्धनको खटपट मिलाउने काम निर्वाचन आयोगको हो? उनले प्रश्न गरे। निर्वाचन आयोगले एउटा पार्टीको पक्षमा काम गर्न नहुने उनको भनाइ छ। निर्वाचन आयोग दलको अनुकूल हुनेगरी काम गर्यो। रुख पनि हरियो पार्ने, सूर्य पनि हरियो पार्ने। कस्तो अचम्मको निर्वाचन आयोग देखापर्यो, ओलीले आलोचना गरे, कांग्रेसको रुख हरियो पार्नका लागि हरियो रङ चाहियो। कांग्रेसको रुख निलो पार्नका लागि निलो रङ चाहियो निर्वाचन आयोगलाई? दलहरुसँग आयोगले किन परामर्श गरेन? एक्लै किन मनपरी ढंगले कांग्रेसको अनुकूल हुनेगरी काम गर्यो। सूर्य कही हरीयो हुन्छ? रुखलाई पनि हरियो, सूर्यलाई पनि हरियो।"
अरू पार्टी गठबन्धनका लागि माओवादीसँग आउने स्थिति बन्दैछ : प्रचण्ड,"पोखरा : नेकपा माओवादीका अध्यक्ष पुष्पकमल दाहाल 'प्रचण्ड'ले देशैभर सकारात्मक जनमत बन्दै गएको बताए। उनले अरू पार्टी गठबन्धनका लागि माओवादीसँग आउनुपर्ने दाबी गरेका छन्। प्रेस सेन्टर गण्डकीले आइतबार पोखरामा गरेको पत्रकार सम्मेलनमा दाहालले १ महिनापछि अरू पार्टी आफूहरूसँग आउने दाबी गरेका हुन्। अध्यक्ष दाहालले आफ्नै बलमा चुनाव लड्ने कुरालाई प्राथमिकता दिँदै गठबन्धन पनि गर्ने बताएका छन्। उनले पार्टीको संस्थापन र मूल नेतृत्व गठबन्धन गरेर जाने कुरामा प्रष्ट रहेको उल्लेख गरे। अध्यक्ष दाहालले ठूलो राजनीतिक दुर्घटनामा जाने हो कि भन्ने स्थिति देखापरेपछि व्याख्यात्मक घोषणासहित एमसीसी पारित गर्ने उपाय निकालिएको सुनाए। 'अमेरिकाले पनि सिद्धान्तत स्वीकारेको छ,' उनले भने, 'त्यो भएन भने फेरि राष्ट्रिय स्वाधीनताका लागि संघर्ष गर्न सकिन्छ।' देश निर्वाचनतिर गइसकेको उनले बताए। '६४ सालमा पनि हामीले चुनाव जित्छौं भनेर कसैले भन्या थिएन, तर जनताले देखाइए, अहिले पनि हामी पहिलो पार्टी बन्ने स्थिति छ,' उनले भने, 'माओवादी नै हो शान्ति, लोकतन्त्रको संवाहक भन्ने रियलाइजेसजन जताततै भएको छ।'"
कांग्रेसले चैत्रभित्रै उम्मेदवारको टुंगो लगाउँछ : डा: महत,"सल्यान : नेपाली कांग्रेसका प्रवक्ता डा प्रकाश शरण महतले आगामी स्थानीय निर्वाचनमा पार्टीका तर्फबाट उठ्ने उम्मेद्वारहरुको टुंगो चैत्र महिनाभित्रै लगाइसक्ने बताए। नेपाल प्रेस युनियन सल्यानले सल्यान उद्योग वाणिज्य संघको सभाकक्षमा आइतबार बिहान आयोजना गरेको पत्रकार सम्मेलनमा नेता महतले आगामी स्थानीय निर्वाचनमा पार्टीका तर्फबाट उठाइने उम्मेदवारहरुको टुंगो चैत्र महिनाभित्रै लगाउने बताएका हुन्। उनले अहिले पार्टी विधानले नै पार्टीका तर्फबाट विभिन्न तहका निर्वाचनमा उठाइने उम्मेदवारहरुको टुंगो लगाउन पार्टीले केन्द्र, प्रदेश, जिल्ला र पालिका तहमा संसदीय समितिको व्यवस्था गरेको बताए। 'यसपटक विगतमा भए जस्तो उम्मेदवादी दिने अन्तिमदिनसम्म को उठ्ने हो भन्ने टुंगो नलाग्ने स्थिति रहने छैन् । निर्णय गर्ने प्रक्रिया पनि विभिन्न तहमा विकेन्द्रित छ । चैत्र महिनाभित्रै उम्मेदवारको टुंगो लगाउने कोशिस गछौं,' प्रवक्ता महतले भने। उनले पार्टीका तल्लो तहका समितिले टुंग्याउन नसकेका विवाद भए केन्द्रले हेर्न सक्ने पनि बताए। उनले भने,'जुन तहको उम्मेद्वारी हो , त्यही टुंगियोस् । सर्वसम्मत भएर टुंगियोस् भन्ने केन्द्रको चाहना छ ।' कांग्रेस प्रवक्ता डा महतले नेपाली कांग्रेसले आरम्भ गरेको 'घरघर जाऔं नेपाली कांग्रेसलाई जिताऔं' भन्ने देशव्यापी अभियानमा बढीभन्दा बढी जनतालाई पार्टींसँग जोड्न पनि पार्टीका हरेक तहका नेता तथा कार्यकर्ताहरुलाई आग्रह गरे। उनले यो अभियानका क्रममा नेपाली कांग्रेसका नेता कार्यकर्ताले आफ्नो पार्टीका प्रतिनिधिहरुले गरेका काम, तीनै तहका सरकारले गरेको कामका बारेमा नागरिककाबीचमा जानकारी गराउने र नागरिकका गुनासा सुनेर पार्टीका विभिन्न निकायमार्फत तिनको समाधान गर्ने पद्धति बसाउने पनि बताए। कार्यक्रममा कांग्रेस नेता महतले स्थानीय तहको उम्मेद्वारीको सामान्य मापदण्ड पनि सार्वजनिक गरे। उनले निर्वाचनमा सकेसम्म धेरैभन्दा धेरै पदमा जित्ने लक्ष्य हुने भएकोले जो उठाउँदा बढी मत आउँछ त्यसैलाई प्राथमिकता दिएर उम्मेद्वारी तय गर्न उपयुक्त हुने बताए। 'माथिल्लो तहको चुनावमा सबैले सबैलाई चिनेको हुँदैन त्यसैले पार्टीगत आधारमा मतदान हुन्छ । तर स्थानीय तहको निर्वाचनमा सबले सबैलाई चिनेको हुन्छ । उसको आनीबानी,व्यहार, व्यक्तित्व, कार्य क्षमता, योग्यता सबैले जान्ने भएकोले जो उठाउँदा चुनाव जितिन्छ, त्यसलाई उठाउन उचित हुन्छ ,' डामहतले भने। 'यसपटक विगतमा भए जस्तो उम्मेदवादी दिने अन्तिमदिनसम्म को उठ्ने हो भन्ने टुंगो नलाग्ने स्थिति रहने छैन् । निर्णय गर्ने प्रक्रिया पनि विभिन्न तहमा विकेन्द्रित छ । चैत्र महिनाभित्रै उम्मेदवारको टुंगो लगाउने कोशिस गछौं,' प्रवक्ता महतले भने। डामहतले फागुन २९ गतेदेखि सुरु भएको घरघर जाऔं,कांग्रेस जिताऔं अभियानले स्थानीय निर्वाचनमा नेपाली कांग्रेसलाई विजयी बनाउने आधार तयार गर्ने पनि उल्लेख गरे। उनले यस अभियानमा विपक्षीहरुद्धारा स्थानीय तथा राष्ट्रियस्तरमा उठाइएका भ्रम तथा अफवाहलाई पनि चिरिने बताए। डा महतले आउने स्थानीय चुनावमा केन्द्रमा सत्तागठबन्धनमा रहेका दलहरुबीच गठबन्धन हुन्छ कि हुँदैन भन्ने बारेमा स्पष्ट पारे। उनले स्थानीय निर्वाचनमा स्थानीय आवश्यकताका आधारमा पनि यसको तय हुने तर गठबन्धन हुने नहुने बारेमा नेपाली कांग्रेसको यही ११ गते बस्ने बैठकले सिद्धान्त तय गर्न सक्ने पनि बताए। उनले सबै दलको लक्ष्य निर्वाचनमा बढी सिट जित्ने हुने भएकोले के गर्दा बढी सिट जितिन्छ, त्यसै अनुरुप निर्णय हुने पनि बताए। एक्लै लड्दा बढी जितिन्छ भन्ने देखियो भने त्यही गरौं, सहकार्य गर्दा बढी सिट जितिने भयो भने त्यसको आधारमा होला,' उनले भने। उनले नेपाली कांग्रेसका कार्यकर्ताहरु अहिले गठबन्धन गर्न हुन्छ हुँदैन भन्ने बहसमा अल्झन नहुने बताए। तर, वर्तमान गठबन्धन कुन अवस्थामा बनेको हो भन्नेमा हेक्का राख्नुपर्ने बताए । तत्कालीन ओली सरकारले संविधानको उल्लंघन गर्दै प्रतिनिधिसभा दुई पटक विघटन गरेको, देशमा भ्रष्ट्राचार बढेको, कोरोनाले आक्रान्त नागरिकले खोप पाउन नसकेको बेलामा गठबन्धन बनेको उनले उल्लेख गरे। उनले भने, 'नेपाली कांग्रेस सभापति तथा संसदीय दलका नेता शेरबहादुर देउवाको नेतृत्वमा सरकार बनेपछि भ्रष्टाचार रोकियो। खोपको व्यवस्था भयो। विद्यालय कलेज खुलेका छन् । जनजीवन सामान्य बन्दै गएको छ । कतिपय कुरा संयुक्त सरकारले समयमा निर्णय गर्न नसकेको होला तर हिजो नेकपा एमालेको सरकारको पालाको जस्तो आतंकित हुने अवस्था अहिले छैन ।' उनले हालै संसदबाट पारित एमसीसी संझौताको प्रसंग निकाल्दै कम्युनिस्ट नेताहरुको भनाइ र गराइमा कुनै तालमेल नहुने पनि बताए । उनले भने, 'नेपाली कांग्रेस सत्तामा हुँदा होस् कि विपक्षमा सत्यको पक्षमा बोल्छ र उभिइरहन्छ ।' उनले सबै दलको लक्ष्य निर्वाचनमा बढी सिट जित्ने हुने भएकोले के गर्दा बढी सिट जितिन्छ, त्यसै अनुरुप निर्णय हुने पनि बताए। एक्लै लड्दा बढी जितिन्छ भन्ने देखियो भने त्यही गरौं, सहकार्य गर्दा बढी सिट जितिने भयो भने त्यसको आधारमा होला,' उनले भने। प्रवक्ता डा।महतले अमेरिकी सहयोग नियोग मिलिनियम च्यालेञ्ज कर्पोरेशनबाट नेपालको सडक विस्तार र विद्युत प्रशारण लाईन निर्माणका लागि प्राप्त ५० करोड अमेरिकी डलर ९झण्डै ६० अर्ब नेपाली रुपया भन्दमाथिको अनुदान सहयोग लिने सम्बन्धमा भएको संझौता नेपाली कांग्रेसको प्रयासले संसदबाट पारित भएको पनि बताए। उनले अमेरिकी अनुदानमा आएको यो सहयोग अरु विदेशी सहयोग भन्दा उदार भएको उल्लेख गर्दै भने, 'यो अनुदान सहयोगमा अन्तर्राष्ट्रिय प्रतिस्पर्धा हुन्छ । खर्च परिचालन र सञ्चालन अर्थसचिवको नेतृत्वमा रहने एमसीए नेपालले गर्छ । नेपालको महालेखाले लेखापरीक्षण गर्दछ । यसमा आउने सहयोग निर्धारित परियोजना बाहेक अन्यन्त्र खर्च गर्न पाइदैन । सैन्य प्रयोजनमा त झन उपयोग गर्नै पाइदैन । यो परियोजना सकिएपछि यसले बनाएका संरचना नेपाल सरकारलाई हस्तान्तरण हुन्छ ।'"
जनप्रतिनिधिले राजीनामा दिएर उम्मेदवार बन्ने प्रावधान अव्यावहारिक : कांग्रेस प्रवक्ता महत,"नेपालगन्ज : सत्ताधारी दल नेपाली कांग्रेसले पनि स्थानीय तहका जनप्रतिनिधिले राजीनामा दिएर उम्मेदवार बन्नुपर्ने व्यवस्थाको विरोध गरेको छ। निर्वाचन आयोगले स्थानीय तहको उम्मेदवार बन्न जनप्रतिनिधिले राजीनामा दिनुपर्ने भनेर गरेको व्यवस्थाको प्रमुख प्रतिपक्षीलगायतका दलले विरोध गरिरहेको बेला कांग्रेसका प्रवक्ता डा प्रकाशशरण महतले स्थानीय तहमा उम्मेदवार बन्न जनप्रतिनिधिले पदबाट राजिनामा दिने कुरा व्यावहारिक नभएको बताएका हुन्। नेपाल प्रेस युनियन बाँकेले शनिबार नेपालगन्जमा आयोजना गरेको पत्रकार भेटघाट कार्यक्रममा प्रवक्ता महतले निर्वाचन आयोगले स्थानीय तहका जनप्रतिनिधिले उम्मेदवार बन्न पदबाट राजीनामा दिनुपर्ने व्यवस्थालाई अमिल्दो, अव्यावहारिक र आवश्यक नभएको बताएको बताए। उनले भने, यो त्यत्ति मिल्दो र व्यावहारिक देखिँदैन। निर्वाचन आचार संहिता लागू भएपछि यो यो काम गर्नमिल्छ मिल्दैन भन्ने व्यवस्था भएकाले यस्तो प्रावधान ल्याउन आवश्यक थिएन। सत्ता गठबन्धनका दल सबैलाई जितजित लागेको अवस्थामा मात्र उम्मेदवारीमा गठबन्धन हुने उनले प्रष्ट पारे। बढी सिट जित्ने हो। के गर्दा बढी सिट जितिन्छ ? एक्लै सबै जितिन्छ भने कसले किन गठबन्धन गर्छ ? सबैलाई वीन वीन लाग्यो भने गठबन्धन हुन्छ, उनले गठबन्धन हुने आधारबारे प्रष्ट पारे, गठबन्धनमा इच्छुक दलको कस्तो प्रस्ताव आउँछ ? त्यसमा निर्भर गर्छ। यर्थाथपरक छ कि छैन। सबै मूल्याङ्कन हुन्छ। ठूलो प्रस्ताव आयो भने गठबन्धन हुँदैन। गठबन्धन गर्ने नगर्नेबारे कांग्रेस केन्द्रीय समिति बैठकले एकिन सिद्धान्तको आधारमा निर्णय गर्छ। कुनै पनि सम्भावनालाई नकार्न सकिँदैन। कांग्रेसले बढी सिट जित्नका लागि मात्र अरु दलसँग गठबन्धन गर्ने उनको भनाइ थियो, बढी सिट जित्ने हो ? के गर्दा बढी सिट जितिन्छ। एक्लै सबै जितिन्छ भने कसले किन गठबन्धन गर्छ ? उम्मेदवारबारे सकेसम्म स्थानीय तहमै सर्वसम्मत् टुंगियोस् भन्ने चाहना रहे पनि स्थानीय तहको निर्वाचन भएकाले केन्द्रबाट निर्णय नलाद्ने उनले प्रष्ट पारे। स्थानीय तहका लागि आगामी चैत्र महिनाभित्रै कांग्रेसले उम्मेदवारको टुंगो लगाउने तयारी छ।"
चुनावमा देशभर पाँच दललाई एउटै कुच्चाले बडार्छौं : ओली,"काठमाडौं : नेकपा एमालेका अध्यक्ष केपी शर्मा ओलीले आउने निर्वाचनमा देशभर पाँच दललाई एउटै कुच्चाले बडार्ने बताएका छन्। इलाममा आयोजित कार्यक्रममा अध्यक्ष ओलीले अबको चुनावमा अत्यधिक बहुमतका साथ एमाले विजयी हुने दाबी गरेका हुन्। उनले भने, फेरि एमालेलाई बहुमत ल्याउन रोक्न लागेका छन्। नङ नगाडे हुन्छ। ओइलिएका पात झर्न सक्छन्। एमालेको सूर्य सतीसाल भएर उभिन्छ। देशभर पाँच दललाई आउने चुनावमा एउटै कुच्चाले बडार्नेछ। हामी चुनाव पर्खिरहेका छौं। एमाले नेपाली जनताको पार्टी हो। अध्यक्ष ओलीले कम्युनिस्टको बर्को ओढेका अन्तरेजन्तरेले एमालेविरुद्ध लागेको आरोप लगाए। एमालेले लगाइदिएको मेयरको फुली बोकेर, संसदको फूली बोकेर एमालेविरुद्ध लाग्ने? आउँदो निर्वाचनमा जवाफ दिनुपर्छ। गुन बिर्सिने यस्ता तत्वहरुलाई तपाईहरुले मुखभरीको जवाफ दिनुपर्छ, उनले भने। एमाले कसैलाई अल्मल्याउने, झुक्याउने पार्टी नभएको उनको भनाइ थियो। तपाईहरुले दिएको भोटको भत्ता खाइरहेका छन्, अनेकथरी कुरा गरिरहेका छन्। एमालेले कसैलाई भ्रममा पार्दैन, उनले भने।"
कम्युनिस्टका दोधारे कुराले नागरिकमा गलत सन्देश गयो : प्रकाशमान सिंह,"काठमाडौं : नेपाली कांग्रेसका नेता प्रकाशमान सिंहले जुनसुकै छिमेकी मुलुकले राष्ट्र र जनताको हितमा दिने सहयोग स्वीकार हुने बताएका छन्। नेता सिंहले कांग्रेसले देश र जनताको हितविपरितका सहयोग भने अस्वीकार गर्ने प्रष्ट पारे। राजनीति, मुलुक र जनताको हितमा आफू प्रष्ट रहेको बताउँदै अहिले एमसीसीको विषय लिएर फैलिएको नकारात्मक हल्लाको पछि नलाग्न नेता सिंहले आग्रह गरे। नेपाली कांग्रेस काठमाडौ क्षैत्र नं १ ले घरघर जाऊँ कांग्रेस जिताऔं अभियानअन्तरगत वुद्धनगरमा आयोजित कार्यक्रममा बोल्दै नेता सिंहले कम्युनिस्ट पार्टीका दोधारे कुराले नागरिकमा गलत सन्देश गएको बताए। उनले त्यस्ता हल्लाको चिरफार गर्न नागरिकसामु गएर बुझाउनुपर्ने आवश्यकता रहेको बताए। उनले भने,' चुनाव नजिक आइसकेकाले भ्रमको खेती गर्नेहरुका बारेमा मतदाताका घरघरमा पुगेर वास्तविकता बताउनुपर्छ । जनताको बीचमा सही विचार र सूचना पुर्याउन अल्छी नगर्नुस् ।' कम्युनिस्ट नेताहरु जनतासामु एउटा र अन्तराष्ट्रिय जगतमा अर्को कुरा गर्न माहिर रहेको आरोप लगाए। भ्रमको खेति गर्नेहरुका बारेमा मतदाका घरघरमा पुगेर वास्तविकता बताउँदै कांग्रेस नेतृत्वमा आजसम्म गरिएका उपलब्धि बुझाएर कांग्रेसको पक्षमा मत माग्न समेत कार्यकर्तालाई आग्रह गरे। फरक प्रसंगमा बोल्दै नेता सिंहले टिकटको आसा राख्नु स्वभाविक भएको तर उमेदवार हुन टिकट पाउन पार्टीको सैद्धान्तिक प्रक्रिया सबैले पालना गर्नुपर्ने बताए।"
माओवादीका प्रमुख सचेतक ठम्मर विष्ट निलम्बित,"काठमाडौं : नेकपा (माओवादी केन्द्र) कर्णाली प्रदेशसभा दलका प्रमुख सचेतक ठम्मर विष्टलाई निलम्बन गरिएको छ। आफ्नो पदबाट राजीनामा बुझाएपछि प्रदेशसभा दलका नेता तथा पूर्वमुख्यमन्त्री महेन्द्रबहादुर शाहीको अध्यक्षतामा फागुन ३ गते बसेको बैठकले उनलाई राजीनामा फिर्ता लिएर नियमित कार्यमा क्रियाशील हुन निर्देशन गरेको थियो। निरन्तर पार्टीको विधान विपरीत अभिव्यक्ति दिनुका साथै निर्देशनको अवज्ञा गरेको भन्दै दलका नेता शाहीले आइतबार एक प्रेस वक्तव्य जारी गरी प्रमुख सचेतक विष्टलाई सदस्यबाट निलम्बन गरिएको जानकारी दिएका हुन्। इमेलबाट प्रमुख सचेतक विष्टले फागुन २७ गते प्रदेशसभा सदस्यबाट राजीनामा दिएका थिए। नेपालको संविधानको धारा, १८० (क) बमोजिम प्रदेशसभा सभामुखसक्षम राजीनामा दिएका उनले चैत ४ गते सदस्य पद छाडेको सनाखत गरेपछि सभामुख राजबहादुर शाहीले उनको राजीनामा स्वीकृत गरेका थिए। विष्टको राजीनामा स्वीकृत र माओवादी केन्द्रको निलम्बनको सूचनासँगै उक्त पद रिक्त भएको प्रदेशसभा सचिवालयले जनाएको छ। रासस"
चुनावबारे विप्लव नेकपामा दुई धार,"काठमाडौं : नेत्रविक्रम चन्द विप्लव नेतृत्वको नेकपाभित्र आसन्न निर्वाचनमा सहभागिताको विषयमा दुई धार देखिएको छ। कपिलवस्तुस्थित शिवगढीमा जारी केन्द्रीय समिति बैठकमा एकपक्षले क्रान्तिलाई अझै निरन्तरता दिनुपर्ने विचार प्रस्तुत गरेको छ भने अर्को पक्ष परम्परागत ढंगले भन्दा पनि निर्वाचन उपयोग गरेर जानुपर्ने धारमा उभिएको छ। पार्टीका महासचिव विप्लवले राजनीतिक प्रतिवेदन प्रस्तुत गरेपछि केन्द्रीय सदस्यहरुले धारणा राखिरहेका छन्। आइतबार दिउँसोसम्म चार सचिवालय सदस्य र ७ केन्द्रीय सदस्यले विप्लवले प्रस्तुत गरेको राजनीतिक प्रतिवेदनमाथि छलफलमा भाग लिएका छन्। महासचिव विप्लवले केन्द्रीय समिति बैठकमा प्रस्तुत गरेको राजनीतिक प्रतिवेदनमा निर्वाचन उपयोग गर्ने नीति उल्लेख भएको एक केन्द्रीय सदस्यले बताए। निर्वाचन उपयोग गर्दा नेकपा माओवादी केन्द्रसँग तालमेल गरेर जानुपर्ने नेताहरुको जोड छ। एक केन्द्रीय सदस्यले अन्नपूर्णसँग भने, अहिले पनि बैठक बसिरहेको छ। एउटा पक्षले निर्वाचन खारेज गर्नुपर्छ, क्रान्तिलाई जारी राख्नुपर्छ, क्रान्तिको विकल्प छैन भन्ने धारणा राखेको छ। अर्को पक्षले नेकपामाथि ठूलो दायित्व बढेको छ। प्रयोग गरेर अघि बढ्नुपर्ने धारणा राख्नुभएको छ। पार्टीका प्रवक्ता खड्गबहादुर विश्वकर्मा प्रकाण्डले बैठक अझै केही दिन लम्बिने बताए। उनले अन्नपूर्णसँग भने, बैठकमा केन्द्रीय सदस्यहरुले धारणा राख्ने क्रम जारी छ। अब एकदुई दिनमा बैठक सकिन्छ। त्यसपछि महासचिवज्यूले सुझावसहितको प्रतिवेदन पेश गरे पनिमात्रै निर्णय बाहिर आउँछ। सम्पूर्ण सदस्यले छलफलमा भाग लिइसकेपछि पार्टी महासचिवले उठेका विषयको जवाफ दिने जनाइएको छ। प्रतिवेदनमा समसामयीक राजनीतिक विषयवस्तुदेखि स्थानीय तहको निर्वाचनमा पार्टीको भूमिकाका विषयमा छलफल केन्द्रीत छ। चुनावबारे सचिवालय एकमत छैन। चुनावको पक्षमा महासचिव विप्लव, नेताहरु खड्गबहादुर विश्वकर्मा प्रकाण्डलगायतका नेता छन् भने हेमन्तप्रकाश वली सुदर्शन, धर्मेन्द्र बास्तोलालगायतका नेताहरु तत्काल चुनावको उपयोग गर्न नहुने पक्षमा छन्। १० वर्षे सशस्त्र जनयुद्धबाट २०६३ सालमा तत्कालीन विद्रोही नेकपा माओवादी शान्ति प्रक्रियामा आ । त्यसयता माओवादी विभाजित हुँदै आएको छ। विप्लवले २०७१ सालमा मोहन वैद्य नेतृत्वको नेकपा (क्रान्तिकारी) माओवादीबाट पनि विद्रोह गरे। विप्लवले प्रतिक्रान्ति थालिएको भन्दै आफ्नो कार्यदिशा एकीकृत जनक्रान्ति भएको बताउँदै आएका छन्। विप्लव नेतृत्वको नेकपाले संसदीय अभ्यासको विरोध गर्दै आएको छ। विप्लवले हालको संसदीय व्यवस्था र वैज्ञानिक समाजवादबारे जनमत संग्रह हुनुपर्ने बताउँदै आएका छन्। यो बीचमा उनले राज्यबाट प्रतिबन्धित पनि हुनुपर्यो। नेकपाका हिंसात्मक गतिविधि आतंकवादी र गैरराजनीतिक ठहर गर्दै तत्कालीन केपी शर्मा ओली नेतृत्वको सरकारले २०७५ फागुन २८ गते नेकपामाथि प्रतिबन्ध लगाएको थियो। तीन बुँदे शान्ति सहमतिपछि २१ फागुन २०७७ मा विप्लव नेकपालाई सरकारले प्रतिबन्ध फुकुवा गरेको थियो। विप्लव समूहका नेताकार्यकर्ताहरू माथि लगाएका मुद्दा फिर्ता गर्ने, आफ्ना सबै राजनीतिक क्रियाकलाप शान्तिपूर्ण रूपमा गर्ने सहमति भएको थियो। सहमतिसँगै नेकपा शान्तिपूर्ण राजनीतिमा आए पनि उक्त सहमति कार्यान्वयन हुन नसक्दा विप्लव सहितका नेताहरुले प्रधानमन्त्रीसहित राज्यका निकायको ध्यानाकर्षण गराउँदै आएका छन्।"
"विद्यार्थीमाथि यौन दुर्व्यवहार गरेपछि लेटाङमा तनाव, घाँटीमा छुरा हानी महिला प्रहरीको हत्या","विराटनगर: मोरङको लेटाङ नगरपालिकामा विद्यार्थीलाई दुर्व्यवहार गरेको आरोपमा भएको तनावमा एक महिला प्रहरीको मृत्यु भएको छ। लेटाङ५ खेरुवास्थित आइतबार शिक्षा विकास माविका ५६ वर्षीय शिक्षक मनोज पौडेलले कक्षा ६ मा अध्ययनरत विद्यार्थीलाई यौन दुर्व्यवहार गरेको घटना सार्वजनिक भएसँगै आक्रोशित गाँउलेले विद्यालय घेरेका थिए। नगरपालिकाका प्रमुख शंकर राईका अनुसार घटना भएपछि उग्र भएको भीड नियन्त्रणका लागि सुरक्षाकर्मीको बाक्लो उपस्थिति बनाइएको थियो। तर, आक्रोशित भीडले शिक्षकलाई विद्यालय बाहिर निकालेर कुटपिट गर्न खोजेपछि अवस्था नियन्त्रण बाहिर गएको उनले बताए। चितवनबाट साँझ लेटाङ पुगेका मेयर राईले एकपछि अर्को घटना हुनुले चिन्ता बढाएको बताए। विद्यालय तनावग्रस्त बनेपछि प्रहरीको टोली सुरक्षाका लागि त्यहाँ पुगेको थियो। नगरपालिकाका उपमेयर तथा सोही वडाका अध्यक्षसमेत घटनाबारे बुझ्न जाँदा तनावग्रस्त भीडले आक्रमणको प्रयास गरेको थियो। आक्रोशित भीडले विद्यालयमा आगजनीसमेत गरेको थियो। विद्यालयभित्रै लुकेर बसेका आरोपित शिक्षक पौडेललाई प्रहरीले बेलुका निकाल्ने क्रममा आक्रोशित भीडले आक्रमण गरेको थियो। सोही क्रममा एक महिला प्रहरीको मृत्यु भएको हो। प्रहरीले महिला प्रहरीको नाम सार्वजनिक गरिएको छैन। स्थानीयका अनुसार मृतक प्रहरीको घाँटीमा छुरा प्रहार गरिएको बताइएको छ। त्यसैगरी स्थितिलाई नियन्त्रणमा लिनका लागि प्रहरीले हवाई फायर गरेको थियो। स्थानीयका अनुसार यसक्रममा एक युवकलाई पनि गोली लागेको छ। तर, यसबारे प्रहरीले आधिकारिक जानकारी दिइसकेको छैन।"
तानसेनमा क्याम्पसको दुई सय रोपनी जग्गा अतिक्रमण,"तानसेन : पाल्पा सदरमुकाम तानसेनमा करिब ३ सय रोपनी जग्गा रातारात अतिक्रमण भएको छ । पछिल्लो दुई दिनको अवधीमा त्रिभुवन बहुमुखी क्याम्पसको २ सय रोपनी र सार्वजनिक जग्गा १ सय रोपनी गरी ३ सय रोपनी जग्गामा बीस बीस हातको मोहोडाको हिसाबले घडेरी बाँडिएको पाइएको छ। अतिक्रमणकारीले दिउँसो, राति तथा साँझको समयमा बीसबीस हातको मोहडाले करिब २ हजार ५ सय घडेरीमा किला गाडी अतिक्रमण गरेका छन्। तानसेन नगरपालिकाको वडा नं ५ मा बतासेडाडादेखि ढुंगाखानी क्षेत्रको तानसेन तम्घास सडकको दायाँबायाँ तर्फको भू्भाग रातारात अतिक्रमण भएको हो । अतिक्रमित दुई सय रोपनी जग्गा त्रिभुवन बहुमुखी क्याम्पसको विज्ञान भवनको क्षेत्रमा र सय रोपनी सोही आसपासको जग्गा रहेको छ । त्रिभुवन बहुमुखी क्याम्पसको बतासेडाँडादेखि पाल्पा विधुत प्राधिकरणको वितरण शाखा स्टेसनसम्म दुईसय रोपनी जग्गा रहेको छ । बतासेडाँडा क्षेत्रमा पञ्चातकालदेखि नै रसिदको भरमा बस्ती विकास हुँदै आएको छ । अहिले पनि सो क्षेत्रमा दिनहुँ व्यवसायिकरुपमा आवास तथा भवन निर्माण भइरहेका छन् । दिन दहाडै क्याम्पसको जग्गामा खुलेआम घडेरीको लागि किल्ला गाडी जग्गा छुट्याएपछि त्रिभुवन बहुमुखी क्याम्पसका प्राध्यापक, विधार्थीहरु आक्रोशित भएका छन् । तत्काल क्याम्पसको जग्गामा अतिक्रमण जग्गा बचाउन सबै पक्ष सक्रिय हुन क्याम्पस प्रमुख टंक प्रसाद भट्टराईले आग्रह गरेका छन् । क्याम्पसको जग्गामा हालसम्म कुनै पक्षबाट अतिक्रमण भएको थिएन । क्याम्पसले गुरुयोजना बनाएर साइन्स क्याम्पसको क्षेत्रमा विभिन्न संकायका लागि आधुनिक भवन निर्माण गर्ने, बोटानिकल गार्डेन बनाउने, विघार्थीका लागि छात्राबास बनाउने गरी योजना बनाएको सहायक क्याम्पस प्रमुख कृष्णबहादुर कार्कीले बताए । 'शिक्षाको ज्योति फैलाउने क्याम्पसको जग्गामा योजनाावद्ध, षडयन्त्रपूर्वक घडेरी वितरणको काम भइरहेकाले हामी अति दुःखी छौं, राज्य प्रशासनलाई चुनौती दिने काम भएको छ, यो अतिक्रमण लाई रोकिएन भने क्याम्पसको दुई सय रोपनी जग्गा सुकुम्वासीको नाममा कब्जा हुने चिन्ता बढेको छ,' सहायक क्याम्पस प्रमुख कार्कीले भने। निर्वाचनको मुखैमा सुकुम्वासी समस्या समाधान आयोगको जिल्लामा सक्रियतासँगै सदमुकामभित्रै राजमार्ग क्षेत्र, क्याम्पस तथा सार्वजनिक जग्गा अतिक्रमणले विभिन्न राजनीतिक दलले एक अर्कामा शंकाको दृष्टि बनाएका छन् । राजनीतिक दलका नेताहरुले विभिन्न आश्वासन दिएर क्याम्पस तथा सार्वजनिक जग्गामा घडेरीको खेलो गरेका हुनसक्ने भन्दै सचेत हुन नागरिकहरुले आग्रह गरेका छन् । 'हामीले प्रहरी प्रशासन नगरपालिकामा जग्गा अतिक्रमणको जानकारी गराएका छौं, अहिलेसम्म हटाइएको छैन, एक दिन भित्र क्याम्पसको जग्गामा किला नहटाएर ३ हजार विधार्थी लिएर आन्दोलनमा उत्रिने त्रिभुवन बहुमुखी क्याम्पसका स्ववियु सभापति हरिवोल भट्टराईले बताए । निर्वाचनको मुखमा सार्वजनिक जग्गा अतिक्रमण गर्ने, वन फडानी गर्ने, गिट्टी वालुवा तस्करी गर्ने पाल्पामा बढ्दै गएको छ । यसतर्फ जिल्लामा रहेका राज्यका सुरक्षा निकाय प्रहरी प्रशासन तथा नागरिक समाजले खबरदारी गर्न जरुरी देखिन्छ ।"
जिल्ला न्यायाधीशको अन्तिम नतिजा सार्वजनिक,"काठमाडौं : न्याय सेवा आयोगले जिल्ला न्यायाधीशको अन्तिम नतिजा सार्वजनिक गरेको छ। यस्तै आयोगले कानुन समूह राजपत्राकिंत प्रथम श्रेणीका कर्मचारीको सरुवा सिफारीस गरेको छ। कायममुकायम प्रधानन्यायाधीश दीपककुमार कार्कीको संयोजकत्वमा बसेको बैठकले नतिजा प्रकाशन गर्ने निर्णय गरेको हो। आयोगले जिल्ला न्यायाधीशको परीक्षा उत्तीर्ण गरेका भुवन गिरी र ओमबहादुर सोडारीलाई जिल्ला न्यायाधीशमा सिफारिस गरेको छ। यस्तै बैठकले न्यायसेवातर्फका सहसचिव, उपसचिव र शाखा अधिकृतको सरुवा, बढुवालगायतका निर्णय गरेको छ। नेपाल कानुन आयोगका सहसचिव अर्जुनकुमार खड्कालाई अर्थ मन्त्रालयको सहसचिवमा सरुवा गरेको छ। प्रधानमन्त्री तथा मन्त्रिपरिषद् कार्यालयका सहसचिव कोशलचन्द्र सुवेदीलाई कानुन न्याय तथा संसदीय मामिला मन्त्रालयको सहसचिबमा सरुवा गर्ने निर्णय गरेको छ। यस्तै, अर्थ मन्त्रालयका सहसचिव पाराश्वार ढुगांनालाई नेपाल कानुन आयोगमा, प्रदेश सचिव टीकाराम पाण्डेलाई प्रधानमन्त्री तथा मन्त्रिपरिषद् कार्यालयमा सरुवा गरिएको छ।"
घुससहित पक्राउ परेका देवाही गोनाहीका मेयरविरुद्ध मुद्दा दायर,काठमाडौं : रौतहटको देवाही गोनाही नगरपालिका प्रमुख (मेयर) धर्मेन्द्रप्रसाद पटेलविरुद्ध भ्रष्टाचार गरेको आरोपमा विशेष अदालतमा मुद्दा दायर भएको छ। पटेलले उपभोक्ता समितिबाट भवन निर्माण पश्चात अन्तिम बिल भुक्तानी दिने क्रममा विभिन्न बहाना बनाई सेवाग्राहीसँग पाँच लाख माग गरेको भन्दै अख्तियार दुरुपयोग अनुसन्धान आयोगमा उजुरी परेको थियो। उजुरीका आधारमा घुस रकम २ लाख ५० हजारसहित पक्राउ गरेर अख्तियारले पटेलविरुद्ध मुद्दा चलाउने निर्णय गरेको हो। पटेल र उनका सहयोगी अशोक प्रसाद पटेलको मिलेमतोमा आर्थिक हिनामिना गरेको अख्तियारको अभियोग छ। पटेललाई बिगो पाँच लाख रुपैयाँ कायम गरी भ्रष्टाचार निवारण ऐनबमोजिम विशेष अदालत काठमाडौंमा आरोपपत्र दायर गरिएको अख्तियार केन्द्रीय कार्यालय टंगालले जनाएको छ।
चार महिनाअघि सिफारिस भएका शर्मा भारतका लागि नेपाली राजदूत नियुक्त,काठमाडौं : राष्ट्रपति विद्यादेवी भण्डारीले भारतका लागि नेपाली राजदूतमा डा शंकर शर्मालाई नियुक्त गरेकी छन्। कात्तिक ११ गतेको मन्त्रिपरिषद् बैठकबाट भारतका लागि राजदूत सिफारिस भएका शर्माले चार महिनापछि नियुक्ति पाएका हुन्। भारतले कुटनीतिक सहमति एग्रिमो पठाउन तीन महिना लगाएपछि शर्माको नियुक्तिमा ढिलाई भएको हो। भारतले चैत २ गते एग्रिमो पठाएपछि आइतबार राष्ट्रपति भण्डारीले शर्मालाई राजदूत पदमा नियुक्त गरेकी हुन्।
"भीड नियन्त्रण बाहिर जाँदा महिला प्रहरीको मृत्यु, खुल्यो पहिचान","काठमाडौं: मोरङको लेटाङमा यौन दुर्व्यवहारको विषयलाई लिएर तनाव हुँदा एक महिला प्रहरीको हत्या गरिएको छ। आक्रोशित स्थानीयको भीडबाट प्रहरी जवान उर्मिला श्रेष्ठको मृत्यु भएको प्रहरीले जनाएको छ। छुरा प्रहार गरिएका उर्मिलाको अस्पताल लैजाँदै गर्दा मृत्यु भएको घटनास्थलमा रहेका मोरङ प्रहरी प्रमुख जनार्दन जिसीले अन्नपूर्णलाई जानकारी दिए। 'उहाँको घाँटीमै छुरा प्रहार भएपछि गम्भीर हुनुभएको थियो। अस्पताल लैजाँदै गर्दा उहाँको मृत्यु हुन पुग्यो। यसबारे हामी अनुसन्धान गर्दैछौं,' उनले भने। लेटाङ५ खेरुवास्थित शिक्षा विकास माविमा कक्षा ६ अध्ययनरत विद्यार्थीलाई आइतबार ५६ वर्षीय शिक्षक मनोज पौडेलले यौन दुर्व्यवहार गरेपछि स्थानीयहरु आक्रोशित बनेका थिए। विद्यालयमा रहेका शिक्षक पौडेललाई आक्रोशित भीडले बाहिर ल्याउने प्रयास गरेपछि स्थिति नाजुक बनेको थियो। त्यही बेला झडप भएको प्रहरीले जनाएको छ। नेपाल प्रहरीका प्रवक्ता विष्णु कुमार केसीले झडपमा घाइते भएका प्रहरी जवानको उद्धार गरिएको र उपचारका लागि अस्पताल पठाइएको जानकारी दिए। भीड नियन्त्रणका लागि प्रहरीले हवाई फयार गर्दा आक्रोशित भीडबाट प्रटोल बम प्रहार भएको प्रहरीको दाबी छ। विद्यार्थीमाथि यौन दुर्व्यवहार गरेपछि लेटाङमा तनाव, घाँटीमा छुरा हानी महिला प्रहरीको हत्या"
"शर्मिला वाइबा चितवनबाट पक्राउ, सात दिनको म्याद थपेर अनुसन्धान गर्दै प्रहरी",काठमाडौं: युट्युबमार्फत् चरित्र हत्या गरेको भन्दै शर्मिला वाइबालाई प्रहरीले पक्राउ गरेको छ। स्लेब नेपाल र एवन मिडिया नामक युट्युब च्यानलबाट उनले पीडितको मानमर्दन र चरित्र हत्या गरेको आरोप प्रहरीको छ। प्रहरी प्रवक्ता नविन्द अर्यालले वाइबालाई चितवनबाट पक्राउ गरेको जानकारी दिएको छ। उनीमाथि विद्युतीय कारोबार ऐनअन्तर्गतको कसुर लगाइएको छ। प्रवक्ता अर्यालका अनुसार काठमाडौं जिल्ला अदालतबाट ७ दिनको म्याद लिघ अनुसन्धान सुरु गरिएको छ। पल शाह प्रकरणमा अभिनेत्री रेखा थापाको अभिव्यक्तिप्रति केही समयअघि वाइबालगायत केही युट्युबरहरुले गालीगलौज गरेका थिए। आफूलाई धम्की दिएको र तथानाम गालीगलौज गरेको भन्दै अभिनेत्री थापाले केही युट्युबरहरुविरुद्ध उजुरी दिएकी थिइन्।
पाथीभरा विकास समितिको अध्यक्षमा रक्की थेबे,"काठमाडौं: सरकारले पाथीभरा विकास समितिको कार्यकारी अध्यक्षमा रक्की थेबेलाई नियुक्त गरेको छ। आइतार साँझ बसेको मन्त्रिपरिषद् बैठकले ताप्लेजुङ सिरिजंघाका थेबेलाई नियुक्त गरेको संस्कृति, पर्यटन तथा नागरिक उड्डयन मन्त्री प्रेम आलेले जानकारी दिए। बैठकले मन्त्री आलेको भारत भ्रमणसमेत स्वीकृत गरेको छ। विकास समितिले ताप्लेजुङस्थित पाथिभरा मन्दिर क्षेत्रको संरक्षण, संवद्र्धन र प्रवद्धनका लागि काम गरिरहेको छ। समितिका तत्कालिन अध्यक्ष पुष्प बरुवालको कोरोना संक्रमणका कारण जेठमा निधन भएपछि सो पद खाली थियो। नवनियुक्त अध्यक्ष थेबे नेकपा एकीकृत समाजवादी ताप्लेजुङका उपसचिव हुन्।"
मिटर विगारेर चर्को भाँडा असुल्ने ६३ ट्याक्सी चालक कारबाहीमा,"काठमाडौं : मिटर विगारेर मनपरी भाँडा असुल्ने ६३ ट्याक्सी चालक कारबाहीमा परेका छन् । महानगरीय ट्राफिक प्रहरी महाशाखाले यात्रुलाई दु:ख दिने ट्याक्सी चालकलाई कारवाही गरेको हो। यात्रुसँग बढी भाडा लिने, मिटरमा जान नमान्ने, ट्याक्सीको मिटर बिगार्ने र बिग्रेको मिटर समेत समयमा नबनाउने ६३ जना ट्याक्सी चालकहरु कारवाहीमा परेको महाशाखाले आइतबार जनाएको छ।"
बच्चालाई काखी च्यापेर म्यादी प्रहरी बन्न आएकी गीता भन्छिन् पुलिस बन्न पाएपछि रमाइलै हुन्छ,"काठमाडौं: मूलपानीकी गीता बराल एकाविहानै टेकुका लागि हिँडिन्। बच्चा हेरिदिने मान्छे नभेटिएपछि काखी च्यापेर उनी बस चढिन्। उनलाई कार्यालय समयमै टेकुस्थित महानगरी प्रहरी परिसर पुग्नु थियो। उनी चाहन्नथिन् मेरो लाइन धेरै पछाडि होस्। किनकि दुधे बच्चासहित उनी बेलैमा घर पनि फर्किनु थियो। उनको हतारोको कारण थियो म्यादी प्रहरीमा भर्नाका लागि फर्म भर्नु। बेरोजगारीले थलिएपछि बाध्य भएर म्यादी प्रहरीमा भर्ना हुन आइपुगेको उनले प्रस्ट्याइन्। त्यसो त उनले यसअघिको निर्वाचनमा पनि म्यादी प्रहरी भएकी थिइन्। विवाहअघि उनी धादिङबाट विसं २०७४ को स्थानीय नर्वाचनमा म्यादी प्रहरी भएकी थिइन्। धादिङस्थित घरमा पनि उनले परिवारको गर्जो टार्न म्यादी प्रहरीमा भर्ना भएको बताइन्। यो पाँच वर्षमा उनी एक्लो ज्यानबाट तीन जना भएकी छन्। श्रीमान र बच्चासहित तीन जनाको परिवार हुँदा पनि उनले रोजगारीको अवसर पाउन सकेकी छैनन्। त्यसैले त उनी फेरि म्यादीमा भर्ना हुन आइपुगेकी छन्। म्यादी प्रहरी बनेबापत कति पैसा आउँछ भन्ने कुराबाट उनी बेखबर छिन्। बस, उनलाई रोजगारी चाहिएको छ। कति पैसा त थाहा छैन। जति दिए पनि खाली त बस्न पर्दैन, उनी भन्छिन्। उनको अभिव्यक्तिले नेपालमा बेरोजगारीको ग्राफलाई प्रस्ट्याउँछ। उनले म्यादी प्रहरी भएपछि रमाइलो हुने गरेको अनुभव पनि सुनाइन्। पुलिसजस्तै जागिर हो। पुलिस बन्न पाएपछि रमाइलै हुन्छ। प्रहरीलाई सहयोग पनि हुन्छ, उनले अन्नपूर्णसँग भनिन्। त्योभन्दा पनि म्यादी प्रहरी भएपछि ४० दिनका लागि टाइम पास हुने उनले बताइन्। त्यही ४० दिनको जागिर हो। हामीजस्तो बेरोजगारका लागि टाइम पास पनि हुन्छ, उनले भनिन्। तस्बिरहरु : सरोज वैजु तस्बिरहरु : अशोक दुलाल"
बर्दिबासको मेडिकल कलेज कसैले खोस्न सक्दैन : पूर्वमन्त्री पोखरेल,"ढल्केवर(धनुषा): माओवादी नेता एवं पूर्वमन्त्री गिरिराजमणि पोखरेलले बर्दिबासको मेडिकल कलेज कसैले खोस्न नसक्ने बताएका छन्। बर्दिबासमा मेडिकल कलेज बन्न नदिने जालझेल भइरहेको भन्दै उनले कसैले खोस्न नसक्ने दाबी गरे। बर्दिबास नगरपालिका१३ बिजलपुरामा नागरिक आरोग्य सेवा केन्द्रको उद्घाटन कार्यक्रमलाई सम्बोधन गर्दै मन्त्री पोखरेलले भने, यहाँ मेडिकल कलेज स्थापना नहोस् भनेर कुनै न कुनै प्रकारले यसविरुद्ध सोँच र षड्यन्त्रमा लागेकाहरु क्षणिक ढंगले मुद्दा मामिला गरेर अहिलेलाई रोक्न खोजेको भए पनि अन्तिम फैसला भएको छैन। हामी कानुनी त्यसको प्रतिवादमा लाग्ने छौं। सच्चाईहरु सबैको बीचमा राख्नेछौं। उनले यस भेगमा एउटा ग्रीन मेडिकल कलेजको आवश्यकता रहेको औँल्याए। अघिल्लो वर्ष त्यहाँ मेयर साबहरुकै सक्रियतामा एउटा हरित अभियान सुरु गर्यौं हामीले। गौशाला, बर्दिवास र भंगहामा गरेर तीन लाख जति विरुवा रोप्यौं। हामीले एउटा पर्यावरणीय अभियानमा जानुपर्छ भनेर लागेका छौं, मन्त्री पोखरेलले भने त्यो मेडिकल कलेजको लागि न्युनतम नकाटी नहुने रुखहरु काट्ने र त्यसको क्षतिपूर्ति दिनेगरी अगाडि बढेको छ। अझ यसलाई कसरी ग्रीन मेडिकल कलेज बनाउने भनेर हामीले छलफल प्रारम्भ गरेका थियौं। केही दिन अघिमात्रै सर्वोच्च अदालतले वन फँडानी गरेर बर्दिबास मेडिकल कलेज स्थापना नगर्न अन्तरिम आदेश दिएपछि बर्दिवासवासीमा अन्यौलता छाएको छ। वातावरण अभियनता देवनारायण मण्डलले प्रधानमन्त्री तथा मन्त्रिपरिषद्को कार्यालयलाई विपक्षी बनाएर दायर गरेको रिटमा गत फागुन १८ गते सुनुवाई गर्दै सर्वोच्च अदालतले रिट निवेदन उपरको सुनुवाइ टुङ्गो नलागेसम्मका लागि त्यस जग्गामा मेडिकल स्थापना नगर्न आदेश दिएको हो। न्यायाधीशद्वय ईश्वरप्रसाद खतिवडा र टंकबहादुर मोक्तानको संयुक्त इजलासले मेडिकल कलेज खोल्न प्रस्तावित वन क्षेत्रको जग्गामा रहेका सम्पदामा प्रतिकुल असर पर्ने कुनै कार्य नगर्न, नगराउन आदेश दिएको छ। संघीय सरकारले आर्थिक वर्ष २०७३०७४ को नीति तथा कार्यक्रममा मुलुकका सातवटै प्रदेशमा एकएकवटा मेडिकल कलेज स्थापना गर्ने अवधारणा अनुसार मधेस प्रदेशमा बर्दिबासमा मेडिकल कलेज निर्माण गर्ने तय भएको थियो। सोही घोषणाअनुसार बर्दिवासस्थित पूर्व पश्चिम राजमार्गसँगै जोडिएको उत्तर र भब्सी खोलाको पश्चिमी किनारको वन क्षेत्रमा मेडिकल कलेज स्थापना गर्ने तयारी अन्तिम चरणमा रहेको थियो। वन क्षेत्रमा निर्माण गर्ने विषयको विवादले पाँच वर्षमा पूर्वाधार निर्माणको काम सम्पन्न गरेर कलेज सञ्चालन गर्ने लक्ष्य विवादमा तानिएको छ।"
उदयपुरमा जलवायु परिवर्तनको असरबारे छलफल,"उदयपुर : जलवायु परिवर्तनले कृषि तथा विपद्को क्षेत्रमा पुर्याएको असरका विषयमा उदयपुरका सरोकारवालासँग परामर्श तथा छलफल चलाइएको छ । सरकारी निकायको समन्वयमा आइतबार सदरमुकाम गाईघाटमा संयुक्त राष्ट्र संघ विश्व खाद्य कार्यक्रमले पुनरात्थानशिलता तथा जीविकोपार्जन विश्लेषणसम्बन्धी छलफल चलाएको हो । पछिल्लो समयमा जल, जमिन, जंगको चरम दोहोन र अतिक्रमणले जलवायुमा असर पुगेको र त्यसबाट विपद्, भोकमारी निम्तिन थालेपछि न्युनिकरणका लागि रणनीति योजना बनाउने उद्देश्यले कार्यक्रमको आयोजना गरिएको हो । कार्यक्रममा विश्व खाद्य कार्यक्रम प्रदेश १ का संयोजक लक्ष्मीप्रसाद चौधरीले जलवायु परिवर्तन हुँदा कुन समुदाय बढी प्रभावित हुनेछन्, कुन क्षेत्रको उत्थानशीलता कस्तो छ र ति क्षेत्र कति जोखिममा छन् भन्ने विषयमा विश्लेषण गरिने बताए । उनले जीवन निर्वाह पद्धतिका आधारमा छुट्याइएका क्षेत्रमा खाद्य सुरक्षाको पहिचान, ति क्षेत्रका मानिसको उत्थानशीलता, विगतमा भएका र भविष्यमा हुनसक्ने जलवायु परिवर्तनका असर र खाद्य सुरक्षाको जोखिमसम्बन्धी मिहीन ढंगले छलफल हुने बताए । उनले भने, 'दिगो विकास लक्ष्य२ को लक्ष्य भोकमरीको अन्त्य गर्ने, खाद्य सुरक्षा तथा उन्नत पोषण सुनिश्चित गर्ने तथा दिगो कृषिको प्रवर्द्धन गर्ने रहेको छ, त्यसैलाई आधार मानेर विभिन्न योजनाहरु बनाइनेछ । उक्त लक्ष्य हाँसिल गर्न बाढीपहिरो र खडेरी जस्ता जलवायुजन्य विपद्को प्रभाव थप चुनौति पूर्ण देखिएकाले समाधानका लागि जिल्लाका ८ वटै पालिकाका प्रमुख र सरोकारवालाको उपस्थितिमा छलफल चलाइएको उनले बताए । छलफलमा सर्वसाधरणले जीवन निर्वाहका पद्धतिसाधनहरु कसरी अपनाएका छन्, उनीहरुको खाद्य र आय आर्जनको स्रोतहरु केके हुन सक्छन भन्ने विषयमा विश्लेषण गरिएको छ । यसका साथै ति क्षेत्रहरुमा जलवायुजन्य परिघटनाको ऐतिहासिक प्रवृत्ति कस्तो थियो र भविष्यमा कस्तो रहनेछ भन्ने सूचना संकलन गरिएको छ । विश्व खाद्य कार्यक्रमले विभिन्न देशका सरकारसँग सहकार्य गरी जीवन निर्वाहका साधनहरु, जलवायु परिवर्तन र यसले खाद्य सुरक्षामा पार्न सक्ने असरको पहिचानको लागि विभिन्न अवधारणा सार्वजानिक गर्दै कार्यक्रम सञ्चालन गर्दै आएको चौधरीले बताए । नेपालको सन्दर्भमा राष्ट्रिय योजना आयोग, प्रदेश योजना आयोग, जिल्ला समन्वय समिति, विश्व खाद्य कार्यक्रम र युके सरकारको जलवायु कार्यालयको सहकार्यमा सञ्चालन हुने प्रक्रियामा रहेको छ । पालिकास्तरको परामर्श मार्फत पालिकाको जीवननिर्वाहका आधारसम्बन्धी सूचना, त्यहाँका मानिसको सामाजिक र आर्थिक पक्षहरु सम्बन्धी सूचना, जलवायुजन्य प्रकोपहरुको असर र जलवायु परिवर्तनसम्बन्धी उनीहरुको अनुभव र अवधारणा संकलन गरिने उनले बताए । साथै जलवायुजन्य विपद्बाट आर्थिक तथा सामाजिक क्षेत्र र जैविक विविधतामा कस्ता असर परेका छन् र कस्ता अनुकूलनका अभ्यास भइरहेका छन् भन्ने विषयमा परामर्श गरिएको छ । परामर्शबाट आएका सुझाका आधारमा उत्थानशीलता, संवेदनशिलता, जोखिमताका तह, जलवायु परिवर्तनका भविष्यका परिदृष्यका आधारमा भविष्यमा शून्य भोकमरी लक्ष्य प्राप्तिका रणनीति, खाद्य सुरक्षासम्बन्धी नीति तथा कार्यक्रम र परियोजना निर्माण गर्न सहयोग पुग्ने उनले बताए ।"
बढ्यो काँक्रेविहारको क्षेत्रफल,"सुर्खेत : सुर्खेतको प्रमुख पर्यटकीय स्थल काँक्रेविहार संरक्षित क्षेत्रको क्षेत्रफल बढेको छ। हालै गरिएको नापजाँचपछि बढी देखिएको हो। यसअघि सरकारी तथ्यांकमै फरकफरक क्षेत्रफल उल्लेख हुँदा काँक्रेविहारको क्षेत्रफलबारे अन्यौलता थियो। यही अन्यौलता हटाउन प्राविधिक टोलीले नापजाँच गरेर काँक्रेविहारको क्षेत्रफल एकिन गरेको हो। नापजाँचपछि यसको क्षेत्रफल १७७ दशमलव ७७ हेक्टर कायम भएको नापी कार्यालय सुर्खेतका प्रमुख राजेन्द्र थापाले बताए। यसअघि नापी कार्यालय सुर्खेतको नक्सांकनमा काँक्रेविहारको क्षेत्रफल १६७ हेक्टर र राजपत्रमा १७५ दशमलव ५ हेक्टर थियो। नापजाँचले काँक्रेविहारको क्षेत्रफल एकिन भएको प्राविधिक टोलीले जनाएको छ। काँक्रेविहारको क्षेत्रफल पहिलेको तुलनामा केही बढेको छ, डिभिजन वन कार्यालय सुर्खेतका प्रमुख मुनबहादुर रावतले भने, केही स्थानमा काँक्रेविहारको क्षेत्रफल अतिक्रमण पनि भएको पाइयो। प्राविधिक टोलीका अनुसार काँक्रेविहारको क्षेत्रफल अतिक्रम गरी एक स्थानीयले घरसमेत निर्माण गरेको पाइएको छ। यसअघि काँक्रेविहार क्षेत्रको जग्गा अतिक्रमणमा परेको हुनसक्ने आशंकामा स्थानीयले बारम्बार आवाज उठाएका थिए। असोजमा कम्पाउन्ड वाल (पर्खाल) लगाउने विषयमा विवाद भएपछि अदालतमा रिटसमेत परेको थियो। उच्च अदालत सुर्खेतले अल्पकालीन सुनुवाइ गर्दै काँक्रेविहारको पर्खाल निर्माणको काम रोक्न अन्तरिम आदेश दिएको थियो। सरकारी तथ्यांकमै काँक्रेविहारको क्षेत्रफल फरकफरक देखिएकाले डिभिजन वन कार्यालयलाई क्षेत्रफल एकिन गर्न पनि अदालतले आदेश दिएको थियो। अदालतको आदेशपछि पर्खाल निर्माण रोकेर डिभिजनले काँक्रेविहारको पुनः नक्सांकन गरेको हो। झण्डै डेढ महिना लगाएर प्राविधिक टोलीले क्षेत्रफल एकिन गरेको हो। सरकारी तथ्यांकमै फरकफरक क्षेत्रफल कायम हुँदा कसलाई आधिकारिक मान्ने भन्नेमा पनि अन्यौलता थियो। झण्डै ४९ वर्षपछि काँक्रेविहार क्षेत्रको पुनः नापजाँच गरिएको हो। प्राविधिक टोलीमा डिभिजन वन कार्यालय सुर्खेत, जिल्ला प्रशासन कार्यालय, मालपोत कार्यालय, नापी कार्यालय र वीरेन्द्रनगर नगरपालिका प्राविधिकहरू थिए। सडक निर्माण तथा कम्पाउन्डिङका लागि डिभिजन वन कार्यालय ५० लाख र वीरेन्द्रनगर नगरपालिकाले ३ करोड बजेट छुट्याएको छ।"
भैरवबहादुर सम्मानित,काठमाडौ : वरिष्ठ निबन्धकार शंकर लामिछानेको ९५औं जन्मजयन्तीका अवसरमा नृत्यकारविद् तथा लेखक भैरवबहादुर थापालाई सम्मान गरिएको छ। नेपाल प्रज्ञा प्रतिष्ठानका कुलपति गंगाप्रसाद उप्रेतीले थापालाई सम्मान गरेका हुन्। शंकर लामिछाने प्रतिष्ठानका अध्यक्ष राधेश्याम लेकालीको सभापतित्वमा भएको कार्यक्रममा मुरारी सिग्देलले भैरवबहादुर थापाको योगदानका विभिन्न पक्षबारे चर्चा गरेका थिए। यस्तै कोषाध्यक्ष पद्मावती सिंहले शंकर लामिछानेका बारेमा प्रकाश पारेकी थिइन्।
अवैध विदेशी मुद्रा बोकेर दुबई र अष्ट्रेलिया हिँडेका दुई महिला विमानस्थलमा समातिए,"काठमाडौँ : प्रहरीले अवैध विदेशी मुद्रा बोकेर दुबई र अष्ट्रेलिया हिँडेका दुई महिलालाई त्रिभुवन अन्तर्राष्ट्रिय विमानस्थलबाट नियन्त्रणमा लिएको छ। विमानस्थल सुरक्षा कार्यालयले नेपाल एयरलाइन्सको उडानबाट शुक्रबार राती दुबई जान लागेकी कामपा २ निवासी ५६ वर्षीया सहनशीला बज्रचार्य शाक्यलाई लिएको हो। त्यसैगरी कतार एयरवेजको उडानबाट शनिबार दोहा हुँदै अष्ट्रेलियाको सिड्नी जान लागेकी गोरखा बोर्लाङ ८ घर भई कामपा १३ बस्ने २३ वर्षीया रन्जिता श्रेष्ठलाई नियन्त्रणमा लिएको प्रहरी उपरीक्षक हिमालयकुमार श्रेष्ठले जानकारी दिए। उनकाअनुसार दुबैको साथबाट विमानस्थलको अन्तर्राष्ट्रिय उडानतर्फको प्रस्थान ह्याण्ड ब्यागेज चेकिङ एरियाको एक्सरे मेसिनमा जाँच गर्दा ब्यागभित्र लुकाएर राखिएको अवस्थामा अवैध विदेशी मुद्रा फेला परेको थियो। शाक्यले बोकेको निलो रंगको लेडिज ह्याण्ड ब्यागभित्र सात हजार सात सय युरो, एक हजार ९ सय क्यानडियन डलर, ३३ ओमानी रियाल, १३ हजार साउदी रियाल फेला परेको थियो भने रन्जिता श्रेष्ठको खैरो रंगको ह्याण्ड ब्यागको मनी पर्समा अष्ट्रेलियन डलर १९ हजार ६ सय र अमेरिकी डलर ४२ बरामद गरिएको एसपी श्रेष्ठले बताए। उनले दुबै जनालाई आवश्यक अनुसन्धान र कारवाही लागि राजश्व अनुसन्धान विभाग ललितपुरमा पठाइएको जानकारी दिए।"
सिंहदरबारमा अब सेवाग्राही र कर्मचारीका लागि 'स्टयाण्डबाइ' एम्बुलेन्स,"काठमाडौं : सिंहदरबार परिसरभित्र पुनः हेल्थ डेस्क सेवा सञ्चालनमा आएको छ । कोरोनाका कारण केहि समय रोकिएको हेल्थ डेस्क सेवा आइतबारदेखि सञ्चालनमा आएको हो । आकस्मिक स्वास्थ्य सेवा उपलब्ध गराउने उद्देश्यले वीर अस्पतालले सिंहदरबार परिसरभित्र सञ्चालन गरेको हेल्थ डेस्क संचालनमा आएको हो। हेल्थ डेस्कको उद्घाटन मुख्य सचिव शंकरदास वैरागीले गरे। समय समयमा मुटुरोग, मधुमेह, हाडजोर्नी तथा नसा , नाक, कान, धाँटी, छाला, महिला रोगलगायत विषेशज्ञ चिकित्सकले सेवा दिने योजना रहेको सिंहदरबार हेल्थ डेस्क प्रमुख दिपक मुडभरीले बताए । यसअघि २०७४ साल फागुन १६ गते देखि पनि त्यहाँ हेल्थ डेस्क स्थापना गरी स्वास्थ्य सेवा दिँदै आएको थियो । प्रधानमन्त्री तथा मन्त्रिपरिषद कार्यालय भवनको पूर्वी प्रवेशद्वारसँगै साविक राष्ट्रिय पुननिर्माण प्राधिकरण रहेको भवनबाट सेवा सुरु भएको छ । डेस्कमा अक्सिजनसहित बेड राखिएको छ। स्वास्थ्य परीक्षणमा ब्लड प्रेसर, सुगर, ड्रेसिङलगायत जाँच गरिन्छ भने सुविधासम्पन्न ऐम्बुलेन्स पनि हुनेछ । स्वास्थ्य परामर्श दिँदै आवश्यक औषधि समेत दिइनेछ । स्वास्थ्य अवस्था आवश्यक हेरेर सरकारी अस्पतालमा रेफर गरिन्छ । कर्मचारीलाई तत्काल स्वास्थ्य समस्याबाट बचाउन, सामान्य स्वास्थ्य समस्या र जाँचलाई कार्यालय छाडेर बाहिर अस्पताल जान नपरोस, कार्यालय समयको बचत होस् भन्ने उद्देश्यले हेल्थ डेक्स संचालनमा ल्याइएको हो। हेल्थ डेस्कले कर्मचारीका साथै सिंहदरबारभित्र आउने सेवाग्राहीलाई समेत स्वास्थ्य सेवा प्रदान गर्नेछ ।"
महोत्तरीमा २ जनाको मृत्यु,महोत्तरी : जिल्लाको दुई अलग अलग स्थानमा भएको दुर्घटनामा २ जनाको मृत्यु भएको छ। शनिबार मटिहानी नगरपालिका ७ अवस्थित लक्ष्मी सागर पोखरीमा पौडी खेल्ने क्रममा धनुषा मुखियापट्टी मुसरनिया ३ का १८ वर्षीय सुमन ठाकुरको मृत्यु भएको हो। पौडी खेल्ने क्रममा अचानक बेहास भएको सुमनलाई तत्कालै पोखरीबाट उद्धार गरी उपचारको लागि जिल्ला अस्पताल जलेश्वरमा पठाइएको थियो। उनको उपचारको क्रममा मृत्यु भएको जिल्ला प्रहरी कार्यालय महोत्तरीले जनाएको छ। मृतक शव पोष्ट मार्टमपश्चात आफन्तले बुझी लगेका जिल्ला प्रहरी कार्यालय महोत्तरीले जनाएको छ। त्यस्तै महोत्तरीको सम्सी गाँउपालिका ३ वैरियामा करेन्ट लागेर स्थानीय ५० वर्षीय रहुप साह फकिरको मृत्यु भएको छ। घाँस काटने क्रममा करेन्ट लागेर घाइते भएको फकिरको उपचारको लागि लैजाँदै गर्दा बाटोमा मृत्यु भएको जिल्ला प्रहरी कार्यालय महोत्तरीले जनाएको छ। दुबै घटनाको सम्बन्धमा थप अनुसन्धान भइरहेको प्रहरी प्रवक्ता डिएसपी प्रकाश विष्टले बताए।
फुटको डिलमा एनआरएनए,"काठमाडौं : गैरआवासीय नेपालीको छाता संगठन एनआरएनए फुटको डिलमा पुगेको छ। संस्थापन र असन्तुष्ट पक्षले छुट्टाछुट्टै महाधिवेशन बोलाएका छन्। दुवै पक्षले छुट्टाछुट्टै कार्यसमिति चयन गर्ने तयारी तीव्र पारेका छन्। संस्थापन पक्षले बोलाएको महाधिवेशनमा सहभागी नभई असन्तुष्ट (शेष घले) समूहले छुट्टै महाधिवेशन बोलाएको छ। घले समूहले कुल आचार्यलाई अध्यक्ष र डा केशव पौडेललाई महासचिवका रूपमा अघि सारेका छन्। असोजमै हुनुपर्ने एनआरएनएको १०औं महाधिवेशन विवादका कारण रोकिँदै आएको छ। घलेले उपाध्यक्ष सोनाम लामालाई संयोजक तोकी चैत ८ देखि ११ गतेसम्म नेतृत्व चयनका लागि निर्वाचन कार्यतालिका सार्वजनिक गरेका छन्। उता संस्थापन पक्षले चैत १० र ११ गते निर्वाचनको मिति तय गरेको छ। अध्यक्षका प्रत्यासी बद्री केसी र रबिना थापा समूह चुनावी मैदानमा छन्। वर्तमान नेतृत्वले एकपक्षीय ढंगबाट निर्वाचन कार्यक्रम अघि बढाएको भन्दै घलेले हस्तक्षेप गरी लामाको संयोजकत्वमा निर्वाचन तयारी समिति गठन गरेका हुन्। घलेले सरकार र नेपाली कांग्रेसको आडमा एनआरएनए फुट ल्याएको संस्थापन पक्षको आरोप छ। उपाध्यक्ष एवं अध्यक्षका प्रत्यासी डा केसीले आचार्य समूह निर्वाचन प्रक्रियामा सामेल नभई पावरको आडमा नेतृत्वमा आउन खोजेको बताए। निर्वाचन रोक्न पूर्वअध्यक्ष घलेले असोजदेखि नै चलखेल गर्दै आएका थिए। संस्थापन पक्षले तय गरेको निर्वाचन रोक्न उच्च अदालत पाटनमा उजुरी हाल्न लगाएका छन्। अध्यक्षका उम्मेदवार केसीले असन्तुष्ट पक्षलाई मिलाएर लैजान हदैसम्मको प्रयास गरे पनि नसकेको बताए। बहुपद सिर्जना गरेर भए पनि मिलाएर लैजान खोजेका थियौं, उनले भने, तर, सकिएन। पूर्वअध्यक्ष देवमान हिराचन पनि एनआरएनएको पक्षमा उभिएका छन्। संस्थापक अध्यक्ष डा उपेन्द्र महतो, पूर्वअध्यक्षहरू जीवा लामिछाने, रामप्रसाद थापा, भवन भट्ट एनआरएनए फुट्न नहुने पक्षमा छन्। महतो तथा लामिछानेले आचार्य समूहलाई पनि मिलाएर लैजान अन्तिम प्रयास गरिहरेका छन्। अमेरिका, बेलायत, अष्ट्रेलिया र जापानका राष्ट्रिय समन्वय समितिले एनआरएनएलाई सदस्यता शुल्कसमेत बुझाएका छैनन्। एनआरएनएको विधानले तीन तहको प्रतिनिधि छनोटको व्यवस्था गरेको छ। त्यसअनुरूप नै ३ हजार ६ सय प्रतिनिधि छनोट गरिएको थियो। तर, घलेले १ हजार प्रतिनिधि विधानविपरीत आएको भन्दै खारेज गर्न माग गर्दै आएका थिए। पहिलोपटक अनलाइन भोटिङको व्यवस्था गरिएको छ। अध्यक्षकी प्रत्यासी थापाले संघलाई बचाउने बेला आएको बताइन्। संस्था फुटेर कसैको हित नहुने उनको भनाइ छ। कमीकमजोरीलाई सबैले आत्मसाथ गरेर विवाद मिलाउन सकिन्छ, उनले भनिन्।"
सुत्केरीलाई पोषणयुक्त आहारा,"उदयपुर : सुत्केरीको स्वास्थ्यलाई लक्षित गरी उदयपुरको रौतामाई गाउँपालिकाले उपाध्यक्षसँग सुत्केरी महिला भेटघाट कार्यक्रम अघि सारेको छ। पोसिलो खानेकुराको अभावमा सुत्केरी र नवजात शिशुको स्वास्थ्यमा प्रतिकूल असर पर्न सक्ने भन्दै पालिकाले उपाध्यक्षसँग सुत्केरी कार्यक्रम र बहुक्षेत्रीय पोषण कार्यक्रमअन्तर्गत सुत्केरी भेटघाटलाई तीव्रता दिएको हो। पालिकाले सुत्केरीलाई भेट गर्न जाँदा उनीहरूलाई गुणस्तरीय चामल, घ्यु, गेडागुडी, दाल, अण्डा साथै हात धुने र नुहाउने साबुन, लुगा धुने सरफ, चौबन्दी चोलो र नवजात शिशुका लागि न्यानो कपडा उपलब्ध गराइने गाउँपालिकाका उपाध्यक्ष कुमारी ठकुरीले बताइन्। उनले भनिन्, सबै सुत्केरी कुनै विभेद नगरीसमान दृष्टिकोणले हेरेका छौं। चालू आर्थिक वर्षमा एक सयभन्दा बढी सुत्केरी महिलालाई पोषणयुक्त आहारा वितरण गरिएको ठकुरीले बताइन्। उनले भनिन्, अधिकतम जनतालाई सहज हुने गरी वडा कार्यालय नजिक पर्नेहरूको हकमा वडाबाटै र टाढा हुनेहरूलाई घरमै पुर्याउने व्यवस्था मिलाएका छौं। गाउँपालिकामा बहुक्षेत्रीय पोषण कार्यक्रम २०७४७५ देखि नै सञ्चालन हुँदै आए पनि सुत्केरीलाई पोषणयुक्त आहार कार्यक्रम भने गत आर्थिक वर्षदेखि मात्र सुरु गरिएको गाउँपालिकाका अध्यक्ष गजेन्द्रबहादुर खड्काले बताए। केही महिनासम्म गर्भवतीलगायत सुत्केरी र नवजात शिशुलाई अत्याधिक पोषणयुक्त आहारको खाँचो पर्ने हुनाले यो कार्यक्रम ल्याइएको खड्काको भनाइ छ। त्यस्तै, गाउँपालिकाका महिला, बालबालिका तथा ज्येष्ठ नागरिक शाखाका प्रमुख बबिता परियारले चालू आवमा उपाध्यक्षसँग सुत्केरी भेटघाट कार्यक्रमबाट १० लाख र पोषण कार्यक्रमबाट १ लाख रुपैयाँ विनियोजन गरी कार्यक्रम सञ्चालन गरिएको बताइन्। सोही रकममध्येबाट सुत्केरीलाई पोषणयुक्त आहारा वितरण गरिएको हो। खासगरी विपन्न परिवारका सुत्केरी महिला र नवजात शिशुका लागि यो कार्यक्रम फलदायी रहेको उनले बताइन्।"
डढेलो नियन्त्रण गर्न दस्ता,"गुलरिया : जंगलमा लाग्ने डढेलो नियन्त्रण गर्न बर्दियामा दस्ता निर्माण गरिएको छ। डढेलोले हरितगृह ग्यास वायुमण्डलमा थुप्रिँदा बर्सेनी पृथ्वीको तापक्रम बढ्दो क्रममा छ। औद्योगीकरणले उत्पादित कार्बनको मार खेपिरहेको वायुमण्डमा वन डढेलोको धुवाँले चुनौती थप्ने गर्छ। कार्बन संचितिको भण्डार मानिने हरियो वनमै डढेलोको जोखिम बढेपछि संरक्षण क्षेत्रमा चिन्ता बढेको छ। बर्दिया डढेलोको जोखिम जिल्ला मानिन्छ। ४० प्रतिशत वनक्षेत्र रहेको यहाँ निकुञ्ज, संरक्षित क्षेत्र, मध्यवर्तीलगायत सामुदायिक वन छन्। गत वर्ष बर्दियाको अधिकांश जंगल क्षेत्रमा वनमा डढेला लागेको राष्ट्रिय प्रकृति संरक्षण कोष बर्दिया संरक्षण कार्यक्रममा संरक्षण अधिकृत डा रवीन कडरियाले बताए। बर्दिया राष्ट्रिय निकुञ्जको ९६८ वर्गकिलोमिटर क्षेत्रमध्ये कर्णाली र बबई नदी तटीय क्षेत्रबाहेक निकुञ्जका सबै क्षेत्रमा डढेलो सल्कियो। डढेलोले कार्बनडाइअक्साइड लगायतका ग्यास उत्सर्जन गर्छ। जसले पृथ्वीको तापक्रम बढ्दै जलवायु परिवर्तनमा भूमिका खेल्छ। डढेलोले साना वन्यजन्तु र वनस्पतिलाई समेत नोक्सानी पुर्याउँछ। बर्दिया निकुञ्जका प्रमुख संरक्षण अधिकृत विष्णुप्रसाद श्रेष्ठले भन्छन्, डढेलोबाट उत्पादित हरितगृह ग्यासले पृथ्वीको तापक्रम बढाउन मद्दत पुग्छ। डढेलो नियन्त्रणका लागि निकुञ्जले प्रयास गरिरहेको छ। समुदायमा डढेलोविरुद्ध सचेतना, वनपथ, घाँसेमैदान, अग्नीरेखा सरसफाइ अभियानअघि सारिएको छ। निकुञ्जमा मात्र होइन बर्दियाका सामुदायिक वन क्षेत्र पनि डढेलोबाट मुक्त छैनन्। गत वर्ष बर्दियाका २ हजार १ सय हेक्टर सामुदायिक वन क्षेत्रमा डढेलो लागेको डिभिजन वन कार्यालयका सूचना अधिकृत द्रोणराज शर्माले बताए। बर्दिया डढेलो प्रभावित जिल्ला भएकाले डढेलो नियन्त्रण गर्न दस्ता पनि तयार गरिएको उनले बताए। वनक्षेत्रमा पतझड सरसफाइ, फायर लाइन निर्माण गर्दै पतझड संकलन गरी प्राङ्गारिक मल उत्पादन गरिएको छ। बर्दियामा डढेलोबाट वन जोगाउन अभियान सुरु गरिएको छ। डिभिजन वन कार्यालय बर्दियाले सामुदायिक वन उपभोक्ता महासंघ नेपाल जिल्ला महासंघ (फेकोफन) बर्दियासँगको सहकार्यमा सचेतनात्मक कार्यक्रम सुरु गरेको छ। डढेलोबाट मानव वन्यजन्तुको क्षतिसँगै पर्यावरणीय क्षतिसमेत हुने डिभिजका प्रमुख वन अधिकृत प्रवीण बिडारीले बताए। उनले भने, डढेलो नियन्त्रणमा समुदायको तदारुकता जरुरी छ। त्यसैले वन जोगाउन सामुदायिक वनका उपभोक्ताहरूको अहम भूमिका रहेकाले सबै मिलेर वनलाई डढेलो मुक्त पार्नुपर्छ। वनलाई डढेलो मुक्त गर्न सके मानव वन्यजन्तुलगायत पर्यावरणको अस्तित्व जोगिने भएकाले वन जोगाउन सबैको हातेमालो हुनुपर्ने प्रमुख बिडारीको भनाइ छ।"
मुस्ताङमा २ सय ३२ जना म्यादी प्रहरीका लागि भर्ना खुल्यो,"जोमसोम : आसन्न स्थानीय तह निर्वाचन सुरक्षाका लागि हिमाली जिल्ला मुस्ताङमा आइतबारदेखि म्यादी प्रहरी भर्ना अभियान सुरु भएको छ ।जिल्ला प्रहरी कार्यालय मुस्ताङले २ सय ३२ जना म्यादी प्रहरी पदपूर्ती गर्न भर्ना अभियान सञ्चालन गरेको जनाएको छ । जिल्ला प्रहरी कार्यालय मुस्ताङका प्रहरी निरीक्षक आशिष अधिकारी अनुसार म्यादी प्रहरी भर्ना अभियान लगातार ६ दिनसम्म सञ्चालन हुनेछ ।यसका लागि प्रजिअ नेत्रप्रसाद शर्माको संयोजकत्वमा म्यादी प्रहरी छनौट समिति गठन भइसकेको प्रहरी निरीक्षक अधिकारीले बताए । समितिले आवेदन दिएका मध्येबाट तोकिएको संख्यामा म्यादी प्रहरी जवान छनौट गरिने उनले बताए ।म्यादी प्रहरीका लागि आवेदन दिएर छनौट भएकालाई मेडिकल परीक्षण,सामान्य व्यायाम र दौड आदीको ट्रेनिङ दिइने प्रहरी निरीक्षक अधिकारीले उल्लेख गरे । म्यादीका लागि १८ वर्ष उमेर समूहदेखि ५४ वर्ष ननाघेका नेपाली नागरिकलाई आवेदन खुल्ला भएको उनले बताए । म्यादी प्रहरी भर्ना अभियान मापदण्ड अनुसार अवकाश प्राप्त पूर्वनेपाली सेना,शसस्त्र प्रहरी ,प्रहरीलाई म्यादी प्रहरीका लागि उच्च प्राथमिकता राखिएको छ । यस्तै, अवकाश प्राप्त वन रक्षक र यस अघि नेपाली सेना,सशस्त्र प्रहरी र प्रहरीमा भर्ना हुन आवेदन दिई शारिरीक परीक्षणमा सहभागी भई अयोग्य ठहरिएका ब्यक्तिलाई समेत दोश्रो प्राथमिकता राखेर म्यादी प्रहरी छनौट गर्ने प्रावधान तोकिएको छ । जिल्ला म्यादी प्रहरी छनौट समितिले छनौट गरेका म्यादी प्रहरीका लागि ४० दिनको कार्यभार दिईने छ ।उनीहरुले निर्वाचनमा सुरक्षा सहयोगमा योगदान गरेवापत ३० हजार २ सय ४० रुपैया तलब, खाद्यान्न खर्चमा ७ हजार २ सय र ६ हजार अतिरिक्त खर्च उपलब्ध गराइनेछ । मुस्ताङका प्रहरी निरीक्षक अधिकारीले म्यादी प्रहरीका लागि स्थानीय युवा कम र अधिकांश जिल्ला बाहिरका व्यक्ति रहेको जानकारी दिए ।म्यादी प्रहरीका लागि रुकुम,रोल्पा,सल्यान ,बाग्लुङ,म्याग्दीलगायतका व्यक्तिहरु मुस्ताङमा रोजगारका क्रममा आएको र उनीहरु म्यादीका लागि भर्ना गर्न उपस्थित भएको उल्लेख गरे । संघीयतासँगै २०७४ सालको निर्वाचनमा मुस्ताङमा १ सय ८५ जना म्यादी प्रहरी भर्ना गरिएको थियो । त्यसको तुलनामा अहिले ४७ जना म्यादी प्रहरी बढी हुने जिल्ला प्रहरी कार्यालय मुस्ताङले जनाएको छ । २०७४ को स्थानीय तह निर्वाचनमा मुस्ताङका ५ स्थानीय तहमा ३७ मतदान केन्द्र रहेकोमा यसपटक एक मतदान केन्द्र थपिएर ३८ मतदान केन्द्र पुर्याइको छ। यस्तै, मुस्ताङका ५ स्थानीय तहमा कुल ९ हजार ४ सय २७ मतदाता रहेकोमा सो संख्या बढेर १० हजार ४ सय १४ जना मतदाता संख्या पुगेको छ । मुस्ताङको सबै भन्दा बढी मतदाता थासाङ गाउँपालिकामा छ भने सबैभन्दा कम मतदाता लोघेकर दामोदरकुण्ड गापामा छन ।"
म्यादी प्रहरीमा भर्ना हुन आएकाहरु भन्छन् : रहर होइन बाध्यता हो,"परासी : दुई वर्षीय छोरालाई पिठ्युँमा बोकेर आएकी बर्दघाट नगरपालिका४ की शान्ती माया थापा (३४) आइतबार मध्यान्ह १२ बजेको टन्टालापुरे घाममा जिल्ला प्रहरी कार्यालय पश्चिम नवलपरासी अगाडि लामबद्ध भएर बसेकी थिइन् । उनी आफूले ओढेको छाताले छोरालाई छहारी दिने प्रयास गरिरहेकी थिइन् । भीडभाडको घम्साघम्सीले बच्चाले अप्ठ्यारो महशुस गरेपछि सुरक्षित राख्न केही बेर लाइन बाहिर निस्किन् । वैशाख ३० गते हुने आसन्न स्थानीय निर्वाचनका लागि देशभर नै आइतबारबाट म्यादी प्रहरीमा भर्ना खुलाइएको छ । टन्टालापुरे घाममा भीडभाडको समेत वास्ता नगरी शान्ति माया दुई वर्षीय छोरालाई पिठ्युँमा बोकेर म्यादी प्रहरीमा भर्ना हुन आएकी हुन् । 'मेरो यो रहर होइन बाध्यता हो । म्यादी प्रहरीमा पाएको पैसाले केही दिन भएपनि घर खर्च चलाउन सजिलो होला भनेर आएकी हुँ,'अन्नपूर्णको जिज्ञासामा शान्ति मायाले आफ्नो दुखेको पोखिइन्। उनको घरमा सासू,सुसुरा र श्रीमान् छन् । श्रीमान् बेरोजगार भएकाले आफू भर्ना हुन आएको उनले बताइन्। घर सल्लाहमै आएकी हुँ । बच्चालाई सासू, ससुराले हेर्छु भन्नु भएको छ,' उनले भनिन् । घरमा त्यसै बस्नु भन्दा केही सिक्ने र दुई पैंसा कमाइ हुने लोभले भर्ना हुन आएको उनले सुनाइन् । भर्ना खुलेको पहिलो दिनमै जिल्ला प्रहरी कार्यालयमा आवेदन दिन आउने युवाहरुको संख्या करिब २२ सय बढी छ । त्यसमा महिलाको सहभागिता उत्तिकै छ । भर्ना हुन आएका अधिकांश युवाहरुले बेरोजगारकै कारण आउनु परेको बाध्यता सुनाए । रोजगारका लागि विदेश गएर आएका युवाहरुको पनि संख्या धेरै छ । देशमै रोजगार पाए विदेश गएर पसिना बगाउने रहर नभएको उनीहरुले बताए। मलेसिया र कतारमा १० वर्ष काम गरेर स्वदेश आएका सुनवल नगरपालिका७ चारपालाका भोजराज अर्यालले बेरोजगारकै कारण भर्ना हुन आएको सुनाए । ' घरमा थोरै जग्गा छ । कृषि गरेर पनि खान पुग्दैन् । सरकारले ऋणसहित जग्गा जमिनको व्यवस्था गरेर कृषिमा लाग्न प्रोत्साहन गरे हुन्थ्यो । कृषिका लागि आएको सहयोग पनि टाठाबाठाले लिन्छन् । हामीलाई थाहा नै हुँदैन । अनि इलम भएर पनि बेरोजगार बस्नु परेको छ,' उनले भने । घरमा बेरोजगार बस्नुभन्दा केही दिनको म्यादी प्रहरीको रकमले छोराछोरीको फि र घर खर्चमा सहयोग पुग्ने आसले भर्ना हुन आएको उनले बताए । ४० दिन निर्वाचनको काममा खटाइने म्यादी प्रहरीले कुल ४३ हजार ४ सय ४० रुपैयाँ पाउनेछन्। जसमा तलबबापत ३० हजार २ सय ४०, खाद्यान्नबापत ७ हजार २ सय र पोशाक तथा अन्य सामान खरिदका लागि ६ हजार तोकिएको छ । त्यसबाहेक आउने जाने तयारीबापत १ हजार उपलब्ध गराइनेछ । भर्ना खुलेको पहिलो दिनमै जिल्ला प्रहरी कार्यालयमा आवेदन दिन आउने युवाहरुको संख्या करिब २२ सय बढी छ । त्यसमा महिलाको सहभागिता उत्तिकै छ । भर्ना हुन आएका अधिकांश युवाहरुले बेरोजगारकै कारण आउनु परेको बाध्यता सुनाए । रोजगारका लागि विदेश गएर आएका युवाहरुको पनि संख्या धेरै छ । एक महिना दिनअघि मलेसियाबाट घर आएका रामग्राम नगरपालिका१२ कसियाका रविन्द्र गुप्ता स्वदेशमै रोजगार पाए विदेश नजाने सुरमा छन् । तर स्वदेशमै रोजगार पाउनेमा भने उनी विश्वस्त छैनन् । म्यादी प्रहरीमा भर्ना हुन लाइनमा बसेका गुप्ताले भने,' रोजगारकै लागि त म्यादी प्रहरीमा भर्ना हुन आएको हुँ । देशमा रोजगार पाए कस्लाई विदेश जाने रहर हुन्छ र ? ' उनले प्रश्न गरे । सरकारले रोजगार दिए आफू कहिल्यै विदेश नजाने उनले सुनाए । विदेशमा पनि सोचेजस्तो कमाइ छैन । बरु थोरै पैसा भएपनि स्वदेशमै बस्थे तर सरकारले रोजगारको व्यवस्था गर्न वास्ता गर्दैन । बाध्यताले विदेश जानुको विकल्प छैन, 'विदेशको दुःख सुनाउँदै उनले भने । आर्थिक अभावकै कारण प्लस टु पास गरेर पढ्दै गरेका विद्यार्थीहरु पनि म्यादी प्रहरीमा भर्ना हुन आएका छन्। बीबीए पढ्दै गरेका विनयीत्रिवेणी७ सुस्ताका प्रमोद गुप्ताले पढाइमा सहयोग पुग्ने भएकाले भर्ना हुन आएको बताए । घरको आम्दानीले नपुग्ने भएकाले पढाइलाई केही दिन छाडेर भएपनि भर्ना हुन आएको उनले सुनाए । यसअघि २ पटकसम्म म्यादी प्रहरी भइ निर्वाचनमा सहभागी भएकी सुनवल नगरपालिका वनकट्टीकी सावित्री कँवरले बेरोजगार र आर्थिक अभावका कारण पुनः भर्ना हुन आएको सुनाइन् । दुई पटकसम्म भर्ना भएर निर्वाचनमा काम गरेँ । अहिले त सुरक्षाकर्मी भएरै काम गरौं जस्तो लाग्छ । पैसासँगै सुरक्षाकर्मी हुने रहरले पनि पटकपटक म्यादी प्रहरीमा आउन मन लाग्छ ,' उनले भनिन् । माओवादी द्वन्द्वकालमा जागिर छाडेर बसेका सरावल गाउँपालिका१ का उमेश पन्थी पनि भर्ना हुन आएका छन् । उनले आफू घर छुट्टीमा आएको बेला (२०५८) माओवादीले जान नदिएको र पछि जाँदा हाजिर नगराएको बताए ।'द्वन्द्वमा विस्थापित भइयो पछि जाँदा लिएनन् । अहिले बेरोजगार भएर बस्नु परेको छ । विदेश जान मन लाग्दैन । स्वदेशमा रोजगार छैन । केही दिन काम गरेर आएको पैसाले घर खर्चमा सघाउ पुग्ने भएकाले आएको हुँ ।' पन्थीले भने । एक महिना दिनअघि मलेसियाबाट घर आएका रामग्राम नगरपालिका१२ कसियाका रविन्द्र गुप्ता स्वदेशमै रोजगार पाए विदेश नजाने सुरमा छन् । तर स्वदेशमै रोजगार पाउनेमा भने उनी विश्वस्त छैनन् । म्यादी प्रहरीमा भर्ना हुन लाइनमा बसेका गुप्ताले भने,' रोजगारकै लागि त म्यादी प्रहरीमा भर्ना हुन आएको हुँ । देशमा रोजगार पाए कस्लाई विदेश जाने रहर हुन्छ र ? ' उनले प्रश्न गरे । भर्ना हुन आएका सबैजसो आवेदकहरुमध्ये प्रतापपुर गाउँपालिका९ की सुमित्रा चौधरीले भने फरक सोंचका साथ आएको बताइन् ।' पैसाभन्दा पनि मलाई सुरक्षाकर्मी बन्ने रहर छ । त्यसैले केही सिक्ने रहरले आएकी हुँ । उनले भनिन् । सुरक्षा निकायहरुमा खुल्ने भर्नामा जानका लागि यो तालिमले केही सहज हुन्छ की भनेर आएको उनले सुनाइन् । जिल्लामा ७ स्थानीय तह छन् । त्यहाँ खटाउन १ हजार २९ जना म्यादी प्रहरी भर्ना गर्न लागिएको प्रहरी उपरीक्षक मनोज कुमार यादवले जानकारी दिए । पहिलो दिनमा नै २२ सय बढी फारम वितरण भयो । यो संख्याको आधारमा अन्तिम दिनसम्म आवश्यक संख्याभन्दा ७८ गुणा बढी हुन सक्ने आंकलन गरेका छौं । यसले चुनावमा स्थानीय युवाहरुको उत्साहजनक सहभागिता हुने अपेक्षा गर्न सकिन्छ ,' यादवले भने । ११ गतेसम्म आवेदन दिन पाइनेछ । भर्नाका लागि १८ वर्ष पूरा भइ ५४ वर्ष ननाघेको हुनुपर्ने छ । भर्नामा देश तथा छिमेकी राष्ट्रका अवकाश प्राप्त पूर्वसुरक्षाकर्मी, वन रक्षक र विगतका निर्वाचनमा म्यादी प्रहरी रहेकालाई प्राथमिकतामा राखिएको छ । १५ गतेदेखि भर्ना छनौट हुने छ । छनौटपछि आधारभूत तालिम दिई निर्वाचनमा खटाइने छ । निर्वाचनका लागि जिल्लामा १ सय २१ मतदान स्थल तोकिएको छ । अघिल्लो निर्वाचनभन्दा अहिले १ वटा मतदान स्थल बढेको हो । बढाइएको मतदान स्थलमा बर्दघाटको दाउन्ने क्याम्पस छ । मतदान केन्द्र पनि बढ्ने देखिएको छ । अघिल्लो निर्वाचनमा २ सय ५७ मतदान केन्द्र रहेकोमा अहिले २ सय ८६ पूग्ने निर्वाचन कार्यालयका सूचना अधिकारी निश्चल मोक्तानले जानकारी दिए । स्थानीय निर्वाचनमा जिल्लामा कुल २ लाख ४५ हजार ८ सय ७३ मतदाता रहेको निर्वाचन कार्यालयले जनाएको छ ।"
उदयपुरमा जलवायु परिवर्तनको असरबारे छलफल,"उदयपुर : जलवायु परिवर्तनले कृषि तथा विपद्को क्षेत्रमा पुर्याएको असरका विषयमा उदयपुरका सरोकारवालासँग परामर्श तथा छलफल चलाइएको छ । सरकारी निकायको समन्वयमा आइतबार सदरमुकाम गाईघाटमा संयुक्त राष्ट्र संघ विश्व खाद्य कार्यक्रमले पुनरात्थानशिलता तथा जीविकोपार्जन विश्लेषणसम्बन्धी छलफल चलाएको हो । पछिल्लो समयमा जल, जमिन, जंगको चरम दोहोन र अतिक्रमणले जलवायुमा असर पुगेको र त्यसबाट विपद्, भोकमारी निम्तिन थालेपछि न्युनिकरणका लागि रणनीति योजना बनाउने उद्देश्यले कार्यक्रमको आयोजना गरिएको हो । कार्यक्रममा विश्व खाद्य कार्यक्रम प्रदेश १ का संयोजक लक्ष्मीप्रसाद चौधरीले जलवायु परिवर्तन हुँदा कुन समुदाय बढी प्रभावित हुनेछन्, कुन क्षेत्रको उत्थानशीलता कस्तो छ र ति क्षेत्र कति जोखिममा छन् भन्ने विषयमा विश्लेषण गरिने बताए । उनले जीवन निर्वाह पद्धतिका आधारमा छुट्याइएका क्षेत्रमा खाद्य सुरक्षाको पहिचान, ति क्षेत्रका मानिसको उत्थानशीलता, विगतमा भएका र भविष्यमा हुनसक्ने जलवायु परिवर्तनका असर र खाद्य सुरक्षाको जोखिमसम्बन्धी मिहीन ढंगले छलफल हुने बताए । उनले भने, 'दिगो विकास लक्ष्य२ को लक्ष्य भोकमरीको अन्त्य गर्ने, खाद्य सुरक्षा तथा उन्नत पोषण सुनिश्चित गर्ने तथा दिगो कृषिको प्रवर्द्धन गर्ने रहेको छ, त्यसैलाई आधार मानेर विभिन्न योजनाहरु बनाइनेछ । उक्त लक्ष्य हाँसिल गर्न बाढीपहिरो र खडेरी जस्ता जलवायुजन्य विपद्को प्रभाव थप चुनौति पूर्ण देखिएकाले समाधानका लागि जिल्लाका ८ वटै पालिकाका प्रमुख र सरोकारवालाको उपस्थितिमा छलफल चलाइएको उनले बताए । छलफलमा सर्वसाधरणले जीवन निर्वाहका पद्धतिसाधनहरु कसरी अपनाएका छन्, उनीहरुको खाद्य र आय आर्जनको स्रोतहरु केके हुन सक्छन भन्ने विषयमा विश्लेषण गरिएको छ । यसका साथै ति क्षेत्रहरुमा जलवायुजन्य परिघटनाको ऐतिहासिक प्रवृत्ति कस्तो थियो र भविष्यमा कस्तो रहनेछ भन्ने सूचना संकलन गरिएको छ । विश्व खाद्य कार्यक्रमले विभिन्न देशका सरकारसँग सहकार्य गरी जीवन निर्वाहका साधनहरु, जलवायु परिवर्तन र यसले खाद्य सुरक्षामा पार्न सक्ने असरको पहिचानको लागि विभिन्न अवधारणा सार्वजानिक गर्दै कार्यक्रम सञ्चालन गर्दै आएको चौधरीले बताए । नेपालको सन्दर्भमा राष्ट्रिय योजना आयोग, प्रदेश योजना आयोग, जिल्ला समन्वय समिति, विश्व खाद्य कार्यक्रम र युके सरकारको जलवायु कार्यालयको सहकार्यमा सञ्चालन हुने प्रक्रियामा रहेको छ । पालिकास्तरको परामर्श मार्फत पालिकाको जीवननिर्वाहका आधारसम्बन्धी सूचना, त्यहाँका मानिसको सामाजिक र आर्थिक पक्षहरु सम्बन्धी सूचना, जलवायुजन्य प्रकोपहरुको असर र जलवायु परिवर्तनसम्बन्धी उनीहरुको अनुभव र अवधारणा संकलन गरिने उनले बताए । साथै जलवायुजन्य विपद्बाट आर्थिक तथा सामाजिक क्षेत्र र जैविक विविधतामा कस्ता असर परेका छन् र कस्ता अनुकूलनका अभ्यास भइरहेका छन् भन्ने विषयमा परामर्श गरिएको छ । परामर्शबाट आएका सुझाका आधारमा उत्थानशीलता, संवेदनशिलता, जोखिमताका तह, जलवायु परिवर्तनका भविष्यका परिदृष्यका आधारमा भविष्यमा शून्य भोकमरी लक्ष्य प्राप्तिका रणनीति, खाद्य सुरक्षासम्बन्धी नीति तथा कार्यक्रम र परियोजना निर्माण गर्न सहयोग पुग्ने उनले बताए ।"
भारतको दिल्ली लगायत केही ठाउँमा 'हिट वेभ' : नेपालमा पनि गर्मी बढ्यो,नयाँ दिल्ली : पछिल्ला केही दिनहरुमा भारतको गुजरात र राजस्थानका केही भागहरूमा गर्मी बढेको छ। तातो हावा 'हिट वेभ' चलेकोले गर्मी उल्लेख्य वृद्धि भएको हो।यसको प्रभाव दिल्ली सहित धेरै भागहरूमा देखिएको एबीपी समाचारमा उल्लेख छ। सामान्यतया गर्मी अप्रिल अथवा मे महिनाको सुरुतिर आउँथ्यो। यसपटक केही हप्ताअघि नै गर्मी सुरु भएको हो। पछिल्ला ४५ दिनमा अचानक ६ देखि ८ डिग्री सेल्सियस तापक्रम बढेपछि गर्मीको लहर सुरु भएको हो। तापक्रम अझै केही साता रहिरहे खाद्यान्न उत्पादनमा प्रतिकूल असर पार्ने उल्लेख छ। साथै अत्यधिक गर्मी बढे प्रिमनसुन साथै असिना पर्ने तथा आँधी आउन सक्छ। यसले भित्र्याउने समय भएको बालीमा निकै असर गर्ने बताइएको छ। तर अहिले एक्कासी तापक्रम बढ्नुको कारण राजस्थानको पश्चिमी भूभागमा रहेको एन्टिसायक्लोन हो। आगामी २४ देखि ४८ घण्टामा तापक्रम २ देखि ३ डिग्रीले घट्ने भएकाले धेरै स्थानबाट गर्मी कम हुन सक्ने समाचारमा उल्लेख छ। साथै पछिल्ला केही दिन भारतको साथै नेपालमा पनि गर्मी एक्कासी बढेको छ। हाल काठमाडौं न्युनतम तापक्रम १४४ डिग्री सेल्सियस र अधिकतम तापक्रम ३१५ डिग्री मापन गरिएको छ। मौसम विज्ञान पूर्वानुमान महाशाखाका अनुसार नेपालमा सबैभन्दा धेरै तापक्रम आज विराटनगरमा रहेको छ। विराटनगरको अधिकतम तापक्रम ३६६ डिग्री र न्युनतम तापक्रम २३६ डिग्री सेल्सियस मापन गरिएको छ। साथै सबैभन्दा कम तापक्रम जुम्लाको छ। आज जुम्लाको अधिकतम तापक्रम २६४ र न्युनतम तापक्रम ४ डिग्री सेल्सियस रहेको छ।
हिमपहिरो पीडित थासाङकी पशुपालकले पाइनन् राहत,"जोमसोम : मुस्ताङको पूख्यौली र परम्परागत पशुपालन व्यवसाय हो, याकचौरी पाल्ने । उपल्लो मुस्ताङको लोमान्थाङ र तल्लो क्षेत्रको थासाङ गाउँपालिकामा स्थानीयले याकचौरी पालन गर्छन् ।तर,स्थानीयको जिविकोपार्जनको महत्वपूर्ण माध्यम बनेको याकचौरी पालन पछिल्लो समयमा संकटमा पर्दै गइरहेको छ । जलवायु परिवर्तन तथा अन्य विविध कारणले हुने प्राकृतिक विपद् र अन्नपूर्ण संरक्षण क्षेत्रका सरक्षित वन्यजन्तुको आक्रमणका कारण मुस्ताङका पशुपालक किसानले बर्सेनि लाखौं रुपैयाँको क्षति व्यवहोर्न पर्ने अवस्था छ ।प्राकृतिक प्रकोपका कारण बर्सेनि हिमपहिरो जाने,भारी हिमपात हुने र सरक्षित वन्यजन्तु गोठमै आएर याकचौरी र भेडाच्यांग्रा खाइदिने गर्दा वर्षौदेखिको मुस्ताङको पूख्र्यौली परम्परागत याकचौरी व्यवसाय संकटमा पर्न थालेको हो । हिमाली जिल्लाको पारिस्थितिक प्रणालीमा महत्वपूर्ण योगदान गर्नसक्ने जैविक विविधता मध्येको याकचौरी पालन व्यवसाय , यसको सरक्षण र सम्वद्धनमा सरोकारवालाले खासै चाँसो दिएको पाइदैन । मुस्ताङका पशुपालक किसानले याकचौरीको ससाना पाठापाठी पाल्ने, प्रजनन् क्षमता विस्तार गरी वयस्क बनाएर मासुका लागि बिक्री गर्ने,चौरीको दूधबाट दहि,ध्यु र छुर्पी आदी परिकार बनाउने र वर्षको एकपटक याकचौरीको आलो रगत बिक्री गरेर आम्दानी लिने गर्छन् । यहाँका किसानले याकचोरी वयस्क बनाएर एक लाखदेखि १ लाख २० हजार मुल्यमा बिक्री गर्ने गर्छन् । समुन्द्री सतहदेखि ३ हजार मिटर अग्लो उचाईमा गोठै खडा गरेर याक चौरी पालन गर्ने गरिन्छ भने हिउँदयाको जाडो महिनामा बस्ती नजिक स्थान्तरण गर्ने गरिन्छ । उच्च लेंकमा याकचौरी पालन गर्ने र त्यहाँ याकचौरीले यार्सा गुम्बा,पाँचऔले,निरमसी र जटामसीलगायतका हिमाली जटीबुटी सेवन गर्ने भएकाले चौरीको आलो रगत मानव स्वास्थ्यका लागि फाइदा हुन्छ । हिमाली चिसो भूगोलमा हुर्काइएका याकचौरीको मासु स्वादिलो र पोषिलो हुने गर्छ । पछिल्लो समय वन्यजन्तु र मानवबीचको द्धन्द बढ्दै गईरहेको र प्रकृतिमा आएको फेरबदलले पशुपालन व्यवसायनै लोप हुने खतरा समेत उत्तिकै बढेको छ ।मुस्ताङको थासाङक्षेत्र हिमपहिरो ग्रस्त क्षेत्रमा परिभाषित भइसकेको छ । चालु वर्ष कार्तिकको तेस्रो साता मुस्ताङको धौलागिरि क्षेत्रमा पर्ने मानापाथी हिमालमा हिमपहिरो गयो। त्यस समय कुनै मानवीय र धनजनको क्षति नभएपनि केही स्कुले विद्यार्थी घाइते भए । स्थानीय हिमपहिरो जाँदा त्रासमा रहे,भागाभागसम्म भयो । तर, त्यो हिमपहिरोका जोखिम ओभाउन नपाउँदै फेरि उक्त क्षेत्रको पानी पाथी हिमालमा हिमपहिरो गयो । हिमपहिरोमा पुरिएर थासाङ२ नाउरिकोटकी दिदी शुसिला गौचन र उनका भाइ नरप्रसाद गौचनको १५ वटा चौरी मरे भने ९ वटा चौरी बेपत्ता भए । कुल ३९ वटा याकचौरी रहेको गोठमा १५ वटा मात्र जिवित भेटिए ।सामान्य परिवारका उनीहरुले जिविकोपार्जनका लागि याकचौरी पालन पेशा धानेका थिए । याकचौरीमध्ये आधाभन्दा बढी हिमपहिरोले पुरिएर नोक्सान व्यहोर्न परेपछि पशुपालन व्यवसायमा निरास बनेकी छन् । उनले भएका याकचौरीमा अरु थप्न नसक्ने अवस्थामा छन् । याकचौरी पालन खर्चिलो हुने भएकाले अब के गर्ने भन्नेमा दुविधामा परेकी छन् । उनको घर नजिकै सिंहदरबार छ ।किसानलाई परेको मर्कामा सिंहदरबारले सहयोग गर्ला भन्ने उनको मनमा थियो । उनी राहत पाउ भनी निवेदन लिएर स्थानीय तहमा धाइन् । तर,स्थानीय तहले पैसा छैन ,कसरी दिने भनी उम्किन खोज्यो । हरेक स्थानीय तहमा विपद व्यवस्थापन कोष हुन्छ । जुसुकैलाई विपद पर्दा उक्त कोषको पैसा खर्च गर्न पाईने प्रावधान छ । तर,पालिकाले राहत दिन नसकेको पीडित पशुपालक किसान शुसिला गौचन बताउँछिन् । उनका दिदी भाइले आफूसँग भएका ३९ याकचौरीमध्ये आधाजसोको बिमा गरेकी थिइन ,तर बिमा गरिएको याकचौरीको समेत क्षतिपूर्ती पाउन नसकेको पीडित सुशिला सुनाउँछिन् । भएका दर्जनौं याकचौरी हिमपहिरोले पुरिएर मरेपछि उनी राहतका लागि जिल्लाको पशु भेटेनरी अस्पताल तथा पशु सेवा विज्ञ केन्द्रमा पुगिन् । त्यहाँ उनलाई आशिंक सहयोग गर्ने कार्यालयले आश्वासन दियो । तर,उनले एक महिना बितिसक्दा समेत त्यहाँबाट सहयोग पाउन सकेकी छैनन् ।यस्तै,जिल्ला प्रशासन कार्यालयमा पनि विपद् व्यवस्थापन कोष हुन्छ ,तर,उनी त्यहाँ पुगेकी छैनन् र सरोकारवालाले समेत उनलाई त्यहाँ सहयोग जानु भनी सुझाएको छैन ।पीडित शुसिला निरास हुँदै भन्छिन्, ' कतैबाट हामी पशुपालक किसानलाई सहयोग र राहत नमिल्ने भएपछि जोखिम मोलेर यो पेशा गर्नुको केनै अर्थ छ र।' उनले मुलुकमा तीन तहको सरकार भएपनि कृषि र पशुपालन गर्ने किसानको पीडामा मलम लगाउन नसकेको दुःखेसो सुनाइन् । तीन वर्षअघि उपल्लो मुस्ताङको लोमान्थाङमा बाक्लो हिमपात पर्यो । हिमपातले त्यहाँ ठूलो संख्यामा याकचौरी मरेपछि गण्डकी प्रदेश सरकारले आर्थिक सहयोग गरेको थियो । त्यससमय गण्डकी प्रदेशका तत्कालिन भूमि व्यवस्था तथा कृषि मन्त्री लेखबहादुर थापामगर उपल्लो मुस्ताङ पुगेर आर्थिक राहत वितरण गरेका थिए । तर,यसपटक आफ्नै पालिकाको पशुपालकलाई परेको मर्कामा सहयोग गर्न नसकेको पीडित सुशिलाले बताइन् । यस्तै,अन्नपूर्ण संरक्षणक्षेत्र एक्यापको एरियामा वन्यजन्तुले पशुचौपाया खाइदिने भएकाले एक्यापले दिने क्षतिपूर्ती समेत पर्याप्त नभएको स्थानीयबासीको गुनासो छ ।"
ट्र्याक्टर दुर्घटनामा चालकको मृत्यु,बैतडी : ट्याक्टर दुर्घटना हुँदा एकजनाको मृत्यु भएको छ । मृत्यु हुने ट्र्याक्टर चालक बर्दिया ठाकुरद्वार नगरपालिका५ का ३२ वर्षीय अर्जुन थारू छन् । बालुवा बोकेर मौराबाट फर्किरहेको सुपप्र०१००२त ५५९८ नंको ट्र्याक्टर शनिबार राति साढे ८ बजेतिर दशरथचन्द नगरपालिका१० बाराकोटको भाटाला भन्ने ठाउँमा दुर्घटनामा परेको बैतडीका प्रहरी प्रवक्ता प्रहरी निरीक्षक दर्शन खड्काले जानकारी दिए। उनका अनुसार ट्र्याक्टर सडकमै पल्टेर दुर्घटना हुँदा घाइते भएका थारूको जिल्ला अस्पतालमा राति मृत्यु भएको हो । घटनाको कारण खुल्न नसकेको र घटनाबारे थप अनुसन्धान भइरहेको प्रहरीले जनाएको छ ।
"विदेशी सम्बन्धन, मुद्रा अपचलन","काठमाडौं : विदेशका विश्वविद्यालयबाट सम्बन्धनप्राप्त ६ कलेजले वैदेशिक मुद्रा अपचलन गरेकाबारे २०७६ मा अख्तियार दुरुपयोग अनुसन्धान आयोगमा उजुरी पर्यो। त्यसको यथार्थ पत्ता लगाएर अख्तियारलाई सघाउन शिक्षा मन्त्रालयले छानबिन समिति बनायो। समितिले अपचलन भएकै तथ्यप्रमाणसहित २०७७ मा प्रतिवेदन बुझायो। त्यसलाई मन्त्रालयले लुकाएर राखेको छ। अख्तियारले पनि कुनै कारबाही गरेको छैन। समितिले उजुरी परेका ६ कलेजबारे मात्र छानबिनअध्ययन गरेको थियो। तर, मन्त्रालय उच्च स्रोतका अनुसार वैदेशिक सम्बन्धनवाला अधिकांश कलेजको मुख्य कामै विदेशी मुद्रा ओसारपसार रहँदै आएको छ। कि हुन्डी कि थर्डपार्टी सम्बन्धन लिएको विश्वविद्यालयलाई सम्बन्धित कलेजले प्रतिविद्यार्थी निश्चित शुल्क पठाउनुपर्छ। त्यो रकम सोझै विश्वविद्यालयलाई पठाउने कलेज अति कम छन्, मन्त्रालयका अधिकारीहरू भन्छन्, अधिकांशले कि हुन्डी गर्छन् कि थर्ड पार्टी पेमेन्टको बाटो समाउँछन्। हुन्डी मुद्राको अवैध ओसारपसार हो। थर्ड पार्टी पेमेन्ट कुनै एजेन्ट कम्पनीमार्फत दिइने भुक्तानी हो। विदेशी विश्वविद्यालयले नक्कली इन्भ्वाइस (बिल) पठाउँदैनन्। जसले गर्दा चाहिएजति पैसा विदेश पठाउन सम्भव हुन्न। त्यही भएर कलेजहरूले एजेन्ट समाउँछन्। एजेन्ट कम्पनीले जति रकमको बिल माग्यो, निश्चित कमिसन पाउने सर्तमा पठाइदिन्छ। कलेजले आवश्यकताभन्दा धेरैको बिल मगाउँछन्। त्यही आधारमा शिक्षा मन्त्रालयले आँखा चिम्लिएर विदेशी मुद्रा सटहीको सिफारिस दिन्छ, मन्त्रालयका अधिकारी भन्छन्, बदमासीको माखेसाङ्लो यसैको वरिपरि घुमेको छ। २०७७ को छानबिन प्रतिवेदनले पनि यसलाई प्रष्टै औंल्याएको छ। उक्त समिति मन्त्रालयको फैसला कार्यान्वयन तथा कानुन शाखाका उपसचिव शंकरबहादुर केसीको संयोजकत्वमा गठन गरिएको थियो। अर्का उपसचिव रमेशप्रसाद मैनाली र लेखा अधिकृत नीरविक्रम कार्की सदस्य थिए। यस मन्त्रालयले अन्य संस्थामार्फत रकम पठाउने सबै कलेजलाई यसरी संस्थामार्फत रकम पठाउन तत्काल बन्द गरी विश्वविद्यालयको इन्भ्वाइस यस मन्त्रालयको इमेल ठेगानामा समेत पठाइ विश्वविद्यालयमै पठाउन नेपाल राष्ट्र बैंकले तोकेको अन्य प्रक्रियासमेत पूरा गरेर मात्र सटही सुविधा लिने गरी कार्य गर्न निर्देशन दिनुपर्ने देखिन्छ, प्रतिवेदनको सुझावमा छ। तर, पैसा पुग्छ अन्यत्रै सोझै विश्वविद्यालयमा रकम नपठाउनुको अर्को पनि कारण छ। प्रयोजन विश्वविद्यालयलाई तिर्न भनिन्छ। पैसा एजेन्टबाट विदेशमा रहेका कलेजकै व्यक्ति वा आफन्तले अन्यत्र पुर्याउँछन्। विदेशका विश्वविद्यालय यताका कलेजसँग भुक्तानीको ताकेता गरिरहन्छन्। यताबाट पैसा गइरहन्छ। जब अति हुन्छ, सेवा रोक्न बाध्य हुन्छन्। पैसा उठाइदिनुपर्यो भनेर धेरै युनिभर्सिटीले मन्त्रालयमा समेत गुहार मागेका छन्, एक अधिकारी भन्छन्, उता कलेजले भने युनिभर्सिटी स्विचिङ गरिसकेको हुँदो रहेछ। युनिभर्सिटी फेर्नुलाई स्विचिङ भनिन्छ। एउटा युनिभर्सिटीमातहत पढिरहेको विद्यार्थी अचानक अर्कै युनिभर्सिटीको बन्न पुग्छ। तथ्यांक पाइन्न कतै मन्त्रालयका अनुसार विदेशी विश्वविद्यालयबाट सम्बन्धनप्राप्त कलेज ८६ वटा छन्। कुन कलेजले के कति विदेशी मुद्रा बाहिर पठाए भन्ने यकिन तथ्यांक कुनै निकायसँग छैन। मन्त्रालय राष्ट्र बैंकलाई देखाउँछ। राष्ट्र बैंक सम्बन्धित बैंकलाई। मन्त्रालयबाट पत्र लिएर आएपछि सटही अनुमति दिने गरेको राष्ट्र बैंकका प्रवक्ता गुणाकर भट्ट बताउँछन्। कुन कलेजले कति रकम पठाउँछ भन्ने संकलित तथ्यांक हामीसँग हुन्न, प्रवक्ता भट्ट भन्छन्, एकएक जुटाएर साध्य पनि छैन। मन्त्रालयले अधिकार प्रत्यायोजन गरेको छानबिन समितिले पनि यसको मेलो पाउन सकेन। त्यो मर्म प्रतिवेदनमा देखाइएको छ क सम्बन्धित विश्वविद्यालय तथा त्यसका पदाधिकारीहरूसँग छलफल गर्न नसकिएको, ख सम्बन्धित कलेजहरूले विदेशी मुद्रा पठाएको संस्थाहरूसँग समस्याको विषयमा छलफल गर्न नसकिएको, ग मुद्रा पठाउने सम्बन्धित बैंकको अभिलेखहरू अध्ययन गर्न नसकिएको, घ कलेजहरूले उपलब्ध गराएको कागजी प्रमाणहरूको सत्यता पहिचान गर्न नसकिएको, ङ कार्यदलले आवश्यकतानुसार सम्बन्धित विज्ञलाई आमन्त्रण गर्ने अधिकार नरहेकाले विशेषज्ञ सुविधा लिन नसकिएको। किन लुकाइयो प्रतिवेदन ? समितिले २०७७ मा सचिव महेश दाहाललाई प्रतिवेदन बुझायो। प्रतिवेदन बनाउने क्रममै कलेजका बदमासी उजागर नगरिदिन सचिवले दबाब दिएका थिए, उक्त घटनालाई नजिकबाट हेरेका शिक्षा मन्त्रालयनिकट एक राजनीतिज्ञ भन्छन्, समितिका पदाधिकारीले मानेनन्। जे देखे, लेखिदिए। तर, प्रतिवेदन थन्क्याइयो। अन्नपूर्ण पोस्ट्ले सूचनाको हक प्रयोग गरी उक्त प्रतिवेदन माग्दा सार्वजनिक नगरिएको भन्ने जवाफसहित दिन इन्कार गरियो। सार्वजनिक नगरिएको उक्त प्रतिवेदन त्यसयता फेरिएका सचिवले समेत च्यापेरै बसेका छन्। शिक्षा मन्त्रालयले काँध थापेर जोगाएकै कारण कलेजका नाममा बढेको वैदेशिक मुद्राको खेती मौलाइरहेको छ, मन्त्रालयकै एक उच्च अधिकारी भन्छन्, यो विषय खुलेर कसैले उठायो कि त उसको तुरुन्त सरुवा हुन्छ। पठाउने आफैं, पाउने आफैं ब्रिटिस कलेजले स्टुडेन्ट फि कलेक्सन सर्भिस लिमिटेडमार्फत सम्बन्धित विश्वविद्यालयलाई विदेशी मुद्रा पठाउँछ। लन्डनमा कार्यालय रहेको स्टुडेन्ट फि कलेक्सनका सञ्चालक ब्रिटिस कलेजकै सञ्चालक राजेन्द्र कँडेल हुन् । उक्त कम्पनीमा कँडेलको कम्तीमा ७५ प्रतिशत भोटिङ अधिकार रहेको विवरणमा उल्लेख छ। सरकारी रेकर्डअनुसार यसका अर्का सञ्चालक छन् मुकुन्द थापा। नेपालबाट ब्रिटिस कलेजले पैसा पठाउँछ। बेलायतमा त्यसकै सञ्चालकले पैसा बुझ्छन्, शिक्षा मन्त्रालयका एक उच्च अधिकारी भन्छन्, पैसा कति पठाइयो भन्ने आधिकारिक तथ्यांकसमेत राखेका छैनन्। यसको अर्थ पैसा पठाउन मात्र कलेज खोलेको भन्ने बुझिन्छ। सन् २०१४ र २०१५ मा कलेजले विश्वविद्यालयमा विश्वविद्यालको इन्भ्वाइसअनुसार रकम पठाउने गरेको र यस अवधिको कारोबार कलेजमा रहेको र यसरी रकम पठाउँदा १० हजार डलरसम्म प्रत्येक साता कलेजले सिधै रकम पठाउन सक्ने प्रावधान रहेकामा उल्लिखित रकमभन्दा बढी पठाउन राष्ट्र बैंकको पूर्वस्वीकृति लिनुपर्ने कारणले गर्दा कलेजले यसपछि सन् २०१६ बाट विश्वविद्यालय, कलेज र स्टुडेन्ट फि कलेक्सन सर्भिस लिमिटेड तीन पक्षबीच सम्झौता भएअनुसार उक्त संस्थाले सीधै विद्यार्थीको नाममा इन्भ्वाइस पठाउने र अध्ययनरत विद्यार्थीहरूले कलेजले तोकेको बैंकमा खाता खोली रकम जम्मा गर्ने र बैंकले विद्यार्थीको खाताबाट स्विफ्ट गरी पठाउने गरेको पाइयो, छानबिन समितिको प्रतिवेदनमा यसबारे प्रष्टै लेखिएको छ, यसरी कलेजले विद्यार्थीहरूको नामबाट जुनसुकै शीर्षकमा स्टुडेन्ट फि कलेक्सन सर्भिस लिमिटेड नामक संस्थाबाट इन्भ्वाइस प्राप्त भएपछि जति पनि रकम पठाउने गरेको साथै यस क्रममा मन्त्रालय वा राष्ट्र बैंकसँग कुनै सहमति लिने गरेको नदेखिएको। प्रत्येक साता १० हजार डलर पठाउन पाउने सीमाले नभ्याएपछि सन् २०१६ बाट तेस्रो कम्पनीमार्फत रकम पठाउन थालिएको यसले देखाउँछ। जब कि त्यसरी पठाउने कम्पनी आफ्नै बनाइयो। यसमा दोहोरो छलछाम प्रष्टै देखिन्छ। के भन्छन् विभिन्न विश्वविद्यालयका उपकुलपति ?  यादवप्रकाश लामिछाने, उपकुलपति, नेपाल संस्कृत विश्वविद्यालय नियमनकारी निकाय नै अस्पष्ट छन्। स्पष्ट नीति बन्न नसक्दा विश्वविद्यालयले मनपरी गरे। विदेशी विश्वविद्यालयको नाम झुन्डाएर विद्यार्थी र अभिभावकलाई झुक्याउने र ठग्ने काम भएको छ। उच्च शिक्षालाई हेर्ने दृष्टिकोण प्रष्ट छैन। नियमनकारी निकायले अनुगमनको मापदण्ड पूरा गरेका छैनन्। शिक्षाको गुणस्तरमा प्रतिस्पर्धा गर्न सक्ने खालको पाठ्यक्रम भए नभएको मापदण्ड पूरा गरे नगरेकोमा शिक्षा मन्त्रालयको ध्यान जानुपर्छ।   गणेशमान गुरुङ, कुलपति, गण्डकी विश्वविद्यालय पुराना विश्वविद्यालय प्रतिविद्यार्थीको चाहना बढेन। नयाँ काठमाडौं विश्वविद्यालयले पनि सीमित कोटाका लागि मात्र भर्ना गर्छ। नेपालमा गुणस्तरीय शिक्षा प्राप्त गर्न नसक्दा विदेशी विश्वविद्यालयमा विद्यार्थीको आकर्षण बढेको हो। केही विश्वविद्यालय ठगी गर्ने खालका पनि छन्। पूर्वाधार मापदण्ड पूरा गर्न सकेका छैनन्। केही राम्रा र केही मिडियम रूपमा सञ्चालन हँुदै आएका छन्। विश्वविद्यालय अनुदान आयोगले हेर्न नियमन गर्न सक्ने अधिकार छ। अनुगमन गरी मापदण्ड तोक्ने हो भने केही हदसम्म राम्रो बनाउन सकिन्छ।  प्रेमनारायण अर्याल, उपकुलपति, पोखरा विश्वविद्यालय सरकारले देशभित्रका विश्वविद्यालय डुबाउने र विदेशी विश्वविद्यालयलाई उकास्ने खालको काम गरेको छ। नीति यस्तै बनाउँछ। नेपालका विश्वविद्यालयलाई कोटा तोकेर विद्यार्थी भर्ना गराउने विदेशी विश्वविद्यालयलाई कुनै कोटाको मापदण्ड छैन। चिकित्सा शिक्षा आयोगले स्वाथ्य विज्ञानसम्बन्धी प्रवेश परीक्षामा २० प्रतिशत मात्र पास गरेका छन्। जसका कारण चिकित्सा शिक्षा पढाउने कलेज डुब्ने अवस्थामा छन्। यी विश्वविद्यालयको मापदण्डका लागि शिक्षा मन्त्रालयले गुणस्तर, निर्देशिका र अध्ययनको अनुगमन गरी व्यवस्थापनको साथै नियन्त्रण गर्न जरुरी छ।  भोला थापा, उपकुलपति, काठमाडौं विश्वविद्यालय नेपालमा उच्च शिक्षा लिने विद्यार्थीको संख्या घटेको छ। हाम्रोमा राम्रो गुणस्तर दिन नसक्नु कमजोरी हो। विदेशी सम्बन्धन प्राप्त विश्वविद्यालयले छिटो कोर्ष सकेर प्रतिस्पर्धामा जाने ग्यारेन्टी गर्छ त्यसैले विद्यार्थीको आकर्षण बढेको छ। विद्यार्थीहरू जुन विषय चाहन्छन् हामीले दिन सकेनौं। मापदण्ड पूरा छैनन्। स्वीकृति लिएकाहरूले पनि केहीले विदेशमा नै भर्ना गरेर यहीबाट पढ्नेको संख्या पनि धेरै छन्। मैले त्यस्ता केही उदाहरणहरू भेटाएको छु। सरकारले पनि नेपालको विश्वविद्यालयलाई बलियो बनाउन सहयोगको गर्नुपर्छ।  यादवराज कोइराला, उपकुलपति, पूर्वाञ्चल विश्वविद्यालय नेपालका विश्वविद्यालय हरेक कुरामा मापदण्डअनुरूप सञ्चालन भएका छन्। विदेशी सम्बन्धन विश्वविद्यालयका स्पष्ट मापदण्ड छैनन्। सिट संख्या पनि असीमित छन्। शिक्षा मन्त्रालय स्वयम् यस विषयमा स्पष्ट छैन। तीनलाई यतिकै समबन्धन दिइरहेको छ। शुल्क पनि महँगो छ। कोर्ष कमजोर छन्। न्यून संख्यामा राम्रा विश्वविद्यालय पनि छन्। केवल हाइफाई मात्रै धेरै छ। विश्वविद्यालय अनुदान आयोगले नियमन गर्नुपर्ने आवश्यक देखिन्छ। मन्त्रालयले दियो सूचना, तर अल्प विदेशी विश्वविद्यालयबाट सम्बन्धनप्राप्त कलेजले ठूलो मात्रामा वैदेशिक मुद्रा अपचलन गरेकोसम्बन्धी अनुसन्धानका क्रममा अन्नपूर्ण पोस्ट्ले गत फागुन १ गते शिक्षा मन्त्रालयमा सूचना माग गरेको थियो। सूचनाको हक प्रयोग गर्दै सूचना अधिकारीलाई दिइएको निवेदन एक महिनासम्म अल्झाइरहियो। अन्त्यमा सचिवले तोक नलगाएको भन्दै दिन इन्कार गरियो। सूचना खोज्ने उक्त सकसबारे चैत १ गते प्रथम पृष्ठमा समाचार सामग्री प्रकाशन गरियो। त्यसको भोलिपल्ट २ गते सूचना अधिकारी धनबहादुर श्रेष्ठले सूचना उपलब्ध गराएका थिए। तैपनि मागेको पूर्ण सूचना प्राप्त हुन सकेन। सूचनाको हक प्रयोग गर्दा पनि २०७७ सालमा विदेशी मुद्रा अपचलन छानबिन समितिले बुझाएको प्रतिवेदन दिन मन्त्रालयले इन्कार गरेको छ। त्यसको कारण भनिएको छ, हालसम्म सार्वजनिक नभएको। कुन कलेजको कस्तो बेइमानी ? शिक्षा मन्त्रालयको छानबिन समितिले अध्ययन गरेका ६ वटै कलेजले यथेष्ठ आर्थिक बेइमानी गरेको भेटिएको छ। समितिले देखाएका केही तथ्य क) इस्लिङ्टन कलेज, कमलपोखरी, काठमाडौं बीएससी (अनर्स) इन कम्प्युटिङ, बीएससी (अनर्स) इन कम्प्युटर नेटवर्किङ एन्ड आईटी सेक्युरिटी, बीएससी (अनर्स) इन मल्टिमिडिया टेक्नोलोजी ३ र ४ वर्षे, बीए (अनर्स), बिजनेस एडमिनिस्ट्रेसन (४ वर्षे), एमएससी आईटी (कम्प्युटिङ), एमएससी (नेटवर्किङ), एमबीए र ए लेभल कार्यक्रमहरू बेलायतका लन्डन मेट्रोपोलिट युुनिभर्सिटी र क्याम्ब्रिज युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रासम्बन्धी कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुुर र सम्बन्धित बैंकसँग समन्वय गरी मागअनुसारको प्रायः विवरण उपलब्ध गराएको तर कतिपय विद्यार्थीले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो, सेमेस्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उप दफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत शिक्षा कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकामा मौखिक रूपमा जम्मा नगरेको जानकारी प्राप्त भएको। ख) ब्रिटिस कलेज, थापाथली, काठमाडौं बेलायतका युनिभर्सिटी अफ दि वेस्ट इङ्ल्यान्ड्स र लिड्स ब्याकेट युनिभर्सिटीबाट बीबीए (४ वर्षे), एमएससी इन्टरनेसनल बिजनेस म्यानेजमेन्ट (एमआईबीएम), एमबीए (एक्ज्युुकेटिभ प्रोफेसनल (२ वर्षे), बीएससी कम्प्युुटिङ (४ वर्षे), बीए इन बिजनेस म्यानेजमेन्ट (४ वर्षे), एमबीए र एमएससी इन्फरमेसन एन्ड टेक्नोलोजी कार्यक्रमहरू चलाएको पाइयो। सन् २०१४ र २०१५ मा कलेजले विश्वविद्यालयमा विश्वविद्यालयको इन्भ्वाइसअनुसार रकम पठाउने गरेको र यस अवधिको कारोबार कलेजमा रहेको र यसरी रकम पठाउँदा १० हजार डलरसम्म प्रत्येक साता कलेजले सिधै रकम पठाउन सक्ने प्रावधान रहेकामा उल्लिखित रकमभन्दा बढी पठाउन राष्ट्र बैंकको पूर्वस्वीकृति लिनुपर्ने कारणले गर्दा कलेजले यसपछि सन् २०१६ बाट विश्वविद्यालय, कलेज र स्टुडेन्ट फि कलेक्सन सर्भिस लिमिटेड तीन पक्षबीच सम्झौता भएअनुसार उक्त संस्थाले सीधै विद्यार्थीको नाममा इन्भ्वाइस पठाउने र अध्ययनरत विद्यार्थीहरूले कलेजले तोकेको बैंकमा खाता खोली रकम जम्मा गर्ने र बैंकले विद्यार्थीको खाताबाट स्विफ्ट गरी पठाउने गरेको पाइयो। यसरी कलेजले विद्यार्थीहरूको नामबाट जुनसुकै शीर्षकमा उक्त संस्थाबाट इन्भ्वाइस प्राप्त भएपछि जति पनि रकम पठाउने गरेको साथै यस क्रममा यस मन्त्रालय वा राष्ट्र बैंकसँग कुनै सहमति लिने गरेको नदेखिएको। सम्बन्धित कलेजले सहजताका लागि यो पद्धति अपनाएको भनी कलेज प्रशासनले बताएको। यसरी कलेजले सन् २०१६ बाट सिधै विश्वविद्यालयमा रकम पठाउन छोडेपछि विदेशी मुद्रासम्बन्धी कारोबारको कुनै पनि अभिलेख कलेजमा रहेको नदेखिएको र आफ्नो संलग्नता नै छैन, विद्यार्थीहरूले पठाएको हो भनी पन्छिएको। छानबिन टोलीले सिधै विदेश पठाएको रकमको अभिलेख माग्दा कलेजमा नै नभएकाले उपलब्ध गराउन नसकेको। पछि सम्बन्धित संस्थासँग विवरण लिई विद्यार्थीको नाम, लिएको रकम उल्लेख भएको कम्प्युटर प्रिन्ट विवरण संस्थाको नाममा उपलब्ध गराएको। यसरी संस्थामार्फत रकम पठाउँदा यस कलेजको हकमा कमिसनसमेत संस्थालाई यतैबाट (विद्यार्थीबाट थप लिएर) पठाउने गरेको। विश्वविद्यालयले कमिसनसमेत संस्थालाई नदिने र विद्यार्थीबाटै पठाउनुपर्ने कारणले विद्यार्थीलाई बढी भार पर्न गएको देखियो। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्नका लागि यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। त्यस्तै अनुगमनका क्रममा माग गरिएको सम्पूर्ण आवश्यक कागजात उपलब्ध हुन नसकेकाले प्राप्त विवरणहरूबाट उजुरीमा उल्लेखित विषयको पूर्ण छानबिन गर्न नसकिएपछि यस मन्त्रालयवाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गर्दा पनि मागबमोजिमको सबै कागजातहरू उपलब्ध नगराएको र बैंकमा गई छानबिन गर्न यस छानबिन टोलीको दायराभित्र समेत परेको नदेखिएकाले यस सम्बन्धमा थप छानबिन गर्न राजस्व अनुसन्धान विभागलाई अनुरोध गर्नुपर्ने अवस्था देखिएकाले अख्तियार दुरुपयोग अनुसन्धान आयोगलाई अनुरोध गर्नुपर्ने देखिएको। ग) हेराल्ड कलेज, हाँडीगाउँ, काठमाडौं बीए (अनर्स) इन्टरनेसनल बिजनेस म्यानेजमेन्ट (४ वर्षे) र बीएससी (अनर्स) कम्प्युटिङ (३ वर्षे) कार्यक्रमहरू बेलायतको वोलभेरहाम्प्टन युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रासम्बन्धी कारोबारको कुनै पनि अभिलेख रहेको देखिएन। तर, यस छानबिन टोलीको अनुगमनका क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेस्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत कलेजले दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकामा मौखिक रूपमा जम्मा नगरेको जानकारी प्राप्त भएको। घ) मेरिल्यान्ड कलेज, विराटनगर बीए (अनर्स) इन्टरनेसनल बिजनेस म्यानेजमेन्ट (४ वर्षे) कार्यक्रम बेलायतको वोलभेरहाम्प्टन युनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज, विश्वविद्यालय र संस्थाबीचको त्रिपक्षीय सम्झौताअनुसार रकम पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रा विनिमय कारोबारको कुनै पनि अभिलेख नरहेको पाइयो। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेष्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। ङ) इन्फर्मेटिक्स कलेज, पोखरा बीए (अनर्स) बिजनेस एडमिनिस्ट्रसन (४ वर्षे) र बीएससी (अनर्स) कम्प्युटिङ (३ वर्षे) बेलायतको लन्डन मेट्रोपोलिटन युुनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज विश्वविद्यालय र संस्थाबीचको त्रिपक्षीय सम्झौताअनुसार पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग विदेशी मुद्रा कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एका दुई विद्यार्थीहरूको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेस्टरगत रूपमा विदेशी मुद्रा कारोबारको अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको यकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। च) इटहरी इन्टरनेसनल कलेज, इटहरी बीए (अनर्स) बिजनेस एडमिनिस्ट्रसन (४ वर्षे) र बीएससी (अनर्स) कम्प्युटिङ (३ वर्षे) बेलायतको लन्डन मेट्रोपोलिटन युुनिभर्सिटीबाट सम्बन्धन लिई सञ्चालन गरेको पाइयो। यस कलेजले आईएकाडेमी पीटीई लिमिटेड सिंगापुर नामक संस्थामार्फत विश्वविद्यालयलाई पठाउनुपर्ने रकम कलेज स्थापनाकै क्रममा सम्बन्धित कलेज विश्वविद्यालय र संस्थाबीचको त्रिपक्षीय सम्झौताअनुसार पठाउने गरेको पाइयो। यसरी रकम संस्थामार्फत पठाउने कार्यले गर्दा इन्भ्वाइसबाहेक सम्बन्धित कलेजसँग आर्थिक कारोबारको कुनै पनि अभिलेख रहेको नदेखिएको। तर, यस छानबिन टोलीको अनुगमनको क्रममा गरेको अनुरोध र यस मन्त्रालयबाट चनं २१२ मिति २०७६०९२२, चनं २१६ मिति २०७६१००२ र चनं २२४ मिति २०७६१०१० मा पटकपटक पत्राचार गरी नपुग विवरण माग गरेकोमा यस कलेजले आईएकाडेमी पीटीई लिमिटेड सिंगापुर र सम्बन्धित बैंकसँग समन्वय गरी मागअनुसारको प्रायः अधिकांश विवरण उपलब्ध गराएको तर कतिपय विद्यार्थीहरूले कलेजले कारोबार गर्ने बैंकबाहेक अन्य बैंकबाट रकम पठाएको अवस्थामा एकादुई विद्यार्थीको शुल्क विवरणको अभिलेख कलेजले पूर्णरूपमा दिन नसकेको। सम्बन्धित कलेजसँग इन्भ्वाइस भए तापनि अहिलेसम्म कति रकम गयो सेमेष्टरगत रूपमा अभिलेख रहेको नदेखिएको। कलेजले विश्वविद्यालयलाई पठाउने रकमको आयकर ऐन, २०५८ को दफा ८८ को उपदफा (१) बमोजिम १५ प्रतिशत (टीडीएस) करसमेत दाखिला गरेको नदेखिएको। त्यस्तै बैंकले रकम पठाएबापतको दुई प्रतिशत कर पनि बुझाएनबुझाएको एकिन गर्न यस मन्त्रालयको चनं २५७ मिति २०७६११०४ को पत्रमार्फत जानकारी माग गरिएकोमा मौखिक रूपमा जम्मा नगरेको जानकारी प्राप्त भएको। इन्फर्मेटिक्स कलेज, पोखराका सीईओ अभिनव दाहालले यो प्रतिवेदनलाई नै झूठो भने। ब्रिटिस कलेज थापाथलीका सञ्चालक राजेन्द्र कँडेललाई टेलिफोनमा जिज्ञासा राख्दा आफू दुबईमा मिटिङमा रहेको बताए । नेपालमा अमरदीप मण्डलसँग सम्पर्क गर्न भने। मण्डल शनिबार किन कल गरेको भन्दै झर्किए। नोभा कलेजका देवीचरण न्यौपानेले सरकारका कुनै नियम उल्लंघन नगरेको दाबी गरे। अनुसन्धान गर्दै छौं : शिक्षामन्त्री शिक्षा, विज्ञान तथा प्रविधिमन्त्री देवेन्द्र पौडेलले यस विषयमा गम्भीरतापूर्वक अनुसन्धान प्रक्रिया अघि बढेको बताएका छन्। विदेशी सम्बन्धनप्राप्त कलेजको विषयमा केही कुरा उठेपछि समिति गठन गरेको मन्त्री पौडेलको भनाइ छ। मापदण्ड पूरा नगर्नेलाई कारबाहीसँगै बन्द गरिने उनले बताए। म आएपछि कुनै पनि विदेशीलाई सम्बन्धन दिएका छैनौं, मन्त्री पौडेलले भने । उनका अनुसार विगतमा दिएका ८६ वटा कलेज छन्। अहिले प्राध्यापक रामकृष्ण तिवारीको नेतृत्वमा समिति बनेको छ। समितिले प्रारम्भिक रिपोर्ट बुझाएको छ। जसले शिक्षा मन्त्रालयले तोकेको नियम स्थापित विश्वविद्यालयबाट सम्बन्धन लिएका छन्। नियमअनुसार कार्यसम्पादन गरेका छन्। तोकिएको पूर्वाधार बनाएका छन्। कर तिरेका छन्। विद्यार्थीहरू भिक्टिम नहुने गरी उनीहरूको रिपोर्टको आधारमा थोरैलाई स्वीचिङ गरेका छौ। रिपोर्टका आधारमा मापदण्ड पूरा गरेका ८ वटालाई स्वीकृति दिएका छौं, उनले भने, अन्य बाँकीलाई अनुगमन गदै र्छौं। समितिलाई १ महिनाको समय दिएका छांै। समितिले गरेको अनुसन्धानका आधारमा रिपोर्ट बनाएर निर्णय हुन्छ। समितिले दिएको रिपोर्टको आधारमा मापदण्ड नपुगेकाको हकमा खारेज गर्छौं। खारेज पनि यसरी गर्छौं, यदि ती कलेजमा विद्यार्थी पढ्दै छन् भने उनीहरूको शैक्षिक सत्र सकेपछि अरू थप विद्यार्थी नलिने गरी खारेज गर्छौं। डलरको सटहीसम्बन्धी पनि विद्यार्थी भिक्टिम नहोस् भनेर कार्यदलले सुझाव दिएर त्यसका आधारमा व्यवस्थित हुने गरी प्रक्रिया अगाडि बढाएको उनले बताए। भने, नियमावलीभन्दा बाहिर दलाली गरेर थर्डपार्टीसँग मिलेर विदेशी मुद्रा अपचलन भएको छ भने तथ्य संगत ढंगबाट कारबाही गर्छौँ। नियम र नियमावलीअनुसार नियमन गर्छौं। उनले विदेश पढ्न जानेको संख्या बढ्दै गएकोमा रोक्न नसकेको बताए। संविधानको मौलिक हकको कुरा छ, पठनपाठन मौलिक हक र अधिकारभित्र पर्छ। हाम्रा विश्वविद्यालयमा नयाँनयाँ विषय थप्ने र विदेशी विद्यार्थीलाई पुनर्ताजगी ल्याउने गरी अघि बढ्छौं, उनले भने। छानबिन समिति भन्छ निचोड विदेशी शिक्षण संस्थाको सम्बन्धनमा शैक्षिक कार्यक्रम सञ्चालन गर्ने निर्देशिका, २०५९ को दफा १० को उपदफा (१३) मा अनुुमतिप्राप्त शिक्षण संंस्थालाई विदेशी विश्वविद्यालय वा शिक्षण संस्थाबाट सम्बन्धबापत रकम दिनुपर्ने भएमा त्यस्तो विश्वविद्यालय वा शैक्षिक संस्थाको सिफारिसका आधारमा मन्त्रालयले विदेशी मुद्रा सटही सुुविधाका लागि सिफारिस गर्न सक्नेछ भन्ने व्यवस्था छ। उक्त व्यवस्थाबाट विदेशी विश्वविद्यालय वा शिक्षण संस्थालाई सम्बन्धनबापत रकम दिनुपर्ने भएमा मात्र सम्बन्धन दिने विश्वविद्यालय वा शिक्षण संस्थाको सिफारिसका आधारमा मन्त्रालयले विदेशी मुुद्रा सटही सुुविधाका लागि सिफारिस गर्नुुपर्ने देखिन्छ। विश्वविद्यालय वा कलेजलाई हरेक वर्ष विद्यार्थीको रजिस्टे्सन शुल्कलगायतका विषयमा तिर्नु, बुझाउनुपर्ने विदेशी मुद्राबापत मन्त्रालयबाट अनिवार्य रूपमा सिफारिस लिनुपर्ने व्यवस्था भने भएगरेको देखिन्न। मन्त्रालयबाट विदेशी शिक्षण संस्थाको सम्बन्धनमा शैक्षिक कार्यक्रम सञ्चालन गर्न स्वीकृति दिँदाका बखत विदेशी मुद्रा पठाउँदा मन्त्रालयको सहमति वा सिफारिस लिनुपर्ने गरी सर्त तोकिएको पनि पाइएन। विदेशी विश्वविद्यालयमा वा शिक्षण संस्थाका सम्बन्धनमा नेपालमा सञ्चालित कलेज वा क्याम्पसले विदेशी मुद्रा पठाउँदा मन्त्रालयको सहमति वा सिफारिस व्यवहारमा लिने गरेकोसमेत पाइएन। निर्देशिकाको दफा ७ को उपदफा १ मा सञ्चालित शिक्षण संस्थाको शैक्षिक स्तर मूूल्यांकन गर्न समितिले समयसमयमा विशेष उपसमिति गठन गर्न सक्ने भन्ने व्यवस्था छ। निर्देशिकाको प्रस्तुत व्यवस्थाबमोजिम मन्त्रालयबाट नियमित रूपमा अनुगमन हुन सकेको समेत पाइएन। तसर्थ, प्रत्येक वर्ष कम्तीमा सबै विदेशी शिक्षण संस्थाका सम्बन्धनमा सञ्चालित शिक्षण संस्थाको अनुगमन गर्नुपर्ने देखियो। सम्बन्धित शिक्षण संस्था सञ्चालकहरूबाट समेत मन्त्रालयबाट नियमित रूपमा अनुगमन भई कमी कमजोरी औल्याइ दिएमा सुधार्न सकिने विचार व्यक्त गरेको कुरा प्रस्तुत सन्दर्भमा स्मरणीय छ। छात्रवृत्तिका सम्बन्धमा निर्देशिकाको दफा ९ (घ) को (क) मा सञ्चालन अनुुमति प्राप्त शिक्षण संस्थाले स्वदेशी लगानीकर्ता भए कुल क्षमताको कार्यक्रमगत आधारमा प्रत्येक कार्यक्रममा १० प्रतिशत र विदेशी लगानीकर्ता भए २० प्रतिशत सिट छात्रवृत्ति नेपाल सरकारलाई उपलब्ध गराउनुपर्नेछ भन्ने व्यवस्था गरिएकामा अव्यवस्थित रहेको पाइयो। छानबिनका क्रममा मन्त्रालयबाट पत्र लिई आएका तथा विभिन्न निवेदन दिएका विद्यार्थीहरूलाई निःशुल्क अध्ययन गराइरहेको भनी सम्बन्धित सञ्चालकहरूले जानकारी गराएको देखियो। छात्रवृत्ति छनोटका लागि कुनै विधि, प्रक्रिया अवलम्बन हुने गरेको समेत पाइएन। यसबाट विदेशी शिक्षण संस्थाका सम्बन्धनमा नेपालमा सञ्चालित शिक्षण संस्थाले नेपाल सरकारलाई उपलब्ध गराउनुपर्ने छात्रवृत्तिसम्बन्धी व्यवस्थाको सदुपयोग भएको भन्न सकिने अवस्था रहेन। परीक्षाका बारेमा निर्देशिकामा कुनै व्यवस्था भएको देखिँदैन। शिक्षण संस्थाले समेत परीक्षाको तालिकाबारे मन्त्रालयलाई जानकारी दिने गरेको नपाइनुका साथै मन्त्रालयबाट त्यसबारे जानकारी लिई अनुगमन हुने गरेको समेत पाइएन। नेपाल सरकार, मन्त्रिपरिषद्को कार्यकारिणी अधिकार प्रयोग गरी निर्देशिका बनेको देखिन्छ। अनुुमतिप्राप्त शिक्षण संस्थाले सर्तविपरीत काम गरेको अवस्थामा दण्ड सजायका रूपमा अनुमति खारेज वा धरौटी जफतबाहेक अन्य कुनै कारबाही गर्न मिल्ने पनि देखिएन। विदेशी मुद्रा पठाउँदा अवलम्बन गरिने प्रक्रिया कलेजले तोकेको बैंकमा सबै विद्यार्थीहरूको खाता खोल्न लगाई विद्यार्थीको व्यक्तिगत खातामा रकम जम्मा गर्न लगाउने गरेको कलेजमा विश्वविद्यालयबाट रजिष्टर भएका विद्यार्थीहरूका नाममा सम्बन्धित विश्वविद्यालय, कलेज र संस्थाबीचको त्रिपक्षीय सम्झौताअनुसार संस्थाले विद्यार्थीहरूको नाममा इन्भ्वाइस जारी गर्ने गरेको इन्भ्वाइस कलेजमा प्राप्त भएपछि विद्यार्थीहरूलाई उपलब्ध गराउने गरेको विद्यार्थीहरूले आफूूलाई प्राप्त इन्भ्वाइस आफ्नो खाता रहेको बैंकमा लगेर दिने र विद्यार्थीहरूको खाताबाट स्विफ्ट गरी सम्बन्धित संस्थामा बैंकले रकम पठाउने गरेको रकम पठाउँदा उल्लिखित ६ वटा कलेजहरूले शिक्षा, विज्ञान तथा प्रविधि मन्त्रालयको सिफारिसबिनै पठाउने गरेको पठाएको रकममध्ये कति रकम विश्वविद्यालयले प्राप्त गर्यो र कति रकम सम्बन्धित कलेजले लियो एकिन हुन नसकेको छानबिन समितिका सुझाव उल्लिखित कलेजहरूले प्रचलित आयकर ऐनअनुसार २ प्रतिशत शिक्षा कर र टीडीएस १५ प्रतिशत नतिरेकाले नेपाल राष्ट्र बैंक र राजस्व अनुसन्धान विभागसँग समन्वय गरी अनिवार्य रूपमा कर तिर्ने व्यवस्था मिलाउनुपर्ने व्यक्तिगत वा संस्थागत रूपमा विदेशी मुद्रा पठाउँदा मन्त्रालयको अनिवार्य रूपमा सिफारिस लिने व्यवस्था आगामी दिनका लागि मिलाउने प्रत्येक वर्ष नवीकरण गर्न आउँदा अघिल्लो वर्ष विदेशी मुद्रा पठाएको इन्भ्वाइससहितका कागजातहरू र नियमानुसार कर तिरेको प्रमाण राखेपछि मात्र नवीकरण गर्ने व्यवस्था मिलाउने अनुगमन तथा निरीक्षण कार्यलाई नियमित बनाउने विश्वविद्यालय र कलेजबीचको सम्झौता वा विश्वविद्यालय, कलेज र संस्थाबीचको सम्झौता हुनुपूर्व मन्त्रालयको राय लिने व्यवस्था गर्नुपर्ने कतिपय कलेजहरूको विश्वविद्यालयलाई पठाउने रकमका तुलनामा धेरै नै रकम संस्थामार्फत पठाएको देखिएकाले यस्तो प्रवृत्ति न्यूनीकरणका लागि नेपाल राष्ट्र बैंकसँग समन्वय गरी आवश्यक थप कदम चाल्ने उल्लिखित केही कलेजहरूको पछिल्लो पाँच वर्षको विदेशी मुद्रा सटहीको अवस्थालाई हेर्दा साविकमा सम्बन्धित विश्वविद्यालयमा सिधै पठाउँदाको भन्दा संस्थामार्फत पठाउँदा अत्यधिक धेरै रकम गएको देखिएकाले यस समस्याको दीर्घकालीन समाधानका लागि आवश्यक नीतिगत कदम चाल्ने यस कार्यदलका सदस्यहरूमा विदेशी मुद्रा अपचलनसम्बन्धी छानबिनका लागि विशेषज्ञहरू नभएकाले यसको थप छानबिन गर्नुपर्ने देखिएकाले मन्त्रालयले सम्बन्धित निकायमा सिफारिस र अनुरोध गरी निष्कर्षमा पुर्याउन आवश्यक कदम चाल्ने यस मन्त्रालयले यो कलेजको अतिरिक्त अन्य संस्थामार्फत रकम पठाउने सबै कलेजहरूलाई तत्काल यसरी संस्थामार्फत रकम पठाउन बन्द गरी विश्वविद्यालयमै विश्वविद्यालयको इन्भ्वाइस यस मन्त्रालयको इमेल ठेगानामा समेत पठाई नेपाल राष्ट्र बैंकले तोकेको अन्य प्रक्रियासमेत पूरा गरेर मात्र सटही सुविधा लिने गरी कार्य गर्न निर्देशन दिनुपर्ने देखिन्छ। आगामी दिनमा कलेजले सम्पूर्ण आर्थिक अभिलेख आफूसँग राख्ने व्यवस्था मिलाउन सम्बन्धित विश्वविद्यालय र संस्थामा रकम के कति गएको हो सोको अभिलेख कलेजले लिइराख्ने व्यवस्था मिलाउनुपर्ने।"
