शीर्षक,विवरण
एकताको सेतु छठ,"कुनै पनि चाडपर्व पौराणिक महत्वसँग गासिएका हुन्छन्। सामाजिक सद्भाव कायम राख्न पनि यसको महत्वपूर्ण भूमिका हुन्छ। समाजमा अनुशासित र परिवारमा संस्कारी बनाउन वर्षौंदेखिको चाडपर्वको भूमिका भुल्न मिल्दैन। पर्वकै कारण हरेक क्षेत्रमा एकता कायम भएका कयौं उदाहरण विश्वका देशहरूमा भेट्न सकिन्छ। त्यसैले पनि हरेक चाडपर्वको महत्व बढ्दै गएको छ। सीमित ठाउँ र समुदायमा मनाइने पर्व पनि फैलँदै गएको छ। यसको एउटा उदाहरणका रूपमा लिन सकिन्छ छठ पर्वलाई। अहिले छठ पर्व तराई र पहाडबीचको एकता कायम गर्ने सेतु पनि बनेको छ। छठ दुईवटा शब्द अर्थात् छह् (६ वटा अवस्था) र हाथ् (हात योग) मिलेर बनेको हो। छठ पर्वको धार्मिक मात्रै होइन, वैज्ञानिक महत्व पनि पाइन्छ। शाब्दिक रूपले छठको अर्थ ६ वटा अवस्थामा गरिने एक किसिमको हात योगजस्तै एउटा प्रक्रिया हो। जुन योगका माध्यमले प्रत्यक्ष सौर्य शक्ति प्राप्त गर्न सकिन्छ। यसको वैज्ञानिक पक्ष पनि छ। सूर्यको प्रकाशमा भएको शक्ति व्रतालुको आँखा र छालाका माध्यमबाट मस्तिष्कमा गई जैविक विद्युत् उत्पन्न गर्छ, जसका कारणले सम्पूर्ण शरीर सौर्य शक्तिबाट रिचार्ज हुन्छ। यसले मानिसलाई शारीरिक र मनसिक रूपमा अब्बल बनाउँछ। सामाजिक महत्व त छ नै। वर्षमा एक पटक मनाइने पर्वले सामाजिक सद्भावसमेत कायम गर्दै आएको छ। छठ पर्व मनाउन कुनै जात, धर्म, संस्कृति वा सिमानाको बन्देज छैन। सबै धर्म र जातजातिका मानिसले निर्वाध छठी माईको पूजा गर्छन्। सबै मिलेर घाट बनाउने, सजाउने, सरसफाइ गर्ने, सुरक्षा दिने, रमाउने गतिविधिले मानवीय भाइचारा, सामाजिक एकता र सामाजिक सद्भावलाई दह्रो बनाउन छठ पर्वले मद्दत गरेको छ। तराईमधेसमा बस्ने हिन्दू धर्मावलम्बीले मनाउने यो पर्वले छिमेकमा बस्ने इस्लाम र बुद्ध धर्म मान्नेलाई पनि आफ्नो प्रभावमा राख्दै आएको छ। पोखरी वा खोलानाला तथा भक्त आउने बाटो सफा गर्नाले यसको वातावरणीय महत्व पनि उतिकै छ। हाम्रा चाडपर्व पहाडदेखि तराईमधेस र तराईमधेसबाट पहाडतर्फ उक्लने र ओर्लने क्रम जारी छ। यसले पहाड र मधेसलाई जोड्ने सांस्कृतिक सेतुको काम गरेको छ। सूर्यको उपासना गरिने छठ पर्व पछिल्ला वर्षहरूमा भौगोलिक र सामाजिक रूपमा विस्तार हुनु सुखद् विषय हो। तर, यो पर्व मनाउने तौरतरिकामा आइरहेका परिवर्तनबारे विभिन्न तहबाट चिन्ता र चासो पनि उत्तिकै व्यक्त भइरहेका छन्। पेट्रोमैक्स बालेर मनाउने छठ झिलिमिली बिजुली बत्तीमा पुगेको छ। गाउँघरका पोखरी र नदी किनारको घाट फेन्सी बनाउने होड छ। रंगीचंगी कागजको तोरण, पटाका, फूलझडी र लाउडस्पिकरमा घन्काइने गीतले कोलाहल बढाएको छ। सामान्य खर्चमा सकिने पर्व मनाउन पनि ठूलो लगानी गर्नुपर्ने बाध्यता नागरिकमा बढ्दो छ। यस्तो क्रम छठमा मात्रै होइन अन्य पर्वमा पनि छन्। अब पर्वमा लोककला र मौलिकता आवश्यक छ। विकृति र कुरीतिले प्रश्रय पाइरह्यो भने चाडपर्वले जनभावनाको कदर गर्न सक्दैन। संस्कृति र मौलिकता बचाउन सक्दैन। त्यसैले पनि हार्दिकता र समावेशिता छुट्नु हुँदैन। लोक आस्थाले नै पर्वको महत्व बढ्ने भएकाले सबै यो विषयमा गम्भीर बन्नुपर्छ।"
युगपुरुष फाल्गुनन्द अर्थात् समाज सुधारक,"महागुरु फाल्गुनन्द मौलिकता र नेपाली संस्कृति बचाउन लागि परेका थिए। मौलिकता बिर्सिएर पथभ्रस्ट हुनुहुँदैन भनेर सन्देश बाँडिरहे। छोरीचेलीको सोतरित (सुनौलीरूपौली) नखानू, नलिनू। सुत्केरी २२ दिनपछि चोख्याउनू। मृत्यु हुँदा नौ दिन बार्नू र १० दिनपछि शुद्ध हुनू। शुद्धाई (बर्खान्त) र देवकार्यमा जीवघात नगर्नू। बर्खान्तमा मासुको सट्टा फलफूल, नैवेद्य र अदुवा चढाउनू। अदौमा सुँगुर र कुखुरा अबउप्रान्त नखानू। इष्टमित्र, कुलकुटुम्ब आउँदा र भेटघाटमा मदमांस (जाँडरक्सी, मासु) प्रयोग नगर्नू। तत्कालीन समाजमा सही संस्कार प्रचलनमा ल्याएर व्यापक सुधार गर्न महागुरु फाल्गुनन्दले यी सात नियम बनाए। समाज सुधारका निम्ति १९८८ वैशाख २४ गते यो सत्य धर्म मुचुल्का तयार पारी लागू गर्न उनले भनेका थिए। खासगरि लिम्बू समाजको सुधारका लागि उनले यी सात बुँदा केन्द्रित गरेका हुन्। यो सत्य धर्म मुचुल्काको नीति अहिले विश्व समुदायले अनुशरण गर्न थालेको पाइन्छ। ८७ वर्षअघि जन्म, विवाह र मृत्यु संस्कारमा मासु र मदिरामा रोक लगाउने निर्णय त्यो पनि किराँत समुदायमा चानचुने विषय होइन। पाँचथरको लब्रेकुटीमा यी दुईको सेवनमा निषेध गर्ने सहमति सम्भव भएको थियो। फाल्गुनन्दले त्यस समयमा प्रत्येक गाउँमा पाठशाला र मन्दिर बनाउनुपर्नेमा जोड दिएका थिए। यसका लागि आवश्यक पर्ने शिक्षकको तलब, भत्ता चन्दा संकलन गरेर पनि दिनुपर्ने उपाय उनले सिकाएका थिए। मन्दिर निर्माणदेखि सञ्चालन र व्यवस्थापनका लागि आवश्यक धूपबाती, अक्षता र आवश्यक सामग्रीका लागि लेखपढ गर्न सिकाउनुपर्छ भनेर उनी लागेका थिए। कुनै पनि सम्भावना र त्यसका लागि चाहिने चिजसमेतको उपाय जरैदेखि खोजेर जनमानसमा पुर्याउने युगपुरुष हुन्, फाल्गुनन्द। तत्कालीन समाजको स्वअध्ययन गरी सुधारका लागि दिएका मार्गदर्शन अहिले सामान्य लाग्न सक्छन् तर त्यो बेला यी क्रान्तिकारी विचार र निर्देशन हुन्। सत्यधर्मको नीतिलाई केही प्रकृतिपूजक लिम्बू जातिले भने फाल्गुनन्दका विचारलाई पछ्याउन थाले। सबै देवीदेवता, डाँडापर्वत, खोलानाला, सिमेभूमे आदि स्थानमा मासुमंसको साटो चोखोनितो गरी फलफूल, नैवेद्य आदि चढाएर पूजाअर्चना गर्न थालियो। सादा जीवन र उच्च विचार फाल्गुनन्दको जीवनको प्रतिमूर्ति थियो। धार्मिक र नैतिक बन्(नुपर्छ भन्ने सन्देश उनका बोली र व्यवहारले दिन्थे। अनुयायीलाई सन्तानसमान ठान्थे र सोहीअनुसार व्यवहार गर्थे। अनुयायीलाई सत्य बोल्न, सही काम मात्र गर्न, चोरीडकैती नगर्न, पशुपक्षी आदि कुनै पनि जीवनको हत्या नगर्न सुझाउँथे। उनको धर्मको मुख्य लक्ष्य भनेकै स्वर्ग (चोःलुङ) पुग्नु हो। पूर्वमा पर्ने कुम्भकर्ण हिमाललाई उनले किँराती लिम्बूको स्वर्ग हो भनी पहिचान दिलाउने काम उनले गरे। उक्त हिमालको फेदमा धर्मशाला पाटी बनाएर आफ्नो अभियानको आधारशिला स्थापना गरे। २०६८ सालको जनगणनाअनुसार किराँत धर्मावलम्बीको संख्या ८ लाख ७ हजार एक सय ६९ छ। लिम्बू, राई, याक्खा र सुनुवार जातिले आफूहरूलाई किराँत धर्मावलम्बी मान्दछन्। किराँत धर्मका महागुरु मानिन्छन्, फाल्गुनन्द। तत्कालीन समाजमा सामाजिक विकृति र कुरीतिहरू हटाउनु भनेको बारुलाको चाकामा पुल्ठो झोस्नुसरह थियो। किराँती वेद मुन्धुमका व्याख्याता फाल्गुनन्दले त्यसबेला समाज सुधारका लागि एक्लो बृहस्पती बन्न तयार हुनुले के कति चुनौती सामना गरे भनेर सहजै अनुमान लगाउन सकिन्छ। फाल्गुनन्द बाल्यावस्थादेखि नै अनौठो स्वभाव र विचित्र किसिमका थिए। इलामको माङ्सेबुङ गाउँपालिका २ इभाङस्थित चुम्चिनाम्बामा १९४२ कात्तिक २५ गते उनको जन्म भएको थियो। उनको २००५ सालमा निधन भएको थियो। जीवनको अन्तिम घडीसम्म पनि उनले समाज सुधार गर्न किराँत धर्मको संरक्षण र उत्थानमा जुटिरहे। सो क्रममा संस्कार, संस्कृति, भाषा, लिपि जोगाउन र फैलाउनका लागि अनवरत गाउँगाउँमा घरदैलो गरिरहे। तत्कालीन राणा शासनको समयमा उनलाई देशद्रोहीको अभियोग पनि लाग्यो। मौलिकता र नेपाली संस्कृति बचाउन लागिपरे। मौलिकता बिर्सिएर पथभ्रस्ट हुनुहुँदैन भनेर सन्देश बाँडिरहे। उनको योगदानको उच्च मूल्यांकन गर्दै सरकारले किराँत धर्मावलम्बीका लागि सरकारी विदा दिएको छ। केपी ओली प्रधानमन्त्री हुँदा २०७२ सालमा यो निर्णय भएको हो। महागुरु फाल्गुनन्दलाई २०६६ मंसिर १६ गते सरकारले राष्ट्रिय विभूति घोषणा गरेको थियो। नेपाल सरकारले २०५० सालमा उनै फाल्गुनन्दको नाममा १५ रुपैयाँको हुलाक टिकट प्रकाशन गरेको थियो। १३४औं जन्मजयन्तीका अवसरमा पाँचथरको फिदिममा उनको विशाल सालिक बनाइएको छ। मलाई चिनिस् कि चिनिनस् ?, दिव्य पुरुषले सोध्छन्। बालक भन्छन्, चिनिनँ। दिव्य पुरुष र बालक फाल्गुनन्दबीच संवाद यसरी अघि बढ्छ। अघिल्लो जन्मको कुरा बिर्सिस् ?, बिर्सें, थाहा छैन।, अघिल्लो जन्मका धर्मकर्म सबै बिर्सिइस् ?, बिर्सें, थाहा छैन। अघिल्लो जन्ममा लिएको भाषा, लिपि, धर्म, संस्कार, संस्कृति, शिक्षा सबै बिर्सिस् ? अहँ, केही थाहा छैन। राम्ररी सम्झी, सबै थाहा पाउँछन्। अहँ, थाहा पाइनँ। मासु बोकेर यो खोला (माइखोला)मा किन पसेको ? त्यो खानु हुँदैन भन्ने बिर्सिस् ? ऊ युमामाङसँग माफी माग। बस् यसरी दिव्यपुरुष फाल्गुनन्दबाट अलप भएका थिए भन्ने किंवदन्ती छ। त्यसपछि ती बालक फाल्गुनन्दले खोलातिर फर्किएर माफी मागेका थिए, जसले गर्दा उनको शरीर हल्का भएको थियो। शरीरमा आएको कम्प र पीडा हराएको थियो भने मन हलुको, आनन्द र शान्त भएको थियो भनिन्छ। यसरी चार दिनसम्म होसचेत नभई ढलेका बालकलाई साँझपख जंगलबाट आएका ती दिव्यपुरुषले बोलाएको प्रसंग छ। शक्तिका कारण उनी उठेर सँगै गएको र दिव्यपुरुषले माइखोला पुर्याएर नुहाउन लगाई चोखोनितो गराएको पनि सन्दर्भ पाइन्छ।पाँच छ वर्षको उमेरमा बुबाले टाढाको मेलामा पठाएको बेला उनी बिरामी भएर मूर्छा परेका थिए। साता लामो बिरामीपछि चेत खुल्दा अन्तरआत्माले अराएको थियो रे, आजन्म मासु र मदिरा नखानु भनेर। सोही समयमा धामीझाँक्रीले उनलाई फलामको चुरा लगाइदिए। र, निको पनि भएछ। गाउँघरमा जिस्किएर र होच्याएर एकपछि अर्कोले भन्दै गएपछि अन्ततः उनको नामै फलामसिंह भएछ। खासमा उनी गरिब परिवारमा जन्मिएका थिए। धेरै अपहेलित भए उनी। माया नपाएपछि उनी कसैसँग नमिल्ने स्वभावका बने। बुबाआमा बितेपछि दाजुभाउजुसँग बस्दा पनि हेला भएका सन्दर्भ छन्। उनले कुखुरा पालेर बेचे, दार्जिलिङतिर गएर सुन्तला बेचे। दाजु लाहुरे भएकाले दार्जिलिङतिरै बोलाए र केही समयपछि लाहुरमै भर्ती गराए फाल्गुनन्दलाई। चार वर्ष भारतमा काम गरेपछि सोही सिलसिलामा उनी बर्मा पुगे। महागुरु फाल्गुनन्दलाई २०६६ मंसिर १६ गते सरकारले राष्ट्रिय विभूति घोषणा गरेको थियो। फाल्गुनन्द समूहमै काम गरे पनि एक्लै पकाएर खाने गर्थे। तान्त्रिक, तपस्वी आदि नामले चिनिन थालेछन्। रंगुन नदीकिनारमा वनभोज भइरहँदा साथीभाइले यसले ढाँटेको कि ढोंग हो ? भनेर परीक्षा लिएछन्। एक कमाण्डरले जंगलमा पुगेर काठको मुढा खोज्न लगाए। त्यही क्रममा मासु चलाएको पन्युले खाना चलाइदिएछन्। सबैै बसेर खाए, एक गाँस मात्र के हालेका थिए, खाना फालेर बर्माको रंगुन नदीमा हाम्फालेछन्। सैनिक कालमै भएको उक्त घटना अत्यासलाग्दो भयो। सरकारले गोताखोरलाई खोज्न पठायो। दिनभर भेटिएनन्। खुवाउनेलाई ठूलो पछुतो भयो। माया मारेको अवस्थामा पनि खोजिरहँदा केही पर माछा देखियो। माछाको ढाडमा अर्धमुच्र्छित अवस्थामा देखेपछि नदीकिनारमा ल्याइयो। सैनिक जवानहरू छक्क परे। माछा अलप भयो। उपचारपछि फाल्गुनन्द ब्युँतिए। त्यसपछि त फाल्गुनन्दलाई सबैले हेर्ने दृष्टिकोण नै बदलियो। दैवी शक्ति रहेछ भनेर सबैले मानेछन्। त्यसपछि उनी नेपाल फर्किए। छुट्टिमा आएका उनी उता फर्किएनन्। त्यसपछि अर्ती, उपदेश र बुद्धि बाँड्दै हिँड्न थाले। उनले धेरै वर्ष तपस्या गरेपछि सिद्धि प्राप्त भएको अर्थात् सिद्धपुरुष बनेको पाइन्छ। भविष्यवाणी गर्ने र डाँडोको थुम्कोमा पानी उमार्नेजस्ता काम उनीबाट हुन थाले। कहिले नरोकिने पहिरोले बारम्बार दुःख दिएपछि गाउँलेको आग्रहमा पाँचथरको चोकमागुमा उनले पूजा लगाएपछि हालसम्म पहिरो गएको छैन भनिन्छ। अनुष्ठान गरेर लब्रेकुटी र सिलौटी डाँडा लगायत ठाउँमा उनले त्रिशूलले पानी उमारेको घटना यथार्थ सबैसामु छ। फाल्गुनन्द त्यसबेला पाँचथरकै लब्रेकुटीमा आश्रमस्थल बनाएर बसेको पाइन्छ। चोकमागुमा एक तान्त्रिक तिर्ने लामाले फाल्गुलाई तन्त्रद्धारा वशमा पार्छु भनेछन्। लब्रेकुटीमा आश्रम बनाएर बसेकाले यो यो व्यक्तिले मप्रति कुदृष्टि राख्दैछ आइलागे उसप्रति फर्किएर लाग्नेछ भनेर चेलालाई भनेछन्। घाम लागिरहँदा अचानक आकाश मडारिएर असिनापानीका साथमा हावाहुन्डरी बर्सिन थालेछ। तन्त्रका बलले तान्त्रिक तिर्नेले चट्याङ पार्न खोजेको बुझेपछि फाल्गुनन्दले झर्केथाल थापेर उतै फर्काएछन्। लब्रेकुटीबाट चोकमागु आधा किलोमिटर वरपर छ। फर्काएपछि आधा फुटेको झर्केथाल अझै लब्रेकुटीमा देख्न सकिन्छ। लामा चट्याङ लागेर ढले। उनको चिहानलाई अझै सोही ठाउँमा सुरक्षित राखिएको छ।"
"संघीयतामा पहिलो जनगणना आजदेखि, प्रकृतिदेखि संस्कृतिसम्मको गणना गरिँदै","काठमाडौं : देश संघीयतामा गएपछि राष्ट्रिय जनगणना पहिलो पटक बिहीबार सुरु हुँदै छ। घरघरमा आउने गणकले ८० वटा प्रश्नावली सोधेर विवरण भर्नेछन्। एक गणकलाई एउटा परिवारको प्रश्नावली भर्न औसतमा २० मिनेट लाग्ने अनुमान केन्द्रीय तथ्यांक विभागले गरेको छ। विभागले ४० हजार गणक र साढे ८ हजार सुपरिवेक्षक खटाएको छ। तथ्यांकको गुणस्तर सुनिश्चित गर्न कर्मचारीसमेत परिचालित छन्। संघदेखि तल्लो एकाइ वडासम्म जनगणना समन्वय समिति बनाइएका छन्। यसपटक मान्छे मात्रै होइन, प्रकृतिदेखि संस्कृतिसम्मकै विवरण लिइने विभागका निर्देशक ढुण्डीराज लामिछानेले बताए। यो जनगणनामा व्यक्तिगत र पारिवारिक विवरण मात्रै संकलन हुँदैन, निर्देशक लामिछानेले भने, आर्थिक, सामाजिक, भौगोलिक अवस्थादेखि प्राकृतिक साधनस्रोतका विवरण पनि संकलन हुनेछन्। मठमन्दिर, पाटीपौवा कति छन् भन्ने संकलन गरिनेछ। यो कार्य मंसिर ९ सम्म अर्थात् १५ दिनसम्म चल्नेछ। प्रश्नावली लामो भए पनि यसले तल्लो प्रशासनिक तह (वडा)सम्मको तथ्यांकको माग पूरा गर्ने अपेक्षा गरिएको महानिर्देशक नेबिनलाल श्रेष्ठले बताए। गणकहरू घरघर पुगेर प्रत्येक व्यक्तिको विस्तृत विवरण संकलन गर्नेछन्, महानिर्देशक श्रेष्ठले भने, जनगणनाको पहिलो चरण अर्थात् घर तथा घरपरिवार सूचीकरण कार्यमा सूचीकृत भएका तथा कुनै कारणले त्यस बेला छुटेकाहरूसमेत सबैको विवरण संकलन गरिनेछ। राजदूताबास, महावाणिज्य दूतावास र स्थायी नियोगहरूमा ईसेन्स विधि अपनाई वेबसाइट एप्लिकेसनबाट नेपाली कर्मचारी तथा आश्रित व्यक्तिको विवरण लिइने गणक र सुपरिवेक्षकले देशभरका ६ हजार ७ सय ४३ वडाबाट आधारभूत आर्थिक, सामाजिक, सेवा, सुविधा, पूर्वाधार र विपद् अवस्थाको जानकारी संकलन गरी सामुदायिक प्रश्नावली भर्ने महानिर्देशक श्रेष्ठको भनाइ छ। १२ कक्षा उत्तीर्ण युवालाई गणनाकर्ताका रूपमा खटाइएको महानिर्देशक श्रेष्ठले बताए। स्नातक तह उत्तीर्ण सुपरिवेक्षकलाई गणनाकर्ताको काममा सहयोग र सुपरिवेक्षण गर्न परिचालन गरिएको छ। निर्देशक लामिछानेका अनुसार विगतमा व्यक्तिगत र पारिवारिक विवरणसम्बन्धी मात्रै प्रश्नावली हुन्थ्यो। यसपटक सामुदायिक प्रश्नावली देशभरका ६ हजार ७ सय ४३ वडामा भरिनेछ। प्रत्येक वडाको आर्थिक, सामाजिक, भौतिक पूर्वाधारलगायत एकएक विवरण संकलन गरिनेछ। वडास्तरको आधारभूत सेवा, जातिगत, भाषागत अवस्था, मठमन्दिर, विकास संरचना, सामुदायिक भवन, पोखरी, ताल, कुवा, धारा, खोला नाला, प्राकृतिक स्रोत, विपदलगायत विषयको विवरण संकलन गरिने उनको भनाइ छ। वडाले दिएको सुविधा खानेपानी, विद्युत्को अवस्थाको विवरण पनि भरिनेछ, उनले भने, वडामा कुन भाषा बोल्ने कति छन्, कुन धर्म मान्ने कति छन्, कुन जाति कति छन् भन्ने विवरण पनि संकलन हुनेछ। उनका अनुसार वडास्तरबाटै विवरण संकलन गर्दा नीति योजना बनाउन सहज हुनेछ। मुलुक संघीय संरचनामा गएपछि वडास्तरसम्मको विवरण छैन। जसकारण योजना बनाउन समस्या हँुदै आएको छ। यो जनगणनाले यथार्थ विवरण संकलन गरेपछि योजना बनेर तल्लो तहको योजना बनाउन र विकासका काम अगाडि बढाउन सहज हुने उनले बताए। सामुदायिक प्रश्नावली विषय अन्य देशमा खासै नभएको त्रिभुुवन विश्वविद्यालयका जनसंख्या विभागका प्राडा योगेन्द्रबहादुर गुरुङले बताए। विगतको निरन्तरता मात्रै होइन, यो जनगणना निकै फरक छ, उनले भने, नयाँ संरचनाका कुरा मात्रै होइन, धेरै विषयमा नयाँ कुरा छ। सामुदायिक प्रश्नावली त विश्वकै नयाँ कुरा हो। उनका अनुसार पहिला जिल्ला स्तरमा मात्रै संरचना थियो अहिले, वडास्तरमा नै संरचना बनेका छन्। कर्मचारी मात्रै जनगणनामा खटिन्थे। अहिले जनप्रतिनिधि नै सहभागी हुनेछन्। विगतमा जिल्ला प्रशासन कार्यालयको नेतृत्वमा शिक्षकले जनगणना गर्थे। यसपटक पालिका नै परिचालित हुँदै छन्। वडाध्यक्षको नेतृत्वमा वडास्तरीय सहजीकरण समिति बनेका छन्। स्थानीय सरकार आफ्नो तथ्यांक संकलन गर्न आफै लागेको छ। जनप्रतिनिधि आफै विवरण संकलनमा खटिँदा उनीहरूमा अपनत्व हुने, विगतभन्दा सही तथ्यांक आउने विश्वास उनले व्यक्त गरे। बेरोजगार स्थानीय युवकलाई गणक बनाएर परिचालन गर्नु पनि नयाँ विषय रहेको उनको ठम्याइ छ। विगतमा शिक्षकलाई गणकका खटाइने गरेको थियो। उनले स्थानीय युवालाई परिचालन गर्दा उनीहरूले जागरका साथ काम गर्ने भएकाले राम्रो तथ्यांक आउने बताए। जनगणना सञ्चालन गर्न ७ प्रदेश कार्यालयसहित ८७ जिल्ला कार्यालय छन्। जसअन्तर्गत ३ सय ४९ स्थानीय कार्यालय छन्। ठूला र धेरै जनसंख्या भएका जिल्लामा एकभन्दा बढी कार्यालय राखिएको जनाइएको छ। काठमाडौंमा ५ र मोरङ, झापा, सुनसरी, ललितपुर, रुपन्देही र कैलालीमा २२ जिल्ला कार्यालय छन्। जनगणना सफल बनाउन केन्द्रदेखि वडातहसम्म विभिन्न जनगणना समन्वय तथा सहजीकरण समिति गठन गरिएको महानिर्देशक श्रेष्ठले बताए। संघमा राष्ट्रिय योजना आयोगका उपाध्यक्षको संयोजकत्वमा जनगणना निर्देशक समिति छ। प्रदेशमा प्रमुख सचिव, जिल्लामा प्रमुख जिल्ला अधिकारीको नेतृत्वमा समन्वय समिति छन्। पालिकामा प्रमुख प्रशासकीय अधिकृत, यस्तै स्थानीय तहमा प्रमुखका नेतृत्वमा समन्वय समिति र वडामा वडाध्यक्षको संयोजकत्वमा वडास्तरीय सहजीकरण समिति छन्। कोभिडका कारण जनगणनामा निर्धारित समय हुन सकेन। गत जेठ २५ देखि असार ८ सम्म हुनुपर्ने जनगणना कोरोना महामारीका कारण पछि धकेलिएको हो। केही समय यताउता हुँदा विवरण खासै फरक नपर्ने विभागका अधिकारी बताउँछन्। काठमाडौंमा क्यापी विधि काठमाडौं महानगरपालिकासमेत गरी यो जिल्लाका ६ नगरपालिकामा ट्याबलेटबाट जनगणना गरिने भएको छ। महानिर्देशक श्रेष्ठले डिजिटल पद्धतिमा आधारित क्यापि विधि प्रयोग गरी विवरण संकलन गरिने बताए। उनका अनुसार काठमाडौंबाहेक देशभरका अन्य स्थान कागजी प्रश्नावली प्रयोग गरिँदै छ। बिदेशस्थित नेपाली कूटनीतिक नियोगमा पहिलो पटक जनगणना गरिँदै छ। श्रेष्ठका अनुसार राजदूताबास, महावाणिज्य दूतावास र स्थायी नियोगहरूमा ईसेन्स विधि अपनाई वेबसाइट एप्लिकेसनबाट नेपाली कर्मचारी तथा आश्रित व्यक्तिको विवरण लिइनेछ। सबै किसिमको तयारी पूरा भइसक्यो। बिहानैदेखि देशभर घरघरमा गणक पुगेर विवरण संकलनमा जुट्नेछन्, उनले भने। उनले जनगणना हरेक हिसाबले अत्यन्त महत्वपूर्ण रहेकाले यसलाई सफल पार्न सबै पक्षको सहयोग अपरिहार्य रहेको बताए। जनगणना सफल पार्न सरकारको एकल प्रयासले मात्र सम्भव हुँदैन। नागरिकको अपनत्व र सहभागिता जरुरी छ, उनले भने। विभागले यसपटकको नारा मेरो गणना, मेरो सहभागिता तय गरेको छ। जनगणनामा संकलन हुने सम्पूर्ण व्यक्तिगत विवरण कानुन (तथ्यांक ऐन २०१५) बमोजिम गोप्य राखिने उनले बताए। भने, केवल सामूहिक रूपमा मात्र प्रकाशन गरिनेछ। जनगणनामा सहभागी हुनु कानुनबमोजिम अनिवार्य गरिएको छ। लिम्पियाधुराको गणना कसरी ? लिम्पियाधुरा, लिपुलेक कालापानी क्षेत्रमा अनुमानसहितको नतिजा प्रकाशन गरिने विभागले जनाएको छ। भारतद्वारा अतिक्रमित कुटी, गुन्जी र नाभी आवादी छन्। त्यहाँ २०१८ सालसम्म जनगणना भएको थियो। महानिर्देशक श्रेष्ठले अतिक्रममित क्षेत्रमा जनगणनाका लागि भारतसँग कूटनीतिक पहल भइरहेको बताए। लिपुलेक, लिम्पियाधुरा र कालापानीमा भारत सरकारले सहज रूपमा आवतजावत गर्न दिए भौतिक रूपमा उपस्थित भएर जनगणना गरिने उनले बताए। भने, कारणवश गर्न नसकेको अवस्था रह्यो भने त्यत्तिकै छोड्ने हुँदैन। उनका अनुसार अतिक्रमित क्षेत्रमा ७ देखि ८ सयसम्म जनसंख्या रहेको अनुमान छ। उनले भौतिक रूपमा उपस्थिति भएर गर्न नसकेमा प्रविधिको प्रयोग गरेर भए पनि विवरण संकलन गरी सार्वजनिक गरिने स्पष्ट पारे। अहिले प्रविधिको विकास साह्रै राम्रो भएको छ। स्याटेलाइटहरू प्रयोग गरिकन ती क्षेत्रहरूमा कति घर छ भन्ने त सजिलैसँग गणना गर्न सक्छौं, उनले भने, एउटा घरमा एभरेज परिवार कति बस्दो रहेछ भन्ने ती विवरण लिन पनि हामीलाई गाह्रो हुँदैन। यसरी त्यहाँको केही अनुमान हामी निकाल्न सक्छौं। पहिचान स्थापित हुने यो जनगणनासँगै विभिन्न जातजाति र भाषाभाषीको थप पहिचान स्थापित हुने विज्ञ बताउँछन्। नेपालमा जातजातिको समग्र अवस्थाबारे मानवशास्त्रीय अध्ययन नभएको जनसंख्याविद प्राडा गुरुङको भनाइ छ। तापनि यो जनगणनाले जातीय, भाषिक पहिचान स्थापित हुने विश्वास उनले प्रकट गरे। उनका अनुसार सन १९९१ को जनगणनाबाट जातजातिको विवरण संकलन हुन थालेको हो। त्यो बेला ९३ जातिको पहिचान भएको थियो। सन् २००१ को जनगणनामा १०१ र २०११ म १२५ जातीको पहिचान भएको थियो। उनले भाषा आयोगले १३६ जाति पुगेको बताएकाले यो जनगणनामा थपिने बताए। धेरै जातजाति अन्यमा राखिएको छ। तथ्यांक त सबैको छ तर कसैलाई कुन जातिमा कतै अन्यमा राखिएको छ, उनले भने, तर एक जना मात्रै भएको जातिको पनि तथ्यांक सरकारले राख्नुपर्छ। उनले नयाँ जाति, समुदाय, भाषा बढिरहेको बताए। पहिलो पटक मातृमृत्युदरको गणनानिर्देशक लामिछानेले महिलाको प्रजननदरदेखि मातृ मृत्यु दरसम्मको गणना गरिने बताए। मातृ मृत्युदरको गणना पहिलो पटक हुँदै छ, उनले भने, महिलाको विवाहको उमेर, प्रजनन दर, जन्मदर्ता, शैक्षिक विवरण, बसाईसराइ, आर्थिक क्रियाकलाप, पेसा, जोगारी, वित्तिय अवस्थाको विषयमा जनगणना हुनेछ। उनका अनुसार घरको स्वामित्व, खानेपानीको स्रोत, घरको सेवासुविधा इन्टरनेट, टिभी, वासिङ मेसिनलगायत विषयमा प्रश्न सोधिनेछ। यस्तै यसपटक पुर्खाको भाषा थपिएको छ। मातृ भाषा र दोस्रो भाषाको विषयमा मात्रै विगतमा विवरण संकलन हुँदै आएको थियो। ((०००सुरुआत राष्ट्रपतिबाटकेन्द्रीय तथ्यांक विभागले राष्ट्रपति विद्यादेवी भण्डारीबाट राष्ट्रिय जनगणना सुरु गर्ने भएको छ। बिहीबार साढे ९ बजे राष्ट्रपति भण्डारीको जनगणना गरिँदै छ। यस्तै बिहान ११ बजे प्रधानमन्त्री शेरबहादुर देउवाको जनगणना गरिनेछ। यो जनगणनासँगै नेपालको जनसंख्या ३ करोड ननाघ्ने देखिएको छ। विभागले असोज ३० देखि कात्तिक १८ गतेसम्म गरेको घरधुरी सूचीकरणले ३ करोड नपुग्ने प्रक्षेपण गरेको हो। नेपाल जनसंख्या ३ करोड नाघ्ने आकलन थियो महानिर्देशक नेबिनलाल श्रेष्ठले भने, तर घरधुरी सूचीकरणमा नपुग्ला जस्तो देखियो। २०६८ को जनगणनाले नेपालको संख्या २ करोड ६४ लाख ९४ हजार ५ सय ४ पुगेको देखाएको थियो। २०५८ मा यो संख्या २ करोड ३१ लाख ५१ हजार ४ सय २३ थियो। जनगणनाको परिणाम आउन ६ देखि ८ महिना लाग्ने विभागले जनाएको छ। प्रारम्भिक नतिजा भने ३ महिनामा आउने उनले बताए। जनगणनामा ४ अर्ब खर्च लाग्ने अनुमान छ।"
महाधिवेशन किन पन्छाइरहन्छ कांग्रेस ?,"काठमाडौं : कांग्रेसको पाँचौँपटक तोकिएको १४औं महाधिवेशन आउन ठ्याक्कै एक महिना बाँकी छ। तर, उक्त मितिमा पनि महाधिवेशन हुनेमा कांग्रेस नेता विश्वस्त देखिनन्। सभापति एवं प्रधानमन्त्री शेरबहादुर देउवा मात्र होइन, वरिष्ठ नेता रामचन्द्र पौडेल पनि महाधिवेशनबाट भागिरहेको नेताहरू बताउँछन्। विश्लेषक पुरञ्जन आचार्य त्यसका दुई कारण रहेको बताउँछन्। पहिलो, गुटको व्यवस्थापनमा कठिनाइ। दोस्रो जित सुनिश्चित हुनेमा शंका। सभापति देउवाले महाधिवेशन सार्ने प्रस्ताव गर्दा वरिष्ठ नेता पौडेल पक्षले सहजै समर्थन जनाउनुले दुवै पक्ष महाधिवेशनबाट भागिरहेको देखाएको आचार्यको ठम्याइ छ। सभापति (देउवा) मात्र हैन, पार्टीका अन्य शीर्ष नेताहरू पनि जित असुरक्षित देखेर महाधिवेशनबाट भागिरहेका छन्, उनी भन्छन्, सभापतिले महाधिवेशन सार्ने प्रस्ताव गर्दा अरू नेता चुप लागेर सहमति जनाउँछन्। पौडेल समूहका नेताले सभासमारोहमा गएर महाधिवेशन सार्न देउवाले षड्यन्त्र गरिरहेको आरोप लगाउने गरेका छन्। देउवाका अगाडि भने रुझेको बिरालो बन्ने गरेको आचार्यको विश्लेषण छ। महाधिवेशनको मिति नजिकिँदा पनि देउवा र पौडेल पक्षले गुटको व्यवस्थापन गर्न सकेका छैनन्। देउवानिकट विमलेन्द्र निधि आफंै सभापतिको उम्मेदवार छन्। गोपालमान श्रेष्ठले सभापति पदमै उम्मेदवारी घोषणा गरेका छन्। निधि छुट्टै कित्तामा उभिँदा देउवालाई प्रत्यक्ष प्रभाव पर्ने नेताहरू बताउँछन्। सभापति (देउवा) मात्र हैन, पार्टीका अन्य शीर्ष नेताहरू पनि जित असुरक्षित देखेर महाधिवेशनबाट भागिरहेका छन्। सभापतिले महाधिवेशन सार्ने प्रस्ताव गर्दा अरू नेता चुप लागेर सहमति जनाउँछन्। पुरञ्जन आचार्य, विश्लेषक जहिलेसम्म क्रियाशील सदस्यताको विवाद रहन्छ, त्यतिन्जेल महाधिवेशन तोकिएको समयमा हुन सक्दैन। दुवै समूहबीच आआफ्ना पक्षकालाई क्रियाशील सदस्यता दिलाउन तानातान हुन्छ। सबैलाई जित चाहिएको छ। गेजा वाग्ले, विश्लेषक विधानको व्यवस्थाका कारण यसपटक त महाधिवेशन हुन्छ। नेतृत्वको इच्छाले चल्थ्यो भने अझै महाधिवेशन सर्न सक्छ। चन्द्र भण्डारी, कांग्रेस नेता पौडेल समूहलाई पनि गुट व्यवस्थापन नै टाउको दुःखाइ बनेको छ। अधिकांश नेताले सभापतिमा दाबी गरिरहेका छन्। डा शेखर कोइराला, डा शशांक कोइराला, सुजाता कोइराला, प्रकाशमान सिंह सभापतिका आकांक्षी छन्। यो समूहबाट एक जना मात्र सभापतिको उम्मेदवार बन्ने दाबी नेताहरूले गर्दै आए पनि सकारात्मक लक्षण देखिएको छैन। दोस्रो तहका नेताको व्यवस्थापन पनि दुवै पक्षका लागि जटिल देखिन्छ। अर्का नेता कृष्णप्रसाद सिटौलाले यसपटक पनि सभापति पदमा उम्मेदवार बन्ने बताइरहेका छन्। तर, नेता गगन थापाले क्याम्प परिवर्तन गरेका कारण सिटौला अप्ठ्यारोमा छन्। युवा नेता प्रदीप पौडेलको व्यवस्थापन सिटौलालाई चुनौती बनेको छ। विश्लेषक गेजा वाग्ले भन्छन्, कांग्रेसमा जहिलेसम्म क्रियाशील सदस्यताको विवाद रहन्छ, त्यतिञ्जेल महाधिवेशन तोकिएको समयमा हुन सक्दैन। दुवै समूहबीच आआफ्ना पक्षकालाई क्रियाशील सदस्यता दिलाउन तानातान हुन्छ। सबैलाई जित चाहिएको छ। बाहिरबाट दुई समूह देखिए पनि भित्र अनेक उपसमूह रहेको वाग्ले बताउँछन्। सबैलाई आफ्नो समूह ठूलो बनाउनु छ। जित देखाउनुछ, वाग्ले भन्छन्, यसकारण क्रियाशील विवाद कहिल्यै मिल्दैन। नेतृत्वले महाधिवेशन सारेको सार्यै गर्छ। देउवा र पौडेललाई गुट व्यवस्थापनमा जटिलताका कारण महाधिवेशनमा जित सुनिश्चित हुन्छ कि हुँदैन भन्ने चिन्ता छ। त्यही कारण देउवाले महाधिवेशन सार्न ५ पटक प्रस्ताव गर्दा पौडेल पक्षले सहमति जनाउँदै आएको छ। विश्लेषक आचार्य मंसिर २४ देखि २७ गतेसम्म तोकिएको महाधिवेशन नेताहरूले सहमतिमै सार्न सक्ने बताउँछन्। अब पनि नसार्लान् भन्न सकिँदैन, उनी भन्छन्, तर, अब अध्यादेश ल्याएर सार्नुपर्छ। त्यतिसम्मको हर्कत नगर्लान् कि भन्ने झिनो आशा छ। वरिष्ठ नेता पौडेल अब भने महाधिवेशन तोकिएकै मितिमा हुने बताउँछन्। देउवाजीको पहिलादेखिकै महाधिवेशन नगर्ने रणनीति हो, पौडेल भन्छन्, अहिलेसम्म अधिवेशन भएका जिल्लाबाट हाम्रो समूह अस्वाभाविक ढंगबाट अघि आएको छ। यो देखेर देउवाजीलाई झड्का लागेको छ। त्यसकारण पनि उहाँ अधिवेशन नगराउने दाउमा हुनुहुन्थ्यो। अब उहाँ उम्किन पाउनुहुन्न। नेता डा शेखर कोइराला महाधिवेशन नचाहने नेतृत्वका कारण पार्टीको भविष्य संकटमा परेको बताउँछन्। समयमा महाधिवेशन गराउन नसक्ने पदाधिकारी र पूर्वपदाधिकारीहरूका कारण कांग्रेस इतिहासकै लज्जास्पद अवस्थामा आइपुगेको डा कोइरालाको ठम्याइ छ। यसमा संस्थापन पक्ष मात्र नभई आफ्नै समूहका शीर्ष नेतृत्व पनि उत्तिकै जिम्मेवार रहेको उनी बताउँछन्। सभापति देउवाले नै अलोकतान्त्रिक हर्कत गर्नुभएको छ, उनी भन्छन्, कांग्रेसको ७१ वर्षको इतिहासमा यस्तो कहिल्यै भएको थिएन। जुन जात्रा अहिले हामीले देखिरहेका छौं। कांग्रेसले पहिलो पटक २०७७ फागुन ७ देखि १० सम्म काठमाडौंमा महाधिवेशन गर्ने निर्णय गरेको थियो। उसले कोरोना संक्रमण, क्रियाशील सदस्यता विवाद र दल समायोजन प्रक्रियामा अल्झन देखिएको भन्दै सारेको थियो। त्यसपछि २०७८ भदौ ७ देखि १० सम्म महाधिवेशन गर्ने निर्णय गरियो। तर, क्रियाशील सदस्यता विवाद र कोरोना महामारीलाई कारण देखाएर भदौ १६ देखि १९ सम्म गर्ने निर्णय भयो। क्रियाशील सदस्यताको विवाद चर्किएपछि साउन ३० मा बसेको केन्द्रीय कार्यसमिति बैठकले अर्को मिति मंसिर ९ देखि १३ सम्म तोकेको थियो। फेरि उक्त मितिलाई संशोधन गर्दै मंसिर २४ देखि २७ सम्म तय गरिएको हो। कांग्रेसमा समायोजन भएका दलहरू (विजयकुमार गच्छदार नेतृत्वको लोकतान्त्रिक फोरम, कुमार खड्का नेतृत्वको अखण्ड नेपाल पार्टी र सुनील थापा समूहको राप्रपा)का कारण सदस्यतासम्बन्धी विवाद थपिएको नेताहरू बताउँछन्। असन्तुष्ट पक्षले यी तीन पक्षलाई सदस्यतामा भाग दिएको आरोप देउवालाई लगाउने गरेका छन्। नेता चन्द्र भण्डारी नेतृत्वका कारण महाधिवेशन समयमा हुन नसकेको बताउँछन्। विधानको व्यवस्थाका कारण यसपटक त महाधिवेशन हुन्छ, नेता भण्डारी भन्छन्, नेतृत्वको इच्छाले चल्थ्यो भने अझै महाधिवेशन सर्न सक्छ। प्रवक्ता विश्वप्रकाश शर्मा भने अब महाधिवेशन सर्ने सम्भावना कत्ति पनि नरहेको बताउँछन्। भन्छन्, सभापति एवं प्रधानमन्त्रीज्यूले नै अब मिति नसर्ने कुरामा ढुक्क हुन भन्नुभएको छ। नेतृत्वका कारण नभई कोरोना महामारी र प्राकृतिक विपत्तिका कारण महाधिवेशन अहिलेसम्म धकेलिएको प्रवक्ता शर्माको भनाइ छ। २१ हिमाली जिल्लाका अधिवेशन दसैंअघि गर्ने निर्णय भएको थियो। तर, मनाङ, मुस्ताङ, ओखलढुंगा, ताप्लेजुङ, संखुवासभा, दोलखा, हुम्ला, मुगु, कालीकोट, बझाङ, बाजुरा, रुकुमपूर्व र गोरखा गरी १३ जिल्लामा मात्रै अधिवेशन सम्पन्न भएका थिए। विधानअनुसार महाधिवेशनअघि वडा, पालिका, प्रदेशसभा निर्वाचन क्षेत्र, प्रतिनिधिसभा निर्वाचन क्षेत्र, जिल्ला र प्रदेश गरी ६ चरणका अधिवेशन हुन्छन्। ६४ जिल्लाका वडा, नगर महाधिवेशन मात्र सम्पन्न भएका छन्। १३ औं महाधिवेशनमा ५ लाख क्रियाशील सदस्य रहेकामा कांग्रेसले १४ औं महाधिवेशनमा ८ लाख पुर्याउने निर्णय गर्यो। तर, सदस्यता थपघटका कारण विवाद देखियो। नेता अर्जुननरसिंह केसी नेतृत्वमा गम्भीरताको कमीका कारण महाधिवेशनलाई मज्जाकको रूपमा लिइएको बताउँछन्। विदेशमा रहेका कांग्रेस कार्यकर्ताको उस्तै बिजोग छ। १५२० वर्ष पार्टीमा योगदान गरेर बसेकालाई समेत क्रियाशील दिइएको छैन। यो समस्या यथावत् नै छ, नेता केसी भन्छन्, अनि यस्तो अवस्था सिर्जना गरेर आपू कार्यकारी पदमा रमाई राख्न कसरी मन लाग्छ ? देउवाजीको अहमताले गर्दा पार्टीको अस्तित्वनै धरापमा पर्दै छ। नेता एनपी साउद महाधिवेशन समयमा सम्पन्न नहुनुमा नेतृत्वभन्दा पनि परिस्थिति दोषी रहेको बताउँछन्। नेतृत्वले पार्टीको अस्तित्व जोगाउन हरसम्भव प्रयास गरेको नेता साउदको भनाइ छ। भन्छन्, विधान संशोधन गरेरै भए पनि अधिवेशनको सुरुवात भएको हो। हामीलाई जुनसुकै नेतृत्व आए पनि कुनै आपत्ति होइन। सबै नेताहरू आआफ्नो हिसाबले लाग्नुभएकै छ। नेता सिटौला प्रदेश २ को क्रियाशील विवाद समाधानमा ढिलाइका कारण महाधिवेशन नै प्रभावित भएको बताउँछन्। करिबकरिब टुंगो लाग्छ फेरि चित्त बुझ्दैन अनि फेरि बल्झिन्छ। अब भने समाधान गरेका छौं, क्रियाशील सदस्यता विवाद समाधान कार्यदलका संयोजकसमेत रहेका सिटौला भन्छन्। समय सीमाअनुसार नै महाधिवेशन हुने महामन्त्री पूर्णबहादुर खड्काको भनाइ छ। नेता धनराज गुरुङ भने नेतृत्वले परिस्थितिलाई दोष दिएर महाधिवेशनजस्तो अति संवेदनशील विषयमा खेलाची गरेको आरोप लगाउँछन्। नेतृत्वको अकर्मण्यलाई ढाकछोप गर्ने भनेको परिस्थितिलाई अगाडि देखाउने हो, नेता गुरुङ भन्छन्, विधान र संविधानलाई नाघेर अघि बढेको नेतृत्वलाई राम रामबाहेक केही भन्न सकिँदैन। युवा नेता गुरु घिमिरे देशभरका वडा तहदेखिको अधिवेशन एकै पटक गर्ने परम्परा यसपटक खण्डित गरिएको आरोप लगाउँछन्। क्रियाशील सदस्यको नामावली पनि एकै पटक सार्वजनिक भएन, नेता घिमिरे भन्छन्, महाधिवेशन सार्ने बेला सबैको सहमति हुन्छ। नेतृत्व विधानअनुसार नचल्दा समस्या आएको घिमिरेको भनाइ छ। महाधिवेशन सम्पन्न भएको तेस्रो वर्षमै नयाँ क्रियाशील सदस्यता वितरण र पुरानो नवीकरण गरिसक्नुपर्ने विधानमा छ। तर, २०७२ फागुनमा १३औं महाधिवेशन सम्पन्न गरेको कांग्रेसले त्यसपछिको तीन वर्ष संगठनात्मक काम गरेन। घिमिरे भन्छन्, महाधिवेशन हुने वर्षमा नयाँ सदस्यता वितरण र नवीकरण गर्न नपाइने विधानको व्यवस्थालाई नै परिवर्तन गरियो। यही कारण क्रियाशील सदस्यताको विवाद आएको हो। १३ जिल्लामा वडा अधिवेशन नै बाँकी कांग्रेसले प्रदेश २ का आठसहित १३ जिल्लामा वडा तहकै अधिवेशन गर्न बाँकी छ। बाँके, कैलाली, सप्तरी, सिराहा, सर्लाही धनुषा, रौतहट, महोत्तरी, धनुषा, सुर्खेत, डोल्पा, रसुवा र पर्सामा क्रियाशील विवादका कारण वडा अधिवेशन हुन सकेको थिएन। ती जिल्लामा अब कात्तिक २७ गते वडा अधिवेशन तोकिएको छ। कात्तिक ३० गते पालिका अधिवेशन हुने निर्वाचन समिति सदस्य तेजप्रसाद रावलको भनाइ छ। चार हिमाली जिल्ला दार्चुला, म्याग्दी, सोलुखुम्बु र जुम्लामा मंसिर १ गते जिल्ला अधिवेशन र कात्तिक २७ गते प्रदेशसभा निर्वाचन क्षेत्र अधिवेशन हुँदै छ। यस्तै, मंसिर १० मा एकभन्दा बढी प्रतिनिधिसभा निर्वाचन क्षेत्र भएका जिल्लामा अधिवेशन हुनेछ। मंसिर ३ गते ६१ जिल्लामा प्रदेशसभा निर्वाचन क्षेत्र अधिवेशन र ६ गते प्रतिनिधिसभा क्षेत्रीय र एक मात्र निर्वाचन क्षेत्र भएको जिल्लामा अधिवेशन हुने निर्वाचन समितिले जनाएको छ। सहमहामन्त्री डा प्रकाशशरण महत अब महाधिवेशन सर्ने ठाउँ नभएको बताउँछन्। भन्छन्, अहिलेसम्म जे जति समस्या देखिए पनि अब क्रियाशील विवाद कतै पनि छैन। सबै समाधान भइसक्यो। १४ औं महाधिवेशन तोकिएको मिति र सारिएको कारण २०७७ फागुन ७१०कोरोना महामारी, क्रियाशील सदस्यता र दल समायोजन २०७८ भदौ ७१० कोरोना महामारी र सदस्यता विवाद २०७८ भदौ १६१९क्रियाशील विवाद २०७८ मंसिर ९१३क्रियाशील विवाद, सभापतिको ध्यान सरकार गठनतिर र प्राकृतिक विपत्ति २०७८ मंसिर २४२७"
"धुवाँ न्यायालयमा, डढेलो नेताबाट","न्यायालय बिग्रियो होइन बिगार्यौं भन्नुपर्छ, राजनीतिक दलले यसको जिम्मेवार हामी हौं भन्नुपर्छ। केही हप्तादेखि निरन्तर पेचिलो बनिरहेको न्यायालयमाथिको विवादले सर्वथा समाचारको पहिलो विषय बन्ने गरेको राजनीतिलाई समेत पछि पारेको छ। सम्मानित सर्वोच्च अदालतका प्रधानन्यायाधीश चोलेन्द्रशमशेर जबरा एकपछि अर्को गम्भीर आरोपले घेरिँदै आए। विगतमा पनि म्यारिजलाई दिमागी खेल भनेर फैसला गरेको, सशस्त्र प्रहरीका पूर्वडीआईजी रञ्जन कोइरालालाई सजाय माफी मिनाहा गरेको, आफैं संलग्न भएर गरिएका संवैधानिक परिषद्का नियुक्तिका विषयमाथि परेको नालिसमा लामो समय प्रारम्भिक सुनुवाइ नै नगरेको जस्ता विषयमा उनीमाथि उष्ण कटाक्षेप हुने गरेकै थिए। परमादेशबाट प्रधानमन्त्री नियुक्त गर्ने निर्णय दिएलगत्तै सत्ता साझेदारीमा भागबन्डा खोजेको आक्षेप लाग्न थालेपछि परिस्थिति एकाएक बदलियो। विगतमा असंवैधानिक हिसाबले विघटन गरिएको प्रतिनिधिसभाको पुनर्स्थापना गराएर हाईहाई भएका श्रीमान् रातारात सबैबाट बाईबाईको भनिने अवस्थामा पुगे। निवृत्त जीवनमा खासै सामाजिक तथा सार्वजनिक सरोकारका टिप्पणी नगर्ने प्रचलन भएका पूर्वप्रधानन्यायाधीशहरू समेतले आफ्ना उत्तराधिकारीलाई राजीनामाका लागि सुझाउने अवस्था आयो। मानिस कसरी हिरोबाट ग्राफ डाउन भएर जिरोमा पुग्न सक्छ भन्ने ज्वलन्त उदाहरण बनेको देखियो। यद्यपि ती बहसपैरवी कति सत्यता अनि कति हल्लाहरूका मात्र आधारमा बनेका थिए भन्ने पूर्ण निक्र्योल हुन सायद समय लाग्ला। किनकि हाम्रो समाजमा सत्य र सल्लाहभन्दा यदाकदा हल्लाले बढी हकदारी जमाउने गर्छ। हल्लाको हकदारी यसरी समाचार र सामाजिक सञ्जालमा आएका सबै आरोपमा सत्यता अथवा प्रस्ट आधार रहेको भन्ने पनि हुँदैन। कतिपय सरोकारहरूमा नागरिकले कानुनी पक्षभन्दा पनि मनोवैज्ञानिक समानता र सहजताका आधारमा विचार निर्माण गर्छन्। के सही हो भन्नेभन्दा पनि आफूले के चाहन्छु भन्ने सोच (इमोसनल स्टेट अफ माइन्ड)का आधारमा आमधारणा बन्ने गर्छ। कवि भूपि शेरचनबाट २०२० को दशकमा लेखिएको कविता हल्लै हल्लाहरूको देशको उपमाले अहिलेको समाजलाई झन् बढी प्रतिविम्बित गरेको छ। असंवैधानिक हिसाबले विघटन गरिएको प्रतिनिधिसभाको पुनर्स्थापना गराएर हाईहाई भएका श्रीमान् रातारात सबैबाट बाईबाईको भनिने अवस्थामा पुगे। नागरिक बहस पनि यति भड्किलो बन्दैछ कि कोही कसैले एउटा राम्रो काम गर्नेबित्तिकै उसलाई देशको कार्यकारी नै बनाउनुपर्ने भनेर कोकोहोलो मच्चिन्छ। विगतमा पनि कुलमान घिसिङ, रवि लामिछाने, रमेश खरेल, डा गोविन्द केसीलगायत अरू केही पात्रका नाममा यस्ता अप्रासंगिक रत्यौली देखिन्थे। आफ्नो कार्यक्षेत्रमा राम्रो कार्यसम्पादन गर्नेबित्तिकै उसलाई राजनीतिमै ल्याउनुपर्छ र त्यहाँ पनि सफल नै हुन्छ भन्ने निश्चित हुँदैन। अनि जिम्मेवारीबाट अलिकति चुकेपछि सामान्य मानवीयतासमेत नराखी यसरी फेरि सघन सार्वजनिक बेइज्जती र अफवाह सम्प्रेषण गरिन्छ कि केवल ऊ एक्लैको कारण पूरै देश बर्बाद हुँदैछ। त्यस्ता बहसले विषयान्तरमार्फत परिस्थितिलाई असहजता उन्मुख बनाउँछन्। अहिलेको रस्साकस्सीमा पनि चुरो समस्या चाहिँ न्यायालय अनि केवल प्रधानन्यायाधीश नभएर राजनीति नै हो। जसले उनलाई डसे अनि हुर्मत लिए, तिनै व्यक्तिहरू नै चोलेन्द्र प्रवृत्ति अवतारका प्राथमिक जिम्मेवार हुन्। राजनीति मुख्य कारणआधुनिक नेपालका निर्माता पृथ्वीनारायण शाहबाट १९औं शताब्दीको सुरुमै सुझाइएको उपदेश घूस लिन्या र दिन्या दुवै राष्ट्रका शत्रु हुन् भन्ने मान्यता आज पर्यान्त सबैलाई उत्तिकै आत्मसात् छ। यदि श्रीमान्ले कुनै सौदाबाजी गरेका थिए भने उनीसँगै उनको अभीष्ट पूरा गरिदिने सरकार पनि उत्तिकै जिम्मेवार थियो। त्यसो भए राजीनामा प्रधानन्यायाधीशसँग मात्र माग्नुुपर्ने हो कि प्रधानमन्त्रीसँग पनि ? नैतिकता के चोलेन्द्रको मात्र एक्लो ठेक्का हो र ? यदि कुनै दबाब अथवा प्रभावमा पारेर पैसला गर्न लगाइएको थियो भने सायद उनलाई त्यस्तो अवस्थाको बारेमा सार्वजनिक रूपले अरूलाई करार गर्ने मौकासमेत यही हो, आफूसँगै अरूको कसुर पनि उजागर गर्नुपथ्र्यो। सतहमा देखिएको परिस्थितिलाई नै समस्या देख्ने अपरिपक्व विश्लेषण (फलेसी अफ रेडहियरिंग)बाट हामी धेरै ग्रसित छौं। टाउको दुख्यो भनेर चिकित्सककोमा जँचाउन जान्छौं। टाउको दुख्नु समस्या नभएर केवल लक्षणमात्र हो, खास कारण अरू नै हुन्छ जसलाई चिकित्सकले पत्ता लगाउँछ। आँखाको कमजोरी, माइग्रेन, वंशाणुगत अथवा अन्य केहीका कारण टाउको दुख्न सक्छ। त्यस्तै अहिलेको न्यायालयको अवस्था आफैंमा समस्या होइन, यो त लक्षण हो। लक्षण होइन कारणमाथि उपचार केन्द्रित गर्नुपर्छ। न्यायाधीशको राजनीतिक नियुक्ति यस्ता समस्याको प्रधान कारण हो। जबसम्म दलका नेता र उनीहरूका नजिकका वकिलहरू अदालतमा न्यायाधीशको आवरणमा केवल फैसलाधीश भएर जान्छन्, अदालत एक होइन अनेकन विकृतिको जञ्जिरमा फस्छ। न्यायाधीश नियुक्तिका वर्तमान अभ्यासलाई नै सांगोपांगो शल्यक्रिया गर्नुपर्छ। अन्यथा घुर्की लगाएर एक थान चोलेन्द्रलाई बिदाइ गरी न्यायालयको सुधार खोज्नु चाहिँ बाघलाई फकाईफुल्याई शाकाकारी बनाउँछु भन्नु जस्तैमात्र हो। अदालतभित्र नियुक्तिको गुन तिर्ने परम्परामा आपसी हितको खातिरदारी (क्विड प्रो को)ले पनि गलत प्रथालाई मलजल गर्दैछ। आफूलाई न्यायाधीशमा छिराउने प्रधानन्यायाधीशले सुझाएका वा रुचाएका मानिसलाई आफूले पनि प्रधानन्यायाधीश भएपछि न्यायाधीशमा लैजाने परम्परा नजानिँदो तरिकाले स्थापित बन्दैछ। यस्ता नियुक्ति र लाभको विनिमयका अभ्यासका कारण आधार अदालतबाट सेवा सुरु गरेका न्यायाधीश (क्याडर जजहरू) माथि गम्भीर अन्याय भएको छ। जिल्ला अदालतबाट अथवा न्याय सेवाबाट सेवा सुरु गरेर सर्वोच्चमा न्यायाधीश हुने कुरा आकाशको फल बन्दैछ। न्यायाधीश वृत्तमा कम परिपक्वता र व्यावसायिकता भएकाहरूको बाहुल्य बढ्दो छ। परिमाण, संगतिभन्दा विसंगति न्यायभन्दा अन्याय अदालतको परिचय बन्ने गर्छ। राजनीतिक दल र नेताको अपार अर्कमण्यता तथा असक्षमताले न्यायालय यो अवस्थामा पुगेको हो। कानुन बनाउँदा व्यापक छलफल, विज्ञहरूसँग सरसल्लाह गर्ने, कानुनका हरेक सम्भावित प्रयोगको विश्लेषण समेटेर कमेन्ट्री लेख्ने अभ्यास गरिँदैन। अनि हरेक पटक अनावश्यक विवाद गर्दै न्यायालयलाई गुहार्नेमा आत्मरति खोजिन्छ। कानुनको खास अन्तर्यचाहिँ के थियो, कस्ताकस्ता सम्भावनालाई मध्यनजर गरेर कानुन बनाइयो भन्ने त त्यस समय कानुन निर्माणमा संलग्नलाई थाहा हुन्छ। अदालतले अर्थ लगाउन सक्छ तर अन्तर्य बताउन सक्दैन। दलहरू तोकिएको परिधिभित्र काम नगर्ने, अनावश्यक बखेडाबाजी गर्ने अनि हरेक राजनीतिक प्रकृति र आसयका अभ्यासमा पनि अदालतको शरण परेपछि न्यायाधीशहरूको हैकमी स्वीकार्नुपर्छ। न्यायाधीशले चाहेर भएको होइन्, दलले मागेर ल्याएको अवस्था हो यो। स्टेफेन वेर्यरको पुस्तक द अथोरिटी अफ कोट एन्ड पेरिल अफ पोलिटिक्सले भन्छ कि राजनीतिको असक्षमताले गर्दा न्यायालयको हैकमवाद र दबदबा बढोत्तरी हुन्छ। उक्त बढोत्तरीले राजनीतिलाई झन् निष्प्रभावी र निरीह बनाँउछ। हामी यसैको यात्रामा छौं। शक्ति पृथकीकरणको सिद्घान्तलाई चक्मा दिँदै एउटै व्यक्तिलाई न्यायपालिका तथा कार्यपालिकाको समेत प्रमुख बनाउने पनि यिनै दलहरू हुन्। त्यस यता न्यायपालिकाका हरेक प्रमुखले मिलेसम्म कार्यपालिका प्रमुख पनि बन्ने बाटो बनाउन नखोजेका होलान् भन्ने के निश्चित छ र ? परिवर्तनको नाममा नेतृत्वको बर्खिलाप गर्ने पद्घतिसमेत शोभनीय होइन। उच्च राजनीतीकरणका कारण न्यायालय पनि पदीय सोपान तथा संस्थागत आचरणबाट धेरै बाहिर पुगिसकेछ। न त प्रक्रियाअनुसार जानु भन्नुको सट्टा व्यक्ति तोकेर प्रधानमन्त्री नियुक्त गर्नु भन्ने हिजोको अनावश्यक न्यायिक अग्रसरता (ज्युडिसियल एक्टिभिजम) सही थियो, न त हालसालैको न्यायाधीशबाट प्रधानन्यायाधीशले बोलाएको बैठक अस्वीकर एवं बेन्च असहयोग (ज्युडिसियल रिभोलुसन) नै सही छ। दुवै खराब र उतिवाद उन्मुख अभ्यास हुन्। तर पछिल्लो आचरण चाहिँ हिजो चोलेन्द्रले नै सिकाएका हुन्। बेन्च बहिष्कार उनले नै ल्याएका थिए। कुनै एक पूर्वप्रधानन्यायाधीशलाई सर्वोच्चबाट गलहत्याउन यस्तै हर्कतको सहारा लिँदै निकै ठूलो भूमिका खेलेका थिए। दुर्भाग्य, अरूको गाई खाने बाघले आज आफ्नै पनि खायो। त्यही कुरा अहिले चोलेन्द्रलाई अस्वीकार गर्ने न्यायाधीशलाई भोलि उनीहरूका उत्तराधिकारीले नर्गलान् भन्ने छैन। मान्छे बदल्ने नाममा संस्थागत आचरण र मर्यादा बिथोल्ने कुराले के संस्कार सिकाउँछ ? खासमा न्यायाधीश हुनुपूर्व राजनीतिमा आन्दोलन अनि जुलुस गरेका मानिसहरूको वर्चस्व भएपछि न्यायालयभित्र पनि जुलुस धर्ना अनि नाराबाजी नै हुन्छ। छत्रछाया त राजनीतिकै छ। चोलेन्द्र केवल एक लक्षण हुन्, कारण चाहिँ राजनीति र नेताहरू नै हुन्। उपचार न्यायालयको होइन, राजनीतिको गर्नुपर्छ। हरेक संस्थाको नेृतत्व गर्ने मानिस संस्थाप्रतिको समर्पण अनि अब्बल कार्ययोजनामा होइन, झोला बोक्ने र संस्थाको दोहन गरेर पार्टीलाई पाल्ने प्रतिज्ञा गराउनेहरूबाट छनोट गर्ने प्रचलन त स्वयं दलहरूले नै निम्त्याएका हुन्। त्यही भएर हामीकहाँ प्रधानन्यायाधीशबाट न्यायालय मात्र असुरक्षित भएको होइन, प्रधानमन्त्रीबाट संसद्, प्रहरीबाट कानुन, प्राध्यापकबाट विश्वविद्यालय, शीर्षनेताबाट पार्टी, चिकित्सकबाट अस्पताल, शिक्षकबाट विद्यालय, कर्मचारीबाट नागरिक सेवासमेतको चिरहरण भएको छ। चोलेन्द्र केवल एक मोहोरा बने, यस्तो अवस्था सबैतिर छ, जिम्मेवार चाहिँ राजनीतिक दलहरू नै हुन्। न्यायालय बिग्रियो होइन बिगार्यौं भन्नुपर्छ, राजनीतिक दलले यसको जिम्मेवार हामी हौं भन्नुपर्छ। नैतिकता भए श्रीमान्ले त थपक्क राजीनामा दिएर बाटो लाग्दा हुन्छ तर माफीचाहिँ दलहरूले माग्नुपर्छ। राजनीतिमा शुद्घीकरण नभएसम्म अन्य समस्या समाधान हुँदैनन्। धाराको टुटी सुनको जोडे पनि मुहान फोहोर भएपछि पानी फोहोर नै आउँछ। अहिलेको अवस्था यही हो। चोलेन्द्र केवल एक लक्षण हुन्, कारण चाहिँ राजनीति र नेताहरू नै हुन्। उपचार न्यायालयको होइन, राजनीतिको गर्नुपर्छ। धुवाँ चाहिँ न्यायालयबाट नै आएको हो तर डढेलो राजनीतिका कारण नेताहरूबाटै लगाइएको छ। पानी धुवाँमा होइन, आगोमा हाल्नुपर्छ। करारमा चाहिँ चोलेन्द्र परे पनि कसुर चाहिँ नेताहरूकै हो।"
"दम्भ होइन, कुशल नेतृत्व","आफ्नो शक्ति र दम्भको आडमा कसैले कोही माथि आफ्ना निर्णय र निर्देशनहरू थुपार्दैमा कोही नेता तथा नेतृत्वकर्ता बन्ने होइन। शक्ति र दम्भ जीवनका अस्थायी पाटाहरू हुन्। शक्ति र दम्भ सदाबहारको रूपमा कोही कसैसँग स्थिर रहन सक्दैन। यी दुवैको कुनै आकार हुँदैन, निराकार हुन्छ। आवश्यकताको पहिचान गरी समयअनुसार परिवर्तन पनि हुन्छन्। शासन त मान्छेले मात्र होइन पशुले पनि गरिरहेका हुन्छन्। चाहे आफ्नो घर या कुनै कार्यालय वा संगठन या राज्य सञ्चालनमा नै किन नहोस्, कुशल नेतृत्वको महत्वपूर्ण भूमिका हुन्छ। अनुयायीहरू नभइकन कोही पनि व्यक्ति नेता बन्न सक्तैन। अनुयायीबिना नेतृत्वको कल्पना पनि गर्न सकिँदैन। नेतृत्वमा नेता, अनुयायीहरू र परिस्थितिको घनिष्ट सम्बन्ध हुन्छ। नेता भन्नाले संगठनमा अधिकार प्राप्त व्यक्ति हो। जसले नीतिनियमअनुसार निर्देशन दिने अधिकार प्राप्त गरेको हुन्छ। अनुयायी भन्नाले नेताले दिएको निर्देशनअनुरूप संगठनका लागि कार्य गर्ने व्यक्ति हुन्। संगठनहरूमा व्यवस्थापक र कर्मचारीबीचमा नेता र अनुयायीका बीचको सम्बन्ध हुन्छ। नेता र अनुयायीबीचको सुमधुर सम्बन्धले कर्मचारीमा ऊर्जा प्रदान गर्छ। जसले संगठनको लक्ष्य प्राप्तिमा सहजता प्रदान गर्दछ। यही कुशल व्यवस्थापकीय कार्य नै नेतृत्व हो। जर्ज आर टेरीका शब्दमा, साझा उद्देश्यहरू स्वेच्छापूर्वक हासिल गर्न मानिसलाई प्रभाव पार्ने क्रियाकलाप नै नेतृत्व हो। नेतृत्वको परिभाषा र महत्वलाई एक तरिकाबाट मात्र बुझ्नु हुँदैन। नेतृत्व भनेको खास उद्देश्य पूर्तिका लागि आफ्नो मातहतमा रहेका व्यक्तिहरूलाई उत्साहपूर्वक कार्य गर्न प्रभावित गर्ने प्रक्रिया हो। आफ्ना मातहतका कर्मचारीलाई अगुवाई गर्ने गुणलाई नेतृत्व भनिन्छ। जुन व्यक्तिमा नेतृत्वको गुण हुन्छ, उसले आफ्ना साथीहरू र मातहतका व्यक्तिहरूलाई कुशलतासाथ प्रोत्साहित गर्छ। उनीहरूमा आत्मविश्वास जगाउँछ र आफू एवं संस्थाप्रति निष्ठावान् बनाउँछ। नेता तथा व्यवस्थापक एक्लैले कुनै पनि संगठनको संगठनात्मक क्रियाकलाप सञ्चालन गर्न सक्दैन। उसले मातहतका कर्मचारीमार्फत नै विभिन्न क्रियाकलाप सम्पादन गराउँछ। संगठनको मूल लक्ष्य हासिल गर्नुपर्ने हुनाले अनुयायीहरूको विचार, भावना, सोच र दृष्टिकोणलाई बुझ्न सकेमा मात्र संगठनले सफलता प्राप्त गर्न सक्छ। नेता तथा व्यवस्थापकमा व्यक्तिगत लक्ष्य र स्वार्थलाई त्यागेर संगठन र संगठनात्मक लक्ष्यप्रति आफूलाई समर्पित गर्ने गुण हुनुपर्छ। नेता तथा नेतृत्वकर्तामा पर्याप्त बौद्धिक क्षमता, दूरदर्शिता र नैतिकता र मिलनसार मात्र भएर हुँदैन। आफ्ना अनुयायीहरूबाट विश्वास प्राप्त गर्नका साथै अनुकरणीय आचरण, विशेष क्षमता र दक्षताको प्रदर्शन पनि गर्न सक्नुपर्छ। आफ्ना मातहतका कर्मचारीहरूको मनोवैज्ञानिक पक्ष बुझ्दै कर्मचारीमाझ लोकप्रिय बन्न सक्नु पनि नेतामा हुनुपर्ने महत्वपूर्ण गुण हो। कुनै पनि संगठनको लक्ष्यमा संगठनसँग आवद्ध एवं सरोकारी सम्पूर्ण अनुयायी तथा कर्मचारीहरूको सामूहिक जोस, सामूहिक इमान्दारिता, सामूहिक मेहनत र सामूहिक सकारात्मक सोचले महत्वपूर्ण भूमिका खेलेको हुन्छ। नेताले सामूहिक हितको सिर्जना गर्दै आफ्नो व्यक्तिगत लक्ष्यलाई संगठनात्मक लक्ष्यसँग उचित तालमेल मिलाउन सक्नुपर्छ। सामाजिक प्रभावद्वारा अन्य व्यक्तिहरूको सहायतामा आफ्नो लक्ष्य प्राप्त गर्न सक्ने कला तथा प्रक्रिया नेतृत्व हो। एक जर्मन इतिहासकार तथा दार्शनिक ओस्वाल्ड स्पेङलरले आफ्नो पुस्तक म्यान एन्ड टेक्निकस्मा मानिसको स्वभाव दुई प्रकारका भएको उल्लेख गरेका छन्। एउटा काम गर्न र निर्देशन दिन समक्षम हुन्छ अर्को आज्ञा मान्न अर्थात् लाए अह्राएको काम गर्ने स्वभावका हुन्छन्। यो मानव जीवनको स्वाभाविक रूप हो। युग जति नै परिवर्तन हुँदै गए पनि मानिसको यो स्वभाव संसार रहेसम्म रहिरहन्छ भनी उल्लेख गरेको पाइन्छ। शासन गर्नु, निर्णय गर्नु, निर्देशन दिनु, आदेश दिनु र आफूले दिएबमोजिमको कार्यहरू मातहतका कर्मचारीहरू तथा अनुयायीहरूबाट सहजरूपमा सफलतापूर्वक सम्पन्न गराई संगठनको लक्ष्य हासिल गर्नु यो एउटा कठिन कला हो। अरू कलाहरू जस्तै यो पनि एउटा कला हो र सबै व्यक्तिहरूमा समानरूपमा पनि हुँदैन। कुनै पनि संघ, संगठनमा कार्यरत कर्मचारीहरूको स्वभाव र कार्यशैलीले मात्र असफल हुने होइन। अक्षम एवं अयोग्य नेता तथा व्यवस्थापकका कारण संगठनले असफलताको यात्रा तय गर्नुपर्ने हुन्छ। नेताले सधैं ठीक गर्छ भन्ने पनि हुँदैन। कहीँ कतै कुनै विषय तथा व्यक्तिगत इच्छाहरूबाट समेत निर्णायक तह प्रभावित भएको पनि हुनसक्छ। एक्लो नेता तथा व्यवस्थापकबाट मात्र संगठन प्रगति पथमा लम्कन्छ भन्ने पनि हुँदैन। मातहतका कर्मचारी तथा अनुयायीहरू एवं सहकर्मीहरूको इमान्दारपूर्ण साथ र लगाव महत्वपूर्ण हुन्छ। व्यवस्थापक आफूले चालेका पाइलाहरूले सधैं सही नतिजाहरू उपलव्ध हुन्छन् र हुन्छ भन्ने पनि रहँदैन। संगठनात्मक लक्ष्यहरू तथा क्रिया, प्रतिक्रियाहरू मातहतका संलग्न कर्मचारीहरूको मानप्रतिष्ठा र नैतिकतासँग पनि जोडिएका हुन्छन्। सम्पादित कार्यहरूबाट प्राप्त नतिजाउपर समीक्षा गर्दै सहकर्मी तथा अनुयायीहरूबाट प्राप्त सुझावको सम्मान गर्नुपर्छ। सही मार्गमा फर्कने साहस पनि एउटा कुशल व्यवस्थापकमा हुन जरुरी छ। जस्तैः हाल चर्चा परिचर्चामा रहेको सम्माननीय प्रधानन्यायाधीश चोलेन्द्र शमशेर जबराले न्यायाधीश हरिकृष्ण कार्कीसमेतबाट प्राप्त प्रतिवेदनलाई समयमै सुझबुझका साथ सम्बोधन गर्नुपथ्र्यो। त्यसरी कार्यान्वयनमा लगिदिएको भए उनको चरित्र र कार्यक्षमतालगायत समग्र न्यायपालिका माथिको गरिमामा यति ठूलो गम्भीर प्रश्न तेर्सिने थिएन। संगठनभित्रैका सदस्यहरू नेतृत्वकर्ताविरुद्ध उभिनुपर्ने अवस्था सायद आउँदैनथ्यो कि ! पदले नेतृत्वलाई परिपक्व बनाउने होइन, कुशल नेतृत्वले पद र जिम्मवारीलाई परिपक्व बनाउँछ। इच्छाशक्ति, बौद्धिकता, दूरदर्शिता, आत्मविश्वास अभिप्रेरित गर्न सक्ने क्षमता, जिम्मेवारी र उत्तरदायी भावना, इमानदारिता, आचरण तथा असल चरित्र एवं सकारात्मक सोच र त्यागलगायतका सम्मिश्रण हो, कुशल नेतृत्व। कुनै कुरा जान्नु मात्रै ठूलो कुरा होइन, त्यसलाई प्रयोगमा ल्याई उपलब्धिमूलक बनाउन सक्नु चुनौती हो।"
महाधिवेशन किन पन्छाइरहन्छ कांग्रेस ?,"काठमाडौं : कांग्रेसको पाँचौँपटक तोकिएको १४औं महाधिवेशन आउन ठ्याक्कै एक महिना बाँकी छ। तर, उक्त मितिमा पनि महाधिवेशन हुनेमा कांग्रेस नेता विश्वस्त देखिनन्। सभापति एवं प्रधानमन्त्री शेरबहादुर देउवा मात्र होइन, वरिष्ठ नेता रामचन्द्र पौडेल पनि महाधिवेशनबाट भागिरहेको नेताहरू बताउँछन्। विश्लेषक पुरञ्जन आचार्य त्यसका दुई कारण रहेको बताउँछन्। पहिलो, गुटको व्यवस्थापनमा कठिनाइ। दोस्रो जित सुनिश्चित हुनेमा शंका। सभापति देउवाले महाधिवेशन सार्ने प्रस्ताव गर्दा वरिष्ठ नेता पौडेल पक्षले सहजै समर्थन जनाउनुले दुवै पक्ष महाधिवेशनबाट भागिरहेको देखाएको आचार्यको ठम्याइ छ। सभापति (देउवा) मात्र हैन, पार्टीका अन्य शीर्ष नेताहरू पनि जित असुरक्षित देखेर महाधिवेशनबाट भागिरहेका छन्, उनी भन्छन्, सभापतिले महाधिवेशन सार्ने प्रस्ताव गर्दा अरू नेता चुप लागेर सहमति जनाउँछन्। पौडेल समूहका नेताले सभासमारोहमा गएर महाधिवेशन सार्न देउवाले षड्यन्त्र गरिरहेको आरोप लगाउने गरेका छन्। देउवाका अगाडि भने रुझेको बिरालो बन्ने गरेको आचार्यको विश्लेषण छ। महाधिवेशनको मिति नजिकिँदा पनि देउवा र पौडेल पक्षले गुटको व्यवस्थापन गर्न सकेका छैनन्। देउवानिकट विमलेन्द्र निधि आफंै सभापतिको उम्मेदवार छन्। गोपालमान श्रेष्ठले सभापति पदमै उम्मेदवारी घोषणा गरेका छन्। निधि छुट्टै कित्तामा उभिँदा देउवालाई प्रत्यक्ष प्रभाव पर्ने नेताहरू बताउँछन्। सभापति (देउवा) मात्र हैन, पार्टीका अन्य शीर्ष नेताहरू पनि जित असुरक्षित देखेर महाधिवेशनबाट भागिरहेका छन्। सभापतिले महाधिवेशन सार्ने प्रस्ताव गर्दा अरू नेता चुप लागेर सहमति जनाउँछन्। पुरञ्जन आचार्य, विश्लेषक जहिलेसम्म क्रियाशील सदस्यताको विवाद रहन्छ, त्यतिन्जेल महाधिवेशन तोकिएको समयमा हुन सक्दैन। दुवै समूहबीच आआफ्ना पक्षकालाई क्रियाशील सदस्यता दिलाउन तानातान हुन्छ। सबैलाई जित चाहिएको छ। गेजा वाग्ले, विश्लेषक विधानको व्यवस्थाका कारण यसपटक त महाधिवेशन हुन्छ। नेतृत्वको इच्छाले चल्थ्यो भने अझै महाधिवेशन सर्न सक्छ। चन्द्र भण्डारी, कांग्रेस नेता पौडेल समूहलाई पनि गुट व्यवस्थापन नै टाउको दुःखाइ बनेको छ। अधिकांश नेताले सभापतिमा दाबी गरिरहेका छन्। डा शेखर कोइराला, डा शशांक कोइराला, सुजाता कोइराला, प्रकाशमान सिंह सभापतिका आकांक्षी छन्। यो समूहबाट एक जना मात्र सभापतिको उम्मेदवार बन्ने दाबी नेताहरूले गर्दै आए पनि सकारात्मक लक्षण देखिएको छैन। दोस्रो तहका नेताको व्यवस्थापन पनि दुवै पक्षका लागि जटिल देखिन्छ। अर्का नेता कृष्णप्रसाद सिटौलाले यसपटक पनि सभापति पदमा उम्मेदवार बन्ने बताइरहेका छन्। तर, नेता गगन थापाले क्याम्प परिवर्तन गरेका कारण सिटौला अप्ठ्यारोमा छन्। युवा नेता प्रदीप पौडेलको व्यवस्थापन सिटौलालाई चुनौती बनेको छ। विश्लेषक गेजा वाग्ले भन्छन्, कांग्रेसमा जहिलेसम्म क्रियाशील सदस्यताको विवाद रहन्छ, त्यतिञ्जेल महाधिवेशन तोकिएको समयमा हुन सक्दैन। दुवै समूहबीच आआफ्ना पक्षकालाई क्रियाशील सदस्यता दिलाउन तानातान हुन्छ। सबैलाई जित चाहिएको छ। बाहिरबाट दुई समूह देखिए पनि भित्र अनेक उपसमूह रहेको वाग्ले बताउँछन्। सबैलाई आफ्नो समूह ठूलो बनाउनु छ। जित देखाउनुछ, वाग्ले भन्छन्, यसकारण क्रियाशील विवाद कहिल्यै मिल्दैन। नेतृत्वले महाधिवेशन सारेको सार्यै गर्छ। देउवा र पौडेललाई गुट व्यवस्थापनमा जटिलताका कारण महाधिवेशनमा जित सुनिश्चित हुन्छ कि हुँदैन भन्ने चिन्ता छ। त्यही कारण देउवाले महाधिवेशन सार्न ५ पटक प्रस्ताव गर्दा पौडेल पक्षले सहमति जनाउँदै आएको छ। विश्लेषक आचार्य मंसिर २४ देखि २७ गतेसम्म तोकिएको महाधिवेशन नेताहरूले सहमतिमै सार्न सक्ने बताउँछन्। अब पनि नसार्लान् भन्न सकिँदैन, उनी भन्छन्, तर, अब अध्यादेश ल्याएर सार्नुपर्छ। त्यतिसम्मको हर्कत नगर्लान् कि भन्ने झिनो आशा छ। वरिष्ठ नेता पौडेल अब भने महाधिवेशन तोकिएकै मितिमा हुने बताउँछन्। देउवाजीको पहिलादेखिकै महाधिवेशन नगर्ने रणनीति हो, पौडेल भन्छन्, अहिलेसम्म अधिवेशन भएका जिल्लाबाट हाम्रो समूह अस्वाभाविक ढंगबाट अघि आएको छ। यो देखेर देउवाजीलाई झड्का लागेको छ। त्यसकारण पनि उहाँ अधिवेशन नगराउने दाउमा हुनुहुन्थ्यो। अब उहाँ उम्किन पाउनुहुन्न। नेता डा शेखर कोइराला महाधिवेशन नचाहने नेतृत्वका कारण पार्टीको भविष्य संकटमा परेको बताउँछन्। समयमा महाधिवेशन गराउन नसक्ने पदाधिकारी र पूर्वपदाधिकारीहरूका कारण कांग्रेस इतिहासकै लज्जास्पद अवस्थामा आइपुगेको डा कोइरालाको ठम्याइ छ। यसमा संस्थापन पक्ष मात्र नभई आफ्नै समूहका शीर्ष नेतृत्व पनि उत्तिकै जिम्मेवार रहेको उनी बताउँछन्। सभापति देउवाले नै अलोकतान्त्रिक हर्कत गर्नुभएको छ, उनी भन्छन्, कांग्रेसको ७१ वर्षको इतिहासमा यस्तो कहिल्यै भएको थिएन। जुन जात्रा अहिले हामीले देखिरहेका छौं। कांग्रेसले पहिलो पटक २०७७ फागुन ७ देखि १० सम्म काठमाडौंमा महाधिवेशन गर्ने निर्णय गरेको थियो। उसले कोरोना संक्रमण, क्रियाशील सदस्यता विवाद र दल समायोजन प्रक्रियामा अल्झन देखिएको भन्दै सारेको थियो। त्यसपछि २०७८ भदौ ७ देखि १० सम्म महाधिवेशन गर्ने निर्णय गरियो। तर, क्रियाशील सदस्यता विवाद र कोरोना महामारीलाई कारण देखाएर भदौ १६ देखि १९ सम्म गर्ने निर्णय भयो। क्रियाशील सदस्यताको विवाद चर्किएपछि साउन ३० मा बसेको केन्द्रीय कार्यसमिति बैठकले अर्को मिति मंसिर ९ देखि १३ सम्म तोकेको थियो। फेरि उक्त मितिलाई संशोधन गर्दै मंसिर २४ देखि २७ सम्म तय गरिएको हो। कांग्रेसमा समायोजन भएका दलहरू (विजयकुमार गच्छदार नेतृत्वको लोकतान्त्रिक फोरम, कुमार खड्का नेतृत्वको अखण्ड नेपाल पार्टी र सुनील थापा समूहको राप्रपा)का कारण सदस्यतासम्बन्धी विवाद थपिएको नेताहरू बताउँछन्। असन्तुष्ट पक्षले यी तीन पक्षलाई सदस्यतामा भाग दिएको आरोप देउवालाई लगाउने गरेका छन्। नेता चन्द्र भण्डारी नेतृत्वका कारण महाधिवेशन समयमा हुन नसकेको बताउँछन्। विधानको व्यवस्थाका कारण यसपटक त महाधिवेशन हुन्छ, नेता भण्डारी भन्छन्, नेतृत्वको इच्छाले चल्थ्यो भने अझै महाधिवेशन सर्न सक्छ। प्रवक्ता विश्वप्रकाश शर्मा भने अब महाधिवेशन सर्ने सम्भावना कत्ति पनि नरहेको बताउँछन्। भन्छन्, सभापति एवं प्रधानमन्त्रीज्यूले नै अब मिति नसर्ने कुरामा ढुक्क हुन भन्नुभएको छ। नेतृत्वका कारण नभई कोरोना महामारी र प्राकृतिक विपत्तिका कारण महाधिवेशन अहिलेसम्म धकेलिएको प्रवक्ता शर्माको भनाइ छ। २१ हिमाली जिल्लाका अधिवेशन दसैंअघि गर्ने निर्णय भएको थियो। तर, मनाङ, मुस्ताङ, ओखलढुंगा, ताप्लेजुङ, संखुवासभा, दोलखा, हुम्ला, मुगु, कालीकोट, बझाङ, बाजुरा, रुकुमपूर्व र गोरखा गरी १३ जिल्लामा मात्रै अधिवेशन सम्पन्न भएका थिए। विधानअनुसार महाधिवेशनअघि वडा, पालिका, प्रदेशसभा निर्वाचन क्षेत्र, प्रतिनिधिसभा निर्वाचन क्षेत्र, जिल्ला र प्रदेश गरी ६ चरणका अधिवेशन हुन्छन्। ६४ जिल्लाका वडा, नगर महाधिवेशन मात्र सम्पन्न भएका छन्। १३ औं महाधिवेशनमा ५ लाख क्रियाशील सदस्य रहेकामा कांग्रेसले १४ औं महाधिवेशनमा ८ लाख पुर्याउने निर्णय गर्यो। तर, सदस्यता थपघटका कारण विवाद देखियो। नेता अर्जुननरसिंह केसी नेतृत्वमा गम्भीरताको कमीका कारण महाधिवेशनलाई मज्जाकको रूपमा लिइएको बताउँछन्। विदेशमा रहेका कांग्रेस कार्यकर्ताको उस्तै बिजोग छ। १५२० वर्ष पार्टीमा योगदान गरेर बसेकालाई समेत क्रियाशील दिइएको छैन। यो समस्या यथावत् नै छ, नेता केसी भन्छन्, अनि यस्तो अवस्था सिर्जना गरेर आपू कार्यकारी पदमा रमाई राख्न कसरी मन लाग्छ ? देउवाजीको अहमताले गर्दा पार्टीको अस्तित्वनै धरापमा पर्दै छ। नेता एनपी साउद महाधिवेशन समयमा सम्पन्न नहुनुमा नेतृत्वभन्दा पनि परिस्थिति दोषी रहेको बताउँछन्। नेतृत्वले पार्टीको अस्तित्व जोगाउन हरसम्भव प्रयास गरेको नेता साउदको भनाइ छ। भन्छन्, विधान संशोधन गरेरै भए पनि अधिवेशनको सुरुवात भएको हो। हामीलाई जुनसुकै नेतृत्व आए पनि कुनै आपत्ति होइन। सबै नेताहरू आआफ्नो हिसाबले लाग्नुभएकै छ। नेता सिटौला प्रदेश २ को क्रियाशील विवाद समाधानमा ढिलाइका कारण महाधिवेशन नै प्रभावित भएको बताउँछन्। करिबकरिब टुंगो लाग्छ फेरि चित्त बुझ्दैन अनि फेरि बल्झिन्छ। अब भने समाधान गरेका छौं, क्रियाशील सदस्यता विवाद समाधान कार्यदलका संयोजकसमेत रहेका सिटौला भन्छन्। समय सीमाअनुसार नै महाधिवेशन हुने महामन्त्री पूर्णबहादुर खड्काको भनाइ छ। नेता धनराज गुरुङ भने नेतृत्वले परिस्थितिलाई दोष दिएर महाधिवेशनजस्तो अति संवेदनशील विषयमा खेलाची गरेको आरोप लगाउँछन्। नेतृत्वको अकर्मण्यलाई ढाकछोप गर्ने भनेको परिस्थितिलाई अगाडि देखाउने हो, नेता गुरुङ भन्छन्, विधान र संविधानलाई नाघेर अघि बढेको नेतृत्वलाई राम रामबाहेक केही भन्न सकिँदैन। युवा नेता गुरु घिमिरे देशभरका वडा तहदेखिको अधिवेशन एकै पटक गर्ने परम्परा यसपटक खण्डित गरिएको आरोप लगाउँछन्। क्रियाशील सदस्यको नामावली पनि एकै पटक सार्वजनिक भएन, नेता घिमिरे भन्छन्, महाधिवेशन सार्ने बेला सबैको सहमति हुन्छ। नेतृत्व विधानअनुसार नचल्दा समस्या आएको घिमिरेको भनाइ छ। महाधिवेशन सम्पन्न भएको तेस्रो वर्षमै नयाँ क्रियाशील सदस्यता वितरण र पुरानो नवीकरण गरिसक्नुपर्ने विधानमा छ। तर, २०७२ फागुनमा १३औं महाधिवेशन सम्पन्न गरेको कांग्रेसले त्यसपछिको तीन वर्ष संगठनात्मक काम गरेन। घिमिरे भन्छन्, महाधिवेशन हुने वर्षमा नयाँ सदस्यता वितरण र नवीकरण गर्न नपाइने विधानको व्यवस्थालाई नै परिवर्तन गरियो। यही कारण क्रियाशील सदस्यताको विवाद आएको हो। १३ जिल्लामा वडा अधिवेशन नै बाँकी कांग्रेसले प्रदेश २ का आठसहित १३ जिल्लामा वडा तहकै अधिवेशन गर्न बाँकी छ। बाँके, कैलाली, सप्तरी, सिराहा, सर्लाही धनुषा, रौतहट, महोत्तरी, धनुषा, सुर्खेत, डोल्पा, रसुवा र पर्सामा क्रियाशील विवादका कारण वडा अधिवेशन हुन सकेको थिएन। ती जिल्लामा अब कात्तिक २७ गते वडा अधिवेशन तोकिएको छ। कात्तिक ३० गते पालिका अधिवेशन हुने निर्वाचन समिति सदस्य तेजप्रसाद रावलको भनाइ छ। चार हिमाली जिल्ला दार्चुला, म्याग्दी, सोलुखुम्बु र जुम्लामा मंसिर १ गते जिल्ला अधिवेशन र कात्तिक २७ गते प्रदेशसभा निर्वाचन क्षेत्र अधिवेशन हुँदै छ। यस्तै, मंसिर १० मा एकभन्दा बढी प्रतिनिधिसभा निर्वाचन क्षेत्र भएका जिल्लामा अधिवेशन हुनेछ। मंसिर ३ गते ६१ जिल्लामा प्रदेशसभा निर्वाचन क्षेत्र अधिवेशन र ६ गते प्रतिनिधिसभा क्षेत्रीय र एक मात्र निर्वाचन क्षेत्र भएको जिल्लामा अधिवेशन हुने निर्वाचन समितिले जनाएको छ। सहमहामन्त्री डा प्रकाशशरण महत अब महाधिवेशन सर्ने ठाउँ नभएको बताउँछन्। भन्छन्, अहिलेसम्म जे जति समस्या देखिए पनि अब क्रियाशील विवाद कतै पनि छैन। सबै समाधान भइसक्यो। १४ औं महाधिवेशन तोकिएको मिति र सारिएको कारण २०७७ फागुन ७१०कोरोना महामारी, क्रियाशील सदस्यता र दल समायोजन २०७८ भदौ ७१० कोरोना महामारी र सदस्यता विवाद २०७८ भदौ १६१९क्रियाशील विवाद २०७८ मंसिर ९१३क्रियाशील विवाद, सभापतिको ध्यान सरकार गठनतिर र प्राकृतिक विपत्ति २०७८ मंसिर २४२७"
"दम्भ होइन, कुशल नेतृत्व","आफ्नो शक्ति र दम्भको आडमा कसैले कोही माथि आफ्ना निर्णय र निर्देशनहरू थुपार्दैमा कोही नेता तथा नेतृत्वकर्ता बन्ने होइन। शक्ति र दम्भ जीवनका अस्थायी पाटाहरू हुन्। शक्ति र दम्भ सदाबहारको रूपमा कोही कसैसँग स्थिर रहन सक्दैन। यी दुवैको कुनै आकार हुँदैन, निराकार हुन्छ। आवश्यकताको पहिचान गरी समयअनुसार परिवर्तन पनि हुन्छन्। शासन त मान्छेले मात्र होइन पशुले पनि गरिरहेका हुन्छन्। चाहे आफ्नो घर या कुनै कार्यालय वा संगठन या राज्य सञ्चालनमा नै किन नहोस्, कुशल नेतृत्वको महत्वपूर्ण भूमिका हुन्छ। अनुयायीहरू नभइकन कोही पनि व्यक्ति नेता बन्न सक्तैन। अनुयायीबिना नेतृत्वको कल्पना पनि गर्न सकिँदैन। नेतृत्वमा नेता, अनुयायीहरू र परिस्थितिको घनिष्ट सम्बन्ध हुन्छ। नेता भन्नाले संगठनमा अधिकार प्राप्त व्यक्ति हो। जसले नीतिनियमअनुसार निर्देशन दिने अधिकार प्राप्त गरेको हुन्छ। अनुयायी भन्नाले नेताले दिएको निर्देशनअनुरूप संगठनका लागि कार्य गर्ने व्यक्ति हुन्। संगठनहरूमा व्यवस्थापक र कर्मचारीबीचमा नेता र अनुयायीका बीचको सम्बन्ध हुन्छ। नेता र अनुयायीबीचको सुमधुर सम्बन्धले कर्मचारीमा ऊर्जा प्रदान गर्छ। जसले संगठनको लक्ष्य प्राप्तिमा सहजता प्रदान गर्दछ। यही कुशल व्यवस्थापकीय कार्य नै नेतृत्व हो। जर्ज आर टेरीका शब्दमा, साझा उद्देश्यहरू स्वेच्छापूर्वक हासिल गर्न मानिसलाई प्रभाव पार्ने क्रियाकलाप नै नेतृत्व हो। नेतृत्वको परिभाषा र महत्वलाई एक तरिकाबाट मात्र बुझ्नु हुँदैन। नेतृत्व भनेको खास उद्देश्य पूर्तिका लागि आफ्नो मातहतमा रहेका व्यक्तिहरूलाई उत्साहपूर्वक कार्य गर्न प्रभावित गर्ने प्रक्रिया हो। आफ्ना मातहतका कर्मचारीलाई अगुवाई गर्ने गुणलाई नेतृत्व भनिन्छ। जुन व्यक्तिमा नेतृत्वको गुण हुन्छ, उसले आफ्ना साथीहरू र मातहतका व्यक्तिहरूलाई कुशलतासाथ प्रोत्साहित गर्छ। उनीहरूमा आत्मविश्वास जगाउँछ र आफू एवं संस्थाप्रति निष्ठावान् बनाउँछ। नेता तथा व्यवस्थापक एक्लैले कुनै पनि संगठनको संगठनात्मक क्रियाकलाप सञ्चालन गर्न सक्दैन। उसले मातहतका कर्मचारीमार्फत नै विभिन्न क्रियाकलाप सम्पादन गराउँछ। संगठनको मूल लक्ष्य हासिल गर्नुपर्ने हुनाले अनुयायीहरूको विचार, भावना, सोच र दृष्टिकोणलाई बुझ्न सकेमा मात्र संगठनले सफलता प्राप्त गर्न सक्छ। नेता तथा व्यवस्थापकमा व्यक्तिगत लक्ष्य र स्वार्थलाई त्यागेर संगठन र संगठनात्मक लक्ष्यप्रति आफूलाई समर्पित गर्ने गुण हुनुपर्छ। नेता तथा नेतृत्वकर्तामा पर्याप्त बौद्धिक क्षमता, दूरदर्शिता र नैतिकता र मिलनसार मात्र भएर हुँदैन। आफ्ना अनुयायीहरूबाट विश्वास प्राप्त गर्नका साथै अनुकरणीय आचरण, विशेष क्षमता र दक्षताको प्रदर्शन पनि गर्न सक्नुपर्छ। आफ्ना मातहतका कर्मचारीहरूको मनोवैज्ञानिक पक्ष बुझ्दै कर्मचारीमाझ लोकप्रिय बन्न सक्नु पनि नेतामा हुनुपर्ने महत्वपूर्ण गुण हो। कुनै पनि संगठनको लक्ष्यमा संगठनसँग आवद्ध एवं सरोकारी सम्पूर्ण अनुयायी तथा कर्मचारीहरूको सामूहिक जोस, सामूहिक इमान्दारिता, सामूहिक मेहनत र सामूहिक सकारात्मक सोचले महत्वपूर्ण भूमिका खेलेको हुन्छ। नेताले सामूहिक हितको सिर्जना गर्दै आफ्नो व्यक्तिगत लक्ष्यलाई संगठनात्मक लक्ष्यसँग उचित तालमेल मिलाउन सक्नुपर्छ। सामाजिक प्रभावद्वारा अन्य व्यक्तिहरूको सहायतामा आफ्नो लक्ष्य प्राप्त गर्न सक्ने कला तथा प्रक्रिया नेतृत्व हो। एक जर्मन इतिहासकार तथा दार्शनिक ओस्वाल्ड स्पेङलरले आफ्नो पुस्तक म्यान एन्ड टेक्निकस्मा मानिसको स्वभाव दुई प्रकारका भएको उल्लेख गरेका छन्। एउटा काम गर्न र निर्देशन दिन समक्षम हुन्छ अर्को आज्ञा मान्न अर्थात् लाए अह्राएको काम गर्ने स्वभावका हुन्छन्। यो मानव जीवनको स्वाभाविक रूप हो। युग जति नै परिवर्तन हुँदै गए पनि मानिसको यो स्वभाव संसार रहेसम्म रहिरहन्छ भनी उल्लेख गरेको पाइन्छ। शासन गर्नु, निर्णय गर्नु, निर्देशन दिनु, आदेश दिनु र आफूले दिएबमोजिमको कार्यहरू मातहतका कर्मचारीहरू तथा अनुयायीहरूबाट सहजरूपमा सफलतापूर्वक सम्पन्न गराई संगठनको लक्ष्य हासिल गर्नु यो एउटा कठिन कला हो। अरू कलाहरू जस्तै यो पनि एउटा कला हो र सबै व्यक्तिहरूमा समानरूपमा पनि हुँदैन। कुनै पनि संघ, संगठनमा कार्यरत कर्मचारीहरूको स्वभाव र कार्यशैलीले मात्र असफल हुने होइन। अक्षम एवं अयोग्य नेता तथा व्यवस्थापकका कारण संगठनले असफलताको यात्रा तय गर्नुपर्ने हुन्छ। नेताले सधैं ठीक गर्छ भन्ने पनि हुँदैन। कहीँ कतै कुनै विषय तथा व्यक्तिगत इच्छाहरूबाट समेत निर्णायक तह प्रभावित भएको पनि हुनसक्छ। एक्लो नेता तथा व्यवस्थापकबाट मात्र संगठन प्रगति पथमा लम्कन्छ भन्ने पनि हुँदैन। मातहतका कर्मचारी तथा अनुयायीहरू एवं सहकर्मीहरूको इमान्दारपूर्ण साथ र लगाव महत्वपूर्ण हुन्छ। व्यवस्थापक आफूले चालेका पाइलाहरूले सधैं सही नतिजाहरू उपलव्ध हुन्छन् र हुन्छ भन्ने पनि रहँदैन। संगठनात्मक लक्ष्यहरू तथा क्रिया, प्रतिक्रियाहरू मातहतका संलग्न कर्मचारीहरूको मानप्रतिष्ठा र नैतिकतासँग पनि जोडिएका हुन्छन्। सम्पादित कार्यहरूबाट प्राप्त नतिजाउपर समीक्षा गर्दै सहकर्मी तथा अनुयायीहरूबाट प्राप्त सुझावको सम्मान गर्नुपर्छ। सही मार्गमा फर्कने साहस पनि एउटा कुशल व्यवस्थापकमा हुन जरुरी छ। जस्तैः हाल चर्चा परिचर्चामा रहेको सम्माननीय प्रधानन्यायाधीश चोलेन्द्र शमशेर जबराले न्यायाधीश हरिकृष्ण कार्कीसमेतबाट प्राप्त प्रतिवेदनलाई समयमै सुझबुझका साथ सम्बोधन गर्नुपथ्र्यो। त्यसरी कार्यान्वयनमा लगिदिएको भए उनको चरित्र र कार्यक्षमतालगायत समग्र न्यायपालिका माथिको गरिमामा यति ठूलो गम्भीर प्रश्न तेर्सिने थिएन। संगठनभित्रैका सदस्यहरू नेतृत्वकर्ताविरुद्ध उभिनुपर्ने अवस्था सायद आउँदैनथ्यो कि ! पदले नेतृत्वलाई परिपक्व बनाउने होइन, कुशल नेतृत्वले पद र जिम्मवारीलाई परिपक्व बनाउँछ। इच्छाशक्ति, बौद्धिकता, दूरदर्शिता, आत्मविश्वास अभिप्रेरित गर्न सक्ने क्षमता, जिम्मेवारी र उत्तरदायी भावना, इमानदारिता, आचरण तथा असल चरित्र एवं सकारात्मक सोच र त्यागलगायतका सम्मिश्रण हो, कुशल नेतृत्व। कुनै कुरा जान्नु मात्रै ठूलो कुरा होइन, त्यसलाई प्रयोगमा ल्याई उपलब्धिमूलक बनाउन सक्नु चुनौती हो।"
"धुवाँ न्यायालयमा, डढेलो नेताबाट","न्यायालय बिग्रियो होइन बिगार्यौं भन्नुपर्छ, राजनीतिक दलले यसको जिम्मेवार हामी हौं भन्नुपर्छ। केही हप्तादेखि निरन्तर पेचिलो बनिरहेको न्यायालयमाथिको विवादले सर्वथा समाचारको पहिलो विषय बन्ने गरेको राजनीतिलाई समेत पछि पारेको छ। सम्मानित सर्वोच्च अदालतका प्रधानन्यायाधीश चोलेन्द्रशमशेर जबरा एकपछि अर्को गम्भीर आरोपले घेरिँदै आए। विगतमा पनि म्यारिजलाई दिमागी खेल भनेर फैसला गरेको, सशस्त्र प्रहरीका पूर्वडीआईजी रञ्जन कोइरालालाई सजाय माफी मिनाहा गरेको, आफैं संलग्न भएर गरिएका संवैधानिक परिषद्का नियुक्तिका विषयमाथि परेको नालिसमा लामो समय प्रारम्भिक सुनुवाइ नै नगरेको जस्ता विषयमा उनीमाथि उष्ण कटाक्षेप हुने गरेकै थिए। परमादेशबाट प्रधानमन्त्री नियुक्त गर्ने निर्णय दिएलगत्तै सत्ता साझेदारीमा भागबन्डा खोजेको आक्षेप लाग्न थालेपछि परिस्थिति एकाएक बदलियो। विगतमा असंवैधानिक हिसाबले विघटन गरिएको प्रतिनिधिसभाको पुनर्स्थापना गराएर हाईहाई भएका श्रीमान् रातारात सबैबाट बाईबाईको भनिने अवस्थामा पुगे। निवृत्त जीवनमा खासै सामाजिक तथा सार्वजनिक सरोकारका टिप्पणी नगर्ने प्रचलन भएका पूर्वप्रधानन्यायाधीशहरू समेतले आफ्ना उत्तराधिकारीलाई राजीनामाका लागि सुझाउने अवस्था आयो। मानिस कसरी हिरोबाट ग्राफ डाउन भएर जिरोमा पुग्न सक्छ भन्ने ज्वलन्त उदाहरण बनेको देखियो। यद्यपि ती बहसपैरवी कति सत्यता अनि कति हल्लाहरूका मात्र आधारमा बनेका थिए भन्ने पूर्ण निक्र्योल हुन सायद समय लाग्ला। किनकि हाम्रो समाजमा सत्य र सल्लाहभन्दा यदाकदा हल्लाले बढी हकदारी जमाउने गर्छ। हल्लाको हकदारी यसरी समाचार र सामाजिक सञ्जालमा आएका सबै आरोपमा सत्यता अथवा प्रस्ट आधार रहेको भन्ने पनि हुँदैन। कतिपय सरोकारहरूमा नागरिकले कानुनी पक्षभन्दा पनि मनोवैज्ञानिक समानता र सहजताका आधारमा विचार निर्माण गर्छन्। के सही हो भन्नेभन्दा पनि आफूले के चाहन्छु भन्ने सोच (इमोसनल स्टेट अफ माइन्ड)का आधारमा आमधारणा बन्ने गर्छ। कवि भूपि शेरचनबाट २०२० को दशकमा लेखिएको कविता हल्लै हल्लाहरूको देशको उपमाले अहिलेको समाजलाई झन् बढी प्रतिविम्बित गरेको छ। असंवैधानिक हिसाबले विघटन गरिएको प्रतिनिधिसभाको पुनर्स्थापना गराएर हाईहाई भएका श्रीमान् रातारात सबैबाट बाईबाईको भनिने अवस्थामा पुगे। नागरिक बहस पनि यति भड्किलो बन्दैछ कि कोही कसैले एउटा राम्रो काम गर्नेबित्तिकै उसलाई देशको कार्यकारी नै बनाउनुपर्ने भनेर कोकोहोलो मच्चिन्छ। विगतमा पनि कुलमान घिसिङ, रवि लामिछाने, रमेश खरेल, डा गोविन्द केसीलगायत अरू केही पात्रका नाममा यस्ता अप्रासंगिक रत्यौली देखिन्थे। आफ्नो कार्यक्षेत्रमा राम्रो कार्यसम्पादन गर्नेबित्तिकै उसलाई राजनीतिमै ल्याउनुपर्छ र त्यहाँ पनि सफल नै हुन्छ भन्ने निश्चित हुँदैन। अनि जिम्मेवारीबाट अलिकति चुकेपछि सामान्य मानवीयतासमेत नराखी यसरी फेरि सघन सार्वजनिक बेइज्जती र अफवाह सम्प्रेषण गरिन्छ कि केवल ऊ एक्लैको कारण पूरै देश बर्बाद हुँदैछ। त्यस्ता बहसले विषयान्तरमार्फत परिस्थितिलाई असहजता उन्मुख बनाउँछन्। अहिलेको रस्साकस्सीमा पनि चुरो समस्या चाहिँ न्यायालय अनि केवल प्रधानन्यायाधीश नभएर राजनीति नै हो। जसले उनलाई डसे अनि हुर्मत लिए, तिनै व्यक्तिहरू नै चोलेन्द्र प्रवृत्ति अवतारका प्राथमिक जिम्मेवार हुन्। राजनीति मुख्य कारणआधुनिक नेपालका निर्माता पृथ्वीनारायण शाहबाट १९औं शताब्दीको सुरुमै सुझाइएको उपदेश घूस लिन्या र दिन्या दुवै राष्ट्रका शत्रु हुन् भन्ने मान्यता आज पर्यान्त सबैलाई उत्तिकै आत्मसात् छ। यदि श्रीमान्ले कुनै सौदाबाजी गरेका थिए भने उनीसँगै उनको अभीष्ट पूरा गरिदिने सरकार पनि उत्तिकै जिम्मेवार थियो। त्यसो भए राजीनामा प्रधानन्यायाधीशसँग मात्र माग्नुुपर्ने हो कि प्रधानमन्त्रीसँग पनि ? नैतिकता के चोलेन्द्रको मात्र एक्लो ठेक्का हो र ? यदि कुनै दबाब अथवा प्रभावमा पारेर पैसला गर्न लगाइएको थियो भने सायद उनलाई त्यस्तो अवस्थाको बारेमा सार्वजनिक रूपले अरूलाई करार गर्ने मौकासमेत यही हो, आफूसँगै अरूको कसुर पनि उजागर गर्नुपथ्र्यो। सतहमा देखिएको परिस्थितिलाई नै समस्या देख्ने अपरिपक्व विश्लेषण (फलेसी अफ रेडहियरिंग)बाट हामी धेरै ग्रसित छौं। टाउको दुख्यो भनेर चिकित्सककोमा जँचाउन जान्छौं। टाउको दुख्नु समस्या नभएर केवल लक्षणमात्र हो, खास कारण अरू नै हुन्छ जसलाई चिकित्सकले पत्ता लगाउँछ। आँखाको कमजोरी, माइग्रेन, वंशाणुगत अथवा अन्य केहीका कारण टाउको दुख्न सक्छ। त्यस्तै अहिलेको न्यायालयको अवस्था आफैंमा समस्या होइन, यो त लक्षण हो। लक्षण होइन कारणमाथि उपचार केन्द्रित गर्नुपर्छ। न्यायाधीशको राजनीतिक नियुक्ति यस्ता समस्याको प्रधान कारण हो। जबसम्म दलका नेता र उनीहरूका नजिकका वकिलहरू अदालतमा न्यायाधीशको आवरणमा केवल फैसलाधीश भएर जान्छन्, अदालत एक होइन अनेकन विकृतिको जञ्जिरमा फस्छ। न्यायाधीश नियुक्तिका वर्तमान अभ्यासलाई नै सांगोपांगो शल्यक्रिया गर्नुपर्छ। अन्यथा घुर्की लगाएर एक थान चोलेन्द्रलाई बिदाइ गरी न्यायालयको सुधार खोज्नु चाहिँ बाघलाई फकाईफुल्याई शाकाकारी बनाउँछु भन्नु जस्तैमात्र हो। अदालतभित्र नियुक्तिको गुन तिर्ने परम्परामा आपसी हितको खातिरदारी (क्विड प्रो को)ले पनि गलत प्रथालाई मलजल गर्दैछ। आफूलाई न्यायाधीशमा छिराउने प्रधानन्यायाधीशले सुझाएका वा रुचाएका मानिसलाई आफूले पनि प्रधानन्यायाधीश भएपछि न्यायाधीशमा लैजाने परम्परा नजानिँदो तरिकाले स्थापित बन्दैछ। यस्ता नियुक्ति र लाभको विनिमयका अभ्यासका कारण आधार अदालतबाट सेवा सुरु गरेका न्यायाधीश (क्याडर जजहरू) माथि गम्भीर अन्याय भएको छ। जिल्ला अदालतबाट अथवा न्याय सेवाबाट सेवा सुरु गरेर सर्वोच्चमा न्यायाधीश हुने कुरा आकाशको फल बन्दैछ। न्यायाधीश वृत्तमा कम परिपक्वता र व्यावसायिकता भएकाहरूको बाहुल्य बढ्दो छ। परिमाण, संगतिभन्दा विसंगति न्यायभन्दा अन्याय अदालतको परिचय बन्ने गर्छ। राजनीतिक दल र नेताको अपार अर्कमण्यता तथा असक्षमताले न्यायालय यो अवस्थामा पुगेको हो। कानुन बनाउँदा व्यापक छलफल, विज्ञहरूसँग सरसल्लाह गर्ने, कानुनका हरेक सम्भावित प्रयोगको विश्लेषण समेटेर कमेन्ट्री लेख्ने अभ्यास गरिँदैन। अनि हरेक पटक अनावश्यक विवाद गर्दै न्यायालयलाई गुहार्नेमा आत्मरति खोजिन्छ। कानुनको खास अन्तर्यचाहिँ के थियो, कस्ताकस्ता सम्भावनालाई मध्यनजर गरेर कानुन बनाइयो भन्ने त त्यस समय कानुन निर्माणमा संलग्नलाई थाहा हुन्छ। अदालतले अर्थ लगाउन सक्छ तर अन्तर्य बताउन सक्दैन। दलहरू तोकिएको परिधिभित्र काम नगर्ने, अनावश्यक बखेडाबाजी गर्ने अनि हरेक राजनीतिक प्रकृति र आसयका अभ्यासमा पनि अदालतको शरण परेपछि न्यायाधीशहरूको हैकमी स्वीकार्नुपर्छ। न्यायाधीशले चाहेर भएको होइन्, दलले मागेर ल्याएको अवस्था हो यो। स्टेफेन वेर्यरको पुस्तक द अथोरिटी अफ कोट एन्ड पेरिल अफ पोलिटिक्सले भन्छ कि राजनीतिको असक्षमताले गर्दा न्यायालयको हैकमवाद र दबदबा बढोत्तरी हुन्छ। उक्त बढोत्तरीले राजनीतिलाई झन् निष्प्रभावी र निरीह बनाँउछ। हामी यसैको यात्रामा छौं। शक्ति पृथकीकरणको सिद्घान्तलाई चक्मा दिँदै एउटै व्यक्तिलाई न्यायपालिका तथा कार्यपालिकाको समेत प्रमुख बनाउने पनि यिनै दलहरू हुन्। त्यस यता न्यायपालिकाका हरेक प्रमुखले मिलेसम्म कार्यपालिका प्रमुख पनि बन्ने बाटो बनाउन नखोजेका होलान् भन्ने के निश्चित छ र ? परिवर्तनको नाममा नेतृत्वको बर्खिलाप गर्ने पद्घतिसमेत शोभनीय होइन। उच्च राजनीतीकरणका कारण न्यायालय पनि पदीय सोपान तथा संस्थागत आचरणबाट धेरै बाहिर पुगिसकेछ। न त प्रक्रियाअनुसार जानु भन्नुको सट्टा व्यक्ति तोकेर प्रधानमन्त्री नियुक्त गर्नु भन्ने हिजोको अनावश्यक न्यायिक अग्रसरता (ज्युडिसियल एक्टिभिजम) सही थियो, न त हालसालैको न्यायाधीशबाट प्रधानन्यायाधीशले बोलाएको बैठक अस्वीकर एवं बेन्च असहयोग (ज्युडिसियल रिभोलुसन) नै सही छ। दुवै खराब र उतिवाद उन्मुख अभ्यास हुन्। तर पछिल्लो आचरण चाहिँ हिजो चोलेन्द्रले नै सिकाएका हुन्। बेन्च बहिष्कार उनले नै ल्याएका थिए। कुनै एक पूर्वप्रधानन्यायाधीशलाई सर्वोच्चबाट गलहत्याउन यस्तै हर्कतको सहारा लिँदै निकै ठूलो भूमिका खेलेका थिए। दुर्भाग्य, अरूको गाई खाने बाघले आज आफ्नै पनि खायो। त्यही कुरा अहिले चोलेन्द्रलाई अस्वीकार गर्ने न्यायाधीशलाई भोलि उनीहरूका उत्तराधिकारीले नर्गलान् भन्ने छैन। मान्छे बदल्ने नाममा संस्थागत आचरण र मर्यादा बिथोल्ने कुराले के संस्कार सिकाउँछ ? खासमा न्यायाधीश हुनुपूर्व राजनीतिमा आन्दोलन अनि जुलुस गरेका मानिसहरूको वर्चस्व भएपछि न्यायालयभित्र पनि जुलुस धर्ना अनि नाराबाजी नै हुन्छ। छत्रछाया त राजनीतिकै छ। चोलेन्द्र केवल एक लक्षण हुन्, कारण चाहिँ राजनीति र नेताहरू नै हुन्। उपचार न्यायालयको होइन, राजनीतिको गर्नुपर्छ। हरेक संस्थाको नेृतत्व गर्ने मानिस संस्थाप्रतिको समर्पण अनि अब्बल कार्ययोजनामा होइन, झोला बोक्ने र संस्थाको दोहन गरेर पार्टीलाई पाल्ने प्रतिज्ञा गराउनेहरूबाट छनोट गर्ने प्रचलन त स्वयं दलहरूले नै निम्त्याएका हुन्। त्यही भएर हामीकहाँ प्रधानन्यायाधीशबाट न्यायालय मात्र असुरक्षित भएको होइन, प्रधानमन्त्रीबाट संसद्, प्रहरीबाट कानुन, प्राध्यापकबाट विश्वविद्यालय, शीर्षनेताबाट पार्टी, चिकित्सकबाट अस्पताल, शिक्षकबाट विद्यालय, कर्मचारीबाट नागरिक सेवासमेतको चिरहरण भएको छ। चोलेन्द्र केवल एक मोहोरा बने, यस्तो अवस्था सबैतिर छ, जिम्मेवार चाहिँ राजनीतिक दलहरू नै हुन्। न्यायालय बिग्रियो होइन बिगार्यौं भन्नुपर्छ, राजनीतिक दलले यसको जिम्मेवार हामी हौं भन्नुपर्छ। नैतिकता भए श्रीमान्ले त थपक्क राजीनामा दिएर बाटो लाग्दा हुन्छ तर माफीचाहिँ दलहरूले माग्नुपर्छ। राजनीतिमा शुद्घीकरण नभएसम्म अन्य समस्या समाधान हुँदैनन्। धाराको टुटी सुनको जोडे पनि मुहान फोहोर भएपछि पानी फोहोर नै आउँछ। अहिलेको अवस्था यही हो। चोलेन्द्र केवल एक लक्षण हुन्, कारण चाहिँ राजनीति र नेताहरू नै हुन्। उपचार न्यायालयको होइन, राजनीतिको गर्नुपर्छ। धुवाँ चाहिँ न्यायालयबाट नै आएको हो तर डढेलो राजनीतिका कारण नेताहरूबाटै लगाइएको छ। पानी धुवाँमा होइन, आगोमा हाल्नुपर्छ। करारमा चाहिँ चोलेन्द्र परे पनि कसुर चाहिँ नेताहरूकै हो।"
"संघीयतामा पहिलो जनगणना आजदेखि, प्रकृतिदेखि संस्कृतिसम्मको गणना गरिँदै","काठमाडौं : देश संघीयतामा गएपछि राष्ट्रिय जनगणना पहिलो पटक बिहीबार सुरु हुँदै छ। घरघरमा आउने गणकले ८० वटा प्रश्नावली सोधेर विवरण भर्नेछन्। एक गणकलाई एउटा परिवारको प्रश्नावली भर्न औसतमा २० मिनेट लाग्ने अनुमान केन्द्रीय तथ्यांक विभागले गरेको छ। विभागले ४० हजार गणक र साढे ८ हजार सुपरिवेक्षक खटाएको छ। तथ्यांकको गुणस्तर सुनिश्चित गर्न कर्मचारीसमेत परिचालित छन्। संघदेखि तल्लो एकाइ वडासम्म जनगणना समन्वय समिति बनाइएका छन्। यसपटक मान्छे मात्रै होइन, प्रकृतिदेखि संस्कृतिसम्मकै विवरण लिइने विभागका निर्देशक ढुण्डीराज लामिछानेले बताए। यो जनगणनामा व्यक्तिगत र पारिवारिक विवरण मात्रै संकलन हुँदैन, निर्देशक लामिछानेले भने, आर्थिक, सामाजिक, भौगोलिक अवस्थादेखि प्राकृतिक साधनस्रोतका विवरण पनि संकलन हुनेछन्। मठमन्दिर, पाटीपौवा कति छन् भन्ने संकलन गरिनेछ। यो कार्य मंसिर ९ सम्म अर्थात् १५ दिनसम्म चल्नेछ। प्रश्नावली लामो भए पनि यसले तल्लो प्रशासनिक तह (वडा)सम्मको तथ्यांकको माग पूरा गर्ने अपेक्षा गरिएको महानिर्देशक नेबिनलाल श्रेष्ठले बताए। गणकहरू घरघर पुगेर प्रत्येक व्यक्तिको विस्तृत विवरण संकलन गर्नेछन्, महानिर्देशक श्रेष्ठले भने, जनगणनाको पहिलो चरण अर्थात् घर तथा घरपरिवार सूचीकरण कार्यमा सूचीकृत भएका तथा कुनै कारणले त्यस बेला छुटेकाहरूसमेत सबैको विवरण संकलन गरिनेछ। राजदूताबास, महावाणिज्य दूतावास र स्थायी नियोगहरूमा ईसेन्स विधि अपनाई वेबसाइट एप्लिकेसनबाट नेपाली कर्मचारी तथा आश्रित व्यक्तिको विवरण लिइने गणक र सुपरिवेक्षकले देशभरका ६ हजार ७ सय ४३ वडाबाट आधारभूत आर्थिक, सामाजिक, सेवा, सुविधा, पूर्वाधार र विपद् अवस्थाको जानकारी संकलन गरी सामुदायिक प्रश्नावली भर्ने महानिर्देशक श्रेष्ठको भनाइ छ। १२ कक्षा उत्तीर्ण युवालाई गणनाकर्ताका रूपमा खटाइएको महानिर्देशक श्रेष्ठले बताए। स्नातक तह उत्तीर्ण सुपरिवेक्षकलाई गणनाकर्ताको काममा सहयोग र सुपरिवेक्षण गर्न परिचालन गरिएको छ। निर्देशक लामिछानेका अनुसार विगतमा व्यक्तिगत र पारिवारिक विवरणसम्बन्धी मात्रै प्रश्नावली हुन्थ्यो। यसपटक सामुदायिक प्रश्नावली देशभरका ६ हजार ७ सय ४३ वडामा भरिनेछ। प्रत्येक वडाको आर्थिक, सामाजिक, भौतिक पूर्वाधारलगायत एकएक विवरण संकलन गरिनेछ। वडास्तरको आधारभूत सेवा, जातिगत, भाषागत अवस्था, मठमन्दिर, विकास संरचना, सामुदायिक भवन, पोखरी, ताल, कुवा, धारा, खोला नाला, प्राकृतिक स्रोत, विपदलगायत विषयको विवरण संकलन गरिने उनको भनाइ छ। वडाले दिएको सुविधा खानेपानी, विद्युत्को अवस्थाको विवरण पनि भरिनेछ, उनले भने, वडामा कुन भाषा बोल्ने कति छन्, कुन धर्म मान्ने कति छन्, कुन जाति कति छन् भन्ने विवरण पनि संकलन हुनेछ। उनका अनुसार वडास्तरबाटै विवरण संकलन गर्दा नीति योजना बनाउन सहज हुनेछ। मुलुक संघीय संरचनामा गएपछि वडास्तरसम्मको विवरण छैन। जसकारण योजना बनाउन समस्या हँुदै आएको छ। यो जनगणनाले यथार्थ विवरण संकलन गरेपछि योजना बनेर तल्लो तहको योजना बनाउन र विकासका काम अगाडि बढाउन सहज हुने उनले बताए। सामुदायिक प्रश्नावली विषय अन्य देशमा खासै नभएको त्रिभुुवन विश्वविद्यालयका जनसंख्या विभागका प्राडा योगेन्द्रबहादुर गुरुङले बताए। विगतको निरन्तरता मात्रै होइन, यो जनगणना निकै फरक छ, उनले भने, नयाँ संरचनाका कुरा मात्रै होइन, धेरै विषयमा नयाँ कुरा छ। सामुदायिक प्रश्नावली त विश्वकै नयाँ कुरा हो। उनका अनुसार पहिला जिल्ला स्तरमा मात्रै संरचना थियो अहिले, वडास्तरमा नै संरचना बनेका छन्। कर्मचारी मात्रै जनगणनामा खटिन्थे। अहिले जनप्रतिनिधि नै सहभागी हुनेछन्। विगतमा जिल्ला प्रशासन कार्यालयको नेतृत्वमा शिक्षकले जनगणना गर्थे। यसपटक पालिका नै परिचालित हुँदै छन्। वडाध्यक्षको नेतृत्वमा वडास्तरीय सहजीकरण समिति बनेका छन्। स्थानीय सरकार आफ्नो तथ्यांक संकलन गर्न आफै लागेको छ। जनप्रतिनिधि आफै विवरण संकलनमा खटिँदा उनीहरूमा अपनत्व हुने, विगतभन्दा सही तथ्यांक आउने विश्वास उनले व्यक्त गरे। बेरोजगार स्थानीय युवकलाई गणक बनाएर परिचालन गर्नु पनि नयाँ विषय रहेको उनको ठम्याइ छ। विगतमा शिक्षकलाई गणकका खटाइने गरेको थियो। उनले स्थानीय युवालाई परिचालन गर्दा उनीहरूले जागरका साथ काम गर्ने भएकाले राम्रो तथ्यांक आउने बताए। जनगणना सञ्चालन गर्न ७ प्रदेश कार्यालयसहित ८७ जिल्ला कार्यालय छन्। जसअन्तर्गत ३ सय ४९ स्थानीय कार्यालय छन्। ठूला र धेरै जनसंख्या भएका जिल्लामा एकभन्दा बढी कार्यालय राखिएको जनाइएको छ। काठमाडौंमा ५ र मोरङ, झापा, सुनसरी, ललितपुर, रुपन्देही र कैलालीमा २२ जिल्ला कार्यालय छन्। जनगणना सफल बनाउन केन्द्रदेखि वडातहसम्म विभिन्न जनगणना समन्वय तथा सहजीकरण समिति गठन गरिएको महानिर्देशक श्रेष्ठले बताए। संघमा राष्ट्रिय योजना आयोगका उपाध्यक्षको संयोजकत्वमा जनगणना निर्देशक समिति छ। प्रदेशमा प्रमुख सचिव, जिल्लामा प्रमुख जिल्ला अधिकारीको नेतृत्वमा समन्वय समिति छन्। पालिकामा प्रमुख प्रशासकीय अधिकृत, यस्तै स्थानीय तहमा प्रमुखका नेतृत्वमा समन्वय समिति र वडामा वडाध्यक्षको संयोजकत्वमा वडास्तरीय सहजीकरण समिति छन्। कोभिडका कारण जनगणनामा निर्धारित समय हुन सकेन। गत जेठ २५ देखि असार ८ सम्म हुनुपर्ने जनगणना कोरोना महामारीका कारण पछि धकेलिएको हो। केही समय यताउता हुँदा विवरण खासै फरक नपर्ने विभागका अधिकारी बताउँछन्। काठमाडौंमा क्यापी विधि काठमाडौं महानगरपालिकासमेत गरी यो जिल्लाका ६ नगरपालिकामा ट्याबलेटबाट जनगणना गरिने भएको छ। महानिर्देशक श्रेष्ठले डिजिटल पद्धतिमा आधारित क्यापि विधि प्रयोग गरी विवरण संकलन गरिने बताए। उनका अनुसार काठमाडौंबाहेक देशभरका अन्य स्थान कागजी प्रश्नावली प्रयोग गरिँदै छ। बिदेशस्थित नेपाली कूटनीतिक नियोगमा पहिलो पटक जनगणना गरिँदै छ। श्रेष्ठका अनुसार राजदूताबास, महावाणिज्य दूतावास र स्थायी नियोगहरूमा ईसेन्स विधि अपनाई वेबसाइट एप्लिकेसनबाट नेपाली कर्मचारी तथा आश्रित व्यक्तिको विवरण लिइनेछ। सबै किसिमको तयारी पूरा भइसक्यो। बिहानैदेखि देशभर घरघरमा गणक पुगेर विवरण संकलनमा जुट्नेछन्, उनले भने। उनले जनगणना हरेक हिसाबले अत्यन्त महत्वपूर्ण रहेकाले यसलाई सफल पार्न सबै पक्षको सहयोग अपरिहार्य रहेको बताए। जनगणना सफल पार्न सरकारको एकल प्रयासले मात्र सम्भव हुँदैन। नागरिकको अपनत्व र सहभागिता जरुरी छ, उनले भने। विभागले यसपटकको नारा मेरो गणना, मेरो सहभागिता तय गरेको छ। जनगणनामा संकलन हुने सम्पूर्ण व्यक्तिगत विवरण कानुन (तथ्यांक ऐन २०१५) बमोजिम गोप्य राखिने उनले बताए। भने, केवल सामूहिक रूपमा मात्र प्रकाशन गरिनेछ। जनगणनामा सहभागी हुनु कानुनबमोजिम अनिवार्य गरिएको छ। लिम्पियाधुराको गणना कसरी ? लिम्पियाधुरा, लिपुलेक कालापानी क्षेत्रमा अनुमानसहितको नतिजा प्रकाशन गरिने विभागले जनाएको छ। भारतद्वारा अतिक्रमित कुटी, गुन्जी र नाभी आवादी छन्। त्यहाँ २०१८ सालसम्म जनगणना भएको थियो। महानिर्देशक श्रेष्ठले अतिक्रममित क्षेत्रमा जनगणनाका लागि भारतसँग कूटनीतिक पहल भइरहेको बताए। लिपुलेक, लिम्पियाधुरा र कालापानीमा भारत सरकारले सहज रूपमा आवतजावत गर्न दिए भौतिक रूपमा उपस्थित भएर जनगणना गरिने उनले बताए। भने, कारणवश गर्न नसकेको अवस्था रह्यो भने त्यत्तिकै छोड्ने हुँदैन। उनका अनुसार अतिक्रमित क्षेत्रमा ७ देखि ८ सयसम्म जनसंख्या रहेको अनुमान छ। उनले भौतिक रूपमा उपस्थिति भएर गर्न नसकेमा प्रविधिको प्रयोग गरेर भए पनि विवरण संकलन गरी सार्वजनिक गरिने स्पष्ट पारे। अहिले प्रविधिको विकास साह्रै राम्रो भएको छ। स्याटेलाइटहरू प्रयोग गरिकन ती क्षेत्रहरूमा कति घर छ भन्ने त सजिलैसँग गणना गर्न सक्छौं, उनले भने, एउटा घरमा एभरेज परिवार कति बस्दो रहेछ भन्ने ती विवरण लिन पनि हामीलाई गाह्रो हुँदैन। यसरी त्यहाँको केही अनुमान हामी निकाल्न सक्छौं। पहिचान स्थापित हुने यो जनगणनासँगै विभिन्न जातजाति र भाषाभाषीको थप पहिचान स्थापित हुने विज्ञ बताउँछन्। नेपालमा जातजातिको समग्र अवस्थाबारे मानवशास्त्रीय अध्ययन नभएको जनसंख्याविद प्राडा गुरुङको भनाइ छ। तापनि यो जनगणनाले जातीय, भाषिक पहिचान स्थापित हुने विश्वास उनले प्रकट गरे। उनका अनुसार सन १९९१ को जनगणनाबाट जातजातिको विवरण संकलन हुन थालेको हो। त्यो बेला ९३ जातिको पहिचान भएको थियो। सन् २००१ को जनगणनामा १०१ र २०११ म १२५ जातीको पहिचान भएको थियो। उनले भाषा आयोगले १३६ जाति पुगेको बताएकाले यो जनगणनामा थपिने बताए। धेरै जातजाति अन्यमा राखिएको छ। तथ्यांक त सबैको छ तर कसैलाई कुन जातिमा कतै अन्यमा राखिएको छ, उनले भने, तर एक जना मात्रै भएको जातिको पनि तथ्यांक सरकारले राख्नुपर्छ। उनले नयाँ जाति, समुदाय, भाषा बढिरहेको बताए। पहिलो पटक मातृमृत्युदरको गणनानिर्देशक लामिछानेले महिलाको प्रजननदरदेखि मातृ मृत्यु दरसम्मको गणना गरिने बताए। मातृ मृत्युदरको गणना पहिलो पटक हुँदै छ, उनले भने, महिलाको विवाहको उमेर, प्रजनन दर, जन्मदर्ता, शैक्षिक विवरण, बसाईसराइ, आर्थिक क्रियाकलाप, पेसा, जोगारी, वित्तिय अवस्थाको विषयमा जनगणना हुनेछ। उनका अनुसार घरको स्वामित्व, खानेपानीको स्रोत, घरको सेवासुविधा इन्टरनेट, टिभी, वासिङ मेसिनलगायत विषयमा प्रश्न सोधिनेछ। यस्तै यसपटक पुर्खाको भाषा थपिएको छ। मातृ भाषा र दोस्रो भाषाको विषयमा मात्रै विगतमा विवरण संकलन हुँदै आएको थियो। ((०००सुरुआत राष्ट्रपतिबाटकेन्द्रीय तथ्यांक विभागले राष्ट्रपति विद्यादेवी भण्डारीबाट राष्ट्रिय जनगणना सुरु गर्ने भएको छ। बिहीबार साढे ९ बजे राष्ट्रपति भण्डारीको जनगणना गरिँदै छ। यस्तै बिहान ११ बजे प्रधानमन्त्री शेरबहादुर देउवाको जनगणना गरिनेछ। यो जनगणनासँगै नेपालको जनसंख्या ३ करोड ननाघ्ने देखिएको छ। विभागले असोज ३० देखि कात्तिक १८ गतेसम्म गरेको घरधुरी सूचीकरणले ३ करोड नपुग्ने प्रक्षेपण गरेको हो। नेपाल जनसंख्या ३ करोड नाघ्ने आकलन थियो महानिर्देशक नेबिनलाल श्रेष्ठले भने, तर घरधुरी सूचीकरणमा नपुग्ला जस्तो देखियो। २०६८ को जनगणनाले नेपालको संख्या २ करोड ६४ लाख ९४ हजार ५ सय ४ पुगेको देखाएको थियो। २०५८ मा यो संख्या २ करोड ३१ लाख ५१ हजार ४ सय २३ थियो। जनगणनाको परिणाम आउन ६ देखि ८ महिना लाग्ने विभागले जनाएको छ। प्रारम्भिक नतिजा भने ३ महिनामा आउने उनले बताए। जनगणनामा ४ अर्ब खर्च लाग्ने अनुमान छ।"
युगपुरुष फाल्गुनन्द अर्थात् समाज सुधारक,"महागुरु फाल्गुनन्द मौलिकता र नेपाली संस्कृति बचाउन लागि परेका थिए। मौलिकता बिर्सिएर पथभ्रस्ट हुनुहुँदैन भनेर सन्देश बाँडिरहे। छोरीचेलीको सोतरित (सुनौलीरूपौली) नखानू, नलिनू। सुत्केरी २२ दिनपछि चोख्याउनू। मृत्यु हुँदा नौ दिन बार्नू र १० दिनपछि शुद्ध हुनू। शुद्धाई (बर्खान्त) र देवकार्यमा जीवघात नगर्नू। बर्खान्तमा मासुको सट्टा फलफूल, नैवेद्य र अदुवा चढाउनू। अदौमा सुँगुर र कुखुरा अबउप्रान्त नखानू। इष्टमित्र, कुलकुटुम्ब आउँदा र भेटघाटमा मदमांस (जाँडरक्सी, मासु) प्रयोग नगर्नू। तत्कालीन समाजमा सही संस्कार प्रचलनमा ल्याएर व्यापक सुधार गर्न महागुरु फाल्गुनन्दले यी सात नियम बनाए। समाज सुधारका निम्ति १९८८ वैशाख २४ गते यो सत्य धर्म मुचुल्का तयार पारी लागू गर्न उनले भनेका थिए। खासगरि लिम्बू समाजको सुधारका लागि उनले यी सात बुँदा केन्द्रित गरेका हुन्। यो सत्य धर्म मुचुल्काको नीति अहिले विश्व समुदायले अनुशरण गर्न थालेको पाइन्छ। ८७ वर्षअघि जन्म, विवाह र मृत्यु संस्कारमा मासु र मदिरामा रोक लगाउने निर्णय त्यो पनि किराँत समुदायमा चानचुने विषय होइन। पाँचथरको लब्रेकुटीमा यी दुईको सेवनमा निषेध गर्ने सहमति सम्भव भएको थियो। फाल्गुनन्दले त्यस समयमा प्रत्येक गाउँमा पाठशाला र मन्दिर बनाउनुपर्नेमा जोड दिएका थिए। यसका लागि आवश्यक पर्ने शिक्षकको तलब, भत्ता चन्दा संकलन गरेर पनि दिनुपर्ने उपाय उनले सिकाएका थिए। मन्दिर निर्माणदेखि सञ्चालन र व्यवस्थापनका लागि आवश्यक धूपबाती, अक्षता र आवश्यक सामग्रीका लागि लेखपढ गर्न सिकाउनुपर्छ भनेर उनी लागेका थिए। कुनै पनि सम्भावना र त्यसका लागि चाहिने चिजसमेतको उपाय जरैदेखि खोजेर जनमानसमा पुर्याउने युगपुरुष हुन्, फाल्गुनन्द। तत्कालीन समाजको स्वअध्ययन गरी सुधारका लागि दिएका मार्गदर्शन अहिले सामान्य लाग्न सक्छन् तर त्यो बेला यी क्रान्तिकारी विचार र निर्देशन हुन्। सत्यधर्मको नीतिलाई केही प्रकृतिपूजक लिम्बू जातिले भने फाल्गुनन्दका विचारलाई पछ्याउन थाले। सबै देवीदेवता, डाँडापर्वत, खोलानाला, सिमेभूमे आदि स्थानमा मासुमंसको साटो चोखोनितो गरी फलफूल, नैवेद्य आदि चढाएर पूजाअर्चना गर्न थालियो। सादा जीवन र उच्च विचार फाल्गुनन्दको जीवनको प्रतिमूर्ति थियो। धार्मिक र नैतिक बन्(नुपर्छ भन्ने सन्देश उनका बोली र व्यवहारले दिन्थे। अनुयायीलाई सन्तानसमान ठान्थे र सोहीअनुसार व्यवहार गर्थे। अनुयायीलाई सत्य बोल्न, सही काम मात्र गर्न, चोरीडकैती नगर्न, पशुपक्षी आदि कुनै पनि जीवनको हत्या नगर्न सुझाउँथे। उनको धर्मको मुख्य लक्ष्य भनेकै स्वर्ग (चोःलुङ) पुग्नु हो। पूर्वमा पर्ने कुम्भकर्ण हिमाललाई उनले किँराती लिम्बूको स्वर्ग हो भनी पहिचान दिलाउने काम उनले गरे। उक्त हिमालको फेदमा धर्मशाला पाटी बनाएर आफ्नो अभियानको आधारशिला स्थापना गरे। २०६८ सालको जनगणनाअनुसार किराँत धर्मावलम्बीको संख्या ८ लाख ७ हजार एक सय ६९ छ। लिम्बू, राई, याक्खा र सुनुवार जातिले आफूहरूलाई किराँत धर्मावलम्बी मान्दछन्। किराँत धर्मका महागुरु मानिन्छन्, फाल्गुनन्द। तत्कालीन समाजमा सामाजिक विकृति र कुरीतिहरू हटाउनु भनेको बारुलाको चाकामा पुल्ठो झोस्नुसरह थियो। किराँती वेद मुन्धुमका व्याख्याता फाल्गुनन्दले त्यसबेला समाज सुधारका लागि एक्लो बृहस्पती बन्न तयार हुनुले के कति चुनौती सामना गरे भनेर सहजै अनुमान लगाउन सकिन्छ। फाल्गुनन्द बाल्यावस्थादेखि नै अनौठो स्वभाव र विचित्र किसिमका थिए। इलामको माङ्सेबुङ गाउँपालिका २ इभाङस्थित चुम्चिनाम्बामा १९४२ कात्तिक २५ गते उनको जन्म भएको थियो। उनको २००५ सालमा निधन भएको थियो। जीवनको अन्तिम घडीसम्म पनि उनले समाज सुधार गर्न किराँत धर्मको संरक्षण र उत्थानमा जुटिरहे। सो क्रममा संस्कार, संस्कृति, भाषा, लिपि जोगाउन र फैलाउनका लागि अनवरत गाउँगाउँमा घरदैलो गरिरहे। तत्कालीन राणा शासनको समयमा उनलाई देशद्रोहीको अभियोग पनि लाग्यो। मौलिकता र नेपाली संस्कृति बचाउन लागिपरे। मौलिकता बिर्सिएर पथभ्रस्ट हुनुहुँदैन भनेर सन्देश बाँडिरहे। उनको योगदानको उच्च मूल्यांकन गर्दै सरकारले किराँत धर्मावलम्बीका लागि सरकारी विदा दिएको छ। केपी ओली प्रधानमन्त्री हुँदा २०७२ सालमा यो निर्णय भएको हो। महागुरु फाल्गुनन्दलाई २०६६ मंसिर १६ गते सरकारले राष्ट्रिय विभूति घोषणा गरेको थियो। नेपाल सरकारले २०५० सालमा उनै फाल्गुनन्दको नाममा १५ रुपैयाँको हुलाक टिकट प्रकाशन गरेको थियो। १३४औं जन्मजयन्तीका अवसरमा पाँचथरको फिदिममा उनको विशाल सालिक बनाइएको छ। मलाई चिनिस् कि चिनिनस् ?, दिव्य पुरुषले सोध्छन्। बालक भन्छन्, चिनिनँ। दिव्य पुरुष र बालक फाल्गुनन्दबीच संवाद यसरी अघि बढ्छ। अघिल्लो जन्मको कुरा बिर्सिस् ?, बिर्सें, थाहा छैन।, अघिल्लो जन्मका धर्मकर्म सबै बिर्सिइस् ?, बिर्सें, थाहा छैन। अघिल्लो जन्ममा लिएको भाषा, लिपि, धर्म, संस्कार, संस्कृति, शिक्षा सबै बिर्सिस् ? अहँ, केही थाहा छैन। राम्ररी सम्झी, सबै थाहा पाउँछन्। अहँ, थाहा पाइनँ। मासु बोकेर यो खोला (माइखोला)मा किन पसेको ? त्यो खानु हुँदैन भन्ने बिर्सिस् ? ऊ युमामाङसँग माफी माग। बस् यसरी दिव्यपुरुष फाल्गुनन्दबाट अलप भएका थिए भन्ने किंवदन्ती छ। त्यसपछि ती बालक फाल्गुनन्दले खोलातिर फर्किएर माफी मागेका थिए, जसले गर्दा उनको शरीर हल्का भएको थियो। शरीरमा आएको कम्प र पीडा हराएको थियो भने मन हलुको, आनन्द र शान्त भएको थियो भनिन्छ। यसरी चार दिनसम्म होसचेत नभई ढलेका बालकलाई साँझपख जंगलबाट आएका ती दिव्यपुरुषले बोलाएको प्रसंग छ। शक्तिका कारण उनी उठेर सँगै गएको र दिव्यपुरुषले माइखोला पुर्याएर नुहाउन लगाई चोखोनितो गराएको पनि सन्दर्भ पाइन्छ।पाँच छ वर्षको उमेरमा बुबाले टाढाको मेलामा पठाएको बेला उनी बिरामी भएर मूर्छा परेका थिए। साता लामो बिरामीपछि चेत खुल्दा अन्तरआत्माले अराएको थियो रे, आजन्म मासु र मदिरा नखानु भनेर। सोही समयमा धामीझाँक्रीले उनलाई फलामको चुरा लगाइदिए। र, निको पनि भएछ। गाउँघरमा जिस्किएर र होच्याएर एकपछि अर्कोले भन्दै गएपछि अन्ततः उनको नामै फलामसिंह भएछ। खासमा उनी गरिब परिवारमा जन्मिएका थिए। धेरै अपहेलित भए उनी। माया नपाएपछि उनी कसैसँग नमिल्ने स्वभावका बने। बुबाआमा बितेपछि दाजुभाउजुसँग बस्दा पनि हेला भएका सन्दर्भ छन्। उनले कुखुरा पालेर बेचे, दार्जिलिङतिर गएर सुन्तला बेचे। दाजु लाहुरे भएकाले दार्जिलिङतिरै बोलाए र केही समयपछि लाहुरमै भर्ती गराए फाल्गुनन्दलाई। चार वर्ष भारतमा काम गरेपछि सोही सिलसिलामा उनी बर्मा पुगे। महागुरु फाल्गुनन्दलाई २०६६ मंसिर १६ गते सरकारले राष्ट्रिय विभूति घोषणा गरेको थियो। फाल्गुनन्द समूहमै काम गरे पनि एक्लै पकाएर खाने गर्थे। तान्त्रिक, तपस्वी आदि नामले चिनिन थालेछन्। रंगुन नदीकिनारमा वनभोज भइरहँदा साथीभाइले यसले ढाँटेको कि ढोंग हो ? भनेर परीक्षा लिएछन्। एक कमाण्डरले जंगलमा पुगेर काठको मुढा खोज्न लगाए। त्यही क्रममा मासु चलाएको पन्युले खाना चलाइदिएछन्। सबैै बसेर खाए, एक गाँस मात्र के हालेका थिए, खाना फालेर बर्माको रंगुन नदीमा हाम्फालेछन्। सैनिक कालमै भएको उक्त घटना अत्यासलाग्दो भयो। सरकारले गोताखोरलाई खोज्न पठायो। दिनभर भेटिएनन्। खुवाउनेलाई ठूलो पछुतो भयो। माया मारेको अवस्थामा पनि खोजिरहँदा केही पर माछा देखियो। माछाको ढाडमा अर्धमुच्र्छित अवस्थामा देखेपछि नदीकिनारमा ल्याइयो। सैनिक जवानहरू छक्क परे। माछा अलप भयो। उपचारपछि फाल्गुनन्द ब्युँतिए। त्यसपछि त फाल्गुनन्दलाई सबैले हेर्ने दृष्टिकोण नै बदलियो। दैवी शक्ति रहेछ भनेर सबैले मानेछन्। त्यसपछि उनी नेपाल फर्किए। छुट्टिमा आएका उनी उता फर्किएनन्। त्यसपछि अर्ती, उपदेश र बुद्धि बाँड्दै हिँड्न थाले। उनले धेरै वर्ष तपस्या गरेपछि सिद्धि प्राप्त भएको अर्थात् सिद्धपुरुष बनेको पाइन्छ। भविष्यवाणी गर्ने र डाँडोको थुम्कोमा पानी उमार्नेजस्ता काम उनीबाट हुन थाले। कहिले नरोकिने पहिरोले बारम्बार दुःख दिएपछि गाउँलेको आग्रहमा पाँचथरको चोकमागुमा उनले पूजा लगाएपछि हालसम्म पहिरो गएको छैन भनिन्छ। अनुष्ठान गरेर लब्रेकुटी र सिलौटी डाँडा लगायत ठाउँमा उनले त्रिशूलले पानी उमारेको घटना यथार्थ सबैसामु छ। फाल्गुनन्द त्यसबेला पाँचथरकै लब्रेकुटीमा आश्रमस्थल बनाएर बसेको पाइन्छ। चोकमागुमा एक तान्त्रिक तिर्ने लामाले फाल्गुलाई तन्त्रद्धारा वशमा पार्छु भनेछन्। लब्रेकुटीमा आश्रम बनाएर बसेकाले यो यो व्यक्तिले मप्रति कुदृष्टि राख्दैछ आइलागे उसप्रति फर्किएर लाग्नेछ भनेर चेलालाई भनेछन्। घाम लागिरहँदा अचानक आकाश मडारिएर असिनापानीका साथमा हावाहुन्डरी बर्सिन थालेछ। तन्त्रका बलले तान्त्रिक तिर्नेले चट्याङ पार्न खोजेको बुझेपछि फाल्गुनन्दले झर्केथाल थापेर उतै फर्काएछन्। लब्रेकुटीबाट चोकमागु आधा किलोमिटर वरपर छ। फर्काएपछि आधा फुटेको झर्केथाल अझै लब्रेकुटीमा देख्न सकिन्छ। लामा चट्याङ लागेर ढले। उनको चिहानलाई अझै सोही ठाउँमा सुरक्षित राखिएको छ।"
गोरखामा १५ किलो चरेससहित एक महिला पक्राउ,गोरखा : गोरखामा लागु औषध चरेससहित एक महिला पक्राउ परेकी छन्। अजीरकोट गाउँपालिका ५ चनौटेबाट १५ किलो दुईसय ग्राम चरेससहित एक महिलालाई पक्राउ गरिएको प्रहरीले जनाएको छ। ठूलो परिमाणमा अवैध लागूऔषध चरेशसहित धार्चे गाउँपालिका ४ लाप्राककी ४३ वर्षीया कोपिला गुरुङलाई पक्राउ गरेको डिएसपी प्रकाश दाहालले जानकारी दिए। बुधबार राती १:३० बजे बारपाकबाट गोरखातर्फ आउँदै गरेको बा २० च ९३३२ नम्बरको जीपमा चेकजाँच गर्दा महिलाले पहेँलो रङको बोराभित्र पोलिथिन प्लास्टिकको झोलामा लुकाइछिपाइ ल्याइएका सो परिमाणको चरेश फेला परेको डिएसपी दाहालले दिए। उनीविरुद्ध लागु औषध चरेस शीर्षकमा बिहीबार मुद्धा दर्ता गरी सात दिनको म्याद थप गरेको डिएसपी दाहालले बताए। गाडीमा सवार अन्य तीनजनाको भने प्रत्यक्ष संलग्नता नदेखिएकाले तारेखमा रिहा गरिएको प्रहरीले जनाएको छ। सो सम्बन्धमा थप अनुसन्धान गरिरहेको प्रहरीले जनाएको छ।
फेवाताल किनारमा मनाइयो छठ (तस्बिसहित),पोखरा : पोखराको फेवाताल किनारमा बुधबार साँझ अस्ताउँदो र बिहीबार बिहान उदाउँदो सूर्यलाई अर्घ दिएर छठ पर्व मनाइएको छ । पोखराको केदारेश्वर मन्दिर नजिकै फेवा किनारमा २०६८ सालदेखि निरन्तररुपमा छठ पर्व मनाउन थालिएको हो । कात्तिक शुक्ल षष्ठी तिथीका दिन धुमधामका साथ छठ पर्व मनाइन्छ । कोरोना संक्रमणका कारण गत वर्ष छठ पर्व सामूहिकरुपमा मनाउन रोकिएको थियो । फेवाताल किनारमा नेपाली र भारतीय गरी करिब ६ सय जना भक्तजनले छठी माताको पूजा गरेको छठ पर्व पूजा समितिका संयोजक विश्राम कुश्वाहाले बताए । पछिल्लो समयमा पोखरेली पनि छठ पर्व मनाउँदै आएका छन्।
"९५ जना डीएसपीको सरुवा, को कहाँ ? (सूचिसहित)",काठमाडौं : प्रहरी प्रधान कार्यालयले ९५ जना प्रहरी नायव उपरीक्षक (डीएसपी) को सरुवा गरेको छ। प्रहरी प्रधानकार्यालयले बिहीबार ९५ जना डीएसपीको सरुवा निकालेको हो। यस्तो छ सूचि : हे।
१४७ दिनमा जन्मिएको शिशुको नाम गिनिज बुकमा रेकर्ड,"अलाबामा : सामान्यतया गर्भाधारण भएको ९ महिना अर्थात् ४० हप्तामा शिशु जन्मिन्छन् । तर, दक्षिणपूर्वी राज्य अलाबामा एक शिशुले निकै कम समयावधिमै जन्म लिएका छन् । ती शिशु २१ हप्ता अर्थात् १४७ दिनमा जन्मिएका हुन्। निकै कम समयमा जन्मिएका ती शिशुले संसारकै कम समयमा जन्मिने शिशुको रुपमा प्रमाणपत्र पाएका छन् । कर्टिस मिन्स नाम दिइएका ती शिशु सन् २०२० जुलाई ४ मा जन्मिएका हुन् । जन्मिदा उनको तौल जम्मा ४२० ग्राम थियो । हाल जन्मेको १६ महिना पुगेका कर्टिस संसारकै कम समयमा जन्मिने शिशु भएको गिनिज वल्र्ड रेकर्डले पुष्टि गरेको छ । करिब १९ हप्ताअघि नै ती शिशुले आमा माइकल बटलरको गर्भबाट जन्म लिएका हुन् । बटलरले जुम्ल्याहा शिशु जन्म दिएपनि कर्टिससँगै जन्मिएका किस्याको भने जन्मिने वित्तिकै मृत्यु भएको थियो । सो समयमा कर्टिसको बाच्ने सम्भावना जम्मा १ प्रतिशत मात्र रहेको चिकित्सकले बताएका थिए । जन्मिएपछि भेन्टिलेटरमा राखिएका कर्टिसलाई तीन महिनापछि अस्पतालले डिस्चार्ज गरेको थियो ।"
दस महाविद्याको पूजा र परिक्रमा सम्पन्न,"भक्तपुर : भक्तपुर नगरभित्र रहेका दस महाविद्याको बुधबार पूजा र परिक्रमा गरिएको छ । तन्त्र चर्चाको आयोजनामा श्रीयन्त्रकार भक्तपुर नगरमा दस महाविद्याको तान्त्रिक विधिबाट पूजा गरिएको थियो। काठमाडौं तलेजु भवानीका पुजारी उद्धव कर्माचार्य, पाटन तलेजु भवानीका पुजारी निरण ज्वालानन्द राजोपाध्याय र भक्तपुर तलेजु भवानीका पुजारी प्रज्ञेश राजोपाध्याय र गजानन्द राजोपाध्यायले भक्तपुरस्थित काशी विश्वनाथ मन्दिरमा दस महाविद्याको संकल्प पूजा गरेका थिए । तन्त्र चर्चाका अध्यक्ष सन्दिप सापकोटाका अनुसार श्री काली, श्री भैरव, श्री तारा, श्री सिद्धिलक्ष्मी, श्री धुमावती, श्री बगलामुखी, श्री मातंगी, श्री भुवनेश्वरी, छिन्नमस्ता र त्रिपुरासुन्दरीको पूजा र परिक्रमा गरिएको हो । पूजामा नेपाल प्रज्ञा प्रतिष्ठानका उपकूलपति जगमान गुरुङ, संस्कृतिविद् तेजेश्वरबाबु ग्वंग, संस्कृति अध्येता ओम धौभडेललगायतको सहभागिता थियो । पूजा र परिक्रममामा विभिन्न संघसंस्थाका प्रतिनिधि र साधक गरी ८४ जनाको सहभागिता थियो ।"
निर्मला र नकुन्नीको घटना अनुसन्धान नाटकीय र फितलो,"काठमाडौं : सरकारले माग पूरा गर्ने भनेपछि अधिकारकर्मी रुबी खानसहित ११ जना घर फर्किएका थिए। नकुन्नी धोबी र निर्मला कुर्मीको न्यायको लागि उनीहरू नेपालगञ्जबाट २० दिन पैदल हिंडेर माइती घरमा आन्दोलनमा उत्रिएका थिए। गृहमन्त्रालयका सहसचिव तथा प्रवक्ता फणिन्द्रमणि पोखरेलले सात दिनभित्र घटनाको बारेमा छानविन गरी प्रतिवेदन पेश गर्ने भनेपछि आन्दोलनकारीको मुहारमा खुशी देखिएको थियो। तर जिल्ला प्रहरी कार्यालयले घटनालाई नाटकीय र फितलो तरिकाले अनुसन्धान गरेको रुबी खानले बताएकी छन्। बेपत्ता भएकी निर्मला कुर्मीको अनुसन्धानमा झुटो प्रमाण पेश गरिरहेको रुबी बताउँछिन्। निर्मलाको अपहरण तथा शरीर बन्धक बनाउने मुख्य व्यक्ति नै पूर्वसभासद बादशाह कुर्मी नै रहेको आन्दोलनकारीको बयान छ। प्रहरीले जाहेरीमा उल्लेख गरेका ६ जनालाई मात्रै पक्राउ गरेका छन्। प्रहरीले ८० वर्षीय कुबर बब्बन सिंहलाई अदालतले उमेर हदम्यादका कारण साधारण तारिखमा पक्राउ गरेनन्। बादशाहलाई हाजिरी जमानतको कारण देखाउँदै प्रहरीले छाडेका छन्। छानबिन समितिले प्रतिवेदन बुझाएपछि त्यसकै आधारमा बाँके प्रहरीले अनुसन्धान सुरु गरेको थियो। बादशाहलाई सरकारी वकिल कार्यालयले बयान लिइरहेको र उनलाई बाहिरबाटै अनुसन्धान गरिरहेको जिल्ला प्रहरी कार्यालय प्रवक्ता तथा सुचना अधिकारी मधुसुदन न्यौपानेले जानकारी दिए। न्यौपानेका अनुसार एक महिनाअघि नै भारतको जगन्नाथपुरका अर्जुन कुर्मीले २०६८ सालमा निर्मलालाई विवाह गरेका थिए। विवाह गरेको एक वर्ष नबित्दै निर्मला र अर्जुनलाई जग्गाको लागि भनेर निजामुधीनले नेपाल बोलाएका थिए। यसै क्रममा निर्मलाको जग्गा हडेपेको न्यौपानेले बताए। रुबीको जाहेरीमा भने निजामुधीनको नाम उल्लेख नभएको र अर्जुनको बयानमा भने उल्लेख भएको न्यौपानेले जानकारी दिए। न्यौपानेले भने, जसले गल्ती गरेको छ उसको नाम चाहीँ जाहेरीमा छैन। निर्मला भनेर नचिन्नेको चाहीँ नाम उल्लेख छ। अनुसन्धानको क्रममा प्रहरीले २ जना महिला र ४ पुरुषलाई पक्राउ गरेको छ। अनुसन्धान अघि बढिरहेको र निजामुधीनलाई पनि छिट्टै पक्राउ गरिने उनले बताए। सरकारी कार्यालयले पठाएको भएर नै निर्मला र नकुन्नीको मुद्दा दर्ता भएको उनले बताए। त्यस्तै नकुन्नी धोबीको पनि हत्या नभइ आत्महत्या नै रहेको न्यौपाने बताँउछन्। डाक्टरको पोष्टमार्टम रिपोर्टले पनि नकुन्नीको झुण्डिएर नै आत्महत्या गरेको जनाएको छ। नकुन्नीले मृत्यु अघि प्रहरी कार्यालयलाई पनि श्रीमानले घरेलु हिंसा गरेको भन्दै उजुरी दिएको भएर नै अहिले श्रीमानलाई आत्महत्या दुरुत्सानको मुद्दामा पक्राउ गरिएको उनले बताए। पीडित पक्षको जाहेरीमा भने कर्तव्य ज्यान भनेर मुद्दा दर्ता गर्नुपर्ने बताइएको थियो। तर यस घटनालाई कर्तव्य ज्यान नभइ आत्महत्या दुरुत्सान नै भनेर अनुसन्धान अघि बढाइएको न्यौपानेले बताए। २०६८ सालमा कृष्णचन्द्र घिमिरे जिल्ला प्रमुख हुँदा निर्मलाको भारतमा कोहीसँग विवाह नभएको र कोहीसँग सम्बन्ध नभएको भनेर निर्णय गरेको हालका प्रमुख सुर्यबहादुर खत्रीले जानकारी दिए। तर एक महिनाअघि मात्रै निर्मलाको श्रीमान रहेको भन्दै विवाहको फोटोसहित अर्जुनले बयान कागज गरेर गएको खत्रीले बताए। खत्रीले भने, मेरो श्रीमती निर्मलाको हत्या नभइ कालगतिले मरेको हो भनेर बयान दिएपछि त्यो भन्दा ठूलो प्रमाण के हुन्छ र ? अर्जुनले नै प्रहरीमा बयान दिँदै विवाहको फोटोसहित मृत्युदर्ताको प्रमाण दिएर गएको खत्रीले बताए। फितलो र सामान्य तरिकाले घटनाको अनुसन्धान गरिरहेको रुबीको दाबी छ। रुबीले भनिन्, यस्तै तरिकाले अनुसन्धान गर्ने हो भने दोषीलाई कारबाही नहुने र फेरि हामी आन्दोलनमा उत्रिने छौं। निर्मला कुर्मीको घटनाको आरोपितहरूले तयार पारेका डकुमेन्टहरू प्रहरीले सार्वजनिक गरेको रुबीको आरोप छ। सबै नाटकीय रुपमा देखाइरहेका छन्। जुन किसिमले निर्मला कुर्मीको हत्यालाई मजाक बनाइरहेका छन्। यो बडा दुखको कुरा हो। अहिलेसम्म हामीले आवाज उठाइरहेका थियौं । त्यो बेला प्रहरीले कुनै डकुमेन्ट निकालेका थिएनन्', उनले भनिन्, 'केही कागजपत्र छैन, अनुसन्धान गर्दै छौं भनेर पन्छिन खोजेका थिए। जब आन्दोलन सुरु भयो तब अभियुक्तलाई छोडियो। त्यही बेला उनीहरूले आफ्नो पक्षमा डकुमेन्टहरू तयार पारे। त्यसपछि यसलाई नै प्रहरीले प्रमाण भनेर देखाइरहनु भएको छ। प्रहरीको प्रतिवेदन चित्त बुझ्दो नभएको रुबीले अन्नपूर्णलाई बताइन्। २४ घण्टाभित्र प्रहरीले सही तरिकाले अनुसन्धान नगरे र बादशाहलाई पक्राउ नगरे पुनः आन्दोलनमा आउने तयारी रहेको उनले जानकारी दिइन्। त्यस्तै नकुन्नी धोबीको मृत्यु प्रकरणसम्बन्धी अनुसन्धान पनि प्रहरीले फितलो नै गरेको रुबीले बताइन्। प्रहरीले नकुन्नीको मृत्यु प्रकरणको आरोपमा उनका श्रीमान र जेठाजुलाई मात्रै पक्राउ गरेको छ। ५ जनाको जाहेरी दिएकोमा प्रहरीले ३ जनाको नाम हटाउन पिडित पक्षलाई भनिएको रुबीले जानकारी दिइन्। आन्दोलनकारीहरूको अनुसार भने पाँच जना नै घटनाको आरोपित रहेको र ती सबैलाई कारबाही गर्नुपर्ने छ। जग्गा र सन्तान नभएकै कारण निर्मला र नकुन्नीको मृत्यु रुबी खानको टोली जिल्ला प्रशासन कार्यालय अगाडि १९ दिन धर्ना बस्दा पनि मागको सुनुवाइ नभएपछि राजधानी आउन बाध्य भएका थिए। नकुन्नी धोबीको आत्महत्या नभइ परिवारबाट हत्या भएको आन्दोलनकारीको दाबी छ। आन्दोलनमा आएकी महिला अधिकार मञ्चकी सदस्य सकिना तेली नकुन्नी एक घरेलु हिंसा पीडित भएको बताउँछिन्। दाइजो नदिएको कारण र सन्तान नभएको कारण नकुन्नीलाई परिवारले यातना दिएर हत्या गरेको सकिनाको दाबी छ। असार ७ गते नै महिला अधिकार मञ्चमा आएर नकुन्नीले आफूमाथि परिवारले यातना दिइ कुटपिट समेत गरेको भनेर निलडामसहित निवेदन दिएकी थिइन्। नकुन्नीको कहिले पनि सन्तान नहुने भनेपछि उनले पहिलो श्रीमानसँग सहमतिमा नै सम्बन्ध विच्छेद गरेकी थिइन्। त्यसपछि उनी माइती घरमा नै बसिराख्दा नै रामकुमार धोबीले हात माग्न आएका थिए। नकुन्नीको सन्तान हुँदैन भन्ने कुरा थाहा पाएर पनि रामकुमारले आफूलाई सन्तान नभइ बिहानबेलुका रोटी पकाएर हेरचाह गर्ने र जीवनसाथी चाहिएको बताएका थिए। त्यसपछि नकुन्नीले पनि सहमतिमा नै विवाह गरिन्। नकुन्नी रामकुमारको तेस्री श्रीमती हुन्। विवाह गरेको केही वर्ष उनीहरूबीच राम्रै भयो। तर सातवर्ष पछि उनलाई दाइजो नदिएको भन्दै सन्तान समेत नभएको भनेर गालीगलैज मात्रै नभएर कुटपिट समेत गरेको सकिना बताउँछिन्। विष, डोरी लिएर रामकुमारले नकुन्नीलाई मर्न भनेर बारम्बार भन्दै आएको नकुन्नीले मर्नु अघि मञ्चमा जानकारी गराएकी थिइन्। निवेदन दिएको केही हप्तापछि महिला अधिकार मञ्चमा नकुन्नीको फोन आयो। सकिनाले नै फोन उठाएकी थिइन् त्यो दिन। सकिना भन्छिन्, असार २२ गतेको दिन नकुन्नीले दिदी घरबाट श्रीमानको फोन आएको छ। खुशी हुँदै घर आऊ भन्नुभएको छ। म त अब घर जान्छु भनेपछि हामीले पनि राम्रोसँग जानु घर केही भयो भने फोन गर्नु भन्यौं। नकुन्नीको घर जाने बाटो मञ्चको सचिवालयतिर नै थियो। घर जाने क्रममा हामीले उहाँलाई सम्झाएर केही परे सम्पर्क गर्नु भनेका थियौं। त्यसपछि उहाँ घर जानुभयो। साउन ६७ गते जिल्ला प्रहरी कार्यालयमा निवेदन दिएपछि तपाईंको श्रीमानलाई छलफलको लागि बोलाउने भनेर उनी घर गएकी सकिनाले बताइन्। माइतीले मोटरसाइकल दाइजो नदिएको भन्दै नकुन्नीलाई श्रीमान्ले कुटपिट गर्दै आएको सकिनाले बताइन्। तर नकुन्नीले भने आफूलाई श्रीमानले जति भने पनि नमर्ने बताउँदै आएको सकिना बताउँछिन्। साउन ५ गते राती नकुन्नीको कानबाट रगत बगिरहेको, नाक, मुखबाट रगत बगेको, शरीरमा चितोरेकोसँगै झुन्डिएको अवस्थामा घरभित्र शव फेला परेको थियो। झुन्डिएर मरेको व्यक्तिको कानबाट रगत नआउने र पहिलेदेखि कुटपिट गरेको कारण परिवारले नकुन्नीको हत्या गरेको महिला अधिकारकर्मीको दाबी छ। 'उचाइ कम भएको कारण १०१२ फिटमाथि नकुन्नीले पासो लगाउन नसक्ने उनी कसरी आफैँ मर्न सक्छिन्, मर्नुभन्दा पहिले हामीलाई आफू नमर्ने भनेकी पनि थिइन् भनेर हामीले प्रहरी प्रमुखलाई बारम्बार भनेको थियौं तर उनीहरूले सुनेनन् र घटनाको अनुसन्धान पनि गरेनन्', सकिना बताँउछिन्। त्यसपछि आफूहरू आन्दोलनमा नै उत्रिनुपर्ने निर्णयमा पुगेका उनले बताइन्। धर्ना बसेको १५ दिनपछि नकुन्नीको श्रीमानलाई पक्राउ गरेको सकिना बताउछिँन्। बेपत्ता रहेकी निर्मला कुर्मी एकल महिला हुन्र। उनको वंश नै नाश भएको छ। निर्मलाको श्रीमानको पनि ०६२ मा नै मृत्यु भयो। त्यसपछि छोराहरू रामसागर र सुरेशको पनि श्रीमान बितेको चार वर्षपछि मृत्यु भयो। केही रोग नभएको कारण मृत्यु भएपछि पोष्टमार्टन गर्नेभन्दा संविधान सभाका सदस्य बादशाह कुर्मीले हस्तक्षेप गरेको आन्दोलनकारीहरू बताउँछन्। बादशाह भनेको निर्मलाको छिमेकी हुन्। निर्मलाको अपहरण गरी शरीर बन्धक गरेको भनेर अधिकारकर्मीले कर्तव्य ज्यानको कसुरमा १२ जनाविरुद्ध एक वर्षअघि नै जाहेरी दर्ता गरेका थिए। धेरै महिना हुँदा पनि घटनाको बारेमा प्रहरीले छानबिन गरेको थिएनन्। प्रहरीले न जाहेरी परेकालाई पक्राउ गर्यो नै न त घटनाबारे अनुसन्धान नै अघि बढाए। प्रहरीले बेवास्ता गरेपछि नै अधिकारकर्मीहरूले आन्दोलनमा उत्रिएका थिए। मञ्चकी सदस्य सकिनाका अनुसार उनीहरूले सरकारी वकिल कार्यालयमा समेत जाहेरी दर्ता गराएका थिए। तर त्यहाँबाट पनि घटनाको सुनुवाइ नभएको कारण नै कांग्रेसका नेतासमेत रहेका कुर्मी नै रहेको अधिकारकर्मीहरूको गुनासो छ। तर प्रहरीले निर्मलालाई बन्धक बनाउनुमा बादशाहको हात नरहेको उनीहरुले बताएका छन्। निर्मला बेपत्ता भएपछि बादशाह लगायत धिरेन्द्र सिंह, रमेश थापा, कृष्णमुरारी सिंह, पार्वती विष्ट, उर्मिला कनोजियासहित ८ जना र अन्य चारजना विरुद्ध जाहेरी दिएका थिए। तर प्रहरीले कसैलाई पनि पक्राउ नगरेको उनीहरूले बताए। सम्पत्तिको कारण नै निर्मलालाई बेपत्ता पारिएको आन्दोलनकारी बताँछन्। श्रीमान र छोराहरूको नाममा रहेको जग्गाको लालपूर्जा, नागरिकता समेत बादशाहले कब्जा गरेका थिए। त्यस्तो गरेपछि निर्मलाले न्यायको लागि प्रशासनसम्म पुगिन्। तर बादशाहले भने गाँउमा नै निर्मलामाथि दुर्व्यवहार गर्न थाले। त्यसपछि निर्मलालाई बेपत्ता पारिएको आन्दोकारीहरूको दाबी छ । बादशाहले निर्मलालाई जग्गाकै निउँमा साइकलको चेनले कुटेको समेत निर्मलाले बेपत्ता हुनुअघि बताएको रुबीले बताइन्। मन्त्रालयका सहसचिव हिरालाल रेग्मीको संयोजकत्वमा नै सरकारले ६ छानबिन समिति गठन गरेको लिखित सहमति जनाएको थियो। सहमतिसँगै १२ दिनदेखि आमरण अनसन बसेकी रुबीले मंगलबार अनसन तोडेकी थिइन्। मानव अधिकार आयोगकी पूर्वसदस्य मोहना अन्सारी र मन्त्रालयका प्रवक्ता पोखरेलले रुबीलाई जुस खुवाएर अनसन तोडाएका थिए। न्यायकै लागि २० दिन नेपालगञ्जबाट पैदल यात्रा गरेर ११ जना महिला र तीन जना पुरुष काठमाडौं आएका थिए।"
पशुपतिदेखि काशीसम्म अमृत महोत्सव मोटरसाइकल र्याली (भिडियो),"काठमाडौं : पशुपतिनाथ मन्दिरदेखि काशीसम्म विश्वनाथ अमृत महोत्सव मोटरसाइकल र्याली सुरु भएको छ। पर्यटनमन्त्री प्रेम आले र नेपालका लागि भारतीय राजदूत विनयमोहन क्वात्राले मोटसाइकल र्यालीको बिहीबार बिहान शुभारम्भ गरेका हुन्। उक्त मोटसाइकल र्याली पाँच दिनमा काशी विश्वनाथ पुग्ने छ। नेपालस्थित भारतीय दूतावासको आयोजनामा अमृत महोत्सव र्याली आयोजना गरिएको हो। र्यालीमा करिब ५० भारतीय तथा नेपाली मोटरसाइकलको सहभागिता छ। भारत र नेपालका जनताबीचको अटुट र अनन्त सम्बन्धलाई उजागर गर्ने र पारस्परिक सांस्कृतिक सम्बन्धलाई अझ सुदृढ बनाउने र्यालीको उद्देश्य रहेको छ। हाम्रा दुई देशका साझा धार्मिक तथा सांस्कृतिक सम्पदाका बारेमा युवाहरुमाझ जनचेतना फैलाउने उद्देश्य पनि र्याली गरिएको आयोजकले जनाएको छ। कार्यक्रममा मन्त्री आलेले भारत र नेपालबीचको सदियौं पुरानो सांस्कृतिक सम्पदा र सभ्यताको सम्बन्धको बारेमा बताउदै मोटरसाइकल र्यालीमा सहभागीलाई सफलताको शुभकामना दिए। यात्राका क्रममा र्याली महात्मा गान्धीले भारत स्वतन्त्र संग्रामको बेला चम्पारण सत्याग्रह आरम्भ गरेको स्थान मोतिहारी, भगवान बुद्धले पहिलो प्रवचन दिएको स्थल सारनाथ, भारत र नेपालका धर्मावलम्बीहरुको एक प्रख्यात धार्मिक स्थल गोरखनाथ मठ जस्ता विभिन्न ऐतिहासिकस्थल हुँदै अघि बढ्नेछ। स्वतन्त्र भारतको ७५ वर्ष र भारतीय जनताको उल्लेखनीय प्रगतिको इतिहासको स्मरण तथा उत्सव मनाउन भारत सरकारले अघि सारेको आजादीका अमृत महोत्सवअन्तर्गत काठमाडौंस्थित भारतीय राजदूतावासले रोयल इनफिल्ड काठमाडौंसँगको सहकार्यमा यस र्यालीको आयोजना गरेको हो। भिडियो"
ट्रकले ठक्कर दिँदा स्कुटर चालकको मृत्यु,ललितपुर : ललितपुरको ग्वार्को चोकमा ट्रकले ठक्कर दिँदा स्कुटर चालकको मृत्यु भएको छ। बिहीबार बिहान ग्वार्को चोक सडकखण्डमा सातदोबाटोबाट ग्वार्कोतर्फ जाँदै गरेको ना ६ ख १९३३ नंको ट्रकले बा ६७ प ४६८३ नं को स्कुटरलाई ठक्कर दिँदा २१ वर्षीय स्कुटर चालक सुप्निल लामाको मृत्यु भएको प्रहरीले जनाएको छ। ट्रकको ठक्करबाट गम्भीर घाइते भएका साँगा घर भई भक्तपुर सूर्यविनायक बस्ने लामाको उपचारको क्रममा बीएण्डबी अस्पतालमा मृत्यु भएको ट्राफिक प्रहरीले जनाएको छ। प्रहरीले ट्रक चालकलाई नियन्त्रणमा लिएको छ।
आगोले पोल्दा एक वृद्धा गम्भीर घाइते,महोत्तरी : आगोले पोल्दा महोत्तरीमा एक वृद्धा गम्भीर घाइते भएकी छन् । छठपर्व मनाउने क्रममा पूजास्थलमा वालिएको दियोको आगो साडीमा सल्किदा जलेश्वर नगरपालिकाकी ८८ वर्षिया फुलकुमारी कर्ण गम्भीर घाइते भएकी हुन् । स्थानीय परिक्रमा पोखरीमा बनाएको छठघाटमा पूजा गर्ने क्रममा गएराति उनले लगाएको साडीमा आगो सल्किएको स्थानीय पत्रकार राकेश कुमार चौधरीले बताएका छन् । हात र खुट्टाको विभिन्न भाग जलेको वृद्धा कर्णको तत्काल उपचारको लागि प्रादेशिक अस्पताल जनकपुरमा लगिएको थियो । त्यहाँ उपचार सम्भव नएपछि थप उपचारको लागि काठमाडौं पठाइएको परिवारजनले जनाएको छ ।
मान्छेको मूल्य कति ?,"भगवान् बुद्ध शान्त भएर बसेका थिए। त्यसै समयमा एक जना व्यक्ति बुद्धको नजिकै आएर भने, हे महाज्ञानी, मलाई बताई दिनुहोस् कि मान्छेको वास्तविक मूल्य कति हुन्छ ? उनको कुरा सुनेर बुद्धले आफ्नो भिक्षा पात्रोमा रहेको एउटा चम्किलो पत्थर ती व्यक्तिलाई दिएर भन्ने, बाबु, तिमी यो पत्थर लिएर बजारमा जाऊँ। बजारका पसलमा यसको मूल्य बुझेर आऊ, तर याद राख्नुपर्छ कि तिमीले यो पत्थरलाई कतै बेच्न भने पाउने छैनौ। बुद्धको निर्देशनबमोजिम ती व्यक्ति त्यस ठाउँको सबैभन्दा व्यस्त बजारमा गए। प्रत्येक पसलमा त्यो पत्थरको मूल्य सोध्न सुरु गरे। उनी सबैभन्दा पहिले पुगेको पसल ताजा तरकारी पसल थियो। तरकारी पसलेलाई उनले सोधे, साहुजी यो पत्थरको मूल्य कति पर्छ होला ? तरकारी पसलेको जवाफ थियो, हेर यो पत्थर मलाई दियौ भने म तिमीलाई एक डोको तरकारी दिन सक्छु। यसको मूल्य एक डोको तरकारी बराबरको हो। उनी नाम चलेका व्यापारीकोमा पुगे र सोधे ती व्यापारीले पत्थरको मूल्य एक करोड तोके। अन्त्यमा उनी हीरा व्यापारीकोमा पुगे र पत्थर देखाउँदै मूल्य सोधे। हीरा व्यापारी चकित हुँदै भने, यो त संसारकै सबैभन्दा दुर्लभ हीरा हो। यो संसारको सबैभन्दा बहुमूल्य चिज हो। पत्थर एउटा भए पनि फरक व्यक्तिबाट फरक मूल्य सुनेर अचम्मित हुँदै उनी बुद्ध भएको ठाउँमा पुगेर सबै कुरा सुनाए। बुद्धले उनको सबै कुरा ध्यान दिएर सुने। अन्ततः बुद्ध मुस्कुराउँदै बोल्न थाले, बाबु, तिमी मान्छे हौं। मान्छे पनि त्यो बहुमूल्य पत्थर जस्तै हो। संसारमा मान्छेहरूले आफ्नो औकात, क्षमता, स्वार्थ, ज्ञानअनुसार तिम्रो मूल्य लगाउने गर्छन्। कसैले तिमीलाई एक डोको तरकारीको मूल्यबराबरको ठान्छन् भने तिमीले बुझ्नुपर्छ कि त्यो मान्छेको हैसियत नै एक डोको तरकारी बराबरको मात्र रहेछ। एकदिन तिम्रो बहुमूल्यलाई बुझ्ने मान्छे पनि तिमीले अवश्य भेटाउने छौ। बुद्धको कुरा सुनेर उनको मन शान्त बन्यो र घर फर्किए। नैतिक शिक्षा : कुनै पनि वस्तुको आफ्नो मूल्य हुँदैन। मूल्यको निर्धारण मान्छेले नै गर्ने हो। हामीले आफ्नो मूल्य पनि बुझेका नहुन सक्छौं। कसैले कुनै समय तपाईंको विषयमा गरेको मूल्यलाई मात्रै आधार मानेर बस्नु हुँदैन।"
खाङ्तेगा हिमालमा भेटिएका शव फ्रान्सेली नागरिकको भएको पुष्टि,"काठमाडौं : सोलुखुम्बुको खाङ्तेगा हिमालमा भेटिएका तीन शव फ्रान्सेली नागरिकको भएको पुष्टि भएको छ। खाङ्तेगा हिमाल आरोहण गर्ने क्रममा तीन फ्रान्सेली आरोही वेपत्ता भएका थिए । उद्दार टोलीले सोमबार खाङ्तेगा हिमालबाट तीनवटा शव शिक्षण अस्पतालमा ल्याएको थियो । काठमाडौंस्थित होलिडे हिमालयन एक्पीडीसन नामक कम्पनीबाट ८ जना फ्रान्सेलीहरु सोलुखुम्बुको खाङ्तेगा र चोलात्से हिमाल आरोहणका लागि अनुमति लिएका थिए । आठ आरोहीमध्ये ३ जना वेपत्ता भएका थिए । अन्य ५ जना फ्रान्सेली नागरिकहरु भने सकुशल फर्किएका थिए । शवहरु नचिनिने अवस्थामा भएकाले सुरुमा पहिचान हुन सकेको थिएन । महाराजगंजस्थित शिक्षण अस्पतालले पोष्टमार्टम पछि शव फ्रान्सेली नागरिको भएको पुष्टि गरेको हो । भेटिएका तीन शव फ्रान्सेली आरोही थोमस जर्ज अर्फी, लुईस ह्युगो र ग्रेबियल पउलजीन माइलचको भएको पुष्टि भएको हो। फ्रान्सेली आराही थोमस,लुईस र ग्रबियल खाङ्तेगा हिमाल आरोहणका क्रममा बेपत्ता भएका थिए । उनीहरु फ्रान्सका ख्यातिप्राप्त हिमाल आरोही हुन् । उनीहरुले विश्वका अन्य धेरै हिमालहरु समेत आरोहण गरेका थिए । हिमालमा आफ्ना नागरिक हराएपछि फ्रान्सबाट १४ जनाको विशेषज्ञसहितको टोली उनीहरुको खोजका लागि काठमाडौं आएको थियो। पर्यटन विभाग, नेपालस्थित फ्रेन्च दूतावास र सम्बन्धित ट्रेकिङ कम्पनीको पहलमा उनीहरुको खोजी भएको थियो । तीनजना फ्रान्सेली नागरिक बेपत्ता भएको खबर सार्वजनिक भएपछि उनीहरुको खोजीका लागि फ्रान्सबाट १४ जनाको टोली नेपाल आएको थियो। पर्यटन विभागबाट अनुमति लिएर ८ जना फ्रान्सेली नागरिकहरु खाङ्तेगा हिमाल आरोहण गर्न गएका थिए। खाङ्तेगा हिमाल आरोहणका क्रममा तीन फ्रान्सेली बेपत्ता खाङ्तेगा हिमाल आरोहणका क्रममा बेपत्ता फ्रान्सेली अझै भेटिएनन् खाङ्तेगा हिमालमा भेटिए तीन शव, फ्रान्सेलीको हुनसक्ने"
उदाउँदो सूर्यलाई अर्घ्य दिएर छठ पर्व समापन,"जनकपुरधाम : उदाउँदो सूर्यलाई अर्घ्य दिएर आजबाट छठ पर्व विधिवत सम्पन्न भएको छ। उदाउँदो सूर्यलाई गाईको दूधसहितको अर्घ्य दिएपछि पर्व सम्पन्न भएको हो। छठपूजामा सूर्य भगवान, छठी मातालाई पूजापाठ र अर्घ्य दिनका लागि गहुँ वा चामलको पिठोबाट ठेकुवा, भुसवा, किसानबाट उत्पादित अदुवा र बेसारको हरियो बेर्ना, ज्यामिर, नरिवल, सुन्तला, केरा, स्याउ, पानी सिंगडा, सुथनी, उखु, सुन्तला, स्याउ, सुन्तला लगायतका फलफूल पनि चढाइएको छ। छठ पर्वको व्रत बसे दुःख र दरिद्रताबाट मुक्ति पाइने र सन्तान सुख प्राप्त हुने धार्मिक जनविश्वास रहिआएको छ। विशेष नियम र निष्ठासाथ मनाइने छठ पर्वका लागि नदी, पोखरी,कुवा, ईनार तथा जलाशयहरु सिंगारिएको थियो। कात्तिक शुक्ल षष्ठी र सप्तमीका दिन सूर्यलाई विशेष विधिपूर्वक अर्घ्य दिएर छठ पर्व मनाइन्छ। अहिंसाप्रति मानवको रुचि बढाउने र सबै जिवप्रति सहानुभुति राख्न अभिप्रेरित गर्ने महत्वपुर्ण पर्वको रुपमा छठलाई लिइन्छ। तराई मधेशको मुख्य पर्वहरुमध्ये मिथिला, थारु तथा भोजपुरीनी महिलाहरुको विशेष कठोरताको पर्वको रुपमा रहेको छ। छठमा चढाइने वस्तुको शुद्धता नै यस पर्वलाई अन्य पर्वभन्दा फरक तुल्याएको छ। यस पर्वमा सामान्य रुपमा नभै पूर्ण चोखोपनाले सतर्कतापूर्वक चामल, गहुँलाई केलाएर, धोएर, सुकाएर, पिधेर राखिने गरेको र यो चोखोपनाको विशिष्ट पक्ष नै यस पर्वलाई अन्य पर्वभन्दा फरक बनाएको होसंस्कृतिविद् रामभरोस कापडिले कापडिले भने।"
बार अध्यक्ष चण्डेश्वरले भने: 'प्रधानन्यायाधीशलाई सर्वोच्च छिर्न दिन्नौं',"काठमाडौं : नेपाल बार एसोसिएसनले प्रधानन्यायाधीश चोलेन्द्र शमशेर जबरालाई भोलि सर्वोच्च अदालत प्रवेशमा रोक लगाउने निर्णय गरेको छ। बारका अध्यक्ष चण्डेश्वर श्रेष्ठले जबरालाई भोलि सर्वोच्च प्रवेशमा छिर्न नदिने अन्नपूर्णलाई जानकारी दिए। उनले भने,' जबरालाई भोलि सर्वोच्चमा प्रवेश गर्न दिदैनौं, नयाँ प्रधानन्यायाधीश नियुक्त नगरेसम्म आन्दोलन जारी रहन्छ। करिब दुई हप्तादेखि प्रधानन्यायाधीश जबराको राजीनामा माग गर्दै बार आन्दोलित छ। बारले बिहीबार पनि आन्दोलनका कार्यक्रमलाई निरन्तरता दिएको छ। बारले बिहान १०:३० बजेदेखि ११:३० बजेसम्म सर्वोच्चमा धर्ना दिएको थियो। सोही क्रममा प्रहरी र वकिलबीच धकेलाधकेल समेत भएको थियो।"
१२ कक्षा पढ्ने विद्यार्थीले बनाए ब्याक गियर बाइक,"सन्धिखर्क : सन्धिखर्क नगरपालिका १ पाणिनी चोक निवासी कक्षा १२ मा अध्ययनरत सागर पोखरेलले ब्याक गियरसहितको इलेक्ट्रोनिक बाइक बनाएका छन्। बुटवलबाट बिदामा घर आएका पोखरेलले कुनै तालिम बिना इलेक्ट्रोनिक बाइक बनाएका हुन्। घरायसी स्तरमा रहेका खेर जाने वस्तुसँगै वजारबाट आवश्यक वस्तु संकलन गरी उनले यो बाइक बनाएको बताए। यसअघि पनि उनले घरायसी काम नलाग्ने वस्तुको प्रयोग गरी जेसिभीको निमार्ण गरेका थिए। 'राज्यले यस्ता प्रकारका क्षमतालाई संरक्षण र प्रवद्र्धन गर्ने कार्यमा लाग्ने हो भने हामीले परिकल्पना गरेको शिक्षा प्राप्त गर्न कुनै समय लाग्ने छैन,सागरले भने,'सानो उमेरमा कागजका बनाउँथे, अहिले जीवनमा प्रयोगमा आउने साधन बनाएको छु।' उनलाई पारिवारको पूर्ण सहयोग छ। कसैबाट सहयोग पाएमा व्यवसायिक रुपमा इलेक्ट्रोनिक मोटरसाइकल निर्माण गर्न सकिने उनको भनाई छ। उनले निर्माण गरेको इलेक्ट्रोनिक बाइको टुडिखेलमा डेमो प्रदर्शन गरिएको छ। एक औपचारिक कार्यक्रमको आयोजना गरी उनले बाइक टुडीखेलमा दौडाएका हुन्। सन्धिखर्क नगरपालिकाका नगर प्रमुख कमल प्रसाद भुसालले कार्यक्रमको व्यानर अनावरण गरेर उद्धाटन गरे। कार्यक्रममा सन्धिखर्क नगरपालिकाका नगर उपप्रमुख ठाकुर कुमार बिक, जिल्ला शिक्षा समन्यव इकाइका प्रमुख मणिराम पराजुली, सन्धिखर्क १ का वडा अध्यक्ष युवराज बन्जाडे, १२ का वडा अध्यक्ष नारायण खड्का, वडा सचिव अनन्तमणि पोखरेल लगायतको उपस्थितिमा बाइकको डेमो प्रदर्शन गरिएको हो।"
जलवायुले ६५ देशको जीडीपीमा असर,"काठमाडौं : जलवायु परिवर्तनको असरका कारण नेपाललगायत ६५ वटा विकासोन्मुख मुलुकको कुल गार्हस्थ उत्पादन (जीडीपी) मा ह्रास आउने सक्ने प्रतिवेदन सार्वजनिक भएको छ। विश्व तापमान २९ डिग्री पुगेको खण्डमा यी मुलुकहरूले जलवायुको नराम्रो प्रभाव भोग्नुपर्ने समेत प्रतिवेदनमा उल्लेख छ। संयुक्त राष्ट्रसंघीय जलवायु परिवर्तनसम्बन्धी संरचना महासन्धि (यूएनएफसीसीआई) कोपको २६औं सम्मेलनको दोस्रो साता चलिरहँदा उक्त प्रतिवेदन सार्वजनिक भएको हो। लस एन्ड ड्यामेजःअ स्टडी अफ द इकोनोमिक इम्प्याक्ट अफ क्लाइमेट चेन्ज अन भल्नरेवल कन्ट्रिज नाम दिइएको प्रतिवेदनमा जोखिमयुक्त देशहरूको जीडीपी कम्तीमा सन् २०५० सम्ममा १९६ प्रतिशतदेखि २१०० सम्म ६३९ प्रतिशतसम्म ह्रास आउने उल्लेख छ। उक्त प्रतिवेदन क्रिस्टियन एडले कोप सम्मेलनमा सार्वजनिक गरेको हो। सो रिपोर्टले विकासोन्मुख राष्ट्रहरूको हानिनोक्सानीको मुद्दालाई संवेदनशील भएर हेर्न मदत पुग्न सक्ने विज्ञहरूको तर्क छ। प्रतिवेदनमा विकासोन्मुख मुलुकहरूले जलवायुजन्य गतिविधिमा कम योगदान गरेको भए पनि असर भने भोगिरहनुपरेको बताएको छ। जलवायुबाट भएका हानिनोक्सानीबाट न्याय पाउनुपर्ने पनि उल्लेख छ। कोप२६ को पूर्वसन्ध्यामा नेपालको वन तथा वातावरण मन्त्रालयले प्रत्येक वर्ष जलवायुजन्य हानिनोक्सानी बढ्दै गएको बताइसकेको छ। जलवायु अनुकूलनका कार्यक्रम गर्न सन् २०५० सम्ममा ४७४ बिलियन अमेरिकी डलर आवश्यक पर्ने वन तथा वातावरण मन्त्रालयको आँकलन छ। राष्ट्रिय जलवायु परिवर्तन नीति २०७६ ले ८ वटा विषयगत र ४ वटा अन्तर विषयगत क्षेत्रमा ६४ वटा अनुकूलनका कार्यक्रम तय गरेको छ। ती कार्यक्रम कार्यान्वयनका गर्न सो रकम चाहिने आँकलन गरेको बताएको छ। उल्लेखित रकममध्ये नेपालले आन्तरिक स्रोतबाट १५ बिलियन डलर जुटाए पनि ४५९ बिलियन डलर बाह्य स्रोतबाट जुटाउनुपर्ने छ। सन् २०३० सम्ममा प्रत्येक वर्ष नेपालका लागि २१ डलर वित्त प्रवाह हुन आवश्यक देखिन्छ। समग्रमा भन्दा उक्त रकम २१ बिलियन डलर हो। त्यसैगरी सन् २०५० सम्म थप २६४ बिलियन डलर आवश्यक पर्ने छ। उक्त रकम सन् २०३१ मा योजनाका मध्यकालीन समीक्षाछि थप घटसमेत हुन सक्ने मन्त्रालयले जनाएको छ। बिलाइहाल्छ हिउँ : उच्च पहाडी क्षेत्रमा यसरी हुँदैछ जलवायु परिवर्तन कसरी सामना गर्ने जलवायु परिवर्तन ? विश्वलाई कोरोना भन्दा जलवायु परिवर्तनको धेरै खतरा छ ! यस्तो छ जलवायु परिवर्तनको कथा कोप २६ मा जलवायु परिवर्तन रोक्न नेताहरूले उल्लेख्य कदम नचालेको भन्दै प्रदर्शन, फाइजरले बनाएको कोरोनाविरुद्धको चक्की औषधी ८९ प्रतिशत प्रभावकारी रहेको दाबी चिकित्सकले घोषणा गरे संसारकै पहिलो जलवायु परिवर्तनको बिरामी प्रतिवेदनले पनि न्यून आय भएका मुलुकहरू तथा साना टापु देशहरूलाई अत्यधिक मार पर्ने भएकाले थप आर्थिक सहयोग चाहिन सक्ने जनाएको छ। त्यसैगरी संसारका गरिब तथा जोखिमयुक्त मुलुकहरूले अझै आर्थिक क्षति व्यहोर्नुपर्ने भन्दै सतर्क बनाएको छ। अन्यथा सरकारले कार्बन घटाउन दु्रत कार्य गर्नुपर्ने चेतावनी दिएको छ। पेरिस सम्झौता २०१५ अनुसार एउटै लक्ष्य बनाएर अगाडि बढ्न पनि सुझाएको छ। विश्व तापमानलाई १५ मा सीमित गर्न यसै शताब्दीमा सम्भव बनाउनुपर्ने सुझाएको छ। यदि विश्व तापमान १५ मा भएमा हानी केही मात्रामा घटे पनि त्यसको असर उस्तै हुनेछ। शताब्दीको अन्त्यसम्म तापक्रम १५ डिग्रीमा सीमित गरेमा नेपालको कुल गार्हस्थ उत्पादनमा ३३२ र अहिलेको क्रम रहेमा ६४७ प्रतिशत ह्रास आउने जनाएको छ। छिमेकी राष्ट्र बंगलादेशको कुल गार्हस्थ उत्पादनको १४७ प्रतिशतले र श्रीलंकाले १३२ प्रतिशतले गिरावट आउने बताएको छ। तर, भुटानलाई खासै असर पर्ने देखिँदैन। भुटानले ०२ प्रतिशत मात्रै ह्रास आउने देखिएको छ। सम्मेलनमा सहभागी हुन ग्लास्गो पुगेका जलवायु विज्ञ डा विमल रेग्मीले हानिनोक्सानीका मुद्दामा ठूला मुलुकहरूले चलाखीपूर्ण ढंगले निर्णय गरेको बताए। नेपाल जस्ता मुलुकले ठूलो मात्रामा आर्थिक क्षति सहनुपरेको भए पनि विकसित मुलुकहरूले सहयोगका लागि आलटाल गरिरहेको बताए। यस्ता समस्याले अर्थतन्त्रमा तलमाथि हुन सक्ने पनि बताए। जलवायु विज्ञ अजय दीक्षितले पनि जलवायुका कारण भएका हानिनोक्सानीको विषयमा नेपालले वैज्ञानिक रूपमा प्रमाणित गरेर देखाउन नसकेकाले घाटा भएको बताए।"
स्विजरल्याण्डले दियो ४ लाख ९२ हजार डोज एस्ट्राजेनेका खोप,काठमाडौं : स्विजरल्याण्ड सरकारले उपलब्ध गराएको चार लाख ९२ हजार मात्रा एस्ट्राजेनेका खोप काठमाडौं आइपुगेको छ। स्वास्थ्य तथा जनसंख्या मन्त्रालयका अनुसार सो खोप कोभ्याक्स फ्यासिलिटी अन्तर्गत अनुदानमा उपलब्ध भएको हो। बुधबार साँझ प्राप्त भएको खोप स्वास्थ्य सेवा विभाग लगिएको छ। हालसम्म १ करोड ६२ लाख ६६ हजार १५५ मात्रा खोप लगाइएको स्वास्थ्य मन्त्रालयले जनाएको छ। बुधबार १६ हजार ५२९ जनाले कोरोना विरुद्धको खोप लगाएका थिए। हैजाविरुद्धको खोप लगाउने सरकारको तयारी चीनले नेपाली सेनालाई दियो तीन लाख डोज खोप अफगानिस्तानमा पोलियोविरुद्धको खोप सुरु ६० लाख डोज फाइजर खोप किन्न मन्त्रिपरिषद्बाट स्वीकृत आइतबारदेखि फाइजर खोप लगाइँदै : ककसलाई दिइदैछ ?
चिसो छल्न विद्यालय बेसी झरे,"जोमसोम : उपल्लो मुस्ताङका सामुदायिक गुम्बा र निजी विद्यालयहरु हिमपात र चिसो छल्न बेसी झरेका छन्। हिउँदयामको मौसममा उपल्लो मुस्ताङमा अत्यधिक हिमपात र चिसो हुने भएकाले त्यहाँका विद्यार्थीलाई पोखरामा स्थान्तरण गरिएको हो। जाडो मौसममा उपल्लो मुस्ताङको तापक्रम माईनस २० डिग्री सेल्सियससम्म पुग्ने गर्छ। हिमपात र जाडोका कारण शैक्षिक पठनपाठनमा समस्या हुने र विद्यार्थीहरुलाई रुघाखोकी र निमोनिया लगायतको स्वास्थ्य समस्या हुँदा विद्यार्थीलाई जाडो महिना अवधिभर पोखरामा राखेर पढाई सञ्चालन गर्ने गरी विद्यालय स्थान्तरण गरिएको लोमान्थाङकी शिक्षा शाखा प्रमुख मिरादेवी शर्माले जानकारी दिईन्। उनका अनुसार पालिकाले नै प्रति विद्यार्थी ३ महिनाको मासिक ३ हजार खर्च व्यवहोर्ने गरी पोखरामा घुम्ती कक्षा सञ्चालन गरिएको बताईन्। उपल्लो मुस्ताङको लोमान्थाङबाट ३ सामुदायिक, ४ गुम्बा र २ निजी विद्यालय घुम्ती कक्षा सञ्चालनका लागि पोखरा झरेको शिक्षा शाखा प्रमुख शर्माको भनाई छ। उनका अनुसार लोमान्थाङ पालिकाबाट दिव्यदीप मावि छोसेर, राष्ट्रिय आधारभुत लोमान्थाङ र छोनुप झिन्जु आधारभुत विद्यालय छोनुपका ३ सामुदायिक विद्यालय कार्तिक १० गते घुम्ती कक्षाका लागि पोखरा झरेका हुन्। लोमान्थाङको महाकरुण शाक्यापा गुम्बा, मञ्जुश्री गुम्बा, लो निफुक गुम्बा र पाल नाम्ग्याल गुम्बा विद्यालय पोखरा झरेका छन् भने उनीहरुसँगै लोमान्थाङका २ निजी विद्यालय पनि पोखरा झरेको शिक्षा शाखा प्रमुख शर्माले उल्लेख गरिन्। लोमान्थाङका सामुदायिक, गुम्बा र निजी गरी झन्डै १ सय ६० जना विद्यार्थीलाई पोखरा झारिएको हो। पालिकाको शिक्षा शाखाका अनुसार दिव्यदीप माविले पोखराको विजयपुर, राष्ट्रिय आधारभुतले पोखराको बेगनास ताल किमबेसी र झिन्जु आधारभुतले पोखराको हेम्जामा नयाँ शैक्षिक सत्रको पढाई सञ्चालन गर्ने जनाएको छ। यस्तै, उपल्लो मुस्ताङको लोघेकर दामोदरकुण्ड गाउँपालिकामा सञ्चालित ८ सामुदायिक विद्यालय मध्ये ६ वटा सामुदायिक विद्यालय बेसी झरेको लोघेकर गापाकी शिक्षा शाखा प्रमुख सकुदेवी गर्बुजाले जानकारी दिईन्। उनका अनुसार घुम्ती कक्षाका लागि संघीय सरकारको ३ लाख ५० हजार अनुदान र पालिकाले १५ लाख बजेट विनियोजन गरेको बताईन्। लोघेकर गापाअन्तर्गत चराङ आवि चराङ,मराङ आवि मराङ, ढाक्मर आवि ढाक्मर, यारा आवि यारा, घारा आवि घारा र शालिग्राम आवि ताङ्रग्या गरी करिव २५ जना विद्यार्थीहरु पोखरा स्थान्तरण गरिएको छ। सो पालिकाले ६ वटा सामुदायिक विद्यालयका विद्यार्थीलाई पोखराको हेम्जामा लगेर घुम्ती कक्षा सुरु गर्ने जनाएको छ। विद्यार्थीलाई गर्मीयाम सूरु भएपछि साविककै स्थानमा लगेर कक्षा सञ्चालन गर्ने गरिन्छ। कात्तिक अगावै चालु शैक्षिक सत्रको परिक्षा सकेर बेसी झरेका विद्यार्थीलाई चैत्रवैशाख महिनामा उकालो उकालिन्छ। लोघेकर गापाको घमी आवि घमी र जनज्योति आवि घिलिङका विद्यार्थी भने यस वर्ष बेसी झरेका छैनन्। विद्यार्थीको संख्या बढी भएको र बेसी झार्दा कोरोना संक्रमणको जोखिम हुने भएकाले यथास्थान मै राखेर पठनपाठन गरिएको शिक्षा शाखा प्रमुख गर्बुजाले बताईन्। वर्षेनि जाडो छल्न बेसी झर्ने विद्यालय कोरोना कहरका कारण विगत २ वर्षदेखि घुम्ती कक्षाका लागि पोखरा झर्न सकेका थिएनन्। उनीहरुलाई कोभिड स्वास्थ्य सुरक्षा मापदण्ड अपनाउँदै र जाडोलाई थेग्ने वैकल्पिक व्यवस्था गरी यथास्थानमा कक्षा सञ्चालन गरिएको थियो। चालु वर्ष भने कोरोना जोखिम न्युनिकरण हुँदै गईरहेको र जिल्लामा जारी निषेधाज्ञा खुकुलो भएकाले उपल्लो मुस्ताङका विद्यालयहरु बेसी झारिएको जनाईएको छ। यस्तै, तल्लो मुस्ताङको वारागुङ मुक्तिक्षेत्र३ छुसाङको जननर्मल आवि पनि घुम्ती कक्षामा झर्ने गथ्र्यो। उपल्लो मुस्ताङका विद्यालय जाडो मौसममा घुम्तीका लागि बेसी झर्ने परम्परा रहेपनि तल्लो मुस्ताङका विद्यालय पुस र माघ महिनामा बन्द हुन्छन्। वारागुङ, घरपझोङ र थासाङका अधिकांश विद्यालयहरु जाडोयाममा बन्द हुने गर्छ। हिमाली जिल्लाहरुमा सरकारले मंसिरमा चालु शैक्षिक सत्रको पढाई अन्त्य गरी फागुनको पहिलो हप्तामा नयाँ शैक्षिक सत्रको पठनपाठन सञ्चालन गर्ने गरिन्छ।"
प्रधानन्यायाधीशको राजीनामा माग्दै सर्वोच्चमा वकिलको नाराबाजी,काठमाडौं : प्रधानन्यायाधीश चोलेन्द्र शमशेर जबराको राजीनामा माग्दै वकिलहरुले सर्वोच्च अदालत परिसरमा चर्को नाराबाजी गरेका छन्। नेपाल बार एसोसिएसनका अध्यक्ष चण्डेश्वर श्रेष्ठको नेतृत्वमा वकिलहरुले प्रधानन्यायाधीश जबराको राजीनामा माग्दै सर्वोच्चमा विरोध प्रदर्शन गरेका हुन्। नाराबाजीका क्रममा वकिल र प्रहरीबीच धकेलाधकेल समेत भएको छ। अहिले स्थिति सामान्य भएपनि वकिलहरुले नाराबाजी जारी राखेका छन्। वकिलहरुले करिब दुई हप्तादेखि बहस बहिष्कार गर्दै आन्दोलित छन्। उनीहरुले प्रधान्यायाधीश जबराले राजीनामा नदिएसम्म आन्दोलन जारी राख्ने बताएका छन्। विवादकै बीच प्रधानन्यायाधीश चोलेन्द्र शमशेर जबराले ९ इजलास तोकेका छन्। प्रधानन्यायाधीश जबराले बिहीबारका लागि आफू नेतृत्वको पूर्ण इजलाससहित ९ इजलास तोकेका हुन्। सबै इजलासमा विभिन्न प्रकृतिका मुद्दाको पेशी तोकिएको छ। जबराले यसअघिका इजलासमा सबै प्रकृतिकाका मुद्दाको पेशी तोकेपनि आन्दोलित न्यायाधीशहरुले बन्दी प्रत्यक्षीकरणसम्बन्धी मु्द्दाको मात्र सुनुवाइ गरेका थिए। न्यायाधीशहरुले बन्दीप्रत्यक्षीकरणका मुद्दाको मात्र सुनुवाइ गर्ने बताउँदै आएपनि प्रधानन्यायाधीश जबराले सबै प्रकृतिकका मुद्दाको पेशी तोक्दै आएका छन्। जबरजस्ती इजलास गठन गरेको भन्दै उनीहरु झनै रुष्ट भएका छन्। आजको इजलासमा पनि न्यायाधीशहरुले बन्दी प्रत्यक्षीकरणबाहेकका मुद्दा नहेर्ने करिब निश्चितजस्तै भएको छ। नेपाल बार एसोसिएसनले आफ्ना विरोधका कार्यक्रमलाई जारी राखेको छ। बारले आज दिउँसो १२ बजेसम्म विरोध गर्ने जनाएको छ। बारले नयाँ आन्दोलनका कार्यक्रम घोषणा गर्दै २५ कात्तिकदेखि ३० सम्म बिहान १०:३० देखि ११:३० बजेसम्म सर्वोच्च अदालत प्रांगणमा कालोपट्टीसहित धर्ना दिने जनाएको छ। बारमा आवद्ध कानुन व्यवसायीहरुले बन्दी प्रत्यक्षीकरणसम्बन्धी मुद्दामा मात्र बहस गर्नै जनाएका छन्।
दाउन्ने सडकमा सधै सास्ती,"नवलपरासी : बुटवलबाट काठमाडौं जान हिँडेका प्रकाश मल्ल बुधबार राति ८ बजे बर्दघाटमा रोकिए। दाउन्नेमा भएको सडक जामका कारण उनी बिहीबार बिहान ४ बजे मात्र दुम्किवास पुगे। बर्दघाटदेखि दुम्किवाससम्मको दुरी १४ किमि छ। उक्त दुरी पार गर्न उनले ८ घण्टाको समय खर्चिनु पर्यो। यस्तै नियती भैरहवाका ठाकुरचन्द्र केसीले पनि पाएको बताए। काठमाडौंबाट भैरहवा जान हिँडेका उनी बुधबार साँझ दुम्किवासमा रोकिए। जामका कारण ६ घण्टापछि मात्र सडक पार गर्न सकेको उनले बताए। पूर्वपश्चिम राजमार्गहुँदै आवतजावत गर्ने हजारौं यात्रु र सयौं सवारीसाधनले दिनहुँ यस्तै सास्ती व्यहोर्नु परेको छ। बुटवलनारायणगढ खण्डमा पर्ने दाउन्ने पहाडको सडकमा हरेक दिन सवारीसाधन बिग्रिएर आवतजावत नै रोकिने गरेको छ। घन्टौ लगाएर बिग्रिएका सवारीसाधन व्यवस्थापन गरेपनि १४ किमिको दुरी पार गर्न ५ देखि ८ घण्टासम्मको समय लाग्ने गरेको छ। बुटवलदेखि नारायणगढसम्मको १ सय १३ किमि सडक विस्तारको काम चाइनाको एक कम्पनीले गरिरहेको छ। सवारीसाधनको अत्याधिक चाप हुने उक्त सडक दर्जनौं स्थानमा खाल्डा खुल्डी छन्। उकालो सडक मर्मत भइरहेकाले क्षमताभन्दा बढी सामान बोकेर आएका मालबहाक ट्रक बीचमै बिग्रिने गरेका कारण सडक जाम हुने गरेको हो। भिरसहितको साँघुरो सडक भएकाले सवारीसाधन बिग्रिएपछि व्यवस्थापन गर्न समय लाग्ने भएकाले जामको समस्या भएको प्रहरीले जनाएको छ। हिजो बुधबारदेखि सडकमा बिग्रिएका ६७ वटा मालबहाक ट्रकले बिहीबार अबेरसम्म जामको समस्या ल्याएको जिल्ला प्रहरी कार्यालयका सूचना अधिकारी डिएसपी राजु लामाले जानकारी दिए। सामान बोकेका सवारीसाधन बिग्रिएपछि व्यवस्थापनमा समस्या हुने र सडकमै मर्मत गर्नुपर्ने अवस्था छ। मर्मत नभएसम्म एकतर्फी सञ्चालन हुन्छ',डिएसपी लामाले भने। हरेक दिन मालबहाक ट्रक बिग्रिने गरेका कारण महिनामा ५७ दिनबाहेक अन्य दिन एकतर्फी मात्र सडक सञ्चालन हुने गरेको बर्दघाटका भुवन शर्माले बताए। क्षमताभन्दा बढी सामान बोकेर आएका सवारीसाधनलाई ट्राफिकले रोक नलागउँदा पनि यो समस्या आइपरेको स्थानीयको भनाई छ।"
फाल्गुनन्दको सम्झना,"इलाम : किरात धर्म, संस्कार संस्कृतिको उत्थान तथा संरक्षणमा महत्वपूर्ण योगदान पुर्याएका महागुरु फाल्गुनन्दको १३७औं जन्मजयन्ती स्वदेश तथा विदेशमा भब्यताका साथ मनाइँदै छ। किरात जातिमा सामाजिक विसंगति र विकृतीले गाँजेको भयावह स्थितिलाई देखेर फाल्गुनन्दले किरातीहरूको संस्कार र संस्कृतिको संरक्षणका लागि जीवन खर्चिएको किरात धर्म तथा साहित्य उत्थान संघका केन्द्रीय अध्यक्ष डकेन्द्रसिंह थेगिमले जानकारी दिए। फाल्गुनन्दको जन्म विसं १९४२ कात्तिक २५ गते इलामको माङसेबुङ गाउँपालिका२ डाँडा गाउँमा भएको थियो। बावु जगनबाज लिम्बू र आमा हंसमती लिम्बूको साइला छोरा फाल्गुनन्दले सामाजिक विकृतिका विरुद्ध जीवनभर लडेका थिए। विश्व शान्ति र मानव एकता उहाँको मूल सन्देश थियो, अध्यक्ष थेगिमले भने। आठ वर्षकै उमेरमा हत्या हिंसा गर्न नहुने, झुटो बोल्न नहुने, नारी जाति सृष्टिकर्ता हुनाले उनीहरूलाई समाजमा उच्चो सम्मान गर्नुपर्ने, आफ्नो कुल देवतालाई बिहानबेलुका चोखो नीतोसँग माङसेवा (पूजा आराधना) गर्नुपर्ने, मदिरापान गर्नु नहुनेजस्ता कुराको दिब्य ज्योति प्राप्त गरेको विश्वासका साथ किरातहरू उनलाई महान धर्म गुरुका रुपमा स्मरण गर्ने गर्छन्। फाल्गुनन्दले बेलायती सेनामा रहँदा लडाइबाट विश्व शान्ति स्थापना हुन नसक्ने भन्दै राजीनामा दिएर आफ्नो धर्मको प्रचारमा लागेका किरात समुदायका अगुवाहरू बताउँछन्। उनको न्वारनको नाम नरध्वज लिङदेन थियो। बाल्यकालमा हातमा फलामको चुरा लगाएका कारणले उनको नाम फाल्गुनन्द रहेको थियो । फाल्गुनन्दले धर्म प्रचारप्रसार वा साँझबिहान आआफ्नो घरमा युमा साम्माङको माङसेवा गर्ने र सामुहिक रूपमा पनि माङसेवा गर्नका लागि मेची र कोशी अञ्चलका विभिन्न स्थानमा सात वटा माङहिम (मन्दिर) बनाएका थिए। उनले कुम्भकर्ण हिमाललाई किरातीहरूको पवित्र धार्मिक तीर्थस्थल मान्दै त्यहाँ पनि एक माङहिम बनाएका थिए। फाल्गुनन्दलाई २०६६ मंसिरमा १७औं राष्ट्रिय विभुति घोषणा गरिएको थियो। फाल्गुनन्दको २००५ साल चैत २२ गते चुक्चिनाम्बाबाट सिलौटी जाने क्रममा पाँचथरको इम्बुङ पातलेमा ६३ वर्षको उमेरमा निधन भएको थियो। त्यसपछि उनको पार्थिव शरीरलाई सिलौटी धाममा अन्त्येष्टी गरिएको थियो। फाल्गुननदको उत्तराधिकारीका रूपमा अहिले धर्मगुरु आत्मनन्द लिङ्देन छन्। सन् १९५५ जुन ६ तारिखमा इभाङ५ मा पुण्यप्रसाद र चन्द्रमायाको पुत्रका रूपमा जन्मेका आत्मनन्दले माङसेबुङ गाउँपालिकाको लारुम्बाबाट धार्मिक तथा समाज सुधारका गतिविधि गर्दै आएका छन्। २०५७५८ सालतिर महाप्रलयको हल्लाचल्दा माङ्सेबुङ क्षेत्रमा गुरुका कारण बाँचिने भनिएपछि पूर्वका विभिन्न जिल्लाबाट शरण खोज्दै थुप्रै धर्मावलम्बी यस ठाँउमा पुगेका थिए।"
"'व्यवसायमा पारदर्शिता,स्वच्छता र सूचना हुनुपर्छ'","स्याङ्जा : नेपाल पर्यटन वोर्डका कार्यकारी प्रमुख डाधनञ्जय रेग्मीले व्यवसायमा पारदर्शिता, स्वच्छता र सूचना हुनुपर्ने बताए। उनले पुतलीबजार नगरपालिका ३ गुणीखोलामा निर्मित सहयात्री पार्टी प्यालेस, टिम्स रेष्ट्रो एण्ड लजको बुधवार उद्घाटन गरेका हुन्। उनले भने,'सुरुवातमै यी कुरालाई ध्यान दिँदै आफ्नो ब्राण्ड बनाउनुस्, 'फस्र्ट इम्प्रेशन ईज लास्ट इम्प्रेशन'। व्यवसाय नाफामुखी मात्र नबनाई समग्र जिल्लाको पर्यटन प्रवद्र्धनसहित जिल्लाको पहिचान दिनेगरी सञ्चालन गरिनुपर्छ। आफ्नै जन्मथलोमा आएर नमूना पार्टी प्यालेससहितको रेष्टुरेन्ट, लजको उद्घाटन गर्न पाएकोमा धन्यवाद व्यक्त गर्दै समग्र जिल्लाको पर्यटन प्रवद्र्धनका लागि सहयोगी हुनेमा जोड दिए। पर्यटनसँगै व्यवसायलाई जोड्नु पर्नेमा जोड दिँदै आवश्यकता अनुरुप सहयोग गर्ने प्रतिवद्धता जनाए। कार्यक्रममा प्रमुख जिल्ला अधिकारी राजुप्रसाद पौडेल, नेपाली कांग्रेसका कार्यवाहक सभापति बुद्धिबहादुर राना (कुमार), नेकपा एकिकृत समाजवादीका अध्यक्ष रामचन्द्र भट्टराई, गण्डकी प्रदेश पर्यटन समितिका सदस्य अनन्तकुमार श्रेष्ठ, वडा अध्यक्ष तिलकराम श्रेष्ठ, मनिपाल अस्पताल सञ्चालक समितिका सदस्य नारायणप्रसाद पौडेल, स्याङजा जिल्ला उद्योग वाणिज्य संघका वरिष्ठ उपाध्यक्ष हिक्मत श्रेष्ठ, च्याम्बर अफ कमर्शका सदस्य प्रकाश गौतम, पत्रकार महासंघका निवर्तमान अध्यक्ष ओमप्रकाश शर्मा, समाजसेवी एवं महिला नेत्रृ सीता गोदार लगायतले सदरमुकाममा सुविधा सम्पन्न पार्टी प्यालेसले सबै तह र वर्ग लक्षित गरेर व्यवसाय सञ्चालन गर्न सुझाव दिए। सञ्चालक मनोज मल्ल, राजेन्द्र गोदार, रमेश गोदारले पार्टी सदरमुकाममा पार्टी प्यालेसको अभाव रहेको जनाउदै सञ्चालन गरेको जनाए। यसैगरी, कार्यक्रममा लोक दोहारी प्रतिष्ठानका वरिष्ठ उपाध्यक्ष एवं लोकप्रिय गायक पशुपती शर्माले लोकगीत गाएका थिए। पुतलीबजार नगरपालिकाका १७ जना युवाहरुका सक्रियतामा ५ करोड २५ लाखको लागतमा सुविधा सम्पन्न पार्टी प्यालेस सञ्चालनमा ल्याईएको हो। पार्टी प्यालेसमा ५ जना क्षमताको र स्वीमिङ् पुलको समेत सुविधा छ। गएको बैशाखदेखि सञ्चालनमा आएका पार्टी प्यालेस, रेन्टुरेन्ट र लजको भने बुधवार विधिवत रुपमा उद्घाटन गरिएको हो।"
"संघीयतामा पहिलो जनगणना आजदेखि, प्रकृतिदेखि संस्कृतिसम्मको गणना गरिँदै","काठमाडौं : देश संघीयतामा गएपछि राष्ट्रिय जनगणना पहिलो पटक बिहीबार सुरु हुँदै छ। घरघरमा आउने गणकले ८० वटा प्रश्नावली सोधेर विवरण भर्नेछन्। एक गणकलाई एउटा परिवारको प्रश्नावली भर्न औसतमा २० मिनेट लाग्ने अनुमान केन्द्रीय तथ्यांक विभागले गरेको छ। विभागले ४० हजार गणक र साढे ८ हजार सुपरिवेक्षक खटाएको छ। तथ्यांकको गुणस्तर सुनिश्चित गर्न कर्मचारीसमेत परिचालित छन्। संघदेखि तल्लो एकाइ वडासम्म जनगणना समन्वय समिति बनाइएका छन्। यसपटक मान्छे मात्रै होइन, प्रकृतिदेखि संस्कृतिसम्मकै विवरण लिइने विभागका निर्देशक ढुण्डीराज लामिछानेले बताए। यो जनगणनामा व्यक्तिगत र पारिवारिक विवरण मात्रै संकलन हुँदैन, निर्देशक लामिछानेले भने, आर्थिक, सामाजिक, भौगोलिक अवस्थादेखि प्राकृतिक साधनस्रोतका विवरण पनि संकलन हुनेछन्। मठमन्दिर, पाटीपौवा कति छन् भन्ने संकलन गरिनेछ। यो कार्य मंसिर ९ सम्म अर्थात् १५ दिनसम्म चल्नेछ। प्रश्नावली लामो भए पनि यसले तल्लो प्रशासनिक तह (वडा)सम्मको तथ्यांकको माग पूरा गर्ने अपेक्षा गरिएको महानिर्देशक नेबिनलाल श्रेष्ठले बताए। गणकहरू घरघर पुगेर प्रत्येक व्यक्तिको विस्तृत विवरण संकलन गर्नेछन्, महानिर्देशक श्रेष्ठले भने, जनगणनाको पहिलो चरण अर्थात् घर तथा घरपरिवार सूचीकरण कार्यमा सूचीकृत भएका तथा कुनै कारणले त्यस बेला छुटेकाहरूसमेत सबैको विवरण संकलन गरिनेछ। राजदूताबास, महावाणिज्य दूतावास र स्थायी नियोगहरूमा ईसेन्स विधि अपनाई वेबसाइट एप्लिकेसनबाट नेपाली कर्मचारी तथा आश्रित व्यक्तिको विवरण लिइने गणक र सुपरिवेक्षकले देशभरका ६ हजार ७ सय ४३ वडाबाट आधारभूत आर्थिक, सामाजिक, सेवा, सुविधा, पूर्वाधार र विपद् अवस्थाको जानकारी संकलन गरी सामुदायिक प्रश्नावली भर्ने महानिर्देशक श्रेष्ठको भनाइ छ। १२ कक्षा उत्तीर्ण युवालाई गणनाकर्ताका रूपमा खटाइएको महानिर्देशक श्रेष्ठले बताए। स्नातक तह उत्तीर्ण सुपरिवेक्षकलाई गणनाकर्ताको काममा सहयोग र सुपरिवेक्षण गर्न परिचालन गरिएको छ। निर्देशक लामिछानेका अनुसार विगतमा व्यक्तिगत र पारिवारिक विवरणसम्बन्धी मात्रै प्रश्नावली हुन्थ्यो। यसपटक सामुदायिक प्रश्नावली देशभरका ६ हजार ७ सय ४३ वडामा भरिनेछ। प्रत्येक वडाको आर्थिक, सामाजिक, भौतिक पूर्वाधारलगायत एकएक विवरण संकलन गरिनेछ। वडास्तरको आधारभूत सेवा, जातिगत, भाषागत अवस्था, मठमन्दिर, विकास संरचना, सामुदायिक भवन, पोखरी, ताल, कुवा, धारा, खोला नाला, प्राकृतिक स्रोत, विपदलगायत विषयको विवरण संकलन गरिने उनको भनाइ छ। वडाले दिएको सुविधा खानेपानी, विद्युत्को अवस्थाको विवरण पनि भरिनेछ, उनले भने, वडामा कुन भाषा बोल्ने कति छन्, कुन धर्म मान्ने कति छन्, कुन जाति कति छन् भन्ने विवरण पनि संकलन हुनेछ। उनका अनुसार वडास्तरबाटै विवरण संकलन गर्दा नीति योजना बनाउन सहज हुनेछ। मुलुक संघीय संरचनामा गएपछि वडास्तरसम्मको विवरण छैन। जसकारण योजना बनाउन समस्या हँुदै आएको छ। यो जनगणनाले यथार्थ विवरण संकलन गरेपछि योजना बनेर तल्लो तहको योजना बनाउन र विकासका काम अगाडि बढाउन सहज हुने उनले बताए। सामुदायिक प्रश्नावली विषय अन्य देशमा खासै नभएको त्रिभुुवन विश्वविद्यालयका जनसंख्या विभागका प्राडा योगेन्द्रबहादुर गुरुङले बताए। विगतको निरन्तरता मात्रै होइन, यो जनगणना निकै फरक छ, उनले भने, नयाँ संरचनाका कुरा मात्रै होइन, धेरै विषयमा नयाँ कुरा छ। सामुदायिक प्रश्नावली त विश्वकै नयाँ कुरा हो। उनका अनुसार पहिला जिल्ला स्तरमा मात्रै संरचना थियो अहिले, वडास्तरमा नै संरचना बनेका छन्। कर्मचारी मात्रै जनगणनामा खटिन्थे। अहिले जनप्रतिनिधि नै सहभागी हुनेछन्। विगतमा जिल्ला प्रशासन कार्यालयको नेतृत्वमा शिक्षकले जनगणना गर्थे। यसपटक पालिका नै परिचालित हुँदै छन्। वडाध्यक्षको नेतृत्वमा वडास्तरीय सहजीकरण समिति बनेका छन्। स्थानीय सरकार आफ्नो तथ्यांक संकलन गर्न आफै लागेको छ। जनप्रतिनिधि आफै विवरण संकलनमा खटिँदा उनीहरूमा अपनत्व हुने, विगतभन्दा सही तथ्यांक आउने विश्वास उनले व्यक्त गरे। बेरोजगार स्थानीय युवकलाई गणक बनाएर परिचालन गर्नु पनि नयाँ विषय रहेको उनको ठम्याइ छ। विगतमा शिक्षकलाई गणकका खटाइने गरेको थियो। उनले स्थानीय युवालाई परिचालन गर्दा उनीहरूले जागरका साथ काम गर्ने भएकाले राम्रो तथ्यांक आउने बताए। जनगणना सञ्चालन गर्न ७ प्रदेश कार्यालयसहित ८७ जिल्ला कार्यालय छन्। जसअन्तर्गत ३ सय ४९ स्थानीय कार्यालय छन्। ठूला र धेरै जनसंख्या भएका जिल्लामा एकभन्दा बढी कार्यालय राखिएको जनाइएको छ। काठमाडौंमा ५ र मोरङ, झापा, सुनसरी, ललितपुर, रुपन्देही र कैलालीमा २२ जिल्ला कार्यालय छन्। जनगणना सफल बनाउन केन्द्रदेखि वडातहसम्म विभिन्न जनगणना समन्वय तथा सहजीकरण समिति गठन गरिएको महानिर्देशक श्रेष्ठले बताए। संघमा राष्ट्रिय योजना आयोगका उपाध्यक्षको संयोजकत्वमा जनगणना निर्देशक समिति छ। प्रदेशमा प्रमुख सचिव, जिल्लामा प्रमुख जिल्ला अधिकारीको नेतृत्वमा समन्वय समिति छन्। पालिकामा प्रमुख प्रशासकीय अधिकृत, यस्तै स्थानीय तहमा प्रमुखका नेतृत्वमा समन्वय समिति र वडामा वडाध्यक्षको संयोजकत्वमा वडास्तरीय सहजीकरण समिति छन्। कोभिडका कारण जनगणनामा निर्धारित समय हुन सकेन। गत जेठ २५ देखि असार ८ सम्म हुनुपर्ने जनगणना कोरोना महामारीका कारण पछि धकेलिएको हो। केही समय यताउता हुँदा विवरण खासै फरक नपर्ने विभागका अधिकारी बताउँछन्। काठमाडौंमा क्यापी विधि काठमाडौं महानगरपालिकासमेत गरी यो जिल्लाका ६ नगरपालिकामा ट्याबलेटबाट जनगणना गरिने भएको छ। महानिर्देशक श्रेष्ठले डिजिटल पद्धतिमा आधारित क्यापि विधि प्रयोग गरी विवरण संकलन गरिने बताए। उनका अनुसार काठमाडौंबाहेक देशभरका अन्य स्थान कागजी प्रश्नावली प्रयोग गरिँदै छ। बिदेशस्थित नेपाली कूटनीतिक नियोगमा पहिलो पटक जनगणना गरिँदै छ। श्रेष्ठका अनुसार राजदूताबास, महावाणिज्य दूतावास र स्थायी नियोगहरूमा ईसेन्स विधि अपनाई वेबसाइट एप्लिकेसनबाट नेपाली कर्मचारी तथा आश्रित व्यक्तिको विवरण लिइनेछ। सबै किसिमको तयारी पूरा भइसक्यो। बिहानैदेखि देशभर घरघरमा गणक पुगेर विवरण संकलनमा जुट्नेछन्, उनले भने। उनले जनगणना हरेक हिसाबले अत्यन्त महत्वपूर्ण रहेकाले यसलाई सफल पार्न सबै पक्षको सहयोग अपरिहार्य रहेको बताए। जनगणना सफल पार्न सरकारको एकल प्रयासले मात्र सम्भव हुँदैन। नागरिकको अपनत्व र सहभागिता जरुरी छ, उनले भने। विभागले यसपटकको नारा मेरो गणना, मेरो सहभागिता तय गरेको छ। जनगणनामा संकलन हुने सम्पूर्ण व्यक्तिगत विवरण कानुन (तथ्यांक ऐन २०१५) बमोजिम गोप्य राखिने उनले बताए। भने, केवल सामूहिक रूपमा मात्र प्रकाशन गरिनेछ। जनगणनामा सहभागी हुनु कानुनबमोजिम अनिवार्य गरिएको छ। लिम्पियाधुराको गणना कसरी ? लिम्पियाधुरा, लिपुलेक कालापानी क्षेत्रमा अनुमानसहितको नतिजा प्रकाशन गरिने विभागले जनाएको छ। भारतद्वारा अतिक्रमित कुटी, गुन्जी र नाभी आवादी छन्। त्यहाँ २०१८ सालसम्म जनगणना भएको थियो। महानिर्देशक श्रेष्ठले अतिक्रममित क्षेत्रमा जनगणनाका लागि भारतसँग कूटनीतिक पहल भइरहेको बताए। लिपुलेक, लिम्पियाधुरा र कालापानीमा भारत सरकारले सहज रूपमा आवतजावत गर्न दिए भौतिक रूपमा उपस्थित भएर जनगणना गरिने उनले बताए। भने, कारणवश गर्न नसकेको अवस्था रह्यो भने त्यत्तिकै छोड्ने हुँदैन। उनका अनुसार अतिक्रमित क्षेत्रमा ७ देखि ८ सयसम्म जनसंख्या रहेको अनुमान छ। उनले भौतिक रूपमा उपस्थिति भएर गर्न नसकेमा प्रविधिको प्रयोग गरेर भए पनि विवरण संकलन गरी सार्वजनिक गरिने स्पष्ट पारे। अहिले प्रविधिको विकास साह्रै राम्रो भएको छ। स्याटेलाइटहरू प्रयोग गरिकन ती क्षेत्रहरूमा कति घर छ भन्ने त सजिलैसँग गणना गर्न सक्छौं, उनले भने, एउटा घरमा एभरेज परिवार कति बस्दो रहेछ भन्ने ती विवरण लिन पनि हामीलाई गाह्रो हुँदैन। यसरी त्यहाँको केही अनुमान हामी निकाल्न सक्छौं। पहिचान स्थापित हुने यो जनगणनासँगै विभिन्न जातजाति र भाषाभाषीको थप पहिचान स्थापित हुने विज्ञ बताउँछन्। नेपालमा जातजातिको समग्र अवस्थाबारे मानवशास्त्रीय अध्ययन नभएको जनसंख्याविद प्राडा गुरुङको भनाइ छ। तापनि यो जनगणनाले जातीय, भाषिक पहिचान स्थापित हुने विश्वास उनले प्रकट गरे। उनका अनुसार सन १९९१ को जनगणनाबाट जातजातिको विवरण संकलन हुन थालेको हो। त्यो बेला ९३ जातिको पहिचान भएको थियो। सन् २००१ को जनगणनामा १०१ र २०११ म १२५ जातीको पहिचान भएको थियो। उनले भाषा आयोगले १३६ जाति पुगेको बताएकाले यो जनगणनामा थपिने बताए। धेरै जातजाति अन्यमा राखिएको छ। तथ्यांक त सबैको छ तर कसैलाई कुन जातिमा कतै अन्यमा राखिएको छ, उनले भने, तर एक जना मात्रै भएको जातिको पनि तथ्यांक सरकारले राख्नुपर्छ। उनले नयाँ जाति, समुदाय, भाषा बढिरहेको बताए। पहिलो पटक मातृमृत्युदरको गणना निर्देशक लामिछानेले महिलाको प्रजननदरदेखि मातृ मृत्यु दरसम्मको गणना गरिने बताए। मातृ मृत्युदरको गणना पहिलो पटक हुँदै छ, उनले भने, महिलाको विवाहको उमेर, प्रजनन दर, जन्मदर्ता, शैक्षिक विवरण, बसाईसराइ, आर्थिक क्रियाकलाप, पेसा, जोगारी, वित्तिय अवस्थाको विषयमा जनगणना हुनेछ। उनका अनुसार घरको स्वामित्व, खानेपानीको स्रोत, घरको सेवासुविधा इन्टरनेट, टिभी, वासिङ मेसिनलगायत विषयमा प्रश्न सोधिनेछ। यस्तै यसपटक पुर्खाको भाषा थपिएको छ। मातृ भाषा र दोस्रो भाषाको विषयमा मात्रै विगतमा विवरण संकलन हुँदै आएको थियो। (( ००० सुरुआत राष्ट्रपतिबाट केन्द्रीय तथ्यांक विभागले राष्ट्रपति विद्यादेवी भण्डारीबाट राष्ट्रिय जनगणना सुरु गर्ने भएको छ। बिहीबार साढे ९ बजे राष्ट्रपति भण्डारीको जनगणना गरिँदै छ। यस्तै बिहान ११ बजे प्रधानमन्त्री शेरबहादुर देउवाको जनगणना गरिनेछ। यो जनगणनासँगै नेपालको जनसंख्या ३ करोड ननाघ्ने देखिएको छ। विभागले असोज ३० देखि कात्तिक १८ गतेसम्म गरेको घरधुरी सूचीकरणले ३ करोड नपुग्ने प्रक्षेपण गरेको हो। नेपाल जनसंख्या ३ करोड नाघ्ने आकलन थियो महानिर्देशक नेबिनलाल श्रेष्ठले भने, तर घरधुरी सूचीकरणमा नपुग्ला जस्तो देखियो। २०६८ को जनगणनाले नेपालको संख्या २ करोड ६४ लाख ९४ हजार ५ सय ४ पुगेको देखाएको थियो। २०५८ मा यो संख्या २ करोड ३१ लाख ५१ हजार ४ सय २३ थियो। जनगणनाको परिणाम आउन ६ देखि ८ महिना लाग्ने विभागले जनाएको छ। प्रारम्भिक नतिजा भने ३ महिनामा आउने उनले बताए। जनगणनामा ४ अर्ब खर्च लाग्ने अनुमान छ।"
