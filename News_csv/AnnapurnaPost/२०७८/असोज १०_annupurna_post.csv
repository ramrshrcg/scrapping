शीर्षक,विवरण
सम्पदा संरक्षणमा हराएको चेत,"२०७२ वैशाख १२ को भूकम्पले ढलेको धरहरा उठ्यो। पुनर्निर्माणमा सरकारको सक्रियता र नेपालीको महत्त्वपूर्ण साथ रह्यो। यसै समयमा भूकम्पले धेरै ऐतिहासिक धरोहर ढले। कैयौं चर्किए। थिलथिलो बनेका केही धार्मिक स्थलका संरचना टेकोले अडिएका छन्। चर्किएकाको मर्मत हुन सकेको छैन। मर्किएकाले सोझिन पाएनन्। परापूर्वकालमा निर्माण भएका मठमन्दिर, गुम्बा, चैत्य, मस्जिद आदि खण्डहर छन्। यसभित्रका महत्त्वपूर्ण ऐतिहासिक दस्तावेज हराउँदैछन्। चोरिएका छन् र मासिँदैछन्। जोगाउनु पर्ने शताब्दीऔं पुराना वस्तु संरक्षण अभावमा लोप हुने अवस्था छ। पुर्खाले सिर्जना गरेका धार्मिक र सांस्कृतिक प्रतिविम्बका रूपमा सम्पदाहरू ठडिएका हुन्। यस्ता सम्पदाको प्रांगणमा केही क्षण सुस्ताउँदा मात्रै पनि शारीरिक तथा मानसिक थकान मेटिन्छ, मन शान्त र आनन्दित हुन्छ। इतिहासको कला र संस्कृतिको सम्झना गराउँछ। सांसारिक तृष्णा मेटाउने चाहना र लोककल्याणकारी भावनाले सिर्जना गरिएका यी सम्पदालाई जताबाट केलाए पनि महत्त्व कम छैन। यसले तत्कालीन सभ्यताको उच्चतम सिर्जना र शैलीलाई बोधार्थ गराउँछ। सम्पदाले सभ्यताको जीवन्त दस्तावेजको प्रमाण दिन्छ। आजसम्म पनि बाँचिरहेका सम्पदाहरू पुरातात्त्विक प्रमाण हुन्। देशका सम्पत्ति हुन्। लामो समयसम्म वातावरण र पर्यावरणको चर्को प्रभावमा सम्पदामा परे। पटकपटक आउने महाभूकम्प र अन्य प्राकृतिक प्रकोपले रत्तिभर प्रभाव पार्न सकेन। तर यसरी इतिहास बोके पनि अब थाम्न सक्ने अवस्थामा छैनन्। जीर्णोद्धार गर्नुपर्ने अवस्थामा पुगेका पुराना सम्पदा देशभर सबै छन्। तर, ध्यान यता केन्द्रित गर्ने फुर्सद सरकारलाई छैन। जब ढल्छ, विपत् आउँछ, चोरी हुन्छ अनि मात्रै झस्कने बानी छ। संरक्षण र विकास गर्न बनेका समितिहरू राजनीतिक कार्यकर्ता भर्ती गर्ने स्थान बनेका छन्। उनीहरूको ज्ञान र सीपमा दक्षता नहुँदा विकासको साटो विनाश हुने क्रम तीव्र छ। ऐतिहासिक धार्मिक तथा पर्यटकीय क्षेत्रको आम्दानी यसै क्षेत्रमा खर्च नगर्दा पहिले जे थियो, त्यसमै सीमित बन्नुपर्ने अवस्था छ। तत्कालीन परिस्थितिमा उपलब्ध सामग्रीहरूको प्रयोग गरिएका सम्पदाहरू वातावरण र पर्यावरणमैत्री थिए र अझै पनि छन्। विश्वका अन्य मुलुकमा भएका यस्ता ऐतिहासिक सम्पदाले माया पाउँदा ढल्नु परेको छैन। सानु ठाउँ भत्कियो वा चोइटियो भने पनि निर्माणमा सरकारको चासो पुग्छ। अमेरिका, चीन र भारतले त भएकालाई संरक्षण गर्दै नयाँ स्थानको विकास पनि गरेका छन्। प्राचीन समयमा बनेका त्यस्ता सम्पदाको इतिहास मेटिन पाएका छैनन्। तर, नेपालमा अवस्था त्यस्तो छैन। संरचना ढल्दा र पुराना वस्तु हराउँदा पनि यसको विषयको महत्त्व सरकारले बुझेको देखिँदैन। उपल्लो डोल्पा, ताप्लेजुङ, मुस्ताङलगायत माथिल्लो क्षेत्रमा भएका गुम्बाले संरक्षण खोज्दैछ। यसभित्र भएका महत्त्वपूर्ण वस्तुले सुरक्षा माग्दैछ। सहरभित्र भएका मठमन्दिरले आफ्नो स्थान गुमाउँदैछन्, खुम्चँदैछन्। केही स्थान सरकारको आँखामा परे पनि ओझेलमा धेरै छन्। मन्दिर, गुम्बा, धार्मिक र पर्यटकीय क्षेत्रको संरक्षण गर्न विकास समिति सरकार माहतहतमा नै बनेका पनि छन्। यस्ता समितिले विकासका लागि गुरुयोजना बनाए पनि कमिसनको चक्करमा पदाधिकारी फस्दा विकास भएका छैनन्। पुरातात्त्विक सम्पदा संरक्षण गर्न ऐन, नियम र कानुन पनि बनेका छन्। विश्वमा चिनाउने यस्ता कुराको विकास सरकारको पहिलो प्राथमिकतामा पर्नुपर्छ। कार्यकर्ता नियुक्ति गर्ने स्थान अर्थात् भर्तीकेन्द्र बन्नु हुँदैन। पितापुर्खाले बचाई ल्याएको सम्पदालाई नजोगाए इतिहास समाप्त हुने डर पनि त्यत्तिकै छ। त्यसैले अब सबै सचेत हुनुपर्ने बेला आएको छ।"
"भटाभट सुक्दै मुहान, पानी लिन घण्टौंको बाटो","पाँचखाल (काभ्रे) : पाँचखाल नगरपालिका९ भेटवालथोकमा २० वर्षअघि विवाह गरेर आएकी थिइन् सीता मिजार। त्यसको भोलिपल्ट बिहानै सासूले घरमाथि रहेको पँधेरामा पानी लिन पठाइन्। तर, उनी रित्तो गाग्री लिएर फर्किइन्। भन्छिन्, पानीको मूल डरलाग्दो थियो। छङछङ आवाजले डर लाग्यो अनि फर्किएँ। नयाँ दुलही भएकीले सासूले गाली गर्नुभएन। त्यसको १० वर्षपछि मुहान सुक्यो। जहाँ अहिले कमिला हिँड्छ। ४५ वर्षीया मिजार अहिले पानीको चरम अभाव खेपिरहेकी छन्। काभ्रेको पहरी बस्तीमा रित्ता भाँडावर्तन। तस्बिर : नितु घले अर्की स्थानीयवासी ३५ वर्षीया रामप्यारी विसुंखे जंगलछेउ ८१० वर्ष पहिलेसम्म देखेका मुहान सुकेर काकाकुल भएको सुनाउँछिन्। आकाशे पानीका भरमा बर्खामा एकपटक मात्रै बाली लगाउने गरेको विसुंखे बताउँछिन्। भन्छिन्, माइती जाँदा जति खुसी लाग्छ, पानी पर्दा त्यस्तै हुन्छ। उनका अनुसार गाउँका सबैले आकाशे पानी संकलन गरेर राख्ने गर्दै आएका छन्। पानीको मुहान सुक्दा भुक्तमान बेहोर्ने प्रतिनिधिपात्र हुन् यी। काभ्रेकै दाप्चा क्षेत्रमा १ सय ७४ मुहानमध्ये ३० प्रतिशत सुकिसकेको भेटिएको अध्ययनकर्ता सुष्मा तिवारी बताउँछिन्। अन्तर्राष्ट्रिय एकीकृत पर्वतीय विकास केन्द्र (इसिमोड)सँगको समन्वयमा नेपाल पानी सदुपयोग फाउन्डेसनले सन् २०१६ मा दाप्चा र तीनपिप्लेमा वर्षा, भूमिगत जलको पुनर्भरण तथा मूलमा पानीको विषयमा अध्ययन गरेको थियो। उही संस्थाले २०२० देखि गरिरहेको सर्वेक्षणको प्रारम्भिक तथ्यांकले जलवायु परिवर्तनका कारण ४५ प्रतिशत मुहान मासिएको देखाएको अर्की अध्ययनकर्ता भूमिका थापाको भनाइ छ। उक्त सर्वेक्षणमा ३ सयभन्दा धेरै स्थानीय तहका जनप्रतिनिधि सहभागी भएका छन्। जसमध्ये ७४ प्रतिशत सहभागीले ४५ प्रतिशत मुहान सुक्नुमा जलवायु परिवर्तनको असरलाई कारक देखाएका हुन्। पहिलो कारणमा सडक निर्माण (५१ प्रतिशत) देखिएको छ, थापा भन्छिन्, बाँकी अन्य छन्। थापाका अनुसार पानीका स्रोतभन्दा जनप्रतिनिधिका जवाफका आधारमा प्रारम्भिक तथ्यांक निकालिएको हो। सर्वेक्षणमा हिमाली, पहाडी र चुरे क्षेत्रलाई समेटिएको छ। तराईमधेसमा भूमिगत स्रोत उपयोग गर्ने भएकाले समावेश गरिएको छैन। इसिमोड र फाउन्डेसनले नै मुहान पुनःस्थापना गर्न पाइलट प्रोजेक्ट सञ्चालन गरेका थिए। संरक्षण गर्न सकिने सम्भावना भएको दाप्चा क्षेत्रका पोखरीमा पुनर्भरणको कामपछि कुवाहरूमा पानी आउन थालेको थापाको भनाइ छ। पानीको समस्याकै कारण सात प्रतिशत स्थानीयवासी बसाइँ हिँडेका छन्। यसले जलवायु परिवर्तनको असर कति भयावय छ भन्ने देखाएको थापाको भनाइ छ। भन्छिन्, सरेको ठाउँमा केही वर्षमा पानी सुकेपछि फेरि अर्को ठाउँमा सरेका घटना पनि छन्। तनहुँको मानुङकोट टिकटक डाँडामा ०३२ सालतिर ६०६५ घर बसोबास गर्थे। त्यहाँ अहिले सात घर मात्रै बाँकी छन्। उक्त ठाउँ पर्यटकको आकर्षणको केन्द्र बनेको छ। कोरोना महामारीकै बेला त्यहाँ १० हजार पर्यटक पुगेका जनाइएको छ। यस्तै, भोजपुरको रामप्रसाद राई, धनकुटाका सहिदभूमि र महालक्ष्मी नगरपालिका, मुस्ताङको दालोमे, सल्यानको छत्रेश्वरी गाउँपालिकालगायत क्षेत्रमा गावैं विस्थापित भएको अध्ययनले देखाएको छ। यस्ता ठाउँलाई सुक्खाग्रस्त क्षेत्र घोषणा गरी लिफ्ट र बोरिङजस्ता प्रविधिबाट पानी ल्याउनुको विकल्प देखिँदैन। ढुंगेधारामा पानी आउन छाडेपछि ललितपुर पाटनमा खानेपानी थाप्न राखिएका गाग्री । तस्बिर : अशोक दुलाल वन तथा वातावरण मन्त्रालयले हालै सार्वजनिक गरेको एक अध्ययन प्रतिवेदनमा पहाडी क्षेत्रमा ३० वर्ष अवधिमा ३० प्रतिशतले पानीको स्रोत घटेको उल्लेख छ। जलवायु संकट तथा जोखिम विश्लेषण र अनुकूलन उपायका पहिचान प्रतिवेदनले कुन ठाउँमा जलवायु परिवर्तनको असर कस्तो छ भनेर देखाएको छ। कुन ठाउँ जोखिमयुक्त छ ? कहाँ अनुकूलनका काम गर्न सकिन्छ ? यी विषय थाहा पाउन मन्त्रालयले दुई वर्ष लगाएर अध्ययन गरेको हो। अध्ययनमा संलग्न रेगन सापकोटाका अनुसार मुस्ताङमा पानीको स्रोत सुकेकै कारण ध्ये समुदायका मानिस बसाइँ सरेका छन्। जलवायुको असरले स्थानान्तरण भएको यो पहिलो घटना भएको उनको भनाइ छ। त्यसैगरी पाल्पाका केही ठाउँका बासिन्दा स्थानान्तरण हुनुपरेको छ। जलवायुको असरले नै यस्तो परिणाम आएको हो भनेर अध्ययन भइसकेको छैन, उनी भन्छन्, तर पानीका स्रोत घट्नुमा जलवायु परिवर्तनले ठूलो भूमिका खेलेको छ। यही कारण सुक्खा, खडेरी, बाढीपहिरोका घटना बढ्दा २ सय १५ नगरपालिका र ८९ गाउँपालिका अत्यधिक जोखिममा छन्। ४२ गाउँपालिका मध्यम र १ सय ६२ गाउँपालिका न्यूनतम जोखिममा छन् । यसको असर सन् २०३० सम्ममा अझै धेरै बढ्न जानकार बताउँछन्। नेपालको ५६ प्रतिशत क्षेत्र खडेरीको सिकार भएका छन्। हुम्ला, गोरखा, डोल्पा, मुगु, संखुवासभा, सिन्धुपाल्चोक, कैलाली, सुर्खेत, सिन्धुली, मुस्ताङ, दाङ ताप्लेजुङ, जाजरकोट, जुम्ला, बझाङलगायत जिल्लामा खडेरीको समस्या बढेको छ। जलवायु परिवर्तनका कारण वर्षात्को शैली फेरिएको प्रतिवेदनमा उल्लेख छ। चरम घटना (एक्स्ट्रिम इभेन्ट्स)का कारण खडेरी तथा बाढीपहिरोको जोखिम उत्तिकै बढेको जनाइएको छ। मन्त्रालय र इसिमोडको प्रतिवेदनअनुसार बर्सेनि १३ मिलिमिटर वर्षा घट्दै गएको छ। जलवायु परिवर्तन व्यवस्थापन महाशाखाकी प्रमुख डा राधा वाग्ले वर्षात्को शैली फेरिँदा जमिन सिंचित हुन नपाएको बताउँछिन्। एकै पटक ठूलो मात्रामा पर्ने आरीघोप्टे वर्षाका कारण जमिनले पानी सोस्न पाएको छैन। डा वाग्ले भन्छिन्, ह्वार्र आएको पानी बगेर जान्छ। त्यसले जमिन सिंचित गर्दैन। जल तथा मौसम विज्ञान विभागकी हावापानी विश्लेषक इन्दिरा कँडेलका अनुसार वर्षात्को शैली फेरिँदा पानीका स्रोतलाई असर गरेकै छ। तर, भूकम्पपछि जमिन हल्लिएर (वाटर कोर्स) पनि पानीको बाटो परिवर्तन भएको हुन सक्ने कँडेल बताउँछिन्। भित्रभित्र ती पानी अन्त ठाउँमा निस्किएको हुन सक्छ, उनी भन्छिन्, एक ठाउँमा पानी सुकेर अन्य देखिन पनि सक्छ। वर्षा र तापक्रमको मात्रामा परिवर्तनका साथै बाढीपहिरो, खडेरीजस्ता अस्वाभाविक मौसमी घटनाले पानीको उपलब्धता, समयावधि र पानीजन्य विपद्का घटनामा असर पार्ने देखिन्छ। मनसुनका बेला पहाडतिर आकस्मिक बाढी तथा पहिरो गएका छन्। जलवायु परिवर्तनले विपद्को मात्रा र असर झनै बढने, मौसमी सन्तुलनमा खलल पुग्ने देखिएको छ। नेपालमा सन् २०३० सम्ममा पानीको क्षेत्रमा हुने जोखिम बढ्दै जाने प्रतिवेदनले देखाएको छ। सन् २०५० सम्ममा अझ धेरै जोखिम बढ्ने अनुमान गरिएको छ। उच्च पहाडी र हिमाली क्षेत्रमा संकट पर्नेछ। कर्णालीमा समस्या विकराल बन्नेछ। दलित, मुस्लिम, मधेसी, आदिवासी जनजाति, महिला, बालबालिका, ज्येष्ठ नागरिक र शारीरिक अपांगता भएकाहरू बढी प्रभावित हुने जनाइएको छ। सन् १९७२ देखि २०१६ को अवधिमा १६ वटा ठूला खडेरी परेका छन्। जसकारण कृषि तथा उब्जनीमा असर गरेको छ। त्यो दोस्रो खानेपानी आयोजनाकाभ्रेको पाँचखाल नगरपालिका९ साठीघरमा पहिलादेखि नै नजिकमा मुहान थिएन। पानी भर्न एक घण्टा दूरीको जंगलमा जानुपथ्र्यो। ७५ वर्षीया धनमाया श्रेष्ठ भन्छिन्, बुहारीहरू लुरुलुरु बिहानभरि पानी ओसार्थे। बिहान ४ नबज्दै सबै जना भाँडो लगेर जान्थे। अर्की स्थानीयवासी ६९ वर्षीया बेलमाया श्रेष्ठ त्यसरी संयुक्त परिवारलाई पुर्याउनुपथ्र्यो। त्यसको बोझ महिलालाई बढी थियो। पहिला धर्तीमा उज्यालो नखस्र्दै पानी लिन जाँदा प्रयोग गरेको लालटिन देखाउँदै काभ्रेको पाँचखाल नगरपालिकाका बिलबहादुर पहरी। दुई घण्टा टाढा रहेका मुहान पनि सुकेपछि उनीहरूले पानीको भरपर्दो स्रोत पाएका छैनन्। तस्बिर : नितु घले स्थानीय प्रेम पहरीका अनुसार तत्कालीन राजा वीरेन्द्र पलाञ्चोक भगवती दर्शन गर्न आएपछि भने केही राहत मिल्यो। मन्दिर सरसफाइ नभएको देखेपछि वीरेन्द्रले राजाले पानीको स्रोत खोज्न मान्छे खटाए। २०४१ सालतिर तीन ठाउँ लिफ्टिङ गरी साठीघरमा पानी पुग्यो। नौ घरलाई एउटा सामूहिक धारा राखियो। जसलाई पलाञ्चोक भगवती खानेपानीे आयोजना भनेर चिनिन्छ। वडाध्यक्ष किरण श्रेष्ठ त्यो देशकै दोस्रो खानेपानी आयोजना भएको सुनाउँछन्। ०६८ सालदेखि प्रत्येक घरमा धारा बनाउने भनियो। महसुल उठाउन समस्या थियो। त्यसपछि उक्त आयोजना समुदायले लियो, मासिक ३५० रुपैयाँ महसुल लिने गरी। ०७२ को भूकम्पपछि सबै मुहान सुके। पानीको हाहाकार बढ्यो। श्रेष्ठ भन्छन्, १२ गतेको भूकम्पले पानी निस्किएको थियो, २९ गतेकाले पूरै सुक्यो। वडाध्यक्ष श्रेष्ठका अनुसार साबिक साठीघर क्षेत्रमा मात्रै १० वटा मुहान सुकिसकेका छन्। प्रत्येक टोलमा पहिला दुईतीनवटा पोखरी थिए। ती पनि सबै सुके। बर्खामा पोखरी पुनः सिंचित हुन्थ्यो। सिमेन्ट प्रयोगले पोखरी रिचार्ज हुन छाडेका छन्। जथाभावी सडक खनेकाले पनि मूल सुकेका उनको ठम्याई छ। धारापानीमा मूलको सय मिटर तलबाट बाटो खन्यौं, उनी भन्छन्, त्यसको एक महिनामै मुहान सुक्यो। धारामा पानी आउन महिनासम्म कुर्नुपर्ने समस्या रहेको स्थानीयवासीको गुनासो छ। डाँडागाउँकी शान्ति पहरी पानी नियमित नआए पनि महसुल भने अनिवार्य तिर्दै आएको बताउँछिन्। भोजभतेर गर्नुपरे बनेपाबाट पानी किनेर ल्याउनुपर्ने हुन्छ। भन्छिन्, किनेर ल्याएको सफा हुँदैन। सरसफाइका लागि पर्याप्त हुँदैन। पहरी बस्तीका ५४ वर्षीय बिलबहादुर पहरी माटोको घैला बोकी लालटिन बालेर दुई घण्टा टाढा जंगल गएको स्मरण गर्छन्। तर, ती ठाउँमा पनि अहिले पानी पाइँदैन। आठ जनाको परिवार छ उनको। परिवारमा खानपिन, सरसफाइ तथा खेतीमा समस्या झेलिरहेको उनी सुनाउँछन्। पानी नहुँदा विकास पनि हुन्न रहेछ, उनी भन्छन्, पानी भइदिए यो जमिनमा केके फलाउँथें होला। ५४ वर्षीया कान्छी विक महसुल मात्र तिर्नुपरेको गुनासो गर्छिन्। भन्छिन्, धारामा बिरलै पानी आउँछ। अन्त जाऊँ कतै पानी छैन। उनको गाउँमा एउटा धारो बाँकी छ। गाउँभरिका सबै जाने भएकाले पालो पाउनै मुस्किल छ। काभ्रेमा पानीको समस्या समाधान गर्न सुनकोसी खानेपानी लिफ्टिङ आयोजना निर्माणाधीन छ। आयोजनाका इन्जिनियर अरुण ढकाल पाँचखालका १० वडाका ८० प्रतिशत व्यक्तिलाई पुर्याउने लक्ष्य रहेको बताउँछन्। पाँचखाल नगरपालिकाका योजना तथा प्रशासन शाखा प्रमुख कल्याण सुवेदीका अनुसार माथिल्लो भेगमा पानीका स्रोत पूरै सुकेका छन्। त्यसबाट नगरका ४० प्रतिशत मानिस प्रभावित छन्। तत्काललाई डिप बोरिङ गरेर सबै वडामा पानी पुर्याउने प्रयत्न भएको छ। भन्छन्, हाल दैनिक गुजारा मात्रै चलिरहेको छ। २४ वर्षमै बोरिङमा पानी नआउने समस्या बढेको छ।"
बौद्धिक चोरी विवाद विकराल,"काठमाडौं : ट्रेडमार्कको विवाद विकराल बन्दै गइरहेको छ । बौद्धिक सम्पत्ति चोरीको उजुरीका चाङ लागेसँगै विवादले विकराल रुप लिन थालेको हो। उद्योग विभागका अनुसार बौद्धिक सम्पत्ति चोरीसम्बन्धी उजुरी आउने क्रम बढेको छ। गत वर्ष मात्रै १ सय ७४ वटा उजुरी परेको छ। गत वर्ष ५७ वटा मात्रै छिनोफानो भए। विभागका अनुसार हालसम्म बौद्धिक सम्पत्ति चोरीका ६ सय ६७ वटा विवाद सल्टिएको छैन्। लामो समयसम्म छिनोफानो हुन नसक्दा धेरैजसो बौद्धिक सम्पत्ति चोरीका मुद्दाहरू पेन्डिङमा हुने गरेका हुन्। प्रस्ट कानुन नहुँदा बौद्धिक सम्पत्तिको चोरी बढेको जानकारहरू बताउँछन्। लामो समयदेखि बौद्धिक सम्पत्तिको उजुरीमा छिनोफानो हुन नसक्दा समस्या थपिँदै गएको छ। उजुरी छिनोफानो हुन वर्षौं लागेपछि उजुरीकर्ता पनि निराश भएका छन्। उद्योग विभागका निर्देशक दिपक घिमिरे धेरै वर्ष अघिदेखि पेन्डिङमा रहेका उजुरी टुंग्याउने गृहकार्यमा जुटेको बताउँछन्। पेन्डिङमा रहेका सबै लट समाप्त गर्ने गरी गत वर्ष काम गरेको भए पनि अझै पेन्डिङमा धेरै मुद्धा रहेको उनले बताए। उजुरीकर्ता समयमा नआउने, हारेपछि चिठी नबुझ्ने, स्पष्ट ठेगाना उल्लेख नहुनेलगायत कारण वर्षौंदेखिका उजुरी सर्दै आएका छन्। विभागको संस्थागत संरचना पनि कमजोर छ। विभागमा जनशक्ति अभावले पनि बौद्धिक सम्पत्ति विवाद सल्टाउन समस्या भइरहेको उनको भनाइ छ। विभागमा दुई वर्ष अघिदेखिका उजुरी तामेलीमा रहेको पाइएको छ। दुवै पक्षले सबुत प्रमाण पेस गर्न नसक्दा मुद्दा तामेलीमा रहिरहने समस्या छ। विदेशी तथा चलेका स्वदेशी ब्रान्डकोसमेत कपी लिन खोज्ने प्रवृत्ति बढ्दै गएकाले उजुरीका चाङ लागेका हुन्। तुरुन्तै लाभ लिने प्रवृत्ति मौलाउँदै गएकाले उस्तैउस्तै नाम राखेर झुक्याउन खोज्ने प्रवृत्ति बढ्दै गएको विभागका अधिकारीहरू बताउँछन्। ट्रेडमार्क चोरी भएको, नक्कल गरेर अरूको कपी गरिएको विषयमा कुनै समयमा पनि उजुरी हाल्न सकिने प्रावधान छ। बौद्धिक सम्पत्ति बुलेटिनमा निस्केको ९० दिनभित्र उजुरी दर्ता गर्नुपर्छ। विभागका अनुसार हालसम्म ५३ हजार ५३ टेडमार्क दर्ता भएका छन्। त्यसमध्ये स्वदेशी २८ हजार ८५ र विदेशी २३ हजार १ सय ३७ वटा ट्रेडमार्क दर्ता भएका छन्। डिजाइन १ सय ९५ र पेटेन्ट ७६ वटा दर्ता भएका छन्। विभागको औद्योगिक सम्पत्ति शाखामा हालसम्म ९० हजार ८५ ट्रेडमार्क, डिजाइन ६ सय ५४ र पेटेन्ट ७ सय ६३ वटा आवेदन दर्ता भएका छन्। बौद्धिक सम्पत्तिका सबै विधाहरू समेट्ने कानुन अभाव भएको छ। बौद्धिक सम्पत्ति व्यवस्थित गर्न उद्योग, वाणिज्य तथा आपूर्ति मन्त्रालयले बौद्धिक सम्पत्ति ऐनको मस्यौदा तयार गरेको छ। उद्योग विभागले गत वर्ष जेठमा गरेको अध्ययन अनुसार ट्रेडमार्क, डिजाइन र पेटेन्टका आवश्यक कार्यविधि नहुँदा कार्यसम्पादनमा समस्या सिर्जना भएको प्रतिवेदनमा औंल्याएको थियो। कानुनी व्यवस्था नभएकाले स्वदेशी पेटेन्ट दर्ता गर्न नसकेको विभागले जनाएको छ। विदेशमा दर्ता भएका तर नेपालमा दर्ता आवश्यक नपर्ने ख्याति प्राप्त ट्रेडमार्कको संरक्षणमा कठिनाइ भएको पनि अध्ययनले देखाएको थियो। विद्युतीय आवेदन माध्यमबाट आवेदन गर्ने व्यवस्था नहुनुका साथै फाइल व्यवस्थापन हुन नसक्दा भद्रगोल अवस्था सिर्जना भएको उद्योग विभागले जनाएको छ। विभागले जेठमा तत्कालीन निर्देशन विन्दा पाण्डेको संयोजजकत्वमा अध्ययन भएको थियो। कानुन अभावले बौद्धिक सम्पत्ति संरक्षण हुन नसकेले सरकारले एकीकृत बौद्धिक सम्पत्ति ऐन ल्याउन लागेको छ। ट्रेडमार्कले वस्तुमार्फत मुलुक चिनाउन सहयोग पुग्छ। संकेत तथा चिह्न प्राप्त गर्छन्। ती उत्पादन विश्व बजारमा पुग्दा नेपालको पहिचान हुन्छ। बौद्धिक सम्पत्ति ऐनले व्यक्ति तथा उद्योगको बौद्धिक सम्पत्तिलाई संरक्षण मात्र नभई विश्वव्यापी रूपमा पहिचान, उद्योग व्यवसायको प्रवद्र्धन गर्न मद्दत पुर्याउँछ। राष्ट्रिय बौद्धिक सम्पत्ति नीति २०७३ मार्फत बौद्धिक सम्पत्तिलाई सरकारले महत्वको साथ हेरे पनि ऐन निर्माणले अझै पूर्णता पाउन नसक्दा बौद्धिक सम्पत्ति चोरीका मुद्दा बढेको हो। ट्रेडमार्कले भौगोलिक संकेत, वनस्पति प्रजाति संरक्षण, व्यापारिक गोपनियता, एकीकृत सर्किटको लेआउट डिजाइन, परम्परागत तथा मौलिक ज्ञान, परम्परागत सांस्कृतिक अभिव्यक्ति तथा अमूर्त सांस्कृतिक सम्पदा, जैविक विविधता र अनुवांशिकका क्षेत्रमा सघाउ पुग्छ। चालू आर्थिक वर्षमा ७ सय २४ उजुरी दर्ता भएकोमा ५७ वटा मात्रै छिनोफानो भएको उद्योग विभागको अध्ययनले देखाएको छ। आव २०७६७७ मा ७ सय १३ उजुरीमध्ये ३६ वटा फस्र्योट भए पनि ५ सय ३६ उजुरी निर्णय हुन सकेका थिएनन्। त्यस्तै आव २०७५०७६ मा ८ सय १३ उजुरीमध्ये २ सय ७७ वटा उजुरीको निर्णय भए पनि ५ सय ३६ उजुरी छिनोफानो हुन सकेको थिएन। २०७४०७५ मा ७ सय ६५ उजुरीमध्ये २ सय ७० उजुरीको छिनोफानो भएको थियो भने ४ सय ९५ उजुरी निर्णय हुन सकेन। आव २०७३०७४ मा ६ सय ४३ मध्ये १ सय १७ उजुरी टुंगो लागेको थियो भने ५ सय ३० उजुरी छिनोफानो हुन सकेको बताए।"
एमालेमा उपाध्यक्ष ३ कि ७ ?,"काठमाडौं : एमालेमा सात उपाध्यक्ष र त्यति नै संख्यामा सचिव बनाउन नेताहरूले सुझाव दिएका छन्। केन्द्रीय कमिटीको जारी बैठकमा उपाध्यक्षको संख्या थप्न सुझाव दिइएको हो। उपमहासचिव विष्णु पौडेलद्वारा प्रस्तुत विधान संशोधन प्रस्तावमाथि छलफल गर्न बनाइएका समूहहरूले उपाध्यक्षको संख्या थप्न सुझाव दिएका हुन्। उपमहासचिव पौडेलको प्रस्तावमा तीन उपाध्यक्ष र ७ सचिवको प्रस्ताव गरिएको छ। समूहगत छलफलपछि शनिबार अधिकांश टोली नेताले उपाध्यक्ष बढाउनुपर्ने सुझाव दिएका छन्। प्रचार विभाग प्रमुख योगेश भट्टराईले प्रदेशअनुसार उपाध्यक्ष संख्या राख्नुपर्ने सुझाव आएको जानकारी दिए। समूहगत टोली नेताहरूले उपाध्यक्षलाई प्रदेश नेतृत्वको जिम्मेवारी दिन पनि सुझाव दिएका थिए। नवौं महाधिवशेनदेखि ५ उपाध्यक्षको व्यवस्था गरिएको थियो। पार्टीमा विवादकैबीच अध्यक्ष ओली निकट केन्द्रीय सदस्यहरूको बैठकमा २ र पछि १ थप गरेर तीन उपाध्यक्षको प्रस्ताव गरिएको थियो। प्रचार विभाग प्रमुख भट्टराईका अनुसार पार्टीको कुनै पनि कार्यकारी पदमा दुई कार्यकाल मात्र जिम्मेवारी पाउने गरी विधानमा व्यवस्था गर्नुपर्ने सुझाव टोली नेताहरूले राखेका छन्। पार्टीको जिम्मेवारी लिन ७० वर्ष उमेर हद कायम गर्न पनि समूहगत छलफलबाट सुझाव आएको भट्टराईले जानकारी दिए। पार्टीको हालको विधानमा पनि ७० वर्षे उमेरहद र कार्यकारी पदमा दुई कार्यकाल मात्रै रहन पाउने व्यवस्था छ। प्रदेश १ को समूहबाट हिक्मत कार्की, प्रदेश २ बाट रामचन्द्र मण्डल, बागमती प्रदेशबाट आनन्द पोखरेल, गण्डकी प्रदेशबाट जगतबहादुर विश्वकर्मा, लुम्बिनी प्रदेशबाट दलबहादुर राना, कर्णाली प्रदेशबाट यामलाल कँडेल र सुदूरपश्चिमबाट कर्ण थापाले समूहको सुझाव प्रस्तुत गरेका थिए। यस्तै, उपत्यका विशेषबाट माधव ढुंगेल, जनसंगठनबाट खिमलाल भट्टराई र विभागको तर्फबाट खगराज अधिकारीले सुझाव राखेका थिए। युवा सहभागिता नेतृत्वसम्मै एमालेमा युवालाई नेतृत्वसम्मै पुर्याउनुपर्ने माग पनि चर्काे रूपमा उठेको छ। प्रचार विभाग प्रमुख भट्टराईका अनुसार प्रत्येक तहमा युवा नेतृत्वलाई उल्लेख रूपमा बढाउनुपर्ने सुझाव आएका छन्। नीति निर्माणदेखि कार्यान्वयन तहसम्म, जनप्रतिनिधिदेखि नेतृत्वसम्मै युवाको प्रतिनिधित्व हुनुपर्ने प्रस्ताव गरिएको छ। पार्टी बढीभन्दा बढी समावेशी बनाएर राष्ट्रिय चरित्रको पार्टी बनाउनुपर्ने सुझाव पनि टोलीहरूले दिएका छन्। सम्पूर्ण ध्यान निर्वाचनमा आगामी निर्वाचनमा बहुमत ल्याउने गरी पार्टीका कामकारबाही अगाडि बढाउनपर्ने सुझाव नेताहरूले राखेका छन्। प्रचार विभाग प्रमुख भट्टराईका अनुसार आगामी फागुनमा स्थानीय तहको निर्वाचन हुने भएकाले त्यसको तयारीमा केन्द्रित हुनुपर्ने सुझाव बैठकमा नेताहरूले राखेका छन्। एमसीसीबारे पार्टीको धारणा माग केन्द्रीय कमिटी बैठकमा अमेरिकी मिलेनियम च्यालेन्ज कर्पोरेसन (एमसीसी)बारे पार्टीको धारणा स्पष्ट बनाउनुपर्ने माग उठेको छ। एमालेको राजनीतिक प्रतिवेदन एमसीसीबारे मौन छ।"
सहुलियत कर्जामा आकर्षण,"काठमाडौं : बैंक तथा वित्तीय संस्थाबाट पाइने सहुलियत कर्जामा आकर्षण बढेको छ। ब्याज अनुदानमा दिइने सहुलियतपूर्ण कर्जा उपयोग गर्ने ऋणी लाख नाघेका छन्। नेपाल राष्ट्र बैंकका अनुसार १ लाख ११ हजार ४ सय ७१ जनाले सहुलियत कर्जा लिएका छन्। ब्याज अनुदानको सहुलियतपूर्ण कर्जा कार्यक्रममध्ये सबैभन्दा बढी महिला उद्यमीले प्राप्त गरेका छन्। १० शीर्षकमा यस्तो कर्जा दिँदै आएकोमा बैंक तथा वित्तीय संस्थाबाट २०७८०७९ को पहिलो महिनामा मात्रै महिला उद्यमशीलता कर्जा लिने महिलाको संख्या ४ हजार ७ सय ७१ थपिएको छ। उक्त संख्यामा सहुलियत कर्जा लिने महिला थपिँदा साउनसम्म ६० हजार ३ सय २२ जना पुगेका छन्। उनीहरूले ५५ अर्ब ७८ करोड ७५ लाख रुपैयाँ सहुलियत ऋण लगेका छन्। महिला उद्यमशीलता शीर्षकमा बिनाधितो ६ प्रतिशत ब्याज अनुदानमा प्रतिव्यक्ति १५ लाखसम्म ऋण पाइन्छ। बिनाधितो लिन पाउने सुविधा भए पनि बैंकहरूले धितोबिना ऋण दिन आनाकानी गर्ने गरेको महिला उद्यमी महासंघ नेपालकी अध्यक्ष रीता सिंह बताउँछिन्। आमा नेपाल (ढाका तथा अल्लो) सञ्चालक सिंह भन्छिन्, अझै वास्तविक महिला उद्यमी सहुलियतपूर्ण कर्जा सुविधाबाट बञ्चित छन्। नेपाल बैंकर्स संघका अध्यक्ष भुवनकुमार दाहाल बिना धितोमा जोखिम बढी हुने भएकाले बैंकले धितोमा कर्जा रुचाएको तर्क गर्छन्। कतिपय लघुउद्यमीको वित्तीय विवरण निश्चित ढाँचामा नहुने र पारदर्शी नभएका कारण साना लगानीकर्ता महिलालाई कर्जा दिन नसकिएको बैंकरहरू बताउँछन्। ऋणी संख्याको आधारमा दोस्रो स्थानमा रहे पनि व्यावसायिक कृषि तथा पशुपन्छी व्यवसाय शीर्षकमा कर्जा उपयोग गर्ने ऋणीको संख्या बढी छ। नेपाल राष्ट्र बैंकको तथ्यांकअनुसार साउनसम्म ४८ हजार ४ सय ९८ जनाले १ खर्ब १२ अर्ब ७४ करोड ६६ लाख सहुलियत ऋण पाएका छन्। कृषिमा बिना धितोमा भन्दा बढी धितो कर्जामा लगानी भएको छ। यो शीर्षकको कर्जा ५ प्रतिशत ब्याज अनुदानमा ५ करोडसम्म पाउन सकिन्छ। यसभन्दा बढीको कर्जा २ प्रतिशत ब्याज अनुदान दिने व्यवस्था छ। सहुलियतअन्तर्गत सबैभन्दा कम सीटीभीटीबाट अनुमति लिएका संस्थाबाट तालिम लिनेहरू छन्। दुई जनाले यसको ३ लाख ७० हजार मात्रै ऋण लिएका छन्। बैंकरहरू भने सो शीर्षकमा माग कम भएको बताउँछन्। युवा स्वरोजगार कर्जा ९ जनाले मात्र उपयोग गरेका छन्। उनीहरूको ३१ लाख ऋण लिएका छन्। शिक्षित युवा स्वरोजगार कर्जा शीर्षकमा हालसम्म १ सय ४५ जनाले ६ करोड ३४ लाख रुपैयाँ ऋण लिएका छन्। यसमा प्रमाणपत्र धितो राखेर विद्यार्थीले कर्जा लिन पाउने व्यवस्था छ। यस्तो ऋणमा उत्कृष्ट प्रोजेक्ट योजना र विश्वास नभएसम्म पत्याउन गाह्रो हुने बैंकरहरूको तर्क छ। शैक्षिक प्रमाणपत्र धितो राखेर विद्यार्थीले कर्जा दिँदा जोखिम हुन सक्ने उनीहरू बताउँछन्। विदेशबाट फर्केका युवा परियोजना कर्जा शीर्षकमा हालसम्म ८ सय ५९ जनाले कर्जा लिएका छन्। उनीहरूले ६० करोड ७७ लाख ऋण उपयोग गरेका छन्। शिक्षित युवा स्वरोजगार कर्जा ७ लाखसम्म, विदेशबाट फर्केका युवा परियोजना कर्जा १० लाखसम्म लिन पाइने व्यवस्था छ। दलित समुदाय व्यवसाय विकास कर्जा १ हजार १५ जनाले ६० करोड ६७ लाख रुपैयाँ लगेका छन्। त्यस्तै १ सय २२ जनाले उच्च र प्राविधिक तथा व्यावसायिक शिक्षा कर्जाको लाभ लिएका छन्। उनीहरूले २ करोड ८९ लाख रुपैयाँ कर्जा लगेका हुन्। २ सय ३३ जनाले भूकम्प पीडितले निजी आवास निर्माण गर्न ५ करोड ४२ लाख रुपैयाँ कर्जा लिएका छन्। २ सय ६६ जना कपडा उद्योगीले २ अर्ब २७ करोड २८ लाख सहुलियत कर्जा लिएका छन्। सहुलियतपूर्ण कर्जाको ब्याजदर बैंकले आधार दर (बेस रेट) मा २ प्रतिशत थपेर मात्र ब्याज निर्धारण गर्नुपर्छ। यसरी जोडेर आएको ब्याजमा अनुदानको घटाउँदा बाँकी ब्याजदरमात्रै ऋणीले बुझाउनु पर्छ।"
३८ क्वीन्टल सुन तस्करी मुद्दाको अन्तिम सुनुवाइ आजदेखि,"विराटनगर : मोरङ उर्लाबारीका सनम शाक्यको हत्या प्रकरणसँग जोडिएको करिब ३८ क्वीन्टल सुन तस्करी मुद्दाको अन्तिम सुनुवाइ आज (आइतबार) देखि सुरु हुँदैछ। उच्च प्रहरी अधिकारीसहित ७७ जना प्रतिवादी रहेको मुद्दाको सुनुवाइ जिल्ला अदालत मोरङका न्यायाधीश भरत लम्सालको इजलासमा हुने भएको छ। यही असोज ७ गतेदेखि सुनुवाइका क्रममा हेदाहेर्दैमा राखिएको उक्त मुद्दामा कानुन व्यवसायीका तर्फबाट बहस सुरु हुने अदालतका सूचना अधिकारी राजेन्द्रप्रसाद धमालले बताए। यो मुद्दामा वादी नेपाल सरकारका तर्फबाट उच्च सरकारी वकिल कार्यालय विराटनगरका सहन्यायाधीवक्ता ज्ञानप्रसाद भुसालको नेतृत्वमा हुनेछ। वकिल कार्यालय मोरङका जिल्ला न्यायाधीवक्ता रामहरि शर्मा काफ्ले, सहायक जिल्ला न्यायाधीवक्ता मनिषबाबु पोखरेललगायतले बहस गर्ने छन्। उनीहरूका लागि बहस गर्न आइतबार र सोमबारको समय छुट्ट्याइएको छ। त्यसपछि मुद्दामा प्रतिवादीतर्फका कानुन व्यवसायीहरूले बहस गर्ने मोरङ अदालतका सूचना अधिकारी धमालले बताए। दुवै पक्षको बहस सकिएपछि मुद्दाको फैसला हुनेछ। लामो समयदेखि विचाराधीन मुद्दाको किनारा दसैंअघि नै लगाउने तयारी छ। पुर्पक्षका सिलसिलामा जिल्लाबाट उच्च हुँदै मुद्दा सर्वोच्च अदालतसम्म पुगेको छ। मुद्दामा मोरङ उर्लाबारीका गोरे भनिने चूडामणि उप्रेतीलाई मुख्य अभियुक्त बनाइएको छ। गोरेको समूहले दुबईबाट २०७४ माघ ९ गते तस्करी गरी साढे ३३ किलो सुन काठमाडौं ल्याएर गायव बनाइएको थियो। जुन अहिलेसम्म फेला परेको छैन। सुन गायव बनाएको आरोपमा गोरेको समूहले करेन्ट लगाएर यातना दिँदा २०७४ फागुन १८ गते मोरङको उर्लाबारी नगरपालिका१ मा सनमको मृत्यु भएको थियो। शाक्यले गोरेको समूहमा आबद्ध रहेर सुन तस्करको भरियाका रूपमा काम गरिरहेको अनुसन्धानबाट पत्ता लागेको छ। हत्यापछि शाक्यको शव एक रात धरानमा राखेको खुल्यो। हत्याको भोलिपल्ट फागुन १९ गते विराटनगरबाट प्रहरीले शव बरामद गर्यो। शाक्यको शव राखिएको बा१२च ५९६३ नम्बरको स्कारपिओ र मे १ च ५३९८ नम्बरको कारसहित प्रहरीले त्यतिबेला चालकहरू मोहन काफ्ले, टेकराज मल्ल ठकुरी तथा कृष्ण भनिने नरेन्द्र कार्कीलाई पक्राउ गर्यो। शाक्यको हत्या घटनामा गोरेको प्रत्यक्ष संलग्नता रहेको भिडियो सार्वजनिक भयो। तर, त्यतिबेला उनी पक्राउ परेनन्। फरार बनेका उनलाई काठमाडौंबाट पक्राउ गरेर २०७५ जेठ ९ गते मोरङ अदालतमा उपस्थित गराइयो। अदालतले पुर्पक्षका लागि थुनामा राख्न आदेश दिएका उनी अहिले पनि कारागारमै छन्। सुन तस्करी प्रकरणमा नेपाल प्रहरीका पूर्वडीआईजी गोविन्दप्रसाद निरौला, एसएसपी श्यामबहादुर खत्री, दिवेश लोहनी, एसपी विकासराज खनाल, डीएसपीहरू सञ्जयबहादुर राउत, प्रजित केसी, सई बालकृष्ण सञ्जेललगायतलाई पनि प्रतिवादी बनाइएको थियो। खत्री र राउत अहिलेसम्म थुनामै रहँदा अरू उच्च अदालत विराटनगरको आदेशबाट छुटिसकेका छन्। मुद्दा चलाइएकामध्ये लोहनीलाई भने प्रहरी अधिकारीकै योजना र स्वार्थमा फसाइएको आरोप लाग्दै आएको छ। अनुसन्धानबाट तस्करीमा उनको संलग्नता नदेखिएको स्रोतले बतायो। अरू पूर्व एवं बहालवाला प्रहरीको भने तस्करी तथा शाक्य हत्या प्रकरणमा कुनै न कुनै हिसाबले संलग्नता पाइएको नेपाल प्रहरीका एक अनुसन्धान अधिकृतले बताए। शाक्य हत्या प्रकरणको अनुसन्धान थालेपछि सुन तस्करको जालो प्रहरीले पत्ता लगाएको हो। सरकारले यस घटनाको अनुसन्धान गर्न गृह मन्त्रालयका तत्कालीन सहसचिव ईश्वरराज पौडेलको नेतृत्वमा छानबिन समिति नै गठन गरेको थियो। समितिले गरेको छानबिनअनुसार गोरेको सेटिङ र अरू व्यापारीको लगानीमा दुबईबाट त्रिभुवन अन्तर्राष्ट्रिय विमानस्थलबाट तस्करीको सुन नेपाल भित्रिँदा विमानस्थलको सुरक्षार्थ खटिने प्रहरी अधिकारीले सहजीकरण गरिदिएको अनुसन्धानबाट खुलेको हो। सरकारी वकिल कार्यालय मोरङले २०७५ वैशाख १९ गते जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोबार, अपहरण तथा शरीर बन्धक र कर्तव्य ज्यान गरेर चारवटा शीर्षकमा मुद्दा दायर गरेको थियो। सो मुद्दामा १७ अर्ब १ करोड ८० लाख ७१ हजार ४ सय रुपैयाँ बराबरको ३७ लाख ९९ हजार ५ सय ६३ ग्राम (करिब ३८ क्वीन्टल) सुन अवैध रूपमा आयात गरिएको दाबी गरिएको छ। सन् २०१५ जुलाइदेखि २०१६ अगस्टसम्ममा उक्त परिणामको सुन तस्करी गरेर नेपाल ल्याइएको अनुसन्धानबाट खुलेपछि त्यही बराबरको बिगो मागदाबीसहितको मुद्दा दर्ता गरिएको हो। यस मुद्दामा अभियुक्त बनाइएकाहरूले संगठित अपराध निवारण ऐन, भन्सार ऐन र तत्कालीन मुलुकी ऐन गरेर तीनवटा ऐनविरुद्धको कसुर गरेको दाबी सरकार पक्षको छ। मोरङ प्रहरीले अनुसन्धान सकेर मिसिल बुझाएपछि सरकारी वकिल कार्यालयले अभियोगपत्र तयार पार्दै २०७५ वैशाख १९ मा ६३ जनालाई प्रतिवादी बनाएर मोरङ अदालतमा पहिलो पटक मुद्दा दायर गरेको हो। अनुसन्धानका क्रममा तथ्य खुल्दै गएअनुसार तीनपटकसम्म पूरक अभियोग दर्ता गर्दा प्रतिवादी ७७ पुगेका हुन्। ७७ जना अभियुक्तमध्ये अहिलेसम्म मुख्य अभियुक्त गोरेसहित ५५ जना मात्रै पक्राउ परेका छन्। २२ जना फरार रहेको र अदालती कारबाहीको प्रक्रियामा नआएको स्रोतले बतायो। फरार रहेकाको हकमा मुद्दा मुल्तवीमा रहने बताइएको छ। फरार भएर विदेशमा रहेका अभियुक्तलाई पक्राउ गर्न रेड कर्नर नोटिस जारी गरी इन्टरपोलमार्फत खोजी गरिएको थियो। त्यसपछि केही अभियुक्त पक्राउ परे। जिल्ला अदालतको आदेशबाट पुर्पक्षका लागि थुनामा पुगेकामध्ये प्रहरी अधिकारीसहित अधिकांश उच्च अदालत विराटनगरको आदेशबाट छुटिसकेका छन्।"
प्रतिपक्षमा पुग्यौं भन्दैमा आत्तिनुपर्ने अवस्था छैनः ओली,"काठमाडौं : नेकपा एमाले अध्यक्ष केपी ओली शर्मा ओलीले आफ्नो नेतृत्वको सरकारले धेरै काम गरेको बताएका छन् । पार्टी केन्द्रीय कमिटीको बैठकमा जवाफ दिँदै अध्यक्ष ओलीले आफ्नो नेतृत्वको सरकारले धेरैले सिक्नुपर्ने गरी काम गरेको बताए । उनले भने, 'हामी प्रतिपक्षमा पुग्यौं भन्दैमा आत्तिनुपर्ने अवस्था छैन । कसरी भोट माग्न जाने होला भन्ने स्थिति छैन । म सरकारमा रहँदा धेरै काम गरेको छुँ ।ओलीले दलाल पुँजीलाई हतोत्साहित गर्न जरुरी रहेको बताए । उनले भने, दलाल पुँजीले उत्पादन वृद्धि गर्दैन र राष्ट्रिय पुँजीलाई पनि सहयोग गर्दैन ।"
कांग्रेसको पोखरा महानगर सभापतिमा सुरेन्द्रमान विजयी,पोखरा : नेपाली कांग्रेस पोखरा महानगरपालिको सभापतिमा सुरेन्द्र बिजुक्छे निर्वाचित भएका छन् । १३ सय ७० मतदाता भएको निर्वाचनमा १३४४ मत खसेको थियो । शनिबार भएको मतदानको आइतबार निर्वाचन परिणाम आएको हो । बिजुक्छेले निकटतम् प्रतिष्पर्धी गंगाधर पराजुलीका भन्दा ६८ मत बढी ल्याए । बिजुक्छेले ४१४ र पराजुलीले ३४६ मत पाए । सभापतिका लागि ६ जनाबीच प्रतिस्पर्धा भएको थियो । बिजुक्छे यसअघिकै कार्यसमितिमा उपसभापति थिए । पराजुली पत्रकार हुन् । उनी कांग्रेसको १२ औं महाधिवेशनमा कास्की कांग्रेस सचिवमा पराजित भएका थिए । सभापति निर्वाचित बिजुक्छेलाई कांग्रेसमा रामचन्द्र पौडेल पक्षधर नेताको समर्थन थियो । पहिला देउवानिकट भनेर चिनिएका पराजुली यसपालि कुनै पनि समूहको आधाकारिक उम्मेदवार होइनन् । यद्यपि उनी ६ जनामध्ये दोस्रोचाहिँ हुन सफल भए । ५६९ मत ल्याएर प्रयागराज भण्डारी र ४६४ मतसहित भवसागर उपसभापति निर्वाचित भए । टुवराज बास्तोला र गणेशबहादुर थापा सचिव चुनिएका छन् । बास्तोलाले ८४९ र थापाले ८०३ मत ल्याएका थिए । २ उपसभापतिका लागि ६ जना प्रतिस्प्रधी थिए भने २ सचिवका लागि ३ जनाबीच प्रतिस्पर्धा भएको थियो । ५८० मतसहित संघर्ष कोइराला र ४६५ मतसहित सञ्जय आले सहसचिव निर्वाचित भएका छन् । सबै पदाधिकारीमा पौडेल पक्षीय विजयी भएका हुन् ।
कांग्रेस क्रियाशील सदस्यता: थप पाँच जिल्लाको सूची सार्वजनिक,"काठमाडौं : नेपाली कांग्रेसले क्रियाशील सदस्यताको थप ५ जिल्लाको सूची सार्वजनिक गरेको छ । डोल्पा, महोत्तरी, सिराहा, बाँके, र सुर्खेतको क्रियाशील सदस्यको अन्तिम नामावली आइतबार सार्वजनिक गरिएको पार्टी प्रवक्ता विश्वप्रकाश शर्माले जानकारी दिए । बाँकी आठ जिल्लाको क्रियाशील सदस्यको नामावली पनि सोमबारसम्ममा सार्वजनिक गर्ने तयारी रहेको शर्माले बताए । कांग्रेसले यसअघि ६४ जिल्लाको क्रियाशील सदस्यको नामावली सार्वजनिक गरेर वडा अधिवेशन समेत सकाइसकेको छ । शनिबारदेखि ५५ जिल्लामा गाउँनगर अधिवेशन पनि सुरु भइसकेको छ । कांग्रेसले दसैंअघि सबै जिल्लाका पालिकास्तरको अधिवेशन सम्पन्न गर्ने निर्णय गरेको छ ।"
कांग्रेस महामन्त्री पूर्णबहादुर खड्कालाई कोरोना संक्रमण,"काठमाडौं : नेपाली कांग्रेसका महामन्त्री पूर्णबहादुर खड्कालाई कोरोना भाइरस (कोभिड१९) संक्रमण पुष्टि भएको छ । सामाजिक सञ्जाल ट्वीटरमार्फत खड्काले आफूलाई कोरोना संक्रमण पुष्टि भएको जानकारी दिएका छन्। उनले एन्टिजेन र पीसीआर परीक्षणका क्रममा कोरोना संक्रमण देखिएको बताए । उनले ट्विटमा भनेका छन्, ८ गते ४ बजेदेखि ज्वरो खोकी सुरु भएको , आज १० गते एन्टिजेन र पीसीआर परीक्षण गराउँदा दुबैमा पोजेटिभ । धेरै सतर्कताका बाबजुद अन्ततः कोभिडले घेरि छोड्यो । ८ गते ४ बजे सम्म मेरो सम्पर्कमा रहनु भएका सबैमा सतर्कताको लागि अनुरोध महामन्त्री खड्कामा असोज ८ गते ४ बजेदेखि ज्वरो, खोकीलगायत स्वास्थ्यमा समस्या देखिएको थियो।"
पाल्पामा कांग्रेस पालिका अधिवेशन सम्पन्न,"तानसेन : नेपाली कांग्रेसको १४ महाधिवेशनअन्तर्गत पाल्पाका ९ वटा पालिकामा निर्वाचन सम्पन्न भएको छ भने तानसेन नगरपालिकामा स्थगित भएको छ। सम्पन्न भएको ९ वटा पालिका अधिवेशन मध्ये ७ वटामा सर्वसम्मत र दुई वटामा निर्वाचनबाट नेतृत्व छनौट भएको छ। रामपुर नगरपालिका सभापतीसहित सबै पदाधिकारी र रिव्दीकोट गाउँपालिकामा सभापति पदमा मात्र निर्वाचन भएको थियो। पदाधिकारीमा भएको निर्वाचनमा रामपुर नगरपालिकाबाट सभापतीमा नेत्र प्रसाद भट्टराई, उपसभापतीमा देव बहादुर थापा, ज्ञान प्रसाद भण्डारी, सचिवमा चिरञ्जीवी सिग्देल, ओम प्रकाश बस्याल सहसचिवमा आवाश भट्टराई, र राजन सुनार विजयी भएका छन्। रामपुरमा पदाधिकारीको सबै पदमा निर्वाचन भएको थियो, सभापतीमा विजयी भएका भट्टराईले १२५ र प्रतिद्धन्दी अर्जुन प्रसाद रेग्मीले ८२ मत ल्याएका थिए। रामपुरमा नगरपालिकामा भने पदाधिकारीहरुको सबै पदमा निर्वाचन भएको थियो। यसैगरी रिव्दीकोट गाउँपालिकाको पार्टी सभापतीको निर्वाचनमा रामचन्द्र पाण्डे विजयी भएका छन्। निर्वाचनमा पाण्डेले ९७ मत ल्याई विजयी भएका थिए उनका प्रतिद्धन्दी ईन्द्र पाण्डेले ७ मत ल्याएका थिए। सभापती बाहेक अन्य पदाधिकारी तथा सदस्यहरु भने निर्विरोध चयन भएका हुन्। गाउँपालिकाको पार्टी उपसभापतीमा चन्द्र पोखरेल, खड्ग बहादुर थापा, सचिवमा कमल थापा विष्णु खड्का सहसचिवमा नर बहादुर बुचा र विष्णु खनाल सहित ३१ सदस्यीय निर्विरोध चयन भएका छन्। नेपाली कांग्रेस रैनादेवी छहरा गाउँपालिकाको सभापतीमा विष्णु प्रसाद पोखरेल, उप सभापती हरि प्रसाद पोखरेल, हुम बहादुर रेश्मी, सचिव विश्वराज पन्त, राजेश कार्की, सहसचिव गोपाल पौडेल र सुकमाया विक सहित ३१ सदस्यीय निर्विरोध चयन भएका छन्। बगनासकाली गाउँपालिकाको पार्टी सभापतीमा थानेश्वर तिमिल्सीना, उपसभापती विष्णु प्रसाद बस्याल, विष्णुमाया चिदी, राजेन्द्र राना राजेन्द्र प्रसाद बस्याल, सहसचिव शोभाखर शर्मा र कमल भट्टराई र कोषाध्यक्षमा पशुपती अधिकारी सहित ५३ सदस्यीय निर्विरोध चयन भएका छन्। तिनाउँ गाउँपालिकाको पार्टी सभापतीमा प्रेम प्रसाद पाण्डे, उपसभापती सन्तोष कुमार शेरचन, पदम बहादुर खत्री, सचिवमा विनोद खत्री, गोपाल चौहान, सहसचिवमा कुमार थापा, हिमाल राना सहित ३९ सदस्यीय निर्विरोध चयन भएका छन्। माथाँगढी गाउँपालिकाको पार्टी सभापतीमा दिपक थापा, उपसभापती ईन्द्र कुमारी सुनारी, महेन्द्र बहादुर जिसी, सचिवमा सुरेन्द्र ढेगा, सावित्रा पंन्थी, सहसचिवमा किरण अधिकारी र डम्वर बाकावल सहित ४८ सदस्यीय निर्विरोध चयन भएका छन्। रम्भा गाउँपालिकाको पार्टी सभापतीमा ऋषिराम अर्याल, उपसभापतीमा सुमन पाण्डे, विष्णु केसी, सचिवमा ईश्वर प्रसाद काफ्ले, विष्णु प्रसाद श्रेष्ठ, सह सचिवमा तुल बहादुर सुनारी र भिम बहादुर सारु सहित ३३ सदस्यीय कमिटी निर्विरोध चयन भएका छन्। पुर्वखोला गाउँपालिकाको पार्टी सभापतीमा विष्णु कुमारी आचार्य, उपसभापतीमा मेघराज न्यौपाने, दुर्गा बहादुर सारु, सचिवमा भुपाल पंगेनी, ऋषिराम ढेंगा, सह सचिवमा नवराज श्रेष्ठ र जगत बहादुर हिस्की सहित ३३ सदस्यीय कमिटी निर्विरोध चयन भएका छन्। निस्दी गाउँपालिकाको पार्टी सभापतीमा पुर्ण बहादुर खाँण, उप सभापतीमा शिव प्रसाद उपाध्याय, प्रेम बहादुर सिंजाली, सचिवमा विजय अर्याल, नरेन्द्र बहादुर आले, सह सचिवमा ईजर सिंह सोती, र अर्जुन सोमै सहित २९ सदस्यीय निर्विरोध चयन भएका छन्। तानसेन नगरपालिकामा भने सहमतीको नाममा निर्वाचन कार्यक्रम स्थगित भएको छ। नगर सभापतिमा मोहन प्रसाद श्रेष्ठ र सुर्वणमुनी शाक्य विच प्रतिष्पर्धा रहेकोमा सहमतीको नाममा निर्वाचन कार्यक्रम स्थगित गरिएको हो। तीन दिन भित्र सहमती नजुटेमा बुधवार भित्र निर्वाचन गर्ने तानसेन नगर कमिटीले जनाएको छ।"
मुस्ताङमा कांग्रेसको सर्वसम्मत कार्यसमिति निर्वाचित,"जोमसोम : नेपाली कांग्रेसको आसन्न १४ औं महाधिवेशनका लागि हिमाली जिल्ला मुस्ताङका ५ वटै स्थानीय तहमा कांग्रेसको सर्वसम्मत पालिका स्तरीय कार्यसमिति निर्विरोध भएको छ। यहाँका ५ वटै स्थानीय तहमा क्रियाशिल सदस्य संख्याको आधारमा सभापती,उपसभापती, सचिव, सहसचिव र सदस्यहरु सर्वसम्मत निर्र्विरोध निर्वाचित भएको पालिका निर्वाचन कमिटीका संयोजक अनन्त आचार्यले जानकारी दिए। उनले मुस्ताङका ५ वटै स्थानीय तहमा १ सय ५८ जना कार्यसमिति सर्वसम्मत निर्वाचित भएको उल्लेख गरे। मुस्ताङका ५ वटै स्थानीय तहमा शनिबार पालिका स्तरीय कार्यसमिति सर्वसम्मत निर्वाचित गरिएको हो। नेपाली कांग्रेसको वडा तथा स्थानीय तहको निर्वाचन सम्पन्न गर्ने जिम्मा केन्द्रले शिक्षक महासंघ मुस्ताङलाई सुम्पिएको थियो। शिक्षक महासंघ मुस्ताङका अध्यक्ष तथा निर्वाचन कमिटीका संयोजक अनन्त आचार्यका अनुसार घरपझोङ गाउँपालिकाको सभापतीमा यामप्रसाद थकाली सर्वसम्मत निर्वाचित भएका छन्। उनको नेतृत्वमा ३२ सदस्यीय कार्यसमिति सर्वसम्मत निर्वाचित भएका हुन्। सभापतीमा निर्वाचित थकाली घरपझोङ गाउपालिका४ का वडाध्यक्ष हुन्। लोमान्थाङ गाउँपालिकाको सभापतीमा छेवाङ झिम्मी बिष्ट निर्विरोध निर्वाचित भएका छन्। उनका नेतृत्वमा ३२ सदस्यीय कार्यसमिति निर्वाचित भएका छन्। यसैगरी लोघेरक दामोदरकुण्ड गाउँपालिकाको सभापतीमा टसी लेन्डुप गुरुङ सर्वसम्मत निर्वाचित भएका छन्। लोघेकर दामोदरकुण्डमा समावेशी सदस्य संख्या अपुग भएकाले ३० सदस्यीय पालिका कार्यसमिति निर्वाचित भएको निर्वाचन कमिटीका संयोजक आचार्यले जानकारी दिए। वारागुङ मुक्तिक्षेत्र गाउँ पालिकाको सभापतीमा आङजीङ गुरुङ निर्विरोध निर्वाचित भएका छन्। उनको सभापतीत्वमा ३२ सदस्यीय पालिका कार्यसमिति सबै सर्वसम्मत भएका हुन्। यस्तै, मुस्ताङको तल्लोक्षेत्र थासाङ गाउँपालिकाको सभापतीमा रुपेश गौचन सर्वसम्मत निर्वाचित भएका छन्। उनको सभापतीत्वमा थासाङमा ३२ सदस्यीय पालिका कार्यसमिति निर्वाचित भएका हुन्। यसअघि कांग्रेसको १४ महाधिवेशनका लागि वडा स्तरीय नेतृत्व चयन तथा क्रियाशिल सदस्यहरुको सर्वसम्मत निर्वाचन सम्पन्न भएको थियो। कांग्रेसका वडा तथा स्थानीय तहपछि जिल्लाको निर्वाचन असोज १५ गते हुने निर्वाचन कमिटी संयोजक आचार्यले जानकारी दिए।"
"अध्ययन प्रतिवेदन भन्छ, सीमाभन्दा व्यवहारिक समस्या बढी","काठमाडौं : नेपाल र चीनबीच सीमा समस्या भएको एक अध्ययनले देखाएको छ। सरकारले हुम्लाको लिमी लाप्चादेखि हिल्चासम्मको सीमा अध्ययन गर्न गठन गरेको समितिले यस्तो औंल्याएको हो। सरकारले लिमी लाप्चादेखी हिल्सासम्म चीनले नेपाली भूमि अतिक्रमण गरेको भन्दै अध्ययन समिति गठन गरेको थियो। उक्त अध्ययन समितिले स्थलगत अध्ययनपछि गृहमन्त्री बालकृष्ण खाणलाई आइतबार प्रतिवेदन बुझाएको छ। प्रतिवेदनले सो क्षेत्रमा सीमा विवादभन्दा पनि व्यवहारिक समस्याहरु बढी रहेको देखाएको छ। प्रतिवेदनमा सीमा समस्या सँगसँगै त्यस क्षेत्रमा देखिएका अन्य समस्या पनि हल गर्नुपर्ने सुझाव दिइएको स्रोतले बताएको छ। एमाले अध्यक्ष केपी ओली नेतृत्वको अघिल्लो सरकारले नेपाल चीनबीच सीमा क्षेत्रमा कुनै विवाद नरहेको स्पष्ट पारेको थियो। गृह मन्त्रालयले सहसचिव जयनारायण आचार्यको संयोजकत्वमा सीमा अध्ययन समिति गठन गरेको थियो। प्रतिवेदन बुझ्दै गृहमन्त्री खाणले समितिले प्रतिवेदनले औंल्याएको विषयबस्तु कार्यान्वयन गर्ने बताए। प्रतिवेदन बुझ्दै मन्त्री खाणले समितिले स्थलगत अध्ययन गरेर सत्य तथ्य पत्ता लगाइ तयार पारेको प्रतिवेदन कार्यान्वयन गर्न पहल गर्ने प्रतिबद्धता जनाएका हुन्। यहाँहरूले स्थलगत अध्ययन गरी हुम्लाको लिमी लाप्चादेखि हिल्सासम्मको सीमाबारे सत्य तथ्य जानकारी समेटेर प्रतिवेदन बनाउनु भएको छ। यसले मुलुकका अन्य स्थानमा रहेका सीमाबारे पनि अध्ययन गर्न बाटो खुलेको छ, प्रतिवेदन बुझ्दै मन्त्री खाणले भने,अध्ययनमा यहाँहरूले औल्याउनु भएका विषयबस्तु कार्यान्वयन गर्न सरकारले पहल गर्नेछ। प्रतिवेदनबारे संक्षिप्त जानकारी दिँदै अध्ययन टोलीका संयोजक सहसचिव आचार्यले निष्कर्ष र सुझावबारे मन्त्री खाणलाई जानकारी गराएका थिए। टोलीमा नापी विभागका उपमहानिर्देशक सुशील डंगोल, नेपाल प्रहरीका वरिष्ठ उपरीक्षक उमेशराज जोशी, सशस्त्र प्रहरीका वरिष्ठ उपरीक्षक प्रदीप कुमार पाल र राष्ट्रिय अनुसन्धान विभागकका सहअनुसन्धान निर्देशक किशोरकुमार श्रेष्ठ सदस्य थिए। मन्त्रिपरिषद् बैठकले १६ भदौमा सो सीमा अध्ययनका लागि समिति बनाएको हो।"
अध्यादेश खारेजी र मन्त्रिपरिषद विस्तारबारे तत्काल निर्णय लिन आग्रह,"काठमाडौं : प्रधानमन्त्री निवास बालुवाटारमा सत्ता गठबन्धनको बैठक सकिएको छ। बैठकमा राजनीतिक दल विभाजनसम्बन्धी अध्यादेश खारेजी र मन्त्रिपरिषद विस्तारबारे तत्काल निर्णय लिन प्रधानमन्त्री शेरबहादुर देउवालाई आग्रह गरिएको छ। एकीकृत समाजवादी र जनता समाजवादी पार्टीसँग प्रधानमन्त्री देउवाले छलफल गरी निचोडमा पुग्न गठबन्धनका नेताहरुले आग्रह गरेका हुन्। बैठकमा प्रधानमन्त्री शेरबहादुर देउवा, माओवादी अध्यक्ष प्रचण्ड, नेकपा एकीकृत समाजवादीका अध्यक्ष माधव कुमार नेपाल र जनता समाजवादी पार्टी (जसपा) का अध्यक्ष उपेन्द्र यादवलगायत सहभागी थिए। गठबन्धनमा संसदीय दल वा केन्द्रीय कमिटीको २० प्रतिशत पुगे दल विभाजन गर्ने गरी ल्याइएको राजनीतिक दलसम्बन्धी अध्यादेश फिर्ता गर्ने कि प्रतिस्थापन विधेयक ल्याउने भन्ने विवाद छ । नेकपा एकीकृत समाजवादीको वैधानिकतामाथि प्रश्न उठाउँदै एमालेका अध्यक्ष केपीशर्मा ओलीले सर्वोच्चमा रिट दायर गरेका थिए। सो रिटमाथि सुनुवाइ गर्दै सर्वोच्च अदालतले अन्तरिम आदेश दिन अस्वीकार गरेको छ। असार २९ गते प्रधानमन्त्रीमा नियुक्त भएका देउवाले चारजना मन्त्री नियुक्त गरेका थिए। कांग्रेसबाट बालकृष्ण खाँण, ज्ञानेन्द्र कार्की र माओवादीबाट जनार्दन शर्मा र पम्फा भुसाल मन्त्री बनेका थिए । त्यसपछि प्रधानमन्त्री देउवाले कांग्रेसबाट उमेश श्रेष्ठलाई स्वास्थ्य राज्यमन्त्रीमा नियुक्त गरेका थिए। प्रधानमन्त्री देउवाले असोज ५ गते डा नारायण खड्कालाई परराष्ट्रमन्त्रीमा नियुक्त गरेका हुन्। लामो समयसम्म पनि मन्त्रिरिषदले पूर्णता नपाउँदा सरकारका कामकारवाही प्रभावित हुँदै आएका छन्।"
शान्तिका लागि विशेष वार्ता गर्न उत्तर कोरिया इच्छुक,सिओल : दक्षिण कोरियासँग विशेष वार्ता (इन्टर कोरियन समिट) गर्न उत्तर कोरिया इच्छुक देखिएको छ । कोरियाली मुलुकमा शान्ति स्थापनाका लागि उत्तर कोरिया दक्षिण कोरियासँग अर्को विशेष वार्ता गर्न इच्छुक देखिएको हो । उत्तर कोरियाली नेता किम जोङ उनकी बहिनी किम यो जोङले शनिबार यदि दक्षिण कोरियाले आपसी सम्मान र निश्पक्षता कायमा गर्न सके उत्तर कोरिया विशेष वार्ताको लागि तयार भएको भन्दै प्रस्ताव राखेको स्थानीय मिडिया केसीएनएमा उल्लेख छ । आइतबार सो प्रस्ताव दक्षिण कोरियाले स्वागत गरेको रोयटर्सले जनाएको छ । रोयटर्सका अनुसार शान्तिका लागि दुवै मुलुक लामो समयपछि एकैसाथ वार्तामा उपस्थित हुने अपेक्षा दक्षिण कोरियाको छ । त्यसको लागि चाँडै दुवै मुलुकका लागि हटलाइन स्थापना गर्न समेत दक्षिण कोरियाले निर्देशन दिएको बताइएको छ । शुक्रबार दक्षिण कोरियाले दुई देश बीचको युद्ध अन्त्यको घोषणा गर्ने बताए लगत्तै शनिबार किमकी बहिनीले अर्को विज्ञप्ति सार्वजनिक गरेकी थिइन् । सन् १९५० देखि ५३ सम्मको कोरियालीमा युद्ध शान्ति सम्झौता विना समाप्त भएको थियो । त्यसयता उत्तर र दक्षिण कोरियाको सम्बन्ध अझै बन्न सकेको छैन । सो युद्धपछि दुई देशबीचको मुद्धा समाधानका लागि सन् २००० देखि सुरु भएको विशेष वार्ता (इन्टर कोरियन समिट) हालसम्म ५ पटक आयोजना भएपनि विना निश्कर्ष टुंगिने गरेको थियो । सो वार्ता अन्तिम पटक सन् २०१८ सेप्टेम्बरमा भएको थियो ।
विधान महाधिवेशनमा पेश गर्ने प्रतिवेदन पारित,"काठमाडौंः नेकपा एमालेको केन्द्रीय कमिटी बैठकले विधान राष्ट्रिय महाधिवेशनमा पेश गर्ने प्रतिवेदन पारित गरेको छ। बैठकले राजनीतिक प्रतिवेदन, विधान संशोधन सम्बन्धि प्रस्ताव पारित गरेको हो। पार्टीको विधान अधिवेशन असोज १५ देखि हुनेछ। पार्टीका प्रचार विभाग प्रमुख योगेश भट्टराइका अनुसार प्रतिवेदनले नेपाली समाजको विश्लेषण गरेको छ। भट्टराइले बैठकमा अध्यक्ष केपी शर्मा ओलीले पेश गरेको राजनीतिक प्रतिवेदन, महासचिव ईश्वर पोखरेलले पेश गरेको सांगठनिक प्रतिवेदन र उपमहासचीव विष्णु पौडेलको विधान मस्यौदा प्रतिवेदन सुझाव सहित पारीत गरेको बताए। बैठकमा उपमहासचिव घनश्याम भुसालले तीन बुँदे फरक प्रस्ताव राखेका थिए। उनले विगतको समिक्षा र जनताको बहुदलिय जनवादको सैद्धान्तिक व्याख्या गरिनुपर्ने प्रस्ताव राखेको बैठकमा सहभागी एक नेताले बताए।"
नवलपरासी कांग्रेसमा शशांक गुटको वर्चस्व,परासी : पश्चिम नवलपरासी कांग्रेसमा महामन्त्री शशांक गुटको वर्चस्व देखिएको छ । १४ औं महाधिवेशन अन्तर्गत शनिबार भएको गाउँनगर अधिवेशनको परिणामले सभापति एंव प्रधानमन्त्री शेरबहादुर देउवाको गुट कमजोर देखिएको छ । केन्द्रीय गुटभन्दा पनि जिल्लाका नेताहरुको गुटबीच प्रतिस्पर्धा हुँदै आएको छ । जिल्लामा प्रतिनिधिसभा सदस्य एंव कांग्रेस केन्द्रीय सदस्य देवेन्द्रराज कँडेलको एक गुट छ भने संविधानसभा सदस्यद्धय विक्रम खनाल र देवकरण जयसवाल (सन्तु)को अर्को संयुक्त गुट छ । पार्टीमा स्व खुमबहादुर खड्का समूहका कँडेल देउवा गुटका हुन। जयसवाल र खनाल रामचन्द्र पौडेल समुहको शशांक गुटका हुन् । नेताअनुसार जिल्लामा कार्यकर्ताहरु विभाजित छन् । जिल्लाका ७ स्थानीय तह छन् । आइतबार बिहानसम्म ६ वटा पालिकाको परिणाम आएको छ । परिणामअनुसार २ नगरपालिका र २ गाउँपालिकामा खनालजयसवालको गुटको समुह निर्वाचित भएको छ । २ गाउँपालिकामा कँडेल गुटको समुह निर्वाचित भएको छ । खनालजयसवाल गुट बिजय भएका पालिकाहरुमा क्रमशः सुनवल नगरपालिकामा सभापतिका उमेदवार सोमबहादुर रायमाझी(पप्पु)ले प्रतिस्पर्धी खेमराज पाण्डेलाई १ सय २७ मतान्तरले हराए । बर्दघाट नगरपालिकामा सभापतिका उमेदवार दामोदर जिसीले प्रतिस्पर्धी शम्भुलाल श्रेष्ठलाई ५८ मतान्तरले हराए । त्यस्तै सुस्ता र प्रतापपुर गाउँपालिकामा भने सर्वसम्मत भइ खनालजयसवालको गुट आएको छ । कँडेल गुट बिजयी भएको सरावल गाउँपालिकामा अध्यक्षका उमेदवार विनोद पाण्डेले प्रतिस्पर्धी इन्द्रबहादुर चौधरीलाई ३६ मतान्तरले हराए । त्यस्तै पाल्हीनन्दन गाउँपालकामा अध्यक्ष हरिहर चौहानले प्रतिस्पर्धी गुड्डु गुप्तालाई ५१ मतले हराए । परिणाम आउन बाँकी रहेको रामग्राम नगरपालिकामा भने साढे ११ बजेदेखि मतदान सुरु छ । अधिवेशनका लागि जिल्लामा १३ सय ४३ जना क्षेत्रिय प्रतिनिधिहरु चुनिएको निर्वाचत अधिकृत बाबुराम पाण्डेले जानकारी दिए । पालिकाहरुको परिणामअनुसार जिल्ला नेतृत्वमा खनालजयसवाल गुटको पकड बलियो देखिएको छ । जिल्ला सभापतिमा कँडेल गुटले शिक्षक संघका पूर्व अध्यक्ष मोहन शर्मा र खनाल र जयसवाल गुटले वर्तमान जिल्ला उपसभापति अर्जुन कुमार पोखरेललाई अघि सारेका छन् । यद्यपी सभापतिका लागि महाधिवेशन प्रतिनिधिमा चयन हुनु पर्ने प्रावधान रहेकाले दुवैजनाको उमेदवारी चर्चामा मात्र सिमित छ ।
माओवादीभित्र गुटबन्दी गर्नेहरू ध्वस्त हुन्छन् : प्रवक्ता महरा,"दाङ : नेपाल कम्युनिष्ट पार्टी (माओवादी) केन्द्रका स्थायी समिति सदस्य एवम् प्रवक्ता कृष्णबहादुर महराले पार्टीभित्र गुटबन्दी गर्नेहरू ध्वस्त हुने चेतावनी दिएका छन् । अखिल नेपाल राष्ट्रिय स्वतन्त्र विद्यार्थी युनियन क्रान्तिकारी लुम्बिनी प्रदेश कमिटीको प्रथम सम्मेलनको उद्घाटन समारोहमा महराले पार्टी अध्यक्ष प्रचण्ड गुट तथा उपगुटबाट आजित भएको बताए । अध्यक्ष प्रचण्ड पार्टी भित्रका गुट उपगुट तथा क्षेत्रीय मनोविज्ञानबाट पार्टी चलाउन खोज्नेहरुबाट आजित हुनुभएको छ, उनले भने, मलाई पनि धेरैले गुट निर्माण गर्न सक्नुभएन भनेर भन्ने गर्छन्, म पार्टी निर्माणमा लाग्न चाहन्छु, गुट र उपगुटको म सधै विरोधी हुँ । समाजवादमा पुग्नका लागि पार्टी संगठन क्रान्तिकारी र चुस्त बन्नुपर्ने महराको भनाइ छ । अहिले अध्यक्ष प्रचण्डले पार्टी भित्रका विकृतिका विषयमा गम्भीर ढंगले कुरा उठाइरहनुभएको छ, साँच्च समाजवादमा पुग्ने हो भने हामीले क्रान्तिकारी पार्टी निर्माण गर्न जरुरी छ । २०६४ सालको जस्तै रापतापको पार्टी बनाउन सबै युवा तथा विद्यार्थी लाग्नुपर्ने महराले बताए । आगामी निर्वाचनमा माओवादीलाई मुलुककै पहिलो पार्टीको रुपमा स्थापित गरिने उनको दाबी छ । अब हामी गाउँ फर्कनुपर्छ, अहिले हाम्रो उठबस अलि बढी बुर्जुवाहरुसँग भयो कि भन्ने चिन्ता बढेको छ, महराले भने, क्रान्तिकारी कम्युनिष्ट पार्टीको एकताका लागि हामीले पहल गरिरहेका छौँ । माओवादी पृष्ठभूमिका पार्टी र अन्य कम्युनिष्ट पार्टीबीचको बृहत एकता गर्ने अभियानमा आफूहरू लागिपरेको महराले बताए ।"
"कांग्रेस अधिवेशन:राइनासकाे मतदान स्थगित,मतपत्र जलाइयो","बेसीसहर : नेपाली कांग्रेसको १४ औं महाधिवेशनअन्तर्गत लमजुङको राइनास नगरपालिकामा मतपत्रमा त्रुटि भेटिएपछि मतदान स्थगित गरिएको छ। मतपत्रको रेजा लगाउने स्थान र सिरियल नम्बरमा त्रुटि भेटिएको हो। मतदान प्रक्रिया स्थगित गरिएसँगै मतदान गरिएका र मतदान गर्न बाँकी मतपत्र जलाइएको छ। सभापतिका लागि मतदान प्रक्रिया चलिरहेका बेला मतपत्रमा त्रुटि भेटिएको थियो। मतपत्रमा त्रुटी भेटिएपछि सभापतिका उम्मेदवार श्रीकृष्ण पौडेलले मतदान रोक्न माग गरेका थिए। उनीसँग सभापती पदमा नुरराज कडरिया चुनावी मैदानमा थिए। सभापतिका उम्मेदवार पौडेलको आफ्नो मत संकेत गर्ने ठाउँमा कोठा नै नभएको र दुवै उम्मेदवारको क्रमसंख्या एउटै १ भएपछि विरोध जनाएका थिए। कुल २ सय २ मतदाता रहेकोमा १ सय २३ मत खसेको थियो। मतपत्रमा त्रुटि देखिएपछि दुवै पक्षलाई सहमतिमा ल्याउने प्रयास गरिएपनि सफल नभएपछि मतदान स्थगित गरिएको निर्वाचन अधिकृत दिनेश चिलुवालले जानकारी दिए। राइनास नगरमा कांग्रेस सभापति शेरबहादुर देउवा र रामचन्द्र पौडेल समूह छुट्टाछुट्टै प्यानल बनाएर चुनावी मैदानमा थिए। देउवा समूहबाट नुरराज कडरिया र पौडेल समूहबाट श्रीकृष्ण पौडेल नेतृत्वको प्यानल राइनास समितिको प्रतिस्पर्धामा उत्रिएको थियो। दुई समूहबीचको टकराब र मतदान हुने केन्द्र विवादसमेत रहेको राइनासमा करिब ६१ प्रतिशत मतदान भइसकेपछि निर्वाचन नै स्थगित हुन पुगेको हो। करिब ५० जनाले मत खसालिसकेपछि यो विषयमा विवाद सुरु भएको थियो। विवादकैबीच १ सय ३४ जनाले मतदान गरिसकेका थिए। सुनियोजित रुपमा आफूलाई हराउन मतपत्र गलत छापिएको श्रीकृष्ण समूहले आरोप लगाएको छ। अर्का उम्मेदवार नुरराजले मतदान प्रक्रियामा जानु अगाडि नै विचार नपुर्याउने तर बीचमा पुगेर षडयन्त्रपूर्वक रोकिएको आरोप लगाएका छन्। दुई पक्षबीच २ घन्टाभन्दा बढी समय विवाद भएको थियो। दुबै समूहबीच हात हालाहालको स्थिति सिर्जना भएपछि अन्तत मतपत्र नै जलाएर निर्वाचन स्थगित गर्न दुबै पक्ष सहमत भएका हुन् । दुबै समूहले आफूहरुको जीत सुनिश्चित रहेको दाबी गरेका थिए। श्रीकृष्ण नेबि संघका पूर्व जिल्ला सचिव हुन् भने नुरराज सोही पालिकाका पूर्व प्रशासकीय अधिकृत हुन्। राइनासमा देउवा र पौडेल समूहबीच तिक्ततापूर्ण प्रतिस्पर्धाका कारण मतदान केन्द्र कहाँ बनाउने भन्ने विषयमा पनि विवाद भएको थियो। एउटा समूहले वडा नम्बर ४ को सातबिसे र अर्को समूहले वडा नम्बर ७ को धमिलिकुवामा केन्द्र बनाउने अडान लिएका थिए। रोकिएको निर्वाचन दुई तिन दिनमै सुरु गर्ने कांग्रेस सभापति भेषबहादुर पौडेलले जानकारी दिए । चार पालिकामा सर्वसम्मत, तीनमा निर्वाचन नेपाली कांग्रेस १४ औँ महाअधिवेशनअन्तर्गत लमजुङ जिल्लाका चार गाउँपालिकामा सहमतिका आधारमा सभापति चयन गरिएको छ। शनिबार सम्पन्न पालिका अधिवेशनबाट दूधपोखरीमा मेघराज गुरुङ, क्व्होलासोंथरमा पसबहादुर गुरुङ, मस्र्याङ्दीमा कृष्णबहादुर गुरुङ र दोर्दी गाउँपालिकामा भिक्षा घले सभापति चयन भएका हुन्। मस्र्याङ्दी, क्व्होलासोथर र दोर्दी गाउँपालिकामा सर्वसम्मत चयन भएका उनीहरु यसअघि पनि सभापति थिए भने दूधपोखरीका सभापतिमा चयन भएका गुरुङ जिल्ला कार्यसमिति सदस्य हुन्। बेसीसहर, राइनास, सुन्दरबजार र मध्यनेपाल नगरपालिकामा भने मतदानबाट नगर सभापति चयन गरिएको छ। बेसीसहरमा शरणहरी जोशी, सुन्दरबजारमा प्रकाश सेढाई र मध्य नेपालमा बसन्तराज घिमिरे सभापतिमा निर्वाचित भएका छन्।"
फैसलाको चरणमा रहेको ३८ क्विन्टल सुन मुद्दाको अन्तिम सुनुवाइ सुरु,"विराटनगर : फैसलाको चरणमा रहेको करिब ३८ क्विन्टल सुन तस्करी र मोरङ उर्लाबारीका सनम शाक्य हत्या सम्बन्धी मुद्दाको अन्तिम सुनुवाइ आइतबारबाट सुरु भएको छ। जिल्ला अदालत मोरङका न्यायाधीश भरत लम्सालको इजलासमा सुनुवाइ सुरु भएको हो। पहिलो दिन वादी नेपाल सरकारका तर्फबाट सरकारी वकिल कार्यालय मोरङका सहायक जिल्ला न्यायाधीवक्ता मनिषबाबु पोखरेलले बहस गरे। अवैध सुन चोरी निकासी र पैठारीका विषयमा बहस गर्दै पोखरेलले प्रतिवादीलाई बिगोबमोजिम जरिवाना र ५ वर्षसम्म कैद सजायको मागदाबी गरेका छन्। सुन चोरी निकासी र पैठारी सम्बन्धी मुद्दामा नेपाल प्रहरीका एसपी विकासराज खनाल र डीएसपी प्रजित केसीलगायत ३ जनालाई प्रतिवादी बनाइएको छैन। पोखरेलको प्रस्तुत गरेको विषयलाई केही बेर समय लिँदै उच्च सरकारी वकिल कार्यालय विराटनगरका सहन्यायाधीवक्ता ज्ञानप्रसाद भुसाल र सरकारी वकिल कार्यालय मोरङका जिल्ला न्यायाधीवक्ता रामहरि शर्मा काफ्लेले थप प्रकाश पारेका छन्। भुसाल र काफ्लेले मुद्दालाई थप पृष्टि गर्न खोजेका हुन्। उच्च प्रहरी अधिकारीसहित ७७ जना प्रतिवादी रहेको मुद्दामा सरकार पक्षका वकिलको बहस सुरु भएको जिल्ला अदालत मोरङका सूचना अधिकारी राजेन्द्रप्रसाद धमलाले बताए। उनका अनुसार सरकारी वकिलको बहस सोमबारसम्म चल्ने छ। त्यसपछि प्रतिवादीका कानुन व्यवसायीको बहस भएर मुद्दा फैसलातिर अघि बढ्ने धमलाले बताए। उनका अनुसार यो मुद्दालाई दसैंअघि नै किनारा लगाउने अदालतको तयारी छ। लामो समयदेखि सुस्ताएको सुन मुद्दा यही असोज ७ गतेदेखि सुनुवाइका क्रममा रहेर हेदाहेर्दैमा राखिएको थियो। मोरङ उर्लाबारीका गोरे भनिने चूडामणि उप्रेतीलाई मुख्य अभियुक्त बनाइएको मुद्दा पूर्पक्षका सिलसिलामा जिल्लाबाट उच्च हुँदै सर्वोच्च अदालतसम्म पुगिसकेको छ। तस्करी गरेर दुबईबाट ल्याएको साढे ३३ किलो सुन गायब बनाएको आरोपमा गोरेको समूहले करेन्ट लगाएर यातना दिँदै २०७४ साल फागुन १८ गते उर्लाबारी नगरपालिका१ मा सनम शाक्यको हत्या गरेको थियो। त्यही हत्याको अनुसन्धान थाल्दा सुन तस्करीको खतरनाक जालो पत्ता लागेको हो। शाक्यको शव राखिएको बा १२ च ५९६३ नम्बरको स्कोरपिओ र मे १ च ५३९८ नम्बरको कारसहित प्रहरीले चालकहरु मोहन काफ्ले, टेकराज मल्ल ठकुरी तथा कृष्ण भनिने नरेन्द्र कार्कीलाई सुरुमा पक्राउ गरेर घटनाको अनुसन्धान अघि बढाएको थियो। गोरे भने फरार थिए। पछि पक्राउ गरेर बुझाएपछि अदालतले उनलाई पूर्पक्षका लागि थुनामा राख्न आदेश दियो। यस मुद्दामा नेपाल प्रहरीका पूर्वडीआईजी गोविन्दप्रसाद निरौला, एसएसपी श्यामबहादुर खत्री, दिवेश लोहनी, एसपी विकासराज खनाल, डीएसपीहरु सञ्जयबहादुर राउत, प्रजित केसी, सइ बालकृष्ण सञ्जेल लगायतका प्रतिवादी छन्। खत्री र राउत अहिलेसम्म थुनामै छन्। अरु प्रहरी अधिकारी उच्च अदालत विराटनगरको आदेशबाट छुटिसकेका छन्। सरकारले यस घटनाको अनुसन्धान गर्न गृह मन्त्रालयका तत्कालीन सहसचिव ईश्वरराज पौडेलको नेतृत्वमा छानबिन समिति नै गठन गरेको थियो। समितिले गरेको छानबिन र प्रहरीको अनुसन्धानमा गोरे मुख्य नाइके रहेर व्यापारीको लगानीमा दुवईबाट त्रिभूवन अन्तर्राष्ट्रिय विमानस्थल हुँदै तस्करीको सुन नेपाल भित्रने गरेको पत्ता लागेको थियो। जिल्ला अदालत मोरङमा आपराधिक समूह स्थापना र सञ्चालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान गरेर चारवटा शीर्षकमा सरकारी वकिल कार्यालय मोरङले २०७५ वैशाख १९ गते मुद्दा दायर गरेको थियो। मुद्दामा १७ अर्ब एक करोड ८० लाख ७१ हजार चार सय रूपैयाँ बराबरको ३७ लाख ९९ हजार पाँच सय ६३ ग्राम (करिब ३८ क्विन्टल) सुन अवैध रुपमा आयात गरिएको दाबी गरिएको छ। सन् २०१५ जुलाईदेखि २०१६ अगस्टसम्ममा उक्त परिणामको सुन तस्करी गरेर नेपाल ल्याइएको अनुसन्धानबाट खुलेपछि त्यही बराबरको बिगो मागदावीसहितको मुद्दा दर्ता गरिएको हो। सुरुमा मुद्दा दर्ता गर्दा ६३ जना मात्रै प्रतिवादी थिए। तीन पटकसम्म पूरक अभियोग दर्ता गर्दा प्रतिवादी ७७ पुगेका हुन्। प्रतिवादीमध्ये ५५ जना पक्राउ परे। २२ जना अझैसम्म फरार रहेको सूचना अधिकारी धमलाले बताए। जिल्ला अदालतको आदेशबाट पूर्पक्षका लागि थुनामा पुगेकामध्ये प्रहरी अधिकारीसहित अधिकांश प्रतिवादी उच्च अदालत विराटनगरको आदेशबाट छुटिसकेका छन्।"
अग्रिम टिकट बुकिङका लागि नयाँ बसपार्कमा टिकट काउन्टर थप,"काठमाडौं : काठमाडौंको गोङ्गबुस्थित नयाँ बसपार्कमा अग्रिम टिकट बुकिङका लागि टिकट काउन्टर थप गरिएको छ। सरकारले भोलिदेखि दसैँमा घर जानका लागि लामो तथा मध्यम दूरीका बसको अग्रिम टिकट बुकिङ खुला गरेसँगै नयाँ बसपार्क सञ्चालन गरेको ल्होत्से बहुउद्देश्यीय प्रालिले व्यवसायीको सहकार्यमा टिकट काउन्टर थप गरेको हो। प्रालिका मानव संसाधन प्रमुख पङ्कज मल्लले अग्रिम टिकट बुकिङका लागि नयाँ बसपार्कमा ११ टिकट काउन्टर थप गरेको जानकारी दिए। नयाँ बसपार्कबाट हाल ३२ टिकट काउन्टरमार्फत कम्प्युटर प्रणालीका माध्यमबाट यात्रुलाई बस टिकट प्रदान गर्दै आइएको छ। काठमाडौँ महानगरपालिका२६ गोङ्गबुस्थित विष्णुमती किनारामा १६१ रोपनी क्षेत्रफलमा फैलिएको नयाँ बसपार्कबाट हाल देशभरका ६५ भन्दा बढी जिल्लामा सार्वजनिक सवारीसाधन आवतजावत गर्दै आएका छन्। नेपाल यातायात व्यवसायी राष्ट्रिय महासङ्घका महासचिव पुण्यप्रसाद (सरोज) सिटौलाले अग्रिम टिकट बुकिङको सम्पूर्ण तयारी पूरा भएको बताए। उनले सोमबार बिहान ७ बजेदेखि टिकट बुकिङ सुरु गरिने बताए। 'म अग्रिम टिकट लिने यात्रुलाई टिकट लिएपछि आफू जाने गन्तव्यस्थल, बस नम्बर, मिति र समय पहिचान गरेर बस्न आग्रह गर्दछु', महासचिव सिटौलाले भने। महानगरीय ट्राफिक प्रहरी महाशाखाले चाडपर्वलाई लक्षित गरेर राजधानीका विभिन्न १४ स्थानमा यात्रु सहायता कक्ष स्थापना गरेको छ। उक्त सहायता कक्षमा राजधानीबाट विभिन्न गन्तव्यस्थलसम्म जान लाग्ने भाडादर र यात्रुलाई गन्तव्यस्थलसम्म सहजै जानका लागि आवश्यक समन्वय गर्नेछ।"
"हतियारधारी गिरोहका ४ जना थुनामा, ३ जना छुटे","विराटनगर : जिल्ला अदालत मोरङले अत्याधुनिक हतियारको बलमा आतंक मच्चाउँदै आएको माओवादीका पूर्वलडाकु र पूर्वनेपाली सेना सम्मिलित गिरोहका ४ जनालाई पूर्पक्षका लागि थुनामा राख्न आदेश दिएको छ। न्यायाधीश सुदर्शन लामिछानेको इजलासले गिरोहका ३ जनालाई भने धरौटीमा र साधारण तारेखमा छाड्न आदेश दिएको छ। वादी नेपाल सरकार र प्रतिवादीतर्फका कानुन व्यवसायीको थुनछेक बहस सकिएपछि आइतबार इजलासबाट आदेश भएको अदालतका सूचना अधिकारी राजेन्द्रप्रसाद धमलाले बताए। उनका अनुसार संखुवासभा घर भइ सुनसरीको इटहरी उपमहानगरपालिका२० तरहरामा बस्दै आएका ३९ वर्षीय चन्द्रबहादुर राई, सुनसरीको गढी गाउँपालिका१ का ४५ वर्षीय डाइमण्ड भनिने प्रमोद चौधरी, ३३ वर्षीय आशीष भनिने सविनकुमार चौधरी र भोजपुर घर भइ तरहरामा बस्दै आएका ३० वर्षीय नगेन्द्र राईलाई आदेशअनुसार कारागार चलान गरिएको छ। पछि बुझ्दा ठहरे बमोजिम हुने गरी तत्काल प्राप्त प्रमाणका आधारमा ४ जना प्रतिवादीलाई पूर्पक्षका लागि थुनामा पठाउनू, अदालतको आदेशमा भनिएको छ। त्यस्तै अदालतले मोरङको सुन्दरहरैँचा नगरपालिका५ का २२ वर्षीय मिसन राईसँग १ लाख ५० हजार र सुन्दरहरैँचा७ का ३१ वर्षीय सन्तोष राईसँग १ लाख २५ हजार रूपैयाँ धरौटी माग गरेको छ। मिसन र सन्तोष धरौटीवापतको रकम जम्मा गरेर छुटेको जानकारी धमलाले दिए। उनका अनुसार अदालतले संखुवासभा घर भइ तरहरामा बस्दै आएका चिरञ्जीवी राईलाई भने साधारण तारेखमा छाड्न आदेश दिएको छ। झण्डै २ महिना लगाएर अनुसन्धान सक्दै मोरङ प्रहरीले मिसिल बुझाएपछि सरकारी वकिल कार्यालयले अभियोगपत्र तयार पारेर संगठित गिरोहविरुद्ध जिल्ला अदालत मोरङमा मुद्दा दर्ता गरेको थियो। ७ जनालाई प्रतिवादी बनाएर हातहतियार खरखजना, डाँका उद्योग, ज्यान मार्ने उद्योग र संगठित अपराधमा मुद्दा दर्ता गरिएको हो। सुरक्षाकर्मीको विशेष टोलीले मात्रै प्रयोग गर्न पाउने अत्याधुनिक हतियार एसएमजी (मेसिनगन) र पेस्तोल तथा ठूलो परिणामको गोली एवं म्यागजिनसहित गिरोहका ७ जनालाई प्रहरीले गत साउन दोस्रो साता मोरङ र सुनसरीका विभिन्न स्थानबाट पक्राउ गरेको थियो। नेपाली सेनाको शेरजंग गणमा कार्यरत पूर्वजवान चन्द्रबहादुरले ३ वर्षअघि खोटाङदेखि जागिरबाट राजीनामा दिएका थिए। त्यसपछि संगठित गिरोह निर्माण गर्दै लुटपाट आतंक मच्चाउन उनैले हतियार ल्याउने, व्यवस्थापन गर्ने र लुकाउने कामको नेतृत्व गरेको अनुसन्धानबाट खुलेको छ। व्यक्ति हत्यामा सुनसरीबाट चलाइएको कर्तव्य ज्यान मुद्दामा कैद सजाय भुक्तान गरेर छुटेका माओवादीका पूर्वलडाकु प्रमोदले १ वर्षदेखि संगठित एवं अपराधिक गिरोहको नेतृत्व गरेको अनुसन्धानबाट पत्ता लागेको छ। पूर्वलडाकु प्रमोद माओवादीको पूर्वाञ्चल सातौँ ब्रिगेडमा आवद्ध थिए। गिरोहबाट प्रहरीले एउटा एसएमजी, त्यसको म्याग्जीन, ६२ राउण्ड गोली, कटुवा र अटोमेटिक गरेर दुईवटा पेस्तोल, पेस्तोलको एउटा म्याग्जीन, पेस्तोलको २ र थ्री नट थ्री राइफलको ४ राउण्ड गोली, दुईवटा सञ्चार सेट र १६ हजार १ सय रूपैयाँ बरामद गरेको थियो। त्यस्तै यो गिरोहले प्रयोग गर्दै आएको एउटा अटो टेम्पो, ४ वटा मोटरसाइकल र ८ वटा मोबाइल प्रहरीले नियन्त्रणमा लिएको थियो। मोरङको सुन्दरहरैँचा नगरपालिका१० विराट चोकस्थित त्रिवेणी टोलमा खगेन्द्र थापाले सञ्चालन गरेको सुनचाँदी पसलमा गत साउन १ गते दिउँसो लुटपाटको प्रयास भएको थियो। हतियार देखाएर सर्वसाधारणलाई आतंकित एवं त्रसित बनाउँदै शिव पञ्चायन ज्वेलर्समा दिनदहाडै लुटपाटको असफल प्रयास गर्ने गिरोहलाई प्रहरीले नियन्त्रणमा लिँदै कारबाहीको दायरामा ल्याएको हो।"
कतारकी राजकुमारी शेखा मनास्लु हिमाल आरोहण गर्दै,"गोरखा : कतारी राजकुमारी शेखा आस्मा अल थानीले गोरखाको मनास्लु हिमाल आरोहण गर्ने भएकी छिन्। राजकुमारी शेखाले ८,१६३ मिटर अग्लो मनास्लु सोमबार आरोहण गर्ने तयारीमा रहेकी उनलाई आरोहण गराउने कम्पनी इलाइट हिमालय एड्भेञ्चरले जनाएको छ। उनी आरोहणका लागि अहिले मनास्लुको तेस्रो शिविरमा अभ्यास गरिरहेकी छिन्। आस्मा अल थानी अहिले क्याम्प ३ मा हुनुहुन्छ। उहाँले सोमबार बिहान आरोहण गर्दै हुनुहुन्छ, इलाइट हिमालय एड्भेञ्चरका कुशल बुढाथोकीले भने, उहाँ लगायतका टिमको गाइडका लागि कीर्तिमानी आरोही मिङ्मा डेविड शेर्पा, निर्मल पुर्जा र मिङ्मा तेञ्जिङ शेर्पा खटिनु भएको छ। टिममा ३२ जना आरोही रहेको उनले बताए। राजकुमारी अल थानी विश्वका सात महादेशका सात सर्वोच्च शिखर आरोहण गर्ने र दुई ध्रुवमा पाइला राख्ने लक्ष्यसहित सगरमाथा आरोहणका लागि गत वसन्त ऋतुमा नेपाल आएकी थिइन्। मौसम प्रतिकूल भएपछि अहिले मनास्लु आरोहणको क्रममा रहेकी हुन्। यसअघि उनले दक्षिण अमेरिकाको ६,९६९ मिटरको माउन्ट एकोनकागुआ, अफ्रिकाको ५,८९५ मिटर अग्लो माउन्ट किलिमन्जारो र यूरोपको ५,६४२ मिटर अग्लो माउन्ट एल्ब्रस आरोहण गरिसकेकी छिन्। आस्माले कतारमा महिला सशक्तीकरणलाई अगाडि ल्याउन र यस क्षेत्रका महिलाले नयाँ पुस्तालाई ठूलो सपना बोक्ने प्रेरणा दिलाउन हिमाल आरोहणमा रहेको जनाएकी छिन्। यसअघि बेसक्याम्पदेखि मनास्लुको चुचुरोसम्म डोरी टाँगेर बाटो तयारी गरेका छन्। शुक्रबार बिहान सेभेन समिट ट्रेकका आरोही गाइड सोना शेर्पाको नेतृत्वमा निमा टासी शेर्पा, तेन्जिङ ग्याल्जेन शेर्पा, फुरा तेन्जिङ शेर्पा, पासाङ नुर्वु शेर्पा र टासी शेर्पाले बाटो निर्माण सम्पन्न आधार शिविर मेनेजर टासी लाक्पा शेर्पाले जनाए। यो महिना मनास्लु आरोहणका लागि २० वटा विभिन्न देशका १७१ जना विदेशी आरोहीले अनुमति लिएका छन्। नेपालकै सबैभन्दा धेरै आरोहीले यो हिमाल आरोहण गर्न लागेको पर्यटन विभागको तथ्यांकमा उल्लेख छ। आरोही सहित गाइड र अन्य सहयोग गरी मनास्लु हिमालमा यो महिना करिव पाँचसयभन्दा बढी चुचुरोमा पुग्ने शेर्पाले जानकारी दिए। मनास्लु आरोहणको अभ्यास गर्दै विभिन्न देशबाट आएका आरोहीहरु। मनास्लु हिमालसँगै यो महिना पाँच वटा हिमाल आरोहणका लागि अनुमति लिएका छन्। पर्यटन विभागका अनुसार मनास्लु हिमाल आरोहणका लागि सबैभन्दा धेरै १७ आरोहण दलबाट १३३ पुरुष र ३८ जना महिला गरी १७१ जनाले अनुमति लिएका छन्। उनीहरुबाट विभागले एक करोड ८० लाख ९९ हजार रुपैयाँ सलामी दस्तुर लिएको छ। त्यस्तै मरियाङ हिमाल आरोहणका लागि एक टिमका आठ जना, धौलागिरी हिमाल आरोहणका लागि चार टिमका ४० जनाले अनुमति लिएका छन्। कञ्चनजङ्गा हिमाल आरोहणका लागि एक टिमका तीन जना, कुम्भकर्ण हिमाल आरोहणका लागि एक टिमका पाँचजना र पुथा हिमचुली आरोहणका लागि एक टिमका तीनजना गरी जम्मा २३० जना आरोहीले अनुमति लिएको विभागको तथ्याङ्क छ। विभागले हिमाल आरोहण शुल्कबाट दुई करोड ३० लाख ७८ हजार ३५६ रुपैयाँ राजश्व संकलन गरेको जनाएको छ।"
"टिपरको ठक्करबाट भारतीय नागरिकको मृत्यु, टिपरमा आगजनी",जनकपुरधाम : धनुषाको जनकपुरधाममा पिडारी चोकमा टिपरको ठक्करबाट एक भारतीय नागरिकको मृत्यु भएको छ । जनकपुरधाम ८ स्थित पिडारी चोकमा टिपरको ठक्करबाट मोटरसाइकल चालकको मृत्यु भएको हो । मृत्यु हुनेमा मोटरसाइकल चालक भारतीय नागरिक आनन्द किशोर दास छन् । जनकपुरधामढल्केबर तर्फ जान लागेको ना ७ ख ४७४८ नम्बरको टिपर विपरीत दिशाबाट आउदै गरेको मोटरसाइकललाई ठक्कर दिएको हो । ठक्कर लगत्तै स्थानीयबासिहरुले टिपरमा आगाजनी गरेको थियो । आगजनी पश्चात टिपर जलेर नष्ट भएको जिल्ला प्रहरी कार्यालय धनुषाले जनाएको छ । ठक्कर पश्चात् स्थानीयले टिपरमा आगो लगाएपछि पूर्ण रुपमा जलेर नष्ट भएको छ । मृतक दासको प्रादेशिक अस्पताल जनकपुरमा उपचारको क्रममा मृत्यु भएको धनुषाका प्रहरी नायव उपरीक्षक जितेन्द्र कुमार बस्नेतले जानकारी दिए । घटनाबारे थप अनुसन्धान भइरहेको प्रहरीले जनाएको छ ।
स्याङ्जामा निषेधाज्ञा हट्यो,"स्याङ्जा : स्याङ्जामा झण्डै ६ महिनादेखि जारी निशेधाज्ञा आजबाट हटेको छ। जिल्लाको जनजीवन सामान्य बन्दै गएको जनाउँदै निषेधाज्ञा हटाइएको प्रमुख जिल्ला अधिकारी दिपकराज नेपालले जानकारी दिए। पछिल्ला दिनहरुमा कोरोना संक्रमण दर घट्दै गएकाले जिल्ला कोभिड व्यवस्थापन समितिको बैठकले जारी निषेधाज्ञा हटाउने निर्णय गरेको हो। प्रजिअ नेपालद्धारा जारी सूचनामा कोभिड संक्रमणको दर घट्दै गएपनि पूर्ण नियन्त्रणमा आइनसकेको जनाउँदै पेशा व्यवसाय सञ्चालन गर्दा नेपाल सरकारले जारी गरेका स्वास्थ्य सुरक्षाका मापदण्डहरु पूर्ण रुपमा पालना गर्न आग्रह गरिएको छ। कोभिड नियन्त्रण तथा रोकथामका लागि सहयोग तथा सहकार्य गर्ने स्थानीय तह, राजनीतिक दल, जिल्लास्थित सुरक्षा निकाय, सरकारी कार्यालय, सरकारी एवं गैरसरकारी संघसंस्था, पत्रकार, सञ्चार माध्यम, पेशागत व्यवसायी, आम नागरिक लगायत सवै सरोकारवाला प्रति प्रशासनले आभार प्रकट गरेकोे छ। पछिल्लो समय स्याङ्जा प्रशासनले स्मार्ट लकडाउनको अन्तिम मिति असोज १० गतेसम्मका लागि तोकेको थियो। बैशाख २१ गतेदेखि पटकपटक थप गर्दे यहाँ जिल्लाभर निषेधाज्ञा जारी थियो।"
"चिउरा मिलमा आगलागी, ७० लाखको क्षति","मोरङ : सुनवर्षी नगरपालिका३ मा रहेको एउटा चिउरा मिलमा शनिबार राति आगलागी भएको छ । प्रहरीका अनुसार, आगलागीबाट ७० लाख रूपैयाँ बराबरको क्षति भएको छ ।अरुण सिंहले सञ्चालन गरेको बोलबम चिउरा मिलमा राति ९ः५० बजेतिर आगलागी भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । चार कोठे भवनमा रहेको मिलमा विद्युत सर्ट हुँदा आगलागी भएको हुनसक्ने प्रहरीले बताएको छ । प्रहरी, स्थानीय बासिन्दा र ६ वटा दमकलको सहयोगमा राति ११ः३० बजेतिर आगो नियन्त्रणमा लिइएको थियो। आगलागीबाट कुनै मानवीय क्षति भने भएन । आगलागीमा मिल सञ्चालन गरिएको २ वटा कोठा, २ वटा मेसिन, मिलमा रहेको धान, भुस, पिठो र चिउरा पूर्ण रूपमा नष्ट भएको प्रहरीले जनाएको छ ।"
'हाई अल्टिच्युड रेस्क्यू सेन्टर' निर्माण हुने,"जोमसोम : मुक्तिक्षेत्रमा पर्यटक उद्दारका लागि 'हाई अल्टिच्युड रेस्क्यु सेन्टर' निर्माण हुने भएको छ। मुस्ताङका प्रदेश सांसद महेन्द्रबहादुर थकालीको पहलमा संस्कृति पर्यटन तथा नागरिक उड्यन मन्त्रालयअन्तर्गत पर्यटन विभागले मुक्तिनाथ रानीपौवामा हाईअल्टिच्यु रेस्क्यु सेन्टरको पूर्वाधार निर्माण गर्न लागेको हो। मुक्तिनाथमा दुई तले रेस्क्यु सेन्टरको पूर्वाधार निर्माणका लागि पर्यटन विभागले गत वर्षको माघ अघिनै विस्तृत परियोजना प्रतिवेदन (डिपिआर) निर्माण गरिसकेको थियो। कोरोना कहर तथा परियोजनाको ठेक्का सम्झौता लगायतको कामले पूर्वाधार निर्माणको काम अघि बढ्न सकेको थिएन। कोरोनाको दोश्रो भेरियन्टसँगै रेस्क्यु सेन्टरको काम प्रभावित बनेको थियो। पछिल्लो समय मुस्ताङमा निषेधाज्ञा खुकुलो पारिएसँगै पूर्वाधारको काम सुरु गरिने जनाईएको छ। मुक्तिनाथ रानीपौवामा अब बन्ने हाईअल्टिच्युड आपतकालिन रेस्क्यु सेन्टरको संरचना निर्माणको जिम्मा मिसन कन्ट्रक्सनले जिम्मा लिएको कन्ट्रक्सनका ईन्जिनीयर जगत बुढाले जानकारी दिए। उनका अनुसार कन्ट्रक्सनले रेस्क्यु सेन्टर पूर्वाधार निर्माणका लागि भ्याट बाहेक २ करोड ६५ लाखमा सम्झौता गरेको थियो। पूर्वाधार निर्माणको लागि १५ महिनाको सम्झौता अवधी तोकिएको र आर्थिक वर्ष २०७९ को माघ मशान्तसम्म सम्पन्न गर्ने लक्ष्य रहेको ईन्जिनीयर बुढाले उल्लेख गरे। मुक्तिनाथ रानीपौवाको दुई कोठे स्वास्थ्य चौकीको हल पछाडी उक्त पूर्वाधार निर्माण हुनेछ भने संरचना बनेपछि स्वास्थ्यको भवन हटाएर गेट निर्माण गरिने छ। रेस्क्यु सेन्टर नाम दिईएको दुई तले पूर्वाधारको लम्बाई २५ मिटर र चौडाई १२ दशमलव ५ मिटर रहने इन्जिनीयर बुढाले जानकारी दिए। दुई तले रेस्क्यु सेन्टरको ग्राउण्ड फ्लोरमा ५ वटा र माथिल्लो फ्लोरमा ४ वटा कोठाहरु हुनेछन्। जसमध्ये ग्राउण्ड फ्लोरमा ओपिटी कक्ष, ईमरजेन्सी कक्ष,मेनेजमेन्ट कक्ष र एक्जामिनेसन कक्ष रहने छन् भने माथिल्लो फ्लोरमा आसियु कक्ष, मेडिकल स्टोर, स्टाप रुम र कोठाहरु हुने जनाइएको छ। यस्तै, माथिल्लो फ्लोरमा ३ वटा कमन ट्वाईलेट र बाथरुम निर्माण हुने कन्ट्रक्सनका ईन्जिनीयर बुढाले बताए। शनिबार गण्डकी प्रदेशका सांसद महेन्द्रबहादुर थकालीसहित कन्ट्रक्सनका प्रतिनिधि र स्थानीयबासीको संयुक्त टोली नयाँ बन्ने रेस्क्यु सेन्टर पूर्वाधारको स्थान अवलोकन गरे। टोलीले साविकको डिजाईनमा आशिंक परिवर्तन गरी पूर्वाधार निर्माण गर्नुपर्ने सुझाव दिएको छ। यस्तै,सो स्थानमा बिजुलीको पोल र दुई वटा रुखहरु व्यवस्थित गर्नुपर्ने भएकाले यसको व्यवस्थापन गर्न स्थानीय गाउँ समाजलाई अनुरोध गरेको छ। मुक्तिनाथमा बन्ने रेस्क्यु पूर्वाधार निर्माणको काम दशै लगत्तै सुरु गरिने कन्ट्रक्सनले जनाएको छ। हिन्दु तथा बौद्धमार्गीहरुको साझा तिर्थस्थल मुक्तिनाथ मन्दिरमा स्वदेशी तथा विदेशी भक्तजनहरु उल्लेख्य रुपमा आउने गर्छन्। मुक्तिनाथमा आवश्यक स्वास्थ्य पूर्वाधार तथा जनशक्ति नहँुदा मुक्तिनाथमा दर्शन गर्न जाने धार्मिक पर्यटकलाई अल्टिच्यड लाग्दा समस्या हुने गरेको थियो। विगतमा मुक्तिनाथमा आपत्कालिन उद्दार तथा बिरामीको उचित समयमा उपचार नहुँदा अल्टिच्युडका बिरामीले अकालमा ज्यान गुमाउनु पर्ने बाध्यता थियो। यस्तै, मुक्तिनाथमा रेस्क्यु सेन्टर स्थापना भएमा राउण्ड अन्नपूर्ण पदयात्रा गर्ने पर्यटक तथा स्थानीयबासीलाई समेत स्वास्थ्य उपचारमा सहयोग पुग्ने मुक्तिनाथ रानीपौवाका गाउँ मुखिया कर्माछिरिङ गुरुङले उल्लेख गरे। मुक्तिनाथमा वर्षेनी झन्डै ३ लाख धार्मिक पर्यटक तथा ६० हजार विदेशी पर्यटक दर्शनका लागि पुग्ने गरेका छन्।"
अभिषेक हत्या प्रकरण : मुख्य अभियुक्त दुईजना पक्राउ,"विराटनगर : मोरङको उर्लाबारी नगरपालिका८ राजघाटका १९ वर्षीय अभिषेक चौधरी हत्या प्रकरणका दुईजना मुख्य अभियुक्त पक्राउ परेका छन् । इलाका प्रहरी कार्यालय उर्लाबारीका प्रहरी निरीक्षक राजाराम खड्का नेतृत्वको टोलीले योजनाबद्ध हत्याका दुई अभियुक्तलाई मोरङको सुनवर्षी नगरपालिका८ सिक्टीबाट पक्राउ गरेको हो । पक्राउ पर्नेमा उर्लाबारी७ का २७ वर्षीय अभिषेक लिम्बू र उर्लाबारी८ का २८ वर्षीय विजय लिम्बू रहेका छन् । उनीहरुलाई प्रहरीले आइतबार जिल्ला अदालत मोरङमा पेस गरेको छ । मोरङ प्रहरी प्रवक्ता डीएसपी दीपक श्रेष्ठका अनुसार लिम्बूद्धवयको योजना र प्रत्यक्ष संलग्नतामा गत साउन ११ गते दिउँसो छुरा हानेर चौधरीको हत्या गरिएको थियो । प्रहरीको अनुसन्धानबाट लिम्बूद्धवयले घटनाको योजना बनाएर चौधरीमाथि छुरा प्रहार गरेको पत्ता लागेको श्रेष्ठको भनाइ छ । उनका अनुसार स्थानीय भुरन चौधरीको घरमा बसिरहेका बेला १५ जनाको संख्यामा आएको समूहले चौधरी र उनीसँगै रहेका २१ वर्षीय सुशन धामीमाथि छुरा हानेको थियो । छुरा प्रहारबाट गम्भीर घाइते भएका चौधरीको त्यही दिन झापाको बिर्तामोडस्थित बी एन्ड सी अस्पताल पुर्याउनेवित्तिकै मृत्यु भएको थियो । सुशन उपचारपछि निको भएका छन् । घटनामा संलग्नमध्ये उर्लाबारी८ का २२ वर्षीय राकेश कार्की, १९ वर्षीय पवन भनिने हेमराज कार्की, २१ वर्षीय योगेश विक, १९ वर्षीय निशान राई, उर्लाबारी७ का २० वर्षीय अञ्जन लिम्बू, उर्लाबारी१० का २० वर्षीय आयुष राना मगर यसअघि नै पक्राउ परिसकेका थिए । हत्यामा संलग्नमध्ये अहिलेसम्म ८ जना पक्राउ परिसकेको जानकारी डीएसपी श्रेष्ठले दिए । यद्यपि प्रहरीले घटनाको अनुसन्धान सकेर मिसिल बुझाएपछि सरकारी वकिल कार्यालयले हत्यामा संलग्नविरुद्ध जिल्ला अदालत मोरङमा कर्तव्य ज्यान मुद्दा दर्ता गरिसकेको छ । यसअघि नै पक्राउ परेका ६ जनामध्ये ३ जना अदालतको आदेशबाट पूर्पक्षका लागि कारागार चलान भएका छन् । अदालतले निशान, अञ्जन र आयुषलाई पूर्पक्षका लागि थुनामा राख्न आदेश दिएको हो । राकेश, हेमराज र योगेशलाई भने मोरङ अदालतले धरौटीमा छाड्न आदेश दिइसकेको छ । घटनामा संलग्नमध्ये सुमन चौहान, नवीन तामाङ, संजोग अधिकारी, सुमन श्रेष्ठ, मनिष गुरुङ, अजय श्रेष्ठ र बामस मगर फरार छन् । फरार रहेकाहरुको खोजी जारी राखिएको डीएसपी श्रेष्ठले बताए । प्रहरीका अनुसार फुटबल खेल्ने क्रममा दुई पक्षबीच भएको विवाद हत्यामा परिणत भएको थियो ।"
परराष्ट्रमन्त्री खड्का र भारतीय विदेशीमन्त्री जयशंकरबीच भेटघाट हुँदै,"काठमाडौं : परराष्ट्रमन्त्री डा नारायण खड्का र भारतीय विदेशीमन्त्री एस जयशंकरबीच छलफल हुँदैछ। राष्टसंघीको ७६ औं महासभामा भाग लिन न्युयोर्क पुगेका मन्त्री खड्काले नेपाली समयअनुसार आइतबार बेलुकी ९ बजेतिर भारतीय विदेशमन्त्री जयशंकरसँग भेट्ने कार्यक्रम रहेको छ। भेटमा नेपाल भारत सम्बन्ध, द्विपक्षीय हित,नेपालको पछिल्लो राजनीतिक अवस्थाका बारेमा छलफल हुने स्रोतले बताएको छ। शनिबार परराष्ट्रमन्त्री खड्का ले बंगलादेशका विदेशमन्त्री अब्दुल मोमेनसँग भेटघाट गरेका थिए। असोज ६ गते प्रधानमन्त्री शेरबहादुर देउवाले खड्कालाई परराष्ट्रमन्त्रीमा नियुक्त गरेका थिए। सोहि दिन संयुक्त राष्ट्रसंघको महासभामा भाग लिन नेपाली प्रतिनिधिमण्डलको नेतृत्व गर्दै परराष्ट्रमन्त्री खड्का न्यूयोर्क गएका थिए।"
पर्यटन दिवसमा सहभागी हुन १२ देशका राजदूत सहित २५ सदस्य टोली पोखरामा,"पोखरा : विश्व पर्यटन दिवसमा सहभागी हुन १२ देशका राजदूत सहित २५ सदस्य टोली पोखरा आएका छन्। पोखरा सुरक्षित र खुला छ भन्ने सन्देश दिन विश्व पर्यटन दिवसका अवसरमा गण्डकी प्रदेश सरकारको निमन्त्रणा मान्न पर्यटन मन्त्रालय, नेपाल पर्यटन बोर्डको समन्वयमा विभिन्न देशका राजदूत र कुटनितिक नियोगका प्रतिनिधि पोखरा आएका हुन्। सोमबार ४१ औं विश्व पर्यटन दिवस मनाइँदै छ। विभिन्न देशका राजदूत सहितको टोली आइतबार दिउँसो पोखरा विमानस्थलमा आउँदा रातो कार्पेट बिच्छ्याएर स्वागत गरिएको थियो। राजदूत सहितको टोलीलाई स्वागत गर्न गण्डकी सरकारका पर्यटन मन्त्रालयका सचिव ज्ञानेन्द्र पौडेल, नेपाल पर्यटन बोर्ड गण्डकीको प्रमुख काशीराज भण्डारी, पोखरा पर्यटन परिषद्का अध्यक्ष गोपी भट्टराई, पर्यटन व्यवसायीका विभिन्न संघ संस्थाका अध्यक्ष, प्रतिनिधिले स्वागत गरेका थिए। पर्यटन दिवसमा सहभागी हुन जर्मन, फिनल्याण्ड, कतार, युएई, दक्षिण कोरिया, उत्तर कोरिया, साउदी अरव, श्रीलंका, थाइल्याण्ड, बंगलादेश, इजिप्ट, मलेशियाका राजदूत पोखरा आएको हुन्। यसै गरी सार्क सचिवालय, इसिमोड, युएन, युएनएड, युनेस्को, डब्लुएफपी लगायतका प्रतिनिधि पोखरा आएका छन्। दुई दिने पोखरा बसाईका क्रममा पोखराका पर्यटकीय क्षेत्रको भ्रमण र कास्कीकोटमा रहेको अपाङ्गाता मैत्री पदयात्रा मार्ग हुँदै हाइकिङ गर्ने कार्यक्रम रहेको पोखरा पर्यटन बोर्डका प्रमुख काशीराज भण्डारीले जानकरी दिए। कास्कीकोट शाहवंशीय राजा कुलमण्डन शाहले शासन गरेको ठाउँ हो। यसैले पनि यस क्षेत्रका हाइकिङ ऐतिहासिक छ। कुलमण्डनलाई नेपालमा शाह वंशको पहिलो राजा मानिन्छ। विश्व पर्यटन दिवसकै अवसरमा सोमबार साँझ फेवाताल किनारमा सडक महोत्सव हुने कार्यक्रम छ। रेष्टुरेण्ट एण्ड बार एशोसिएसन (रेवान) पोखराको आयोजनामा हुने मिनि सडक महोत्सव साँझ ५ बजे देखि १० बसेसम्म लेकासाइडमा हुने छ। महोत्सवमा नेपाली परम्परागत संस्कृतिक कार्यक्रमको साथै विभिन्न स्वदेशी तथा विदेशी खानाको परिकारको स्वाद लिन पाइने व्यवस्था गरिने रेवान पोखराका अध्यक्ष लक्ष्मण बरालले जानकारी दिए। राजदूत लगायत भ्रमण टोलीका सदस्यले गण्डकी प्रदेशका मुख्यमन्त्री कृष्णचन्द्र पोखरेल नेपालीसँग भेट वार्ता गर्नुको साथै स्वागतमा आइतबार रात्रिभोजको आयोजना गरिएको छ। कोभिड१९ को कारण १८ महिनादेखि थला परेको पर्यटन उद्योग अझै लयमा फर्कन सकेको छैन। कोरोनाको दोस्रो लहर संक्रमण दर कम हुँदै गएपछि असोज १ गतेदेखि पोखरामा निषेधाज्ञा हटाइए पनि पर्यटन उद्योगको अवस्था उस्तै छ। आन्तरिक पर्यटक घुमघाममा निस्कने क्रम सुरु भए पनि शुक्रबार र शनिबार छुट्टीका दिन १५ देखि २५ प्रतिशतसम्म होटलको अकुपेन्सी हुने गरे पनि अरु दिनमा सुनसान जस्तै हुने गरेको पोखरा पर्यटन परिषद्का अध्यक्ष भट्राईले बताए। पोखराका ५० प्रतिशत पर्यटन मजदुर र पर्यटन व्यवसायीले कोरोना विरुद्धको पूर्ण खोप लगाइसकेको र खोप लगाउने क्रम भइरहेको पोखरा पर्यटन परिषदका अध्यक्ष भट्टराईले बताए। यसैले पोखरा सुरक्षित छ भन्ने सन्देश दिन यो कार्यक्रम महत्वपूर्ण रहने उनले सुनाए। लामो समयदेखि ठप्प रहेको पर्यटन उद्योगलाई चलयमान बनाउन र गति दिनका लागि राजदूत लगायत कुटनितीक नियोगका प्रतिनिधिलाई पोखरामा आमन्त्रण गरिएको गण्डकी प्रदेशका पर्यटन सचिव ज्ञानेन्द्र पौडेलले बताए। यो भ्रमणले पोखरा खुला र सुरक्षित छ भन्ने सन्देश दिने उनले विश्वास गरे। सरकारले खोपको मात्रा पूरा गरेका विदेशी पर्यटकले ७२ घण्टाभित्रको पीसीअरा रिपोर्ट बोकेर आए अनअराइभल भिसा प्राप्त गर्न सक्ने निणर्य गरेको छ। यो निर्णयले व्यवसायी उत्साहित छन्।"
अस्पतालमा एक कप चियाको ३७० रुपैयाँ,"जनकपुरधाम : प्रादेशिक अस्पताल जनकपुरमा एक कप चियाको मुल्य ३७० रुपैयाँ भुक्तानी दिईएको पाईएको छ। प्रदेश २ को अस्थायी राजधानी जनकपुरधामस्थित प्रादेशिक अस्पतालमा एक कप चियाकाे ३७० रुपैयाँ खर्च गरेको पाइएको महालेखा परिक्षकको प्रतिवेदनमा उल्लेख छ। अस्पतालले करारमा नियुक्त गरेको चिकित्सक, मेडिकल अफिसर, स्टाफ नर्स लगायतका १०९ जना कर्मचारी कोरोना महामारीको समयमा होटलमा बसेर एक कप चिया खाए वापत सो रकम खर्चिएको हो। करारमा नियुक्त डाक्टर, मेडिकल अफिसर, स्टाफ नर्सलगायतका कर्मचारी होटल तथा बैंकेटमा बसेको चिकित्सकको सिफारिसको आधारमा ठेक्का दरअनुसार प्रति व्यक्ति आवासको १ हजार १ सय र चियाको ३७० का दरले ३८ लाख ९५ हजार खर्च गरेको पाईएको छ। आर्थिक कार्यविधि नियमावली, २०६४ को नियम ३६ (८) मा भुक्तानी पूर्व रीत पुगेनपुगेको चेकजाँच गरेर मात्र भुक्तानी दिनुपर्ने व्यवस्था रहेपनि अस्पतालले सो रकम मनोमानी खर्च गरेको देखिएको महालेखापरिक्षकको प्रतिवेदनमा उल्लेख गरिएको हो। होटलमा बस्नुपर्दा खर्च गर्न पाउने मापदण्ड वा निर्देशीका बेगर भुक्तानी भएकोले यकिन गर्न नसकिएको महालेखापरीक्षकको कार्यालयले जनाएको छ। प्रादेशिक अस्पताल जनकपुरले बिरामीको लागि खाना खुवाउने व्यवस्था गर्दा सम्झौता गर्नुपर्नेमा नगरी एक होटललाई प्रति बिरामी प्रति छाक ५० रुपैयाँका दरले आर्थिक वर्ष २०७६७७ मा १३ लाख ४८ हजार भुक्तानी दिएको छ। जबकी बिरामीले खाना खान नपाएको गुनासो पटकपटक सञ्चार माध्यममा आएपछि घरबाटै खाना खुवाउने व्यवस्था मिलाईएको थियो। प्रत्येक दिन बिरामी र खाना खुवाएको संख्या खुलाउनुपर्नेमा सो नगरी होटलले पेस गरेको निवेदन र बिलको आधारमा मात्र भुक्तानी दिएबाट वास्तविक खर्च यकिन गर्न नसकिएको महालेखाको ठहर छ। अस्पतालको बिरामी अभिलेखसँग भिडान गरेर मात्र भुक्तानी दिने व्यवस्था कार्यान्वयन गर्नुपर्ने प्रतिवेदनमा उल्लेख छ।"
"हतियारधारी गिरोहको वयान सकियो, थुनछेक वहस आज","विराटनगर :अत्याधुनिक हतियारको बलमा आतंक मच्चाउँदै आएका माओवादीका पूर्व लडाकु र पूर्व नेपाली सेना सम्मिलित गिरोहको वयान सकिएको छ । वयान सकिएसँगै मुद्दाको थुनछेक वहस आज (आइतबार) हुँदैछ । जिल्ला अदालत मोरङका न्यायाधीश सुदर्शन लामिछानेको इजलासमा वादी नेपाल सरकार र प्रतिवादीका कानुन व्यवसायीबीच थुनछेक वहस हुने अदालतका सूचना अधिकारी राजेन्द्रप्रसाद धमलाले बताए । उनका अनुसार दुवैतर्फका कानुन व्यवसायीबीचको वहस सकिएपछि मुद्दामा अदालतले आदेश दिने छ । गिरोहमा संलग्न ७ जनाकै वयान गत शुक्रबार सकिएको हो । झण्डै २ महिना लगाएर अनुसन्धान सक्दै मोरङ प्रहरीले मिसिल बुझाएपछि सरकारी वकिल कार्यालयले अभियोगपत्र तयार पारेर संगठित गिरोह विरुद्ध जिल्ला अदालत मोरङमा विभिन्न ४ वटा शीर्षकमा गत बिहीबार मुद्दा दर्ता गरेको थियो । ७ जनालाई प्रतिवादी बनाएर वकिल कार्यालयले हातहतियार खरखजना, डाँका उद्योग, ज्यान मार्ने उद्योग र संगठित अपराधमा मुद्दा दर्ता गरेको हो । सुरक्षाकर्मीको विशेष टोलीले मात्रै प्रयोग गर्न पाउने अत्याधुनिक हतियार एसएमजी (मेसिनगन) र पेस्तोल तथा ठूलो परिणामको गोली एवं म्यागजिनसहित गिरोहका ७ जनालाई प्रहरीले गत साउन दोस्रो साता मोरङ र सुनसरीका विभिन्न स्थानबाट पक्राउ गरेको थियो । संखुवासभा घर भइ सुनसरीको इटहरी उपमहानगरपालिका२० तरहरामा बस्दै आएका ३९ वर्षीय चन्द्रबहादुर राई, ३० वर्षीय चिरञ्जिवी राई, सुनसरीको गढी गाउँपालिका१ का ४५ वर्षीय डाइमण्ड भनिने प्रमोद चौधरी, ३३ वर्षीय आशिष चौधरी, मोरङको सुन्दरहरैँचा नगरपालिका५ का २२ वर्षीय मिसन राई, सुन्दरहरैँचा७ का ३१ वर्षीय सन्तोष राई र भोजपुर घर भइ तरहरामा बस्दै आएका ३० वर्षीय नगेन्द्र राई पक्राउ परेका हुन् । नेपाली सेनाको शेरजंग गणमा कार्यरत पूर्वजवान चन्द्रबहादुरले ३ वर्षअघि खोटाङदेखि जागिरबाट राजीनामा दिएको खुलेको छ । संगठित गिरोह निर्माण गर्दै लुटपाट आतंक मच्चाउन उनैले हतियार ल्याउने, व्यवस्थापन गर्ने र लुकाउने कामको नेतृत्व गरेको मोरङ प्रहरी प्रमुख एसपी जनार्दन जीसीले बताए । व्यक्ति हत्यामा सुनसरीबाट चलाइएको कर्तव्य ज्यान मुद्दामा कैद सजाय भुक्तान गरेर छुटेका माओवादीका पूर्वलडाकु प्रमोदले १ वर्षदेखि संगठित एवं अपराधिक गिरोहको नेतृत्व गरेको अनुसन्धानबाट खुलेको छ । पूर्वलडाकु प्रमोद माओवादीको पूर्वाञ्चल सातौँ ब्रिगेडमा आवद्ध थिए । गिरोहबाट प्रहरीले एउटा एसएमजी, त्यसको म्याग्जीन, ६२ राउण्ड गोली, कटुवा र अटोमेटिक गरेर दुईवटा पेस्तोल, पेस्तोलको एउटा म्याग्जीन, पेस्तोलको २ र थ्री नट थ्री राइफलको ४ राउण्ड गोली, दुईवटा सञ्चार सेट र १६ हजार १ सय रूपैयाँ बरामद गरेको थियो । त्यस्तै यो गिरोहले प्रयोग गर्दै आएको एउटा अटो टेम्पो, ४ वटा मोटरसाइकल र ८ वटा मोबाइल प्रहरीले नियन्त्रणमा लिएको थियो । मोरङको सुन्दरहरैँचा नगरपालिका१० विराट चोकस्थित त्रिवेणी टोलमा खगेन्द्र थापाले सञ्चालन गरेको सुनचाँदी पसलमा गत साउन १ गते दिउँसो लुटपाटको प्रयास भएको थियो । हतियार देखाएर सर्वसाधारणलाई आतंकित एवं त्रसित बनाउँदै शिव पञ्चायन ज्वेलर्समा लुटपाटको असफल प्रयास गरिएको हो । प्रहरीले पक्राउ गरेर अनुसन्धान थाल्दा माओवादीका पूर्वलडाकु र पूर्वसेना एउटै समूहमा रहेर संगठित गिरोह खडा गर्दै अपराधमा लागेको पुष्टि भएको हो । संगठित गिरोह खडा गर्दै स्वचालित हतियारका बलमा आतंक मच्चाउने विरुद्धको अनुसन्धान सम्पन्न भएको छ, एसपी जीसीले भने । उनका अनुसार घटनामा प्रयोग गरिएको अत्याधुनिक हतियार भारतबाट खरिद गरेर ल्याएको खुलेको छ । भारतमा ३ लाख रूपैयाँमा खरिद गरी सप्तरीको बाटो हुँदै डेढ वर्षअघि नेपाल ल्याइएको अनुसन्धानबाट खुलेको एसपी जीसीको भनाइ छ ।"
भैंसीलाई नुहाइदिंदै गर्दा पोखरीमा डुबेर मृत्यु,विराटनगर : भैंसीलाई नुहाउँदै गर्दा पोखरीमा डुबेर विराटनगरमा आइतबार दिउँसो एक पुरुषको मृत्यु भएको छ। पोखरीमा डुबेर विराटनगर महानगरपालिका१८ मुसहरी टोलका ५७ वर्षीय धनीलाल ऋषिदेवको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार धनीलाल भैंसीलाई नुहाउन र पानी खुवाउनका लागि पोखरीमा पुगेको खुलेको छ। त्यस क्रममा अचानक चिप्लिएर पानी जमिरहेको पोखरीभित्र छिरेका उनलाई पछि मृत अवस्थामा फेला पारिएको श्रेष्ठको भनाइ छ। उनका अनुसार शव पोखरीबाट बाहिर निकालेर पोस्टमार्टमका लागि विराटनगरको कोसी अस्पताल पठाइएको छ। घटनाको अनुसन्धान थालिएको जानकारी प्रहरीले दिएको छ।
सत्य लुक्दैन,"अभय हीरा व्यापारी थिए। एकदिन उनी खाना खाएर बजार निस्किए। बजारमा उनले घोषणा गरे, म यो सहरको चर्चित हीराको व्यापार गर्ने साहु हुँ। आज म तपाईंहरूलाई एउटा चुनौती प्रस्तुत गर्छु। जो कोहीले यी चारवटा चम्किला वस्तुमध्ये सक्कली हीरा छुट्ट्याउन सक्छ, उसलाई म सक्कली हीरा उपहार दिनेछु। तर मेरो एउटा सर्त के छ भने चुनौती स्वीकार गर्नेले सक्कली हीरा चिन्न सकेन भने उसलाई टाउको मुण्डन गरेर बजार तीन पटक परिक्रमा गराइनेछ। साहुको कुरा सुनेर सबै जना उसको कुरामा आकर्षित भए। एकएक गर्दै सबै जना सूर्यको प्रकाशमा एकनासले चम्किरहेका पत्थरलाई हेर्न थाले। तर त्यतिका भीडमा कसैले पनि हीरा साहुको चुनौतीलाई स्वीकार्न आँट भने गरेका थिएनन्। साहुलाई के कुरामा ढुक्क थियो भने हीरालाई चिन्न सक्ने क्षमता यी निम्न तथा मध्यमवर्गीय मानिससँग कदापि हुने छैन। त्यसैले चारैतिर जम्मा भएका मान्छेहरूको अनुहार हेर्दै उनी व्यंग्यात्मक हाँसो हाँस्दै थिए। धेरै समय बित्दा पनि कोही आउला जस्तो देखिँदैनथ्यो। हीरा साहुको अनुहारमा विजय भाव देखिन सकिन्थ्यो। विचरा रमिता हेर्न भनेर घण्टौंसम्म हलचल नै नगरी कुरेर बसेका रमितेहरू पनि निराश हुन थालेका थिए। अन्तिममा त्यो बाटो भएर जाँदै गरेका एकजना दृष्टिविहीन मानिसले हीरा साहुको चुनौतीलाई स्वीकार गरे। उसले क्रमैसित चारवटै चम्किला पत्थरहरूलाई आफ्नो हातमा लिए। ती पत्थरहरूमा एउटा पत्थरलाई उचालेर उनले भने, यो पत्थर नै सक्कली हीरा हो। त्यहाँको वातावरण एकाएक सुनसान भयो। सबैको अनुहारमा एउटै कौतुहलता देख्न सकिन्थ्यो, के साँच्चै त्यो पत्थर नै सक्कली हीरा होला त ? हीरा साहुको मुहारमा देखिएको परिवर्तनले पनि केहीले अनुमान गरिसकेका थिए कि पक्कै पनि त्यही सही हीरा हुनुपर्छ। तिमीले कसरी भन्न सक्यौ कि यही सक्कली हीरा हो भनेर, हीरा साहुले सोधे। त्यो दृष्टिविहीन मानिसले मुसुक्क हाँस्दै भन्न थाले, सिसाको जात नै अवसरवादी स्वभावको हुन्छ, घाम लागेको बेला ऊ हीराजस्तै चम्किएर सबलाई मुर्ख बनाउन सकेकोमा मक्ख हुन्छ। तर उसले के बुझेको हुँदैन भने सूर्यको प्रकाशसँगै चम्किँदा उसको शरीर पनि तातेको हुन्छ। अर्कोतिर हीरा भनेको हीरा नै हो, ऊ स्वयंभित्र नै चम्किलोपना हुने भएकाले उसलाई सिसालाई जस्तै तात्नु पर्ने हुँदैन। नैतिक शिक्षा : आँखाले देखेको, कानले सुनेको कुराहरू मात्र सधैं सत्य हुँदैन। सत्यलाई बुझ्न मानिसका व्यवहारलाई पनि जाँच्नु पर्छ। हामीले तर्कभन्दा काम र त्यसबाट प्राप्त उपलब्धिलाई हेर्नु पर्छ।"
कपनको ढलमा बेपत्ता बालकको शव ललितपुरमा भेटियो,"काठमाडौं : गत मंगलबार काठमाडौंको कपनस्थित ढलमा खसेर बेपत्ता १० वर्षीय उज्ज्वल विकको शव ललितपुरमा फेला परेको छ। ललितपुर र मकवानपुरको सीमा क्षेत्र बागमती गाउँपालिका१, घुसेलमा शव भेटिएको महानगरीय प्रहरी परिसर ललितपुरका प्रवक्ता एसपी प्रज्वल महर्जनले अन्नपूर्णलाई जानकारी दिए। उनका अनुसार शव बाटोसम्म ल्याउन दुई घन्टा उकालो चड्नुपर्छ। पोस्टमार्टका लागि शव पाटन अस्पताल ल्याइँदैछ। स्थानीयले शव बागमती नदी किनारमा देखेपछि प्रहरीलाई खबर गरेका थिए। लगत्तै प्रहरी पुगेर शवको पहिचान गरेको हो। मंगलबार साँझ घर जाँदै गरेका उज्ज्व ढलमा फसेका थिए। प्रहरीले पाँच दिनपछि शव फेला पारेको हो।"
चीनको आन्तरिक मामलामा ६५ मुलुकको समर्थन,"बेइजिङ : पाकिस्तानलगायत संसारका करिब ६५ मुलुकले संयुक्त विज्ञप्ति जारी गर्दै चीनको समर्थन जनाएका छन् । संयुक्त राष्ट्रसंघको ४८ औं मानवअधिकार आयोग सभामा चीनको आन्तरिक मामिलाको समर्थन जनाएका हुन् । संयुक्तरुपमा जारी सो विज्ञप्तिमार्फत चीनको आन्तरिक मामिलामा आफूहरुले सम्मान प्रकट गर्दै बाह्य हस्तक्षेपको विरोध जनाएका छन् । सार्वभौमसत्ता, स्वतन्त्रता र क्षेत्रीय अखण्डताको सम्मानमा जोड दिँदै चीनको आन्तरिक मामिलामा बाह्य मुलुकको हस्तक्षप नुहुनुपर्ने सो विज्ञप्तिमा उल्लेख छ । चीनले हङकङको प्रशासनिक क्षेत्रमा लागू गरेको एक देश, दुई प्रणालीको दोहोर्याएर समर्थन जनाउँदै संयुक्त विज्ञप्तिमा भनिएको छ,राज्य हङकङ, सिन्जियाङ र तिब्बत आदीसँग सम्बन्धित मुद्दा चीनको आन्तरिक मामिलाका विषयहरु हुन् । त्यसमा बाह्य हस्तक्षेप हुनुहुँदैन। संसारका ६५ मुलुकले संयुक्त राष्ट्र संघअन्र्तगत मानव अधिकारमा दोहोरो मापदण्ड र राजनैतिकरण हुने भन्दै यसको समेत विरोध जनाएको ग्लोबल टाइम्समा समाचार छ।"
सडक निर्माणको माग गर्दै चक्काजाम,"महोत्तरी : सडक निर्माणको माग गर्दै महोत्तरीको औरही बजारमा स्थानीयले सडक अवरुद्ध गर्दै चक्काजाम गरेका छन्। विगत तीन वर्षदेखि निर्माण भइरहेको जलेश्वरवर्दिवास सडक निर्माण कार्य सुस्त गतिमा निर्माण भईरहेको भन्दै स्थानीयले आज विहानैदेखि सडक अवरुद्ध गरेका छन्। सर्वसाधारणको विरोधको कारण आइतबार एक्का बिहानैदेखि यातायात सेवा प्रभावित भएको छ। सडकबाट उडेको धुलोले बालबालिका बिरामी पर्न थालेको र खान बस्न समेत गाह्रो भएकाले सडकमै धर्ना दिइरहेका स्थानिय रामविनेश यादवले बताए। सडक मर्मत गरी धुलोबाट मुक्ति दिन सम्बद्ध निकायमा पटकपटक आग्रह गर्दा समेत सुनवाई नभएपछि बाध्य भएर सडक जाम गर्नृु परेको यादवले जानकारी दिए। स्थानिय सुदिप यादवका अनुसार, यो पीडित जनताले नेतृत्व गरेको प्रदुषण मुक्त अभियान हो, यसमा कसैका उक्साहटमा भएको हैन। प्रशासनले सडक खुलाउन पटकपटक प्रयास गर्दै आएको छ। महोत्तरीको धेरै जसो सडकहरुको प्राय निर्माण सम्पन्न भई सकेको छ। अहिले सडकहरुमा यात्रा पहिले भन्दा निक्कै सुविधा जनक भएपनि जलेश्वरवर्दिवास सडकमा यात्रा गर्नुको निकै पीडादायी छ। तीन वर्ष पुरा हुन लागेको समेत सडकमा ग्राभेल हाल्ने बाहेक केहि काम हुन नसकेको छैन। सडक सुधार तथा विस्तार आयोजना (आरआईडिपी)ले सन २०१८ को डिसेम्वर अन्तिममा शिवालय दिवा जेभी नामक कम्पनीलाई उक्त सडक निर्माणको लागि ठेक्का दिएका थिए। कम्पनीले सडक निर्माण अवधि ३६ महिना मध्ये ३३ महिना कटाई सक्दा हालसम्म करिव २२ प्रतिशत काम मात्र हुन सकेको छ। यता समय मै काम सम्पन्न गर्न आतुर नदेखिएको निर्माण कम्पनीलाई सडक सुधार तथा विस्तार आयोजनाले थप १४ महिनाको म्याद दिएको छ। आयोजनाले पर्याप्त कारणहरु देखिएपछि सडक निर्माणको म्याद थपिएको बताएको छ। दशैं आउनै लाग्दा निर्माण कम्पनीले भने सम्बन्धीत निकायबाट थप रकम हात पार्न एकाध कामदार सडकमा भने खटाएको छ।"
"ट्रिपरको ठक्करले एकको मृत्यु, दुई घाइते",नुवाकोट :नुवाकोटको थानसिङमा ट्रिपरको ठक्करबाट एक जनाको मृत्यु भएको छ । अन्य दुई जना घाइते भएका छन । मृत्यु हुनेमा लिखु३ पट्टावारीका २८ वर्षिय रामकुमार गजुरेल रहेका छन । लिखु गाउँपालिका ५ डुडेवगैचा थानसिङमा आइतवार मध्यराती काठमाडौंबाट नुवाकोटको ढिकुरेतर्फ जांदै गरेको ना८ख ५७९१ नम्वरको ट्रिपरले मोटरसाइकल रोकेर कुराकानी गरिरहेका वेला ठक्कर दिँदा गजुरेलको ज्यान गएको जिल्ला प्रहरी कार्यालय नुवाकोटले जनाएको छ । सो घटनामा गजुरेलका साथीहरु सोही स्थानका ३२ वर्षिय प्रकाश पाठक र ५५ वर्षिय नवराज रोक्का गम्भीर घाइत भएका छन । घाइते दुवै जनाको काठमाडौंको ग्रान्डी अन्र्तराष्ट्रिय अस्पतालमा उपचार भइरहेको छ । घटनाको विरोध गर्दै स्थानीयले काठमाडौ जाने ढिकुरेछहरेटोखा सडकमार्ग अवरुद्ध गरेका छन् । उनीहरुले चालकलाई पक्राउ गरि कारवाही गरिनु पर्ने र मृतकका आश्रित परिवारलाई क्षतिपुर्ति दिनु पर्ने माग गरेका छन । फरार रहेका ट्रिपर चालकको खोजी भइरहेको प्रहरीले जनाएको छ ।
दसैंको चहलपहल सुरु (फोटोफिचर),"काठमाडौं : दसैं आउन अब ११ दिन मात्र बाँकी छ। बजारमा दसैंका लागि किनमेल गर्नेहरुको भीडभाड बढेको छ। पछिल्लो समय कोरोना संक्रमण घटेसँगै बजारमा चहलपहल बढेको हो। खाद्यान्न, लत्ताकपडा तथा गहगहना पसलमा किनमेल गर्नेको घुइँचो लागेको छ। काठमाडौंको महाबौद्ध, असन, इन्द्रचोक, न्यूरोडमा विगतको वर्षभन्दा बढी भीडभाड देखिन्छ। यस्तै, ललितपुरको लगनखेल, जाउलाखेल, पाटन तथा भक्तपुरको मुख्य व्यापारी केन्द्रमा पनि चहलपहल बढेको छ। लगनखेल बजार पुगेर अन्नपूर्णकर्मी अशोक दुलाले आफ्नो क्यामेरामा कैद गरेका तस्बिरहरु :"
अदालतको गेटमै व्यवसायीमाथि खुकुरी प्रहार,"विराटनगर : उच्च अदालत विराटनगरको गेटमै दिनदहाडै एक जना युवा व्यवसायीमाथि खुकुरी प्रहार भएको छ। काभ्रे घर भइ भक्तपुरको सूर्यविनायक नगरपालिका८ मा बस्दै आएका युवा व्यवसायी ३२ वर्षीय कलामसिंह लामामाथि आइतबार अपरान्ह १२ बजेतिर खुकुरी हानिएको हो। उनी आइतबार बिहान मात्रै विराटनगर आइपुगेका हुन्। मोरङको कटहरी गाउँपालिका६ मा रहेको मोरङ राजधानी इँटा उद्योगमा लामाको लगानी छ। उनको काठमाडौंमा सहकारी पनि रहेको बताइएको छ। विराटनगरस्थित वरिष्ठ अधिवक्ता सुरेशलाल श्रेष्ठको लफर्मबाट निस्किएर उच्च अदालतको गेट अगाडि पुगेपछि लामामाथि खुकुरी प्रहार भएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार खुकुरी प्रहारबाट लामाको हात, पेट लगायत शरीरका विभिन्न भागमा चोट लागेको छ। अवस्था खतरामुक्त रहेका उनको विराट नर्सिङ होम एवं विराटनगर अस्पतालमा उपचार भइरहेको श्रेष्ठले बताए। खुकुरी प्रहार हुँदा लामासँग उनका साथी मोरङको कटहरी६ का ४१ वर्षीय सुवास सरदार पनि सँगै थिए। घटना छुट्याउँदा उनको पनि शरीर र कपडा भरी रगत लागेको छ। अदालतनजिक कुदेर आएका दुई युवामध्ये एक जनाले लामामाथि खुकुरी हान्न थाले, घटनाका प्रत्यक्षदर्शीसमेत रहेका सरदारले भने, छुट्याउँदा रगत लागे पनि मलाई चैँ चोटपटक भने लागेन। उनका अनुसार मोरङको कटहरीमा रहेको इँटा उद्योगमा लामाले दुई वर्षअघिदेखि लगानी गरेका थिए। त्यसअघि उद्योग मोरङको नोचाका मोहम्मद साजितको रहेको पाइएको प्रहरीले जनाएको छ। उद्योगमा साजित र उनकी श्रीमतीको ५०५० प्रतिशत शेयर थियो। साजितले श्रीमतीको नाममा रहेको ५० प्रतिशत शेयर लामालाई बेचेको प्रहरीको प्रारम्भिक अनुसन्धानबाट खुलेको छ। साजित र लामाको आधाआधा शेयर रहेको उद्योग नै पछि ५ वर्षका लागि लामालाई लिजमा दिएको पाइएको छ। त्यसवापत उनलाई लामाले वार्षिक ५० हजार थान इँटा दिने सर्तनामा थियो। तर पछिल्लो समय साजितले उद्योगबाट लामालाई निकाल्न र लामाको नाममा रहेको शेयर हडप्न विभिन्न खेल खेलिरहेको पाइएको प्रहरीको भनाइ छ। यही विषयले दुई जनाबीच विवाद बढेको थियो। यो विवाद यसअघि नै प्रहरीसम्म पुगिसकेको बताइएको छ। इँटा उद्योगसँग सम्बन्धित कामले विराटनगर आएका बेला पुरानो विवादलाई लिएर लामामाथि खुकुरी प्रहार भएको अनुमान प्रहरीले गरेको छ। घटनामा साजितको योजना वा संलग्नता छ कि छैनभन्ने बारेमा खुल्न बाँकी रहेको डीएसपी श्रेष्ठले बताए। तर साजित अहिले सम्पर्कविहीन बनेको प्रहरीले जनाएको छ। लामामाथि खुकुरी हान्ने विराटनगर महानगरपालिका११ का २७ वर्षीय विमल कार्कीलाई प्रहरीले पक्राउ गरेको छ। घटनामा प्रयोग भएको खुकुरीसहित भाग्दै गर्दा कार्कीलाई विराटनगरको कोसी अस्पतालनजिकबाट पक्राउ गरिएको डीएसपी श्रेष्ठले बताए। उनका अनुसार घटनामा संलग्न भनिएका अर्का एक युवा फरार छन्। पहिचान खुल्न बाँकी रहेका ती युवाको खोजी तीव्र पारिएको श्रेष्ठको भनाइ छ।"
चीनमा एमबीबीएस गरेकालाई इन्टर्नसीपको व्यवस्था मिलाउन आग्रह,काठमाडौं : संसदीय समितिले सन् २०१५ र सन् २०१६ मा चीनमा एमबीबीएस गरेका विद्यार्थीहरुलाई इन्टर्नसीपको व्यवस्था मिलाउन सरकारलाई आग्रह गरेको छ ।संसदको शिक्षा तथा स्वास्थ्य समितिले यस्तो आग्रह गरेको हो । समितिले सकेसम्म कुटनीतिक पहल गरेर जहाँ पढेको त्यहीबाट वा नेपालमै कानुनबमोजिम इन्टर्नसीपको व्यवस्था गर्न आग्रह गरेको हो । समिति सभापति जयपुरी घर्तीले सन् २०१५ र २०१६ मा एमबीबीएस गरेका विद्यार्थीहरुको समस्या हल गर्न आग्रह गरिन् । अहिले पनि चीनले इन्टर्नसीप गरेका विद्यार्थीहरुलाई बोलाएको छैन । जसकारण एक सय बढी विद्यार्थीहरु मारमा परेका छन् । समिति सदस्य विद्या भट्टराईले इन्टर्नसीपबाट बिमुख गराउन नहुने बताइन् । विद्यार्थीहरुको समस्या सम्बोधनका लागि अन्तर मन्त्रालयबीच समन्वय हुनुपर्ने बताइन् । समिति सदस्य नारायण मरासिनिले इन्टर्नसीप सन्दर्भमा राज्यले अभिभावकत्व भूमिका निर्वाह गर्नुपर्ने बताए । विद्यार्थीको समस्या सम्बोधनका लागि चिकित्सा शिक्षा आयोगका निर्देशक डा दिलिप शर्माको अध्यक्षतामा समिति गठन भएको थियो । यसअघि सन २०१४ मा चीनमा एमबीबीएस गरेकाले नेपालमै इन्टर्नसीप गर्न पाउने भएका हुन् । इन्टर्नसीपको माग गर्दै चीनमा डाक्टर पढेकाले गरे माइतीघरमा प्रदर्शन चीनमा डाक्टर पढेकालाई इन्टर्नसीपको तयारी चीनमा डाक्टर पढेका विद्यार्थीहरुको माइतीघरमा प्रदर्शन (फोटोफिचर)
तानसेनरिडी सडक दैनिक ११ घण्टा ठप्प,"गुल्मी : तानसेनरिडी सडक मर्मतका लागि दैनिक ११ घण्टा ठप्प हुने भएको छ। तानसेनरिडी सडकअन्तर्गत जोर्तेमा सडक चौडा पार्ने काम शुरु भएकाले सडक ठप्प हुने सुचना जारी गरिएको छ। शनिबार विहानदेखी सडक मर्मतको काम शुरु भईरहेको प्रदिप शाईन जेभी काठमाडौंका सञ्चालक चुरा बहादुर खत्रीले जानकारी दिए। खत्रीका अनुसार विहान ४ः३० वजेदेखी ८ः३० सम्म, विहान ११ बजेदेखी दिउँसो २ बजे सम्म र सांझ ४ः३० देखी ८ः३० सम्म सडक निर्माणको काम हुने भएकाले उक्त समयमा सडक बन्द गरिएको छ । दशैं तिहारमा सवारी साधनको चाप बढ्ने भएकाले सकेसम्म दशैंअघि नै सडक मर्मतको काम सक्ने खत्रीले बताए। उक्त सडक हुँदै गुल्मी, अर्घाखाँची, वाग्लुङ्ग लगायतका जिल्लामा दैनिक सयौंको संख्यामा सवारी साधन ओहोदोहोर गर्छन्।"
पोखरीमा डुबेर पाँच दिनमा ६ जनाको मृत्यु,"सप्तरी : यहाँ पोखरीमा डुबेर पाँच दिनमा ६ जनाको मृत्यु भएको छ। प्रत्येक दिनजसो पानीमा डुबेर मृत्यु हुन थालेपछि जिल्लावासी शोकाकुल र चिन्तित भएका छन्।शम्भुनाथ नगरपालिका१२ अर्नाहा टोल बस्ने महानन्द सरदारका छोरा दुई वर्षीय रामपुकारको शनिबार राति पोखरीमा डुबेर मृत्यु भयो। घर पछाडि रहेको पोखरीमा डुबी बेहोस भएका उनलाई उपचारका लागि राजविराज ल्याउँदै गर्दा बाटोमा नै मृत्यु भएको परिवारका सदस्यले जानकारी दिएका छन्। शव परीक्षणका लागि गजेन्द्रनारायण सिंह अस्पताल राजविराजमा राखिएको छ। आज शव परीक्षण गरी अन्य थप अनुसन्धान कार्य गरिने जिल्ला प्रहरी कार्यालयका प्रहरी नायब उपरीक्षक माधवप्रसाद काफ्लेले बताए। यसअघि शुक्रबार विष्णुपुर गाउँपालिका५ मा खेलिरहेका आजाद अलीका तीन वर्षीय छोरा रहमतको पोखरीमा डुबेर मृत्यु भएको थियो। महदेवा गाउँपालिका२ अकबरपुरकी रामचरित्र मण्डलकी पाँच वर्षीया छोरी शिवानीको बुधबार नुहाउने क्रममा पोखरीमा डुबेर मृत्यु भएको प्रहरीको तथ्याङ्कमा छ। महदेवा गाउँपालिका४ परसाहीस्थित सार्वजनिक पोखरीमा मङ्गलबारसमेत भाँडा पखाल्न गएका बेला अमृत सदाकी छोरी ३० वर्षीया अविवाहिता लक्षनकुमारीको डुबेर मृत्यु भयो। सोही दिन खड्ग नगरपालिका८ मुसहरनियामा रहेको आफ्नै पोखरीमा राजेशकुमार चौधरीकी छोरी तीन वर्षीया एलिजाकुमारी डुबिरहेको अवस्थामा मृत फेला परिन्। सोही दिन तिलाठी कोइलाडी गाउँपालिका२ लौनियाकी भतो मन्सुरीकी छोरी १२ वर्षीया सवाना खातुनको नहरमा कपडा धुने क्रममा डुबेर मृत्यु भयो। यो समेत आव २०७८०७९ मा जिल्लामा पोखरीमा डुबेर मृत्यु हुनेको संख्या १५ पुगेको जिल्ला प्रहरी कार्यालयले जानकारी दिएको छ। जिल्ला प्रहरी कार्यालयका अनुसार मृत्यु हुनेमा सात बालक, चार बालिका, दुई पुरुष र दुई महिला छन्।"
इजरालय रोजगारीमा जान एक हजार ६०० सिफारिस,काठमाडौं : नेपाल सरकार र इजरायल सरकारबीच भएको श्रम सम्झौताअनुसार इजरायलका दीर्घकालीन स्याहार केन्द्रमा पठाउन एक हजार ६०० जनाको नाम सार्वजनिक भएको छ। वैदेशिक रोजगार विभागले रोजगारीका लागि इजरालय जान लिइएको लिखित र अन्तर्वाताका आधारमा उनीहरुलाई छनोट गरेको हो। नेपालस्थित इजरायली दूतावासबाट परराष्ट्र मन्त्रालयमार्फत एक हजार ६०० (७० प्रतिशत महिला र ३० प्रतिशत पुरुष) उम्मेदवार सिफारिस गर्न माग गरेको थियो। परीक्षामा एक हजार ८०३ सहभागीमध्ये शैक्षिक योग्यता र तालिमको प्रमाणपत्र प्रमाणीकरण हुननसकेको सङ्ख्या घटाउँदा कायम भएका उम्मेदवारमध्येबाट अन्तर्वाता र लिखित परीक्षा लिइएको थियो। लामो समयसम्म रोजगारीका लागि इजरायल जान रोकिएको भए पनि उसले नै दुई वर्ष पहिले दुई देशका सरकारबीचको सहमति सम्झौताबाट खुलाउने इच्छा देखाएको मन्त्रालयले जनाएको छ। विभागले लिएको लिखित परीक्षामा छ हजार ३१७ सहभागीमध्ये दुई हजार ३९ लिखित परीक्षामा उत्तीर्ण भएका थिए। विभागले यही असोज १ देखि ३ गतेसम्म उचाइ र तौलको परीक्षा लिएकामा त्यो बीचमा छुटेका व्यक्तिलाई अन्तर्वाता अवधिभरलाई अवसर दिएको थियो। सम्झौताअनुसार एक हजार जना इजरायल जाने मन्त्रालयले जनाएको छ।
इजरायल रोजगारी : भाषा परीक्षा नतिजा सार्वजनिक,काठमाडौं : इजरायल रोजगारीका लागि लिइएको भाषा परीक्षा र अन्तरवार्ताको नतिजा सार्वजनिक भएको छ । वैदेशिक रोजगार विभागले नतिजा सार्वजनिक गरेको हो । विभागले १ हजार ६ सय जनाको सूचि सार्वजनिक गरेको छ । भाषा परीक्षामा ७ हजार सहभागी थिए । विभागले भाषा परीक्षा उत्तीर्ण गरी अन्तरवार्तामा सहभागी मध्येबाट ७० प्रतिशत महिला र ३० प्रतिशत पुरुषको नाम सार्वजनिक गरेको हो । छनोट भएका मध्ये १ हजार जना श्रमिक इजरायल जान पाउने छन् । माग बढेमा इजरायलले अरु नेपाली पनि लैजान सक्ने बताइएको छ । अब इजरायलको पपुलेसन एन्ड इमिग्रेसन अथोरिटी (पीआइबीए)ले छनोट गरेका व्यक्तिहरू र रोजगारदाताबीच रोजगार सम्झौता हुनेछ । इजरायलले कृषिका लागि वर्षमा ५ सय जना किसानलाई १० महिना तालिमका लागि लैजाने गरेको छ । अब यसमार्फत लैजाने कि पूरानै कायैक्रम अनुसार लैजाने भन्ने विषयमा तय भइसकेको छैन ।
न्याय माग्न नेपालगन्जबाट पैदलै सिंहदरवारतिर,"बुटवल : न्याय नपाउँदासम्म हाम्रा पैतालाहरू दुख्ने छैनन्, शनिबार बुटवलको तिनाउपुलमा भेटिएकी अधिकारकर्मी रुवि खानले भनिन्, आफ्नै जिल्लामा न्याय नपाएपछि राजधानी हिँडेका हौं। १४ (११ म्हिला, ३ पुरुष) जनाको समूह हातमा ब्यानर बोकेर ९ दिनको यात्रा गरी लुम्बिनीको सदरमुकाम बुटवल आइपुगेको छ। उनीहरूको यात्रा बल्ल आधा सकिँदैछ। ५ सय १५ किलोमिटर पैदल यात्रा गर्दै उनीहरू सिंहदरवारमा न्याय माग्न पुग्ने छन्। हातमा बाँसका लौरा बोकेका उनीहरूको यात्रा अनवरत छ। पैदल यात्राका अनेक चुनौती छन्, घाम, पानी, थकान, भोक, प्यास। तर, उनीहरूले नन्कुन्नी धोवी र निर्मला कुर्मीको न्याय प्राप्तिलाई लक्ष्य बनाएर हिँडेका छन्। सहरमा आउँदा स्थानीय अधिकारकर्मीहरू पनि केही समयका लागि उनीहरूको टोलीमा मिसिन्छन् र न्यायका लागि अपिल गर्छन्। गत साउन ५ गते बाँकेकी नेवाजी गाउँकी धोवी घरमै झुण्डिएको अवस्थामा भेटिइन्। प्रहरीले पोस्टमार्टममा नकुन्नीले आत्महत्या गरेको देखिएको दाबी गरेको छ। तर, प्रहरीको कुरा अस्वीकार गर्दै उनका भाइ माताप्रसादले घरेलु हिंसाबाटै उनको मृत्यु भएको बताएका छन्। प्रहरीले पोस्टमार्टम रिपोर्ट देखाउँदै छानबिन गर्न आनाकानी गरेपछि उनीहरूले न्यायको माग गर्दै अधिकारकर्मी र नागरिक समाज गुहारे। बाँकेको धेरै स्थानमा विरोध कार्यक्रम पनि भए। तर, छानबिन अघि बढेन। धोवीसँगै उनीहरूले बाँकेकै परस्पर गाउँकी अर्की एकल महिला कुर्मी हत्यामा संलग्नलाई कारबाहीको माग गर्दै ११ दिन धर्ना बसे। निर्मला गत मंसिर १६ गतेदेखि बेपत्ता छिन्। प्रहरीले उनको मृत्यु भइसकेको जनाएको छ। मृत्यु के कारण भयो भन्ने नखुलाउने प्रहरीले शवसमेत देखाएको छैन। निर्मला हराएपछि किटानी हाजेरी दिइएको थियो। उनको सम्पत्तिको लोभमा हत्या भएको हुन सक्ने अधिकारकर्मीहरू बताउँछन्। न्यायका लागि जिल्ला प्रशासन कार्यालयमा उनीहरू धर्ना बसे। तर, उनीहरूमाथि प्रहरीले धरपकड गर्यो। जिल्लामै न्याय पाउने अवस्था नदेखिएपछि उनीहरू सिंहदरवार जाने निधो गरी पैदल यात्रामा निस्किए। उनीहरू सिंहदरवार पुगेर प्रधानमन्त्रीलाई ज्ञापनपत्र बुझाउनेछन्। बाँकेका प्रमुख जिल्ला अधिकारी शिवराम गेलालले पीडितको मागबमोजिम नै घटनाको अनुसन्धान गरी प्रहरीले सरकारी वकिलमा फाइल पेस गरेको बताउँछन्। सरकारी वकिल कार्यालयले सो फाइललाई मुल्तवीमा राखेको उनले बताए। हाम्री दिदीजस्तै कयौं दिदीबिहिनीको हत्या गरिएको छ। तर, सरकारले न्याय दिँदैन, माताप्रसादले भने,न्याय नपाउँदासम्म संघर्ष जारी राख्नेछौं। नेपालगन्जका यी दुई घटना प्रतिनिधि मात्रै हुन्। यीबाहेक लुम्बिनी प्रदेशमा दर्जनौं महिलाको शंकास्पद मृत्यु भएको छ। लुम्बिनी प्रदेशमा पछिल्लो २ महिनामा मात्रै यस्तै प्रकारका आधा दर्जन घटना भएका छन्। तर, प्रहरीले अनुसन्धान गरेको छैन। रुपन्देहीको तिलोत्तमामा सीता भण्डारीको मृत्युपछि आफन्तहरू आन्दोलनमा छन्। १२ दिन हुँदासमेत उनको शव उठेको छैन। श्रीमान्सँग सुतेकी उनी झुण्डिएको अवस्थामा फेला परेकी थिइन। सो घटनामा श्रीमान्ले आफूले केही थाहा नपाएको दाबी गरेका छन्। प्रहरीले यो घटना पनि आत्महत्या भएको दाबी गरेको छ। गत आर्थिक वर्षमा लुम्बिनी प्रदेशमा १५ वटा मृत्युमा आत्महत्या दुरुत्साहन मुद्धा चलाइएको छ। अघिल्लो वर्ष त्यो ४५ वटा मृत्युमा हत्या दाबी गरिएको थियो। यी घटनामा प्रहरीको अनुसन्धान निकै कमजोर हुँदै आएको रुपन्देहीकी अधिकारकर्मी इन्दिरा आचार्य बताउँछिन्। प्रहरीले आत्महत्या किटान गरेर मात्रै पन्छिने गरेको अधिकारकर्मीको आरोप छ। रुपन्देहीका प्रहरी प्रमुख मनोज केसी यस्ता घटनाको अनुसन्धान र प्रमाण जुटाउनै मुस्किल हुने बताउँछन्। मुद्दा चले पनि अहिलेसम्म हत्या दुरुत्साहन मुघामा कोही दोषी करार भएका छैनन्।"
