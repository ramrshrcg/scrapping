शीर्षक,विवरण
जीवनको बास्ना,"मैले आफ्नै मष्तिष्क बुझेको छु ? अनि, मष्तिष्कले चलाउने मानव संरचना ? आफ्नै भावना कति बुझेको छु ? अनि, अर्को मान्छेको ? परमहंस योगानन्दको योगीको आत्मकथा पढेपछि झन् जीवनजगत् र अध्यात्मप्रति जिज्ञासु भएँ। जिज्ञासु यस अर्थमा कि प्रेमको समजोडलाई लिएर।  म योगी हुँ। सबै योगी हुन्। अर्थात् एकअनेकको योग। प्रत्येक जीवनजगत्का कणसँगको समजोड। त्यसैले, म छु। त्यसैले, म हुँ।त्यसैले, म सबैसँग जोडिएको छु, ब्रह्माण्डसँग जोडिएको छु। प्रकृतिसँग जोडिएको छु।जोडिनु छ, सबैसँग। छुटिनु पनि छ, सबैसँग।म त्यहाँ पुग्नेछु जस्ता मेरा द्रष्टा छन्। सोच छ। आचार छ। विहार छ। र छ व्यवहार।म त्यहाँ पुग्ने छैन, जहाँ मेरा विचारका द्रष्टा छैनन्। चेतनाको विस्तार छैन। अर्थात् म हुनुको बोध नै छैन।यतिबेला कोरोनाले म बुझ्न समय दिएको छ। म बुझ्न कहाँ सजिलो छ र ? न सजिलै म बुझिनेछ। मभन्दा खतरनाक त तँतेरोको बाह्य संसार माकुरोको जालोजस्तै झेलिएको छ। त्यहाँ तमाम् म अल्झिएको छ।तँतेरोको जालोमा पर्नुअघि म के हुँ ? आफैंलाई मथ्नु छ। तर सजिलो छैन।म के होइन ? आफ्नै हृदयलाई पाटपुट पार्नु छ। निचोर्नु छ। बँचेको म नियाल्नु छ। त्यसैले फुर्सदको सदुपयोग गर्दै परमहंसको आत्मकथा पढ्दैगर्दा कैयौं दिन उसै झोक्राइरहें आफ्नै मनसँग। चेतनासँग।अर्थात्, म के हुँ ? म के होइन ? मन के हो ? विचार के हो ? र, मानवीय संवेदना के हुन् ?मैले आफ्नै मस्तिष्क बुझेको छु ? अनि, मस्तिष्कले चलाउने मानव संरचना ?आफ्नै भावना कति बुझेको छु ? अनि, अर्को मान्छेको ? कि भावनाको शब्द विस्तार मात्र जानेको हुँ।जीवनका अनेक आयाम मथ्न समय प्रशस्तै छ, तर अदृश्य भाइरसको त्रासमा बाँच्नुको बाध्यता नि ! झन् अनिश्चितताको डर उस्तै।यस्तो अवस्थामा मसँग डरैडरको पोको छ। त्रासमा आफैंलाई मान्छेले कति बुझ्ला ? आफैंलाई कति मथ्ला ?भविष्यको डर छ, भित्र कतै।कैयौं कुरा गुम्ने डर छ, यतै कतै।तर, एउटा पृथक् डर छ यतिबेला, हुनुको अर्थात् अस्तित्वको।  म हुनु र नहुनुको अर्थ ब्रह्माण्डमा होलानहोला तर म छु यतिबेला। मान्छेको स्वरूपमा। मान्छे हुँ भन्दैमा म मान्छे बनेर बाँचेको छु ? कठोर प्रश्न छ।म छु भनिरहँदा जीवनका अनेक आयामलाई बुझ्ने, छिम्कने, निफन्ने र संवेदनाको फरक खुट्याउने गरेको छु ? स्वयंप्रति गतिलो थप्पड छ।बुझ पचाउँदै गुन्गुनाउँछु ऋषिमुनिहरू हजारौं वर्ष पहिले जीवनजगत्का अनेक रहस्यमय गर्भ उत्खनन गर्थे। उनीहरू कुटीमा बस्थे। कुटी जंगलको छेउ हुन्थ्यो। नजिकै खोला बहन्थ्यो। सादा जीवन। सादा आहारविहार। उच्च विचार। उच्च विमर्श। ऋषि अर्थात् ज्ञानको विशालता। जीवन जिउने कलाको उत्कृष्टता। तर, एक्काइसौं शताब्दीमा मान्छे भोग्यवादको दास बनिरहँदा ऊ जीवनजगत्को मामुली जालोमा फट्फटाएर बाँच्दैछ।न फुत्कन सक्छ, न उम्किन। पासोमा परेको मुसोझैं बनेको छ मान्छे, यो समय। यो त्यै पासोमा परेका मान्छेको गन्थन न हो।  शब्दहरू केवल खोल हुन्, परमहंस भन्छन्। तर, शब्दले बोक्ने अर्थ। बुन्ने भावना। प्रसारित गर्ने संवेदना त शब्दभित्रका गुदी होलान् नि !जीवनजगत्को। मान्छेले गर्ने बोधको। मको। अहंको। आत्माको। विचारको।त्यसैले मान्छेको चेतना अहं सिद्धान्तकै अहंकारले भरिएको सिंगो म पो हो कि ? अर्थात्, मान्छेका गुणअवगुण। एकअर्काको अन्तर्सम्बन्धको भाष्य।कैलेकाँही अर्कोलाई बोध नगर्नु। प्राकृत तत्त्वलाई बुझ्ने चेष्टा नगर्नु। देख्नु पनि पढ्नु हो भन्ने कुरा नबुझ्नु। आफैंभित्र अर्कोलाई नदेख्नु। अनि, आँखाले होइन मनले समाज हेर्न नजान्नु। हृदयले देशदुनियाँ ननियाल्नु। संस्कारको पद्दति व्यवहारले चलाउन, गोडाले पुयाउन नखोज्नु। खुसी मुहारले होइन, वस्तुले प्रसारित गर्नु। मीठो वचनले प्रल्हादित नगर्नु। सबैथोकको साक्षी नहुनु।साक्षी जीवन हुनुको बोध हो। नबुझ्नु।  मान्छे बनेर तिमी बाँच्नुपर्छ।तिमी भनेको को ? चक्षु घुमाऊ।किनकि तिमी मान्छे बन्न सकेको छैनौ। अभिनय त राम्रै गर्छौ। तथाकथित।धेरैजसो समय त तिमी अमान्छे छौ। तिमी अर्को मान्छेलाई स्वीकृत गर्दैनौ। तिम्रो हृदयमा जमेका अस्वीकृतहरूको पोकोपन्तुरो खोल्यौ भने त्यहाँ घृणैघृणा छ। असन्तुष्टि छ। आवेग छ। रिसद्वेष छ। अहंकार छ। तसर्थ, जातको नाममा मान्छेको हत्या हुनु। छोइछुतो हुनु। बलात्कार हुनु। हिंसा गर्नु। उचनीचको व्यवहार गर्नु। पढेगुनेको टोपलिनु। ज्ञानीअज्ञानी छुट्याउनु।तँ। तँ। र, म। म। गरिबस्नु।  प्रकृति पूर्ण छ। व्यापक छ। त्यसैले प्रकृति कसैलाई विभेद गर्दैन। दया पनि गर्दैन। प्रेम पनि गर्दैन। तटस्थ छ। आफ्नै लयमा चलायमान छ। परिवर्तनशील छ।त्यसैले यहाँ हरेक चीजका लागि मौसम छ। आकाशमुनि हरेक उद्देश्यका लागि समय।तर, मान्छे मात्र हो न पूर्ण छ, न अपूर्ण। ऊ आधा छ। हरेक दिन छचल्किन्छ। अधकल्चो।ऊ स्वयं अस्तित्वको एक पूर्ण अंश हो तर जीवन फक्राउने मौसम छैन, भन्छ। रुन्छ। घिट्घिटाउँछ।ऊ स्वयं प्रकृतिको एक उद्देश्य हो। तर, बेलाबखत उद्देश्यहीन बाँच्छ। बाटो भुल्छ। जीवनको लयमै झुक्किन्छ। कैयौं पटक अलमलमा पर्छ।उसलाई ती वस्तु चाहिएको छ, जुन उसका लागि हुँदै होइन। जुन उसको हो त्यसलाई ऊ बेवास्ता गर्छ।समय तिम्रो हो। समय जीवन हो। बाँच। खुलेर। मिलेर। सबैसँग। के समय तिमी हैन ? आकाश पनि तिम्रै हो। तिमी स्वयं आकाश हौ। अनन्तः फैलावट। विस्तार गर आफैंलाई। तर, ऊ खुम्चिन्छ। भित्रभित्रै।अफसोच त यो छ कि मको अहम्भित्र गुम्सिएर बाँचेको मनुवा मबाट उम्कनै सक्दैन। उम्किहाले बाह्य दुनियाँ नियाल्ने फुर्सदै हुँदैन।त्यसैले, ऊ प्रकृतिसँग हातेमालो गर्ने म हैन भन्छ। भौतिक दुनियाँमै रुमलिन्छ। धेरै समय चिन्तन गर्दैन, चिन्ता मात्र गर्छ। मन्थनभन्दा बढी गन्थन गर्छ।प्रकृतिको सापेक्ष संसारमा निरपेक्ष मूल्यको खोजी गर्छ। आफ्नो अस्तित्वको मूल्य बुझ्दैन, वस्तुको मूल्य तोक्छ। अनि, खुसी खोज्छ।वास्तवमै मान्छे पूर्ण हो। तर, अपूर्णको भावना बोकेरै जीवन सकाउँछ।  ए मनुवा !बास्ना महसुस गर्ने हो, नाक डुलाउँदै रागको पिछा गर्ने हैन, न कि हावामा खोज्ने। मान्छेको जीवनपद्धति यस्तै छ।बुझ्दैन सुगन्ध फूलहरूसँगै बिलाउनेछ।सुगन्धको अस्तित्त्व फूलमा छ न कि हावामा।तिम्रो अस्तित्व प्रकृतिमा छ। स्वयम्भित्र छ न कि भौतिक दुनियाँमा वा वस्तुमा।केही स्थायी छैन यहाँ, केवल भ्रमबाहेक।अनि, भौतारिरहन्छ आफ्नै पासविक इच्छाको दास बनी। ठान्छ, इच्छाकै प्राप्ति खुसी हो। त्यसैको तरंगमा बहनु जीवन हो।हो, पक्कै पासविक भित्री इच्छामाथिको विजय कठिन छ। त्यसैले त मायावी जालोमा सबै अल्झिएका छन्। कहिल्यै उम्कन नसक्ने गरी।के मान्छे मायावी जालोबाट फुत्कन सक्दैन त ?  यो वैश्य युग हो।त्यसैले, सबै ठान्छन् पैसाले व्यक्तिलाई मान्छे बनाउँछ। अर्थात्, सबथोक पैसा हो।मानप्रतिष्ठा, पद, ओहोदाले मान्छेलाई उँचो बनाउँछ। अर्थात्, उचनीचको वर्गीय भाव खुट्याउँछ।मान्छे यै कुरा बुझ्दैन र भूल गर्छ। मान्छे निहित गुणको बोधले निर्माण हुने हो न कि भौतिक वस्तुले।तर, सबै मान्छे कुइजम अर्थात् सम्मोहनको दास हुने भएकाले ऊ यसबाट कहिल्यै उम्कन सक्दैन।जुन दिन उसले सम्मोहनको बास्ना बिर्सेर जीवन बाँच्न जान्नेछ, त्यही दिन ऊ आफैं बास्ना भई मगमगाउनेछ।अब, तपाईं नै भन्नोस् ! जीवनको बास्ना कहाँ छ ?"
नारायणी किनारमा एमालेको शक्ति प्रदर्शन,"अखण्ड भण्डारीसुरेन्द्र काफ्लेरविन भट्टराईतारा चापागाईंअनिल ढकाल चितवन : सत्ताच्युत र पार्टी विभाजनको दोब्बर चोट पुरिएको सन्देश दिँदै एमालेले १०औं राष्ट्रिय महाधिवेशनलाई शक्ति प्रदर्शनको उत्सव बनाएको छ। चितवनको नारायणी नदीकिनार शुक्रबार मानवसागरमय बनेको छ। महाधिवेशन उद्घाटन समारोह कुम्भमेलासरह देखिएको छ। नदी वारिपारि र पुलबाट पनि हेर्न मिल्ने गरी भव्य मञ्च बनाइएको थियो। ठाउँठाउँमा राखिएका ठूलाठूला डिस्प्ले स्क्रिनका सहायताले सर्वसाधारणले नेताका मन्तव्य नियालेका थिए। मञ्चलाई देखिने ठाउँसम्मै टेकिनसक्नु भीड थियो। देशका विभिन्न ठाउँबाट लाखौं जनसमुदाय चितवन आएका थिए। त्यही भव्यताबीच अध्यक्ष केपी शर्मा ओलीले महाधिवेशन उद्घाटन गरेका छन्। अध्यक्ष ओलीले रिमोट थिचेर झन्डोलोत्तन गरे पार्टीको झन्डा, राष्ट्रिय झन्डा र सूर्य चिन्हको झन्डा। यस महाधिवेशनलाई एमालेले भव्य मात्र होइन, निकै व्यवस्थित बनाउने प्रयास गरेको देखिएको छ। महाधिवेशनस्थलमा हवाईजहाजबाट पुष्पवृष्टि गराइएको छ। समारोहस्थलमा विभिन्न जातजातिका झाँकी एवं नाचसहित सर्वसाधारण पुगेका थिए। नदीको पूर्व उद्घाटनस्थलबाट पुलसम्म सहभागी खचाखच थिए। भीडभाडका कारण दिनभर यातायात र आवागमन ठप्प थियो। साथै, एमालेले महाधिवेशनका अवसरमा चितवन र नवलपुरमा विशाल जनप्रदर्शन गरेको छ। प्रवक्ता प्रदीप ज्ञवालीले एमालेले भव्य र ऐतिहासिक रूपमा महाधिवेशन उद्घाटन गरेको बताए। महाधिवेशन उद्घाटनसत्र छोटो र व्यवस्थित पनि थियो। नेताहरूले लामो भाषण गरेनन्। अध्यक्ष ओलीले ५० मिनेट मात्रै सम्बोधन गरे। उद्घाटनसत्रमा मूल महाधिवेशन व्यवस्थापन समितिका संयोजक रामबहादुर थापा बादलले स्वागत गरे। चितवन जिल्ला अध्यक्ष पार्वती रावलले समापन गरिन्। आठ नेताले बोले। ओलीको मन्तव्यअघि आठ मिनेटको वृत्तचित्र प्रदर्शन गरिएको थियो। त्यसमा अध्यक्ष ओलीको कार्यकालमा भएका कामको बेलिविस्तार लगाइएको थियो। नेतृत्वका लागि भएको यस महाधिवेशनमा एमालेले ओलीलाई पुनः निर्विकल्प नेताका रूपमा वृत्तचित्रमार्फत सन्देश दिएको छ। चुनाव केन्द्रित महाधिवेशनएमालेले यो महाधिवेशनलाई चुनावमा केन्द्रित गरेको झल्को दिएको छ। नेताहरूले अब निर्वाचनमा बहुमतसहित पुनः सत्तामा फर्किने उदघोष गरेका छन्। अध्यक्ष ओलीले महाधिवेशन उद्घाटनसत्रलाई सम्बोधन गर्दै निर्वाचन केन्द्रित हुन निर्देशन दिए। उनले आगामी तीनै तहको निर्वाचनमा लाग्न कार्यकर्तालाई आह्वानसमेत गरे। उनले अब आमनिर्वाचनमा बहुमत ल्याएर पुनः सत्तामा फर्किई विकास र समृद्धिका बाँकी काम पूरा गर्ने बताए। एमालेले यसअघि नै विधान महाधिवेशन गरेको थियो। जबजलाई मागदर्शक सिद्धान्तको रूपमा लिएको एमालेले नयाँ नेतृत्व चयनसँगै तीन महिनाका बीचमा दुई महाधिवेशन पूरा गर्दैछ। सद्भावपूर्ण शुभकामनामहाधिवेशन उद्घाटनसत्रमा प्रधानमन्त्री एवं कांग्रेस सभापति शेरबहादुर देउवा, जनता समाजवादी पार्टी (जसपा)का अध्यक्ष उपेन्द्र यादव, लोकतान्त्रिक समाजवादी पार्टीका अध्यक्ष महन्थ ठाकुर, राष्ट्रिय प्रजातन्त्र पार्टी (राजपा) अध्यक्ष कमल थापा, माओवादी केन्द्रका स्थायी समिति सदस्य लीलामणि पोखरेल, राष्ट्रिय जनमोर्चाका अध्यक्ष चित्रबहादुर केसीले सम्बोधन गरे। राप्रपा अध्यक्ष थापाले शुभकामना सन्देश दिँदै एमाले अध्यक्ष ओलीलाई राष्ट्रवादी नेताको संज्ञा दिए। पहिलो पटक नाकाबन्दीको सामना गरेर ओलीले राष्ट्रवादी नेताको छवि बनाएको भन्दै अध्यक्ष थापाले प्रशंसा गरे। भने, लोकतन्त्रको आवरणमा देश सर्वसत्तावादतर्फ उन्मुख हुन लागेको छ। उनले धर्म परिवर्तनबाट मुलुकको पहिचान समाप्त पार्न खोजिएको दाबी गरे। मुलुकमा बाह्य शक्तिहरूको चलखेल र प्रभाव बढ्दै गएको पनि उनले बताए। मधेसमा देखा परेको पृथकतावादी आन्दोलन र नेत्रविक्रम चन्द नेतृत्वको दलको आन्दोलनलाई स्थगन गर्न ओलीको नेतृत्वले काम गरेकोमा उनले प्रशंसा गरे। उहाँकै नेतृत्वमा लिम्पियाधुरासमेत समेटेर नेपालले आफ्नो सीमा रक्षाका निमित्त प्रतिबद्धता व्यक्त गरेको छ। र नयाँ नक्सा बनाएर संविधानमा संस्थागत गरी नेपाल र नेपाली जनतालाई अविस्मरणीय गुन लगाउनु भएको छ, उनले भने, यही कारणले गर्दा यो महाधिवेशनबाट मैले साहसिक निर्णयको अपेक्षा गरेको छु। देशलाई संकटबाट जोगाउन र देश बचाउन तपाईंहरूलाई पूर्णरूपमा सफलता प्राप्त होस्। जसपा अध्यक्ष यादवले एमालेले देश र जनताको पक्षमा आफूलाई उभ्याउनुपर्ने बताए। संविधानलाई अझ समावेशी र संघीयतालाई अझ प्रभावी बनाउन सबै राजनीतिक दलले योगदान गर्नुपर्ने अध्यक्ष यादवले उल्लेख गरे। संविधानलाई अझ परिष्कृत बनाएर हामीले संघीय लोकतान्त्रिक गणतन्त्रलाई अझ बढी मजबुत बनाउन आवश्यक छ। त्यसका लागि एमालेको महाधिवेशन देश र जनताको पक्षमा उभियोस्, उनले भने। जनमोर्चा अध्यक्ष केसीले संसद्, सरकार र न्यायपालिकामा जारी विवाद, अस्तव्यस्तताको जिम्मेवारी दलहरूले लिनुपर्ने बताए। देशअघि बढाउन दलहरू एकजुट हुनुको विकल्प नरहेको अध्यक्ष केसीले बताए। केसीले वर्तमान व्यवस्थाको जस लिने दलहरूले अव्यवस्थाको पनि जिम्मेवारी लिएर मिलेर अगाडि बढ्नुपर्ने बताए। दलहरूले एकअर्कालाई अराजकताको जिम्मेवार भन्न नहुने उनको भनाइ थियो। राजनीति गर्ने व्यक्ति नसुध्रिए समस्या झन् बढ्ने उनले बताए। लोसपा अध्यक्ष ठाकुरले मधेसका मुद्दा सम्बोधन गर्न ओलीले प्रयास गरेको भन्दै प्रशंसा गरे। ओलीले मधेसका विषयमा केही गर्नुभयो। अझै धेरै गर्न त बाँकी छ, अध्यक्ष ठाकुरले भने, उहाँले सद्भाव देखाउनुभएको हो। तर, त्यो पूरा हुन पाएनन्। मधेस आन्दोलनका २ सय ९३ मध्ये १ सय ३९ बन्दी ओलीले रिहा गरेको उनको भनाइ थियो। माओवादी स्थायी समिति सदस्य पोखरेलले कम्युनिस्ट आन्दोलनप्रति जनताको अझै विश्वास रहेको बताए। एकता, संघर्ष र सहकार्य संस्कृतिको साझा प्रयास सबैको रहने हो भने मुलुकले नयाँ कोल्टे फेर्न सक्छ, नेता पोखरेलले भने, समाजवादी क्रान्तिले नयाँ दिशा पक्रन सक्छ। विदेशबाट आएका कम्युनिस्ट पार्टीका नेताले भने शनिबार बन्दसत्रमा सम्बोधन गर्ने कार्यक्रम छ। ओलीदेउवा ५ महिनापछि आमनेसामने ओली र देउवाबीच पाँच महिनापछि चितवनमा भेट भएको छ। प्रधानमन्त्रीबाट ओलीको बहिर्गमनपछि दुई नेताबीच भेट भएको थिएन। प्रधानमन्त्री देउवाले सञ्चार तथा सूचना प्रविधिमन्त्री ज्ञानेन्द्रबहादुर कार्कीमार्फत पटकपटक ओलीलाई सन्देश पठाएका थिए। सर्वोच्च अदालतको परमादेशले २०७८ असार २९ गते ओली सत्ताबाट बाहिरएका थिए भने देउवा प्रधानमन्त्री भएका थिए। ओली प्रधानमन्त्री भएदेखि दोस्रो पटक प्रतिनिधिसभा विघटन गर्दासम्म देउवा र ओलीको सम्बन्ध सुमधुर नै थियो। ओलीले प्रथम पटक २०७७ पुस ५ मा प्रतिनिधिसभा विघटन गर्दा देउवाले त्यसको खासै विरोध गरेका थिएनन्। किन आएनन् दाहाल ? माओवादी केन्द्र अध्यक्ष पुष्पकमल दाहाल एमालेको १०औं महाधिवेशन उद्घाटनसत्रमा अनुपस्थित भएका छन्। महाधिवेशन ठूलो पर्व भएकाले अन्य दलका शीर्ष नेता शुभकामना दिन जाने गर्छन्। दाहाल भने एमालेको निम्ता पाएर पनि नगएका हुन्। एमालेले नेकपा (एकीकृत समाजवादी)का अध्यक्ष माधवकुमार नेपाललाई निम्तो नै गरेको थिएन। नेपालले एमाले विभाजन गरी केही महिनाअघि नयाँ पार्टी गठन गरेका हुन्। उनलाई नबोलाउने घोषणा एमालेले थियो। तर, दाहालले आतिथ्य किन अस्वीकार गरे ? दाहालसँग एमाले अध्यक्ष केपी शर्मा ओलीको सम्बन्ध सुमधुर बन्न सकेको छैन। यी दुई दल मिलेर नेकपा गठन भएको थियो। त्यस बेला दाहाल र नेपाल एकातिर अनि ओली अर्कातिर रहे। नेकपामा चर्को विवादका कारण एकता भंग भयो। एमाले र माओवादी ब्युँतिए। अन्ततः नेपालले पनि पार्टी विभाजन गरे। त्यही प्रतिशोधस्वरूप एमालेले दाहालको गृहजिल्ला चितवनलाई महाधिवेशनस्थल चयन गरेको माओवादी नेताहरूको ठम्याइँ छ। दाहालको प्रभाव रहेको भनिएको जिल्लामा ओलीले महाधिवेशन गरेर शक्ति प्रदर्शन गरेका छन्। उद्घाटनसत्रमा दाहालको अनुपस्थितिलाई धेरैले राजनीतिक सद्भाव अभावका रूपमा टिप्पणी गरेका छन्। ५ लाखभन्दा बढी सहभागीएमालेको महाधिवेशन उद्घाटनसत्रका दिन चितवन व्यस्त बन्यो। नारायणी नदीकिनारमा उद्घाटनसत्र चलिरहँदा सहभागीको ओहोरदोहोर भइरह्यो। भरतपुरको केन्द्रीय बस टर्मिनल, विशाल चोकमा सवारी पार्किङ गरिएको थियो। ५ लाखभन्दा बढी सहभागी भएको एमाले जिल्ला अध्यक्ष पार्वती रावलले बताइन्। रावलका अनुसार प्रदेश नम्बर २, बागमती र गण्डकीबाट बढी सहभागी छन्। जिम्मेवारी लिएपछि कमजोरी नहोस् भन्ने हुन्छ। हरेक दृष्टिकोणबाट कमजोरीरहित बनाउन सबैलाई समन्वय गरेका थियौं, रावलले भनिन्, सबैको सद्भाव र सहयोगले व्यवस्थापन सफल भएको अनुभूति भएको छ। महाधिवेशनका लागि झन्डै १५ सय सुरक्षाकर्मी परिचालित भए। अति विशिष्ट पाहुनाको आगमनका कारण जिल्लाको सुरक्षा व्यवस्था कडा पारिएको थियो। करिब ६ किलोमिटर सडक सहभागीले भरिएको थियो। जिल्ला प्रशासन कार्यालयबाट तीन किलोमिटर दूरीमा रहेको पुल्चोकसम्म सहभागीको ओइरो थियो। प्रमुख जिल्ला अधिकारी अश्मान तामाङले सुरक्षाका हिसाबले सफल भएको बताए। ठूलो संख्याको उपस्थितिमा पनि केही दुर्घटना भएन। सबैलाई शान्तिपूर्वक तरिकाबाट फर्कने वातावरण तयार भयो, तामाङले भने, सुरक्षाका दृष्टिले कार्यक्रम सफल भएको ठानेका छौं। उद्घाटनसत्र सकिएपछि प्रतिनिधिलाई सौराहामा लगिएको छ। निजी सवारी नभएकाहरूलाई २० वटा बसले सौराहा लगेको थियो। २ हजार १ सय ७५ प्रतिनिधि सौराहामा छन्। त्यस्तै १ सय ३ पर्यवेक्षक छन्। प्रतिनिधिबाहेक सहभागी अधिकांश शुक्रबार साँझै घर फर्किएका छन्। आफ्ना पक्षका उम्मेदवारलाई जिताउन लागेका समर्थकहरू भने चितवनमै बसेका छन्। महाधिवेशनका कारण चितवनका सबै होटल भरिभराउ छन्। सौराहासहित नारायणगढ, मेघौली, जगतपुरका होटलसमेत भरिएका छन्। सौराहामै बन्दसत्र चल्नेछ। एमालेको नयाँ नेतृत्व यही मंसिर १३ गते पत्रकार सम्मेलन गरी सार्वजनिक गर्ने ओलीले महाधिवेशन उद्घाटनका क्रममा बताए। सर्वसम्मति जुटाउन पदाधिकारीदेखि सदस्यसम्म थपएमालेले १०औं महाधिवेशनका दौरान एमालेले विधान संशोधन गरेको छ। केन्द्रीय कमिटीको अन्तिम बैठकले पदाधिकारीदेखि केन्द्रीय सदस्यसम्म थप गरेको छ। यससँगै सर्वसम्मत नेतृत्व चयनको बाटो तय भएको केन्द्रीय कार्यालय सचिव शेरबहादुर तामाङले बताए। नयाँ व्यवस्थाअनुसार अब केन्द्रीय कमिटी ३ सय १ सदस्यीय हुने भएको छ। यसअघि २ सय २५ सदस्यीय केन्द्रीय कमिटीको व्यवस्था गरिएको थियो। विधान महाधिवेशनबाट हटाइएको पोलिटब्युरोसमेत राखिएको छ। पोलिटब्युरो ९९ सदस्यीय हुने भएको छ। शुक्रबार बसेको बैठकले पदाधिकारी थप गर्ने निर्णय गरेको छ। १५ सदस्यीय पदाधिकारीलाई १९ सदस्यीय बनाइएको हो। उपाध्यक्ष र उपमहासचिव थप गरिएको छ। अब वरिष्ठसहित सात उपाध्यक्ष हुनेछन्। पहिला वरिष्ठसहित पाँच उपाध्यक्षको व्यवस्था थियो। उपमहासचिव दुई जना थपिएको छ। पहिला एक मात्रै उपमहासचिवको व्यवस्था थियो। स्थायी कमिटी भने यथावत् राखिएको छ। विधान महाधिवेशनबाट ४५ सदस्यीय स्थायी कमिटीको व्यवस्था गरिएको थियो। अनुशासन आयोग र लेखा आयोग २५ सदस्यीय बनाउने निर्णय भएको सचिव एवं प्रचार विभाग प्रमुख योगेश भट्टराईले बताए। अध्यक्ष केपी शर्मा ओलीले बैठकमा विधान संशोधनको प्रस्ताव गरेका थिए। उक्त प्रस्ताव बैठकले सर्वसम्मत ढंगबाट पारित गरेको केन्द्रीय सदस्य नीरज आचार्यले बताए। बैठकले विधानको एउटा धारासमेत खारेज गरेको छ। एउटा पदमा दुईपटक भन्दा बढी उम्मेदवार हुन पाउने व्यवस्था हटाएको हो। यो व्यवस्थाबाट ठूलो संख्यामा नेताहरू बाहिरिने भएपछि केन्द्रीय सदस्यको मागबमोजिम खारेज गरिएको जनाइएको छ। पदाधिकारीसहित केन्द्रीय सदस्य थप गरिएकाले अब कोकसलाई कुन पदमा राख्ने भन्ने विषय निर्णय भइसकेको छैन्। यो निर्णयले एमालेको महाधिवेशन सर्वसम्मत ढंगबाट सम्पन्न हुने बाटो तय भयो, आचार्यले भने। यो निर्णय महाधिवेशनले अनुमोदन गर्नुपर्ने अर्का नेता लक्ष्मण ज्ञवालीले बताए। अध्यक्ष१वरिष्ठ उपाध्यक्ष१उपाध्यक्ष६ महासचिव१उपमहासचिव३ सचिव७ केन्द्रीय कमिटी३०१पोलिटब्युरो९९पदाधिकारी१९"
महाधिवेशनमा आएका ज्येष्ठ नागरिक भन्छन्भत्ता दिने नेता हेर्न आएका हौं,"चितवन : एमालेको १० औं राष्ट्रिय महाधिवेशनमा उद्घाटनसत्रको भीडमा भेटिइन् ९० वर्षीया तुलसी पौडेल। पर्वत घर भएकी पौडेल देवघाटमा बस्छिन्। भत्ता दिने नेता हेर्न र उनीहरूले भन्ने कुरा सुन्न आएको उनले बताइन्। एकपटक कांग्रेसलाई भोट दिए पनि कुनै काम नगरेको गुनासो उनले गरिन्। माले हुँदाबाटै यस पार्टी (एमाले)लाई भोट दिँदै आएकी छु, बाचुञ्जेल दिइरहन्छु, उनले भनिन्, भत्ता दिन सुरु गरे, पछि बढाए। वृद्धभत्ता दिने पार्टीका नेता भनेर हेर्न आएकी हुँ। नवलपुरको मुक्तिचोक बस्ने कली सुनार बगरको चिसो भुइँमा बदाम खाँदै चासोका साथ एमाले अध्यक्ष केपी शर्मा ओलीको भाषण सुन्दै थिइन्। उनी ओलीलाई राजनेता मान्छिन्। ओली गरिब दुःखी र असहायको सहारा बनेको उनको बुझाइ छ। उमेरले ६० वर्ष पुग्न लागेकी उनी अर्को सालदेखि भत्ता खाने पाउने आशामा खुसी छिन्। अर्घाखाँची चिदिकाबाट दुई दिन लगाएर चितवन आइपुगेकी छन्, मनकला न्यौपाने। उनी पानीको व्यवस्था नभएको भन्दै कार्यक्रमस्थलमा भौतारिइरहेकी थिइन्। तर,ओलीको भाषण सुनेर मक्ख थिइन्। हाम्रो केपी ओलीको कार्यक्रम भनेर आइयो। भोकप्यास छैन। महाधिवेशनमा जिताएर फेरि नाच्ने हो, उनले भनिन्। ओलीको काम, व्यवहार र देशलाई माया गर्ने शैली मन पर्छ उनलाई। उहाँले वृद्धवृद्धा त पाल्नुभयो। अब एउटै बिन्ती छ युवाहरूलाई पनि स्वदेशमा रोजगारको अवसर जुटाइदिनु पर्यो, उनले भनिन्, उहाँकै आशा र भरोसा छ। ओलीको स्वर सुन्न भन्दै नवलपुर पिठुवाबाट छोरासँग मोटरसाइकल चढेर महाधिवेनस्थलमा आएकी छन्, ७३ वर्षीया विष्णु श्रेष्ठ। वृद्धाभत्ता दिने नेता यिनै भएकाले भाषण सुन्न आएको उनले बताइन्। उहाँ मलाई निकै मनपर्ने नेता हो। अहिलेको नेतामध्ये सबैभन्दा मन पर्छ, उनले भनिन्। पर्वतकी हरिकला सुनारले ओलीलाई भेट्नसुन्न नारायणगढ आएको बताइन्। उहाँको भाषण निकै मन पर्छ, उनले भनिन्। ओली ज्येष्ठ नागरिकलाई माया गर्ने नेता भएको उनले बताइन्। सञ्जोग ठाकुरले ओलीलाई चितवनमा स्वागत गर्न सिरहा मिर्चैयाबाट आएको बताइन्। हामी पहिलादेखि यही पार्टीमा छौ। उहाँ हामीलाई मन पर्ने नेता हो, उनले भनिन्। सिरहामा सरकारले वृद्धभत्तामा दलित र अन्यलाई भेदभाव गरेको गुनासो उनले गरिन्। भनिन्, कानुन एउटै बनाउनुपर्छ। समान व्यवहार हुनुपर्यो। धादिङका ६५ वर्षीय रुद्रबहादुर श्रेष्ठ ओलीका कुरा सुन्न महाधिवेशनस्थल आइपुगे तर भीडमा छिर्न सकेनन्। ओलीलाई प्रत्यक्ष देखेर उनका कुरा सुन्ने रहर पूरा हुन नसके भन्दै उनले दुःखमनाउ गरे। उनी बाहिर चोकमा एक पसल अगाडि सडकपेटीमा थचक्क बसेर ओलीको भाषण सुन्दै थिए। भित्र छिर्न सकिनँ। प्रत्यक्ष देख्न र सुन्न मन थियो पाइनँ, उनले भने। म्याग्दीको रुमा गाउँबाट आएकी मनसुवा गोतामेले ओलीको पार्टीले सहयोग गरेको बताइन्। उहाँ आउने भनेपछि आउन मन लाग्यो। देख्न मन लाग्यो, उनले भनिन्, उहाँ नै हाम्रो नेता हो। अब पनि उहाँले नै जित्नुपर्छ।"
विदेशी मुद्रा बढाउन आयातमा नियन्त्रण,"काठमाडौं : मुलुक बलियो हुने आधारमध्ये विदेशी मुद्रा बढी संकलन गर्न सक्नु पनि एक हो। तर यस्तो मुद्राको सञ्चिति घट्दै गए देशमा संकट निम्तिन सक्छ। यसैलाई मध्यनजर गर्दै अहिले नेपाल राष्ट्र बैंकले विदेशी मुद्राको खपत कम गर्न चनाखो नीति ल्याएको छ। केन्द्रीय बैंकले शुक्रबार चालू आर्थिक वर्षको पहिलो त्रैमासिक मौद्रिक नीतिको समीक्षा गर्दै विदेशी विनिमय सञ्चितिमा पहल गर्ने खालका नीति अवलम्बन गरेको हो। पछिल्लो समय आयात अधिक हुँदा व्यापार घाटा धेरै बढ्दै गएकाले आठ महिनाभन्दा कम समयको वस्तु तथा सेवा आयात धान्ने मात्रै विदेशी मुद्रा सञ्चिति थियो। यसैले पनि मुद्राको खर्च कम गर्न जरुरी भएकाले आयातलाई निरुत्साहित गर्नुपर्ने बैंकविज्ञ अनलराज भट्टराई औंल्याउँछन्। आयात क्षमता कम हुँदै गएकाले गाह्रो देखिएको थियो। सबै कुरालाई सामान्यीकरण गर्दै लगेको छ। विचार पुर्याएरै, गाना गरेरै नीतिको उपाय अपनाएको छ, उनी भन्छन्। यसैले समग्रमा केन्द्रीय बैंकले वित्तीय क्षेत्रको स्थायित्वलाई प्रभावकारी मूल्यांकन गरेको उनी बताउँछन्। उनका अनुसार अहिलेको नीतिले बाह्य क्षेत्रको वित्तीय सन्तुलनको प्रयास गरेको छ। अहिले विदेशी मुद्रा जोगाउनुपर्ने स्थिति देखिएकाले आयात नियन्त्रित नीति ल्याउन लागेको राष्ट्र बैंकका प्रवक्ता देवकुमार ढकाल बताउँछन्। केन्द्रीय बैंक तथा वित्तीय संस्था विनिमय विभागका कार्यकारी निर्देशक ढकाल भन्छन्, आयात निरन्तर बढ्दो छ। विप्रेषण आप्रवाह अपेक्षा गरेअनुसार बढ्न सकेको छैन। अहिले विदेशी विनिमय रिजर्भमा चाप परेको छ। व्यापारघाटा बढ्दै छ। यसलाई व्यवस्थित गर्न आयात नियन्त्रण गर्न परेको हो। यद्यपि अत्यावश्यक आयातलाई नियन्त्रण गर्नु पनि भएन। जुन चिज नहुँदा पनि मुलुकलाई फरक पर्दैन। त्यस्ता चिजहरूको आयातलाई केही नियन्त्रित गरेर विदेशी मुद्रा रिजर्भ बढाउनुपर्छ भन्ने उद्देश्यले यस्तो उपाय अपनाएको ढकालको तर्क छ। यसैगरी मौद्रिक नीतिको समीक्षामार्फत ड्राफ्टटीटीको माध्यमबाट आयात गर्दा प्रदान गरिने रकमको अधिकतम सटही सुविधासम्म मात्र चाँदी आयात गर्न सटही सुविधा प्रदान गर्न सक्ने व्यवस्था गरेको छ। पछिल्लो समय चाँदीमा आयात धेरै गुणा बढिरहेकाले यसलाई नियन्त्रण गर्न खोजिएको ढकालले बताए। यस्तै, मौद्रिक नीति समीक्षामार्फत उत्पादनमूलक क्षेत्रलाई प्रोत्साहन गर्दै विदेशी लगानी भिœयाउने नीति लिएको छ। व्यावसायिक कृषि, उत्पादनमूलक उद्योग, पूर्वाधार निर्माण र पर्यटनसँग सम्बन्धित नेपाली फर्म तथा कम्पनीले विदेशबाट संस्थागत ऋण लिन चाहेमा वाणिज्य बैंकहरूले बैंक ग्यारेन्टी जारी गर्न सक्ने व्यवस्था मिलाइनेछ, मौद्रिक नीतिको उपायमा उल्लेख छ। विदेशी मुद्रामा लिइने ऋणको ब्याजदर तथा शुल्कलगायतका विद्यमान व्यवस्थामा पुनरावलोकन गरिने भएको छ। यसैगरी, विदेशी मुद्रामा लिइने ऋणको ब्याजदर तथा शुल्कलगायतका विद्यमान व्यवस्थामा पु नरावलोकन गरिने भएको छ। गैरआवासीय नेपालीहरू तथा गैरआवासीय नेपालीहरू संलग्न विदेशी संस्थाहरूबाट विदेशी मुद्रामा निक्षेप संकलन गर्न सकिने व्यवस्थालाई सरलीकरण गर्ने राष्ट्र बैंकले बताएको छ। विदेशी मुद्राको नन्डेलिभरेवल फरवार्ड कारोबारमा रहेको विद्यमान सीमा पुनरावलोकन गरिने भएको छ। हालसम्म बैंकहरूले पुँजी कोषको ३० प्रतिशतसम्म यस्तो कारोबार गर्न पाएका छन्। उल्लेखित क्षेत्रमा नेपाली कम्पनीहरूलाई विदेशबाट संस्थागत ऋण लिन सहज हुने नेपाल उद्योग परिसंघले प्रेस विज्ञप्तिमा उल्लेख गरेको छ। यसर्थ, विदेशबाट ऋण ल्याउने, विदेशमा भएका नेपालीलाई खाता खोलाउने र त्यस्ता ब्याजदरमा पुनर्मूल्यांकन गर्नेजस्ता व्यवस्थालाई सरोकारवालाले स्वागत गरेका छन्। मौद्रिक नीतिको कार्यदिशाअनुरूप अनिवार्य नगद अनुपात, बैंक दर र वैधानिक तरलता अनुपात यथावत् राखेको छ। बैंक तथा वित्तीय संस्थाहरूले कर्जानिक्षेप अनुपात (सिडी रेसियो) २०७९ असार मसान्तसम्ममा निर्धारित सीमाभित्र कायम गर्ने कार्ययोजना सञ्चालक समितिबाट स्वीकृत गराई केन्द्रीय बैंकसमक्ष पेस गर्न र कार्यान्वयनमा ल्याउन निर्देशन दिएको छ। अहिले वाणिज्य बैंकहरूको यस्तो अनुपात ९० प्रतिशत सीमाभन्दा बढी नाघेको स्थिति छ। यद्यपि नेपाल बैंकर्स संघका अध्यक्ष अनिलकुमार उपाध्यायले सिडी रेसियो चालू आवको चार महिनामा नाघ्यो भनेर आत्तिने तथा निरुत्साहित भइहाल्ने स्थिति नभएको तर्क गर्छन्। अध्यक्ष उपाध्याय भन्छन्, सिडी रेसियो चार महिनामा सीमा नाघ्यो भनेर आत्तिनु पर्दैन। पद्धतिमा बसेर काम गर्ने हो। अब सञ्चालक समितिमा योजना बनाउँछौं। सीमामा ल्याउने प्रतिबद्धता जनाउ भनेको हो। असार मसान्तसम्म योजनाहरू बनाएर कर्जाको र स्रोतको परिचालन गरेर सन्तुलन गर्न पर्ने भएकाले अझै समय बाँकी रहेको उनको भनाइ छ।"
जीवनको बास्ना,"मैले आफ्नै मष्तिष्क बुझेको छु ? अनि, मष्तिष्कले चलाउने मानव संरचना ? आफ्नै भावना कति बुझेको छु ? अनि, अर्को मान्छेको ? परमहंस योगानन्दको योगीको आत्मकथा पढेपछि झन् जीवनजगत् र अध्यात्मप्रति जिज्ञासु भएँ। जिज्ञासु यस अर्थमा कि प्रेमको समजोडलाई लिएर।  म योगी हुँ। सबै योगी हुन्। अर्थात् एकअनेकको योग। प्रत्येक जीवनजगत्का कणसँगको समजोड। त्यसैले, म छु। त्यसैले, म हुँ।त्यसैले, म सबैसँग जोडिएको छु, ब्रह्माण्डसँग जोडिएको छु। प्रकृतिसँग जोडिएको छु।जोडिनु छ, सबैसँग। छुटिनु पनि छ, सबैसँग।म त्यहाँ पुग्नेछु जस्ता मेरा द्रष्टा छन्। सोच छ। आचार छ। विहार छ। र छ व्यवहार।म त्यहाँ पुग्ने छैन, जहाँ मेरा विचारका द्रष्टा छैनन्। चेतनाको विस्तार छैन। अर्थात् म हुनुको बोध नै छैन।यतिबेला कोरोनाले म बुझ्न समय दिएको छ। म बुझ्न कहाँ सजिलो छ र ? न सजिलै म बुझिनेछ। मभन्दा खतरनाक त तँतेरोको बाह्य संसार माकुरोको जालोजस्तै झेलिएको छ। त्यहाँ तमाम् म अल्झिएको छ।तँतेरोको जालोमा पर्नुअघि म के हुँ ? आफैंलाई मथ्नु छ। तर सजिलो छैन।म के होइन ? आफ्नै हृदयलाई पाटपुट पार्नु छ। निचोर्नु छ। बँचेको म नियाल्नु छ। त्यसैले फुर्सदको सदुपयोग गर्दै परमहंसको आत्मकथा पढ्दैगर्दा कैयौं दिन उसै झोक्राइरहें आफ्नै मनसँग। चेतनासँग।अर्थात्, म के हुँ ? म के होइन ? मन के हो ? विचार के हो ? र, मानवीय संवेदना के हुन् ?मैले आफ्नै मस्तिष्क बुझेको छु ? अनि, मस्तिष्कले चलाउने मानव संरचना ?आफ्नै भावना कति बुझेको छु ? अनि, अर्को मान्छेको ? कि भावनाको शब्द विस्तार मात्र जानेको हुँ।जीवनका अनेक आयाम मथ्न समय प्रशस्तै छ, तर अदृश्य भाइरसको त्रासमा बाँच्नुको बाध्यता नि ! झन् अनिश्चितताको डर उस्तै।यस्तो अवस्थामा मसँग डरैडरको पोको छ। त्रासमा आफैंलाई मान्छेले कति बुझ्ला ? आफैंलाई कति मथ्ला ?भविष्यको डर छ, भित्र कतै।कैयौं कुरा गुम्ने डर छ, यतै कतै।तर, एउटा पृथक् डर छ यतिबेला, हुनुको अर्थात् अस्तित्वको।  म हुनु र नहुनुको अर्थ ब्रह्माण्डमा होलानहोला तर म छु यतिबेला। मान्छेको स्वरूपमा। मान्छे हुँ भन्दैमा म मान्छे बनेर बाँचेको छु ? कठोर प्रश्न छ।म छु भनिरहँदा जीवनका अनेक आयामलाई बुझ्ने, छिम्कने, निफन्ने र संवेदनाको फरक खुट्याउने गरेको छु ? स्वयंप्रति गतिलो थप्पड छ।बुझ पचाउँदै गुन्गुनाउँछु ऋषिमुनिहरू हजारौं वर्ष पहिले जीवनजगत्का अनेक रहस्यमय गर्भ उत्खनन गर्थे। उनीहरू कुटीमा बस्थे। कुटी जंगलको छेउ हुन्थ्यो। नजिकै खोला बहन्थ्यो। सादा जीवन। सादा आहारविहार। उच्च विचार। उच्च विमर्श। ऋषि अर्थात् ज्ञानको विशालता। जीवन जिउने कलाको उत्कृष्टता। तर, एक्काइसौं शताब्दीमा मान्छे भोग्यवादको दास बनिरहँदा ऊ जीवनजगत्को मामुली जालोमा फट्फटाएर बाँच्दैछ।न फुत्कन सक्छ, न उम्किन। पासोमा परेको मुसोझैं बनेको छ मान्छे, यो समय। यो त्यै पासोमा परेका मान्छेको गन्थन न हो।  शब्दहरू केवल खोल हुन्, परमहंस भन्छन्। तर, शब्दले बोक्ने अर्थ। बुन्ने भावना। प्रसारित गर्ने संवेदना त शब्दभित्रका गुदी होलान् नि !जीवनजगत्को। मान्छेले गर्ने बोधको। मको। अहंको। आत्माको। विचारको।त्यसैले मान्छेको चेतना अहं सिद्धान्तकै अहंकारले भरिएको सिंगो म पो हो कि ? अर्थात्, मान्छेका गुणअवगुण। एकअर्काको अन्तर्सम्बन्धको भाष्य।कैलेकाँही अर्कोलाई बोध नगर्नु। प्राकृत तत्त्वलाई बुझ्ने चेष्टा नगर्नु। देख्नु पनि पढ्नु हो भन्ने कुरा नबुझ्नु। आफैंभित्र अर्कोलाई नदेख्नु। अनि, आँखाले होइन मनले समाज हेर्न नजान्नु। हृदयले देशदुनियाँ ननियाल्नु। संस्कारको पद्दति व्यवहारले चलाउन, गोडाले पुयाउन नखोज्नु। खुसी मुहारले होइन, वस्तुले प्रसारित गर्नु। मीठो वचनले प्रल्हादित नगर्नु। सबैथोकको साक्षी नहुनु।साक्षी जीवन हुनुको बोध हो। नबुझ्नु।  मान्छे बनेर तिमी बाँच्नुपर्छ।तिमी भनेको को ? चक्षु घुमाऊ।किनकि तिमी मान्छे बन्न सकेको छैनौ। अभिनय त राम्रै गर्छौ। तथाकथित।धेरैजसो समय त तिमी अमान्छे छौ। तिमी अर्को मान्छेलाई स्वीकृत गर्दैनौ। तिम्रो हृदयमा जमेका अस्वीकृतहरूको पोकोपन्तुरो खोल्यौ भने त्यहाँ घृणैघृणा छ। असन्तुष्टि छ। आवेग छ। रिसद्वेष छ। अहंकार छ। तसर्थ, जातको नाममा मान्छेको हत्या हुनु। छोइछुतो हुनु। बलात्कार हुनु। हिंसा गर्नु। उचनीचको व्यवहार गर्नु। पढेगुनेको टोपलिनु। ज्ञानीअज्ञानी छुट्याउनु।तँ। तँ। र, म। म। गरिबस्नु।  प्रकृति पूर्ण छ। व्यापक छ। त्यसैले प्रकृति कसैलाई विभेद गर्दैन। दया पनि गर्दैन। प्रेम पनि गर्दैन। तटस्थ छ। आफ्नै लयमा चलायमान छ। परिवर्तनशील छ।त्यसैले यहाँ हरेक चीजका लागि मौसम छ। आकाशमुनि हरेक उद्देश्यका लागि समय।तर, मान्छे मात्र हो न पूर्ण छ, न अपूर्ण। ऊ आधा छ। हरेक दिन छचल्किन्छ। अधकल्चो।ऊ स्वयं अस्तित्वको एक पूर्ण अंश हो तर जीवन फक्राउने मौसम छैन, भन्छ। रुन्छ। घिट्घिटाउँछ।ऊ स्वयं प्रकृतिको एक उद्देश्य हो। तर, बेलाबखत उद्देश्यहीन बाँच्छ। बाटो भुल्छ। जीवनको लयमै झुक्किन्छ। कैयौं पटक अलमलमा पर्छ।उसलाई ती वस्तु चाहिएको छ, जुन उसका लागि हुँदै होइन। जुन उसको हो त्यसलाई ऊ बेवास्ता गर्छ।समय तिम्रो हो। समय जीवन हो। बाँच। खुलेर। मिलेर। सबैसँग। के समय तिमी हैन ? आकाश पनि तिम्रै हो। तिमी स्वयं आकाश हौ। अनन्तः फैलावट। विस्तार गर आफैंलाई। तर, ऊ खुम्चिन्छ। भित्रभित्रै।अफसोच त यो छ कि मको अहम्भित्र गुम्सिएर बाँचेको मनुवा मबाट उम्कनै सक्दैन। उम्किहाले बाह्य दुनियाँ नियाल्ने फुर्सदै हुँदैन।त्यसैले, ऊ प्रकृतिसँग हातेमालो गर्ने म हैन भन्छ। भौतिक दुनियाँमै रुमलिन्छ। धेरै समय चिन्तन गर्दैन, चिन्ता मात्र गर्छ। मन्थनभन्दा बढी गन्थन गर्छ।प्रकृतिको सापेक्ष संसारमा निरपेक्ष मूल्यको खोजी गर्छ। आफ्नो अस्तित्वको मूल्य बुझ्दैन, वस्तुको मूल्य तोक्छ। अनि, खुसी खोज्छ।वास्तवमै मान्छे पूर्ण हो। तर, अपूर्णको भावना बोकेरै जीवन सकाउँछ।  ए मनुवा !बास्ना महसुस गर्ने हो, नाक डुलाउँदै रागको पिछा गर्ने हैन, न कि हावामा खोज्ने। मान्छेको जीवनपद्धति यस्तै छ।बुझ्दैन सुगन्ध फूलहरूसँगै बिलाउनेछ।सुगन्धको अस्तित्त्व फूलमा छ न कि हावामा।तिम्रो अस्तित्व प्रकृतिमा छ। स्वयम्भित्र छ न कि भौतिक दुनियाँमा वा वस्तुमा।केही स्थायी छैन यहाँ, केवल भ्रमबाहेक।अनि, भौतारिरहन्छ आफ्नै पासविक इच्छाको दास बनी। ठान्छ, इच्छाकै प्राप्ति खुसी हो। त्यसैको तरंगमा बहनु जीवन हो।हो, पक्कै पासविक भित्री इच्छामाथिको विजय कठिन छ। त्यसैले त मायावी जालोमा सबै अल्झिएका छन्। कहिल्यै उम्कन नसक्ने गरी।के मान्छे मायावी जालोबाट फुत्कन सक्दैन त ?  यो वैश्य युग हो।त्यसैले, सबै ठान्छन् पैसाले व्यक्तिलाई मान्छे बनाउँछ। अर्थात्, सबथोक पैसा हो।मानप्रतिष्ठा, पद, ओहोदाले मान्छेलाई उँचो बनाउँछ। अर्थात्, उचनीचको वर्गीय भाव खुट्याउँछ।मान्छे यै कुरा बुझ्दैन र भूल गर्छ। मान्छे निहित गुणको बोधले निर्माण हुने हो न कि भौतिक वस्तुले।तर, सबै मान्छे कुइजम अर्थात् सम्मोहनको दास हुने भएकाले ऊ यसबाट कहिल्यै उम्कन सक्दैन।जुन दिन उसले सम्मोहनको बास्ना बिर्सेर जीवन बाँच्न जान्नेछ, त्यही दिन ऊ आफैं बास्ना भई मगमगाउनेछ।अब, तपाईं नै भन्नोस् ! जीवनको बास्ना कहाँ छ ?"
विदेशी मुद्रा बढाउन आयातमा नियन्त्रण,"काठमाडौं : मुलुक बलियो हुने आधारमध्ये विदेशी मुद्रा बढी संकलन गर्न सक्नु पनि एक हो। तर यस्तो मुद्राको सञ्चिति घट्दै गए देशमा संकट निम्तिन सक्छ। यसैलाई मध्यनजर गर्दै अहिले नेपाल राष्ट्र बैंकले विदेशी मुद्राको खपत कम गर्न चनाखो नीति ल्याएको छ। केन्द्रीय बैंकले शुक्रबार चालू आर्थिक वर्षको पहिलो त्रैमासिक मौद्रिक नीतिको समीक्षा गर्दै विदेशी विनिमय सञ्चितिमा पहल गर्ने खालका नीति अवलम्बन गरेको हो। पछिल्लो समय आयात अधिक हुँदा व्यापार घाटा धेरै बढ्दै गएकाले आठ महिनाभन्दा कम समयको वस्तु तथा सेवा आयात धान्ने मात्रै विदेशी मुद्रा सञ्चिति थियो। यसैले पनि मुद्राको खर्च कम गर्न जरुरी भएकाले आयातलाई निरुत्साहित गर्नुपर्ने बैंकविज्ञ अनलराज भट्टराई औंल्याउँछन्। आयात क्षमता कम हुँदै गएकाले गाह्रो देखिएको थियो। सबै कुरालाई सामान्यीकरण गर्दै लगेको छ। विचार पुर्याएरै, गाना गरेरै नीतिको उपाय अपनाएको छ, उनी भन्छन्। यसैले समग्रमा केन्द्रीय बैंकले वित्तीय क्षेत्रको स्थायित्वलाई प्रभावकारी मूल्यांकन गरेको उनी बताउँछन्। उनका अनुसार अहिलेको नीतिले बाह्य क्षेत्रको वित्तीय सन्तुलनको प्रयास गरेको छ। अहिले विदेशी मुद्रा जोगाउनुपर्ने स्थिति देखिएकाले आयात नियन्त्रित नीति ल्याउन लागेको राष्ट्र बैंकका प्रवक्ता देवकुमार ढकाल बताउँछन्। केन्द्रीय बैंक तथा वित्तीय संस्था विनिमय विभागका कार्यकारी निर्देशक ढकाल भन्छन्, आयात निरन्तर बढ्दो छ। विप्रेषण आप्रवाह अपेक्षा गरेअनुसार बढ्न सकेको छैन। अहिले विदेशी विनिमय रिजर्भमा चाप परेको छ। व्यापारघाटा बढ्दै छ। यसलाई व्यवस्थित गर्न आयात नियन्त्रण गर्न परेको हो। यद्यपि अत्यावश्यक आयातलाई नियन्त्रण गर्नु पनि भएन। जुन चिज नहुँदा पनि मुलुकलाई फरक पर्दैन। त्यस्ता चिजहरूको आयातलाई केही नियन्त्रित गरेर विदेशी मुद्रा रिजर्भ बढाउनुपर्छ भन्ने उद्देश्यले यस्तो उपाय अपनाएको ढकालको तर्क छ। यसैगरी मौद्रिक नीतिको समीक्षामार्फत ड्राफ्टटीटीको माध्यमबाट आयात गर्दा प्रदान गरिने रकमको अधिकतम सटही सुविधासम्म मात्र चाँदी आयात गर्न सटही सुविधा प्रदान गर्न सक्ने व्यवस्था गरेको छ। पछिल्लो समय चाँदीमा आयात धेरै गुणा बढिरहेकाले यसलाई नियन्त्रण गर्न खोजिएको ढकालले बताए। यस्तै, मौद्रिक नीति समीक्षामार्फत उत्पादनमूलक क्षेत्रलाई प्रोत्साहन गर्दै विदेशी लगानी भिœयाउने नीति लिएको छ। व्यावसायिक कृषि, उत्पादनमूलक उद्योग, पूर्वाधार निर्माण र पर्यटनसँग सम्बन्धित नेपाली फर्म तथा कम्पनीले विदेशबाट संस्थागत ऋण लिन चाहेमा वाणिज्य बैंकहरूले बैंक ग्यारेन्टी जारी गर्न सक्ने व्यवस्था मिलाइनेछ, मौद्रिक नीतिको उपायमा उल्लेख छ। विदेशी मुद्रामा लिइने ऋणको ब्याजदर तथा शुल्कलगायतका विद्यमान व्यवस्थामा पुनरावलोकन गरिने भएको छ। यसैगरी, विदेशी मुद्रामा लिइने ऋणको ब्याजदर तथा शुल्कलगायतका विद्यमान व्यवस्थामा पु नरावलोकन गरिने भएको छ। गैरआवासीय नेपालीहरू तथा गैरआवासीय नेपालीहरू संलग्न विदेशी संस्थाहरूबाट विदेशी मुद्रामा निक्षेप संकलन गर्न सकिने व्यवस्थालाई सरलीकरण गर्ने राष्ट्र बैंकले बताएको छ। विदेशी मुद्राको नन्डेलिभरेवल फरवार्ड कारोबारमा रहेको विद्यमान सीमा पुनरावलोकन गरिने भएको छ। हालसम्म बैंकहरूले पुँजी कोषको ३० प्रतिशतसम्म यस्तो कारोबार गर्न पाएका छन्। उल्लेखित क्षेत्रमा नेपाली कम्पनीहरूलाई विदेशबाट संस्थागत ऋण लिन सहज हुने नेपाल उद्योग परिसंघले प्रेस विज्ञप्तिमा उल्लेख गरेको छ। यसर्थ, विदेशबाट ऋण ल्याउने, विदेशमा भएका नेपालीलाई खाता खोलाउने र त्यस्ता ब्याजदरमा पुनर्मूल्यांकन गर्नेजस्ता व्यवस्थालाई सरोकारवालाले स्वागत गरेका छन्। मौद्रिक नीतिको कार्यदिशाअनुरूप अनिवार्य नगद अनुपात, बैंक दर र वैधानिक तरलता अनुपात यथावत् राखेको छ। बैंक तथा वित्तीय संस्थाहरूले कर्जानिक्षेप अनुपात (सिडी रेसियो) २०७९ असार मसान्तसम्ममा निर्धारित सीमाभित्र कायम गर्ने कार्ययोजना सञ्चालक समितिबाट स्वीकृत गराई केन्द्रीय बैंकसमक्ष पेस गर्न र कार्यान्वयनमा ल्याउन निर्देशन दिएको छ। अहिले वाणिज्य बैंकहरूको यस्तो अनुपात ९० प्रतिशत सीमाभन्दा बढी नाघेको स्थिति छ। यद्यपि नेपाल बैंकर्स संघका अध्यक्ष अनिलकुमार उपाध्यायले सिडी रेसियो चालू आवको चार महिनामा नाघ्यो भनेर आत्तिने तथा निरुत्साहित भइहाल्ने स्थिति नभएको तर्क गर्छन्। अध्यक्ष उपाध्याय भन्छन्, सिडी रेसियो चार महिनामा सीमा नाघ्यो भनेर आत्तिनु पर्दैन। पद्धतिमा बसेर काम गर्ने हो। अब सञ्चालक समितिमा योजना बनाउँछौं। सीमामा ल्याउने प्रतिबद्धता जनाउ भनेको हो। असार मसान्तसम्म योजनाहरू बनाएर कर्जाको र स्रोतको परिचालन गरेर सन्तुलन गर्न पर्ने भएकाले अझै समय बाँकी रहेको उनको भनाइ छ।"
नारायणी किनारमा एमालेको शक्ति प्रदर्शन,"अखण्ड भण्डारीसुरेन्द्र काफ्लेरविन भट्टराईतारा चापागाईंअनिल ढकाल चितवन : सत्ताच्युत र पार्टी विभाजनको दोब्बर चोट पुरिएको सन्देश दिँदै एमालेले १०औं राष्ट्रिय महाधिवेशनलाई शक्ति प्रदर्शनको उत्सव बनाएको छ। चितवनको नारायणी नदीकिनार शुक्रबार मानवसागरमय बनेको छ। महाधिवेशन उद्घाटन समारोह कुम्भमेलासरह देखिएको छ। नदी वारिपारि र पुलबाट पनि हेर्न मिल्ने गरी भव्य मञ्च बनाइएको थियो। ठाउँठाउँमा राखिएका ठूलाठूला डिस्प्ले स्क्रिनका सहायताले सर्वसाधारणले नेताका मन्तव्य नियालेका थिए। मञ्चलाई देखिने ठाउँसम्मै टेकिनसक्नु भीड थियो। देशका विभिन्न ठाउँबाट लाखौं जनसमुदाय चितवन आएका थिए। त्यही भव्यताबीच अध्यक्ष केपी शर्मा ओलीले महाधिवेशन उद्घाटन गरेका छन्। अध्यक्ष ओलीले रिमोट थिचेर झन्डोलोत्तन गरे पार्टीको झन्डा, राष्ट्रिय झन्डा र सूर्य चिन्हको झन्डा। यस महाधिवेशनलाई एमालेले भव्य मात्र होइन, निकै व्यवस्थित बनाउने प्रयास गरेको देखिएको छ। महाधिवेशनस्थलमा हवाईजहाजबाट पुष्पवृष्टि गराइएको छ। समारोहस्थलमा विभिन्न जातजातिका झाँकी एवं नाचसहित सर्वसाधारण पुगेका थिए। नदीको पूर्व उद्घाटनस्थलबाट पुलसम्म सहभागी खचाखच थिए। भीडभाडका कारण दिनभर यातायात र आवागमन ठप्प थियो। साथै, एमालेले महाधिवेशनका अवसरमा चितवन र नवलपुरमा विशाल जनप्रदर्शन गरेको छ। प्रवक्ता प्रदीप ज्ञवालीले एमालेले भव्य र ऐतिहासिक रूपमा महाधिवेशन उद्घाटन गरेको बताए। महाधिवेशन उद्घाटनसत्र छोटो र व्यवस्थित पनि थियो। नेताहरूले लामो भाषण गरेनन्। अध्यक्ष ओलीले ५० मिनेट मात्रै सम्बोधन गरे। उद्घाटनसत्रमा मूल महाधिवेशन व्यवस्थापन समितिका संयोजक रामबहादुर थापा बादलले स्वागत गरे। चितवन जिल्ला अध्यक्ष पार्वती रावलले समापन गरिन्। आठ नेताले बोले। ओलीको मन्तव्यअघि आठ मिनेटको वृत्तचित्र प्रदर्शन गरिएको थियो। त्यसमा अध्यक्ष ओलीको कार्यकालमा भएका कामको बेलिविस्तार लगाइएको थियो। नेतृत्वका लागि भएको यस महाधिवेशनमा एमालेले ओलीलाई पुनः निर्विकल्प नेताका रूपमा वृत्तचित्रमार्फत सन्देश दिएको छ। चुनाव केन्द्रित महाधिवेशनएमालेले यो महाधिवेशनलाई चुनावमा केन्द्रित गरेको झल्को दिएको छ। नेताहरूले अब निर्वाचनमा बहुमतसहित पुनः सत्तामा फर्किने उदघोष गरेका छन्। अध्यक्ष ओलीले महाधिवेशन उद्घाटनसत्रलाई सम्बोधन गर्दै निर्वाचन केन्द्रित हुन निर्देशन दिए। उनले आगामी तीनै तहको निर्वाचनमा लाग्न कार्यकर्तालाई आह्वानसमेत गरे। उनले अब आमनिर्वाचनमा बहुमत ल्याएर पुनः सत्तामा फर्किई विकास र समृद्धिका बाँकी काम पूरा गर्ने बताए। एमालेले यसअघि नै विधान महाधिवेशन गरेको थियो। जबजलाई मागदर्शक सिद्धान्तको रूपमा लिएको एमालेले नयाँ नेतृत्व चयनसँगै तीन महिनाका बीचमा दुई महाधिवेशन पूरा गर्दैछ। सद्भावपूर्ण शुभकामनामहाधिवेशन उद्घाटनसत्रमा प्रधानमन्त्री एवं कांग्रेस सभापति शेरबहादुर देउवा, जनता समाजवादी पार्टी (जसपा)का अध्यक्ष उपेन्द्र यादव, लोकतान्त्रिक समाजवादी पार्टीका अध्यक्ष महन्थ ठाकुर, राष्ट्रिय प्रजातन्त्र पार्टी (राजपा) अध्यक्ष कमल थापा, माओवादी केन्द्रका स्थायी समिति सदस्य लीलामणि पोखरेल, राष्ट्रिय जनमोर्चाका अध्यक्ष चित्रबहादुर केसीले सम्बोधन गरे। राप्रपा अध्यक्ष थापाले शुभकामना सन्देश दिँदै एमाले अध्यक्ष ओलीलाई राष्ट्रवादी नेताको संज्ञा दिए। पहिलो पटक नाकाबन्दीको सामना गरेर ओलीले राष्ट्रवादी नेताको छवि बनाएको भन्दै अध्यक्ष थापाले प्रशंसा गरे। भने, लोकतन्त्रको आवरणमा देश सर्वसत्तावादतर्फ उन्मुख हुन लागेको छ। उनले धर्म परिवर्तनबाट मुलुकको पहिचान समाप्त पार्न खोजिएको दाबी गरे। मुलुकमा बाह्य शक्तिहरूको चलखेल र प्रभाव बढ्दै गएको पनि उनले बताए। मधेसमा देखा परेको पृथकतावादी आन्दोलन र नेत्रविक्रम चन्द नेतृत्वको दलको आन्दोलनलाई स्थगन गर्न ओलीको नेतृत्वले काम गरेकोमा उनले प्रशंसा गरे। उहाँकै नेतृत्वमा लिम्पियाधुरासमेत समेटेर नेपालले आफ्नो सीमा रक्षाका निमित्त प्रतिबद्धता व्यक्त गरेको छ। र नयाँ नक्सा बनाएर संविधानमा संस्थागत गरी नेपाल र नेपाली जनतालाई अविस्मरणीय गुन लगाउनु भएको छ, उनले भने, यही कारणले गर्दा यो महाधिवेशनबाट मैले साहसिक निर्णयको अपेक्षा गरेको छु। देशलाई संकटबाट जोगाउन र देश बचाउन तपाईंहरूलाई पूर्णरूपमा सफलता प्राप्त होस्। जसपा अध्यक्ष यादवले एमालेले देश र जनताको पक्षमा आफूलाई उभ्याउनुपर्ने बताए। संविधानलाई अझ समावेशी र संघीयतालाई अझ प्रभावी बनाउन सबै राजनीतिक दलले योगदान गर्नुपर्ने अध्यक्ष यादवले उल्लेख गरे। संविधानलाई अझ परिष्कृत बनाएर हामीले संघीय लोकतान्त्रिक गणतन्त्रलाई अझ बढी मजबुत बनाउन आवश्यक छ। त्यसका लागि एमालेको महाधिवेशन देश र जनताको पक्षमा उभियोस्, उनले भने। जनमोर्चा अध्यक्ष केसीले संसद्, सरकार र न्यायपालिकामा जारी विवाद, अस्तव्यस्तताको जिम्मेवारी दलहरूले लिनुपर्ने बताए। देशअघि बढाउन दलहरू एकजुट हुनुको विकल्प नरहेको अध्यक्ष केसीले बताए। केसीले वर्तमान व्यवस्थाको जस लिने दलहरूले अव्यवस्थाको पनि जिम्मेवारी लिएर मिलेर अगाडि बढ्नुपर्ने बताए। दलहरूले एकअर्कालाई अराजकताको जिम्मेवार भन्न नहुने उनको भनाइ थियो। राजनीति गर्ने व्यक्ति नसुध्रिए समस्या झन् बढ्ने उनले बताए। लोसपा अध्यक्ष ठाकुरले मधेसका मुद्दा सम्बोधन गर्न ओलीले प्रयास गरेको भन्दै प्रशंसा गरे। ओलीले मधेसका विषयमा केही गर्नुभयो। अझै धेरै गर्न त बाँकी छ, अध्यक्ष ठाकुरले भने, उहाँले सद्भाव देखाउनुभएको हो। तर, त्यो पूरा हुन पाएनन्। मधेस आन्दोलनका २ सय ९३ मध्ये १ सय ३९ बन्दी ओलीले रिहा गरेको उनको भनाइ थियो। माओवादी स्थायी समिति सदस्य पोखरेलले कम्युनिस्ट आन्दोलनप्रति जनताको अझै विश्वास रहेको बताए। एकता, संघर्ष र सहकार्य संस्कृतिको साझा प्रयास सबैको रहने हो भने मुलुकले नयाँ कोल्टे फेर्न सक्छ, नेता पोखरेलले भने, समाजवादी क्रान्तिले नयाँ दिशा पक्रन सक्छ। विदेशबाट आएका कम्युनिस्ट पार्टीका नेताले भने शनिबार बन्दसत्रमा सम्बोधन गर्ने कार्यक्रम छ। ओलीदेउवा ५ महिनापछि आमनेसामने ओली र देउवाबीच पाँच महिनापछि चितवनमा भेट भएको छ। प्रधानमन्त्रीबाट ओलीको बहिर्गमनपछि दुई नेताबीच भेट भएको थिएन। प्रधानमन्त्री देउवाले सञ्चार तथा सूचना प्रविधिमन्त्री ज्ञानेन्द्रबहादुर कार्कीमार्फत पटकपटक ओलीलाई सन्देश पठाएका थिए। सर्वोच्च अदालतको परमादेशले २०७८ असार २९ गते ओली सत्ताबाट बाहिरएका थिए भने देउवा प्रधानमन्त्री भएका थिए। ओली प्रधानमन्त्री भएदेखि दोस्रो पटक प्रतिनिधिसभा विघटन गर्दासम्म देउवा र ओलीको सम्बन्ध सुमधुर नै थियो। ओलीले प्रथम पटक २०७७ पुस ५ मा प्रतिनिधिसभा विघटन गर्दा देउवाले त्यसको खासै विरोध गरेका थिएनन्। किन आएनन् दाहाल ? माओवादी केन्द्र अध्यक्ष पुष्पकमल दाहाल एमालेको १०औं महाधिवेशन उद्घाटनसत्रमा अनुपस्थित भएका छन्। महाधिवेशन ठूलो पर्व भएकाले अन्य दलका शीर्ष नेता शुभकामना दिन जाने गर्छन्। दाहाल भने एमालेको निम्ता पाएर पनि नगएका हुन्। एमालेले नेकपा (एकीकृत समाजवादी)का अध्यक्ष माधवकुमार नेपाललाई निम्तो नै गरेको थिएन। नेपालले एमाले विभाजन गरी केही महिनाअघि नयाँ पार्टी गठन गरेका हुन्। उनलाई नबोलाउने घोषणा एमालेले थियो। तर, दाहालले आतिथ्य किन अस्वीकार गरे ? दाहालसँग एमाले अध्यक्ष केपी शर्मा ओलीको सम्बन्ध सुमधुर बन्न सकेको छैन। यी दुई दल मिलेर नेकपा गठन भएको थियो। त्यस बेला दाहाल र नेपाल एकातिर अनि ओली अर्कातिर रहे। नेकपामा चर्को विवादका कारण एकता भंग भयो। एमाले र माओवादी ब्युँतिए। अन्ततः नेपालले पनि पार्टी विभाजन गरे। त्यही प्रतिशोधस्वरूप एमालेले दाहालको गृहजिल्ला चितवनलाई महाधिवेशनस्थल चयन गरेको माओवादी नेताहरूको ठम्याइँ छ। दाहालको प्रभाव रहेको भनिएको जिल्लामा ओलीले महाधिवेशन गरेर शक्ति प्रदर्शन गरेका छन्। उद्घाटनसत्रमा दाहालको अनुपस्थितिलाई धेरैले राजनीतिक सद्भाव अभावका रूपमा टिप्पणी गरेका छन्। ५ लाखभन्दा बढी सहभागीएमालेको महाधिवेशन उद्घाटनसत्रका दिन चितवन व्यस्त बन्यो। नारायणी नदीकिनारमा उद्घाटनसत्र चलिरहँदा सहभागीको ओहोरदोहोर भइरह्यो। भरतपुरको केन्द्रीय बस टर्मिनल, विशाल चोकमा सवारी पार्किङ गरिएको थियो। ५ लाखभन्दा बढी सहभागी भएको एमाले जिल्ला अध्यक्ष पार्वती रावलले बताइन्। रावलका अनुसार प्रदेश नम्बर २, बागमती र गण्डकीबाट बढी सहभागी छन्। जिम्मेवारी लिएपछि कमजोरी नहोस् भन्ने हुन्छ। हरेक दृष्टिकोणबाट कमजोरीरहित बनाउन सबैलाई समन्वय गरेका थियौं, रावलले भनिन्, सबैको सद्भाव र सहयोगले व्यवस्थापन सफल भएको अनुभूति भएको छ। महाधिवेशनका लागि झन्डै १५ सय सुरक्षाकर्मी परिचालित भए। अति विशिष्ट पाहुनाको आगमनका कारण जिल्लाको सुरक्षा व्यवस्था कडा पारिएको थियो। करिब ६ किलोमिटर सडक सहभागीले भरिएको थियो। जिल्ला प्रशासन कार्यालयबाट तीन किलोमिटर दूरीमा रहेको पुल्चोकसम्म सहभागीको ओइरो थियो। प्रमुख जिल्ला अधिकारी अश्मान तामाङले सुरक्षाका हिसाबले सफल भएको बताए। ठूलो संख्याको उपस्थितिमा पनि केही दुर्घटना भएन। सबैलाई शान्तिपूर्वक तरिकाबाट फर्कने वातावरण तयार भयो, तामाङले भने, सुरक्षाका दृष्टिले कार्यक्रम सफल भएको ठानेका छौं। उद्घाटनसत्र सकिएपछि प्रतिनिधिलाई सौराहामा लगिएको छ। निजी सवारी नभएकाहरूलाई २० वटा बसले सौराहा लगेको थियो। २ हजार १ सय ७५ प्रतिनिधि सौराहामा छन्। त्यस्तै १ सय ३ पर्यवेक्षक छन्। प्रतिनिधिबाहेक सहभागी अधिकांश शुक्रबार साँझै घर फर्किएका छन्। आफ्ना पक्षका उम्मेदवारलाई जिताउन लागेका समर्थकहरू भने चितवनमै बसेका छन्। महाधिवेशनका कारण चितवनका सबै होटल भरिभराउ छन्। सौराहासहित नारायणगढ, मेघौली, जगतपुरका होटलसमेत भरिएका छन्। सौराहामै बन्दसत्र चल्नेछ। एमालेको नयाँ नेतृत्व यही मंसिर १३ गते पत्रकार सम्मेलन गरी सार्वजनिक गर्ने ओलीले महाधिवेशन उद्घाटनका क्रममा बताए। सर्वसम्मति जुटाउन पदाधिकारीदेखि सदस्यसम्म थपएमालेले १०औं महाधिवेशनका दौरान एमालेले विधान संशोधन गरेको छ। केन्द्रीय कमिटीको अन्तिम बैठकले पदाधिकारीदेखि केन्द्रीय सदस्यसम्म थप गरेको छ। यससँगै सर्वसम्मत नेतृत्व चयनको बाटो तय भएको केन्द्रीय कार्यालय सचिव शेरबहादुर तामाङले बताए। नयाँ व्यवस्थाअनुसार अब केन्द्रीय कमिटी ३ सय १ सदस्यीय हुने भएको छ। यसअघि २ सय २५ सदस्यीय केन्द्रीय कमिटीको व्यवस्था गरिएको थियो। विधान महाधिवेशनबाट हटाइएको पोलिटब्युरोसमेत राखिएको छ। पोलिटब्युरो ९९ सदस्यीय हुने भएको छ। शुक्रबार बसेको बैठकले पदाधिकारी थप गर्ने निर्णय गरेको छ। १५ सदस्यीय पदाधिकारीलाई १९ सदस्यीय बनाइएको हो। उपाध्यक्ष र उपमहासचिव थप गरिएको छ। अब वरिष्ठसहित सात उपाध्यक्ष हुनेछन्। पहिला वरिष्ठसहित पाँच उपाध्यक्षको व्यवस्था थियो। उपमहासचिव दुई जना थपिएको छ। पहिला एक मात्रै उपमहासचिवको व्यवस्था थियो। स्थायी कमिटी भने यथावत् राखिएको छ। विधान महाधिवेशनबाट ४५ सदस्यीय स्थायी कमिटीको व्यवस्था गरिएको थियो। अनुशासन आयोग र लेखा आयोग २५ सदस्यीय बनाउने निर्णय भएको सचिव एवं प्रचार विभाग प्रमुख योगेश भट्टराईले बताए। अध्यक्ष केपी शर्मा ओलीले बैठकमा विधान संशोधनको प्रस्ताव गरेका थिए। उक्त प्रस्ताव बैठकले सर्वसम्मत ढंगबाट पारित गरेको केन्द्रीय सदस्य नीरज आचार्यले बताए। बैठकले विधानको एउटा धारासमेत खारेज गरेको छ। एउटा पदमा दुईपटक भन्दा बढी उम्मेदवार हुन पाउने व्यवस्था हटाएको हो। यो व्यवस्थाबाट ठूलो संख्यामा नेताहरू बाहिरिने भएपछि केन्द्रीय सदस्यको मागबमोजिम खारेज गरिएको जनाइएको छ। पदाधिकारीसहित केन्द्रीय सदस्य थप गरिएकाले अब कोकसलाई कुन पदमा राख्ने भन्ने विषय निर्णय भइसकेको छैन्। यो निर्णयले एमालेको महाधिवेशन सर्वसम्मत ढंगबाट सम्पन्न हुने बाटो तय भयो, आचार्यले भने। यो निर्णय महाधिवेशनले अनुमोदन गर्नुपर्ने अर्का नेता लक्ष्मण ज्ञवालीले बताए। अध्यक्ष१वरिष्ठ उपाध्यक्ष१उपाध्यक्ष६ महासचिव१उपमहासचिव३ सचिव७ केन्द्रीय कमिटी३०१पोलिटब्युरो९९पदाधिकारी१९"
महाधिवेशनमा आएका ज्येष्ठ नागरिक भन्छन्भत्ता दिने नेता हेर्न आएका हौं,"चितवन : एमालेको १० औं राष्ट्रिय महाधिवेशनमा उद्घाटनसत्रको भीडमा भेटिइन् ९० वर्षीया तुलसी पौडेल। पर्वत घर भएकी पौडेल देवघाटमा बस्छिन्। भत्ता दिने नेता हेर्न र उनीहरूले भन्ने कुरा सुन्न आएको उनले बताइन्। एकपटक कांग्रेसलाई भोट दिए पनि कुनै काम नगरेको गुनासो उनले गरिन्। माले हुँदाबाटै यस पार्टी (एमाले)लाई भोट दिँदै आएकी छु, बाचुञ्जेल दिइरहन्छु, उनले भनिन्, भत्ता दिन सुरु गरे, पछि बढाए। वृद्धभत्ता दिने पार्टीका नेता भनेर हेर्न आएकी हुँ। नवलपुरको मुक्तिचोक बस्ने कली सुनार बगरको चिसो भुइँमा बदाम खाँदै चासोका साथ एमाले अध्यक्ष केपी शर्मा ओलीको भाषण सुन्दै थिइन्। उनी ओलीलाई राजनेता मान्छिन्। ओली गरिब दुःखी र असहायको सहारा बनेको उनको बुझाइ छ। उमेरले ६० वर्ष पुग्न लागेकी उनी अर्को सालदेखि भत्ता खाने पाउने आशामा खुसी छिन्। अर्घाखाँची चिदिकाबाट दुई दिन लगाएर चितवन आइपुगेकी छन्, मनकला न्यौपाने। उनी पानीको व्यवस्था नभएको भन्दै कार्यक्रमस्थलमा भौतारिइरहेकी थिइन्। तर,ओलीको भाषण सुनेर मक्ख थिइन्। हाम्रो केपी ओलीको कार्यक्रम भनेर आइयो। भोकप्यास छैन। महाधिवेशनमा जिताएर फेरि नाच्ने हो, उनले भनिन्। ओलीको काम, व्यवहार र देशलाई माया गर्ने शैली मन पर्छ उनलाई। उहाँले वृद्धवृद्धा त पाल्नुभयो। अब एउटै बिन्ती छ युवाहरूलाई पनि स्वदेशमा रोजगारको अवसर जुटाइदिनु पर्यो, उनले भनिन्, उहाँकै आशा र भरोसा छ। ओलीको स्वर सुन्न भन्दै नवलपुर पिठुवाबाट छोरासँग मोटरसाइकल चढेर महाधिवेनस्थलमा आएकी छन्, ७३ वर्षीया विष्णु श्रेष्ठ। वृद्धाभत्ता दिने नेता यिनै भएकाले भाषण सुन्न आएको उनले बताइन्। उहाँ मलाई निकै मनपर्ने नेता हो। अहिलेको नेतामध्ये सबैभन्दा मन पर्छ, उनले भनिन्। पर्वतकी हरिकला सुनारले ओलीलाई भेट्नसुन्न नारायणगढ आएको बताइन्। उहाँको भाषण निकै मन पर्छ, उनले भनिन्। ओली ज्येष्ठ नागरिकलाई माया गर्ने नेता भएको उनले बताइन्। सञ्जोग ठाकुरले ओलीलाई चितवनमा स्वागत गर्न सिरहा मिर्चैयाबाट आएको बताइन्। हामी पहिलादेखि यही पार्टीमा छौ। उहाँ हामीलाई मन पर्ने नेता हो, उनले भनिन्। सिरहामा सरकारले वृद्धभत्तामा दलित र अन्यलाई भेदभाव गरेको गुनासो उनले गरिन्। भनिन्, कानुन एउटै बनाउनुपर्छ। समान व्यवहार हुनुपर्यो। धादिङका ६५ वर्षीय रुद्रबहादुर श्रेष्ठ ओलीका कुरा सुन्न महाधिवेशनस्थल आइपुगे तर भीडमा छिर्न सकेनन्। ओलीलाई प्रत्यक्ष देखेर उनका कुरा सुन्ने रहर पूरा हुन नसके भन्दै उनले दुःखमनाउ गरे। उनी बाहिर चोकमा एक पसल अगाडि सडकपेटीमा थचक्क बसेर ओलीको भाषण सुन्दै थिए। भित्र छिर्न सकिनँ। प्रत्यक्ष देख्न र सुन्न मन थियो पाइनँ, उनले भने। म्याग्दीको रुमा गाउँबाट आएकी मनसुवा गोतामेले ओलीको पार्टीले सहयोग गरेको बताइन्। उहाँ आउने भनेपछि आउन मन लाग्यो। देख्न मन लाग्यो, उनले भनिन्, उहाँ नै हाम्रो नेता हो। अब पनि उहाँले नै जित्नुपर्छ।"
बहुविवाह मुद्दामा फरार महिला पक्राउ,कर्णाली : सुर्खेतस्थित कर्णाली प्रदेश प्रहरी कार्यालयले बहुविवाह मुद्दामा फरार एक महिलालाई पक्राउ गरेको छ। बराहताल गाउँपालिका१० को ३० वर्षीया लक्ष्मी सारुलाई प्रदेश कार्यालयको अनुसन्धान ब्यूरोले शुक्रबार पक्राउ गरेको हो। विशेष सूचनाका आधारमा पक्राउ गरिएको कर्णाली प्रदेश प्रहरी कार्यालयका प्रवक्ता एवं प्रहरी उपरीक्षक माधवप्रसाद श्रेष्ठले जानकारी दिए। उनका अनुसार उक्त मुद्दामा सुर्खेत जिल्ला अदालतको आदेशले रु एक हजारसहित एक वर्ष छ महिना कैद सजाय सुनाएपछि उनी फरार थिइन्। पक्राउ परेकी सारुलाई शुक्रबार नै सुर्खेत जिल्ला अदालतमा उपस्थित गराइएको प्रहरीले जनाएको छ।
१ लाख ९४ हजार २ सय अमेरिकी डलर सहित छिरिङ ढुन्डु गुरुङ पक्राउ,"पोखरा : १ लाख ९४ हजार २ सय अमेरिकी डलर अवैध रुपमा ओसारपसार गरेको अवस्थामा एक जना नेपाली नागरिकलाई कास्की प्रहरीले पोखराको मजुवाबाट पक्राउ गरेको छ। गोप्य सूचनाको आधारमा कास्की प्रहरीले पहिलोपटक यति ठूलो परिमाणमा अमेरिकी डलर अवैध रुपमा ओसारपसार गरेको अवस्थामा पक्राउ गरेको हो। गोप्य सूचनाको आधारका जिल्ला प्रहरी कार्यालय कास्कीले काठमाडौंबाट सार्वजनिक सवारी साधन हाइसमा शुक्रबार दिउँसो पोखरा आउँदै गरेको अवस्थामा मुस्ताङ जिल्लाको साविक चराङ ४, हाल लोघेकर दामोदर कुण्ड गाउँपालिका १ का ४२ वर्षीय छिरिङ ढुन्डु गुरुङलाई पक्राउ गरेको जिल्ला प्रहरी कार्यालय कास्कीका प्रमुख एसपी रमेश थापाले बताए। उनी अस्थायी रुपमा पोखराको शिवालय चोकमा बस्दै आएका छन्। पक्राउ गरेको अमेरिकी डलर एक डलर बरारबर शुक्रबार भएको कारोबारको दर १ सय १९ रुपैयाँ ५ पैसाका दरले २ करोड ३२ लाख ६ हजार ९ सय बराबरको रहेको पनि प्रहरीले बताएको छ। पक्राउ परेको अमेरिकी डलर सक्कली होहोइन अनुसन्धान गर्न राष्ट्र बैंकका कर्मचारीको सहयोग लिएर मसिनबाट चेक जाँच गर्दा सक्कली नै भएको पनि कास्की प्रहरी प्रमुख थापाले बताएका छन्। डलरसहित चेक बुक १ थान र २ थान मोबाइल प्रहरीले पक्राउ गरेको छ। पक्राउ गरिएको डलरसहित छिरिङलाई कास्की प्रहरीले राजश्व विभागलाई जिम्मा लगाउने तयारी छ। ती व्यक्तिले अवैध रुपमा अमेरिकी डलर बोकेर हिँडेको भन्ने विशेष सूचनाका आधारमा जिल्ला प्रहरी कार्यालय कास्की, इलाका प्रहरी कार्यालय हंशपुर र वडा प्रहरी कार्यालय गगनगौडाबाट खटिएको संयुक्त टोलीले अवैध रुपमा ओसार पसार गरेको अवस्थामा पक्राउ गरेको हो। संगठित रुपमै अवैध रुपमा अमेरिकी डलर ओसारपोसार गरेको देखिएको कास्की प्रहरीले बताएको छ। छिरिङले यसअघि पनि अवैध रुपमा अमेरिकी डलर ओसारपोसार गरेको प्रहरीले प्रहरीले बताएको छ। यो संगठित अपराध हो। यसका विभिन्न किसिमका लेयर हुने भएकोले अनुसन्धान भइरहेकोले अनुसन्धानमा बाधा नपुगोस् भनेर कास्की प्रहरीले पूरा विवरण भने सार्वजनिक गरेका छैनन्। हामी मुख्य कारोवारीसम्म पुग्ने गरी अनुसन्धान गरिरहेका छौं थप अनुसन्धानबाट नयाँ कुरा आएपछि फेरि पत्रकार सम्मेलन गरेर सार्वजनिक गर्ने र्छो शनिबार जिल्ला प्रहरी कार्यालय कास्कीमा आयोजित पत्रकार सम्मेलनमा जिल्ला प्रहरी कार्यालय कास्कीका प्रमुख थापाले भने। सुन किन्न अवैध रुपमा डलर ल्याएको हुन सक्ने सुन किन्न यसरी अवैध रुपमा डलर ल्याएको हुन सक्ने कास्की प्रहरीले प्रारम्भिक अनुमान गरेको छ। यसै अनुसार संगठित अपराधको भित्री जालोसम्म पुग्न प्रहरीले अनुसन्धान गरिरहेको जिल्ला प्रहरी कार्यालय कास्कीका प्रमुख थापाले बताए। पर्यटकी नगरी पोखरामा यस्तो कारोबार पहिले पनि भएको हुन सक्ने भएकोले संगठित अपराधलाई नियन्त्रण गर्न कास्की प्रहरीले यसलाई समेत ध्यानमा राखेर अनुसन्धान गरिरहेको पनि उनले बताए। काठमाडौंबाट अवैधर रुपमा डलर पोखरा ल्याउने र अन्य शहरका पनि लग्ने गरेको हुन सक्ने उनले बताए। पोखराका स्थानीय बजारबाट भन्दा पनि अन्तरदेशीय सुन तस्करीका लागि उक्त डलर प्रयोग हुन सक्ने प्रहरीको अनुमान छ। चीन र भारतमा सुन तस्करी गर्न डलर ल्याएको हुन सक्ने प्रहरीका आशंका छ। चीनको उत्तरी नाका जोडिएका जिल्ला मनाङ र मुस्ताङबाट यस्तो कारोवार हुन सक्ने भन्दै यसतर्फ प्रहरीले अनुसन्धान बढाएको छ। काठमाडौं जाँदा जहाजमा आउँदा सार्वजनिक गाडीमा डलर जिल्ला प्रहरील कर्यालय कास्कीले छिरिङ काठमाडौं आउजाउ गर्ने गरेको बताएको छ। उनी काठमाडौं जाँदा जहाजमा जाने र फर्कंदा डलर ल्याउन सार्वजनिक साधन प्रयोग गर्ने गरेको पाइएको हो। जहाजमा हुने कडा चेकजाँचबाट छल्न सार्वजनिक सवारी साधान प्रयोग गरेको प्रहरीले बताएको छ। विशेष सूचनाको आधारमा निगरानी गरिरहेको कास्की प्रहरीले छिरिङलाई डलरसहित पक्राउ गरेको हो। प्रारम्भिक बयान लिँदा गुरुङले कहाँबाट यति धेरै डलर ल्याएको र कहाँ लैजाने लागेको भन्ने खुलाइ नसकेको कास्की प्रहरीले बताएको छ। गुरुङलाई विदेशी मुद्रा विनिमय नियमति गर्ने ऐन २०१९ र विदेशी मुद्रा अपचलन सम्बन्धी ऐन अनुसार कारबाहीका लागि सिफारिस गर्ने जिल्ला प्रहरी कार्यालय कास्कीका प्रमुख थापाले बताए। राष्ट्र बैंकको स्विकृतिबिना १ हजारभन्दा बढी अमेरिकी डलर लिएर हिंड्नु नेपालको कानुन अनुसार अवैध मानिने कास्कीका प्रहरी प्रवक्ता डिएसपी सुन्दर तिवारीले बताए। बैंकले विदेश जाने प्रयोजनका लागि भिसा र पासपोट हेरेर त्यति बराबरको अमेरिकी डलर दिने गर्दछ।"
१ लाख ९४ हजार डलरसहित एक जना पक्राउ,पोखरा : स्रोत नखुलेको १ लाख ९४ हजार डलरसहित एकजना नेपाली नागरिकलाई कास्की प्रहरीले पक्राउ गरेको छ। काठमाडौंबाट पोखरा आइरहेका ती व्यक्तिलाई पृथ्वी राजमार्गको लेखनाथ मजुवाबाट प्रहरीले पक्राउ गरेको हो। प्रहरीले पक्राउ परेका व्यक्तिमाथि आवश्यक सोधपुछ गरिरहेको छ। थप विवरण आउन बाँकी छ।
कोशीमा डुबेर स्वास्थ्यकर्मीको मृत्यु,"राजविराज: कोशी ब्यारेजमा डुबेर आज एक स्वास्थ्यकर्मीको मृत्यु भएको छ। मृत्यु हुनेमा झापाको दमक६ का ४५ वर्षीय सुभाष नेपाल रहेका छन्। इलाका प्रहरी कार्यालयका प्रहरी नायब उपरीक्षक प्रमोद यादवका अनुसार जिल्ला जनस्वास्थ्य कार्यालय, मोरङमा अहेव पदमा कार्यरत नेपाल कोशी ब्यारेजको ५२ नम्बर ढोकामा फोटो खिच्ने क्रममा लडेका थिए। लडेर पानीमा डुबेका नेपाललाई सशस्त्र प्रहरी नं१ बाहिनी पकली, सुनसरीको टोलीले उद्धारको प्रयास गरेपनि उनलाई बचाउन भने सकेन्। नेपालको शव परीक्षणका लागि राजविराजस्थित गजेन्द्रनारायण सिंह अस्पताल लगिएको छ।"
फेवा फाँटमा सामुहिक गहुँ खेती,"पोखरा : एक बाली धान लगाएपछि बाँझो रहने पोखराको फेवा फाँटमा यस वर्ष गहुँ झुल्ने भएको छ। असारमा पोखरेली जेठोबुढो धान रोपेर मंसिरमा धान भित्र्याएपछि यहाँको फाँट बाँझै रहन्थे। दाइँ गरेर धान भित्र्याएपछि स्थानीय किसानले फेवा फाँटलाई गाई, भैंसी चराउने चरन क्षेत्रको रुपमा प्रयोग गर्थे। एक खेती गर्दै आएका किसानले पोखरा महानगरपालिकाको पहल, बिउँ बिजन र जग्गा तयार गर्न ५० प्रतिशत अनुदान दिएर किसानलाई खेती गर्न प्रेरित गरेपछि बाँझो फाँट खनजोत गरेर किसानले गहुँ छरेका छन्। फेवा फाँटको चंखपुर क्षेत्रको २ सय रोपनी क्षेत्रमा यस वर्ष स्थानीय किसानले सामूहिक रुपमा हिउँदे बाली गहुँ लगाएका हुन्। सामूहिक खेतीमा १२० जना किसान सहभागी छन्। पोखरा महानगरपालिका कृषि तथा पशु विकास महाशाखा, पोखरा १८ वडा कार्यालय र भावना सामुदायिक कृषि सहकारी संस्थाको संयुक्त साझेदारीमा चंखपुरमा गहुँबाली कार्यक्रम सुरु भएको सहकारीका अध्यक्ष बलराम कोइरालाले बताए। 'हामीले बाँझो जमिनमा गहुँ लगाउने बारेमा सोचेका पनि थिएनौं, कृषि तथा पशु विकास महाशाखाका प्रमुख मनहर कडरिया र पोखरा १८ का वडा अध्यक्षको पहलमा यो सम्भव भएको हो', उनले भने। फेवा फाँटका गौतम जातको गहुँको बिउँ छरिएको छ। पोखरा महानगरपालिका ७ को गैरीखेतमा गत वर्ष यो जातको धानको बिउँ परीक्षण गर्दा राम्रो उत्पादन भएपछि फेवा फाँटमा यही जातको १ हजार किलो बिउँ प्रयोगमा ल्याइएको पोखरा महानगरपालिका कृषि तथा पशु विकास महाशाखाका प्रमुख मनहर कडरियाले बताए। धान बाली लगाएपछि बाँझो रहने पोखराका फाँटबाट केही न केही खेती गरेर उत्पादन लिनुपर्छ भन्ने सन्देश दिन र किसानलाई उत्पादन संगा जोड्न पोखरा महानगरपालिकाले बिउँ, जमिन तयार पार्न लगायतमा किसानलाई अनुदान दिन ११ लाख रुपैयाँ छुट्याएर अभियान थालेको कडरियाले जानकारी दिए। गहुँ, उवा, फापर लगायतका खाद्यन्नमा परनिर्भरता बढ्दै गएकोले पनि यो अभियान सुरु गरिएको उनले बताए। कहाँको जमिनमा के उत्पादन हुन सक्छ माटो परीक्षण गरेर त्यसै अनुसार किसानलाई गहुँ, तोरी, उवा, आलु, फापर लगायतका बिउँ, खानजोत लगायतमा महानगरपालिकाले अनुदान दिएको कृषि तथा पशु विकास महाशाखा प्रमुख कडरियाले बताए। ४ ठाउँमा गहुँको क्लस्टर, ३ ठाउँमा तोरी, २ ठाउँमा फापरको क्लस्टर, १ ठाउँमा उवाको क्लस्टर छनोट भएर ५० प्रतिशत अनुदानमा बिउँ लगायत आवश्यक सामाग्री किसानलाई उपलब्ध गराइएको कडरियाले जानकारी दिए। बाँझो जमिनमा उत्पादन हुँदा किसान खाद्यन्नमा आत्मनिर्भर हुनेमात्र होइन हरियाली, वातावरणमैत्री वातावरण बन्ने पनि उनले बताए। कोभिडपछि किसानमा उत्पादन गर्नुपर्छ भन्ने भावना बढेको अवस्थामा महानगरपालिकाले जमिन बाँझो नराखौं अभियान सुरु गरेको पोखरा १८ का वडा अध्यक्ष रणबहादुर थापाले बताए। यसैले वडाले गहुँ बालीका लागि १ लाख रुपैयाँ छुट्याएको पनि उनले जानकारी दिए। जमिनमा जति सकिन्छ उत्पादन लिने हो बाँझो नराखौं भन्ने उद्देश्यले महानगरपालिकाले यो कार्यक्रम ल्याइएको उनले बताए। बाली संरक्षणका लागि छाडा चौपाया नियन्त्रणका लागि कान्जी हाउस निर्माण पनि गरिने वडा अध्यक्ष थापाले बताए। फेवा बाँध भत्केपछि २०३३ सालदेखि २०३७ सालसम्म गहुँ खेती गरेकोमा बढी चिसो भएर उत्पादन कम भएपछि गहुँ खती गर्न छाडिएको अवस्थामा पुनः गहुँ खेती सुरु हुँदा खुसी लागेको स्थानीय ७९ वर्षीय किसान बलराम तिमिल्सिना बताए। बाँझो जमिनमा गहुँ खेती लगाउन थालिएपछि पुरानो पुस्ता खुसी भएका छन्।"
देवरको हत्यामा भाउजू पक्राउ,सल्यान : आफ्नै देवरको हत्या गरेर जलाएको आरोपमा दुई जना पक्राउ परेका छन्। जिल्लाको शारदा नगरपालिका५ का ३० वर्षीय शेरबहादुर चन्दको हत्याको आरोपमा प्रहरीले आफ्नै भाउजू २६ वर्षीया लक्ष्मी र छिमेकी भाउजू नातामा पर्ने २५ वर्षीया राधा पौडेल चन्दलाई प्रहरीले पक्राउ गरेको हो। चन्दको शव आधा जलेको अवस्थामा घर नजिकैको बाँसघारीमा शुक्रबार फेला परेको थियो। स्थानीयवासीले शव देखेपछि प्रहरीलाई खबर गरेका थिए। मृतक चन्दको घरमा रगत देखिएकाले चन्दको हत्या गरी बाँसघारीमा जलाइएको हुनसक्ने प्रारम्भिक अनुसन्धानबाट खुलेको जिल्ला प्रहरी कार्यालयका प्रहरी नायब उपरीक्षक सुमित खड्काले जानकारी दिए। हत्या गरिएका चन्द गत वर्ष फागुनमा वैदेशिक रोजगारीबाट घर फर्किएको र श्रीमती माइतमा बस्दै आएको अनुसन्धानबाट खुलेको छ। आरोपित लक्ष्मीका श्रीमान् विदेशमा रहेको र बाबुआमा कोहलपुर बस्ने भएकाले घरमा उनी र शेरबहादुर एक्लै भएकाले घटना भएको हुनसक्ने प्रहरीको भनाइ छ।
मटिहानीका गरिबलाई ग्यासचुल्हा सेट,"महोत्तरी: महोत्तरीको सीमावर्ती मटिहानी नगरपालिकाका दलित समुदायका १ सय ३३ जना परिवारलाई ग्यासचुल्हा सेट वितरण गरिएको छ। चरम गरिबीको मारमा रहेका उनीहरुलाई मटिहानी नगरपालिकाले माटोको चुल्हो विस्थापित गर्दै ग्यासचुल्हा सेट वितरण गरेको हो। नेपालमा ४२ हजार बढी मानिसहरु प्रदूषणले हुने रोग लागेर प्रत्येक वर्ष ज्यान गुमाउँछन्। भान्छाभित्रको धुँवाले लाग्ने रोगहरुले बढी गरिबहरुको ज्यान गइरहेको अध्ययनले देखाएको छ। मृत्यु हुनेमा बढी गरिब तथा विपन्न परिवारका महिला तथा बालबालिकाहरु छन्। गरिब परिवारको जीवन रक्षाका लागि मटिहानी नगरपालिकाले ग्याससेट वितरण अभियान चलाएका हुन्। शनिबार मटिहानी नगरपालिकाको वडा नम्बर ४, ६, ७ र ९ मा बासोबास गर्ने मुसहर, डोम र हलखोर जातिलाई मेयर हरिप्रसाद मण्डलले ग्यास सिलेण्डर र चुल्हा वितरण गरे।"
ट्रकको ठक्करबाट बाबुछोराको मृत्यु,रुपन्देही: सिद्धार्थ राजमार्गअन्तर्गत भैरहवाको बर्मेली चोकमा ट्रकको ठक्करबाट बाबुछोराको आज मृत्यु भएको छ। ट्रकले मोटरसाइकललाई ठक्कर दिँदा स्याङ्जाको चापाकोट नगरपालिका४ का ५३ वर्षीय गीतानाथ खनालसहित उहाँका १३ वर्षीय छोरा सुदीपको मृत्यु भएको हो। बुटवलबाट बेलहियातर्फ जाँदै गरेको ना३ख ३८६० नंको ट्रकले खनाल सवार ग११प ५४४४ नंको मोटरसाइकललाई ठक्कर दिएको जिल्ला प्रहरी कार्यालयका प्रवक्ता नवरत्न पौडेलले जानकारी दिए। ट्रकको ठक्करबाट घाइते भएका दुवै जनाको भैरहवास्थित युनिभर्सल कलेज अफ मेडिकल साइन्सेजमा उपचारका क्रममा दिउँसो १:३५ बजे मृत्यु भएको हो। ठक्कर दिने ट्रक र चालक प्रहरीको नियन्त्रणमा छन्।
