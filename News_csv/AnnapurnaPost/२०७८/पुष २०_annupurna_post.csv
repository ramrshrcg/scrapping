शीर्षक,विवरण
आत्मनिर्भरताको गौरव,"आर्थिक विकासको इन्जिन नै उद्योग हो। उहिले नेपालका राडीपाखीहरू तत्कालीन मगध राज्यसम्म निर्यात हुन्थ्यो। उल्लेखित तथ्य कौटिल्यको अर्थशास्त्रमा समेत उल्लेख छ। लिच्छविकालमा पनि नेपाली वस्तुको निर्यात हुन्थ्यो। मल्लकालमा नेपाली कला र इन्जिनियरिङ उत्कृष्ट थियो। यसले जो कोहीलाई इतिहासप्रति गर्व गर्न प्रेरित गर्छ। औद्योगिक विकासले रोजगारी सिर्जना गर्छ। आवश्यक वस्तु तथा सेवाको उपलब्धतामा सहयोग गर्छ। १ सय ४ वर्षसम्मको राणाशासन र त्यसपछिको केन्द्रीकृत शासकीय व्यवस्थामा उद्योगको अपेक्षाकृत विकास हुन सकेन। २०४६ सालपछिको खुला राजनीतिक परिवेश र आर्थिक उदारीकरण पछि आर्थिक गतिविधि विस्तारमा सहयोग पुगेको हो। यद्यपि, एक दशक लामो द्वन्द्वका कारण आर्थिक गतिविधि खुम्चिन पुग्यो। त्यसको प्रभाव अहिलेसम्म परेको छ। निर्यातभन्दा आयात बढ्दो छ। व्यापार घाटा चुलिँदो छ। पाँच वर्ष अघिसम्म सिमेन्ट र छडको माग बढी थियो। अहिले सिमेन्ट र छडमा मुलुक आत्मनिर्भर छ। अहिले नेपालको आन्तरिक बजारमा सिमेन्टको माग झन्डै करोड मेट्रिकटन हाराहारी छ। हाल सञ्चालनमा आएका ५५ सिमेन्ट उद्योगको वार्षिक कुुल जडित क्षमता भने १ करोड ५० लाख मेट्रिकटन हाराहारी छ। अहिले सिमेन्ट उद्योगको वार्षिक कारोबार १ खर्ब ६० अर्ब रुपैयाँ बराबरको छ। यसले कुल गार्हस्थ्य उत्पादनमा ४ प्रतिशतभन्दा बढी योगदान पुगेको छ। सबै सिमेन्ट उद्योगहरू उत्पादन क्षमताअनुसार सञ्चालनमा आएका छैनन्। बजारलाई चाहिनेभन्दा दुई गुणा बढी उत्पादन गर्ने क्षमता छ। केही विदेशी कम्पनीले विदेशबाटै सिमेन्ट ल्याउने भनी सम्झौता गरेबाहेक अब आयात गर्नुपर्ने अवस्था अन्त्य भएको जनाइएको छ। यो सुखद पक्ष हो। स्वदेशमा उत्पादित सिमेन्ट निर्याततर्फ पनि पहल भइरहेको नेपाल सिमेन्ट उत्पादक संघले जनाएको छ। त्यसका लागि सरकारले केही सहुलियत दिए निकासीमा पनि सहज हुने व्यवसायीको अपेक्षा छ। बजारमा खपत गरी १ खर्ब ५० अर्ब रुपैयाँबराबरको निर्यात गर्न सक्ने क्षमता देखिएको छ। निर्यात गर्न अरू मुलुकसँग मूल्यमा प्रतिस्पर्धा गर्नुपर्ने अवस्था छ। त्यसैले अहिले मागभन्दा बढी उत्पादन गरिएको छैन। चुनढुंगा सिमेन्टको प्रमुख कच्चापदार्थ हो। यसैबाट क्लिंकर बनाइन्छ। क्लिंकरबाट सिमेन्ट उत्पादन गरिन्छ। क्लिंकर अर्थात् चुनढुंगा अझै आयात हुँदै छ। क्लिंकर बनाउने उद्योग पनि स्वदेशी लगानीमा नै हुनुपर्ने खाँचो छ। लगानी गर्न अहिले ठूला उद्योगहरू प्रत्यक्ष वैदेशिक लगानीमा आउँदै छन्। स्वदेशी लगानीमै क्लिंकर बनाउन सकिए यहाँका उद्योगले कच्चापदार्थ आयात गर्नु पर्दैन। त्यसका लागि गैरआवासीय नेपालीहरूलाई लगानीमा प्रोत्साहन गर्न नीतिगत व्यवस्था गर्न सकिन्छ। अहिले क्लिंकर मात्रै उत्पादन गर्ने कम्पनी डेढ दर्जन पुगेका छन्। सञ्चालनमा रहेका ६५ सिमेन्ट उद्योगमध्ये अधिकांशले आपैं उत्पादन गरेको क्लिंकर प्रयोग गर्छन्। छड तथा डन्डीमा पनि मुलुक आत्मनिर्भर छ। सरकारले सिमेन्ट उद्योगलाई खानी पहुँचमार्ग बनाएर प्रोत्साहन गर्दै आएको छ। विद्युत् प्रसारण लाइनमा पनि उद्योगले सहयोग पाउँदै आएका छन्। संविधानले संघीय लोकतान्त्रिक गणतन्त्रात्मक शासन व्यवस्थालाई संस्थागत गरेको छ। आर्थिक समृद्धिका लागि मार्ग प्रशस्त गरेको छ। जसका संकेतहरू देखिन थालिसकेको छ। मुलुक केही वस्तुहरूमा आत्मनिर्भरता उन्मुख छ। अन्तरप्रदेश तथा प्रदेश र संघबीचको औद्योगिक अन्तरसम्बन्धलाई सुदृढ गर्नुपर्ने खाँचो छ। सन्तुलित विकासमा उद्योग क्षेत्रको योगदान बढाउनु पर्छ। अर्थतन्त्रको विकासको लागि उद्योगधन्दा र स्रोत साधनको प्रबद्र्धन गर्न पर्छ। नेपाली श्रम, सीप र कच्चा पदार्थमा आधारित स्वदेशी लगानीलाई प्राथमिकता दिनु पर्छ। औद्योगिक क्षेत्रको विकासको लागि नीतिगत, कानुनी र संस्थागत सुधार गर्नु पर्छ। यसको लागि निजी क्षेत्रको नेतृत्वदायी भूमिका हुनु पर्छ।"
"राष्ट्रियसभामा सत्तारुढको भागबन्डा, एमाले एक्लै","काठमाडौं : १९ राष्ट्रियसभा सदस्य चयन गर्न माघ १२ गते हुने निर्वाचनमा सत्तारूढ दलहरूले उम्मेदवार भागबन्डा गरेका छन्। कांग्रेसले ६ सिट, माओवादी केन्द्रले ५, नेकपा (एकीकृत समाजवादी)ले ५, जनता समाजवादी पार्टीले २, राष्ट्रिय जनमोर्चाले १ सिटमा उम्मेदवारी दिने भएका छन्। गठबन्धनमा आबद्ध दलका शीर्ष नेताहरूको सोमबार बालुवाटारमा बसेको बैठकले निर्वाचनमा तालमेल गर्ने निर्णय गरेको हो। पहिले जुन पार्टीबाट सदस्य रिक्त भएको हो त्यो सिट सोही पार्टीलाई दिने, बाँकी रहने ८ सिटमा भने भागबन्डा गरिएको जनाइएको छ। एमाले भने एक्लै राष्ट्रियसभा सदस्य निर्वाचनमा उत्रिएको छ। राष्ट्रियसभाका २० सदस्यको पदावधि आगामी फागुनमा सकिँदै छ। जसमध्ये एमालेका ८, माओवादी र नेकपा एकीकृत समाजवादीका ४४, कांग्रेसका ३ जना छन्। एक जना मन्त्रिपरिषद्को सिफारिसमा राष्ट्रपतिबाट नियुक्त भएका थिए। अहिले रिक्त भएकामा जसपा र जनमोर्चाका थिएनन्। गठबन्धन बैठकले एमालेले यसअघि जितेका ८ सिट भागबन्डा गर्दा कांग्रेसलाई ३, जनता समाजवादी पार्टीलाई २, माओवादी, एकीकृत समाजवादी र राष्ट्रिय जनमोर्चालाई ११ सिट दिएको हो। भागबन्डाअनुसार उम्मेदवार निर्वाचित भए राष्ट्रियसभामा जनमोर्चाको पनि सांसद हुनेछ। राष्ट्रियसभामा मनोनीत तीनमध्ये रामनारायण बिडारीको पदावधि सकिँदै छ। राष्ट्रियसभा निर्वाचनका लागि मंगलबार उम्मेदवारको मनोनयन दर्ता गर्ने कार्यक्रम छ। तत्काल गठबन्धनको सम्भावना देखिएन। कतै निर्वाचनको बीचमा गठबन्धनको सम्भावना देखिए अध्यक्ष ओलीलाई कसलाई राख्ने, कसलाई निकाल्ने जिम्मा दिएका छौं। युवराज ज्ञवाली, एमाले उपाध्यक्ष जसको पदावधि सकिँदै छ प्रदेश १ मा परशुराम मेघी गुरुङ र नैनकला दाहाल, प्रदेश २ मा शुभनराज प्याकुरेल र राष्ट्रियसभा उपाध्यक्ष शशीकला दाहाल, बागमतीमा राधेश्याम अधिकारी र उदया शर्मा पौडेल, गण्डकीमा दीनानाथ शर्मा र शान्तिकुमारी बीसी, लुम्बिनीमा दृग नारायण पाण्डे र कोमल वली, कर्णालीमा ठगेन्द्र प्रकाश पुरी र कविता बोगटी तथा सुदूरपश्चिममा शेरबहादुर कुँवर र तारादेवी भट्टको पदावधि सकिँदै छ। समावेशी दलित समूहतर्फ गण्डकीमा खिमकुमार विक, सुदूरपश्चिममा चक्रप्रताप स्नेही र लुम्बिनीमा रामलखन चमार तथा अपांगता वा अल्पसंख्यकतर्फ कर्णालीमा जीवन बुढा र प्रदेश १ मा अगमप्रसाद वान्तवा राईको पदावधि सकिँदै छ। कांग्रेसले तय गर्यो उम्मेदवार कांग्रेसले राष्ट्रियसभा निर्वाचनका लागि ६ जना उम्मेदवार तय गरेको छ। केन्द्रीय कार्यसमितिको सोमबार बसेको बैठकले ६ जनाको नाम टुंगो लगाउँदै अनुमोदन गरेको हो। पार्टी कार्यालयका मुख्य सचिव कृष्णप्रसाद पौडेलका अनुसार प्रदेश १ मा गोपाल बस्नेत, बागमतीमा कृष्णप्रसाद पौडेल, गण्डकीमा कमला पन्त, लुम्बिनीमा युवराज शर्मा, कर्णालीमा दुर्गा गुरुङ र सुदूरपश्चिममा नारायणदत्त मिश्रलाई उम्मेदवार तोकेको छ। प्रदेश १ का उम्मेदवार बस्नेत झापाका पुराना नेता हुन्। उनी अघिल्लो पटक मन्त्रिपरिषद्ले निर्णय गरेर राष्ट्रिय सभामा पठाएकामा राष्ट्रपति विद्यादेवी भण्डारीले भने अस्वीकृत गरेकी हुन्। त्यस्तै अर्का बागमती प्रदेशका उम्मेदवार पौडेल पार्टी कार्यालयका मुख्य सचिव हुन्। यसअघि पनि मन्त्रिपरिषद्ले निर्णय गरेर राष्ट्रियसभामा पठाएकामा राष्ट्रपतिले अस्वीकृत गरेकी थिइन्। जो छन् एकीकृत समाजवादीका उम्मेदवारनेकपा एकीकृत समाजवादीका प्रचार विभाग प्रमुख जगन्नाथ खतिवडाले प्रदेश १ मा जयन्ती राई, बागमतीमा गोमा तिमल्सिना, लुम्बिनीमा राजेन्द्र लक्ष्मी गैरे, कर्णालीमा उदय बोहरा, सुदूरपश्चिममा मदनकुमारी (गरिमा) शाहलाई उम्मेदवारका रूपमा अघि सारिएको बताए। एमाले एक्लैराष्ट्रियसभा निर्वाचनमा एमाले एक्लै लड्ने भएको छ। सत्तारुढ पाँच दलको गठबन्धनविरुद्ध एमाले १९ वटै सिटमा प्रतिस्पर्धामा उत्रिएको छ। अध्यक्ष केपी शर्मा ओलीको निवास बालकोटमा बसेको पदाधिकारीको बैठकले सातै प्रदेशबाट खाली सिटका लागि सर्वसम्मत ढंगले उम्मेदवार चयन गरेको छ। एमाले उपाध्यक्ष युवराज ज्ञवालीले पार्टीले संस्थागत निर्णय गरेर उम्मेदवार टुंग्याइएको जानकारी दिए। संस्थागत निर्णय गरेर उम्मेदवारी टुंग्याएको छौं, उपाध्यक्ष ज्ञवालीले भने, तत्काल गठबन्धनको सम्भावना देखिएन। अनि हामीले सबै सिटमा उम्मेदवार टुंग्यायौं। कतै निर्वाचनको बीचमा गठबन्धनको सम्भावना देखिए अध्यक्ष ओलीलाई कसलाई राख्ने, कसलाई निकाल्ने जिम्मा दिएका छौं। एमालेले प्रदेश १ बाट खुलातर्फ मोरङका गुरु बराल, महिलामा झापाकी सुमित्रा भण्डारी अल्पसंख्यकबाट सोलुखुम्बुका सोनाम ग्याल्जेन शेर्पालाई उम्मेदवार बनाएको छ । प्रदेश २ मा खुलातर्फ धनुषाका असर्फी भिनवार यादव (धनुषा) र महिलामा रौतहटकी बिना साह उम्मेदवार बन्नेछन्। बागमतीमा खुलातर्प ललितपुरका गोपाल शाक्य र महिलामा सिन्धुलीकी निरकुमारी कुँवर (निरु) दर्लामी, गण्डकीमा खुलातर्फ कास्कीका पुण्यप्रसाद पौडेल, महिलातर्फ नवलका लीला पोखरेल थनेट र दलिततर्फ अर्जुनकुमार सुनार उम्मेदवार बन्ने भएका छन्। लुम्बिनीमा खुलातर्फ दाङका रामदयाल गुप्ता, महिलातर्फ बाँकेकी भारती खनाल र दलिततर्फ गुल्मीका कृष्णबहादुर सुनारलाई टिकट दिइएको छ। कर्णालीमा खुलातर्फ सर्खेतका चूडामणि शर्मा, महिलातर्फ जुम्लाकी गंगा थापा महत र अल्पसंख्यकतर्फ दैलेखका पदमबहादुर माझीलाई उम्मेदार बनाउने निर्णय एमालेले गरेको छ। सुदूरपश्चिममा खुलातर्फ डोटीका डिल्लीराज भट्ट, महिलातर्फ कैलालीकी सन्तोषकुमारी उम्मेदवार बन्नेछन्। एमालेबाट निर्वाचित ८ राष्ट्रियसभा सदस्यको पदावधि सकिँदै छ। एमालेबाट बाहिरिनेमा प्रदेश १ मा परशुराम मेघी गुरुङ, नैनकला ओझा र अगमप्रसाद वान्तवा, प्रदेश २ मा सुमनराज प्याकुरेल, लुम्बिनीमा कोमल वली र रामलखन चमार, कर्णालीमा कविता बोगटी र सुदूरपश्चिममा चक्रप्रसाद स्नेही छन्। यो निर्वाचनका लागि प्रदेशसभा सदस्य ५ सय ३२ तथा गाउँपाकिला अध्यक्ष तथा उपाध्यक्ष एवं नगरपालिका प्रमुख तथा उपप्रमुख १ हजार ४ सय ९२ गरी जम्मा २ हजार २५ जना मतदाता छन्। जसमा प्रदेशसभा सदस्यको पदभार ४८ र स्थानीय तहका प्रमुख उपप्रमुखको पदभार १८ हुन्छ। यो निर्वाचनका लागि प्रदेश १ मा २ वटा मतदान केन्द्र र अन्य ६ वटा प्रदेशमा ११ वटा मतदानस्थलभित्र २२ वटा मतदानकेन्द्र रहने गरी ८ मतदानस्थलमा १४ वटा मतदानकेन्द्र तोकिएको निर्वाचन आयोगले जनाएको छ। आयोगका सहसचिव एवं प्रवक्ता शालिग्राम शर्मा पौडेलका अनुसार प्रदेश १ मा स्थानीय तहका प्रमुख र उपप्रमुखका लागि प्रदेश निर्वाचन कार्यालय र प्रदेशसभा सदस्यका लागि बाली संरक्षण प्रयोगशाला विराटनगरमा मतदान स्थल तोकिएको छ। त्यस्तै प्रदेश २ को लागि महेन्द्र नारायण निधि भवन, बागमती प्रदेशका लागि औद्योगिक क्षेत्र व्यवस्थापन लिमिटेडको सभागृह, गण्डकी प्रदेशका लागि प्रदेश निर्वाचन कार्यालय पोखरा, लुम्बिनी प्रदेशका लागि कर्मचारी मिलन केन्द्र दाङ, कर्णाली प्रदेशका लागि प्रदेश निर्वाचन कार्यालय सुर्खेत र सुदूरपश्चिम प्रदेशको लागि प्रदेशसभा भवन धनगढीमा मतदास्थल रहने गरी तोकिएको छ। राष्ट्रिय सभामा ३ जना राष्ट्रपतिबाट मनोनीत गरी ५९ सदस्य हुने व्यवस्था छ। प्रत्येक प्रदेशबाट कम्तीमा तीन महिला, एक दलित, एक अपांगसहित ८ जना राष्ट्रियसभामा निर्वाचित हुने व्यवस्था छ। ती सदस्यको कार्यकाल छ वर्षको हुने गर्छ। तर, पहिलो एक कार्यकालका लागि गोलाप्रथाबाट सदस्यहरूको पदावधि निर्धारण गरिएको थियो। राष्ट्रियसभामा जुन पद खाली हुन्छ, त्यही पदका लागि सम्बन्धित निर्वाचन क्षेत्रमा मात्रै निर्वाचन हुने व्यवस्था छ। त्यसअनुसार यसपटक सातै प्रदेशमा एक महिलासहित २२ जना, गण्डकी, लुम्बिनी र सुदूरपश्चिम प्रदेशबाट दलित ११ जना तथा प्रदेश १ र कर्णाली प्रदेशबाट अपांगता वा अल्पसंख्यक भएका ११ जनाका लागि निर्वाचन हुँदैछ।"
"बनेन सुरुङमार्ग, डुब्यो ३४ करोड","हेटौंडा : भीमफेदीकुलेखानी सुरुङमार्ग बन्ने सुनेपछि भीमफेदीका सानु थापाले ऋण खोजेर २ लाख रुपैयाँको सेयर खरिद गरे। तर, उक्त सेयर रकम के भयो ? कम्पनी कहाँ पुग्यो ? यसबारे उनलाई अहिले अत्तोपत्तो छैन। यस्तै, भीमफेदीस्थित सुपिङका रामप्रसाद पुडासैनीले मासिक २ हजार रुपैयाँ तिर्ने गरी १ लाख ऋण लिएर सेयर किने। उनले चार वर्ष लगाएर ऋण चुक्ता गरे। कुलेखानी खानीखेतका विष्णुकुमार पुडासैनीले मकै बेचेर १० हजार लगानी गरे। तर, यसरी जुटेको जनताको करिब ३१ करोड रकम डुबेको छ। निजी निर्माण कम्पनी र सरकार दुवैले आयोजनाबाट हात झिकेका छन्। जुन आयोजनामा मकवानपुरसहित ललितपुर, चितवन, धादिङलगायत जिल्लाका ३ हजार स्थानीयवासीले खसीबाख्रा, भैंसी बेचेर १० हजारदेखि १ लाखसम्म लगानी गरेका थिए। मकवानपुरबाट मात्र करिब १० करोड रुपैयाँ लगानी भएको सेयर सदस्य तथा मकवानपुर उद्योग वाणिज्य संघका निवर्तमान अध्यक्ष कृष्ण कटवालले बताए। कम्पनी घाटामा गए पनि आयोजना नबने पनि विपन्न नागरिकको पैसा फिर्ता गरिनुपर्ने उनको भनाइ छ। नेपाल पूर्वाधार विकास कम्पनी (एनपीबीसीएल)ले २०६९ जेठ १ गते सरकारसँग प्रारम्भिक परियोजना सम्झौता गरेको थियो। त्यसपछि उक्त कम्पनीले जनतासँग रकम संकलन गरेको थियो। ३० वर्षभित्र सरकारलाई हस्तान्तरण गर्ने गरी संघीय सरकारले सुरुङमार्ग निर्माण अवधि सन् २०२१ सम्म थप गरेको थियो। तर, उक्त कम्पनी सरकारी निकायको सम्पर्कमा छैन। संकलित रकम भने उसले विभिन्न बहानामा खर्चिएको जनाइएको छ। कानुनतः निजी कम्पनीको सेयर लगानीकर्ताले नाफाघाटा व्यहोर्नुपर्छ। त्यसैले सबै लगानीकर्तालाई संस्थापक सेयर प्रमाणपत्र दिएर पैसा फिर्ता गर्नबाट कम्पनी पन्छिएको छ। त्यसपछि बागमती प्रदेश सरकारले २०७८७९ मा निर्माण थाल्ने लक्ष्यसहित प्रारम्भिक कार्य अघि बढाएको थियो। तर, नेकपा एकीकृत समाजवादीका नेता राजेन्द्र पाण्डे मुख्यमन्त्री भएलगत्तै स्रोत सुनिश्चित नभएका ठूला योजना अघि नबढाउने निर्णय गरेको छ। यससँगै सरकारको ३ करोडभन्दा बढी लगानी पनि खेर गएको छ। प्रदेशको भौतिक पूर्वाधार मन्त्रालयले पोष्टबहादुर बोगटी भीमफेदीकुलेखानी सुरुङमार्ग परियोजना कार्यालय खोलेर काम अघि बढाएको थियो। डीपीआर निर्माण र प्रशासनिक गरी २ करोड ५० लाख रुपैयाँ खर्च भएको मन्त्रालयका प्रवक्ता नवीनकुमार सिंहले बताए। इटेको नेपाल प्रालिलगायत सातवटा परामर्शदाताले फरकफरक विषयमा प्राविधिक विषयको अध्ययन गरेका थिए। सबै तयारी पूरा गरेर हामी टेन्डर गर्ने अन्तिम चरणमा थियौं, प्रवक्ता सिंहले भने। प्रदेशले सुरुङमार्ग निर्माण नगर्ने भने पनि परियोजना कार्यालय भने खारेज गरिएको छैन। सुरुङमार्ग निर्माण सुरु नभएपछि लगानीकर्ताले विरोध गरेका थिए। तर, एनपीबीसीएलले लगानी भित्रिएको भन्दै पटकपटक झुक्याएको जनाइएको छ। सबै सेयर सदस्यलाई संस्थापक सेयर सदस्य बनाएर लगानी फिर्ता गर्नुनपर्ने बनाइएको हेटौंडाका सामाजिक अगुवा भीमसेन महतले बताए। यो कम्पनीको बदमासी हो, यसबारे आवाज उठाउँदै आएका महतले भने, सरकारले कानुनी र सामाजिक दबाब दिएर गरिब जनताकोे पैसा फिर्ता गराउनुपर्छ। कम्पनीले सुरुमा रसिद काटेर पैसा उठाए पनि सुरुङ नबन्ने भएपछि सबैलाई संस्थापक सेयर सदस्यको प्रमाणपत्र दिएको उनको भनाइ छ। कम्पनीको हिसाब र खर्च पारदर्शी छैन। करोडौं अनियमितता भएको छ, उनले भने, निजी कम्पनीको सेयर भएकाले यसमा मुद्दा नलागे पनि ठगीमा सरकारले कारबाही अघि बढाउन सक्छ। स्वास्थ्य तथा जनसंख्यामन्त्री विरोध खतिवडाले जनताको पैसा कम्पनीले फिर्ता गर्नुपर्ने बताए। कहिले जापान, कहिले जर्मनबाट लगानी भित्रिँदै छ भनेर यत्रो वर्ष झुलाएको छ, मन्त्री खतिवडाले भने, आजको दिनसम्म आम्दानी खर्चसमेत सार्वजनिक गर्न सकेको छैन भने अरू काम गर्ला भनेर आस गर्न सकिन्न। कम्पनीका संस्थापक सञ्चालक सिद्धिलाल श्रेष्ठले सरकारको स्पष्ट धारणा आएपछि निजी क्षेत्रले सुरुङमार्ग निर्माण गर्नेबारे थप सल्लाह गर्न सकिने बताए। संस्थापक सेयर सदस्यहरूको सेयर रकमबारे कानुनअनुसार हुने, साधारणसभामा थप छलफल हुने श्रेष्ठको भनाइ छ। कम्पनीका सञ्चालक भने यो विषयमा प्रतिक्रिया दिन मान्दैनन्। मकवानपुर उद्योग वाणिज्य संघका निवर्तमान अध्यक्ष कटवालले सरकारले नबनाउने भए निजी क्षेत्रले चासो जनाइरहेको बताए। यसबारे पनि हामी छलफल अघि बढाइरहेका छौं। प्रदेश सरकारको डीपीआरमा ११ मिटर चौडाइको ३ हजार २ सय २० मिटर र ३ हजार २ सय ७० मिटर लम्बाइका दुईवटा सुरुङमार्ग बनाउने उल्लेख छ। यो कार्य सम्पन्न गर्न करिब १८ अर्ब रुपैयाँ खर्च हुने अनुमान छ। एनपीबीसीएलले हेटौंडाकाठमाडौं दूरी ५८ किलोमिटरमा सीमित गर्ने गरी भीमफेदीबाट कुलेखानी सुरुङमार्गको लागत करिब ३५ अर्ब रुपैयाँ अनुमान गरेको थियो।"
दलहरू भीडमा छिर्छन् र मौकामा चौका हान्छन्,"गैरआवासीय नेपाली संघ (एनआरएनए) पछिल्लोपल्ट घरेलु राजनीतिको चक्रव्यूहमा फसेको छ। महाधिवेशन र निर्वाचनको अन्तिम तयारीका क्रममा परराष्ट्र मन्त्रालयले हस्तक्षेप गर्दै रोक्न दुईपल्ट निर्देशन दियो। पूर्वअध्यक्ष शेष घलेलाई कार्यकारी अधिकार दिँदै पुरानो समिति खारेजीको पहल गर्यो। त्यसलाई उच्च अदालतले रोकेको छ र निर्वाचनको बाटो खोलिदिएको छ। तर, पनि निर्वाचन हुन सकेको छैन। एनआरएनए अध्यक्ष कुमार पन्त त्यसको वातावरण बनाउन काठमाडौंका अड्डाहरू धाइरहेका छन्। अब कुरा मिलिसकेको छ, उनी भन्छन्, निर्वाचन यो जनवरीभित्रै हुन्छ। यो वा त्यो बहानामा कसैले रोक्न खोज्छ भने हाम्रो धैर्यको बाँध टुट्नेछ। जसरी पनि निर्वाचन गराउने छौं। प्रस्तुत छ, वर्तमानको यो लफडा, एनआरएनएमा राजनीतिक हस्तक्षेपलगायत विषयमा अन्नपूर्ण पोस्ट्का अखण्ड भण्डारी र तुलसी सुवेदीले पन्तसँग गरेको कुराकानीको सम्पादित अंश गैरआवासीय नेपाली संघ (एनआरएनए) को महाधिवेशन र निर्वाचन रोकिएको रोकियै भयो, मूल जड के हो ? विधानअनुसार १५ अगस्टमा महाधिवेशन प्रतिनिधि आइसक्नुपर्ने थियो। यसै व्यवस्थाबमोजिम निर्वाचन कार्यतालिका पनि प्रकाशित भयो। अकस्मात परराष्ट्र मन्त्रालयबाट निर्वाचन रोक्न निर्देशन आयो। निर्वाचन रोकियो। परराष्ट्र मन्त्रालयले केके छानबिन गर्यो, थाहा छैन। मैले परराष्ट्रलाई निर्वाचन गर्छाैं भनेर चिठी पठाएँ। निर्वाचन कमिटीले कार्यतालिका प्रकाशित गर्यो। फेरि मन्त्रालयले चिठी लेखेर निर्वाचन रोक्न निर्देशन दियो। विधानअनुसार ६ महिना कार्यकाल थप्न पाउँछौं। हामीले थपिसकेका पनि थियौं। तर, परराष्ट्रले कार्यकाल सकिएकाले चुनावसम्बन्धी सम्पूर्ण काम शेष घलेलाई दिन भन्यो। यो विधानभन्दा बाहिरको कुरा थियो। मन्त्रालयले यसरी हस्तक्षेप गर्ने होइन। हामी मान्दैनौं भनेर उच्च अदालत पाटन गयौं। अदालतले अधिवेशनमा हस्तक्षेप नगर्नू, निर्वाचन गर्न दिनू भन्ने आदेश दियो। फेरि चुनाव गराउने तयारीमा छौं। हामीले पेलेर, एकलौटी ढंगले जान खोजेको होइन। ८० लाख नेपालीको साझा संस्था बनाउन लागिपरेका छौं। गैरआवासीय नेपालीहरूका समस्या छन् भने हाम्रै टेबलमा बसेर समाधान खोज्ने हो। परराष्ट्रको प्रवेशसँगै शेष घले कसरी छिर्नु भयो ? अन्तिम मतदाता नामावली प्रकाशन गर्न २३ सेप्टेम्बरमा पूर्वअध्यक्ष (संरक्षक समिति) को भेला बोलाइयो। शेष घलेको संयोजकत्वमा छानबिन कमिटी बन्यो। त्यसैका आधारमा मतदाता नामावली निर्वाचन समितिलाई पठाउँछु भनें मैले। उहाँहरूले यो ठिक भयो भनेर पनि भन्नुभयो। मात्र जीवा लामिछानेले यो अन्तर्राष्ट्रिय समन्वय समितिले नै गरोस्, हामीकहाँ पठाउनु पर्दैन भन्नु भएको थियो। धेरैजसोले ठिक छ भन्नुभयो। डेलिगेट्सम्बन्धी सम्पूर्ण छानबिन गर्ने जिम्मा शेष घलेले पाउनुभयो। म पनि सदस्य भएर बस्न तयार भएँ। छानबिन गर्न मैले आवश्यक डकुमेन्ट पनि पठाएँ। अरू केही चाहिन्छ भने नेतृत्व र सचिवालय तयार छ भनें। चिठी पठाएको तीन घण्टापछि संरक्षण परिषद्लाई दिन घलेले प्रस्ताव गर्नुभयो। अन्तर्राष्ट्रिय समन्वय परिषद्को बैठकमा महाधिवेशन गर्ने अधिकार संरक्षक परिष्दलाई नभएकाले अस्वीकृत गरियो। सँगै परराष्ट्र मन्त्रालयले उहाँलाई दिनु भन्नु रहस्यमय हो। यसको वास्तविक उत्तर अहिलेसम्म मैले पाएको छैन। विवाद त्यसपछि झन् बढेर गयो। परराष्ट्र मन्त्रालयलाई यसमा रुचि लाग्नुको खास कारण के देख्नुहुन्छ ? केही अमुक व्यक्तिलाई जिताउन मन्त्रालयले यसो गर्यो भन्ने आरोप छ। धेरै गैरआवासीय नेपालीहरूको अनुमान हो यो। कोही मान्छेको व्यक्तिगत प्रभावमा परेर परराष्ट्रले यस्तो कदम चालेको हो भन्ने मलाई पनि लाग्छ। जुन काम परराष्ट्र मन्त्रालयले गर्न हुँदैनथ्यो। यो गैरआवासीयको हितमा छैन। सरकार र राज्यको हितमा पनि छैन। गैरआवासीय नेपाली संघलाई गैरआवासीय नेपालीहरूले नै चलाउनुपर्छ। यसलाई स्वतन्त्र ढंगले चल्न दिनुपर्छ। अदालतको आदेशपछि पनि निर्वाचन हुन नसक्नुको कारण के हो ? २७ डिसेम्बरमा निर्वाचन गर्ने भनेका थियौं। केही साथीहरूले जबर्जस्ती जान खोेजेको सन्देश प्रवाह गर्नु भएको थियो। त्यो गलत हो। नेतृत्वले जबर्जस्ती गर्न खोजेको छैन। जबर्जस्ती गर्ने हाम्रो मनसाय पनि होइन। म आफैं परराष्ट्र मन्त्रालय गएँ। समस्या कहाँ छ भन्नुहोस् भनेर छलफल चलाएँ। एनआरएनए डेस्क हेर्ने सहसचिव मात्र होइन, मन्त्रीसँगै भेटेर कुरा गरें। नेतृत्व सबैलाई समेटेर जान तयार छ। सहमतिका लागि दुई हप्ता बढाएर जाँदा केही फरक पर्दैन भन्ने लाग्यो। अब कुनै पनि बहानामा चुनाव रोक्नु हुँदैन। निर्वाचन यो जनवरीभित्रै हुन्छ। यो वा त्यो बहानामा कसैले रोक्न खोज्छ भने हाम्रो धैर्यको बाँध टुट्नेछ। जसरी पनि निर्वाचन गराउने छौं। अदालतको आदेशपछि कार्यदल बनाएर अघि बढ्नुभयो, उपलब्धि के भयो ?चर्चामा आएका उम्मेदवारको सबै पक्षलाई राखेर कार्यदल बनाइयो। कार्यदलले प्रतिनिधिबारे अध्ययन गरेको छ। प्रतिनिधिमा समस्या छ भनेर परराष्ट्र मन्त्रालयले भन्ने गरेको छ। कहाँ हो त समस्या ? तपाईंकै प्रतिनिधि राख्नुहोस्। देखाउनहोस् समस्या भनेर पाँच जनाको कार्यदलमा उहाँहरूकै दुई जना राखिएको छ। जुन पक्षलाई परराष्ट्र मन्त्रालयले चेपेको जस्तो लागेको थियो, उहाँहरू नै कार्यदलमा हुनुहुन्छ। कार्यदललाई छिटो प्रतिवेदन दिन ताकेता गरिरहेको छु। एक हप्तामा सक्नुपर्ने काम अझै हुन सकेको छैन। तर, कार्यदलका साथीहरूले सहमतिमा नेतृत्व छान्न भनिरहनु भएको छ। सहमति राम्रो कुरा हो। महाधिवेशनको मिति तोकिनुपर्यो। उम्मेदवार को हो भन्ने तय हुनुपर्यो। त्यसपछि सहमति हुन्छ। औपचारिक रूपमा को उम्मेदवार भनेर नआउँदासम्म सहमति भन्ने कुरा हुँदैन। धेरै काम निर्वाचन कमिटीले सकेको छ। विधानभित्र रहेर कोही छुटेका छन् भने ल्याउन पाइने डेलिगेट्स भएमा राख्न तयार छौं। तस्बिर : अशोक दुलाल कार्यदलको बैठकमा ६५ देशका प्रतिनिधि फेर्नुपर्ने विषय उठेकोे थियो। यसका साथै एकएक वर्ष कार्यकाल गर्ने भन्ने पनि आएको थियो। के त्यो सम्भव छ ?एकएक वर्ष कार्यकाल बाँड्ने भन्ने केही साथीहरूले प्रस्ताव ल्याउनु भएको थियो। त्यो साँचो हो। तर, त्यसलाई प्रक्रियामा लैजानुपर्छ। औपचारिक रूपमा उम्मेदवारी दर्ता त गर्नुपर्छ। उम्मेदवारहरू एकएक वर्ष मिलेर चलाउँछु भनेर आउँछन् भने पनि विधानले के भन्छ, हेर्नुपर्छ। कार्यदललाई विधानसम्मत छछैन, त्यो पनि हेरेर मलाई रिपोर्ट दिनुहोस् भनेको छु। ६५ देशको प्रतिनिधि फेर्ने कुरा सम्भव छैन। हाम्रो विधानमै लेखिएको छ। १५ अगस्टभित्र डेलिगेट्स आइसक्नुपर्छ भनेको छ। राष्ट्रिय समन्वय परिष्दले १५ अगस्टमा पठाउनुपर्नेमा फेरि ६५ देशबाट अर्को डेलिगेट्स पठाउन सम्भव हुँदैन। विधानसम्मत हुँदैन। यो निहुँ खोज्नलाई गरिएको कुरा हो भनेर बुझ्दा हुन्छ। अहिले कार्यदलले थपघट गर्ने भन्ने विषय छ नि, विधानले त्यो दिन्छ ?साथीहरूको नियतवश छुटाइएको छ भन्ने आरोप छ। छुटेको प्रमाण ल्याउनुहोस्। १५ अगस्टभित्र कसैले आवेदन दिए, नियतवश छुटाएको छ भने थपिन्छन्। त्यसलाई विधानसम्मत सम्बोधन गर्नुपर्छ। यो सबै विधानमा राखिएको नयाँ व्यवस्थाले ल्याएको समस्या हो कि नियत खराब हो ?यसअघि हामी नेपाल आउँथ्यौं। नेपाल आउँदा यहीँ आएर पनि डेलिगेट्स फाइनल भएका हुँदैनथे। कोको प्रतिनिधि आउँदैछ भनेर उम्मेदवारलाई पनि थाहा हुँदैनथ्यो। चुनावमा गइन्थ्यो। हारजित हुन्थ्यो। तर, अहिले अनलाइन भोटिङ गर्ने भनेका छौं। प्रतिनिधि अगस्ट १५ मा आइसक्नुपर्ने व्यवस्था गरेका छौं। उम्मेदवारलाई ३ हजार ६ सय प्रतिनिधिमध्ये को आफ्नो भन्ने र टाउको गन्ने मौका मिल्यो। यो मेरो मान्छे। त्यो अर्को पक्षको भन्ने समय मिल्यो। हरेक उम्मेदवार आफू सुरक्षित हुन खोजेको छ। चुनावभन्दा अगाडि रिजल्ट चाहियो। अहिलेको समस्या निर्वाचनअघि नतिजा चाहिएकाले हो। त्यसले समस्याको समाधान निकाल्दैन। मतदान गर्न पाउने मतदाताको अधिकार सुनिश्चित हुनैपर्छ। अनिमात्र रिजल्ट आउँछ। ३६ सय प्रतिनिधिले भोट हाल्न पाउने अधिकार छ। फेरि चुनाव रोक्न खोजे धैर्य टुट्नेछ। कोही मान्छेको व्यक्तिगत प्रभावमा परेर र केही अमुक व्यक्तिलाई जिताउन परराष्ट्रले हस्तक्षेप गरेको हुन सक्छ। ६५ देशका प्रतिनिधि फेर्ने कुरा सम्भव छैन, यो निहुँ खोजाहा कुरा हो। कुल जनसंख्याको एकतिहाइ बाहिर बस्छ, तिनलाई मताधिकारबाट वञ्चित गराउनु हुँदैन। देश गरिब हुँदैमा स्वर सानो हुनुपर्छ भन्ने छैन, अधिकार सबैको बराबरी हो। अहिले विद्युतीय मतदान गर्ने भनिएको छ। यसमा सबैले विश्वास गर्लान् ?प्रविधि प्रयोगमा जोड दिनुपर्छ। केही समस्या छ भने प्रविधिबाटै समाधान निकालिनु पर्छ। सबै अध्यक्षका उम्मेदवार राखेर अनुगमन समिति बनाइन्छ। समितिले आईटीका मान्छेहरूलाई राख्न पाउँछन्। अनियमितता नआओस् भनेर फेस रिडिङको व्यवस्था गरेका छौं। हरेक मान्छेले आफ्नो सेल्फी दिएपछि मात्रै मतदान गर्ने सफ्टवेयर खुल्छ। अनियमितता हुने शंकै छैन। अहिलेको विवादको निकास के हो ? सम्पूर्ण विवादको निकास अधिवेशन र निर्वाचन नै हो। केही साथीहरूको असन्तुष्टि छ। यसलाई थाती राखेर पनि निर्वाचन प्रक्रिया अघि बढ्छ। असन्तुष्टिको विषय के छ ? केही साथीहरूसँग कुरा गर्दा यहीँ प्रतिनिधि हुँदै गर्दा सहमतिमा जानुपर्छ भन्ने छ। आम सहमति हुन सक्दैन। तर, सहमतिमा जान म सकारात्मक छु। सहमतिको नाममा निर्वाचन गर्न बन्देज लगाउने अधिकार हामीसँग छैन। संघमा राजनीतिक दलको प्रवेश भएको देखिन्छ। संघका उच्च पदस्थ व्यक्तिहरूको रुचिका कारण पनि यस्तो भएको हो ?दलहरू जहाँ भीड देख्छन्, त्यहाँ प्रवेश गर्छन्। त्यो स्वाभाविक हो। उम्मेदवारहरू आफ्नो पक्षमा ल्याउन दलका नेताका दैलादैला पुग्छन्। दलले मौका देखेपछि चौका हान्छन्। हामीले व्यापक छलफल चलाएका छौं। यसलाई निमिट्याउन बनाउनुपर्छ। गैरआवासीय नेपाली संघका लागि राजनीतिक दल र कार्यकर्ता ठूलो चुनौतीको विषय हो। चुनावमा प्यानल बनाउने, उम्मेदवारलाई पार्टीको समर्थन रहने जस्ता चलन छन्। यो क्रम रोक्न त गाह्रो पार्ला नि !त्यो चलन छ। उम्मेदवार नै नेताहरूको फेरो समाउँछन्। पुरानो कार्यकर्ता हो। तपाईंको मान्छे हो भन्ने, केही सय भोटका लागि राजनीतिक दलमा जाने गरेकाले समस्या भएको छ। हाम्रो निर्वाचन कार्यक्रममा गइदिने, प्यानल बनाएर प्रचार गरिदिने गर्छन्। पार्टीहरूले अहिले पनि पाँच सदस्यीय मूल समिति बनाएर प्रचार प्रचार गर्ने गरेका छन्। पार्टीहरूले गैरआवासीय नेपाली संघभित्र उपस्थिति खोजे। जुन कुरा गलत हो। संघमा त्यस्तो गर्नु हुँदैन। अघिल्लो चोटी त्यही भयो भनेर हामीले यसपालि अनलाइन मतदान गर्न लागेका हौं। अनलाइन गराइसकेपछि पनि राजनीतिक दलकहाँ पुग्ने काम रोकिएन। त्यो नीति सफल हुन नसकेको साँचो हो। राजनीतिक हस्तक्षेप रोक्न आचारसंहिता तथा विधानले बाँध्न सक्नु हुन्न ?कुनै पनि राजनीतिक दलका कार्यकर्ताहरू यसको नेतृत्वमा बस्न नपाउने विधानमा उल्लेख छ। विधानले मात्र मान्छेलाई बाँधेन। जब नियत नै ठिक छैन भने विधानमा कडाइ गर्न खोजे पनि कार्यान्वयन हुँदैन। चुनावमा उठ्नै नपाउने प्रावधान भए पनि यहाँ आउँदा राजीनामा दिएर आइदिन्छन्, के गर्ने ? समस्या विधानमा भन्दा पनि नियतमा हो। यस्तो परिस्थिति बन्दै छ कि राजनीतिक पार्टीको कोही झोला बोकेर आयो भने बहिष्कार गर्ने वातावरण बन्न सक्छ। अहिले त्यस्तो वातावरण देखिएको छ। पञ्जीकृत सदस्यले निर्वाचनमा भाग लिन पाउने अवस्था कहिलेदेखि रहन्छ ? मैले निर्वाचनका क्रममा उठाएको विषय हो यो। भेन्डरसँग कुरा गर्दा सफ्टवेयर नभएकाले तत्काल सम्भव देखिएन। सबै सदस्यले अनलाइनबाट भोट हाल्न पाउनुपर्छ। अहिले त्यो आवाज झन् जल्दोबल्दो रूपमा उठिरहेको छ। गैरआवासीय नेपाली संघको गरिमा र महत्त्व खस्केको जस्तो देखिन्छ। तपाईंले महसुस गर्नुभएको छ ? अलिअलि त्यस्तो आरोप लगाइए पनि एनआरएनएले व्यापकता पाएको छ। सुरुमा स्थापना हुँदा सीमित मान्छे थिए। त्यतिबेला २० लाख नेपाली विदेशमा बस्थे। अहिले ८० लाख नेपाली बाहिर बस्छन्। नयाँ ढंगले व्यवस्थापन गर्न चुनौती छ। व्यवस्थित गर्न जरुरी रहेको विभिन्न परिघटनाले संकेत देखाएको छ। राष्ट्र निर्माणमा एनआरएनएको भूमिका महत्त्वपूर्ण छ। तपाईंको पालामा के गर्नु भयो ?व्यक्ति जति नै धनी भए पनि देश धनी भएन भने हेपिँदो रहेछ। नेपालभन्ने बित्तिकै कतिले गरिब, असभ्य भन्छन्। हामी बाहिर गएर व्यक्तिगत रूपमा व्यावसायिक सफलता प्राप्त गरेका छौं। तर, देश कमजोर भएकाले हेप्न खोज्ने प्रवृत्ति छ। व्यक्ति गरिब भएर केही फरक पर्दैन, त्यसले सम्मान पाउँछ। नेपाल समृद्ध, धनी हुुनुपर्र्छ। व्यक्तिगत तथा संस्थागत रूपमा पनि गैरआवासीय नेपालीहरूले थुपै्रै रोजगारीका अवसर सिर्जना गरिरहेका छन्। संघकै पहलमा १० अर्बको लगानी ल्याएका छौं। परोपकारी कामलाई व्यवस्थित गर्न खोजिरहेका छौं। मेरै कार्यकालमा एनआरएनए फाउन्डेसन बनेको छ। पोलिसी इन्स्टिच्युट बनाएका छौं। कोभिडको समयमा सहयोग गरेका छौं। स्वाभाविक रूपमा केही चुनौती पनि छन्। व्यवस्थित गर्न हामी लागिपरेका छौं। १० अर्बको लगानी जुटाउन एनआरएनए सफल थियो। तर, विवादले यसमा पनि समस्या देखिन्छ नि ! वास्तवमा १० अर्बको फन्ड भनिए पनि ५० औं अर्ब आउन सक्छ। साथीहरूको रुचि बढ्दै छ। चुनावमा जहिले पनि विवाद आउँछ। चुनावपछि नयाँ नेतृत्व आउँछ। प्रक्रिया टुंगिसकेपछि विवादको अन्त्य हुन्छ। लगानी ल्याउने कुरामा विवादले केही पनि फरक पार्दैन। कम्पनीले पैसा पठाउन नपाउने व्यवस्था रहेछ। हामी फुकाउन राष्ट्र बैंकमा जाने तयारीमा छौं। २००३ मा स्थापना भए पनि हाल आएर मात्र लगानी भित्र्याउने तयारी गर्दैछ। यसअघि संघको प्राथमिकतामा नपरेको थियो ?यो परोपकारी संस्था हो। यसले परोपकारका काम गर्छ। सोझै लगानी गर्ने होइन, लगानी ल्याउने वातावरण बनाउने काम गर्छ। व्यक्तिगत रूपमा लगानी ल्याउन संघले ठूलो सफलता प्राप्त गरेको छ। ठूल्ठूला होटल, बैंक, पर्यटन, कृषिलगायत धेरै क्षेत्रमा लगानी भएका छन्। खर्बाै लगानी नेपालमा आएको छ। २०११ म् एनआरएनए इन्भेस्टमेन्ट कम्पनी ल्याएका थियौं। त्यसले ठूलो सफलता प्राप्त गरेको छ। त्यसले मुनाफा पनि दिन थालिसकेको छ। काम त भइरहेको छ। दोहोरो नागरिकताको विषय कसरी सल्टाइरहनु भएको छ ?दोहोरोभन्दा पनि हामीले नेपाली नागरिकताको निरन्तरता भनेका थियौं। कतिपय देशमा तीन वर्षभित्र त्यहाँको नागरिकता लिन मिल्छ। हामी त नेपालकै नागरिक हौं। यसमा राज्य उदार बन्नुपर्छ। नेपाल सम्झेर सुतिरहेका हुन्छौं। नेपाल सम्झेर उठ्छौं। किन नागरिकता खोस्नु पर्यो भनेका थियौं। संविधान निर्माणका क्रममा राजनीतिकबाहेक आर्थिक, सामाजिक, सांस्कृतिक अधिकारसहितको नयाँ नागरिकता दिने विषय आयो। हामीले त्यसलाई स्वीकारेका छौं। तर पूर्ण अधिकारसहितको नागरिकता दिन हामीले राज्यलाई भनिरहेका छौं। सुरुमा दलहरू नागरिकता सुन्न नचाहे पनि अहिले दिँदा फरक पर्दैन भन्नेमा पुग्नु भएको छ। नागरिकता ऐन नबनेकाले कार्यान्वयनमा आएको छैन। अहिले पनि लबिङ गरिरहेका छौं। मताधिकारको विषय पनि त नागरिकतामा नै जोडिन्छ ?विदेशमा नागरिकता लिएका व्यक्तिले यहाँ मतदान गर्न पाउँदैनन्। नेपाली राहदानी रहेका धेरै नेपाली विदेशमा छन्। उनीहरूलाई मतदानको व्यवस्था गरिनुपर्छ भन्ने माग हो। कुल जनसंख्याको एक तिहाइ बाहिर बस्छ। विदेश बस्ने नेपालीलाई वञ्चित गराउनु हुँदैन। सर्वोच्चमै रिट परेको थियो। उसले पनि वञ्चित नगर्न आदेश दिएको थियो। तर, सरकारले प्राथमिकता दिन सकेको छैन। बाहिर बस्ने नेपाली भन्नेबित्तिकै वैदेशिक रोजगारी प्रमुख रूपमा आउँछ। यस क्षेत्रका समस्या संघले कसरी सम्बोधन गर्न सक्छ ?खाडी क्षेत्रमा हजारौं नेपाली समस्यामा छन्। अकालमा ज्यान गुमाउन बाध्य छन्। लास ल्याउनै समस्या छ। अदक्ष, अशिक्षित कामदार बढी जाने र दलालले ठग्ने गरेका छन्। कार्यदल बनाएर वैदेशिक रोजगारीका समस्या समाधान गर्न लागिपरेका थियौं। चन्दा उठाएर पनि उद्धार गरेका थियौं। हाम्रो मात्र स्रोतले नपुग्ने भएकाले हामीले राष्ट्रसंघ र अन्तर्राष्ट्रिय श्रम संगठनसँग सहकार्य गरेका छौं। श्रमिकले दुःख पाइरहेका छन्। सहकार्य गरेर समस्या समाधान गर्न क्रियाशील छौं। गोर्खालीका समस्या अझै समाधान हुन सकेको छैन, संघले के पहल गरिरहेको छ ?राज्यले पठाएर त्यो देशका लागि लड्ने गरे पनि अधिकारबाट वञ्चित हुनु परेको छ। यूके, हङकङ र सिंगापुरलगायतमा उनीहरूले ज्यानको बाजी लगाउनु परेको छ। तर सेवासुविधा पाइरहेका छैनन्। मानव अधिकारको हनन् भइरहेको छ। हामी र गोर्खालीले मात्रै आवाज उठाएर नहुने भएकाले सरकारले नै आवाज उठाउनुपर्छ। देश गरिब हुँदैमा स्वर सानो हुनुपर्छ भन्ने छैन। अधिकार सबैको बराबरी हो। हामीले ब्रिटिस सरकारलाई झक्झकाउने, अनशन बस्नेलगायतले आंशिक सफलता प्राप्त गरेका छौं। अझै पूरै गोर्खाजलाई सुरक्षित राख्न, त्यहाँका नागरिकसरह सुविधा पाउन राज्य नै बलियो ढंगले उपस्थित हुनुपर्छ।"
३३ वर्षदेखि दाहालकै एकछत्र,"काठमाडौं : अरूले जे अनुमान गरे, माओवादी केन्द्र अध्यक्ष पुष्पकमल दाहालले त्यही गरे। अर्थात्, पार्टीको आठौं महाधिवेशनमा केन्द्रीय सदस्यको लिस्ट पढेर सुनाए। त्यही केन्द्रीय समितिको बैठकले सोमबार आफ्नो सर्वोच्च कमान्डर दाहाललाई घोषणा गरेको छ। यससँगै पार्टीको नेतृत्व अब पाँच वर्ष औपचारिक रूपमा दाहालकै काँधमा आएको छ। झन्डै ३३ वर्षदेखि एकल नेतृत्व हावी भइरहेको भन्दै नेतृत्व र पुस्ता हस्तान्तरणको बहस चल्यो। लोकतान्त्रिक प्रक्रिया अवलम्बन गर्ने भनेर चुनावी कार्यक्रमसमेत घोषणा गरियो। तर, अर्को निर्देशन जारी भयो केन्द्रीय सदस्यमा मात्र चुनाव हुन्छ। पदाधिकारी सबै केन्द्रीय कमिटीले निर्वाचित गर्ने। केन्द्रीय सदस्यको चुनावी कार्यक्रम सार्वजनिक भयो। तर, मनोनयन दर्ता नगर्दै सहमतिको लिस्ट भन्दै दाहालले केन्द्रीय सदस्यको नाम बन्दसत्रमा घोषणा गरे। महाधिवेशन प्रतिनिधिहरूले ताली पड्काएर त्यही सूचीलाई अनुमोदन गरे। त्यसरी घोषित केन्द्रीय कमिटीको बैठकले दाहाललाई अध्यक्षमा निर्वाचित गरेको घोषणा गरेको हो। दाहालले यसलाई लोकतान्त्रिक र जनवादी विधि भनेका छन्। अब पाँच वर्ष पार्टी नेतृत्व हाँक्दा दाहाललाई कसैले वैधानिकताको प्रश्न गर्ने ठाउँ रहेन। उनी २०११ मंसिर २६ गते कास्कीको साविक ढिकुरपोखरी गाविस२ लेवाडेमा जन्मिएका हुन्। २०४५ सालमा नेकपा मशालको महामन्त्री बनेयता एकल नेतृत्वमा छन्। त्यही बेलादेखि माओवादलाई पार्टीको प्रमुख सिद्धान्त मान्ने निर्णय भएको थियो। ०५२ सालमा सशस्त्र द्वन्द्वमा होमिएपछि नेतृत्व झन् केन्द्रीकृत गर्दै पार्टीले प्रचण्डपथको अभ्यास गरेको थियो। दाहालले यसपटक आठौं महाधिवेशनबाट सामूहिक नेतृत्व प्रणाली विकास गर्ने भन्दै पदाधिकारीको व्यवस्था गर्न लगाएका थिए। तर, अध्यक्षबाहेक अरू कोही पनि पदाधिकारीमा छनोट हुन सकेका छैनन्। आगामी बैठकले १४ पदाधिकारी छनोट गर्ने जनाइएको छ। मुक्तिराम र भवानीका जेठो छोरा दाहालले प्रारम्भिक शिक्षा कास्कीको ढिकुर पोखरीमै लिएका थिए। न्वारानको नाम छविलाल भएकाले उनलाई परिवारमा छवि भन्थे। घरको प्यारो नाम बाबु थियो। कक्षा १० मा पढ्दा छविलाल नाम परिवर्तन गरी पुष्पकमल राखे। भूमिगतकालमा उनले नाम परिवर्तन गरी प्रचण्ड राखेका थिए। १० वर्षे सशस्त्र द्वन्द्वदेखि यही उपनामले बढी परिचित छन्। विसं २०३८ देखि २०६३ सम्म कल्याण, विश्वास, निर्माण र प्रचण्ड नाम थियो। कुनै बेला उनी पार्टीभित्र अल्पमतमा पनि परेका थिए। २०६९ सालमा हेटौंडामा भएको सातौं राष्ट्रिय महाधिवेशनअघि उनीविरुद्ध धोबीघाट गठबन्धन बनेको थियो। त्यो महाधिवेशनबाट दाहाललाई नेतृत्वबाट विस्थापित गर्ने आंकलनसमेत गरिएको थियो। तर, त्यसअघि नै गठबन्धनमा पहिरो गयो। महाधिवेशन नहुँदै नेता मोहन वैद्य, सीपी गजुरेल, नेत्रविक्रम चन्दलगायत नेताले पार्टी फुटाए। डा बाबुराम भट्टराईले महाधिवेशनमा उम्मेदवार हुने साहस गरेनन्। महाधिवेशनले दाहाल अध्यक्षमा निर्विरोध भएको घोषणा गर्यो। यसपटक त नेतृत्वमा चुनौती दिने नेता नै पार्टीमा कोही देखिएनन्। चुनौती दिने नेताहरू सबै बाहिरिएपछि दाहाल निर्विकल्प नेताका रूपमा प्रस्तुत भए। उनले चाहेजसरी नै महाधिवेशन अघि बढ्यो। एक दिनअघि मात्र राष्ट्रिय सम्मेलनलाई महाधिवेशनमा रूपान्तरण गरियो। केन्द्रीय सदस्यको नाम घोषणा गरे। दाहाल नै अध्यक्ष बने। अरू पदाधिकारी पनि उनकै चाहनाअनुसार मात्र छनोट हुने संकेत आएको छ। ढिकुर पोखरीबाट २०१९ सालमा चितवन भरतपुरको तत्कालीन शिवनगर गाविसमा बसाई सरे। उनले झन्डै १३ वर्ष भूमिगत जीवन बिताए। उनी २०६२६३ को जनआन्दोलनपछि खुला राजनीतिमा आएका हुन्। घरनजिक धनबहादुर विक कम्युनिस्ट कार्यकर्ता थिए। विकमार्फत नै उनले कम्युनिस्ट बन्ने प्रेरणा पाए। विकले नै रूपलाल विश्वकर्मासँग चिनजान गराए। त्यसपछि उनको सम्पर्क पुष्पलाल श्रेष्ठसँग भयो। चौथो महाधिवेशनपछि भक्तबहादुर श्रेष्ठसँग घनिष्ठ सम्बन्ध कायम भयो। उनको राजनीतिक जीवनको आरम्भ तत्कालीन पुष्पलाल समूहमा २०२८ सालमा प्रवेश गरेपछि मानिन्छ। भक्तबहादुर पार्टीका महामन्त्री हुने बेला दाहाल क्षेत्रीय ब्युरो सदस्य पदमा कार्यरत थिए। ०३९ सालतिर निर्मल लामा र मोहनविक्रम सिंहबीच विवाद आएपछि उनी मोहनविक्रमतिर लागे। पार्टीलाई सशस्त्र द्वन्द्वमा होम्नेदेखि विस्तृत शान्ति सम्झौता हुँदै शान्तिपूर्ण राजनीतिमा डोर्याउने यात्राको नेतृत्व दाहालले नै गरे। २०६४ सालको पहिलो संविधानसभा निर्वाचनमा उनी दुई ठाउँबाट निर्वाचित भए। ०६५ मा गणतन्त्र नेपालको पहिलो प्रधानमन्त्री बने। तर, प्रधानसेनापति रुक्मांगद कटवाल प्रकरणमा तत्कालीन संविधानसभाको ठूलो पार्टी माओवादीको हातबाट प्रधानमन्त्री पद गुम्यो। उनी २०७३ साउन १९ गते दोस्रो पटक प्रधानमन्त्री नियुक्त भए। उनले २०२६ सालमा चितवनको नारायणी विद्यामन्दिर मावि शिवनगरबाट एसएलसी गरे। २०२७ देखि २०२९ सम्म पाटन बहुमुखी क्याम्पसबाट आईएस्सी पूरा गरे। २०३१२०३३ सालमा रामपुर कृषि क्याम्पसबाट कृषिमा बीएस्सी गरेर एमपीएसम्मको अध्ययन गरे। राजनीतिमा आउनुअघि उनले शिक्षण पेसा अँगालेका थिए। उनले २०२९ मा चितवनको नारायणी विद्यामन्दिर मावि शिवनगर, डण्डा मावि नवलपरासीमा पढाए। यस्तै, २०३३०३५ मा भीमोदय मावि आरुघाट गोरखामा शिक्षण गरे। २०३२ सालमा यूएसएडमा पनि काम गरे। २०२६ वैशाखमा सीता पौडेलसँग उनको विवाह भएको हो। उनले २०२८ सालमा नेकपाको पुष्पलाल समूहबाट पार्टी सदस्यता लिएका थिए। रामबहादुर थापा, मित्र दवाडी, खेम भण्डारी र पुष्प भुर्तेलसँग मिलेर २०३१ सालमा माक्र्सवादी अध्ययन समूह गठन गरे। उनी २०३४ सालमा चौथो महाधिवेशनमा प्रवेश गरी २०३५ मा पूर्णकालीन कार्यकर्ता र २०३६ मा चितवन जिल्ला समिति सदस्य बने। २०३८ मा क्षेत्रीय ब्युरो सदस्य एवं अखिल नेपाल युवक संघका महासचिव भई २०४० मा अध्यक्ष निर्वाचित भए। २०४१ मा नेकपा (मशाल)को पाँचौं महाधिवेशनबाट केन्द्रीय सदस्य निर्वाचित भए। २०४२ मा पोलिटब्युरो सदस्य बने। २०४५ मा महामन्त्री बनेपछि उनी पार्टी नेतृत्वमा पुगेका थिए। २०४८ मा पार्टीको नाम फेरेर नेकपा (एकताकेन्द्र)का महामन्त्री भए। २०५१ मा तत्कालीन नेकपा एकता केन्द्रको प्रथम राष्ट्रिय सम्मेलनपछिको तेस्रो विस्तारित बैठकले पार्टीको नाम फेरेर नेकपा (माओवादी) राख्यो। दाहाल नै महामन्त्री रहे। उनले २०५२ सालमा सुरु भएको सशस्त्र जनयुद्धको नेतृत्व गरे। २०५७ सालमा दोस्रो राष्ट्रिय सम्मेलनबाट नेकपा माओवादीका अध्यक्ष भए। २०५८ मा पार्टीले गठन गरेको जनमुक्ति सेनाको सर्वोच्च कमान्डर भए। ०६२६३ सालको दोस्रो जनआन्दोलनपछि २०६३ असार २ गते बालुवाटारमा पत्रकार सम्मेलन गरी उनी सार्वजनिक भए। शान्तिपूर्ण राजनीतिमा प्रवेशसँगै माओवादीले २०६४ को संविधानसभा निर्वाचनमा भाग लियो। सबैभन्दा ठूलो पार्टी बन्यो। २०६५ साउनमा मधेसी जनअधिकार फोरमको सहयोगमा दाहाल प्रधानमन्त्री बने। तर, कांग्रेस र एमालेसँगको सहकार्य तोड्दै अघि बढ्न खोजेपछि उक्त सरकार दुर्घटनामा पर्यो। त्यसबीच दाहाल सरकारको नेतृत्व गर्नेभन्दा अरूलाई प्रधानमन्त्री बनाउने भूमिकामा देखापरे। दोस्रो संविधानसभामा माओवादी निकै खुम्चियो। कांग्रेस, एमाले र माओवादी केन्द्र मिलेर संविधानसभाबाट संविधान घोषणा गरियो। संविधानसभाबाट संविधान बनाएर आफ्ना एजेन्डा लागू गर्न सकिने धारको नेतृत्व दाहालले नै गरे। पार्टीका वरिष्ठ नेता डा बाबुराम भट्टराईले पार्टी छोडे। भट्टराईले नयाँ शक्ति पार्टीको घोषणा गरेका थिए। दाहाललाई नेताले छोड्ने र जोडिने क्रम भने चलिरह्यो। ०६५ मा नारायणकाजी श्रेष्ठ नेतृत्वको नेकपा एकताकेन्द्र र माओवादीबीच एकता भयो। पार्टीको नामको अघि (एकीकृत) शब्द झुन्ड्याइयो। ०६९ मा दाहाललाई छोडेका रामबहादुर थापालगायत नेता ०७३ मा एकतामा आए। पार्टीको नाम नेकपा माओवादी केन्द्र रह्यो। एमाले र माओवादीबीच ३ जेठ २०७५ मा एकता भयो। त्यसपछि उनी नेकपा अध्यक्ष बने। अर्का अध्यक्ष केपी शर्मा ओलीले कहिले समानान्तर त कहिले दोस्रो अध्यक्ष भन्दै दाहालको भूमिकामाथि प्रश्न गरिरहे। दुई ठूला कम्युनिष्ट पार्टीबीचको एकता प्रक्रिया सहज रूपमा अघि बढ्न सकेन। दाहालसहित माधवकुमार नेपाल, झलनाथ खनाललगायत नेता र ओलीबीच शक्तिसंघर्ष चलिरह्यो। कहिले कुन पक्षले त कहिले कुन पक्षले एकअर्कामाथि कारबाहीको शृंखला चलाए। पार्टीमा यस्तै विवादबीच सर्वोच्च अदालतले २०७७ फागुन २३ गते एकता भंग गरिदियो। दाहालले पूर्ववत् माओवादी केन्द्रको नेतृत्व सम्हाले। राष्ट्रिय सम्मेलन भनेर बोलाइएकोमा एक दिनअघि मात्र राष्ट्रिय महाधिवेशनमा रूपान्तरण गराए। दाहालले थुप्रै पुस्तक लेखेका छन्। नेपाली क्रान्तिका समस्या (भाग १, २ र ३), सांस्कृतिक, कला र सौन्दर्य चिन्तन, प्रचण्डका छानिएका रचनाहरू (खण्ड १ र २) तथा प्रचण्डका छानिएका सैन्य रचनाहरूलगायत पुस्तक प्रकाशित छन्। उनका राजनीतिक गुरु मोहनविक्रम सिंहले भन्ने गरेको स्मरण गर्दै माओवादी नेता दीनानाथ शर्मा भन्छन्, क्रान्ति र पार्टी दुवै हाँक्ने जोश छ, प्रचण्डमा छ। तर, धेरै नै महत्वकांक्षी भएकाले सजग पनि हुनुपर्छ।"
३३ वर्षदेखि दाहालकै एकछत्र,"काठमाडौं : अरूले जे अनुमान गरे, माओवादी केन्द्र अध्यक्ष पुष्पकमल दाहालले त्यही गरे। अर्थात्, पार्टीको आठौं महाधिवेशनमा केन्द्रीय सदस्यको लिस्ट पढेर सुनाए। त्यही केन्द्रीय समितिको बैठकले सोमबार आफ्नो सर्वोच्च कमान्डर दाहाललाई घोषणा गरेको छ। यससँगै पार्टीको नेतृत्व अब पाँच वर्ष औपचारिक रूपमा दाहालकै काँधमा आएको छ। झन्डै ३३ वर्षदेखि एकल नेतृत्व हावी भइरहेको भन्दै नेतृत्व र पुस्ता हस्तान्तरणको बहस चल्यो। लोकतान्त्रिक प्रक्रिया अवलम्बन गर्ने भनेर चुनावी कार्यक्रमसमेत घोषणा गरियो। तर, अर्को निर्देशन जारी भयो केन्द्रीय सदस्यमा मात्र चुनाव हुन्छ। पदाधिकारी सबै केन्द्रीय कमिटीले निर्वाचित गर्ने। केन्द्रीय सदस्यको चुनावी कार्यक्रम सार्वजनिक भयो। तर, मनोनयन दर्ता नगर्दै सहमतिको लिस्ट भन्दै दाहालले केन्द्रीय सदस्यको नाम बन्दसत्रमा घोषणा गरे। महाधिवेशन प्रतिनिधिहरूले ताली पड्काएर त्यही सूचीलाई अनुमोदन गरे। त्यसरी घोषित केन्द्रीय कमिटीको बैठकले दाहाललाई अध्यक्षमा निर्वाचित गरेको घोषणा गरेको हो। दाहालले यसलाई लोकतान्त्रिक र जनवादी विधि भनेका छन्। अब पाँच वर्ष पार्टी नेतृत्व हाँक्दा दाहाललाई कसैले वैधानिकताको प्रश्न गर्ने ठाउँ रहेन। उनी २०११ मंसिर २६ गते कास्कीको साविक ढिकुरपोखरी गाविस२ लेवाडेमा जन्मिएका हुन्। २०४५ सालमा नेकपा मशालको महामन्त्री बनेयता एकल नेतृत्वमा छन्। त्यही बेलादेखि माओवादलाई पार्टीको प्रमुख सिद्धान्त मान्ने निर्णय भएको थियो। ०५२ सालमा सशस्त्र द्वन्द्वमा होमिएपछि नेतृत्व झन् केन्द्रीकृत गर्दै पार्टीले प्रचण्डपथको अभ्यास गरेको थियो। दाहालले यसपटक आठौं महाधिवेशनबाट सामूहिक नेतृत्व प्रणाली विकास गर्ने भन्दै पदाधिकारीको व्यवस्था गर्न लगाएका थिए। तर, अध्यक्षबाहेक अरू कोही पनि पदाधिकारीमा छनोट हुन सकेका छैनन्। आगामी बैठकले १४ पदाधिकारी छनोट गर्ने जनाइएको छ। मुक्तिराम र भवानीका जेठो छोरा दाहालले प्रारम्भिक शिक्षा कास्कीको ढिकुर पोखरीमै लिएका थिए। न्वारानको नाम छविलाल भएकाले उनलाई परिवारमा छवि भन्थे। घरको प्यारो नाम बाबु थियो। कक्षा १० मा पढ्दा छविलाल नाम परिवर्तन गरी पुष्पकमल राखे। भूमिगतकालमा उनले नाम परिवर्तन गरी प्रचण्ड राखेका थिए। १० वर्षे सशस्त्र द्वन्द्वदेखि यही उपनामले बढी परिचित छन्। विसं २०३८ देखि २०६३ सम्म कल्याण, विश्वास, निर्माण र प्रचण्ड नाम थियो। कुनै बेला उनी पार्टीभित्र अल्पमतमा पनि परेका थिए। २०६९ सालमा हेटौंडामा भएको सातौं राष्ट्रिय महाधिवेशनअघि उनीविरुद्ध धोबीघाट गठबन्धन बनेको थियो। त्यो महाधिवेशनबाट दाहाललाई नेतृत्वबाट विस्थापित गर्ने आंकलनसमेत गरिएको थियो। तर, त्यसअघि नै गठबन्धनमा पहिरो गयो। महाधिवेशन नहुँदै नेता मोहन वैद्य, सीपी गजुरेल, नेत्रविक्रम चन्दलगायत नेताले पार्टी फुटाए। डा बाबुराम भट्टराईले महाधिवेशनमा उम्मेदवार हुने साहस गरेनन्। महाधिवेशनले दाहाल अध्यक्षमा निर्विरोध भएको घोषणा गर्यो। यसपटक त नेतृत्वमा चुनौती दिने नेता नै पार्टीमा कोही देखिएनन्। चुनौती दिने नेताहरू सबै बाहिरिएपछि दाहाल निर्विकल्प नेताका रूपमा प्रस्तुत भए। उनले चाहेजसरी नै महाधिवेशन अघि बढ्यो। एक दिनअघि मात्र राष्ट्रिय सम्मेलनलाई महाधिवेशनमा रूपान्तरण गरियो। केन्द्रीय सदस्यको नाम घोषणा गरे। दाहाल नै अध्यक्ष बने। अरू पदाधिकारी पनि उनकै चाहनाअनुसार मात्र छनोट हुने संकेत आएको छ। ढिकुर पोखरीबाट २०१९ सालमा चितवन भरतपुरको तत्कालीन शिवनगर गाविसमा बसाई सरे। उनले झन्डै १३ वर्ष भूमिगत जीवन बिताए। उनी २०६२६३ को जनआन्दोलनपछि खुला राजनीतिमा आएका हुन्। घरनजिक धनबहादुर विक कम्युनिस्ट कार्यकर्ता थिए। विकमार्फत नै उनले कम्युनिस्ट बन्ने प्रेरणा पाए। विकले नै रूपलाल विश्वकर्मासँग चिनजान गराए। त्यसपछि उनको सम्पर्क पुष्पलाल श्रेष्ठसँग भयो। चौथो महाधिवेशनपछि भक्तबहादुर श्रेष्ठसँग घनिष्ठ सम्बन्ध कायम भयो। उनको राजनीतिक जीवनको आरम्भ तत्कालीन पुष्पलाल समूहमा २०२८ सालमा प्रवेश गरेपछि मानिन्छ। भक्तबहादुर पार्टीका महामन्त्री हुने बेला दाहाल क्षेत्रीय ब्युरो सदस्य पदमा कार्यरत थिए। ०३९ सालतिर निर्मल लामा र मोहनविक्रम सिंहबीच विवाद आएपछि उनी मोहनविक्रमतिर लागे। पार्टीलाई सशस्त्र द्वन्द्वमा होम्नेदेखि विस्तृत शान्ति सम्झौता हुँदै शान्तिपूर्ण राजनीतिमा डोर्याउने यात्राको नेतृत्व दाहालले नै गरे। २०६४ सालको पहिलो संविधानसभा निर्वाचनमा उनी दुई ठाउँबाट निर्वाचित भए। ०६५ मा गणतन्त्र नेपालको पहिलो प्रधानमन्त्री बने। तर, प्रधानसेनापति रुक्मांगद कटवाल प्रकरणमा तत्कालीन संविधानसभाको ठूलो पार्टी माओवादीको हातबाट प्रधानमन्त्री पद गुम्यो। उनी २०७३ साउन १९ गते दोस्रो पटक प्रधानमन्त्री नियुक्त भए। उनले २०२६ सालमा चितवनको नारायणी विद्यामन्दिर मावि शिवनगरबाट एसएलसी गरे। २०२७ देखि २०२९ सम्म पाटन बहुमुखी क्याम्पसबाट आईएस्सी पूरा गरे। २०३१२०३३ सालमा रामपुर कृषि क्याम्पसबाट कृषिमा बीएस्सी गरेर एमपीएसम्मको अध्ययन गरे। राजनीतिमा आउनुअघि उनले शिक्षण पेसा अँगालेका थिए। उनले २०२९ मा चितवनको नारायणी विद्यामन्दिर मावि शिवनगर, डण्डा मावि नवलपरासीमा पढाए। यस्तै, २०३३०३५ मा भीमोदय मावि आरुघाट गोरखामा शिक्षण गरे। २०३२ सालमा यूएसएडमा पनि काम गरे। २०२६ वैशाखमा सीता पौडेलसँग उनको विवाह भएको हो। उनले २०२८ सालमा नेकपाको पुष्पलाल समूहबाट पार्टी सदस्यता लिएका थिए। रामबहादुर थापा, मित्र दवाडी, खेम भण्डारी र पुष्प भुर्तेलसँग मिलेर २०३१ सालमा माक्र्सवादी अध्ययन समूह गठन गरे। उनी २०३४ सालमा चौथो महाधिवेशनमा प्रवेश गरी २०३५ मा पूर्णकालीन कार्यकर्ता र २०३६ मा चितवन जिल्ला समिति सदस्य बने। २०३८ मा क्षेत्रीय ब्युरो सदस्य एवं अखिल नेपाल युवक संघका महासचिव भई २०४० मा अध्यक्ष निर्वाचित भए। २०४१ मा नेकपा (मशाल)को पाँचौं महाधिवेशनबाट केन्द्रीय सदस्य निर्वाचित भए। २०४२ मा पोलिटब्युरो सदस्य बने। २०४५ मा महामन्त्री बनेपछि उनी पार्टी नेतृत्वमा पुगेका थिए। २०४८ मा पार्टीको नाम फेरेर नेकपा (एकताकेन्द्र)का महामन्त्री भए। २०५१ मा तत्कालीन नेकपा एकता केन्द्रको प्रथम राष्ट्रिय सम्मेलनपछिको तेस्रो विस्तारित बैठकले पार्टीको नाम फेरेर नेकपा (माओवादी) राख्यो। दाहाल नै महामन्त्री रहे। उनले २०५२ सालमा सुरु भएको सशस्त्र जनयुद्धको नेतृत्व गरे। २०५७ सालमा दोस्रो राष्ट्रिय सम्मेलनबाट नेकपा माओवादीका अध्यक्ष भए। २०५८ मा पार्टीले गठन गरेको जनमुक्ति सेनाको सर्वोच्च कमान्डर भए। ०६२६३ सालको दोस्रो जनआन्दोलनपछि २०६३ असार २ गते बालुवाटारमा पत्रकार सम्मेलन गरी उनी सार्वजनिक भए। शान्तिपूर्ण राजनीतिमा प्रवेशसँगै माओवादीले २०६४ को संविधानसभा निर्वाचनमा भाग लियो। सबैभन्दा ठूलो पार्टी बन्यो। २०६५ साउनमा मधेसी जनअधिकार फोरमको सहयोगमा दाहाल प्रधानमन्त्री बने। तर, कांग्रेस र एमालेसँगको सहकार्य तोड्दै अघि बढ्न खोजेपछि उक्त सरकार दुर्घटनामा पर्यो। त्यसबीच दाहाल सरकारको नेतृत्व गर्नेभन्दा अरूलाई प्रधानमन्त्री बनाउने भूमिकामा देखापरे। दोस्रो संविधानसभामा माओवादी निकै खुम्चियो। कांग्रेस, एमाले र माओवादी केन्द्र मिलेर संविधानसभाबाट संविधान घोषणा गरियो। संविधानसभाबाट संविधान बनाएर आफ्ना एजेन्डा लागू गर्न सकिने धारको नेतृत्व दाहालले नै गरे। पार्टीका वरिष्ठ नेता डा बाबुराम भट्टराईले पार्टी छोडे। भट्टराईले नयाँ शक्ति पार्टीको घोषणा गरेका थिए। दाहाललाई नेताले छोड्ने र जोडिने क्रम भने चलिरह्यो। ०६५ मा नारायणकाजी श्रेष्ठ नेतृत्वको नेकपा एकताकेन्द्र र माओवादीबीच एकता भयो। पार्टीको नामको अघि (एकीकृत) शब्द झुन्ड्याइयो। ०६९ मा दाहाललाई छोडेका रामबहादुर थापालगायत नेता ०७३ मा एकतामा आए। पार्टीको नाम नेकपा माओवादी केन्द्र रह्यो। एमाले र माओवादीबीच ३ जेठ २०७५ मा एकता भयो। त्यसपछि उनी नेकपा अध्यक्ष बने। अर्का अध्यक्ष केपी शर्मा ओलीले कहिले समानान्तर त कहिले दोस्रो अध्यक्ष भन्दै दाहालको भूमिकामाथि प्रश्न गरिरहे। दुई ठूला कम्युनिष्ट पार्टीबीचको एकता प्रक्रिया सहज रूपमा अघि बढ्न सकेन। दाहालसहित माधवकुमार नेपाल, झलनाथ खनाललगायत नेता र ओलीबीच शक्तिसंघर्ष चलिरह्यो। कहिले कुन पक्षले त कहिले कुन पक्षले एकअर्कामाथि कारबाहीको शृंखला चलाए। पार्टीमा यस्तै विवादबीच सर्वोच्च अदालतले २०७७ फागुन २३ गते एकता भंग गरिदियो। दाहालले पूर्ववत् माओवादी केन्द्रको नेतृत्व सम्हाले। राष्ट्रिय सम्मेलन भनेर बोलाइएकोमा एक दिनअघि मात्र राष्ट्रिय महाधिवेशनमा रूपान्तरण गराए। दाहालले थुप्रै पुस्तक लेखेका छन्। नेपाली क्रान्तिका समस्या (भाग १, २ र ३), सांस्कृतिक, कला र सौन्दर्य चिन्तन, प्रचण्डका छानिएका रचनाहरू (खण्ड १ र २) तथा प्रचण्डका छानिएका सैन्य रचनाहरूलगायत पुस्तक प्रकाशित छन्। उनका राजनीतिक गुरु मोहनविक्रम सिंहले भन्ने गरेको स्मरण गर्दै माओवादी नेता दीनानाथ शर्मा भन्छन्, क्रान्ति र पार्टी दुवै हाँक्ने जोश छ, प्रचण्डमा छ। तर, धेरै नै महत्वकांक्षी भएकाले सजग पनि हुनुपर्छ।"
दलहरू भीडमा छिर्छन् र मौकामा चौका हान्छन्,"गैरआवासीय नेपाली संघ (एनआरएनए) पछिल्लोपल्ट घरेलु राजनीतिको चक्रव्यूहमा फसेको छ। महाधिवेशन र निर्वाचनको अन्तिम तयारीका क्रममा परराष्ट्र मन्त्रालयले हस्तक्षेप गर्दै रोक्न दुईपल्ट निर्देशन दियो। पूर्वअध्यक्ष शेष घलेलाई कार्यकारी अधिकार दिँदै पुरानो समिति खारेजीको पहल गर्यो। त्यसलाई उच्च अदालतले रोकेको छ र निर्वाचनको बाटो खोलिदिएको छ। तर, पनि निर्वाचन हुन सकेको छैन। एनआरएनए अध्यक्ष कुमार पन्त त्यसको वातावरण बनाउन काठमाडौंका अड्डाहरू धाइरहेका छन्। अब कुरा मिलिसकेको छ, उनी भन्छन्, निर्वाचन यो जनवरीभित्रै हुन्छ। यो वा त्यो बहानामा कसैले रोक्न खोज्छ भने हाम्रो धैर्यको बाँध टुट्नेछ। जसरी पनि निर्वाचन गराउने छौं। प्रस्तुत छ, वर्तमानको यो लफडा, एनआरएनएमा राजनीतिक हस्तक्षेपलगायत विषयमा अन्नपूर्ण पोस्ट्का अखण्ड भण्डारी र तुलसी सुवेदीले पन्तसँग गरेको कुराकानीको सम्पादित अंश गैरआवासीय नेपाली संघ (एनआरएनए) को महाधिवेशन र निर्वाचन रोकिएको रोकियै भयो, मूल जड के हो ? विधानअनुसार १५ अगस्टमा महाधिवेशन प्रतिनिधि आइसक्नुपर्ने थियो। यसै व्यवस्थाबमोजिम निर्वाचन कार्यतालिका पनि प्रकाशित भयो। अकस्मात परराष्ट्र मन्त्रालयबाट निर्वाचन रोक्न निर्देशन आयो। निर्वाचन रोकियो। परराष्ट्र मन्त्रालयले केके छानबिन गर्यो, थाहा छैन। मैले परराष्ट्रलाई निर्वाचन गर्छाैं भनेर चिठी पठाएँ। निर्वाचन कमिटीले कार्यतालिका प्रकाशित गर्यो। फेरि मन्त्रालयले चिठी लेखेर निर्वाचन रोक्न निर्देशन दियो। विधानअनुसार ६ महिना कार्यकाल थप्न पाउँछौं। हामीले थपिसकेका पनि थियौं। तर, परराष्ट्रले कार्यकाल सकिएकाले चुनावसम्बन्धी सम्पूर्ण काम शेष घलेलाई दिन भन्यो। यो विधानभन्दा बाहिरको कुरा थियो। मन्त्रालयले यसरी हस्तक्षेप गर्ने होइन। हामी मान्दैनौं भनेर उच्च अदालत पाटन गयौं। अदालतले अधिवेशनमा हस्तक्षेप नगर्नू, निर्वाचन गर्न दिनू भन्ने आदेश दियो। फेरि चुनाव गराउने तयारीमा छौं। हामीले पेलेर, एकलौटी ढंगले जान खोजेको होइन। ८० लाख नेपालीको साझा संस्था बनाउन लागिपरेका छौं। गैरआवासीय नेपालीहरूका समस्या छन् भने हाम्रै टेबलमा बसेर समाधान खोज्ने हो। परराष्ट्रको प्रवेशसँगै शेष घले कसरी छिर्नु भयो ? अन्तिम मतदाता नामावली प्रकाशन गर्न २३ सेप्टेम्बरमा पूर्वअध्यक्ष (संरक्षक समिति) को भेला बोलाइयो। शेष घलेको संयोजकत्वमा छानबिन कमिटी बन्यो। त्यसैका आधारमा मतदाता नामावली निर्वाचन समितिलाई पठाउँछु भनें मैले। उहाँहरूले यो ठिक भयो भनेर पनि भन्नुभयो। मात्र जीवा लामिछानेले यो अन्तर्राष्ट्रिय समन्वय समितिले नै गरोस्, हामीकहाँ पठाउनु पर्दैन भन्नु भएको थियो। धेरैजसोले ठिक छ भन्नुभयो। डेलिगेट्सम्बन्धी सम्पूर्ण छानबिन गर्ने जिम्मा शेष घलेले पाउनुभयो। म पनि सदस्य भएर बस्न तयार भएँ। छानबिन गर्न मैले आवश्यक डकुमेन्ट पनि पठाएँ। अरू केही चाहिन्छ भने नेतृत्व र सचिवालय तयार छ भनें। चिठी पठाएको तीन घण्टापछि संरक्षण परिषद्लाई दिन घलेले प्रस्ताव गर्नुभयो। अन्तर्राष्ट्रिय समन्वय परिषद्को बैठकमा महाधिवेशन गर्ने अधिकार संरक्षक परिष्दलाई नभएकाले अस्वीकृत गरियो। सँगै परराष्ट्र मन्त्रालयले उहाँलाई दिनु भन्नु रहस्यमय हो। यसको वास्तविक उत्तर अहिलेसम्म मैले पाएको छैन। विवाद त्यसपछि झन् बढेर गयो। परराष्ट्र मन्त्रालयलाई यसमा रुचि लाग्नुको खास कारण के देख्नुहुन्छ ? केही अमुक व्यक्तिलाई जिताउन मन्त्रालयले यसो गर्यो भन्ने आरोप छ। धेरै गैरआवासीय नेपालीहरूको अनुमान हो यो। कोही मान्छेको व्यक्तिगत प्रभावमा परेर परराष्ट्रले यस्तो कदम चालेको हो भन्ने मलाई पनि लाग्छ। जुन काम परराष्ट्र मन्त्रालयले गर्न हुँदैनथ्यो। यो गैरआवासीयको हितमा छैन। सरकार र राज्यको हितमा पनि छैन। गैरआवासीय नेपाली संघलाई गैरआवासीय नेपालीहरूले नै चलाउनुपर्छ। यसलाई स्वतन्त्र ढंगले चल्न दिनुपर्छ। अदालतको आदेशपछि पनि निर्वाचन हुन नसक्नुको कारण के हो ? २७ डिसेम्बरमा निर्वाचन गर्ने भनेका थियौं। केही साथीहरूले जबर्जस्ती जान खोेजेको सन्देश प्रवाह गर्नु भएको थियो। त्यो गलत हो। नेतृत्वले जबर्जस्ती गर्न खोजेको छैन। जबर्जस्ती गर्ने हाम्रो मनसाय पनि होइन। म आफैं परराष्ट्र मन्त्रालय गएँ। समस्या कहाँ छ भन्नुहोस् भनेर छलफल चलाएँ। एनआरएनए डेस्क हेर्ने सहसचिव मात्र होइन, मन्त्रीसँगै भेटेर कुरा गरें। नेतृत्व सबैलाई समेटेर जान तयार छ। सहमतिका लागि दुई हप्ता बढाएर जाँदा केही फरक पर्दैन भन्ने लाग्यो। अब कुनै पनि बहानामा चुनाव रोक्नु हुँदैन। निर्वाचन यो जनवरीभित्रै हुन्छ। यो वा त्यो बहानामा कसैले रोक्न खोज्छ भने हाम्रो धैर्यको बाँध टुट्नेछ। जसरी पनि निर्वाचन गराउने छौं। अदालतको आदेशपछि कार्यदल बनाएर अघि बढ्नुभयो, उपलब्धि के भयो ?चर्चामा आएका उम्मेदवारको सबै पक्षलाई राखेर कार्यदल बनाइयो। कार्यदलले प्रतिनिधिबारे अध्ययन गरेको छ। प्रतिनिधिमा समस्या छ भनेर परराष्ट्र मन्त्रालयले भन्ने गरेको छ। कहाँ हो त समस्या ? तपाईंकै प्रतिनिधि राख्नुहोस्। देखाउनहोस् समस्या भनेर पाँच जनाको कार्यदलमा उहाँहरूकै दुई जना राखिएको छ। जुन पक्षलाई परराष्ट्र मन्त्रालयले चेपेको जस्तो लागेको थियो, उहाँहरू नै कार्यदलमा हुनुहुन्छ। कार्यदललाई छिटो प्रतिवेदन दिन ताकेता गरिरहेको छु। एक हप्तामा सक्नुपर्ने काम अझै हुन सकेको छैन। तर, कार्यदलका साथीहरूले सहमतिमा नेतृत्व छान्न भनिरहनु भएको छ। सहमति राम्रो कुरा हो। महाधिवेशनको मिति तोकिनुपर्यो। उम्मेदवार को हो भन्ने तय हुनुपर्यो। त्यसपछि सहमति हुन्छ। औपचारिक रूपमा को उम्मेदवार भनेर नआउँदासम्म सहमति भन्ने कुरा हुँदैन। धेरै काम निर्वाचन कमिटीले सकेको छ। विधानभित्र रहेर कोही छुटेका छन् भने ल्याउन पाइने डेलिगेट्स भएमा राख्न तयार छौं। तस्बिर : अशोक दुलाल कार्यदलको बैठकमा ६५ देशका प्रतिनिधि फेर्नुपर्ने विषय उठेकोे थियो। यसका साथै एकएक वर्ष कार्यकाल गर्ने भन्ने पनि आएको थियो। के त्यो सम्भव छ ?एकएक वर्ष कार्यकाल बाँड्ने भन्ने केही साथीहरूले प्रस्ताव ल्याउनु भएको थियो। त्यो साँचो हो। तर, त्यसलाई प्रक्रियामा लैजानुपर्छ। औपचारिक रूपमा उम्मेदवारी दर्ता त गर्नुपर्छ। उम्मेदवारहरू एकएक वर्ष मिलेर चलाउँछु भनेर आउँछन् भने पनि विधानले के भन्छ, हेर्नुपर्छ। कार्यदललाई विधानसम्मत छछैन, त्यो पनि हेरेर मलाई रिपोर्ट दिनुहोस् भनेको छु। ६५ देशको प्रतिनिधि फेर्ने कुरा सम्भव छैन। हाम्रो विधानमै लेखिएको छ। १५ अगस्टभित्र डेलिगेट्स आइसक्नुपर्छ भनेको छ। राष्ट्रिय समन्वय परिष्दले १५ अगस्टमा पठाउनुपर्नेमा फेरि ६५ देशबाट अर्को डेलिगेट्स पठाउन सम्भव हुँदैन। विधानसम्मत हुँदैन। यो निहुँ खोज्नलाई गरिएको कुरा हो भनेर बुझ्दा हुन्छ। अहिले कार्यदलले थपघट गर्ने भन्ने विषय छ नि, विधानले त्यो दिन्छ ?साथीहरूको नियतवश छुटाइएको छ भन्ने आरोप छ। छुटेको प्रमाण ल्याउनुहोस्। १५ अगस्टभित्र कसैले आवेदन दिए, नियतवश छुटाएको छ भने थपिन्छन्। त्यसलाई विधानसम्मत सम्बोधन गर्नुपर्छ। यो सबै विधानमा राखिएको नयाँ व्यवस्थाले ल्याएको समस्या हो कि नियत खराब हो ?यसअघि हामी नेपाल आउँथ्यौं। नेपाल आउँदा यहीँ आएर पनि डेलिगेट्स फाइनल भएका हुँदैनथे। कोको प्रतिनिधि आउँदैछ भनेर उम्मेदवारलाई पनि थाहा हुँदैनथ्यो। चुनावमा गइन्थ्यो। हारजित हुन्थ्यो। तर, अहिले अनलाइन भोटिङ गर्ने भनेका छौं। प्रतिनिधि अगस्ट १५ मा आइसक्नुपर्ने व्यवस्था गरेका छौं। उम्मेदवारलाई ३ हजार ६ सय प्रतिनिधिमध्ये को आफ्नो भन्ने र टाउको गन्ने मौका मिल्यो। यो मेरो मान्छे। त्यो अर्को पक्षको भन्ने समय मिल्यो। हरेक उम्मेदवार आफू सुरक्षित हुन खोजेको छ। चुनावभन्दा अगाडि रिजल्ट चाहियो। अहिलेको समस्या निर्वाचनअघि नतिजा चाहिएकाले हो। त्यसले समस्याको समाधान निकाल्दैन। मतदान गर्न पाउने मतदाताको अधिकार सुनिश्चित हुनैपर्छ। अनिमात्र रिजल्ट आउँछ। ३६ सय प्रतिनिधिले भोट हाल्न पाउने अधिकार छ। फेरि चुनाव रोक्न खोजे धैर्य टुट्नेछ। कोही मान्छेको व्यक्तिगत प्रभावमा परेर र केही अमुक व्यक्तिलाई जिताउन परराष्ट्रले हस्तक्षेप गरेको हुन सक्छ। ६५ देशका प्रतिनिधि फेर्ने कुरा सम्भव छैन, यो निहुँ खोजाहा कुरा हो। कुल जनसंख्याको एकतिहाइ बाहिर बस्छ, तिनलाई मताधिकारबाट वञ्चित गराउनु हुँदैन। देश गरिब हुँदैमा स्वर सानो हुनुपर्छ भन्ने छैन, अधिकार सबैको बराबरी हो। अहिले विद्युतीय मतदान गर्ने भनिएको छ। यसमा सबैले विश्वास गर्लान् ?प्रविधि प्रयोगमा जोड दिनुपर्छ। केही समस्या छ भने प्रविधिबाटै समाधान निकालिनु पर्छ। सबै अध्यक्षका उम्मेदवार राखेर अनुगमन समिति बनाइन्छ। समितिले आईटीका मान्छेहरूलाई राख्न पाउँछन्। अनियमितता नआओस् भनेर फेस रिडिङको व्यवस्था गरेका छौं। हरेक मान्छेले आफ्नो सेल्फी दिएपछि मात्रै मतदान गर्ने सफ्टवेयर खुल्छ। अनियमितता हुने शंकै छैन। अहिलेको विवादको निकास के हो ? सम्पूर्ण विवादको निकास अधिवेशन र निर्वाचन नै हो। केही साथीहरूको असन्तुष्टि छ। यसलाई थाती राखेर पनि निर्वाचन प्रक्रिया अघि बढ्छ। असन्तुष्टिको विषय के छ ? केही साथीहरूसँग कुरा गर्दा यहीँ प्रतिनिधि हुँदै गर्दा सहमतिमा जानुपर्छ भन्ने छ। आम सहमति हुन सक्दैन। तर, सहमतिमा जान म सकारात्मक छु। सहमतिको नाममा निर्वाचन गर्न बन्देज लगाउने अधिकार हामीसँग छैन। संघमा राजनीतिक दलको प्रवेश भएको देखिन्छ। संघका उच्च पदस्थ व्यक्तिहरूको रुचिका कारण पनि यस्तो भएको हो ?दलहरू जहाँ भीड देख्छन्, त्यहाँ प्रवेश गर्छन्। त्यो स्वाभाविक हो। उम्मेदवारहरू आफ्नो पक्षमा ल्याउन दलका नेताका दैलादैला पुग्छन्। दलले मौका देखेपछि चौका हान्छन्। हामीले व्यापक छलफल चलाएका छौं। यसलाई निमिट्याउन बनाउनुपर्छ। गैरआवासीय नेपाली संघका लागि राजनीतिक दल र कार्यकर्ता ठूलो चुनौतीको विषय हो। चुनावमा प्यानल बनाउने, उम्मेदवारलाई पार्टीको समर्थन रहने जस्ता चलन छन्। यो क्रम रोक्न त गाह्रो पार्ला नि !त्यो चलन छ। उम्मेदवार नै नेताहरूको फेरो समाउँछन्। पुरानो कार्यकर्ता हो। तपाईंको मान्छे हो भन्ने, केही सय भोटका लागि राजनीतिक दलमा जाने गरेकाले समस्या भएको छ। हाम्रो निर्वाचन कार्यक्रममा गइदिने, प्यानल बनाएर प्रचार गरिदिने गर्छन्। पार्टीहरूले अहिले पनि पाँच सदस्यीय मूल समिति बनाएर प्रचार प्रचार गर्ने गरेका छन्। पार्टीहरूले गैरआवासीय नेपाली संघभित्र उपस्थिति खोजे। जुन कुरा गलत हो। संघमा त्यस्तो गर्नु हुँदैन। अघिल्लो चोटी त्यही भयो भनेर हामीले यसपालि अनलाइन मतदान गर्न लागेका हौं। अनलाइन गराइसकेपछि पनि राजनीतिक दलकहाँ पुग्ने काम रोकिएन। त्यो नीति सफल हुन नसकेको साँचो हो। राजनीतिक हस्तक्षेप रोक्न आचारसंहिता तथा विधानले बाँध्न सक्नु हुन्न ?कुनै पनि राजनीतिक दलका कार्यकर्ताहरू यसको नेतृत्वमा बस्न नपाउने विधानमा उल्लेख छ। विधानले मात्र मान्छेलाई बाँधेन। जब नियत नै ठिक छैन भने विधानमा कडाइ गर्न खोजे पनि कार्यान्वयन हुँदैन। चुनावमा उठ्नै नपाउने प्रावधान भए पनि यहाँ आउँदा राजीनामा दिएर आइदिन्छन्, के गर्ने ? समस्या विधानमा भन्दा पनि नियतमा हो। यस्तो परिस्थिति बन्दै छ कि राजनीतिक पार्टीको कोही झोला बोकेर आयो भने बहिष्कार गर्ने वातावरण बन्न सक्छ। अहिले त्यस्तो वातावरण देखिएको छ। पञ्जीकृत सदस्यले निर्वाचनमा भाग लिन पाउने अवस्था कहिलेदेखि रहन्छ ? मैले निर्वाचनका क्रममा उठाएको विषय हो यो। भेन्डरसँग कुरा गर्दा सफ्टवेयर नभएकाले तत्काल सम्भव देखिएन। सबै सदस्यले अनलाइनबाट भोट हाल्न पाउनुपर्छ। अहिले त्यो आवाज झन् जल्दोबल्दो रूपमा उठिरहेको छ। गैरआवासीय नेपाली संघको गरिमा र महत्त्व खस्केको जस्तो देखिन्छ। तपाईंले महसुस गर्नुभएको छ ? अलिअलि त्यस्तो आरोप लगाइए पनि एनआरएनएले व्यापकता पाएको छ। सुरुमा स्थापना हुँदा सीमित मान्छे थिए। त्यतिबेला २० लाख नेपाली विदेशमा बस्थे। अहिले ८० लाख नेपाली बाहिर बस्छन्। नयाँ ढंगले व्यवस्थापन गर्न चुनौती छ। व्यवस्थित गर्न जरुरी रहेको विभिन्न परिघटनाले संकेत देखाएको छ। राष्ट्र निर्माणमा एनआरएनएको भूमिका महत्त्वपूर्ण छ। तपाईंको पालामा के गर्नु भयो ?व्यक्ति जति नै धनी भए पनि देश धनी भएन भने हेपिँदो रहेछ। नेपालभन्ने बित्तिकै कतिले गरिब, असभ्य भन्छन्। हामी बाहिर गएर व्यक्तिगत रूपमा व्यावसायिक सफलता प्राप्त गरेका छौं। तर, देश कमजोर भएकाले हेप्न खोज्ने प्रवृत्ति छ। व्यक्ति गरिब भएर केही फरक पर्दैन, त्यसले सम्मान पाउँछ। नेपाल समृद्ध, धनी हुुनुपर्र्छ। व्यक्तिगत तथा संस्थागत रूपमा पनि गैरआवासीय नेपालीहरूले थुपै्रै रोजगारीका अवसर सिर्जना गरिरहेका छन्। संघकै पहलमा १० अर्बको लगानी ल्याएका छौं। परोपकारी कामलाई व्यवस्थित गर्न खोजिरहेका छौं। मेरै कार्यकालमा एनआरएनए फाउन्डेसन बनेको छ। पोलिसी इन्स्टिच्युट बनाएका छौं। कोभिडको समयमा सहयोग गरेका छौं। स्वाभाविक रूपमा केही चुनौती पनि छन्। व्यवस्थित गर्न हामी लागिपरेका छौं। १० अर्बको लगानी जुटाउन एनआरएनए सफल थियो। तर, विवादले यसमा पनि समस्या देखिन्छ नि ! वास्तवमा १० अर्बको फन्ड भनिए पनि ५० औं अर्ब आउन सक्छ। साथीहरूको रुचि बढ्दै छ। चुनावमा जहिले पनि विवाद आउँछ। चुनावपछि नयाँ नेतृत्व आउँछ। प्रक्रिया टुंगिसकेपछि विवादको अन्त्य हुन्छ। लगानी ल्याउने कुरामा विवादले केही पनि फरक पार्दैन। कम्पनीले पैसा पठाउन नपाउने व्यवस्था रहेछ। हामी फुकाउन राष्ट्र बैंकमा जाने तयारीमा छौं। २००३ मा स्थापना भए पनि हाल आएर मात्र लगानी भित्र्याउने तयारी गर्दैछ। यसअघि संघको प्राथमिकतामा नपरेको थियो ?यो परोपकारी संस्था हो। यसले परोपकारका काम गर्छ। सोझै लगानी गर्ने होइन, लगानी ल्याउने वातावरण बनाउने काम गर्छ। व्यक्तिगत रूपमा लगानी ल्याउन संघले ठूलो सफलता प्राप्त गरेको छ। ठूल्ठूला होटल, बैंक, पर्यटन, कृषिलगायत धेरै क्षेत्रमा लगानी भएका छन्। खर्बाै लगानी नेपालमा आएको छ। २०११ म् एनआरएनए इन्भेस्टमेन्ट कम्पनी ल्याएका थियौं। त्यसले ठूलो सफलता प्राप्त गरेको छ। त्यसले मुनाफा पनि दिन थालिसकेको छ। काम त भइरहेको छ। दोहोरो नागरिकताको विषय कसरी सल्टाइरहनु भएको छ ?दोहोरोभन्दा पनि हामीले नेपाली नागरिकताको निरन्तरता भनेका थियौं। कतिपय देशमा तीन वर्षभित्र त्यहाँको नागरिकता लिन मिल्छ। हामी त नेपालकै नागरिक हौं। यसमा राज्य उदार बन्नुपर्छ। नेपाल सम्झेर सुतिरहेका हुन्छौं। नेपाल सम्झेर उठ्छौं। किन नागरिकता खोस्नु पर्यो भनेका थियौं। संविधान निर्माणका क्रममा राजनीतिकबाहेक आर्थिक, सामाजिक, सांस्कृतिक अधिकारसहितको नयाँ नागरिकता दिने विषय आयो। हामीले त्यसलाई स्वीकारेका छौं। तर पूर्ण अधिकारसहितको नागरिकता दिन हामीले राज्यलाई भनिरहेका छौं। सुरुमा दलहरू नागरिकता सुन्न नचाहे पनि अहिले दिँदा फरक पर्दैन भन्नेमा पुग्नु भएको छ। नागरिकता ऐन नबनेकाले कार्यान्वयनमा आएको छैन। अहिले पनि लबिङ गरिरहेका छौं। मताधिकारको विषय पनि त नागरिकतामा नै जोडिन्छ ?विदेशमा नागरिकता लिएका व्यक्तिले यहाँ मतदान गर्न पाउँदैनन्। नेपाली राहदानी रहेका धेरै नेपाली विदेशमा छन्। उनीहरूलाई मतदानको व्यवस्था गरिनुपर्छ भन्ने माग हो। कुल जनसंख्याको एक तिहाइ बाहिर बस्छ। विदेश बस्ने नेपालीलाई वञ्चित गराउनु हुँदैन। सर्वोच्चमै रिट परेको थियो। उसले पनि वञ्चित नगर्न आदेश दिएको थियो। तर, सरकारले प्राथमिकता दिन सकेको छैन। बाहिर बस्ने नेपाली भन्नेबित्तिकै वैदेशिक रोजगारी प्रमुख रूपमा आउँछ। यस क्षेत्रका समस्या संघले कसरी सम्बोधन गर्न सक्छ ?खाडी क्षेत्रमा हजारौं नेपाली समस्यामा छन्। अकालमा ज्यान गुमाउन बाध्य छन्। लास ल्याउनै समस्या छ। अदक्ष, अशिक्षित कामदार बढी जाने र दलालले ठग्ने गरेका छन्। कार्यदल बनाएर वैदेशिक रोजगारीका समस्या समाधान गर्न लागिपरेका थियौं। चन्दा उठाएर पनि उद्धार गरेका थियौं। हाम्रो मात्र स्रोतले नपुग्ने भएकाले हामीले राष्ट्रसंघ र अन्तर्राष्ट्रिय श्रम संगठनसँग सहकार्य गरेका छौं। श्रमिकले दुःख पाइरहेका छन्। सहकार्य गरेर समस्या समाधान गर्न क्रियाशील छौं। गोर्खालीका समस्या अझै समाधान हुन सकेको छैन, संघले के पहल गरिरहेको छ ?राज्यले पठाएर त्यो देशका लागि लड्ने गरे पनि अधिकारबाट वञ्चित हुनु परेको छ। यूके, हङकङ र सिंगापुरलगायतमा उनीहरूले ज्यानको बाजी लगाउनु परेको छ। तर सेवासुविधा पाइरहेका छैनन्। मानव अधिकारको हनन् भइरहेको छ। हामी र गोर्खालीले मात्रै आवाज उठाएर नहुने भएकाले सरकारले नै आवाज उठाउनुपर्छ। देश गरिब हुँदैमा स्वर सानो हुनुपर्छ भन्ने छैन। अधिकार सबैको बराबरी हो। हामीले ब्रिटिस सरकारलाई झक्झकाउने, अनशन बस्नेलगायतले आंशिक सफलता प्राप्त गरेका छौं। अझै पूरै गोर्खाजलाई सुरक्षित राख्न, त्यहाँका नागरिकसरह सुविधा पाउन राज्य नै बलियो ढंगले उपस्थित हुनुपर्छ।"
"बनेन सुरुङमार्ग, डुब्यो ३४ करोड","हेटौंडा : भीमफेदीकुलेखानी सुरुङमार्ग बन्ने सुनेपछि भीमफेदीका सानु थापाले ऋण खोजेर २ लाख रुपैयाँको सेयर खरिद गरे। तर, उक्त सेयर रकम के भयो ? कम्पनी कहाँ पुग्यो ? यसबारे उनलाई अहिले अत्तोपत्तो छैन। यस्तै, भीमफेदीस्थित सुपिङका रामप्रसाद पुडासैनीले मासिक २ हजार रुपैयाँ तिर्ने गरी १ लाख ऋण लिएर सेयर किने। उनले चार वर्ष लगाएर ऋण चुक्ता गरे। कुलेखानी खानीखेतका विष्णुकुमार पुडासैनीले मकै बेचेर १० हजार लगानी गरे। तर, यसरी जुटेको जनताको करिब ३१ करोड रकम डुबेको छ। निजी निर्माण कम्पनी र सरकार दुवैले आयोजनाबाट हात झिकेका छन्। जुन आयोजनामा मकवानपुरसहित ललितपुर, चितवन, धादिङलगायत जिल्लाका ३ हजार स्थानीयवासीले खसीबाख्रा, भैंसी बेचेर १० हजारदेखि १ लाखसम्म लगानी गरेका थिए। मकवानपुरबाट मात्र करिब १० करोड रुपैयाँ लगानी भएको सेयर सदस्य तथा मकवानपुर उद्योग वाणिज्य संघका निवर्तमान अध्यक्ष कृष्ण कटवालले बताए। कम्पनी घाटामा गए पनि आयोजना नबने पनि विपन्न नागरिकको पैसा फिर्ता गरिनुपर्ने उनको भनाइ छ। नेपाल पूर्वाधार विकास कम्पनी (एनपीबीसीएल)ले २०६९ जेठ १ गते सरकारसँग प्रारम्भिक परियोजना सम्झौता गरेको थियो। त्यसपछि उक्त कम्पनीले जनतासँग रकम संकलन गरेको थियो। ३० वर्षभित्र सरकारलाई हस्तान्तरण गर्ने गरी संघीय सरकारले सुरुङमार्ग निर्माण अवधि सन् २०२१ सम्म थप गरेको थियो। तर, उक्त कम्पनी सरकारी निकायको सम्पर्कमा छैन। संकलित रकम भने उसले विभिन्न बहानामा खर्चिएको जनाइएको छ। कानुनतः निजी कम्पनीको सेयर लगानीकर्ताले नाफाघाटा व्यहोर्नुपर्छ। त्यसैले सबै लगानीकर्तालाई संस्थापक सेयर प्रमाणपत्र दिएर पैसा फिर्ता गर्नबाट कम्पनी पन्छिएको छ। त्यसपछि बागमती प्रदेश सरकारले २०७८७९ मा निर्माण थाल्ने लक्ष्यसहित प्रारम्भिक कार्य अघि बढाएको थियो। तर, नेकपा एकीकृत समाजवादीका नेता राजेन्द्र पाण्डे मुख्यमन्त्री भएलगत्तै स्रोत सुनिश्चित नभएका ठूला योजना अघि नबढाउने निर्णय गरेको छ। यससँगै सरकारको ३ करोडभन्दा बढी लगानी पनि खेर गएको छ। प्रदेशको भौतिक पूर्वाधार मन्त्रालयले पोष्टबहादुर बोगटी भीमफेदीकुलेखानी सुरुङमार्ग परियोजना कार्यालय खोलेर काम अघि बढाएको थियो। डीपीआर निर्माण र प्रशासनिक गरी २ करोड ५० लाख रुपैयाँ खर्च भएको मन्त्रालयका प्रवक्ता नवीनकुमार सिंहले बताए। इटेको नेपाल प्रालिलगायत सातवटा परामर्शदाताले फरकफरक विषयमा प्राविधिक विषयको अध्ययन गरेका थिए। सबै तयारी पूरा गरेर हामी टेन्डर गर्ने अन्तिम चरणमा थियौं, प्रवक्ता सिंहले भने। प्रदेशले सुरुङमार्ग निर्माण नगर्ने भने पनि परियोजना कार्यालय भने खारेज गरिएको छैन। सुरुङमार्ग निर्माण सुरु नभएपछि लगानीकर्ताले विरोध गरेका थिए। तर, एनपीबीसीएलले लगानी भित्रिएको भन्दै पटकपटक झुक्याएको जनाइएको छ। सबै सेयर सदस्यलाई संस्थापक सेयर सदस्य बनाएर लगानी फिर्ता गर्नुनपर्ने बनाइएको हेटौंडाका सामाजिक अगुवा भीमसेन महतले बताए। यो कम्पनीको बदमासी हो, यसबारे आवाज उठाउँदै आएका महतले भने, सरकारले कानुनी र सामाजिक दबाब दिएर गरिब जनताकोे पैसा फिर्ता गराउनुपर्छ। कम्पनीले सुरुमा रसिद काटेर पैसा उठाए पनि सुरुङ नबन्ने भएपछि सबैलाई संस्थापक सेयर सदस्यको प्रमाणपत्र दिएको उनको भनाइ छ। कम्पनीको हिसाब र खर्च पारदर्शी छैन। करोडौं अनियमितता भएको छ, उनले भने, निजी कम्पनीको सेयर भएकाले यसमा मुद्दा नलागे पनि ठगीमा सरकारले कारबाही अघि बढाउन सक्छ। स्वास्थ्य तथा जनसंख्यामन्त्री विरोध खतिवडाले जनताको पैसा कम्पनीले फिर्ता गर्नुपर्ने बताए। कहिले जापान, कहिले जर्मनबाट लगानी भित्रिँदै छ भनेर यत्रो वर्ष झुलाएको छ, मन्त्री खतिवडाले भने, आजको दिनसम्म आम्दानी खर्चसमेत सार्वजनिक गर्न सकेको छैन भने अरू काम गर्ला भनेर आस गर्न सकिन्न। कम्पनीका संस्थापक सञ्चालक सिद्धिलाल श्रेष्ठले सरकारको स्पष्ट धारणा आएपछि निजी क्षेत्रले सुरुङमार्ग निर्माण गर्नेबारे थप सल्लाह गर्न सकिने बताए। संस्थापक सेयर सदस्यहरूको सेयर रकमबारे कानुनअनुसार हुने, साधारणसभामा थप छलफल हुने श्रेष्ठको भनाइ छ। कम्पनीका सञ्चालक भने यो विषयमा प्रतिक्रिया दिन मान्दैनन्। मकवानपुर उद्योग वाणिज्य संघका निवर्तमान अध्यक्ष कटवालले सरकारले नबनाउने भए निजी क्षेत्रले चासो जनाइरहेको बताए। यसबारे पनि हामी छलफल अघि बढाइरहेका छौं। प्रदेश सरकारको डीपीआरमा ११ मिटर चौडाइको ३ हजार २ सय २० मिटर र ३ हजार २ सय ७० मिटर लम्बाइका दुईवटा सुरुङमार्ग बनाउने उल्लेख छ। यो कार्य सम्पन्न गर्न करिब १८ अर्ब रुपैयाँ खर्च हुने अनुमान छ। एनपीबीसीएलले हेटौंडाकाठमाडौं दूरी ५८ किलोमिटरमा सीमित गर्ने गरी भीमफेदीबाट कुलेखानी सुरुङमार्गको लागत करिब ३५ अर्ब रुपैयाँ अनुमान गरेको थियो।"
"राष्ट्रियसभामा सत्तारुढको भागबन्डा, एमाले एक्लै","काठमाडौं : १९ राष्ट्रियसभा सदस्य चयन गर्न माघ १२ गते हुने निर्वाचनमा सत्तारूढ दलहरूले उम्मेदवार भागबन्डा गरेका छन्। कांग्रेसले ६ सिट, माओवादी केन्द्रले ५, नेकपा (एकीकृत समाजवादी)ले ५, जनता समाजवादी पार्टीले २, राष्ट्रिय जनमोर्चाले १ सिटमा उम्मेदवारी दिने भएका छन्। गठबन्धनमा आबद्ध दलका शीर्ष नेताहरूको सोमबार बालुवाटारमा बसेको बैठकले निर्वाचनमा तालमेल गर्ने निर्णय गरेको हो। पहिले जुन पार्टीबाट सदस्य रिक्त भएको हो त्यो सिट सोही पार्टीलाई दिने, बाँकी रहने ८ सिटमा भने भागबन्डा गरिएको जनाइएको छ। एमाले भने एक्लै राष्ट्रियसभा सदस्य निर्वाचनमा उत्रिएको छ। राष्ट्रियसभाका २० सदस्यको पदावधि आगामी फागुनमा सकिँदै छ। जसमध्ये एमालेका ८, माओवादी र नेकपा एकीकृत समाजवादीका ४४, कांग्रेसका ३ जना छन्। एक जना मन्त्रिपरिषद्को सिफारिसमा राष्ट्रपतिबाट नियुक्त भएका थिए। अहिले रिक्त भएकामा जसपा र जनमोर्चाका थिएनन्। गठबन्धन बैठकले एमालेले यसअघि जितेका ८ सिट भागबन्डा गर्दा कांग्रेसलाई ३, जनता समाजवादी पार्टीलाई २, माओवादी, एकीकृत समाजवादी र राष्ट्रिय जनमोर्चालाई ११ सिट दिएको हो। भागबन्डाअनुसार उम्मेदवार निर्वाचित भए राष्ट्रियसभामा जनमोर्चाको पनि सांसद हुनेछ। राष्ट्रियसभामा मनोनीत तीनमध्ये रामनारायण बिडारीको पदावधि सकिँदै छ। राष्ट्रियसभा निर्वाचनका लागि मंगलबार उम्मेदवारको मनोनयन दर्ता गर्ने कार्यक्रम छ। तत्काल गठबन्धनको सम्भावना देखिएन। कतै निर्वाचनको बीचमा गठबन्धनको सम्भावना देखिए अध्यक्ष ओलीलाई कसलाई राख्ने, कसलाई निकाल्ने जिम्मा दिएका छौं। युवराज ज्ञवाली, एमाले उपाध्यक्ष जसको पदावधि सकिँदै छ प्रदेश १ मा परशुराम मेघी गुरुङ र नैनकला दाहाल, प्रदेश २ मा शुभनराज प्याकुरेल र राष्ट्रियसभा उपाध्यक्ष शशीकला दाहाल, बागमतीमा राधेश्याम अधिकारी र उदया शर्मा पौडेल, गण्डकीमा दीनानाथ शर्मा र शान्तिकुमारी बीसी, लुम्बिनीमा दृग नारायण पाण्डे र कोमल वली, कर्णालीमा ठगेन्द्र प्रकाश पुरी र कविता बोगटी तथा सुदूरपश्चिममा शेरबहादुर कुँवर र तारादेवी भट्टको पदावधि सकिँदै छ। समावेशी दलित समूहतर्फ गण्डकीमा खिमकुमार विक, सुदूरपश्चिममा चक्रप्रताप स्नेही र लुम्बिनीमा रामलखन चमार तथा अपांगता वा अल्पसंख्यकतर्फ कर्णालीमा जीवन बुढा र प्रदेश १ मा अगमप्रसाद वान्तवा राईको पदावधि सकिँदै छ। कांग्रेसले तय गर्यो उम्मेदवार कांग्रेसले राष्ट्रियसभा निर्वाचनका लागि ६ जना उम्मेदवार तय गरेको छ। केन्द्रीय कार्यसमितिको सोमबार बसेको बैठकले ६ जनाको नाम टुंगो लगाउँदै अनुमोदन गरेको हो। पार्टी कार्यालयका मुख्य सचिव कृष्णप्रसाद पौडेलका अनुसार प्रदेश १ मा गोपाल बस्नेत, बागमतीमा कृष्णप्रसाद पौडेल, गण्डकीमा कमला पन्त, लुम्बिनीमा युवराज शर्मा, कर्णालीमा दुर्गा गुरुङ र सुदूरपश्चिममा नारायणदत्त मिश्रलाई उम्मेदवार तोकेको छ। प्रदेश १ का उम्मेदवार बस्नेत झापाका पुराना नेता हुन्। उनी अघिल्लो पटक मन्त्रिपरिषद्ले निर्णय गरेर राष्ट्रिय सभामा पठाएकामा राष्ट्रपति विद्यादेवी भण्डारीले भने अस्वीकृत गरेकी हुन्। त्यस्तै अर्का बागमती प्रदेशका उम्मेदवार पौडेल पार्टी कार्यालयका मुख्य सचिव हुन्। यसअघि पनि मन्त्रिपरिषद्ले निर्णय गरेर राष्ट्रियसभामा पठाएकामा राष्ट्रपतिले अस्वीकृत गरेकी थिइन्। जो छन् एकीकृत समाजवादीका उम्मेदवारनेकपा एकीकृत समाजवादीका प्रचार विभाग प्रमुख जगन्नाथ खतिवडाले प्रदेश १ मा जयन्ती राई, बागमतीमा गोमा तिमल्सिना, लुम्बिनीमा राजेन्द्र लक्ष्मी गैरे, कर्णालीमा उदय बोहरा, सुदूरपश्चिममा मदनकुमारी (गरिमा) शाहलाई उम्मेदवारका रूपमा अघि सारिएको बताए। एमाले एक्लैराष्ट्रियसभा निर्वाचनमा एमाले एक्लै लड्ने भएको छ। सत्तारुढ पाँच दलको गठबन्धनविरुद्ध एमाले १९ वटै सिटमा प्रतिस्पर्धामा उत्रिएको छ। अध्यक्ष केपी शर्मा ओलीको निवास बालकोटमा बसेको पदाधिकारीको बैठकले सातै प्रदेशबाट खाली सिटका लागि सर्वसम्मत ढंगले उम्मेदवार चयन गरेको छ। एमाले उपाध्यक्ष युवराज ज्ञवालीले पार्टीले संस्थागत निर्णय गरेर उम्मेदवार टुंग्याइएको जानकारी दिए। संस्थागत निर्णय गरेर उम्मेदवारी टुंग्याएको छौं, उपाध्यक्ष ज्ञवालीले भने, तत्काल गठबन्धनको सम्भावना देखिएन। अनि हामीले सबै सिटमा उम्मेदवार टुंग्यायौं। कतै निर्वाचनको बीचमा गठबन्धनको सम्भावना देखिए अध्यक्ष ओलीलाई कसलाई राख्ने, कसलाई निकाल्ने जिम्मा दिएका छौं। एमालेले प्रदेश १ बाट खुलातर्फ मोरङका गुरु बराल, महिलामा झापाकी सुमित्रा भण्डारी अल्पसंख्यकबाट सोलुखुम्बुका सोनाम ग्याल्जेन शेर्पालाई उम्मेदवार बनाएको छ । प्रदेश २ मा खुलातर्फ धनुषाका असर्फी भिनवार यादव (धनुषा) र महिलामा रौतहटकी बिना साह उम्मेदवार बन्नेछन्। बागमतीमा खुलातर्प ललितपुरका गोपाल शाक्य र महिलामा सिन्धुलीकी निरकुमारी कुँवर (निरु) दर्लामी, गण्डकीमा खुलातर्फ कास्कीका पुण्यप्रसाद पौडेल, महिलातर्फ नवलका लीला पोखरेल थनेट र दलिततर्फ अर्जुनकुमार सुनार उम्मेदवार बन्ने भएका छन्। लुम्बिनीमा खुलातर्फ दाङका रामदयाल गुप्ता, महिलातर्फ बाँकेकी भारती खनाल र दलिततर्फ गुल्मीका कृष्णबहादुर सुनारलाई टिकट दिइएको छ। कर्णालीमा खुलातर्फ सर्खेतका चूडामणि शर्मा, महिलातर्फ जुम्लाकी गंगा थापा महत र अल्पसंख्यकतर्फ दैलेखका पदमबहादुर माझीलाई उम्मेदार बनाउने निर्णय एमालेले गरेको छ। सुदूरपश्चिममा खुलातर्फ डोटीका डिल्लीराज भट्ट, महिलातर्फ कैलालीकी सन्तोषकुमारी उम्मेदवार बन्नेछन्। एमालेबाट निर्वाचित ८ राष्ट्रियसभा सदस्यको पदावधि सकिँदै छ। एमालेबाट बाहिरिनेमा प्रदेश १ मा परशुराम मेघी गुरुङ, नैनकला ओझा र अगमप्रसाद वान्तवा, प्रदेश २ मा सुमनराज प्याकुरेल, लुम्बिनीमा कोमल वली र रामलखन चमार, कर्णालीमा कविता बोगटी र सुदूरपश्चिममा चक्रप्रसाद स्नेही छन्। यो निर्वाचनका लागि प्रदेशसभा सदस्य ५ सय ३२ तथा गाउँपाकिला अध्यक्ष तथा उपाध्यक्ष एवं नगरपालिका प्रमुख तथा उपप्रमुख १ हजार ४ सय ९२ गरी जम्मा २ हजार २५ जना मतदाता छन्। जसमा प्रदेशसभा सदस्यको पदभार ४८ र स्थानीय तहका प्रमुख उपप्रमुखको पदभार १८ हुन्छ। यो निर्वाचनका लागि प्रदेश १ मा २ वटा मतदान केन्द्र र अन्य ६ वटा प्रदेशमा ११ वटा मतदानस्थलभित्र २२ वटा मतदानकेन्द्र रहने गरी ८ मतदानस्थलमा १४ वटा मतदानकेन्द्र तोकिएको निर्वाचन आयोगले जनाएको छ। आयोगका सहसचिव एवं प्रवक्ता शालिग्राम शर्मा पौडेलका अनुसार प्रदेश १ मा स्थानीय तहका प्रमुख र उपप्रमुखका लागि प्रदेश निर्वाचन कार्यालय र प्रदेशसभा सदस्यका लागि बाली संरक्षण प्रयोगशाला विराटनगरमा मतदान स्थल तोकिएको छ। त्यस्तै प्रदेश २ को लागि महेन्द्र नारायण निधि भवन, बागमती प्रदेशका लागि औद्योगिक क्षेत्र व्यवस्थापन लिमिटेडको सभागृह, गण्डकी प्रदेशका लागि प्रदेश निर्वाचन कार्यालय पोखरा, लुम्बिनी प्रदेशका लागि कर्मचारी मिलन केन्द्र दाङ, कर्णाली प्रदेशका लागि प्रदेश निर्वाचन कार्यालय सुर्खेत र सुदूरपश्चिम प्रदेशको लागि प्रदेशसभा भवन धनगढीमा मतदास्थल रहने गरी तोकिएको छ। राष्ट्रिय सभामा ३ जना राष्ट्रपतिबाट मनोनीत गरी ५९ सदस्य हुने व्यवस्था छ। प्रत्येक प्रदेशबाट कम्तीमा तीन महिला, एक दलित, एक अपांगसहित ८ जना राष्ट्रियसभामा निर्वाचित हुने व्यवस्था छ। ती सदस्यको कार्यकाल छ वर्षको हुने गर्छ। तर, पहिलो एक कार्यकालका लागि गोलाप्रथाबाट सदस्यहरूको पदावधि निर्धारण गरिएको थियो। राष्ट्रियसभामा जुन पद खाली हुन्छ, त्यही पदका लागि सम्बन्धित निर्वाचन क्षेत्रमा मात्रै निर्वाचन हुने व्यवस्था छ। त्यसअनुसार यसपटक सातै प्रदेशमा एक महिलासहित २२ जना, गण्डकी, लुम्बिनी र सुदूरपश्चिम प्रदेशबाट दलित ११ जना तथा प्रदेश १ र कर्णाली प्रदेशबाट अपांगता वा अल्पसंख्यक भएका ११ जनाका लागि निर्वाचन हुँदैछ।"
शोभाकान्त ढकालसहित पाँच जनाविरुद्ध राजस्व छलीमा पनि साढे दुई अर्बको मुद्दा,"काठमाडौं: ललिता निवास जग्गा प्रकरणका मुख्य आरोपित शोभाकान्त ढकाल राजस्व छलिको मुद्दामा पनि तानिएका छन्। राजस्व अनुसन्धान विभागले ढकालसहित उनकी पत्नी उमाकुमारी ढकाल र पारिवारिक सदस्य सरोज ढकालविरुद्ध उच्च अदालत पाटनमा राजस्व चुहावटसम्बन्धी मुद्दा दाय गरेको छ। राजस्व अनुसन्धान विभागले शोभाकान्त, उमाकुमारी र सरोजसहित आनसान इन्टरनेशनल प्रालीका सान्टु श्रेष्ठ र लेखा परीक्षण गर्ने संस्था राजेश्वर एण्ड कम्पनीका प्रोपाइटर राजेश्वर श्रेष्ठविरुद्ध राजस्व अनुसन्धान विभागले बिगो र जरिवाना गरी २ अर्ब ४० करोड ९८ लाख ३५ हजार ६ सय ४८ रुपैयाँ तथा कैद सजाय मागदाबी गर्दै मुद्दा दायर गरेको हो। 'उक्त फर्मले राजस्व चुहावट गर्ने मनसायले जालसाजीयूक्त, नक्कली तथा झुट्टा मूल्य अभिबृद्धि कर विवरण, बित्तीय विवरणहरु तथा आय विवरणहरु तयार गरी कारोबार नै नभएको देखाई अर्थात कारोबार शून्य देखाई प्रचलित आयकर ऐन तथा मुल्य अभिबृद्धि कर ऐन तथा नियमहरु बमोजिम तिर्नुपर्ने कर नतिरी राजस्व चुहावटको कार्य गरेको,' विभागद्वारा जारी विज्ञप्तिमा भनिएको छ।"
थाकसको विज्ञापनसम्बन्धी रिटमा सर्वोच्चद्वारा कारण देखाउ आदेश,"काठमाडौं: सर्वोच्च अदालतले थारु कल्याणकारिणी सभा (थाकस)ले दायर गरेको विज्ञापनसम्बन्धी रिटमा कारण देखाउ आदेश जारी गरेको छ। संविधानको मर्मबमोजिम थारु समुदायलाई समावेशी कोटा उपलब्ध नगराएको भन्दै थाकसले नेपाल प्रहरी, नेपाल टेलिकम, नेपाल राष्ट्र बैंक र राष्ट्रिय वाणिज्य बैंकविरुद्ध रिट दायर गरेका थिए। थाकसका महामन्त्री प्रेमिलाल चौधरीले दायर गरेको रिटमा नेपाल सरकार, मन्त्रिपरिषद्को कार्यालय, लोकसेवा आयोग र थारु आयोगसमेतलाई विपक्षी बनाइएको थियो। 'निवेदकले अन्तरिम आदेशसमेत जारी गरिपाउँ भन्ने माग गरेको सम्बन्धमा विचार गर्दा सुविधा र सन्तुलनको दृष्टिबाट दुई पक्षको बीचमा छलफल गराई अन्तरिम आदेश जारी हुने नहुने विषयमा निर्णयमा पुग्दा मनासिब हुने देखिएकोले मिति २०७८९२६ गतेका दिन छलफलमा उपस्थित हुन विपक्षीहरुलाई सो सूचना दिनु,' न्यायाधीश बमकुमार श्रेष्ठले दिएको आदेशमा भनिएको छ।"
धरानबाट सिम्रिकले सुरु गर्यो हलेसी र पाथीभारा हेलिकोप्टर सेवा,धरान : सिम्रिक एयरको हेलिकप्टरले धरानबाट प्रदेश १ का प्रमुख धार्मिक स्थलको दर्शन र पर्यटकिय क्षेत्रको अवलोकन गराउन उडान सुरु गरेको छ । धरान उपमहानगरपालिकाको स्थापना दिवसको अवसरमा धरान होलिडेजको सहकार्यमा सिम्रकले मंगलवारदेखि उडान सुरु गरेको हो । सिम्रिकले धरान उपमहानगरपालिकाको स्थापना दिवसलाई प्रर्यटकहरुको सुविधाको लागि हवाई यात्राको सुरुवात गरेको धरान होलिडेज प्रालिका अध्यक्ष कुन्दन श्रेष्ठले बताए । उनले धरान घुम्न आउने आन्तरिक तथा बाह्य पर्यटकहरुलाई खोटाङको हलेसी महादेवको मन्दिर र ताप्लेजुङको पाथिभरा मन्दिरसम्म दर्शनका लागि हेलिकोप्टरको व्यवस्था गरिएको बताए । धरान उत्सवको अबसरमा प्रतिव्यक्ति ३२ हजारमा पाथिभरा र हलेसि उडान भर्दै आएको सिम्रिक हेलिकोप्टरले यात्रुहरुलाई विशेष छुट गरि २८ हजार रेट निर्धारण गरिएको बताए । त्यस्तै पाँच मिनेटको धरान बजार परिक्रमा गराईए बापत ३ हजार ५ सय रुपैयाँ हवाइ भाडा निर्धारण गरिएको श्रेष्ठले बताए । धरानका मेयर तिलक राईले धरान उत्सवको अवसरमा धरान आउने आन्तरिक तथा बाह्य पर्यटकहरुको सुविधाका लागि उपमहानगरपालिकाको अनुरोधमा सिम्रिक र धरान होलिडेज प्रालिलाई विशेष छुटका साथ पर्यटकहरुलाई हवाई यात्रा गराउने व्यबस्था गरिएको बताए । विशेष छुटमा सिम्रिकले हवाई यात्रा गराउन थालेपछि हेलिकोप्टर चड्ने पर्यटकहरुको भिड लागेको छ ।
साइबर अपराध रोक्न गृह मन्त्रालयले बनायो कमिटी,"काठमाडौँ: गृह मन्त्रालयमाले साइबर सुरक्षाबारे सरोकारवाला निकायबीच छलफल गरेको छ। डिजिटल प्रविधिको प्रयोगसँगै साइबर सुरक्षा सम्बन्धमा बढ्दै गएको चुनौति तथा जोखिम न्युनीकरणको वर्तमान व्यवस्था, नेपालमा हुने साइबर आक्रमण प्रवृत्ति, साइबर सुरक्षाका विद्यमान समस्या, समस्याको विश्लेषण र समाधानका उपायबारे छलफल भएको हो। छलफलमा सञ्चार तथा सूचना प्रविधि मन्त्रालयका सहसचिव अनिल कुमार दत्तले साइवर सुरक्षा क्षेत्रमा भए गरेका कार्यहरूको वर्तमान अवस्था सम्बन्धमा प्रस्तुति दिएका थिए र सोही क्रममा सम्बन्धित विद्यमान कानुनी व्यवस्था, मन्त्रालयबाट भएका साइवर सुरक्षासँग सम्बन्धित मुख्य मुख्य कार्यहरु, चालू आर्थिक वर्षमा सञ्चालन हुने साइवर सुरक्षासँग सम्बन्धित प्रमुख कार्यक्रम, भावी कार्यक्रमहरु तथा समस्याचुनौतीहरू सम्बन्धमा प्रकाश पारेका थिए। साइबर ब्युरोका प्रहरी वरिष्ठ उपरीक्षक नविन्द्र अर्याल, त्यस्तै नेपाल प्रहरी, सूचना प्रविधि निर्देशनालय र सशस्त्र प्रहरी बलबाट नेपालमा घटेका साइबर आक्रमण घटनाहरु, तिनको पहिचान तथा रेस्पोन्स प्रक्रिया, घटनाक्रमका प्रवृत्ति, कमीकमजोरी सम्बन्धमा जानकारी गराएका थिए। गृह सचिव टेकनारायण पाण्डेले अपराधका विषय, अनलाइन माध्यमको नियमनका लागि नियामक निकाय पहिचान, भूमिका परिभाषित गरी बाधा अड्चन फुकाउँदै जानुपर्ने र प्रभावकारी साइबर सुरक्षाका लागि घनिभूत छलफल गरेर अन्तरनिकाय समन्वय गरी आआफ्नो क्षेत्रबाट प्रभाकारी भूमिका निर्वाह गर्न आवश्यक कार्यान्वयन कार्यढाँचासहितको प्रतिवेदन पेस गर्न निर्देशन दिएका थिए। उक्त प्रयोजनका लागि नीति योजना अनुगमन तथा मूल्याङ्कन महाशाखाका प्रमुख डा भीष्मकुमार भुसालको संयोजकत्वमा १० सदस्यीय कमिटीसमेत गठन गरेको छ।"
मजदुर आन्दोलित,"विराटनगर : विगतमा पाइरहेको सेवा सुविधा कटौती गरेको भन्दै जिफोरएस सेक्युरिटीमा कार्यरत मजदुरहरूले थप आन्दोलनका कार्यक्रमहरु सार्वजनिक गरेका छन् । कटौती गरेको सेवासुविधा लगायतका अघि सारेको माग पूरा गराउन उनीहरुले धर्ना दिने, रिले अनसन गर्नुको साथै जिफोरएसका शाखाहरुमा तालाबन्दी गर्ने लगायतका आन्दोलनका कार्यक्रम सार्वजनिक गरेका हुन् । श्रम ऐन २०४८देखि नियमअनुसार पाइरहेको सेवा सुविधा नयाँ श्रम ऐन २०७४लागु भएपछि कटौती गरिएको भन्दै उनीहरू यसअघि देखि नै चरणबद्धरुपमा आन्दोलन गर्दै आइरहेकाका छन् । विराटनगरमा पत्रकार सम्मेलन गर्दै मजदुरहरुले जिफोरएसले नेपाल सरकारबाट तोकिएको सेवासुविधाबाट बञ्चित गरेर मजदुरको श्रमशोषण गर्न लागेको आरोप लगाएका छन् । कोरोना बिमाबापतको रकमसमेत अहिलेसम्म उपलब्ध नगराएको अखिल नेपाल सेक्युरिटी मजदुर संघका मोरङ जिल्ला अध्यक्ष श्यामकुमार गौतमले बताए । ८ घण्टा काम गर्नुपर्ने ठाउँमा १२ घण्टासम्म काम लगाउने गरेको कम्पनीले श्रावणबाट वार्षिक ग्रेडसमेत कटौती गरेको उनले बताए । कम्पनीको प्रदेश १ मा झण्डै एक सय सेक्युरिटी मजदुर कार्यरत रहेको बताइएको छ । सुविधा कटौती भएपछि कम्पनीलाई बारम्बार जानकारी गराउँदासमेत कुनै सुनुवाई नभएको अखिल नेपाल सेक्युरिटी मजदुर संघका जिफोरएस मुल कमिटी प्रदेश १ अध्यक्ष धनश्याम सिग्देलले बताए । गत मंसिर २२ देखि २४ गतेसम्म पटकपटकको वार्ता गर्दासमेत कम्पनीले समस्या हल गर्नुको साटो बेवास्ता गर्ने गरेको उनको भनाईरहेको छ । आन्दोलनका कार्यक्रमअनुसार पुष ५ गते जिफोरएस केन्द्रीय कार्यालय लगायत सबै शाखा कार्यालयमा कोण सभासहित कालो ब्यानर र झण्डा राख्ने काम भएको उनले बताए । यस्तै ७ गते श्रम कार्यालय, श्रम विभाग र सामाजिक सुरक्षा कोषलाई कम्पनीले इजाजत नलिई गैरकानूनीरूपमा सरसफाई कार्यमा श्रमिक आपूर्ति गरी श्रमिकको भविष्य जोखिममा राखेको, नियमित सामाजिक सुरक्षा कोषमा पैसा जम्मा नगरेको, सामाजिक सुरक्षा कोषमा जम्मा गर्नुभन्दा अगाडिको उपदान र सञ्चय कोषको रकम फिर्ता नगरेको साथै व्यवस्थापन पक्षले आर्थिक हिनामिना गरेको विषयमा ध्यानाकर्षण गराइसकेको उनले बताए । यस्तै १० गते जिफोरएस व्यवस्थापनले गरेको मजदुरकार्यहरूको पत्रमार्फत भण्डाफोर गरेको थप आन्दोलनका कार्यक्रमअनुसार अगामी ३० गतेदेखि कम्पनीको विभिन्न माध्यमबाट अन्तराष्ट्रियकरण गरेर नयाँ कम्पनीलाई ध्यानाकर्षण गराउने सिग्देलले बताए । यस्तै थप आन्दोलनका कार्यक्रम अन्तर्गत माघ ५ गतेदेखि कम्पनीको मुख्य कार्यालयसहित सम्पूर्ण शाखाहरूमा एक घण्टा नारा जुलुससहित कोणसभा गर्ने, १५ गतेदेखि मुख्य कार्यालयमा रिले अनसन बस्ने, २५ गतेबाटमुख्य कार्यालयदेखि सम्पूर्ण शाखाहरूमा कम्पनीको व्यवस्थापन पक्षलाई कार्यालयमा प्रवेश रोक गर्ने र माग पूरा नभए फागुन ५ गतेदेखि मुख्य कार्यालय र सम्पूर्ण शाखाहरूमा तालाबन्दी गर्ने उनले जानकारी दिए ।"
नगदे बालीको मूल्य निर्धारणमा भारतीय व्यापारीको एकाधिकार,"फिदिम : विगतका वर्षमा प्रतिमन(४०केजी) छ हजार रुपैयाँसम्ममा अदुवा बिक्री गरेका किसान अहिले प्रतिमन पाँच सय रुपैँयामा बिक्री गर्न बाध्यछन् । प्रतिकेजी दुई सय रुपैँयामा कुचो बिक्रि गरेका किसानले अहिले एक सय रुपैयाँमा बेच्दैछन् । एक मन अलैँची बेचेर एक लाख २० हजारसम्म कमाएका किसानले अहिले प्रतिमन ४० हजार रुपैयाँमा समेत बिक्रि गर्न पाएनन् । प्रतिमन ४० हजारसम्म मूल्य पाएको चिराईतोको मूल्य अहिले सरदर १५ हजार मात्र छ । सात वर्षअघिको मूल्यभन्दा गत वर्ष नगदेबालीको आधा नै मूल्य घट्यो, अलैँची व्यवासायी संघ पाँचथरका अध्यक्ष खेमनाथ अधिकारीले भने यो वर्ष आधा मूल्यको आधाभन्दा पनि अझै तल मूल्य झरेको छ । नेपालमा उत्पादन भएको कृषि उपजको मूल्य निधारर्णमा भारतीय बजारको विकल्प नभएपछि नेपालमा उत्पादित नगदेबालीले राम्रो मूल्य पाउन छाडेको छ । अलैँची, अदुवा, अम्रिसो(कुचो) र चिराईतो जस्ता नगदेबालीको बिक्री मूल्यमा भारतीय बजारको एकाधिकार भएकाले मूल्यमा गिरावट आएको व्यापारीहरु बताउँछन् । नेपालमा उत्पादन भएको नगदेबाली भारतीय बजारमा निर्यात हुने गरेको छ । मूल्यमा आएको गिरावटसँगै खरिद बिक्रीमासमेत समस्या हुन थालेको छ । चारवर्ष अघि छिमेकी मूलुक भारतसँगको व्यापारीक किचलोपछि नगदेबालीको बिक्रीमूल्यमा निरन्तर कमी आएको व्यापारीहरुको ठहर छ । यहाँ उत्पादन भएको नगदेबालीको बिक्रीका लागि भारतीय बजारको भर पर्नुको विकल्प नभएपछि मूल्य निर्धारणमा भारतले एकाधिकार जमाएको पाँचथरका अदुवा व्यापारी नारायण कोइरालाले बताए । नेपाली बजारमा नगदेबालीको खपत ज्याँदै कम हुने र मुलुकभित्र प्रशोधन गर्ने उद्योग नभएपछि भारतले नेपालमा उत्पादन भएको कृषि उपजको गुणस्तरमा दोष देखाउँदै कम मूल्य निर्धारण गरेपछि नगदेबालीको बिक्री मै समस्या हुन थालेको हो । मूल्यकम मात्रै हैन् अदुवा त बिक्री गर्नै समस्या हुन थालेको छ, नांगिनका किसान गोपाल अधिकारीले भने व्यापारीले कम मूल्यमै भए पनि खरिद गरिदिए हुन्थ्यो । तर, खरिदका लागि व्यपारी नै आउन छाडे । अलैँची उत्पादक किसान झनै चिन्तित छन् । पहाडका किसानको मुख्य आम्दानीको स्रोत बनेको अलैँचीको मूल्यमै कमी आएपछि किसानहरु अलैँची खेती गर्ने कि नगर्ने भनेर अन्योलमा छन् । पाँचथर, इलाम र ताप्लेजुङमा कृषि उपजको निर्यातमा सबैभन्दा ठूलो हिँस्सा अलैँचीले ओगटेको छ । पहाडी जिल्लामा अलैँची बिक्रीबाटै अर्बौै रुपैयाँ भित्रने गरेको छ । केहीवर्ष यता मूल्यकै कारण अलैँची खरिद बिक्रीमै समस्या देखिन थालेको व्यापारीहरुको भनाई छ । मुख्यगरी नगदेबालीको बिक्रीमूल्यमा समस्या देखिन थालेको छ, अलैँची व्यापारी नरेन्द्र अधिकारी भन्छन् बिक्रीका लागि भारतीय बजारको निर्भर हुनुपर्ने भएकाले कृषि उपजको मूल्यमा निरन्तर कमी आईरहेको हो । यस्तो समस्यालाई समाधान गर्न सरकारले चासो दिनुपर्छ ।"
जबरजस्ती करणीको अभियोगमा काठमाडौंबाट एक जना पक्राउ,काठमाडौं : २० वर्षीया युवतीलाई जबरजस्ती करणी गरेको अभियोगमा एक जना पक्राउ परेका छन्। बुढानिलकण्ठ नगरपालिका५ बिष्णुमती डेरा गरी बस्ने मोरङ विराटचोक घर भएका २८ वर्षीय बिनोद भण्डारीलाई सोमबार साँझ प्रहरीले पक्राउ गरेको हो। बूढानीलकण्ठ नगरपालिका२ बाडेपाखास्थित खाली चौरमा भण्डारीले लागूऔषध सेवन गराई बिहीबार साँझ उनलाई पटकपटक जबरजस्ती करणी गरेको भन्ने खबर प्राप्त हुनासाथ महानगरीय प्रहरी प्रभाग बुढानिलकण्ठबाट खटिएको प्रहरीले उनलाई पक्राउ गरेको हो। प्रहरीले घटनाको थप अनुसन्धान गरिरहेको जनाएको छ।
कपिलवस्तुमा ट्रयाक्टर पल्टिंदा दुईजनाको मृत्यु,"कपिलवस्तु : कपिलवस्तुमा ट्रयाक्टर पल्टिंदा दुईजनाको घटनास्थलमा मृत्यु भएको छ। जिल्लाको बुद्धभूमि नगरपालिका३ रनगाईमा लु ४ त २४०२ नंको ट्रयाक्टर मंगलबार बिहान दुर्घटना भएको थियो। बालुवा लोड गर्न मजदुर लिएर हिँडेको ट्रयाक्टर सडकदेखि करिब २० मिटर तल खसेको थियो। मृत्यु हुनेमा स्थानीयवासी ४८ वर्षीया शिवकुमारी थारू र १६ वर्षीया फुलकुमारी थारू रहेको इलाका प्रहरी कार्यालय गोरुसिङ्गेले जनाएको छ। यसैगरी, घाइते हुनेमा बलराम सुनार, कृष्ण विक, सरिता थारू र सीमा थारू रहेका छन्। उनीहरुको विभिन्न अस्पतालमा उपचार भइरहेको छ। तीव्र गतिका कारण ट्रयाक्टर दुर्घटना भएको हुन सक्ने इलाका प्रहरी कार्यालय गोरुसिङ्गे प्रहरी निरीक्षक लीलाराम आचार्यले बताए। घटनाको विषयमा थप अनुसन्धान भइरहेको प्रहरीले जनाएको छ। रासस"
पानीकाे मुहान बचाउन रिचार्ज पोखरी निर्माण,"सन्धिखर्क : झण्डै ३ वर्षअघि सन्धिखर्क नगरपालिका९ अर्घामा रहेको काफलपानी पँधेरो सुक्यो । स्थानीय ५० घर परिवारले पिउने पानी प्रयोग गर्ने पँधेरो हिउँदमा सुकेपछि टाढाको अर्को पँधेरोबाट पानी खान स्थानीयहरु बाध्य भए । रोजगारी तथा अध्यनको सिलसिलामा युवायुवतीहरु गाउँमा नबसेपछि घरमा रहेको बृद्धबृद्धाहरुलाई निकै सास्ती भयो । तर गत वर्ष ठूलो खडेरी लाग्दा समेत पानी नसुकेपछि स्थानीयहरु खुशी भएका छन् । स्थानीय युवा समाजसेवी तथा व्यवसायी कृष्ण प्रसाद भुसाल र पत्रकार हरिप्रसाद भुसालको नेतृत्वमा सुरु भएको दश घर एक पोखरी अभियानले दुई वर्ष अघि काफलपानी पँधेरो भन्दा माथि नेटाका पोखरामा पोखरी खनेपछि काफलपानी पँधेराको पानी नसुकको हो । पानी पँधेरोमा खडेरीमा पनि नसुकेपछि आफूहरु खुशी भएको स्थानीय जिवबहादर दमाईले बताए । उनले भने दुई तिन वर्ष अघि सामान्य खडेरीमा पनि सुक्न थालेको पँधेरो यो पोखरी खनिएपछि गतवर्ष ठूलो खडेरीमा पनि सुकेन । नेटाकापोखरा मात्र होइन दुई वर्ष अघि सुरु भएको दश घर एक पोखरी अभियानले अर्घाखाँची जिल्लाका विभिन्न स्थानमा साना ठूला गरी ४० भन्दा बढि पोखरीहरु निर्माण गरेको थियो । आफूहरुले खनेका पोखरीहरुका कारण धेरै ठाउँमा हिउँदमा पनि पानी नसुकेको रिचार्ज पोखरी निर्माण अभियानका अभियान्ता कृष्ण प्रसाद भुसालको भनाई छ । उनले त्यतिबेला विभिन्न व्यक्तिहरुको करीब १ लाख सहयोगमा विभिन्न ठाउँमा पोखरीहरु निर्माण गरिएको थियो । बढ्दो जलवायु परिवर्तनका कारण पानीका मुहान सुक्दैँ जान थालेको र त्यहीँ सुक्न थालेको पानीको मुहान संरक्षण गर्न आफूहरुले अभियान सुरु गरेको भुसालले बताए । दुई वर्ष अघि खनेका पोखरीहरुले खडेरीमा समेत मूल मर्न नदिएको देखेपछि हौसिँएका अभियन्ताहरुले गएको तिहारमा लायन्स क्लब अफ अर्घाखाँचीसंग समन्वय गरी देउँसी भैलोबाट उठेको पैसाबाट पनि रिचार्ज पोखरी खनिरहेका छन् । दश घर एक पोखरी अभियानले जिल्लाका विभिन्न स्थानमा पोखरीहरु निर्माण गरिरहेको छ । ५ वटा पोखरी खनिसकेको र अझै ५ वटा पोखरी खन्ने कार्य जारी रहेको अभियान्ता भुसालको भनाई छ । विकासको क्रममा बाटो, खेल मैदान अनि संरचनाहरु निर्माण हुँदा धेरै ठाउँमा पोखरीहरु पुरिएको र पोखरीहरु पुरिएकै कारण अर्घाखाँचीमा पानीको समस्या झन बढेको निष्कर्ष सहित दशघर एक पोखरी अभियानको सुरुवात भएको थियो ।"
डरलाग्दा सडक दुर्घटनामा जिम्मेवार को?,"स्याङ्जा : स्याङ्जा चापाकोट नगरपालिका४ बस्ने ५३ वर्षीय गीतानाथ खनालको गत महिना सडक दुर्घटनामा मृत्यु भयो। सिद्धार्थ राजमार्गअन्तर्गत भैरहवाको बर्मेलीटोल नजिक उनले चलाएको ग११ प ५४४४ नंको मोटरसाइकलले सडक पार गर्ने क्रममा बुटवलबाट बेलहिया जाँदै गरेको ना ३ ख ३८६० नंको ट्रकले ठक्कर दिँदा दुर्घटना भएको हो। मोटरसाइकल चालक खनाल र मोटरसाइकलमा सवार उनका १३ वर्षीय छोरा सन्दीप खनाल दुर्घटनाबाट गम्भीर घाइते भइ युनिभर्सल मेडिकल कलेज भैरहवामा उपचार गर्दागर्दै मृत्यु भयो। दुर्घटनाको मुख्य कारण ट्रकको तीव्र गति भएको ट्राफिक प्रहरीले निष्कर्ष निकाल्यो। यस्ता घटना रुपन्देहीमा दिनहुँजसो हुने गरेका छन्। जिल्लामा यसरी दुर्घटनाबाट मृत्यु हुनेको सङ्ख्या डरलाग्दो देखिन्छ। जिल्ला ट्राफिक कार्यालय रुपन्देहीको चौवर्षीय सवारी दुर्घटनाको रेर्कडअनुसार आर्थिक वर्ष २०७४७५ देखि २०७७७८ सम्ममा ११९४ सवारी दुर्घटनामा ३९० जनाको मृत्यु भएको देखिन्छ भने गम्भीर घाइते ६४९ र घाइते ४१० जना भएका छन्। आव २०७८७९ को मङ्सिरसम्म ६६ सवारी दुर्घटनामा ३८ जनाको मृत्यु भएको देखिन्छ भने गम्भीर घाइते ४५ र घाइते २३ छन्। यसकारण रुपन्देहीमा दुर्घटनाले मानिसको मृत्यु, गम्भीर घाइते र घाइते हुने सङ्ख्या हेर्दा डरलाग्दो देखिन्छ। यस अवधिमा सबैभन्दा धेरै मोटरसाइकल दुर्घटना भएका छन्। त्यसपछि कार, जीप र ट्र्याक्टर तथा ट्रक रहेको जिल्ला ट्राफिक प्रहरी कार्यालय रुपन्देहीले जनाएको छ। जिल्लामा सबैभन्दा धेरै सवारी दुर्घटना चालकको लापरबाहीबाट हुने गरेको छ। आव २०७४७५ देखि २०७७७८ सम्म चालकको लापरबाहीबाट ५२१ वटा दुर्घटना, यात्रुको गल्तीबाट १४९ र तीव्र गतिबाट १५७ दुर्घटना भएको जिल्ला ट्राफिक प्रहरी कार्यालय रुपन्देहीको रेकर्डमा देखिन्छ। ओभरटेक, मादकपदार्थ सेवन, यान्त्रिक गडबडी, चौपाया, सडकको अवस्था, मौसमको अवस्थाका कारण पनि सडक दुर्घटना हुने गरेका छन्। लुम्बिनी प्रदेश ट्राफिक प्रहरी कार्यालयका प्रमुख प्रहरी उपरीक्षक योगेन्द्रसिंह थापाले सवारी दुर्घटनाको मुख्य कारण चालकको लापरबाही भएको बताए। वार्षिकरूपमा हजारौँको सङ्ख्यामा सवारी नेपालमा भित्रिने तर पुराना विस्थापित नहुनु, साँघुरा सडक, नशालु पदार्थ सेवन गरी सवारी चलाउनु, फुटपाथको अधिकरणजस्ता कारणले सवारी दुर्घटना हुने गरेको प्रहरी उपरीक्षक थापाले भने। लुम्बिनी प्रदेश ट्राफिक प्रहरी कार्यालयले प्रदेशभरि चालकसँग ट्राफिक प्रहरीजस्ता चालक प्रशिक्षण कार्यक्रम गरिरहेको छ। जिल्ला ट्राफिक प्रहरी कार्यालय रुपन्देहीका प्रमुख प्रहरी निरीक्षक केशव केसीले चालकले ट्राफिक नियम पालना नगर्दा डरलाग्दा सडक दुर्घटना हुने गरेको बताए। सडक दुर्घटनाका लागि रुपन्देहीमा ट्राफिक प्रहरी स्कूल कलेज, क्लब र यात्रुसँग प्रत्यक्ष जोडिएर जनचेतनाका कार्यक्रम गरिरहेको प्रहरी निरीक्षक केसीले जानकारी दिए। उनले भने, 'सडक दुर्घटना न्यूनीकरणका लागि हाम्रो अभियान चालकदेखि यात्रुसँग हुन्छ।' रुपन्देहीमा पछिल्लो समय ट्राफिकले बढी भीडभाड हुने स्थानमा ट्राफिक लाइट जडान तथा अन्तक्र्रिया र चालक प्रशिक्षण कार्यक्रम गरिरहेको छ। असुरक्षित सडक संरचना, व्यवस्थित सवारी नियमन मापदण्डको अभाव, चालकको अयोग्यता, सवारी नियमको अज्ञानताका कारणले धेरै सवारी दुर्घटना हुने गरेको सवारी दुर्घटना न्यूनीकरण अध्ययन उपसमितिको २०७७ को प्रतिवेदनमा उल्लेख छ। सडक दुर्घटना हुनुमा सवारी चालक र पैदलयात्री नै जिम्मेवार देखिने गरेको तथ्य भेटिन्छ। यसको न्यूनीकरणका लागि चालक र यात्रुलाई जिम्मेवारी बनाउनु पर्दछ।रासस"
फेरि हिमपात र वर्षा हुन लागेको हो ?,"काठमाडौं : नेपालमा पश्चिमी वायुको सामान्य प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाबाट मंगलबार जारी मौसम पूर्वानुमान बुलेटिनमा बुधबार र बिहीबार पहाडी तथा हिमाली भूभागमा हल्का हिमपात र वर्षाको सम्भावना रहेको उल्लेख छ। बिहानको समयमा उपत्यका लगायत तराईका जिल्लाहरूमा बाक्लो हुस्सुकुहिरोसमेत लाग्ने सम्भावना रहेकोले चिसोबाट बच्न आवश्यक सतर्कता अपनाउन मौसमविद्ले आग्रह गरेका छन्। मंगलबार दिउँसो सुदूरपश्चिम प्रदेश, कर्णाली प्रदेश र प्रदेश १ मा आंशिकदेखि सामान्य बदली रही बाँकि भूभागहरुमा आंशिक बदली रहने छ। राती सुदूरपश्चिम प्रदेश, कर्णाली, लुम्बिनी तथा गण्डकी प्रदेशहरूमा आंशिकदेखि सामान्य बदली रही बाँकि भूभागहरुमा आँशिक बदली रहने छ। सुदूरपश्चिम प्रदेशका उच्च पहाडी तथा हिमाली भूभागमा हल्का हिमपातको सम्भावना रहेको महाशाखाको बुलेटिनमा उल्लेख छ। बुधबार सुदूरपश्चिम, कर्णाली, लुम्बिनी तथा गण्डकी प्रदेशहरूमा आंशिकदेखि सामान्य बदली रही बाँकि भूभागहरुमा आँशिक बदली रहने छ। सुदूरपश्चिम तथा कर्णाली प्रदेशका उच्च पहाडी तथा हिमाली भूभागमा हल्का हिमपातको सम्भावना रहेको छ। राती प्रदेश १ मा आँशिक बदली रही बाँकि प्रदेशहरुमा आंशिक देखि सामान्य बदली रहि रहने छ। सुदूरपश्चिम तथा कर्णाली प्रदेशका उच्च पहाडी तथा हिमाली भूभागमा हल्का हिमपातको सम्भावना र सुदूरपश्चिम, कर्णाली तथा गण्डकी प्रदेशका पहाडी भूभागमा हल्का वर्षाको सम्भावना रहेको छ। बिहीबार दिउँसो देशभर आंशिकदेखि सामान्य बदली रहने छ। देशका पहाडी भूभागमा हल्का वर्षाको साथै उच्च पहाडी तथा हिमाली भूभागमा हल्का हिमपातको सम्भावना रहेको छ। राती देशभर आंशिकदेखि सामान्य बदली रहने छ। देशका पहाडी भूभागमा हल्का वर्षाको साथै उच्च पहाडी तथा हिमाली भूभागमा हल्का हिमपातको सम्भावना रहेको छ।"
जाजरकोटजुम्ला सुरुङमार्गको सम्भाव्यता अध्ययन सुरु,"जाजरकोट : जाजरकोटजुम्ला जोड्ने सुरुङमार्ग निर्माण हुने भएको छ। जाजरकोटको कुशे गाउँपालिका८ साङ्टा र जुम्लाको तातोपानी गाउँपालिका८ इमिल्चाघारी जोड्ने सुरुङमार्ग निर्माण हुने भएको हो। यसको सम्भाव्यता अध्ययनका लागि सडक विभागको गुणस्तरीय खोज तथा विकास केन्द्र (क्यूआरडिसी)ले सूचना जारी गरिसकेको छ। सुरुङमार्गको सम्भाव्यता अध्ययनका लागि सडक विभागले बोलपत्र आह्वान गरिसकेको र अध्ययन सकिएपछि सुरुङमार्ग निर्माण अघि बढ्ने पूर्वमन्त्री शक्तिबहादुर बस्नेतले बताए। 'सुरुङमार्ग निर्माण तथा नयाँ सडकको ट्रयाक खोल्नका लागि सम्भाव्यता अध्ययन गर्न लागिएको हो', उनले भने, 'जाजरकोट र जुम्ला जोड्ने सबैभन्दा छोटो सुरुङ हुने भएकाले खन्ने कामलाई अध्ययन सकिनेबित्तिकै अघि बढाइने छ।' जाजरकोट साङ्टाबाट र जुम्लाको इमिल्चाघारीसम्मको लम्बाइ करिब १० किलोमिटर छ। सुरुङ निर्माणका लागि करिब पाँच किलोमिटर पहाड प्वाल पार्नुपर्ने र अन्य क्षेत्रमा सडक निर्माण गर्नुपर्ने पूर्वमन्त्री बस्नेतले बताए। 'हामीले सुरुङमार्गको सम्भाव्यता अध्ययनका लागि विगतदेखि नै नेपाल सरकारसँग माग गर्दै आएका थियौँ', नेकपा (माओवादी केन्द्र) का नेता तथा प्रदेशसभा सदस्य गणेसप्रसाद सिंहले भने, 'सम्भाव्यता अध्ययनका लागि सडक विभागले सूचना नै जारी गरिसकेको छ।' जाजरकोटबाट जुम्ला जान करिब १० घण्टा उकालो हिँड्नुपर्छ। सुरुङमार्ग निर्माण भए ३० मिनेटमै जुम्ला जान सकिने सिंहले बताए। 'यो सुरुङमार्ग निर्माण भए लुम्बिनी, दाङ, सल्यान, जाजरकोट जुम्ला हुँदै रारा जोड्ने छोटो सर्किट हुनेछ', उनले भने, 'विगतदेखि माग गर्दै आएको हाम्रो माग पूरा हुने आशा गरेका छौँ', उनले भने। रासस"
विद्यालयमा शैक्षिक सामाग्री वितरण,"सन्धिखर्क : अर्घाखाँचीको सन्धिखर्क नगरपालिक१० मा रहेको अरनिको आधारभूत विद्यालयका विद्यार्थीलाई शैक्षिक सामाग्री वितरण गरिएको छ । लायन्स क्लब अफ काठमाण्डौ नमस्ते स्प्रींग र लायन्स क्लब अफ काठमाण्डौ सुपा देउरालीले अरनिको आधारभूत विद्यालयमा अध्ययन गर्ने विद्यार्थीलाई शैक्षिक सामाग्री वितरण गरेको हो । शैक्षिक सामाग्री वितरण गर्दै सन्धिखर्क नगरपालिकाका नगरप्रमुख कमलप्रसाद भुसालले सामुदायिक विद्यालयको शैक्षिक गुणस्तर बृद्धि गर्न सबै एकजुट भएर लाग्नुपर्ने बताए । विद्यालयमा अध्ययन गर्ने विद्यार्थीको लागि झोला, कापी र कलम वितरण गरिएको लायन्स क्लबका नारायण क्षेत्रीले बताएका छन् । कार्यक्रममा सन्धिखर्क नगरपालिका१० का वडाअध्यक्ष लक्ष्मीनारायण चुँदाली, सन्धिखर्क नगरपालिकाका शिक्षा शाखा प्रमुख मञ्जु आचार्य, नेपाल पत्रकार महासंघका प्रदेश सदस्य प्रेमनारायण आचार्य, वडा सदस्यहरु शान्ता नेपाली, चमकला भुसाल, ऋषिकेस भुसाल, वडा सचिव विष्णुप्रसाद भुसाल, विद्यालय ब्यवस्थापन समितिका अध्यक्ष नन्दबहादुर आचार्य लगायतको उपस्थिति रहेको थियो ।"
"सुन तोलामा ९ सयले घट्यो, तोलाको कति पुग्यो?",काठमाडौं : सुनचाँदी बजारमा मंगलबार छापावाल सुनको मूल्य प्रतितोला ९०० ले घटेर ९२ हजार २०० तोकिएको छ। पहेँलो धातु सोमबार प्रतितोला ९३ हजार १०० मा कारोबार भएको थियो। नेपाल सुनचाँदी व्यवसायी महासङ्घले सार्वजनिक गरेको विवरणानुसार तेजाबी सुनको आजको मूल्य प्रतितोला ९१ हजार ७०० कायम भएको छ जसको मूल्य सोमबार प्रतितोला ९२ हजार ६०० तोकिएको थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला १५ ले घटेर एक हजार २५० तोकिएको महासङ्घले जनाएको छ। महासङ्घले अन्तरराष्ट्रिय बजारमा सुन तथा चाँदीका मूल्यमा हुने परिवर्तनका आधारमा यहाँ दैनिक कारोबार मूल्य तोक्दै आएको छ। अन्तरराष्ट्रिय बजारमा आज सुन प्रतिऔँस एक हजार ८०३ डलर आसपास कारोबार भइरहेको छ।
ठेक्काको पाँच वर्ष : अझै बनेनन् कोरला नाका जोड्ने सडक र पुल,"बेनी : पर्वतको मालढुङ्गा, म्याग्दीको बेनी र मुस्ताङको जोमसोम हुँदै कोरला नाकासम्म जोड्ने २०० किलोमिटर दुरिको सडक कालोपत्रे र ग्राभेल गर्न २०७३ सालदेखि सुरु भएको बेनीजोमसोमकोरला सडक आयोजनाको हालसम्मको भौतिक प्रगति ६५ प्रतिशत छ । १८६ किलोमिटर दुरिको सडकमा निर्माणाधिन १२ वटा मोटरेबल पुलको ठेक्का सम्झौताको बिद्यमान खरिद ऐन अनुसार थपिएको समयसीमा आगामी चैत महिनामा सकिदैछ। अठार महिनादेखि दुई वर्षको सम्झौता म्याद भएका राष्ट्रिय गौरवको कालीगण्डकी कोरिडोरअन्तरगतको यो सडकको ७५ किलोमिटर दुरीको छवटा खण्ड र आठवटा मोटरेबल पुल निर्माण सकिएको छ । पुल र सडक निर्माणमा भएको ढिलासुस्तिले अन्तरदेशीय व्यापारिक महत्वको कोरला नाका सञ्चालनको तयारी प्रभावित बनेको छ । स्थानीयबासी र पर्यटकलाई आवत जावतमा समस्याका साथै सास्ती भएको छ । निर्माण कम्पनीको ढिलासुस्तिका कारण सडक र पुल निर्माण प्रभावित भएको मुस्ताङको घरपझोङ गाउँपालिकाका अध्यक्ष आशबहादुर थकालीले बताए । कुनै पनि मोटरेबल पुल र निर्धारित समयमा निर्माण हुन सकेका छैनन,'उनले भने, स्थानीयबासी र मुस्ताङ आउने पर्यटकलाई सास्ती भएको छ । पर्याप्त मजदुर र उपकरण परिचालन गर्न तथा निर्माण सामग्री जुटाउन नसकेका निर्माण व्यवसायीले कोरोना महामारी र मौसमलाई देखाएर जिम्मेवारीबाट पन्छिनु दुखद भएको उनको गुनासो छ । पुल निर्माणको अवस्था मुस्ताङको कैकुखोलामा गणपति निर्माण कम्पनीले २०७५ मा तीन करोड २५ लाखमा ठेक्का लिएको २० मिटर लामो पुलको २५ प्रतिशत भौतिक प्रगति छ । कालिका गजुरमुखीले सात करोड ४४ लाखमा ठेक्का पाएको ८० मिटर लामो छाक्ताङ खोलाको पुल निर्माणको प्रगति ६० प्रतिशत छ । गणपती निर्माण कम्पनीले तीन करोड २९ लाखमा ठेक्का पाएको लार्जुङ खोलाको २० मिटर लामो पुलको ५५ प्रतिशत प्रगति छ । हिमदुङ एण्ड थोकर इमोटल कन्ट्रक्सनले २१ करोड ६० लाखमा ठेक्का लिएको १२० मिटर लामो मार्फाखोला र ९० मिटर लामो छुसाङ खोलाको पुल ६० प्रतिशत निर्माण सकिएको छ । गल्वा रफिना जेभीले रु दुई करोड ८८ लाखमा ठेक्का लिएको कागबेनीखोलाको २५ मिटर लामो पुल ९० प्रतिशत निर्माण सकिएको छ । हिमदुङ एण्ड थोकर इमोटल जेभीले आठ करोड ८७ लाखमा ठेक्का लिएको घमीखोला पुलको ४० प्रतिशत, काष्ठमाण्डप कन्ट्रक्सनले १० करोड आठ लाखमा ठेक्का लिएको चराङखोला पुलको ६० प्रतिशत प्रगति छ । मुक्तिनाथअमित जेभीले चार करोड ६८ लाखमा ठेक्का लिएको २० मिटर लामो लोमान्थाङखोलाको ३० प्रतिशत छ करोड ३० लाखमा सम्झौता भएको किम्लीङखोला पुलको ४० प्रतिशत, छ करोड ३५ लाखमा ठेक्का लिएको ५० मिटर लामो नामदोक खोला पुलको ४० प्रतिशत र छ करोड ४५ लाखमा सम्झौता भएको ४० मिटर लामो भर्मा खोला पुलको ४० प्रतिशत भौतिक प्रगति भएको छ । म्याग्दीको बेगखोलामा पुल महाशाखाले ७० मिटर लामो मोटरेबल पुल बनाउन ठेक्का प्रक्रिया शुरु गरेको छ । बोक्सीखोला, सुनखोला र थापाखोलामा मोटरेबल पुल बनाउन प्रस्ताव गरिएको बेनीजोमसोमकोरला सडक आयोजनाका प्रमुख जगत प्रजापतिले बताए । पाण्डाखोलामा पुल बनाएको भन्दा फरक ठाउँबाट खोला बग्न थालेपछि ५० मिटर लामो अर्को पुल बनाउन प्रस्ताव गरिएको छ । छुसाङको मुस्ताङ गेटमा डोलिडारले बनाएको पुलसँगै अर्को ५० मिटर लामो पुल बनाउन प्रस्ताव गरिएको छ,' उनले भने पुलले खोलाको सबै भाग समेट्न नसकेपछि नयाँ पुल बनाउन आवश्यक देखिएको हो । निर्माण कम्पनी गजुरमुखीका आयोजना व्यवस्थापक राजन न्यौपाने (नरेन्द्र)ले अत्याधिक चिसो, बेमौसमी बर्षा र हिमपातको साथै दुई पटकसम्मको कोरोना महामारीले सडक तथा पुल निर्माण प्रभावित बनाएको बताए । थपिएको समयभित्र सम्झौताअनुसार पुल तथा सडक निर्माण सम्पन्न गराउन जुटेको उनले बताए । म्याग्दीको अन्नपूर्ण गाउँपालिका३ स्थित रुप्से र मुस्ताङको खहरेखोलाको मोटरेबल पुल अलपत्र बनेका छन् । आयोजनाका इञ्जिनियर आश्वीनीकुमार यादबले निर्माणको क्रममा रहेका पुलका संरचनामा बाढीले तहसनहस बनाएपछि डिजाइन परिवर्तन गरेर दुरी बढाएर नयाँ प्रक्रियाबाट बनाउन पुरानो ठेक्का तोड्ने प्रक्रियामा रहेको बताए । ४० मिटर लम्बाई भएको रुप्से खोलाको पुलको दुईतर्फ पिल्लर उठाएर ६६ प्रतिशत र ढलान गर्ने अवस्थामा रहेको ८५ प्रतिशत प्रगति भएको खहरेखोलाको पुलको जगनै खलबलाउने गरि बाढीले बगाएपछि स्पाम (लम्बाई) बढाउन लागिएको छ, उनले भने भूगोल र प्राकृतिक बिपद्का कारण डिजाइन संशोधन, पुरानो ठेक्का तोडेर नयाँ ठेक्का प्रक्रिया शुरु गर्नुपर्ने भएको हो । गण्डकी प्रदेशको भाग्यरेखा मानिएको बेनी देखि कोरला नाका जोड्ने सडकमा आठ वटा मोटर चल्ने पुल निर्माण सकिएका छन् । थप एक वटा निर्माणको अन्तिम चरण र १२ वटा निर्माणाधिन रहेका छन् । थप ६ ठाउँमा पुल बनाउन आवश्यक छ । आयोजना मार्फत म्याग्दीको राहुघाटमा छ करोड १४ लाखको लागतमा ४० मिटर, रु पाँच करोड ७८ लाखमा घट्टेखोलामा ४० मिटर, मुस्ताङको स्याङ खोलामा रु दश करोड ५२ लाख ११५ मिटर, पाण्डाखोलामा रु चार करोड ३७ लाखमा ५० मिटर पुल निर्माण भएको हो । पुल महाशाखाको पश्चिम सेक्टर कार्यालय पाल्पाले रु १९ करोडको लागतमा म्याग्दीको महभिर र पोखरबगर स्थित कालीगण्डकीमा ८० र ७० मिटर लामो, ११ मिटर फराकिलो मोटर चल्ने पुल निर्माण गरेको छ । महभिरको पुल सञ्चालनमा आइसकेको छ । निर्माण सकिएको पोखरेबगरको पुल सञ्चालनका लागि पहुँचमार्ग बनाउन थालिएको छ । छुसाङको मुस्ताङ गेट स्थित कालीगण्डकी नदीमा डोलिडारले रु चार करोड ७३ लाख ८८ हजार ६८ मा ७७ दशमलब २ मिटर लामो पुल बनाएको छ । जोमसोम स्थित कालिगण्डकी नदीमा तत्कालीन मुस्ताङ जिबिसले भारतीय दुताबासको रु चार करोड ४४ लाख सहयोगमा ४६ मिटर लामो र ७ दशमलब २० मिटर लामो पुल बनाएको थियो । गजुरमुखी निर्माण कम्पनीले २०७५ मा छ करोड २० लाखमा ठेक्का लिएको ४० मिटर लामो लेते खोलाको मोटरेबल पुल निर्माण अन्तिम चरणमा छ । सडक निर्माणको प्रगति नवलपरासीको बर्दघाटदेखि मुस्ताङको कोरला जोड्ने ४०६ किलोमिटर दुरीको कालीगण्डकी कोरीडोर भारत र चिन जोड्ने नेपालकै छोटो सडक हो । गण्डकी प्रदेशको लाइफ लाइन मानिएको कालीगण्डकी कोरीडोर अन्तरगत बागलुङ, गुल्मी, पर्वत खण्डमा सडकको ट्याक खुलेको छ । रु सात अरब २७ करोडमा ठेक्का सम्झौता भएका बेनीजोमसोमकोरला सडक आयोजना अन्तरगत सडक तथा पुल निर्माणमा हालसम्म चार अरब ७३ करोड खर्च भएको लेखा अधिकृत शेखरचन्द्र सापकोटाले बताए । पर्वतको मालढुङ्गा देखि म्याग्दीको बेनी, मुस्ताङको जोमसोम हुदै कोरला नाकासम्म १३ वटा खण्डमा सडक सस्तरोन्निति भइरहेको छ । तामाङगौरी पार्वतिसप्तकोशी जेभीले ठेक्का लिएको २५ किलोमिटर दुरीको चराङछोसेर बाहेक जोमसोमकोरला खण्डको छ वटा प्याकेजका ठेकेदारले ११ मिटर फराकिलो सडक ग्राभेल गरिसकेका छन् । भेनाघिलिङ, कागबेनीताङवे, ताङ्वेचैले, चैलेचराङ र छोसेरकोरला खण्डको सडक स्तरोन्नति भइसकेको छ । बेनीजोमसोम खण्डको ६५ र जोमसोमकोरला खण्डको ८५ प्रतिशत प्रगति छ । ११ मिटर फराकिलो, नाली, ग्यावियन पर्खाल, मेशिनरी पर्खाल निर्माण र ग्राभेल भएको छ । बेनी जोमसोम सडकको बेनी देखि घाँसा खण्डमा डिबिएसडी र घाँसा जोमसोम खण्डमा आक्सपाल्ट प्रबिधिको कालोपत्रे गर्न लागिएको हो । आयोजना अन्तरगत १९ किलोमिटर दुरीको म्याग्दीको गलेश्वरनारच्याङ पुल खण्डको गलेश्वर र राहुघाटदेखि बेगखोला सम्मको छ किलोमिटर कालोपत्रे सुरु भएको छ । शर्मा गजुरमुखीले ठेक्का लिएको तेस्रो नम्बर प्याकेजमा पर्ने १६५ किलोमिटर दुरीको कैकुखोलाखन्ती खण्ड कालोपत्रे अन्तिम चरणमा पुगेको छ । सोही कम्पनीले ठेक्का लिएको नारच्याङकैकुखोला खण्डमा पर्ने काभ्रे, बादरजुङ र घोप्टेभिर खण्डमा पहाड फुटाएर सडक विस्तार गर्न तीन हजार प्वाल खोलेर दश मेट्रिक्टन जिलेटिन बिस्फोट गराउने तयारी भएको छ । १३ किलोमिटर दुरीको बेनीमालढुङ्गा सडक बिस्तारको काम पनि सुरु भएको छ । चालु आर्थिक वर्ष २०७८७९ मा सम्पन्न गर्ने लक्ष्य राखिएको यस आयोजनालाई चालु आर्थिक वर्षमा एक अरब तीस करोड बजेट बिनियोजन भएको छ । प्रगतिको आधारमा थप बजेटको ब्यवस्थापन गर्न पहल गरिने प्रतिनिधीसभा सदस्य प्रेमप्रसाद तुलाचनले बताए । नाकामा पूर्वाधार तयारी लोमान्थाङ गाउँपालिका१ छोसेरको नेचुङमा २०७७ जेठमा स्थापना भएको सशस्त्र प्रहरी बलको बोर्डर आउट पोष्ट (बीओपी)को भवन निर्माण भइरहेको प्रतिनिधिसभा सदस्य तुलाचनले बताए । ३३ रोपनी क्षेत्रफल जग्गामा पाँच करोड ६५ लाखको लागतमा मौसम अनुकुलित भवन निर्माण हुन लागेको हो । सिमावर्ती क्षेत्रमा हुने सम्भावित अपराध नियन्त्रण, सीमा सुरक्षा र स्थानीय जनतालाई शान्ति सुरक्षाको प्रत्याभूति दिलाउन सशस्त्र प्रहरी निरीक्षकको नेतृत्वमा २० जना सुरक्षाकर्मी खटाइएको छ । मुस्ताङस्थित कोरला नाका सञ्चालन गर्ने लक्ष्यअनुसार २०७३ सालमा सशस्त्र प्रहरीसहित नेपाली सेनालाई लुङ्खुफाटमा एक हजार २७१ रोपनी, भन्सार कार्यालयलाई १०९ रोपनी, जनपथ प्रहरीलाई १३ रोपनी र अध्यागमनका लागि १२ रोपनी जग्गा उपलब्ध भएको थियो। कोरला नाकादेखि करिब १२ किलोमिटर नेपालतर्फ रहेको नेचुङमा भएको जग्गा उपयुक्त नभएको भन्दै पछिल्लो समय कोरला नाकाको सीमा क्षेत्रमा भन्सारलगायतका पूर्वाधार निर्माण गर्न पुनः एक हजार रोपनी जग्गा छुट्याइएको छ । यसअघि लोमान्थाङको लुङ्खुफाटमा नेपाली सेनाको शिविरसमेत स्थापना भइसकेको छ । कोरला नाकामा सुख्खा बन्दरगाहा निर्माणका लागि गत फागुनमा उद्योग, वाणिज्य तथा आपुर्ति मन्त्रालय अन्तरगतको नेपाल इन्टरमोडल टन्सपोर्ट डेभलपमेन्ट बोर्डले भौगोलिक अवस्था पहिचान, बन्दरगाहा निर्माणको विस्तृत खाका र लागत अनुमान तयार पार्ने अध्ययन गरेको थियो । चीनले आफ्नो भूगोलमा पूर्वाधार तयार पारेको छ । ढोङ्वासेनको बजारदेखि कोरला नाका सम्मको सडक कालोपत्रे गरेको छ । दशगजाको नजिकै चिनको भुगोलतर्फ भन्सार, अद्यागमन र सुरक्षा निकायको लागि दुईवटा भव्य भवन बनाइसकेको छ। नाकामा चिनीयाँ सुरक्षाकर्मीको नियमित उपस्थिति हुन्छ । चिनतर्फको सिमानामा काडेतार लगाएको छ । नेपालतर्फको सिमाना खुल्ला छ । लोमान्थाङका ज्ञानेन्द्र बिष्टले कोरला नाका सञ्चालनका लागि नेपालको तयारी सुस्त भएको बताए । कोरला नाका समुन्द्रि सतहदेखि चार हजार ७०० मिटरको उचाइमा छ । लोमान्थाङका वडा अध्यक्ष रिनजिन दोर्जे बिष्टले नाका सञ्चालनका लागि पहुँच मार्गको स्तरोन्नति र सिमामा राज्यको उपस्थिति हुनुपर्ने बताए । कोरला नाकाको विषयमा चर्चा भएजस्तो काम हुन नसकेको बिष्टले गुनासो बताए । कोरला नाकाको इतिहास तिब्बतको ढोङवासेन र उपल्लो मुस्ताङका ब्यापारीहरुले अन्तरदेशीय व्यापार मेला आयोजना गरेको अवस्थामा वर्षमा २ पटक मात्रै कोरला नाका खुल्ने गरेको थियो । पछिल्लो दुई वर्ष कोरोना महामारीका कारण ब्यापार मेला सञ्चालन भएन् । सन २००३ मा प्रस्ताव गरिएको कोरला नाका खोल्ने विषयमा २०६८ माघमा तत्कालीन प्रधानमन्त्री डाक्टर बाबुराम भट्टराई र चीनका प्रधानमन्त्री वेन जिया वाओबीच सम्झौता भएको थियो ।सन् १९६० को दशकअघि कोरला नाका नेपाल र तिब्बतबीचको महत्वपूर्ण व्यापारिक नाका थियो । सन् १९४९ सम्म तिब्बतको छुट्टै अस्तित्व थियो। तर, १९५० मा तिब्बतमा चीनको शासन सुरू भयो । चीनको विरोधमा सन् १९६० मा तिब्बतको खामका बासिन्दा (खम्पा) हरूले नेपालको भूमि (मनाङ र मुस्ताङ) प्रयोग गरी विद्रोह थालेपछि यो नाका बन्द भयो । सन् १९६० देखि बन्द रहेको यो नाका ५८ वर्ष बितिसक्दा पनि अझैं खुल्न सकेको छैन । कोरला नाकाको इतिहास केवल व्यापारिक प्रयोजनसँग मात्र जोडिएको छैन । यो नाका बुद्ध धर्म र शिक्षाका लागि पनि उत्तिकै इतिहास बोकेको र सम्भावना रहेको नाका पनि हो । सन् १९६० पूर्व यही नाकाको प्रयोग गरेर तत्कालीन तिब्बतका बासिन्दाहरू बौद्ध शिक्षा आर्जनका लागि नेपाल र भारतमा आउजाउ गर्ने गर्दथे । मुस्ताङका प्रदेश सभा सदस्य इन्द्रधारा विष्टका अनुसार यो नाका खुलेपछि व्यापार र पर्यटनको क्षेत्रमा मात्रै होइन, बौद्ध धर्म र शिक्षाको प्रचारप्रसार र खोज अनुसन्धानमा पनि महत्वपूर्ण उपलब्धि हाँसिल हुने सम्भावना रहेको छ । विष्टका अनुसार बर्सेनि हजारौं संख्यामा कैलाश मानसरोवर पुग्ने भारतीय पर्यटकमध्ये विहार र उत्तर प्रदेशका तीर्थयात्रीका लागि सबैभन्दा छोटो बाटो यही हुनेछ ।"
कर्मको फल,"भनिन्छ, जुवाडेहरू प्रायः बेइमान नै हुन्छन्। एक जुवाडे महाभारतका पात्र शकुनीले जस्तै पाशामा कपट गरी दुनियाँको पैसा धुत्ने गर्थे। बिस्तारै मानिसले उसको कपट थाहा पाउँदै गए। पेसा सुक्दै गयो। त्यसपछि बोकाको माध्यमबाट ठगीधन्दा चलाउन थाले। जसले मेरो बोकालाई अघाउन सक्छ, उसलाई एक हजार असर्फी दिनेछु। सकेन भने चाहिँ एकको दुई दिनु पर्नेछ भन्थे। मानिसहरू त्यसैमा लोभिन्थे। बाजी थाप्दै बोका चराउन लान्थे। तर, बोका जति नै खुवाए पनि हरियो घाँस देख्नेबित्तिकै मुख बाउने गथ्र्यो। त्यसपछि लौ बोका अघाएको रहेनछ, भन्दै एकको दुई असुल्ने गर्थे। स्थानीय नागरिक ठगिँदै गए। उसको पेसा चल्दै गयो। यो कुरा चतुरेको कानसम्म पुग्यो। जुवाडेको कर्तुत थाहा पाउनासाथ उनलाई सबक सिकाउने विचार आयो। महाशय! मैले पनि पाउँछु ? चतुरेले भने, तर, खेलको सर्त स्वीकार्नुपर्छ नि। कस्तो सर्त ? जुवाडेले सोध्यो। बोकालाई तृप्त पार्न सकेँ भने तपाईँको पूरा सम्पत्ति मेरो हुनेछ। सकिनँ भने जति बाजी लगाउनु हुन्छ त्यसको १० गुणा बढी पाउनुहुनेछ। यो त खुसीको कुरा, भन्नुस् बाजी कति राखौं ? जुवाडेले भन्यो। तपार्ईंको मर्जी, चतुरेले भने। मेरो सबै सम्पत्ति राख्छु। जित्नुभयो भने सबै पाउनु हुनेछ। हार्नुभयो भने तपाईंकै भनाइअनुसार त्यसको १० गुना तिनुपर्छ। मञ्जुर हुनुहुन्छ ? बाजी पक्का भयो। गाउँलेहरूलाई साक्षी राखी बोकालाई चराएर ल्याउन जंगलतिर लागे। तर, बोकालाई चराउने काम भने गरेनन्। एउटा हातमा घाँस र अर्को हातमा सिर्कनु लिएर बसे। जब बोका घाँस खान खोज्थ्यो उनी मुखमा हानिदिन्थे। दिनभर हजार पटकभन्दा बढी घाँस देखाए र त्यति नै पटक थप्पड लगाए। त्यसपछि बोकाले खान खोज्न छाड्यो तर हेर्न भने अझै छाडेन। यसका लागि अझै थप्पड लगाउनुपर्यो उनलाई। बोकाले घाँस हेर्न पनि छाड्यो। घास देख्नेबित्तिकै बोको डराएर अर्कोतिर फर्कने गथ्र्यो। साँझपख बोका लिएर आए। त्यतिबेलासम्म जुवाडेको घरमा रमिता हेर्ने मानिसको भीड लागिसकेको थियो। बोको आएपछि जुवाडे एक मुठी घाँस देखाएर म्याम्या गर्न लाग्यो तर बोकोले सुँघ्न त के पुलुक्कसम्म हेरेन। बोको अर्कोतिर फर्कियो। बल्ल जुवाडेको हार भयो। सर्तअनुसार उसको सारा सम्पत्ति चतुरेको भयो। नैतिक शिक्षा : अन्यायले कमाएको सम्पत्तिको टिकाउ हुँदैन। त्यस्तो सम्पत्ति एकैसाथ नास हुन सक्छ। त्यसैले अन्याय नगरौं।"
