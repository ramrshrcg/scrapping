शीर्षक,विवरण
स्वास्थ्यमा ब्रह्मलुट भाइरस,"कोरोना महामारीले मुलुक थलिएको छ। दुई वर्षमा हजारौं नागरिकले ज्यान गुमाए। लाखौं प्रभावित छन्। संक्रमण अझै बढ्दैछ। अस्पतालका शैय्यामा नागरिक छट्पटाइरहेका छन्। संक्रमणलाई शून्यमा झार्ने चुनौती छ। विश्व अर्थतन्त्रलाई नै धरासायी बनाएको कोरोना महामारी नियन्त्रणमा आर्थिकरूपमा मजबुत मानिएका देशलाई नै हम्मे हम्मे पर्यो। तर, हरेक क्षेत्रलाई व्यवस्थित गर्दै आर्थिक स्रोत परिचालन र समयमा खोप दिएकाले ती देश सामान्य बन्दैछन्। ती मुलुकमा आर्थिक क्षेत्र क्रमशः उकालो लाग्दैछ। तर, महामारीमा नेपालको कथा फरक बन्यो। बिरामीको ओखतीमा भ्रष्टाचारको गन्ध आयो। संक्रमण रोक्ने भन्दा कमाउको धन्दा चल्यो। स्वास्थ्य सामग्री खरिददेखि उपचारसम्ममा ब्रह्मलुट मच्चियो। सर्वसाधारण त्रासमा हुँदा केहीलाई महामारी पनि चाड आएझैं भयो। कोरोना महामारीले मुलुकको सार्वजनिक स्वास्थ्यको हविगत मात्र देखाएन, राज्य संयन्त्रमा मौलाएको भ्रष्टाचारसमेत उदांगो पारिदियो। यसको उदाहरण हो, महालेखापरीक्षक कार्यालयले सार्वजनिक गरेको प्रतिवेदनमा उल्लेख भएका स्वास्थ्यका विषय। आमनागरिकसँग प्रत्यक्ष जोडिएको स्वास्थ्य क्षेत्रमा मौलाएको ब्रह्मलुटलाई यसपटक पनि प्रतिवेदनले पनि औंल्याएको छ। यस अघि पनि स्वास्थ्य क्षेत्रको बेथिति सार्वजनिक नभएको होइन। तर, यसपटक महामारीमा समेत लाज पचाएर ब्रह्मलुट मच्चाइएको छ। प्रतिस्पर्धा नगराई पीपीई, मास्क, स्यानीटाइजर किन्नेदेखि ५१ प्रकारका स्वास्थ्य सामग्री अर्को अस्पतालबाट प्राप्त प्रस्तावका आधारमा किन्नेसम्मका नियमविपरीत कार्य भए। नियम छलेर बिरामीले खाने औषधिमा यसपटक पनि र्याल काढेको महालेखाले फेला पार्यो। एक करोड ३४ लाख रकम बराबरको कोरोना महामारी नियन्त्रणमा आवश्यक स्वास्थ्य सामग्री खरिद गर्दा प्रतिस्पर्धा नगराइनु, एक अर्ब १४ करोड ५७ लाखको ५१ प्रकारका स्वास्थ्य सामग्रीसमेत खरिद गर्दा लागत अनुमान स्वीकृति नगर्नुले सामग्री खरिदमा ब्रह्मलुट मचाएको प्रष्ट हुन्छ। समयमा स्वास्थ्य सामग्री खरिद गरेर नागरिकको सेवामा खटिनुपर्नेमा चोरबाटो अपनाएर छलछाम गर्दा नै मुलुकमा महामारी नियन्त्रण चुनौतीपूर्ण बनेको छ। नागरिकले सहज रूपमा स्वास्थ्य सेवा पाएनन्। राज्यकोषको व्यापक दुरुपयोग भयो। अनियमिततालाई नियन्त्रण गर्ने निकायमध्ये एक संयन्त्र स्वास्थ्य मन्त्रालय नै विवादास्पद ठेक्कामा मुछियो। जसकारण महामारीमा कमाउधन्दा चलाउनेलाई बल मिल्यो। कोभिड१९ रोकथाम तथा नियन्त्रण गर्न छुट्याइएको बजेटबाट मन्त्रालयहरूले करारका कर्मचारीको पारिश्रमिक, बढुवा समितिको बैठक भत्ता बाँड्न भ्याए। सरकारले जिम्मेवारी नतोकिएका व्यक्ति स्वास्थ्य सामग्री किन्नमा लागे भने कसैले किन्न लगाए। एउटासँग सम्झौता गरेर अर्कैसँग स्वास्थ्य सामग्री खरिद भयो। किनिएका सामग्रीसमेत समयमा प्रयोग र वितरण नहुँदा म्याद सकियो। यस्ता अनियमितताका धेरै काम महामारीकै समयमा भए। यस्तै भएर पनि यो क्षेत्रलाई भ्रष्टाचार धेरै हुने क्षेत्रका रूपमा व्याख्या गरिन्छ। हुन त स्वास्थ्यसँग सम्बन्धित संयन्त्रलाई लाग्ने यो आरोप नयाँ भने होइन। यस तथ्यलाई कर्मचारी नै अनौपचारिक व्याख्या गर्छन्। त्यस्तै ठाउँ रोजेर सरुवा हुने कर्मचारीको चक्र बर्सेनि चल्छ पनि। यसै पनि भ्रष्टाचार र अनियमिततामा यो क्षेत्र बारम्बार मुछिने गरेकै छ। कोरोना भाइरस संक्रमण महामारीका बेला सरकारलाई संक्रमण नियन्त्रण र उपचार चुस्त पार्ने क्रममा मुलुकको स्वास्थ्य क्षेत्र सुधार गर्ने अवसर थियो। स्वास्थ्यका पूर्वाधार बलियो पारेर सार्वजनिक स्वास्थ्यलाई भरपर्दो र गुणस्तरीय पार्न यो महामारीमा गरिने तयारी कोशेढुंगा हुनसक्थ्यो। तर, यो समयमै व्यापक ब्रह्मलुट हुनु मुलुककै लागि दुर्भाग्य हो। नागरिकसँग प्रत्यक्ष जोडिने स्वास्थ्यजस्तो गम्भीर र संवेदनशील क्षेत्र अनियमितताको अखडा बन्नुहुँदैन। अनियमितता गर्नेलाई कानुनी दायरामा ल्याउनैपर्छ। बेथितिको विवरण सार्वजनिक भएर मात्रै हुँदैन। भएका कानुन चलाउन र नभए निर्माण गरेर कार्यान्वयन गर्न सरकारले आँट गर्नुपर्छ। बेथिति नियमन गर्ने कानुन थन्किए नागरिकको मौलिक हक पनि किताबका पानामा सीमित हुन्छन्।"
इन्धनको मूल्य फेरि बढ्यो : पेट्रोल १३० पुग्यो,"काठमाडौं : नेपाल आयल निगमले पेट्रोलियम पदार्थको मूल्य वृद्धि गरेको छ। बढेको मूल्य सोमबार राति १२ बजेदेखि लागू हुनेछ। निगमका अनुसार पेट्रोलमा प्रतिलिटर रु दुई तथा डिजल र मट्टीतेलमा पनि प्रतिलिटर रु दुई नै वृद्धि गरिएको छ। नयाँ मूल्यअनुसार अब पेट्रोल प्रतिलिटर रु १३० पुगेको छ। यस्तै डिजल र मट्टीतेल प्रतिलिटर रु ११३ पुगेको छ। यसअघि पेट्रोल प्रतिलिटर रु १२८, डिजल र मट्टीतेल प्रतिलिटर रु १११ मा बिक्री हुँदै आएको थियो। निगमले खाना पकाउने एलपी ग्यासमा प्रतिसिलिण्डर रु २५ ले वृद्धि गरेको छ। यसअघि प्रतिसिलिण्डर रु एक हजार ४२५ मा कारोबार हुँदै आएको ग्यास अब रु एक हजार ४५० पुगेको छ। आन्तरिकतर्फको हवाई इन्धनको मूल्यसमेत प्रतिलिटर रु दुईले वृद्धि भई रु ८६ पुगेको छ। अन्तर्राष्ट्रिय हवाई इन्धनतर्फ प्रतिकिलो १६ डलरले वृद्धि गरी ७७० अमेरिकी डलर कायम गरिएको छ। मूल्य बढाउँदा समेत पेट्रोलमा प्रतिलिटर ८ रुपैयाँ ४२ पैसा, डिजलमा प्रतिलिटर २ रुपैयाँ ६४ पैसा र ग्यासमा प्रतिसिलण्डर ४२० रुपैयाँ ७५ पैसा घाटा रहेको निगमको जिकिर छ। निषेधाज्ञा जारी रहेको अवस्थामा पछिल्लो १५ दिनमा मात्रै निगमलाई रु ९६ करोड नौ लाख घाटा हुने देखिएको छ। निगमका अनुसार पेट्रोलमा कूल रु १९ करोड, डिजलमा रु १९ करोड छ लाख र खाना पकाउने एलपी ग्यासमा रु ६२ करोड २२ लाख बराबरको घाटा रहेको छ। इण्डियन आयल कर्पोरेशनबाट प्राप्त पछिल्लो मूल्य सूचीअनुसार पछिल्लो १५ दिनमा रु एक अर्ब १५ करोड २२ लाख बराबरको घाटा हुने देखिएपछि मूल्य वृद्धि गरिएको निगमका प्रवक्ता विनितमणि उपाध्यायले जानकारी दिनुभयो। भारतीय सीमा क्षेत्रमा पेट्रोल प्रतिलिटर ४१ रुपैयाँ १९ पैसा, डिजल प्रतिलिटर ४४ रुपैयाँ ४ पैसा नेपालतर्फ सस्तो रहेको छ। रासस"
"टेलिकममा अनियमितताको चाङ, कम्पनी तीव्र घाटामा","१ २ ३तीव्र गति र उच्च क्षमताको डाटा ट्रान्सफर गर्ने (फोरजी) सेवा विस्तारमा हेलचक्र्याइँ गर्दा टेलिकमले ठूलो मात्रामा नाफा गुमाएको छ। करिब २० अर्ब लगानीको फोरजी परियोजना डेढ वर्षअघि सम्पन्न गर्नुपर्ने थियो। तर, अझै सकिएको छैन। त्यसमा अझै लोसे पारा अपनाउने गरिएको छ। टेलिकमले त्यस यता न कुनै निर्णय गरेको छ, न त कार्यतालिका परिमार्जन गर्ने आँटै गरेको छ। ४टेलिकममा ५ अर्ब ६० करोड ४६ लाखको पुँजीगत उपकरण र अन्य सामान खरिद भएको छ। ती सामान सप्लायर्सकै अधिनमा रहे पनि पुँजीगत कार्य प्रगतिमा समावेश गरिएको छ। महालेखाको प्रतिवेदन भन्छ, ती सामानको मूल्य र सम्पत्ति यकिन गर्न सकिएन।  नेपाल टेलिकमभित्र बढ्दो अनियमितता, आर्थिक अनुशासनहीनता एवं व्यवस्थापकीय अक्षमताका यी केही उदाहरण हुन्। अपारदर्शी खर्च प्रणाली, कमिसनको चक्कर ठूलो मात्रामा सामान खरिद गर्ने तर उपयोग गर्न नसक्ने यसका मुख्य रोग हुन्। २० अर्ब लगानीको फोरजी सेवा, अर्बौंको इन्टरनेट (फाइबर टु दिम होम) सेवा, अर्बौंको फोन पे सेवा लथालिंग हुँदा टेलिकम डुब्ने अवस्थामा पुगेको छ। टेलिकम व्यवस्थापनको लापरबाहीले अर्बौं लगानीका लाइफलाइन र ड्रिम प्रोजेक्ट हरू लथालिंग भएको कर्मचारीहरू नै बताउँछन्। सेवाको गुणस्तर खस्किँदो छ, नाफामा गिरावट छ, व्यवस्थापन भद्रगोल छ। नेपाल दूरसञ्चार राष्ट्रिय कर्मचारी संगठनका अध्यक्ष यादवप्रसाद पनेरु भन्छन्, फोरजी सेवा एक वर्षमा सम्पन्न गर्ने भन्ने थियो। तर, अढाई वर्ष भयो, पूर्वाधार निर्माणसम्म भएनन्। यसमा उच्च व्यवस्थापनको कमजोरी रहेको उनले बताए। महालेखाको प्रतिवेदनले पनि त्यसैलाई जोड दिएको छ। फोरजीएलटीई र एफटीटीएच सेवा विस्तारमा ढिलाइका कारण ग्राहकको मागअनुसार इन्टरनेट सहितको सेवा प्रदान गर्न नसक्दा प्रतिग्राहक आम्दानी घट्दै गएको छ, महालेखाको प्रतिवेदनमा उल्लेख छ। फोरजी सेवा पूरा नहुँदा कम्पनीको व्यवसाय र आम्दानीमा उल्लेख्य असर परेको भन्दै महालेखाले प्रश्न उठाएको छ। टेलिकमले निजी सेवा प्रदायक कम्पनीभन्दा विदेशी कम्पनीसँग महँगोमा स्याटेलाइट ब्याण्डविथ खरिद गरेको समेत महालेखाको ठहर छ। जब आए अधिकारी, तब घट्यो नाफा२०७५ मा प्रबन्ध निर्देशकको जिम्मेवारी डिल्लीराम अधिकारीले लिएसँगै टेलिकम आर्थिक रूपमा निकै ओरालो लागिरहेको तथ्यांकले देखाउँछ। खुद नाफातर्फ २०७४७५ मा १७ अर्ब ४८ करोड थियो। अधिकारीले नेतृत्व लिएपछि २०७५७६ मा ह्वात्तै ९ अर्ब ७६ करोडमा झर्यो। २०७६७७ मा अझ १ करोड तल आइपुग्यो। इक्विटीमा लाभ २०७४७५ मा १७५४ प्रतिशत थियो। २०७५७६ मा १०६२ र २०७६७७ मा १०६१ प्रतिशतमा झर्यो। चालू अनुपात २०७४७५ मा ४११ रहेकामा २०७५७६ मा ३०४ र २०७६७७ मा १९४ मात्र रह्यो। प्रतिसेयर आम्दानी पनि उसरी नै निकै तल आइपुगेको छ। २०७४७५ मा यो ११६५६ थियो। २०७५७६ मा ६५०५ र २०७६७७ मा ६४९९ रुपैयाँमा लाजमर्दो गरी झरेको छ। खुद नाफा अनुपात २०७४७५ मा ३८६२ थियो। २०७५७६ मा २२२६ र २०७६७७ मा २२६८ रुपैयाँमा खसेको छ। त्यस्तै टेलिकमको हरेक सेवाबाट आम्दानी ह्रास उसरी नै भइरहेको छ। पछिल्लो वर्ष सबै सेवाका आम्दानी ऋणात्मक छन्। पीएसटीनको १५७८, सीडीएमएको ४८३१, एडीएसएलको ३३२, एफटीटीएको ४९८७ र लिज लाइनको ८६६ छ। यसअघिकी प्रबन्ध निर्देशक कामिनी राजभण्डारीको कार्यकाल (आर्थिक वर्ष २०७४०७५) मा टेलिकमले १७ अर्ब ४० करोड नाफा गरेको थियो। अधिकारी आएपछि २०७५०७६ मा ७ अर्ब २० करोडले घटेर १० अर्ब २० करोडमा सीमित भयो। दोस्रो वर्ष ०७६०७७ मा नाफा अझै घटेर ८ अर्ब ५५ करोडमा आइपुग्यो। अधिकारीले नाफा वृद्धि गर्न सकेको भए २२५ अंक पाउँथे। तर, उनले एक नम्बर पनि पाउन सकेनन्। उनले प्रबन्ध निर्देशकको नियुक्ति लिँदा कार्यसम्पादन सम्झौतामा ईबीआईटीडीए (अर्निङ्स बिफोर इन्टरेस्ट, ट्याक्सेस, डिप्रिसिएसन एन्ड एमोर्टाइजेसन) वृद्धबापत २५ अंक राखिएको थियो। त्यस्तै राजस्व वृद्धिमा २५, ग्राहक वृद्धिमा ३७५ र सम्पत्ति वृद्धिमा भारित अंक १ तोकिएको थियो। ती सबैको औसतमा उनले ५० प्रतिशत पनि अंक ल्याउन सफल नभएको टेलिकमले जनाएको छ। यस्तै कमजोर कार्यसम्पादनमा यसअघि राजभण्डारीले प्रबन्ध निर्देशकबाट हट्नु परेको थियो। तर, अधिकारीले टेलिकम डुबाउनै लाग्दा पनि सरकारले उनलाई हस्तक्षेप गर्न सकेको छैन। २० अर्बको फोरजीको बेहालटेलिकमले २०१९ फेब्रुअरीमा देशव्यापी रूपमा तीव्रगति र उच्च क्षमताको डाटा ट्रान्सफर गर्ने फोरजी सुरु गर्यो। यो टेलिकमको लाइफलाइन प्रोजेक्ट थियो। तर, टेलिकम व्यवस्थापन पक्ष फोरजी सञ्चालन गर्न चुकेको छ। फोजीको नेटवर्क वन र नेटवर्क टु छ। सिष्टम जडान गर्दा कुन लेभलको ग्यारेन्टी गर्ने, नेटवर्क फोरजीको गुणस्तर कस्तो हुने भन्नेमा व्यवस्थापन पक्षले ध्यानै दिएन, पनेरुले भने। ग्राहकसँग रहेका धेरै मोबाइल सेटमा फोरजी चल्दैन। सबै सेटमा फोरजी सञ्चालन गर्ने गरी व्यवस्थापनले काम गरेको छैन। कभरेज नभएको ठाउँमा, अग्ला भवन, घनाबस्तीमा डिभाइस राखेर फोरजी प्रभावकारी चलाउने योजना भए पनि टेलिकमका महाप्रबन्धक डिल्लीराम अधिकारीको अदूरदर्शिताका कारण कार्यान्वयनमा आउन सकेको छैन। ५ हजार ७ सय ठाउँमा ६ हजार ५७० युनिट स्माल सेल राख्ने भनिएको थियो। तर, अझै प्रक्रिया सुरु भएको छैन। नेपाल दूरसञ्चार राष्ट्रिय कर्मचारी संगठनका महासचिव तेजबहादुर शाहीले एक वर्षमा सक्ने भनेर ल्याइएको महत्वकांक्षी योजनाको साढे दुई वर्षसम्म ६० प्रतिशत काम पनि नभएको बताए। २० अर्ब खर्चेर फोरजी ल्याइयो, उनले भने, राजस्व बढ्ने होइन, उल्टो घट्यो। एफटीटीएचमा साँठगाँठटेलिकमले इन्टरनेट सेवा प्रभावकारी बनाउन असीमित डाटा ट्रान्सफर क्षमता भएको फाबरमा आधारित फाइबर टू द होम परियोजना ल्यायो। २०६७६८ मा ड्रिम प्रोजेक्ट भनेर घोषणा गरियो। काठमाडौं, पोखरा, विराटनगरजस्ता ठूला सहरमा अप्टिकल फाइबरसमेत बिछ्याइएको छैन। निजी कम्पनी चौधरी ग्रुप सीजीको सेवा छयाप्छयाप्ती भइसक्दा यो सेवा काठमाडौंको मुटुमा नै सञ्चालनमा छैन। २ लाख २० हजार लक्ष्य लिएकोमा १ लाख ७४ हजार स्थानमा मात्र फाइबर बिछ्याइएको छ। निजी कम्पनीको ११ लाखभन्दा फाइबर बिछ्याइएको छ। फाइबर टू द होम सेवा अघि बढ्न नसक्नुमा टेलिकम व्यवस्थापनको निजी कम्पनीसँग मिलेमतोको आशंका गर्न थालेका छन्, टेलिकमका कर्मचारीहरू। दूरसञ्चार राष्ट्रिय कर्मचारी संगठनका महासचिव शाही भन्छन्, फाइबर टू द होम सेवा मागअनुसार पुर्याउन सकिएको छैन। त्यसो हुनुमा कहीँ व्यवस्थापन पक्ष प्राइभेट कम्पनीसँग त मिलेको छैन भन्ने शंका छ। यो सेवा विस्तारको प्रगति सन्तोषजनक नरहेकाले ग्राहकको चाहना र मागअनुसार गुणस्तरीय सेवा उपलब्ध गराउन रणनीतिक योजना बनाई कार्यान्वयन गर्न महालेखाले सुझाव दिएको छ। कता हरायो नमस्ते पे ? डिजिटल वालेट सेवा सञ्चालन गर्न टेलिकमले गत वर्षबाट नमस्ते पे सेवा सुरु गर्यो। यो योजना पनि एक वर्षदेखि अलपत्र नै छ। अझै सञ्चालनमा छैन। दूरसञ्चार राष्ट्रिय कर्मचारी संगठनका महासचिव शाहीले भने, वाणिज्य बैंकसँग मिलेर व्यावसायिक सञ्चालन गर्ने भनेर नमस्ते पे बनाइयो। तर, अहिलेसम्म सञ्चालन भएको छैन, त्यो कहाँ रोकिएको छ, थाहा छैन। मध्यपहाडी लोकमार्गमा अप्टिकल फाइबर ओछ्याउने कार्य पनि अलपत्र छ। दूरसञ्चार प्राधिकरणले यसको जिम्मा टेलिकमलाई दिएको थियो। दूरसञ्चार राष्ट्रिय कर्मचारी संगठनका अध्यक्ष पनेरुका अनुसार व्यवस्थापन पक्ष सुस्त हुँदा टेलिकम ओरालो लाग्दै गएको छ। डेटामा टेलिकम प्रभावकारी हुन नसक्दा ग्राहक अन्य विकल्प खोज्न बाध्य छन्। व्यवस्थापनले टेलिकमको बिजनेस डाइभर्सन गर्न उत्साह नदेखाउँदा ओरालो लाग्दै गएको पनेरु बताउँछन्। पनेरु भन्छन्, कन्टेन्ट सर्भिस बनाउन खोजेका छौं। तर, व्यवस्थापनले सुनेको छैन। ग्राहकलाई व्यस्त बनाउन कनेक्ट सर्भिस दिन खोजिएको हो, यसबाट डेटा उपयोग बढ्छ। नेपाल टेलिकम वकर्स युनियनका अध्यक्ष राजेन्द्रप्रसाद जोशीले व्यवस्थापनसँग व्यावसायिक कार्ययोजना नभएकाले कम्पनी ओरालो लाग्दै गएको बताए। कुन ब्राण्ड हाम्रो भन्ने छैन, उनले भने, टेलिमकल सुस्त गतिमा गयो, अब विविधता दिनैपर्छ। संस्थागत सुधारका लागि ध्यानाकर्षण गराइए पनि व्यवस्थापनले नसुनेको उनले बताए। प्रोजेक्ट समयसीमाभित्र ल्याउनुपर्छ। फोरजी ३ वर्षअघि नै सम्पन्न हुनुपर्ने हो तर व्यवस्थापनले लापरबाही गर्दा लागत बढेको छ, उनले भने, तेस्रो पक्षबाट टेक्निकल अडिट भएको भए समयभित्रै सम्पन्न हुने थियो। नेपाल टेलिकम वर्कस युनियनका केन्द्रीय सदस्य रोशन बजगाईं कर्मचारीको सरुवामा मनपरी भएको आरोप लगाउँछन्। कार्यालय प्रमुख पनि कहीँ ७ तहको कहीँ ९ तहको राखिएको छ। दरबन्दी अनुसार छैन, उनले भने। आफूअनुकूल नियमावलीविनियमावलीको दफा १३७ (२) मा ५८ वर्षे प्रावधान हटाएर ६० वर्ष बनाइएको छ। प्रबन्ध निर्देशक अधिकारीले १०औं तहको कर्मचारीमै पुनः फर्कने उद्देश्यसाथ उक्त प्रावधान राखिएको कर्मचारी बताउँछन्। प्रबन्ध निर्देशकले आफ्नो अनुकूल विनियमावली संशोधन गर्दा टेलिकममा कार्यरत ४ हजार २ सय कर्मचारीको वृत्तिविकास रोकिने वर्कस युनियनका अध्यक्ष जोशी बताउँछन्। पूर्वप्रबन्धक राजभण्डारीले जिम्मेवारीमा रहँदा वार्षिक लक्ष्य पूरा गरेको बताइन्। म लक्ष्य पछ्याएर लगानीकर्तालाई पनि राम्रो लाभांश दिन सफल भएको थिएँ, भन्छिन्, तर अहिले तीन वर्षमा नाफा मात्र होइन सेवाको गुणस्तरमा पनि ह्रास आएको छ। तीन वर्षमा हरेक क्षेत्रमा टेलिकम ओरालो लागेको छ। खराब मात्र होइन, अति खराब अवस्था छ। टेलिकमले टेक्निकल अडिट आफैं गर्ने गरेको छ। जसले गर्दा व्यवस्थापनले आफू अनुकूल जे पनि गर्न छुट पाएको छ। अन्तर्राष्ट्रिय स्तरको प्राविधिक लेखापरीक्षण हुनुपर्ने माग भए पनि व्यवस्थापनले सुनुवाइ गरेको छैन। सिस्टम डाउन हुँदा कति घाटा हुन्छ ? त्यसको जवाफदेही व्यवस्थापनले लिनुपर्छ कि पर्दैन? दूरसञ्चार राष्ट्रिय कर्मचारी संगठनका महासचिव शाहीको प्रश्न छ। तीन वर्षअघि प्रबन्ध निर्देशक नियुक्त भएका अधिकारीको कार्यकाल अब ५ महिना मात्रै बाँकी छ। तर, टेलिकम सेवामै आफूले फर्किन पाउने गरी कर्मचारी विनियमावली सुटुक्क संशोधन गरेका हुन्। प्रबन्ध निर्देशक सेवा सर्त निर्देशिका २०७५ जारी गर्दै आफू प्रबन्ध निर्देशकबाट हटेपछि पनि टेलिकममा फर्कन पाउने व्यवस्था गरेका छन्। टेलिकम सेयर पुँजी १५ अर्ब र जगेडा कोष ७६ अर्ब ८४ करोड २१ लाख गरी ९१ अर्ब ८४ करोड २१ लाख पुगेको छ। महालेखा परीक्षकको ५८ औं प्रतिवेदनअनुसार कम्पनीको नाफा गत वर्ष ९ अर्ब ७५ करोड ७५ लाख रहेकोमा यस वर्ष घटेर ९ अर्ब ७४ करोड ८९ लाख रहेको छ।"
"अस्पताल छ, उपचार छैन","विराटनगर : मोरङको सुन्दररहैँचा नगरपालिका७ मा बस्ने ३९ वर्षीय उत्तम राईको खुट्टा दुख्यो। उनी पूर्वाञ्चल विश्वविद्यालयको शिक्षण अस्पतालमा पुग्दा चिकित्सकले नसा खुम्चिएको भन्दै थेरापीका लागि सिफारिस गरे। तर, दुई दिनसम्म धाउँदा पनि थेरापी गराउन पाएनन्। फिजियो थेरापी विभागमा कोही भेटिएनन्, राईले भने, दुखाइ सहन नसकेपछि थप उपचारका लागि इटहरी गएँ। अस्पतालको अवस्था र लापरबाही देखेर आफूलाई दिक्क लागेको उनले सुनाए। ४० रूपैयाँ तिरेर ओपीडी (बहिरंग विभाग)को टिकट काट्ने बिरामी उपचार नगराई फर्किनुपर्छ, राई भन्छन्, अझ ओपीडी सेवा त दिउँसो १२ नबज्दै बन्द हुने गरेको छ। सुन्दररहैँचा७ की निशा पराजुली दुई दिनको बच्चालाई ज्वरो आएपछि उपचारका लागि लागिन, तर थर्मल गनको ब्याट्री सकिएको भन्दै स्वास्थ्यकर्मीले शिशुको तापक्रम नै लिएनन्। जबकि थर्मल गनमा प्रयोग हुने ब्याट्रीको मूल्य १५ रूपैयाँ मात्रै पर्छ। त्यहाँ उपचार नभएपछि उनी ३५ किलोमिटर टाढा विराटनगरको कोसी अस्पताल जानुपर्यो। आँगन मै अस्पताल भएर पनि उपचार पाइँदैन। राई र पराजुलीजस्ता दैनिक सयौं बिरामीले यस्ता समस्या भोगिरहेका छन्। राजनीतिक खिचातानीका कारण सुन्दरहरैँचा७ गोठगाउँस्थित अस्पतालको अवस्था दयनीय बन्दै गइरहेको छ। अस्पताल टेक्नेबित्तिकै बिरामीलाई अन्त लैजानु भन्दा रहेछन्, स्थानीय मधन जिसीले भने, आँगनमै अस्पताल हुँदा पनि सर्वसाधारण स्वास्थ्य उपचार नपाएर ठूलो समस्या झेलिरहेका छन्। उनका अनुसार बिहान ११ बजेतिर मात्रै अस्पताल आइपुग्ने डाक्टरहरू आधा घण्टा पनि बस्दैनन्। अस्पतालमा ९ जना विशेषज्ञ चिकित्सक, ४ जना मेडिकल अफिसर, १९ जना नर्सिङ कर्मचारी छन्। अस्पतालमा लगभग सम्पूर्ण सेवा उपलब्ध छ तर, आकस्मिक कक्षमा भर्ना नै लिइँदैन। वर्षौंदेखि उपचार नपाउँदा बिरामीले दिनप्रतिदिन सास्ती भोग्दै गइरहेका छन्। स्थानीय अर्जुन पराजुली भन्छन्, उचित व्यवस्थापन छैन। प्रायः अस्पतालभित्रको ल्याबमा समस्या देखिन्छ। उनका अनुसार निजी स्वास्थ्य संस्था र ल्याबहरूसँगको मिलेमतोले अस्पतालको सेवा प्रभावकारी छैन। गत सोमबार पुग्दा अस्पतालमा ठूलै लापरबाही पाइयो। ओपीडी खुला रहे पनि चिकित्सक भेटिएनन्। आकस्मिक कक्षमा केही नर्सिङ कर्मचारी थिए। बिरामी भर्ना नलिइँदा सबै बेड खाली। तीन घण्टासम्म ल्याब प्राविधिकविहीन हुँदा परीक्षण गराउन नपाएर बिरामी छट्पटाइरहेका थिए। बिरामी भर्ना गराउने वार्डसमेत नभएको अस्पतालमा कुनै शल्यक्रिया हुँदैन। सडकमा निश्चित समय तोकेर चलाइएका क्लिनिक जसरी चिकित्सक र कर्मचारी राखेर अस्पताल सञ्चालन भइरहेको एक कर्मचारीले बताए। अस्पतालमा सुन्दरहरैँचा, बेलबारी, केराबारीसमेतका स्थान र उत्तरी मोरङबाट दैनिक तीन सय जनासम्म उपचारका लागि आउँछन्। तर, थोरै समयसम्म मात्रै उपलब्ध हुने चिकित्सकबाट उपचार पाउने सम्भावना नरहेको ती कर्मचारीले बताए। विशेषज्ञ चिकित्सक, स्वास्थ्यकर्मी, कर्मचारी, प्राविधिक र उपकरणसमेत भएको अस्पतालको सेवा भने व्यवस्थापकीय कमजोरीको सिकार बनेको छ। विश्वविद्यालयले एमबीबीएस शैक्षिक कार्यक्रम सञ्चालन गर्न २०६५ सालमा अस्पताल खोलेको हो। विश्वविद्यालयको प्राथमिकता मेडिकल कलेज (शिक्षण अस्पताल) हो, स्रोतले भन्यो, तर मापदण्ड पूरा गरेर अहिलेसम्म आवश्यक प्रक्रिया अघि बढाइएको छैन। स्रोतका अनुसार विश्वविद्यालयको वर्षैपिच्छेको नीति तथा कार्यक्रममा आगामी वर्ष शिक्षण अस्पतालका रूपमा विकास गर्ने लक्ष्य राखिएको हुन्छ। तर, बजेट छुट्ट्याइँदैन, न त कुनै नीति नै बनाइन्छ। पदाधिकारीले निजी स्वास्थ्य संस्थाको सहयोगी बनेर आर्थिक चलखेल गरिरहँदा यस्तो अवस्था आएको स्रोतले बतायो। चिकित्सा शिक्षा ऐनअनुसार शिक्षण अस्पताल चलाउन सय बेडको अस्पताल हुनुपर्नेमा त्यो पनि सञ्चालन हुन सकेको छैन। एक कर्मचारीका अनुसार बिरामीलाई प्रभावकारी सेवा दिन नसकेको अस्पतालकै नाममा विश्वविद्यालयले वार्षिक ४ करोड रूपैयाँसम्म खर्च गरिरहेको छ। उनले भने, इच्छाशक्तिको अभाव तथा व्यवस्थापन र नेतृत्वको कमजोरीले बिरामीकै उपचार मात्रै गराइरहेको अस्पताल पनि धराशायी बनिरहेको छ। अस्पतालका प्रशासन प्रमुख धीरेन्द्र मल्लिकले कोरोना महामारीका कारण बिरामी भर्ना गरेर उपचार गराउन नसकिरहेको बताए। ओपीडी दिउँसो १२ बजेसम्म र आकस्मिक सेवा दैनिक १२ घण्टा मात्रै चल्छ, मल्लिकले भने, रात्रिकालीन सेवा दिन नसकिएकाले कर्मचारी र चिकित्सकले पनि तोकिएअनुसार मात्रै काम गर्छन्। अस्पतालका निर्देशक डा विपेश आचार्यले विभिन्न समस्याले अस्पताल सुधार गर्न गाह्रो भइरहेको बताए। सबै पक्षसँग छलफल गरेर सुधार्ने प्रयासमा छौँ, उनले भने, तर समय लाग्छ। डा आचार्य गत साउन १५ मा निर्देशक नियुक्त भएका हुन्।"
परामर्शबिनै होम आइसोलेसन,"किशोर बुढाथोकीविराटनगर, गोपाल शर्मादाङ सुनसरी दुहवीकी ६५ वर्षीया वृद्धालाई साउन १४ गते कोरोना देखियो। अवस्था सामान्य रहेकाले परिवारले उनलाई होम आइसोलेसनमै राखे। चार दिनपछि स्वास्थ्यमा एक्कासी समस्या देखिएपछि मोरङको बूढीगंगास्थित विराट शिक्षण अस्पतालको भेन्टिलेटरमा राखियो। तर, वृद्धालाई बचाउन सकिएन। उनको साउन २१ गते मृत्यु भयो। त्यस्तै, कोरोना देखिएका इटहरीका ६८ वर्षीय एक वृद्धलाई पनि घरमै राखियो। तीन दिनपछि अचानक अवस्था गम्भीर भयो। विराटनगरकै कोभिड अस्पतालमा साउन ६ गते उनलाई भर्ना गरियो। साउन २१ गते उपचारकै क्रममा निधन भयो। अस्पताल आइपुग्दा अवस्था चिन्ताजनक थियो, विराटका कोभिड इन्चार्ज सुनील देवले भने, तत्काल उपचार थालेर धेरै प्रयास गर्दा पनि बचाउन सकिएन। मोरङको केराबारी गाउँपालिका३ का ५६ वर्षीय पुरुष पनि कोरोना संक्रमित भए। साउन १९ गते रिपोर्ट पोजिटिभ आयो। स्वास्थ्यमा कुनै समस्या नभएकाले घरमै बसेका उनको अक्सिजनको मात्रा घटेर अवस्था गम्भीर बन्यो। उनलाई रातारात विराटमा लगेर आईसीयूमा भर्ना गरियो। त्यस्तै, मोरङ लेटाङ४ की ४७ वर्षीया महिलालाई कोरोना देखिएपछि अस्पताल नलगी धामीझाँक्रीबाट झारफुक गराइयो। अवस्था गम्भीर भएपछि उनको उपचार आईसीयूमै राखेर भइरहेको छ। यसरी संक्रमण पुष्टि भएकालाई पर्याप्त चिकित्सकीय परामर्शबिना नै होम आइसोलेसनमा राख्ने र अवस्था गम्भीर बनेपछि अस्पताल ल्याउने प्रवृत्तिले बिरामीलाई समस्या पर्ने गरेको इन्चार्ज देवले बताए। देवका अनुसार अस्पतालको २५ बेडको आईसीयू संक्रमितले भरिएको छ। नयाँ बिरामीका लागि यसअघि आईसीयू र भेन्टिलेटरमा भर्ना भएकाको डिस्चार्ज वा मृत्यु पर्खिएर बस्नुपर्ने बाध्यता आइसकेको देव बताउँछन्। कोसी अस्पताल कोभिड१९ उपचार केन्द्रका प्रमुख वैजनाथ साहले केही दिनयता आईसीयू आवश्यक पर्ने गम्भीर एवं जटिल अवस्थाका संक्रमित धेरै आउन थालेको बताए। संक्रमितको उपचारमा खटिरहेका कोसी अस्पतालका वरिष्ठ फिजिसियन डा रोशन खड्काले पछिल्लो समय कोरोना पुष्टि भइसक्दा पनि हेलचेक्य्राइँ बढ्न थालेको बताउँछन्। संक्रमणको पहिलो लहरमा सतर्कता धेरै अपनाइन्थ्यो । तर, अहिले झन् खतरनाक भेरियन्ट आए पनि जनस्तरमा हेलचेक्य्राइँ बढेको पाइन्छ, उनी चिन्ता व्यक्त गर्छन्, संक्रमण भएर होम आइसोलेसनमा बसेकाले चिकित्सकीय परामर्शलाई ध्यानै दिन छाडे। उनका अनुसार स्वास्थ्यमा ध्यान नदिने एवं आफूखुसी औषधि सेवन गर्ने गर्दा संक्रमितको अवस्था जटिल बनेपछि अस्पताल ल्याउने गरिएको पाइन्छ। ज्वरो बढ्ने र शरीरमा अक्सिजनको मात्रा पनि कम भएपछि हतारहतार गरेर अस्पताल ल्याउने गरिएको डा खड्का बताउँछन्। त्यस्तै, जनस्वास्थ्य विज्ञ डा नवराज सुब्बाले कोरोना संक्रमण फैलिएपछि व्यवस्थापन गर्र्नुभन्दा फैलन नदिने उपाय खोज्नेतर्फ सरकार केन्द्रित हुनुपर्ने सुझाए। सहज उपचार नदेखेपछि बिरामी होम आइसोलेसनमा दाङ लमहीका ५५ वर्षीय पुरुष कोरोना संक्रमणपछि होम आइसोलेसनमा बसे। ६ दिनपछि बेहोस अवस्थामा भेटिएका उनको कोठामै मुत्यु भयो। तुलसीपुर दुधरासका एक सरकारी कर्मचारी कोरोना संक्रमणपछि उपचारका लागि अस्पताल गएनन्। सात दिनसम्म होम आइसोलेसनमा बसेका उनले सोही दिन बसेकै ठाउँमा ज्यान गुमाए। अस्पतालमा बेड खाली नहुने र सहज उपचार नपाइने देखेर ९५ प्रतिशत संक्रमितहरू होम आइसोलेसनमा बस्दै आएका छन्। होम आइसोलेसनमा बसेकामध्ये तुलसीपुरमा मात्रै ३७ जनाको मृत्यु भएको छ भने जिल्लाभरि एक सय ३३ को मृत्यु भएको जिल्ला स्वास्थ्य कार्यालयको तथ्यांकले देखाइएको छ। सरकारको पहिलो प्राथामिता होम आइसोलेसन नै हो। नागरिक पनि संक्रमण लुकाएर घरमै बस्न खोज्छन्, तुलसीपुर उपमहानगरपालिकाका कोरोना फोकल पर्सन तथा जनस्वास्थ्य निरीक्षक बिमल केसी भन्छन्, होम आइसोलेसनलाई व्यवस्थित नहुँदा उपचार नपाएर संक्रमितको मृत्यु हुने गरेको छ। जिल्ला कोरोना फोकल पर्सन कमल चन्दले जिल्लामा होम आइसोलेसनमा बस्नेको संख्या बढिरहेको बताए। जोखिम बढेपछि अन्तिम अवस्थामा अस्पताल खोज्नाले पनि अहिले होम आइसोलेसन काल बन्न थालेको उनले बताए।"
जीवनको आसमा एउटा जीवन,"राजविराज : लाउँलाउँ, खाउँखाउँ गर्ने उमेर छ। तर, ओछ्यानबाट उठ्न सक्दैनन्। १८ वर्ष ८ महिनाका भए। तौल २५ किलो मात्रै छ। मुखबाट र्याल चुहिरहन्छ। झिंगा भन्किरहन्छ। उनी धपाउनसम्म सक्दैनन्। सप्तरीको तिलाठी कोइलाडी गाउँपालिका४ कोइलाडीका प्रलाद मण्डलको जीवन संघर्ष हो यो। प्रलाद मुढाझैं ओछ्याउनमै लडिरहेका हुन्छन्। घरको दलान अगाडि ढोका नभएको कोठामा दुइटा खाट राखिएका छन्। उनको सम्पूर्ण समय पश्चिमपट्टिको खाटमा सुतेरै बितिरहेको छ। खाटछेउमै पराल र धानका भुसका बोराहरूको थुप्रो छ। प्लास्टिकका पोकाहरू झुन्डिएका छन्। माटोको भित्ता ठाउँठाउँमा प्वाल परेको छ। प्वालबाट छिरेको प्रकाशले कोठा उज्यालो भए पनि प्रलादको जीवन भने अँध्यारोमै छ। हात, छाती, पिँठ्यु, पैतालासहित सबै अंग बाँगिएका र फर्किएका छन्। त्यसैले उठेर हिँड्डुल त के बस्न र बोल्न पनि सक्दैनन्। टाउको ठाडो हुँदैन। हातखुट्टा चल्दैनन्। मुढाझैं लडिरहने प्रलादलाई बेलाबेला अरूले ओल्टाइपल्टाइ गर्नुपर्छ। दिसापिसाब पनि ओछ्यानमै गर्छन्। अरूले सोहोर्नुपर्छ। बुवा राजु भनिने शैलेन्द्रकुमार र आमा कोसिला छोराको उपचार खर्च जुटाउन भनेर भारतको दिल्ली गएका थिए। प्रलाद जति बेला चार वर्षका थिए। तर, १४ वर्षसम्म आमाबुवाको अत्तोपत्तो छैन। नातिकै छेउमा बसिरहने ८५ वर्षीया सुखियादेवीले भनिन्, छोराबुहारी १४ वर्षदेखि बेपत्ता छन्। जिउँदै छन् कि मरे केही थाहा छैन। उनीहरूको नासोको रूपमा रहेको नातिको पनि यो हविगत छ। छोराबुहारी बेपत्ता भएको पीडा छ एकातिर। अर्कोतिर जन्मिदै अपांगता भएका नातिको चिन्ता छ। सुखियादेवीले आफ्नो जीवन नै दुखिया भएको बताइन्। ठीक होला भनेको, उमेर बढेसँगै रोग पनि झन् बल्झिदै गयो, सुखियादेवीले भनिन्, आर्थिक अवस्था कमजोर भएकाले ठूलो अस्पतालमा लैजान सकेनौं। डाक्टरहरूले बिरामीका नशाहरू पूरै खुम्चिएकाले शारीरिक अपांगता भएको बताएका छन्। सुखियादेवीले नातिको कपाल मुसार्दै भनिन्, उठेर बस्नेसम्म भए पनि सजिलो हुने थियो, ढुक्कले मर्न पाइन्थ्यो। कति दिन मुढाझै लडेको हेरी राख्नु ? उनको यो प्रश्नको उत्तर कसैले दिन सकेका छैनन्। कुप्रो परेकी सुखियादेवी बिहानदेखि राति नसुतेसम्म नातिको हेरचाह गर्छिन्। खाटमा लडिरहने प्रलादलाई बेलाबेला ओल्टोकोल्टो फर्काउनुपर्छ। उनलाई अरूले खाना ख्वाउनुपर्छ। नुहाइदिन तीन जना चाहिन्छ। यो काम ठूलीआमा सुनीताले गर्दै आएकी छन्। घरधन्दा र बिरामीको हेरविचार गर्दैमा सुनीतालाई फुर्सद छैन। प्रलादका बुवाआमा फर्केर नआएपछि उनको जिम्मेवारी आफ्नो थाप्लोमा आएको ठूलोबुवा शिवेन्द्रले बताए। उपचारका लागि सुरुमा भारतको दरभंगासम्म पुर्याएको शिवेन्द्रको भनाइ छ। स्थानीय स्तरमा धामी झाँक्री र झारफुक, पूजापाठ गरे। जति गर्दा पनि सञ्चो भएन, झन् च्याप्दै आयो। अलीअली भएको सम्पत्ति सकियो, उनले भने भने, पैसा सकिएको थाहा पाएर होला चिकित्सकहरूले पनि घरमै लगेर राख्न भने। जन्मदेखि ओछ्याउन नछोडेका उनको केही वर्षदेखि उपचार गरिएको छैन। उपचार गर्न मन छ तर धन छैन। यस्तै पीडाले प्रलादको परिवार छटपटाइरहेका छन्। खोइ अब के गर्ने होला ?, शिवेन्द्रले ठाउँठाउँमा दुलो परेको भित्ता देखाउँदै आफैंसँग प्रश्न गरे, भएको सम्पत्ति यही घर हो। खेतबारी छैन। उनले अर्काको जग्गा मागेर खेती गरिरहेका छन्। बिरामीको उपचार गर्न आफूसँग घरबाहेक अरू केही नभएको उनले सुनाए। आर्थिक अवस्था कमजोर हुँदा उपचार गर्न नसकेको गाउँलेहरू बताउँछन्। मार्न पनि मिल्दैन, काल नआई मृत्यु पनि आउँदैन, छिमेकी हरिनारायण साहले भने, प्रलादको पीडामा मलम नलाग्दा २४सै घण्टा ओछ्यानमा लडिरहन बाध्य छन्। प्रलादले वडाको सिफारिस र डाक्टरले जाँच गरेर छुट्ट्याइदिएको अपांगताको वर्गका आधारमा भत्ता पाउँदै आएका थिए। तर, उमेरका कारण भत्ताबाट बञ्चित भएका छन्। वडाध्यक्ष गोपी मण्डलका अनुसार १६ वर्षभन्दा कमका भए जन्मदर्ता र त्योभन्दा माथिका भए नागरिकता अनिवार्य चाहिन्छ। तर, १८ वर्ष नाघेका प्रलाद जिल्ला सदरमुकामसम्म पुगेर नागरिकता लिन सक्ने अवस्था थिएन। स्थानीय हरिनारायण साहलगायतले पहल गरे। वडाध्यक्ष मण्डलले नागरिकताको सिफारिससहित प्रमुख जिल्ला अधिकारी (सीडीओ)लाई आग्रह गरे। सप्तरीका सीडीओ जयनारायण आचार्य र सशस्त्रका एसपी राजु श्रेष्ठले गएको साता प्रलादलाई घरमै गएर भेटे। सीडीओ आचार्यसहितको टोलीले नागरिकताको प्रमाणपत्र उपलब्ध गराएको छ। सीडीओ आचार्यले भने, मैले पनि भरखरै मात्र थाहा पाएर घरमै गएर भेटेर आएको छु। हिँड्डुल गर्न नसकेकै कारण नागरिकता र भत्ताबाट वञ्चित रहेको थाहा पाएपछि घरमै पुगेर नागरिकता दिएको आचार्यले बताए। सीडीओ नै १२ किलोमिटर दुरी तय गर्दै नागरिकता बोकेर घरमै आइपुगेपछि मण्डल परिवारका सदस्य दंग परे। लौरो टेकेर प्रलादको छेउमै बसेकी हजुरआमा सुखियादेवीले राज्यले समस्या बुझेर घरमै नागरिकता दिएकाले सरकार रहेछ भन्ने अनुभूति भएको बताइन्। सीडीओ आचार्यबाट अन्य सहयोगको पनि आशा मिलेको उनले सुनाइन्। उनले अब स्थानीय सरकारले पनि सहयोग गर्ला भन्ने आशा पलाएको बताइन्। अपांगता परिचयपत्र बनेर आउने वर्षदेखि सुविधा पाउने वडाअध्यक्ष मण्डलले बताए। कसलाई हुँदैन र बाँच्ने रहर ! ओछ्यानमा संघर्षरत प्रलादले पनि बाँच्ने आशा मारेका छैनन्। नयाँ मानिस पुग्ने बित्तिकै उनका आँखा नाच्न थाल्छन्। आँखाकै भाखामा बोल्न खोज्छन्। आँखा झिम्क्याउँदा लाग्छ, मलाई बचाउनुस् म नयाँ जिन्दगी बाँच्न चाहन्छु। सुखियादेवीले नातिको अवस्था दिनदिनै दयनीय हँुदै गएकाले बचाइदिन आग्रह गरेकी छन्। आफूसंँग सम्पत्ति नभएकाले सबैले सहयोग गरे नातिले नयाँ जिन्दगी पाउने आशा रहेको सुखियाको भनाइ छ। शिवेन्द्र र सुनीताले सुखियादेवीलाई चिन्ता नलिन भनेका छन्। तर, हजुरआमाको मन मान्दैन। भक्कानिँदै भनिन्, सबै जना चिन्ता नलिनु भन्छन्। तर, नातिको यस्तो हविगत हेरेर कसरी मन थाम्नु ? उनको आशा छ, कसैले सहयोग गरे त नाति उपचार पाएर हिँड्डुल गर्न सक्ने हुनेछन्। तर, घरमा पैसा नै छैन। यही ओछ्यानमै जिन्दगी जाने भयो, उनले भनिन्, मर्नु न बाँच्नुका प्रलादलाई सहयोगी हातको खाँचो छ।"
लुम्बिनीका मुख्यमन्त्री केसीले पाए विश्वासको मत,बुटवल : लुम्बिनी प्रदेशका मुख्यमन्त्री कुलप्रसाद केसीले सोमबार प्रदेशसभामा विश्वासको मत लिएका छन् । सभामुख पूर्णबहादुर घर्तीले मुख्यमन्त्रीले पाएको मत प्रदेशसभाको बहुमत भएकाले विश्वासको मतसम्बन्धी प्रस्ताव बहुमतले पारित भएको घोषणा गरे । प्रदेशसभामा रहेको कूल ८० सदस्यमध्ये हुन्छ भन्ने पक्षका ४२ सदस्य कुलसङ्ख्याको बहुमत भएको घर्तीले जानकारी गराए । हुन्न भन्ने पक्षमा सून्य सदस्य सङ्ख्या र उपसभामुख कृष्णी थारु तटस्थ रहेकी थिइन्। नेकपा (एमाले)ले सदन बहिष्कार गरेको थियो । सो अवसरमा मुख्यमन्त्री केसीले पाको राजनीतिक पार्टीको राम्रो संस्कार नभएको उल्लेख गर्दै सत्ता बहिर्गमनको आक्रोश भएको टिप्पणी गरे । उनले सत्तामा रहने र प्रतिपक्षमा रहने सामान्य प्रक्रिया रहेको भन्दै संसदीय प्रक्रियालाई अवरुद्ध गर्न नहुने बताए ।
"लागुऔषध नियन्त्रणमा सशस्त्र प्रहरी सक्रिय, ओसारपसारमा संलग्न १५५ जना पक्राउ","विराटनगर: प्रदेश १ मा पछिल्लो समय लागुऔषधको ओसारपसार एवं कारोबार बढेसँगै नियन्त्रणका लागि सशस्त्र प्रहरी सक्रिय बनेको छ । सशस्त्रले बरामद गरेको लागुऔषधको परिणामले यसको किनबेच र ओसारपसार बढेको देखाउँछ । लागुऔषधसहित पक्राउ परेकाहरुको संख्या पनि अघिल्ला वर्षहरुको तुलनामा आर्थिक वर्ष २०७७०७८ मा अत्याधिक धेरै छ । भारतबाट नेपालतिर लागुऔषधको ओसारपसार हुने गरेको छ । भारतसँगको खुला सीमा कानुनद्धारा बर्जित लागुऔषध नियन्त्रणका लागि चुनौतीपूर्ण बनेको प्रहरी अधिकारीको भनाइ छ । गत आर्थिक वर्ष २०७७०७८ मा सशस्त्र प्रहरीले प्रदेश १ मा ४ सय २४ ग्राम ६७ मिलिग्राम ब्राउन सुगर (खैरो हेरोइन) बरामद गरेको छ । सशस्त्रका अनुसार गाँजा ४ सय ११ किलोग्राम, नाइट्रोसन २ हजार ८ सय २७ ट्याब्लेट, हाइड्रोक्लोराइड २ हजार १९ र ट्रामाडोल २ हजार ८ सय ट्याक्लेट एवं लुपिजेसिक २ सय ३५ एम्पुल तथा डाइलेक्स डीसी ८ सय ७४ बोतल बरामद भएको छ । त्यसबाहेक स्पास्मोप्रोक्सिभन, डाइजापाम, एभिल, कोरेक्स, क्यापिजेसिक, फेनारगन, चरेससमेतका लागुऔषध पनि सशस्त्रले बरामद गरेको छ । गत आवमा बरामद भएको लागुऔषधको परिणाम अघिल्लो वर्षको भन्दा धेरै हो । आर्थिक वर्ष २०७६०७७ मा २ सय ३० किलो गाँजा, नाइट्रोसन १ हजार ५ सय ६१ ट्याब्लेट र लुपिजेसिक २ सय १५, डाइजापाम २ सय १६ एवं एभिल ६२ एम्पुल बरामद भएको थियो । डाइलेक्स डीसी ५ सय ४४ र कोरेक्स ७ बोतल बरामद गरेको थियो । सशस्त्रले आर्थिक वर्ष २०७७०७८ मा लागुऔषधको ओसारपसार एवं खरिद बिक्रीमा संलग्न १ सय ५५ जनालाई पक्राउ गरेको छ । अघिल्लो आर्थिक वर्षको तुलनामा यो संख्या अत्याधिक धेरै हो । आघिल्लो आव २०७६०७७ मा लागुऔषधसहित ७१ जना मात्रै पक्राउ परेका थिए । आव २०७५०७६ मा लागुऔषध ओसारपसार गर्ने ४७ जना पक्राउ परे । सीमा सुरक्षा र चोरी तस्करी नियन्त्रणको मुख्य जिम्मेवारी पाएको सशस्त्रले लागुऔषधसहित पक्राउ परेकाहरुलाई आवश्यक अनुसन्धान र कारबाहीका लागि नेपाल प्रहरीको जिम्मा लगाउने गरेको छ । बरामदको पछिल्लो परिणाम र पक्राउ परेका ओसारपसार एवं कारोबारमा संलग्नको संख्याले पनि लागुऔषधको धन्दा मौलाएको प्रष्ट हुने सशस्त्रका अधिकारी बताउँछन् । सशस्त्र प्रहरी बल प्रदेश १ का प्रमुख डीआईजी वंशीराज दाहालले लागुऔषधको अवैध धन्दा नियन्त्रणका लागि सशस्त्र प्रहरीले सक्रियता बढाएको जानकारी दिए । सशस्त्रको सक्रियतासँगै लागुऔषध बरामद र ओसारपसार एवं कारोबारमा संलग्न पक्राउ पर्ने क्रम बढेको छ, उनले भने, नेपालभारत खुला सीमालाई मध्यनजर गर्दै नियन्त्रणका लागि सबै पक्षको साथ लिएर विशेष अभियान सञ्चालन गरिएको छ । दाहालका अनुसार पछिल्लो समय झापाबाट ब्राउन सुगर (खैरो हेरोइन) धेरै बरामद भएको छ । भारतसँग सीमा जोडिएका मोरङ र सुनसरीबाट केमीकल ड्रग्सका रूपमा प्रयोग हुने लागुऔषधको धन्दा धेरै हुने गरेको जानकारी उनले दिए । सबै पक्षको साथ र सहयोगबिना लागुऔषधको धन्दा नियन्त्रण सम्भव हुँदैन, डीआईजी दाहालले भने, विशेष गरेर पछिल्लो समय युवापुस्ता यसको दलदलमा धेरै फसिरहेका कारण अभिभावकले पनि आफ्ना सन्तानमाथि निगरानी बढाउनुपर्ने बेला भएको छ । लागुऔषधका कारण अपराध पनि बढ्दै गएको उनको भनाइ छ । लागुऔषधको कुलततर्फ युवापुस्ता बढी आकर्षित हुँदा भविष्य नै अन्धारतिर धकेलिने अवस्था बनेको भन्दै डीआईजी दाहालले चिन्ता व्यक्त गरेका छन् । लागुऔषधको लतले धनसम्पत्ति र व्यक्तिगत स्वास्थ्य स्वाहा बनाइरहेको छ । समाजमा अपराध पनि बढायो, उनी भन्छन्, नियन्त्रणमा सबै पक्ष एकजुट हुन आवश्यक छ । नत्र भोलिका दिनमा परिस्थिति निक्कै जटिल बन्नसक्छ । नेपाल प्रहरीका सुनसरी प्रमुख एसपी सञ्जयसिंह थापाले पछिल्लो समय लागुऔषधका सेवनकर्ता बढिरहेको बताए । अवैध ओसारपसार र कारोबार गर्नेको सञ्जाल पनि बढ्दो छ, उनले भने, नियन्त्रणका लागि विशेष कार्ययोजनासहित अगाडि बढ्नुको विकल्प छैन । लागुऔषधका दुव्र्यसनीलाई कुलतबाट मुक्त गराउन र उपचारका लागि राख्नका लागि थापाकै पहलमा धरानको पानबारीमा आसरा सुधारगृह निर्माण गरेर सञ्चालनमा ल्याइएको छ । डीएसपी हुँदा इलाका प्रहरी कार्यालय धरानमा इन्चार्जको जिम्मेवारीमा रहेका बेला २०७० सालमा थापाले पहिलो पटक सुधारगृह निर्माणको पहल थालेका थिए । नेपाल प्रहरीले बीपी कोइराला स्वास्थ्य विज्ञान प्रतिष्ठानसँगको समन्वयमा जनस्तरको सहयोगबाट यसको निर्माण गरेको हो । आसरा सुधारगृहको व्यवस्थापकीय पक्ष भने नेपाल प्रहरीले नै हेरिरहेको छ ।"
कांग्रेसको क्रियाशील सदस्यता विवाद टुङ्गियो : देउवा र पौडेलले प्रतिवेदन बुझे,"काठमाडौं : नेपाली कांग्रेसले क्रियाशील सदस्यताको विवाद टुङ्ग्याएको छ। सोमबार साँझ क्रियाशील सदस्यता छानविन समितिले टुंगो लगाउन बाँकी रहेका समस्या समाधान गरेको छ। योसँगै कांग्रेसमा क्रियाशील सदस्यता विवाद टुंगो लागेको हो। क्रियाशील छानविन समितिले बारा र सप्तरी, धनुषा४ सर्लाही२ लगायतको नयाँ क्रियाशील सदस्यता र समायोजनका बिषयमा शिर्ष नेताबीच सहमति नहुँदा नेतृत्व तहमा पठाएको थियो। छानविन समितिले केही ठाउँमा बाहेकको क्रियाशील सदस्यता टुङ्ग्याएर साउन १२ गते प्रतिवेदन बुझाएको थियो। सभापति शेरबहादुर देउवा, वरिष्ठ नेता रामचन्द्र पौडेल र नेता कृष्णप्रसाद सिटौला सम्मिलित उच्चस्तरीय समिति बनाइएको थियो। उच्चस्तरीय समितिलाई क्रियाशील छानबिन समितिले बुझाएको प्रतिवेदन र विवादित विषयलाई ५ दिनमा टुङ्ग्याउने समय दिएको भएपनि समितिले सहमतिको बाटो तय गर्न सकेको थिएन। विवाद समाधान भएसँगै नेताहरुले क्रियाशील सदस्यताको प्रतिवेदन सभापति देउवा र वरिष्ठ नेता पौडेललाई सोमबार साँझ प्रतिवेदन बुझाएका छन्। समायोजनको मुख्य मुद्दाले क्रियाशील समस्या गाँठो परेको थियो। छानविन समितिका सदस्य डा मिनेन्द्र रिजालले भने, केही मापदण्डका आधार तय गरेका छौँ। मापदण्डअनुसार अरु पार्टीबाट कांग्रेस प्रवेश गरेकाले पनि क्रियाशील सदस्यता पाउने गरी विवाद अन्त्य भएको छ।"
"अन्नपूर्ण समाचार प्रभाव: विमानस्थलको केरा बगान हटाइयो, वन्यजन्तु स्थानान्तरण गरिँदै","विराटनगर: हवाई उडानलाई प्रत्यक्ष असर पार्ने गरी विराटनगर विमानस्थलको ठूलो क्षेत्रफलमा लगाइको केरा खेती हटाइएको छ । हवाई एवं मानवीय सुरक्षाका दृष्टिले अति नै संवेदनशील मानिने विराटनगर महानगरपालिका४ स्थित विमानस्थलको तारघेरा गरिएको निषेधित क्षेत्रभित्र १४ बिघा क्षेत्रफलमा लगाइएको केरा बगान हटाइएको हो । सुरक्षाकर्मी एवं अनुमतिप्राप्त कर्मचारीले मात्रै प्रवेश पाउने पूर्ण निषेधित धावनमार्गनजिकको केरा खेती हटाउँदै त्यहाँभित्र रहेका वन्यजन्तुको सुरक्षित स्थानान्तरण थालिएको छ । विमानस्थलमा गरिएको केराखेती र त्यहाँभित्रको काँसघारी वन्यजन्तुका लागि प्राकृतिक बासस्थान एवं आश्रयस्थल बन्दा हवाई उडान असुरक्षित बनिरहेको समाचार गत साउन ३ गतेको अन्नपूर्ण पोस्ट् दैनिक एवं अन्नपूर्ण अनलाइनमा प्रकासन भएको थियो । त्यसपछि विमानस्थल प्रशासनको सक्रियतामा केरा खेती हटाउँदै वन्यजन्तुको सुरक्षित व्यवस्थापन थालिएको हो । एक सय २२ बिघा क्षेत्रफलमा फैलिएको विमानस्थलको खाली जमिन आर्थिक वर्ष २०७५०७६ देखि २०७७०७८ सम्मलाई नागरिक उड्डयन कार्यालयले राधा श्री इन्टरनेशनल कम्पनीलाई ठेक्कामा दिएपछि निषेधित्र क्षेत्रभित्र व्यवसायिक केराखेती लगाइएको थियो । तीन वर्षको पाँच लाख ५५ हजार (वार्षिक एक लाख ८५ हजार) तिर्ने शर्तमा लगाइएको ठेक्काको अवधि गत वर्षको असार मसान्तसम्म मात्रै रहे पनि केराखेती हटाइएको थिएन । विराटनगर विमानस्थल प्रमुख उत्सवराज खरेलले केराखेती हटाइसकेर वन्यजन्तुको सुरक्षित स्थानान्तरण थालिएको जानकारी दिए । विमानस्थलभित्र नीलगाई, स्याल, जंगली कुकुर, गोरो लगायतका वन्यजन्तु छन् । गत माघमा र त्यसअघिसमेत गरेर दुईवटा नीलगाई मृत फेला परिसकेका थिए । खरेलका अनुसार कोसी टप्पु वन्यजन्तु आरक्षको संयोजन एवं नेपाली सेना र विमानस्थलका कर्मचारीको सहयोगमा चितवन राष्ट्रिय निकुञ्जका प्राविधिक टोलीले वयष्क भाले र पोथी गरेर दुईवटा नीलगाईलाई नियन्त्रणमा लिएर स्थानान्तरण गरिसकेको छ । विमानस्थलभित्र तीनवटा नीलगाई भेटिए । एउटा तारघेरा गरिएको गेटबाटै बाहिर भाग्यो, उनले भने, डार्किङ गरेर बेहोस बनाउँदै प्राविधिकले दुईवटालाई नियन्त्रणमा लिए । त्यसपछि ट्रकमा राख्दै पर्सा वन्यजन्तु आरक्षमा लगेर सुरक्षितसाथ छाडिएको छ । विमानस्थल प्रमुख खरेलले तारघेराभित्र अरु पनि नीलगाई छन् कि भनेर खोजी भइरहेको बताए । वन्यजन्तुका कारण हवाई उडान एवं अवतरणमा अवरोध पुग्ने अवस्था आउँदा जहाज दुर्घटनाको ठूलै जोखिम थियो, उनले भने, त्यही भएकाले विमानस्थलनजिकको झाडीजन्य बोटविरुवा हटाउँदै आश्रयस्थल नष्ट गरेर वन्यजन्तुको सुरक्षित स्थानान्तरण थालिएको हो । उनका अनुसार विमानस्थल बाहिरको उखु खेती एवं बालीनालीले पनि वन्यजन्तुलाई लुक्न, बस्न, चर्न र आश्रय लिन सजिलो भइरहेको छ । स्थानीय चन्द्रशेखर शर्मा जनावर र चराचुरुङ्गीको चहलपहललाई खतराको रूपमा लिइने विमानस्थलस्थलभित्र सातवटाजति नीलगाई रहेको बताउँछन् । केराखेती, काँसघारी एवं झाडीजन्य बोटविरुवाले आकर्षित गरेका चराचुरुङ्गी र जनावरको चहलपहलले विमानस्थलमा जहाज दुर्घटनाको जोखिम थियो, उनी भन्छन्, नीलगाई मात्रै नभएर विमानस्थल प्रशासनले अरु वन्यजन्तु व्यवस्थापनको काम पनि तत्काल थाल्नुपर्छ । अनुगमनमा पुगेका डिभिजन वन कार्यालय मोरङका सहायक वन अधिकृत परमेश्वर पासवान विमानस्थलभित्र स्यालको संख्या अत्याधिक रहेको बताउँछन् । विमान उडान एवं अवतरणका क्रममा आहाराको खोजीमा रहने स्यालले धावमार्ग पार गरिदिए जहाज दुर्घटनामा पर्ने जोखिम हुन्छ, उनले भने, विमानस्थलमा स्याल लगायका अरु वन्यजन्तुको पनि व्यवस्थापन आवश्यक छ । पासवानका अनुसार आधा घण्टाभन्दा कम समयमा धावनमार्ग वरपर १० वटाभन्दा बढी स्याल भेटिएका थिए । विमानस्थल प्रमुख खरेलले नीलगाईको स्थानान्तरण सकिएपछि अरु वन्यजन्तुको व्यवस्थापनका लागि पनि कोशिष गरिने बताए । यसअघि केराखेती गरिएको विमानस्थलको जग्गा कम उचाईका व्यवसायिक एवं कृषिजन्य खेती मात्रै लगाउने गरी अत्रि कन्सट्रक्सनलाई तीन वर्ष (२०७८२०८०)का लागि पाँच लाख २५ हजार रुपैयाँमा ठेक्का दिइसकिएको उनको भनाइ छ । खरेलका अनुसार उक्त जग्गामा धान र जडिबुटी लगायतको मात्रै खेती गर्न पाइने छ ।"
प्रदेश १ मा कमजोर बन्यो माधव नेपालको पार्टी,"विराटनगर: नेकपा (एमाले)बाट अलग भएर नेकपा (एकीकृत समाजवादी)को नेतृत्व गरेका माधवकुमार नेपालको समूह प्रदेश १ मा कमजोर बनेको छ । संसदको अंकगणीतमा माधव समूहको उपस्थिति कमजोर रहने देखिएको हो । पार्टी विभाजनपछि नेपाललाई विगतदेखि नै साथ दिँदै आएका सांसदहरु समेत अलमलमा परेका छन् । यद्यपि एमाले संस्थापन पक्षमा रहने वा नेपाललाई साथ दिने भन्ने विषयमा उनीहरुले निर्णय लिइसकेका छैनन् । विगतदेखि नै सहकार्य गर्दै सहयोग गरिरहेका कतिपयले उनलाई साथ दिन नसकिने बताइसकेका छन् । प्रदेशसभा निर्वाचन सकिँदा एमालेले ५१ सिटमा जित हासिल गर्यो । संसदीय दलको निर्वाचन गरेर सरकार गठन प्रक्रिया अघि बढ्दै गर्दा माधव समूहमा २८ देखि ३० सांसद रहेको दाबी थियो । त्यतिबेला पार्टी अध्यक्ष केपी शर्मा ओलीको पक्षमा बढीमा २३ सांसद थिए । एमाले संसदीय दलको निर्वाचनमा नेपाल पक्षबाट भीम आचार्य र ओली पक्षबाट शेरधन राई उम्मेदवार बने । तर नेपाल पक्षको आंकलनविपरीत परिणाम आयो । र संसदीय दलको नेतामा २०७४ साल माघ २६ गते शेरधन राई निर्वाचित बने । राईले २६ मत र आचार्यले २४ मत प्राप्त गरे । १ मत बदर भयो । बदर मत नेपाल समूहका राजन राईको थियो । १५ जना समानुपातिक सांसदमध्ये १३ जना नेपाल र दुई जना मात्रै ओली समूहमा खुले । सांसदको बहुमत संख्या आफूसँग रहेको दाबीसहित निर्वाचनमा गए पनि नेपाल समूहले संसदीय दलमा पराजय बेहोर्दा ओली समूहबाट निर्वाचित शेरधन राईले प्रदेशको पहिलो मुख्यमन्त्री बन्ने अवसर पाए । नेपाल पक्षकाले पनि शेरधनलाई सहयोग गरेको उतिबेलै चर्चा थियो । तत्कालीन सत्तारुढ नेकपामा चुलिँदै गएको विवादबाट प्रदेश १ अछुतो रहन सकेन । केपी शर्मा ओलीले पहिलो पटक पुस ५ गते प्रतिनिधिसभा विघटन गरेसँगै प्रदेश १ को सरकार पनि नेपाल र पुष्पकमल दाहाल प्रचण्ड समूहको निसानामा परेको थियो । फलस्वरुप २०७७ पुस १२ गते मुख्यमन्त्री राईविरुद्ध संसदमा अविश्वासको प्रस्ताव दर्ता भयो । जसमा नेपाल समूहका २२ र प्रचण्ड समूहका १५ गरी ३७ सांसदले हस्ताक्षर गरेका थिए । सर्वोच्च अदालतले नेकपाबाट एमाले र माओवादी केन्द्रलाई पुरानै अवस्थामा फर्काइदिएपछि गत चैत २३ गते अविश्वासको प्रस्ताव फिर्ता भयो । यसबीचमा अविश्वास प्रस्तावमा गरेको हस्ताक्षर फिर्ता लिएर एमालेका ६ जना सांसद ओली पक्षमा लागे । नेपाल पक्षका कला घले, उषाकला राई, श्रीप्रसाद मैनाली, जसमाया गजमेर, गोपाल बुढाथोकी र बसन्तीदेवी यादवले हस्ताक्षर फिर्ता लिएका थिए । बाँकी १६ जनाले चैत्र १५ गते हस्ताक्षर फिर्ता लिएका हुन् । आचार्य आफैँ पनि पार्टी विभाजनसँगै नेपालसँग टाढिएका छन् । पार्टी एकताको पक्षमा उभिएर उनले नेपाललाई साथ नदिने संकेत गरे । राजनैतिक जीवनमा लामो समयदेखि सहयोग गर्दै आएका तुलसीप्रसाद न्यौपाने, राजकुमार ओझा, जीवन घिमिरे लगायतका संसादले साथ छाडेपछि नेपाल समूह प्रदेशभित्र राजनैतिक संकटमा परेर खुम्चिँदै गइरहेको विश्लेषण गर्न थालिएको छ । एमालेबाट विभाजन भएर अर्को दलको नेतृत्व गरिरहँदा नेपाल पक्षमा १९ सांसद रहेको दाबी गरिएको थियो । यो संख्या पनि घट्दो अवस्थामा रहेको बताइन्छ । अहिले राजेन्द्र राई, गणेश काम्बाङ, राजन राई, सावित्रा रेग्मी उपेन्द्र घिमिरे, सरीता थापा खड्का, खिनु लङ्वा लिम्बू, सुनीताकुमारी चौधरी, सावित्रा जोशी, यशोदा अधिकारी, लछुमन तिवारी, होमकुमारी साँवा, कृष्णकुमारी राई, लीलाबल्लभ अधिकारी, बलबहादुर साम्सुहाङसहित १५ जना आफ्नो पक्षमा रहेको दाबी समाजवादीको छ । एमालेबाट माले विभाजन हुँदा २०५६ सालको निर्वाचनमा पार्टीले बेहोरेको सर्वनाक हारको तितो यथार्थ भोगेका अधिकांश सांसदले नेपाललाई साथ दिन नसकिने बताएका छन् । केही सांसद विभाजनको पक्षमा नदेखिएकाले उनीहरुले नेपाललाई साथ दिन्छन् वा एमालेमै रहन्छन्भन्ने यकिन हुन बाँकी छ । तर संसदीय दलको निर्वाचनमा बराबरीको हैसीयतमा रहेको नेपाल पक्ष विभाजनसम्म आइपुग्दा भने धेरै सांसद गुमाएर सानो आकारमा खुम्चिने निश्चित भइसकेको एक नेताले बताए । सांसद राजन राईले भने एमालेमा बस्न नसकिने घोषणा गरिसकेका छन् । मुख्यमन्त्री शेरधनसँग एउटै टेबुलमा बसेको फोटो हालेर सामाजिक सञ्जाल फेसबुकमा उनले लेखेका छन्, परिस्थिति यस्तो जटिल बन्यो कि हामी एकैसाथ उभिन सकेनौँ । उद्यपि तपाईको भद्रताको सँधै आदारसहित प्रशंसा गर्दछु । भावनात्मक संवाद र मिठो चिया निम्तोका लागि धन्यवाद छ । राईको फेसबुक स्टाटसबाट पार्टी विभाजनपछि शेरधन र उनीबीच भेटघाट एवं छलफल भएको बुझ्न सकिन्छ । एमाले विभाजन भएसँगै नयाँ दल दर्ताको प्रक्रिया पूरा भएपछि सांसदहरुलाई दल रोज्न २१ दिनको सयम दिइन्छ । त्यो बीचमा को सांसद कता जान्छन् भन्ने टुंगो लाग्ने प्रदेश १ का नेपाल पक्षीय सांसद उपेन्द्र घिमिरेले बताए । आफू अहिले पर्ख र हेरको अवस्थामा रहेको उनले सुनाए । उनले समाजवादीतिर लागेको भनिएका धेरै सांसद पर्ख र हेरको अवस्थामा रहेको बताए । पुरानो दल एमाले भएकाले चटक्कै माया मार्न सकिहाल्ने अवस्था नभएको घिमिरेको भनाइ छ । वर्षौदेखि पार्टीमा रहेर दुःख गरेकाले छाडिहाल्नसक्ने अवस्था छैन, घिमिरेले भने, केही नलागेमा दोस्रो तहका नेताहरुले लिएको निर्णयलाई साथ दिन पनि सकिन्छ । यो भनाइले उनी पनि पार्टी विभाजन रोजेका नेपालसँग त्यति सन्तुष्ट छैनन्भन्ने प्रष्ट हुन्छ । प्रदेश सांसद तुलसीप्रसाद न्यौपानेले पार्टी विभाजन आवश्यक नरहेको बताए । राजनैतिक जीवनमा लामो समयदेखि साथ दिइरहेका उनले नेपाललाई छाडेर एमालेमै रहने घोषणा गरिसकेका छन् । १० बुँदे सहमति कार्यान्वयन गर्दै पार्टीभित्रै अन्तरसंघर्ष गरेर अघि बढ्नुपर्नेमा नयाँ दल खोल्नुपर्ने कुनै जरुरत थिएन, न्यौपानेले भने, लामो र गर्विलो इतिहास बोकेको मुलुककै ठूलो दल एमालेलाई सक्ने योजना नेपालमा देखियो । असहमति र विरोध भए पनि अनेकतामा एकता खोजिनुपर्ने बेला पार्टीको अभिभावक मानिएका नेताले गलत निर्णय लिँदा साथ दिन नसकिएको उनको भनाइ छ । म सबैलाई एमालेमै फर्किन आग्रह गर्छु, न्यौपाने भन्छन्, कसैलाई भ्रम भएमा त्यसलाई निवारण गरेर सृदृढ एकताका साथ पार्टीलाई अगाडि बढाउनुपर्छ । नेपालले नयाँ दल खोलेसँगै एमालेको स्पष्ट बहुमत रहेको प्रदेश सरकार भने संकटमा परेको छ । प्रदेश सरकार ढालेर नयाँ गठबन्धन सरकार बनाउने र अहिलेकै सरकार जोगाउने गृहकार्य सुरु भइसकेको छ । यद्यपि नयाँ सरकार निर्माणमा माधव नेतृत्वको समाजवादी निर्णायक देखिएको छ । ९२ जना प्रदेशसभा सदस्यमध्ये एमालेका ५१, कांग्रेसका २१, माओवादी केन्द्रका १५, जनता समाजवादी पार्टीका ३, राप्रपा र संघीय लोकतान्त्रिक मञ्चका ११ जना छन् । प्रदेशमा नयाँ सरकार गठनका लागि बहुमत पुर्याउन ४७ सांसद आवश्यक पर्छ । नयाँ गठबन्धनलाई राप्रपा र संघीय लोकतान्त्रिक मञ्चले सहयोग नगरेको खण्डमा नयाँ सरकार गठनका लागि एकीकृत समाजवादीका कम्तीमा ८ सांसदको साथ चाहिने बताइएको छ । स्रोतका अनुसार पछिल्लो समय सरकार गिराउने र बनाउने खेल सुरु भएसँगै एकीकृत समाजवादी आफ्ना सांसद जोगाउनतिर लागेको छ । सरकारको नेतृत्व गरिरहेको एमाले संस्थापन पक्ष भने सांसदलाई समाजवादीतिर जान रोकेर सरकार सुरक्षित गर्न चाहन्छ । केन्द्रमा भएको गठबन्धन सहमति अनुसार प्रदेश १ मा नेपाल नेतृत्वको समाजवादीले सरकारको नेतृत्व पाउने सम्भावना छ । अर्थात समाजवादी र कांग्रेसले आधाआधा कार्यकाल सरकार चलाउनसक्ने सम्भावना पनि रहेको नेताहरुले बताएका छन् । समाजवादीले नेतृत्व पाउँदा राजेन्द्र राई मुख्यमन्त्री बन्ने सम्भावना छ । कांग्रेसले नेतृत्व पाउँदा संसदीय दलका नेता राजीव कोइरालाले मुख्यमन्त्री बन्न पाउँछन् । भीम आचार्य र योगेश भट्टराईले लिने निर्णयले पनि प्रदेश १ सरकारको भविष्य निर्धारण गर्ने एक नेताले बताए । पार्टी विभाजन गर्न नहुने र यसअघि भएको १० बुँदे कार्यान्वायन गर्नुपर्ने पक्षमा उभिएका आचार्य र भट्टराईको साथमा कम्तीमा सात जनाजति सांसद रहेको बताइएको छ । राजनैतिक विश्लेषक प्रा कृष्ण पोखरेल पछिल्लो घटनाक्रम हेर्दा एमाले विभाजनलाई नेताहरुले रोक्नसक्ने अवस्था नरहेको बताउँछन् । पार्टी विभाजन भएपछि प्रदेश १ सरकार परिवर्तन हुन्छ नै, उनले भने, विश्वास गरिएका नेताले सांसद सुरक्षित गर्ननसक्दा प्रदेशमा नेपाल समूह कमजोर देखिएको हो । एमाले विभाजनलाई घरभित्र आगो लागेको संज्ञा खनालले दिए । भने, घरमा आगो लाग्दा को कता भाग्छभन्ने टुंगो हुँदैन । नेपाल पक्ष कमजोर हुनुमा सांसद आफैँले पनि लिने व्यक्तिगत निर्णयको प्रभाव हो ।"
"प्रधानमन्त्री रोजगार कार्यक्रम उपलब्धी विहीन, विज्ञ भन्छन्: दाताको पैसाले झार उखेलियो","काठमाडौँः प्रधानमन्त्री रोजगार कार्यक्रम उपलब्धी विहीन देखिएको छ । दातृ निकायबाट ऋण लिएर कार्यक्रम सञ्चालन गरिएको कार्यक्रम उपलब्धी विहीन देखिएको हो । अर्थविद् केशवराज आचार्यले विदेशी दाताबाट सहयोग लिएर झार उखेल्ने, कुचो लगाउने, सरसफाइ गर्ने काम गर्न नहुने बताउँछन् । यस्तो काम विदेशी पैसामा नभई स्थानीय तहले आफ्नै स्रोतमा गर्न सक्छन्, उनले भने । सरकारले यस वर्ष २ लाखलाई न्यूनतम रोजगारी दिने लक्ष्य लिएकोमा १ लाख ६९ हजार १९ जनाले रोजगारी पाएका छन् । सय दिने रोजगारी दिने घोषणा गरिए पनि बेरोजगारले औसतमा ६९ दिन रोजगारी पाएका छन् । प्रधानमन्त्री रोजगार कार्यक्रमका लागि सरकारले विश्व बैंकबाट ऋण लिएको छ । ऋण लिएर कार्यक्रम सञ्चालन गरिए पनि बजेट सदुपयोग हुन सकेको छैन । स्थानीय तहले मनलाग्दी खर्च गर्ने गरेकाले प्रधानमन्त्री रोजगारको बजेट दुरुपयोग भएको अर्थविद्हरु बताउँछन् । श्रम, रोजगार तथा सामाजिक सुरक्षा मन्त्रालयका अनुसार १६ हजार २ सय ६८ आयोजना सम्पन्न भएका छन् । आयोजना छनोट प्रभावकारी नहुँदा बजेट दुरुपयोग भएको छ । बजेट खर्च गर्नका लागि मात्रै आयोजना छनोट गरिएकाले प्रभावकारिता घट्दै गएको छ । पूर्वसम्भाव्यता अध्ययन, विस्तृत योजना निर्माण भइसकेपछि मात्रै प्रोजेक्ट इन्चार्ज नियुक्त गरेर आयोजना सम्पन्न गर्न सके दिगो हुने अर्थविद् आचार्य बताउँछन् । यसो गर्न सक्दा विदेशी सहयोग लिन सकिन्छ ।उनले भने,पैसा बाड्नका लागि मात्रै विदेश ऋण लिनु आवश्यक छैन । अर्थविद् आर्चायका अनुसार प्रधानमन्त्री रोजगार कार्यविधि नै स्पष्ट नभएको बताए । कार्यविधि नै स्पष्ट नभएकाले बजेट दुरुपयोग भएको छ । उनले भने । सरकारले ज्यालामा मात्रै बजेट विनियोजन गर्ने भएकाले स्थानीय तहले आयोजनामा बजेट विनियोजन गर्न सकेका छैनन् । कतिपय स्थानीय तहमा रोजगार संयोजक समेत छैन् । श्रम मन्त्रालयले संघीय तथा सामान्य प्रशासन मन्त्रालयमार्फत खर्च नभएको रकम फिर्ता गर्न निर्देशन जारी गरेको छ । प्रधानमन्त्री रोजगार कार्यक्रमका लागि सरकारले आर्थिक वर्ष २०७७ मा १० अर्ब ३४ करोड बजेट छुट्टाएको छ । त्यसमध्ये ज्यालामा मात्रै ५ अर्ब ७३ करोड ४९ लाख बजेट खर्च भएको छ । प्रधानमन्त्री रोजगार कार्यक्रम अन्तरगत सय दिने रोजगारी गर्नका लागि ७ लाख ५२ हजार ९ सय ७३ जना बेरोजगार सूचीकृत भएका थिए । १० वटा स्थानीय तहले प्रधानमन्त्री रोजगार कार्यक्रम सञ्चालन गर्न सकेका छैनन् । मन्त्रालयका अनुसार ७ सय ४३ तहमा प्रधानमन्त्री रोजगार कार्यक्रम सञ्चालन भइरहेको छ । कम्तीमा सय दिन रोजगारी पाउने गरी सरकारले उक्त कार्यक्रम अघि सारे पनि यसअघिका वर्षहरुमा औसत १३ दिन मात्रै पुगेको थियो । मजदुरले दैनिक पाँच सय १७ रुपैयाँ पाउने गरी सय दिन काम गर्दा ५१ हजार ७ सय रुपैयाँ आम्दानी गर्न सक्छन् । व्यावसायिक, कृषि, सिँचाइ, खानेपानी, नदी नियन्त्रण, वन, पर्यटन, यातायात, पूर्वाधार तथा तीनै तहका सार्वजनिक निर्माण समेटिए पनि योजना छनोट प्रभावकारी हुन सकेको छैन । पैसा बाड्नका लागि मात्रै काम गराएर पैसा खर्च भइरहेको जानकारहरु बताउँछन् । अर्थविद् आचार्यले नजिकका स्थानीय तह मिलेर बृहत परियोजना सञ्चालन गर्न सक्नुपर्ने बताउँछन् । परियोजना छनोट दीर्घकालीन हुनुपर्छ उनले भने । सरकारले काम र रोजगारीलाई प्राथमिकता दिँदै हरेक तहबाटै स्थानीयलाई न्यूनतम सय दिने रोजगारी दिने ग्यारेन्टी गरे पनि पूरा गर्न सकेको छैन । सरकारले आउँदो पाँच वर्षभित्र वैदेशिक रोजगारीका लागि वाध्यात्मकरुपमा विदेश जानु नपर्ने गरी स्वदेशमै रोजगारी सिर्जना गर्ने प्रधानमन्त्री रोजगार कार्यक्रमको लक्ष्य भए पनि रोजगारी सिर्जना गर्न सकेको छैन । सुरुमा ५ लाखलाई रोजगारी दिने सरकारले उद्घोष गरेपनि डेढ लाख भन्दा केही बढीलाई मात्रै काम दिन सकेको छ । स्वदेशमै निर्माणाधीन ठूला आयोजनामा काम गर्ने कामदारको पनि अभाव बढ्दै गएपनि श्रमिकको क्षमता बढ्नेगरी कार्य गर्न सकेको छैन । प्रधानमन्त्री रोजगार कार्यक्रम कार्यान्वयन गर्न रोजगार ऐन, रोजगार नियमावली र निर्देशिका बनाएको छ । उत्पादनमैत्री वातावरण नभएकाले रोजगार सिर्जना गर्न चुनौती भएको निजी क्षेत्रले बताउँदै आएको छ । राज्यले रोजगार नीति अबलम्वन गर्न नसकी हचुवाको भरमा कार्यक्रम ल्याएकाले यसको प्रभावकारीता नरहेको अर्थविद्हरु बताउँछन् ।"
एमालेले बोलायो स्थायी कमिटीको बैठक : १० बुँदे सहमति कार्यान्वयन गर्ने सहमति,"काठमाडौं : नेकपा एमालेले मंगलबार स्थायी कमिटीको बैठक बोलाएको छ। अध्यक्ष केपी शर्मा ओलीले एमालेका दोस्रो तहका नेताहरुसँग छलफल गरेपश्चात मंगलबार बिहान ११ बजे स्थायी कमिटीको बैठक बोलाएका हुन्। सोमबार बिहान माधवकुमार नेपाल नेतृत्वको नेकपा एकिकृत समाजवादी पार्टीमा नगएका र एमाले संस्थापनसँग पनि नरहेर बीचमा एकताकै पक्षमा उभिएका नेताहरु पार्टी अध्यक्ष ओलीलाई भेट्न बालकोट पुगेका थिए। मंगलबार विगतमा नेपालको पक्षमा रहँदै आएका र हाल एमाले एकताकै पक्षमा उभिएका दोस्रो तहका नेतापनि स्थायी कमिटीको बैठकमा सहभागी हुने सचिव भीम आचार्यले जानकारी दिए। उनका अनुसार आज ओलीसँगको भेटमा यस अगाडिको १० बुँदे सहमति कार्यान्वयन गर्ने सहमति भएको छ। आचार्यले भने, १० बुँदे सहमति तत्काल लागू गर्ने र एमालेलाई एकताबद्ध बनाउने सहमति भएको छ। एमाले एकताबद्ध बनाउन बैठकमा सहभागी हुन्छौं। बैठकमा माधव पक्षका विगठित कार्यदलका सदस्य पनि सहभागी हुनेछन्। आचार्यका अनुसार स्थायी कमिटीको बैठकले केन्द्रीय कमिटीको बैठक बोलाउने तयारी भएको छ। १० बुँदे कार्यान्वयनका सन्दर्भमा देखिने समस्या समाधान गर्न कार्यदलको समेत प्रस्ताव भएको छ। यस अगाडि उपाध्यक्षहरू भीम रावल, अष्ठलक्ष्मी शाक्य, युवराज ज्ञवाली, उपमहासचिव घनश्याम भुसाल, सचिवहरू भीम आचार्य, गोकर्ण विष्ट, योगेश भट्टराई, स्थायी समिति सदस्य सुरन्द्र पाण्डे, रघुजी पन्तलगायत नेताले पार्टी एकताको प्रयत्न जारी राख्ने बताएका थिए। ५७ केन्द्रीय सदस्य र सांसदको भेलाले १० बुँद्धे सहमति तत्काल कार्यान्वयनमा जोड दिँदै माधवकुमार नेपाललाई नयाँ पार्टी दर्ताबाट पछि हट्न आग्रह गरेको थियो। उनीहरुले एमाले नेतृत्वलाई सोमबारसम्मको अल्टिमेटम दिएका थिए। एकताको पक्षमा रहेका नेताहरुसहितको स्थायी कमिटी बैठकले १० बुँदे सहमति तत्काल लागू गर्ने, पहिलेकै जिम्मेवारीमा फर्काउने र नवगठित नेकपा (एकीकृत समाजवादी) का अध्यक्ष माधवकुमार नेपाललाई नयाँ दल दर्ता प्रक्रिया रोक्न अनुरोध गर्न निर्णय गर्ने सम्भावना रहेको छ।"
बिग्रिएको राजनीतिलाई कांग्रेसले सही ट्रयाकमा ल्यायो,"काठमाडौं : नेपाली कांग्रेसका सहमहामन्त्री डा प्रकाशशरण महतले अघिल्ला सरकारले बिगारेको राजनीतिलाई सही ट्रयाकमा ल्याएको दाबी गरेका छन्। सोमबार रिपोर्टर्स क्लबको एक कार्यक्रममा बोल्दै उनले जनताको आवश्यकतालाई प्राथमिकतामा राखेर कांग्रेसले काम गर्ने बताएका हुन्। उनले भने, अहिले कांग्रेसको सरकारले यसअघिको सरकारले बिगारेको राजनीतिलाई सही ट्रयाकमा ल्याएको छ। हाम्रो यो सरकार आकाश र पातालको कुरा गर्दैन। बरु, जनताको आवश्यकता प्राथमिकतमा केन्द्रित भएर काम गर्छौं। यही प्रण प्रधानमन्त्रीज्यूले गर्नुभएको छ। नेकपा बहुमतसहित सरकारमा आएपनि कामभन्दा बढी गफ गरेको स्मरण गराए। त्यो सरकारबाट आश्वासनको पोका मात्रै बाँड्ने काम भयो। बोल्ने एउटा अनि गर्ने अर्कै गरे, त्यो मिथ्या रहेछ। जनतालाइृ झुकाउने काम मात्रै गरे। उनले भने, हामी कांग्रेस काम गर्छौं। तर, जनतामा यो पुग्दैन्। तर, कम्युनिष्टहरु भने हामीले गरेको भन्दै जनतामा पुग्छन्। कांग्रेसले कम्युनिष्टबाट सिक्ने दुई वटा कुरा भएको पनि उनले उल्लेख गरे। पहिलो कुरा भनेको संगठन निर्माण र अर्को प्रचार भएको उनको भनाई छ। उनले भने,हामीले कम्युनिष्टलेजस्तो झुठो प्रचार गर्न आवश्यक छैन्। तर, गरेको कामको प्रचार त गर्नुपर्यो नि।"
सर्लाहीमा प्रियंका भुजेल हत्याका अभियुक्त सार्वजनिक,"मलंगवा: सर्लाहीको लालबन्दी नगरपालिका १७ रानीगंजकी १४ वर्षीया बालिका प्रियंका भुजेलका हत्याका अभियुक्तलाई प्रहरीले सार्वजनिक गरेको छ । जबर्जस्ती करणी गरी हत्या गर्ने सोही स्थानका १९ वर्षीय कृष्ण साह र अन्दाजी १९ वर्षीय अनिष दाहाललाई प्रहरीले पत्रकार सम्मलेन गरेर सोमवार साँझ सार्वजनिक गरेको छ । दुबैले जबर्जस्ती करणी गरी हत्या गरेको मुद्दा दर्ता गरिएको जिल्ला प्रहरी कार्यालय सर्लाहीका प्रहरी उपरीक्षक सन्तोष सिंह राठौरले जानकारी दिएका छन् । भदौ १ गते पक्राउ परेका दुबै अभियुक्तलाई प्रहरीले सोमबार सार्वजनिक गरेको छ । साउन ३१ गते राति साढे ११ बजेदेखि प्रियंका घरबाट हराएकी थिइन् । प्रियंकाको बुबा राजेश भुजेलले ३२ गते इलाका प्रहरी कार्यालय लालबन्दी छोरी हराएको भन्दै खोजविन गरी दिनका लागि उजुरी दिएको थियो । प्रहरीले गाउँका विभिन्न व्यक्तिसँग सोधपुछ गर्दै गर्दा सोही दिनदेखि गाउँको दुईजना युवा पनि वेपत्ता बनेको बताइएको थियो । त्यसपछि प्रहरीले प्रहरीले साह र दाहाललाई पक्राउ गरेको हो । पक्राउ परेका युवासँग सोधपुछ गर्दै जाँदा प्रियंकाको शव लालबन्दी ६ स्थित पूर्व पश्चिम राजमार्गमा पर्ने कालिन्जोर खोला पुल भन्दा २ सय मिटर दक्षिणको बगरमा गाडेर राखेको बताएका थिए । त्यसपछि प्रहरीले अभियुक्त, प्रियंकाको बुबा, जनप्रतिनिधिलाई लिएर खोज्न जाँदा शव सोही स्थानमा भेटिएको थियो । युवाहरुले भनेकै स्थानमा शव फेला परेपछि घटनामा उनीहरुको संलग्नता रहेको भन्दै जिल्ला अदालत सर्लाहीबाट ५ दिनको म्याद लिएर अनुसन्धान गर्न थालेका थिए ।अनुसन्धानको क्रममा युवाहरुले भुजेलसँग साउन ३१ गते राति साढे ११ बजे भेट्न गएको स्वीकार गरेका छन् । युवाहरु घर पछाडी जादाँ प्रियंका पनि आएकी थिइन् । त्यसपछि घरपरिवारले घर पछाडी अवाज सुनेपछि होहल्ला गरेका थिए । त्यसपछि युवाहरु र प्रियंका त्याहाँबाट भागेका थिए । भागेर जंगलमा पुगेका अभियुक्तहरुले प्रियंकालाई घर जान दबाब दिएका थिए । प्रहरी अनुसन्धान अनुसार प्रियंकाले घर परिवार र समाजले थाहा पाइसकेकाले घर जान मानेकी थिइनन् । साथै अनिष दाहालसँगै जाने अडान लिएकी थिइन् । तर अनिषले नलगेपछि आत्म हत्या गर्छु भन्दै खोलामा हाम फालेकी थिइन् । अभियुक्त कृष्ण साहले 'तँ मर्ने हो भने म मारिदिन्छु' भन्दै घाँटी थिची मार्न खोजेका थिए । त्यसपछि दुबै अभियुक्तले खोलाको पानीमा डुबाई कर्तव्य गरी शवलाई घटनास्थलबाट २ सय मिटर उत्तरमा शवलाई बगरमा गाडेको प्रहरी उपरीक्षक राठौरले पत्रकार सम्मेलनमा जानकारी दिएका छन् । प्रहरीको अनुसन्धानमा प्रियंका र अनिषको पहिलेदेखि नै सम्बन्ध रहेको समेत खुलेको छ । दुबैजनाको मोबाइल कल डिटेल चेक गर्दा पहिलेदेखि नै दुबैजनाको सम्बन्ध रहेको भेटिएको छ । प्रियंकाको हत्या भएपछि स्थानियवासी र विद्यार्थी संगठनहरुले जिल्लाको विभिन्न स्थानमा विरोध प्रदर्शन समेत गर्दै आएका थिए ।"
महन्थ ठाकुरसँग भाजपा नेता चौथाइवालेको भेटवार्ता,काठमाडौँ: भारतीय जनता पार्टीका विदेश विभाग प्रमुख डा विजय मुरलीधर चौथाइवालेले जनता समाजवादी पार्टी लोकतान्त्रिकका अध्यक्ष महन्थ ठाकुरसँग भेटवार्ता गरेका छन् । पछिल्लो राजनीतिक घटनाक्रमबारे उनीहरुबीभ छलफल भएको थियो । साथै ठाकुरले जसपाबाट अलग्गिएर नयाँ पार्टी दर्ता गरेकोबारे पनि भाजपाका नेता चौथाइवालेले चासो देखाएका थिए । भेटको क्रममा चौथाइवालेले ठाकुरको नयाँ पार्टीसँग भाजपाको सम्बन्ध सुधार्न चाहेको प्रतिक्रिया दिएका थिए । साथै ठाकुरलाई नयाँ पार्टीका लागि शुभकामना समेत दिएका थिए । सोमबार बालकोट पुगेर एमाले अध्यक्ष केपी ओलीसँग भेट गरेपछि चौथाइवालेले ठाकुरसँग भेट गरेका हुन् । सोमबार साँझ नै उनले पुष्पकमल दाहालसँग भेटवार्ता गर्ने कार्यक्रम छ । उनले यसअघि आइतबार प्रधानमन्त्री शेरबहादुर देउवासँग भेटवार्ता गरेका थिए ।
बीपी स्वास्थ्य प्रतिष्ठानका दोषीलाई बर्खास्त नगरे सेवा ठप्प पार्ने चिकित्सकको चेतावनी,"धरान: छानविन समितिले दोषी देखाएको बीपी कोइराला स्वास्थ्य विज्ञान प्रतिष्ठान धरानका भ्रष्ट्रचारमा संलग्न चारजना पदाधिकरीहरुलाई तत्काल बर्खास्त नगरिए सबै स्वास्थ्य उपचार सेवा ठप्प पार्ने यहाँका चिकित्सक र कर्मचारीहरुले सरकारलाई चेतावनी दिएका छन् । ७० औँ दिनदेखि बीपी प्रतिष्ठान सुद्धिकरणको आन्दोलन सुरु गरेका चिकित्सक कर्मचारीहरुले तत्काल प्रतिष्ठानका उपकुलपति डा ज्ञानेन्द्र गिरी, रजिष्ट्रार डा मोहनचन्द्र रेग्मी, शिक्षाध्यक्ष डा गुरु खनाल र निर्देशक गौरीशंकर साहलाई बर्खास्त गर्न प्रतिष्ठान सुधारको अभियान थाल्न प्रधानमन्त्री देउवाको ध्यानाकर्षण गराएका छन् । प्रधानमनत्री कार्यालयका सचिव डा बैकुण्ठ अर्यालको समितिले प्रतिष्ठानका पदाधिकारीहरु आर्थिक अनियमितताका घटनामा मुछिएको, प्रतिष्ठानको नेतृत्व गर्न असक्षम देखिएको भन्दै तत्काल कारवाही गर्न प्रधानमन्त्रीलाई प्रतिवेदन बुझाएको थियो । तर, प्रतिवेदन बुझाएको महिनादिन बितिसक्दा समेत सरकारले प्रतिष्ठानका भ्रष्ट्राचारी पदाधिकारीहरुलाई कारवाही नगरेको भन्दै यहाँका चिकित्सक र कर्मचारीहरुले आन्दोलनलाई जारी राखेका छन् । सोमबार आन्दोलनमा उत्रिएका चिकित्सक र कर्मचारीहरुले प्रतिष्ठान हाताभित्र विरोध प्रर्दशन गर्दै सरकारले तत्काल पदाधिकारी हटाएर प्रतिष्ठान सुधार गरी सर्वसाधारणको उपचार पाउने सुविधालाई थप व्यवस्थित बनाउन माग गरेका छन् । बीपी प्रतिष्ठान सुद्धिकरण अभियान आन्दोलन संर्घष समितिका सहसंयोजक डा विष्णु पोखरेलले प्रधानमन्त्रीले गठन गरेको छानविन समितिले नै प्रतिष्ठानका पदाधिकारीहरु आर्थिक अनियमितिामा मुछिएको प्रतिवेदन बुझाउदा समेत कारवाही नहुनु दुखद भएको बताए । उनले भ्रष्ट्रचारमा संलग्न पदाधिकारीहरुलाई कारवाही नगरेकै कारण प्रतिष्ठानमा भ्रष्ट्रचार मौलाएको आरोप लगाए । समितिका संयोजक डा सूर्यप्रसाद रिमालले छानविन समिति र अख्तियारले समेत दोषी देखाएका प्रतिष्ठानका पदाधिकारीहरुलाई सरकारले कारवाही नगर्नु प्रतिष्ठानमाथि खेलबाट गरेको आरोप लगाए । उनले भ्रष्ट्राचारमा संलग्नलाई कारवाही गर्न ढिला गरिए काम छाडेर आन्दोलन थप चर्काउने चेतावनी दिएका छन् । बीपी प्रतिष्ठानका चिकित्सक र कर्मचारी आन्दोलनमा उत्रिएपछि प्रधानमन्त्री शेरबहादुर देउवाले प्रधानमन्त्री कार्यालयका सचिव डा बैकुण्ठ अर्यालको संयोजकत्वमा आठ सदस्य छानविन समिति गठन गरेका थिए । उक्त समितिले प्रतिष्ठानका पदाधिकारीहरु आर्थिक अनियमितताका घटनामा मुछिएको र प्रतिष्ठानलाई सहि नेतृत्व प्रदान गर्न नसकेकेो प्रतिवेदन देउवालाई बुझाएको थियो । धरानका जनप्रतिनिधि, राजनीतिक दलका प्रतिनिधि र धरान नागरिक दवाव संजालका प्रतिनिधिहरुको संयुक्त टोलीले प्रधानमन्त्री देउवालाई बालुवाटारमा भेट गरी छानविन तमितिको प्रतिवेदन कार्यान्वयन गर्न माग गरेका थिए । धरान नागरिक दवाव संजालका संयोजक डा राजेन्द्र शर्माले बैकुण्ड अर्याल नेतृत्वको समितिले बुझाएको प्रतिवेदन कार्यानवयन गर्न माग गरेका छन् । उनले सोमबार उक्त प्रेस विज्ञप्ती प्रकासित गरी यसअघि गठन गरिएका समितिको प्रतिवेदन अनुसार दोषी देखिएकाहरुलाई कारवाही गरी बीपी प्रतिष्ठानको स्वास्थ्य सेवा र स्वास्थ्य शिक्षा सुधार गर्न सरकारको ध्यानाकर्षण गराएका छन् ।"
सरकार निर्माण र मुख्यमन्त्रीको विषयमा कसैसँग कुरा भएको छैन : भीम आचार्य,"काठमाडौं : नेकपा एमालेका सचिव भीम आचार्यले प्रदेश १ को सरकार निर्माण र मुख्यमन्त्रीको विषयमा कसैसँग कुराकानी नभएको दाबी गरेका छन्। आचार्यले सचिवालयमार्फत अनर्गल प्रचारका पछि कसैलाई पनि नलाग्न आग्रह गरेका छन्। नेकपा (एमाले)बाट अलग भएर माधवकुमार नेपालले नेकपा (एकीकृत समाजवादी)को नेतृत्व गरेपछि प्रदेश १ मा नयाँ सरकार ढाल्ने र जोगाउने गृहकार्य जारी रहेको छ। एमालेको स्पष्ट बहुमत रहेको सरकार नेपालले नयाँ दल खोलेसँगै मुख्यमन्त्री शेरधन राई नेतृत्वको सरकार संकटमा परेको हो। पार्टी एकताको क्रममा विभिन्न नेताहरुसँग भेटवार्ता निरन्तर जारी रहेको सर्वविदितै छ । त्यस्ता कुनै भेटको क्रममा कोहि नेतासँग कुनै सरकार निर्माण र मुख्यमन्त्री सम्बन्धि विषयमा कुराकानी नभएको जानकारी गराउँदछु । आचार्यले भनेका छन्,साथै यस सम्बन्धमा गरिएका अनर्गल प्रचारका पछि कसैलाई पनि नलाग्न आग्रह गर्दछु । ९२ जना प्रदेशसभा सदस्यमध्ये एमालेका ५१, कांग्रेसका २१, माओवादी केन्द्रका १५, जनता समाजवादी पार्टीका ३, राप्रपा र संघीय लोकतान्त्रिक मञ्चका ११ जना छन्। प्रदेशमा नयाँ सरकार गठनका लागि बहुमत पुर्याउन ४७ सांसद आवश्यक पर्छ। भीम आचार्य र योगेश भट्टराईले नयाँ दलमा जाने कि एमालेमै रहने भनेर लिने निर्णयले पनि प्रदेश १ सरकारको भविष्य निर्धारण गर्छ। पार्टी विभाजन गर्न नहुने र यसअघि भएको १० बुँदे कार्यान्वायन गर्नुपर्ने पक्षमा उभिएका आचार्य र भट्टराईको साथमा सात जना जति सांसद रहेको बताइएको छ। सोमबार बिहान आचार्यसहित माधवकुमार नेपाल नेतृत्वको नेकपा एकिकृत समाजवादी पार्टीमा नगएका र एमाले संस्थापनसँग पनि नरहेर बीचमा एकताकै पक्षमा उभिएका नेताहरु पार्टी अध्यक्ष केपी शर्मा ओलीलाई भेट्न बालकोट पुगेका थिए। पछिल्लो समय आचार्यसहित उपाध्यक्षहरू भीम रावल, अष्ठलक्ष्मी शाक्य, युवराज ज्ञवाली, उपमहासचिव घनश्याम भुसाल, सचिवहरू गोकर्ण विष्ट, योगेश भट्टराई, स्थायी समिति सदस्य सुरन्द्र पाण्डे, रघुजी पन्तलगायत नेताले पार्टी एकताको प्रयत्न जारी राख्ने बताएका थिए। ५७ केन्द्रीय सदस्य र सांसदको भेलाले १० बुँद्धे सहमति तत्काल कार्यान्वयनमा जोड दिँदै माधवकुमार नेपाललाई नयाँ पार्टी दर्ताबाट पछि हट्न आग्रह गरेको थियो। उनीहरुले एमाले नेतृत्वलाई सोमबारसम्मको अल्टिमेटम दिएका थिए। एकताको पक्षमा रहेका नेताहरुसहितको स्थायी कमिटी बैठकले १० बुँदे सहमति तत्काल लागू गर्ने, पहिलेकै जिम्मेवारीमा फर्काएर एमालेलाई एकताबद्ध बनाउन जोड दिदैँ आएका छन्।"
भारतीय नेता चौथाइवालेको ओलीसँग भेटवार्ता,काठमाडौँ: भारतीय जनता पार्टीका विदेश विभाग प्रमुख डा विजय मुरलीधर चौथाइवालेले पूर्वप्रधानमन्त्री एवं नेकपा एमालेका अध्यक्ष केपी ओलीसँग भेटवार्ता गरेका छन् । सोमबार बालकोटस्थित ओलीको निजी निवासमा पुगेर चौथाइवालेले ओलीसँग भेट गरेका हुन् । चौथाइवाले र ओलीबीच समसामयिक राजनीतिक घटनाक्रमबारे छलफल भएको बताइएको छ। ओली निकट स्रोतका अनुसार उनीहरुले पछिल्लो राजनीतिक घटनाबारे छलफल गरेका थिए । चौथाइवालेले यसअघि आइतबार बालुवाटारमा पुगेर प्रधानमन्त्री शेरबहादुर देउवासँग भेटवार्ता गरेका थिए । उनी काठमाडौँ आएपछि पहिलो पटक प्रधानमन्त्री देउवासँग भेट गरेका थिए। सोमबार साँझ नै पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डसँग पनि भेट्ने कार्यक्रम छ । भाजपाका नेता चौथाइवाले भारतीय प्रधानमन्त्री नरेन्द्र मोदीका निकटस्थ मानिन्छन्।
सत्तारुढ गठबन्धनले भन्यो : सभामुखविरुद्धको अभिव्यक्ति आपत्तिजनक,"काठमाडौं : प्रमुख प्रतिपक्षी दल नेकपा एमालेका सांसदले सभामुखविरुद्ध संसदीय मर्यादा विपरीत अभिव्यक्ति दिएको भन्दै सत्तारुढ गठबन्धनले आपत्ति जनाएको छ। गत भदौ ३ र ४ गते सभामुखको कार्यकक्षमा प्रमुख प्रतिपक्षी दल एमालेका सांसदले सभामुख अग्नी सापकोटालाई लक्षित गरी संसदीय मर्यादा विपरीत बल प्रयोग जस्ता अभिव्यक्ति दिएको भन्दै सत्तारुढ गठबन्धनले आपत्ति जनाएको हो। नेपाली काग्रेंसका सचेतक पुष्पा भुषाल, माओवादी केन्द्रका प्रमुख सचेतक देव गुरुङ, जसपाका सांसद प्रदीप यादव, राष्ट्रिय जनमोर्चाका सांसद दुर्गा पौडेल र नेकपा एकीकृत समाजवादीका नेता एवम् सांसद जीवनराम श्रेष्ठले सोमबार संयुक्त वक्तव्य जारी गर्दै गम्भीर ध्यानाकर्षण भएको जनाएका छन्। नेपालको संवैधानिक व्यवस्था अनुसार सभामुख पद व्यवस्थापिकाको प्रमुख हुनुका साथै संघीय संसदको संरक्षक पनि हो। सभामुख विरुद्धका धम्कीपूर्ण अभिव्यक्तिहरु वर्तमान संवैधानिक व्यवस्था र लोकतान्त्रिक प्रणाली विरुद्ध हुन्। वक्तव्यमा भनिएको छ, संवैधानिक व्यवस्थाको रक्षा गर्नु सबै सांसदहरुको दायित्व हो। अतः सम्माननीय सभामुखज्यू विरुद्ध दिइएका धम्किपूर्ण अभिव्यक्ति प्रति घोर आपत्ति प्रकट गर्दै संबैधानिक मर्यादाको अवलम्बन गर्न हार्दिक आग्रह गर्दछौं। यसैगरी प्रमुख प्रतिपक्षदलका नेता एवम् नेकपा एमालेका अध्यक्ष केपी शर्मा ओलीले माधव नेपाल पक्षका १४ सांसदलाई सभामुखले कारवाही नगरेकोमा आपत्ति जनाएका थिए। उनले सभामुख सापकोटालाई प्रश्न गर्दै भनेका थिए, 'संसद चलाउनु छ कि छैन ? उहाँ के पर्खिराख्नुभएको छ।' सभामुख सापकोटालाई उनले माओवादीको कार्यकर्ता भएकाले पनि एमालेको प्रस्तावमा पूर्वाग्रही बनेको आरोप लगाएका थिए। नेकपा एमालेले बुधबार माधव नेपाल पक्षका १४ सांसदलाई पदमुक्त गर्न भन्दै संसद सचिवालयमा निवेदन दिएको थियो। सापकोटालाई ओलीले माओवादीको कार्यकर्ता भएकाले पनि एमालेको प्रस्तावमा पूर्वाग्रही बनेको आरोप लगाएका थिए।"
प्रचण्ड र भाजपा नेता चौथाइवालेबीच भेटवार्ता,"काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्ड सँग भारतीय जनता पार्टी (भाजपा)का विदेश विभाग प्रमुख डा विजय चौथाइवालेले भेटवार्ता गरेका छन् । सोमबार अपरान्ह प्रचण्ड निवास खुमलटारमा भेट भएको हो। भेटमा नेपालभारत सम्बन्ध र दुई पार्टीबीचको सम्बन्धका बारेमा छलफल भएको अध्यक्ष दाहालका स्वकीय सचिव गङ्गा दाहालले जानकारी दिइन्। दुई नेताबीच सत्ता गठबन्धन र पछिल्लो राजनीतिक घटनाबारे छलफल भएको बुझिएको छ। भाजपा विदेश विभाग प्रमुख चौथाइवालेले यसअघि प्रधानमन्त्री शेरबहादुर देउवा र नेकपा (एमाले) अध्यक्ष केपी शर्मा ओली, लोकतान्त्रिक जनता पार्टीका अध्यक्ष महन्थ ठाकुरसँग पनि भेटवार्ता गरेका थिए। चौथाइवाले आइतबार अपरान्ह काठमाडौं आएका हुन्। देउवा प्रधानमन्त्री बनेपछि माथिल्लोस्तरका भारतीय नेताको यो पहिलो भ्रमण हो। उनी भारतीय प्रधानमन्त्री नरेन्द्र मोदीका विश्वास पात्र मानिन्छन्।"
"अध्यादेश ल्याउँदै, अलपत्र पार्दै","काठमाडौं : मुलुकभर महिलामाथि एसिड आक्रमणका घटना बढ्दै गएपछि २०७७ असोजमा सरकारले एसिड नियन्त्रण र नियमन सम्बन्धी अध्यादेश जारी गर्यो। एसिडको जथाभाबी बिक्री वितरण रोक्न, नियमन गर्न र सजायको व्यवस्था गर्न अध्यादेश जारी भयो। बजारमा छ्याप्छयाप्ती एसिड बिक्री वितरण हुने र त्यसको मारमा महिलाहरू पर्न थालेपछि त्यस सम्बन्धी कानुन नभएको भन्दै निवर्तमान प्रधानमन्त्री केपी ओली नेतृत्वको सरकारले अध्यादेश जारी गरेको थियो। पुस ५ मा ओली नेतृत्वको सरकारले पहिलोपटक विघटन गरेको प्रतिनिधिसभा अधिवेशन फागुन २६ गतेबाट सुरु भयो। संविधान र संसद् नियमावलीअनुसार उक्त अध्यादेश फागुन २६ गतेको पहिलो बैठकमै पेस हुनुपथ्र्यो। तर, तत्कालीन राजनीतिक द्वन्द्व र नयाँ राजनीतिक समीकरणले उक्त अध्यादेश पहिलो बैठकमा पेस भएन, त्यसै अलपत्र पर्यो। त्यस दिन तेजाब तथा अन्य घातक रासायनिक पदार्थ नियमन, औषधि, फौजदारी कसुर तथा फौजदारी कार्यविधि सम्बन्धी ऐनलाई संशोधन गर्ने अध्यादेश, यौन हिंसाविरुद्धको केही नेपाल ऐनलाई संशोधन गर्ने अध्यादेश, बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग सम्बन्धी ६ वटा अध्यादेश संविधान र कानुनले तोकेको प्रक्रियाअनुसार संसद्मा प्रवेश पाएन। संसदीय प्रक्रियामा प्रवेश नपाएपछि ती अध्यादेश त्यसै निष्क्रिय भए। न सरकारले तेजाबलगायतका अध्यादेश प्रतिस्थापन गर्ने विधेयक संसद्मा पेस गर्यो न त, सांसदहरूले नै चासो देखाए। संसद् अधिवेशन बसेको ६० दिनपछि सबै अध्यादेश स्वतः निष्क्रिय भए। ओलीले दोस्रो पटक संसद् विघटनको सिफारिस गरेर वैशाख २१ मा पुनः तेजाबलगायतका १६ वटा अध्यादेश जारी गरे। सर्वोच्चद्वारा दोस्रो पटक पनि संसद् पुनस्र्थापना भयो। तर, ओली सरकारले ती अध्यादेशहरू संसदमा पेस गर्ने मौका भने पाएन। जारी गरेकै अध्यादेशमा विभागीयमन्त्रीको नाम परिवर्तन गरेर कांग्रेस नेतृत्वको सरकारले संसदमा पेस गर्यो। प्रतिनिधिसभाको साउन ३ को बैठकमा १५ वटा अध्यादेश पेस भए। तर, तिनीहरूलाई संसद्बाट स्वीकृत गराउने र नयाँ विधेयक ल्याएर प्रतिस्थापन गर्नेतिर देउवा सरकारले ध्यान दिएन। फेरि भदौ मसान्तपछि ती अध्यादेश स्वतः निष्क्रिय हुँदैछन्। माओवादी केन्द्रका सांसद धर्मशीला चापागाईंले राजनीति घटनाक्रमले महिलाका मुद्दा ओझेलमा परेको स्वीकारिन्। पूर्वकानुनमन्त्री शेरबहादुर तामाङ दलहरूबीचको आन्तरिक द्वन्द्व, संसद् विघटन र सत्ताको खेलले महत्त्वपूर्ण विषय संसद्बाट अघि बढ्न नसकेको स्वीकार गर्छन्। संविधान बनेदेखि नै मधेस केन्द्रित दलले नागरिकताको आवाज उठाए। महन्थ ठाकुर पक्षसँगको सहमतिपछि २०७८ जेठ ९ मा ओली सरकारले नागरिकता ऐनमा संशोधन अध्यादेश जारी गर्यो। तर, जेठ २७ गते सर्वोच्चद्वारा उक्त अध्यादेश कार्यान्वयन नगर्न रोक लगायो। जबकी २०७७ असार ९ मा राज्य व्यवस्था समितिले पारित गरी नागरिकता ऐन सम्बन्धी विधेयक प्रतिनिधिसभामा अन्तिम चरणमा पुगेको छ। संसद्बाट विधेयक पारित गराउनतिर नलागी सरकारले अध्यादेशको बाटो रोज्यो। त्यस्तै, निवर्तमान सरकारले रेल किन्ने भन्दै ०७६ पुस १८ मा रेल्वे विधेयक संसद्मा दर्ता गर्यो। विधेयक पारित नहुँदै सरकारले भारतसँग रेल किन्यो। कानुनी अभाव रहेको भन्दै ०७८ वैशाख २२ मा सरकारले दुई पटक अध्यादेश जारी गर्यो। अघिल्लो सरकारले ल्याएका महत्त्वपूर्ण अध्यादेशलाई वर्तमान सरकारले बेवास्ता गरेको पूर्वमन्त्री पद्मा अर्यालको आरोप छ। सत्तासीन कांग्रेस सचेतक पुष्पा भुषालले प्रक्रिया पूरा नहुँदा समस्या भएको बताउँछिन् । एमाले सांसद सांसद विद्या भट्टराईले महिलासँग जोडिएका कानुन निर्माणले प्राथमिकता नपाएको बताउँछिन्। संसद्मा विचाराधीन अध्यादेश बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग यौन हिंसाविरुद्धको केही ऐनलाई संशोधन गर्ने फौजदारी कसुर तथा फौजदारी कार्यविधि औषधि (तेस्रो संशोधन) सामाजिक सुरक्षा (पहिलो संशोधन) नेपाली प्रहरी र प्रदेश प्रहरी (कार्यसञ्चालन, सुपरीवेक्षण र समन्वय) तेजाब तथा अन्य घातक रासायनिक पदार्थ नियमन रेलवेसम्बन्धी शपथसम्बन्धी कोभिड १९ संकट व्यवस्थापन नेपाल नागरिकता (पहिलो संशोधन) आर्थिक अध्यादेश विनियोजन अध्यादेश राष्ट्र ऋण उठाउने स्वास्थ्यकर्मी तथा स्वास्थ्य संस्थाको सुरक्षा"
कांग्रेसको क्रियाशील सदस्यता विवाद आज टुङ्गो लाग्दै,"काठमाडौं : कांग्रेसले क्रियाशील सदस्यतासम्बन्धी विवाद सोमबार टुंगाएर पार्टी सभापति शेरबहादुर देउवालाई प्रतिवेदन बुझाउँदै छ। क्रियाशील सदस्यता सम्बन्धी बाँकी रहेको कामलाई अन्तिम रुप दिन गठित तीन सदस्यीय समितिले बेलुका पाँच बजेतिर सभापति देउवालाई प्रतिवेदन बुझाउन लागेको हो। केन्द्रीय सदस्य रमेश लेखकले बेलुका पाँच बजेसम्म प्रतिवेदन बुझाइने अन्नपूर्णलाई जानकारी दिए। नेता लेखकले भने, 'क्रियाशील सदस्यता विवाद मिलिसकेको छ, पार्टीसभापति एवं प्रधानमन्त्री देउवालाई आजै बेलुका प्रतिवेदन बुझाउँदैछौं।' सदस्यतासम्बन्धी विवादको बाँकी कार्य मिलाउन पूर्वमहामन्त्री कृष्णप्रसाद सिटौला, केन्द्रीय सदस्य डा मीनेन्द्र रिजाल र केन्द्रीय सदस्य रमेश लेखकलाई जिम्मेवारी दिएको थियो । मुलुकभर र विदेशस्थित जनसम्पर्क समितिका गरी नौ लाख बढी हुने क्रियाशील सदस्यताको विवाद यसअघि समयमै नसुल्झिँदा महाधिवेशन कार्यतालिकासमेत प्रभावित भएको थियो । साउन ३० गतेको केन्द्रीय समिति बैठकले पारित गरेको कार्यतालिका अनुसार गाउँनगर वडा अधिवेशन यही भदौ १८ गते, गाउँनगरपालिका अधिवेशन भदौ २७ गते, प्रदेशसभा क्षेत्रीय अधिवेशन आगामी असोज १ गते, प्रतिनिधिसभा क्षेत्रीय अधिवेशनएकमात्र प्रतिनिधिसभा निर्वाचन क्षेत्र भएको जिल्ला अधिवेशन असोज ५ गते हुनेछ । यसैगरी कांग्रेसले एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन असोज १० गते, प्रदेश अधिवेशन कात्तिक १० देखि १२ गतेसम्म र केन्द्रीय महाधिवेशन आगामी मङ्सिर ९ देखि १३ गतेसम्म तय गरेको छ ।"
महाधिवेशनमा साझा उम्मेदवार छान्न कांग्रेसका पौडेल पक्षीय नेताहरु छलफलमा,"काठमाडौँ: नेपाली कांग्रेसको आगामी नेतृत्वका लागि साझा उम्मेदवार बनाउन संस्थापन इतरका नेताहरू बीच छलफल भएको छ । बत्तीसपुतली स्थित अनुपम फुडल्याण्डमा भएको बैठकमा सभापतिको दावी गरिरहेका बरिष्ठ नेता रामचन्द्र पौडेल, महामन्त्री शशांक कोइराला, पूर्वमहामन्त्री प्रकाशमान सिंह, नेता शेखर कोइरालालगायतको उपस्थित थियो । महाधिवेशनको मिति नजिकिँदै गर्दा साझा उम्मेदवार छान्न नेताहरू बैठकमा बसेका हुन् । महाधिवेशनलाई सफलतापूर्वक सम्पन्न गर्नेमा छलफल केन्द्रित रहेको कांग्रेस नेता अर्जुननरसिंह केसीले जानकारी दिए ।"
स्याङ्जामा गाईजात्रा,"स्याङ्जा : गाईजात्रा पर्व मनाइएको छ। नेवार समुदायमा वर्षभरिमा दिवङ्गत भएका आफन्तको सम्झना तथा मृतकको आत्मशान्तिको कामना गर्दै पर्व मनाइने गरिन्छ। यसवर्ष सिमित व्यक्तिहरुको उपस्थितिमा पर्व मनाइएको छ। आजका दिन गाई वा मानिसलाई गाईका रूपमा सिँगारी नगर परिक्रमा गराउने प्रचलन छ। यसरी परिक्रमा गराइएका गाईलाई नेवार समुदायकले पूजाआजा गर्दछन्। गाईजात्राका अवसरमा राजनीतिक तथा सामाजिक विकृति, विसंगतिप्रति व्यंग्य गरेर विभिन्न हास्यव्यङ्ग्यात्मक प्रस्तूति समेत हुने गरिन्छ। नेवार समुदायका मानिस मरेपछि सो वर्ष गाई बनाएर, रामायण भक्तिगान गर्दै सहर बजार घुमाउने र खानपान गराउने चलन छ। गाइजात्राको पहिलोदिन मृतक परिवारका सदस्यले गाईको पुच्छर समाउँदै नगरपरिक्रमा गर्ने गर्छन्। नेवारी समुदायमा यस वर्षमा मृत्यु भएका आफन्तको सम्झनामा गाई वा डोकालाई गाईका प्रतिकात्मक रूपमा सिँगारी आआफ्ना गाउँठाउँमा समूहसहित परिक्रमा गराउने प्रचलन छ। आठ दिनसम्म मनाइने यस पर्वमा व्यंग्यात्मक प्रदर्शन, रोपाईं नाँच, पुतली नाँच, बाघ शिकार, लाखे नाँचलगायत रामायणसारमा गीत तथा नाट्य प्रर्दशन समेत गरिने गाईजात्रा नाच प्रर्दशन गर्ने गरिन्थे। तर, यसवर्ष भने सबै नाच नहुने भएको छ।"
मुस्ताङको फल्याकमा यार्तुङ महोत्सव,"जोमसोम : मुस्ताङको वारागुङ मुक्तिक्षेत्र५ फल्याकमा सोमबारदेखि यार्तुङ महोत्सव सुरु भएको छ। वारागुङ मुक्तिक्षेत्र गापा मित्र बर्सेनि आलोपालो सञ्चालन हुने परम्परागत यार्तुङ महोत्सव सञ्चालनको जिम्मा यस वर्ष वारागुङ मुक्तिक्षेत्र५ फल्याकले लिएको छ। संघीयता अगाडि वारागुङ मुक्तिक्षेत्र गाउँपालिकाभित्र परम्परागत यार्तुङ महोत्सव बर्सेनि मुक्तिनाथ रानीपौवाको जनप्रिय युवा क्लबले संञ्चालन गर्ने गर्थ्यो। पछिल्लो समय पालिकाकै आर्थिक सहयोग तथा समन्वयमा प्रत्येक गाउँका युवाक्लवहरुले आलोपालो यार्तुङ महोत्सवसञ्चालन गर्ने गरेका छन्। मुस्ताङका गुरुङ, बिष्ट, लोहा समुदायका जनजातीहरुले यार्तुङ पर्व आपसमा भेला भएर हर्ष उल्लासका साथ यार्तुङ मनाउने चलन छ। मुस्ताङको वारागुङ मुक्तिक्षेत्रमा भने यार्तुङ पर्व महोत्सवको रुपमा आयोजना हुँदै आइरहेको छ। बर्खायामको खेतीपाती थन्क्याउनु अघि मुस्ताङको वारागुङ मुक्तिक्षेत्र र उपल्लो मुस्ताङमा यार्तुङ पर्व फरकफरक मितिमा मनाइने चलन छ। मुस्ताङमा यार्तुङ पर्व सकिएलगत्तै खेतीपाती थन्क्याउने चटारो सुरु हुन्छ। मुस्ताङको वारागुङ मुक्तिक्षेत्र गापाको फल्याकमा सुरु भएको यार्तुङ महोत्सवको गण्डकी प्रदेशका सांसद महेन्द्रबहादुर थकालीले उद्घाटन गरे। फल्याक गाउँको नवनिर्मित फुटबल मैदानको वारागुङ मुक्तिक्षेत्र गापाका अध्यक्ष फेञ्चोक छेप्तेन गुरुङले उद्घाटन गरे। यस्तै वारागुङ मुक्तिक्षेत्रको फल्याक यार्तुङ महोत्सव अन्तर्गत संञ्चालन भएको फुटबल प्रतियोगिताको लोघेकर दामोदरकुण्ड गापाका अध्यक्ष लोप्साङ छोम्फेल बिष्टले बल हस्तान्तरण गरी सुभारम्भ गरे। वारागुङ मुक्तिक्षेत्र गापाले मुस्ताङको परम्परागत धार्मिक सम्यता, संस्कृति ,चाडपर्व र रितिरिवाज जर्गेना गर्ने उद्देश्यले बजेट बिनियोजन गर्नै गरेको वारागुङ मुक्तिक्षेत्र गाउँपालिकाका अध्यक्ष फेञ्चोक छेप्तेन गुरुङले उल्लेख गरे। उनले परम्परागत सांस्कृतिक पर्व यार्तुङ हिमाली क्षेत्रको संस्कृतिक पहिचान भएकाले यसको संरक्षण तथा प्रर्वद्धन गर्नमा गाउँपालिका कटिबद्ध भएर लागि परेको बताए। कोरोना माहामारीको बिषम अवस्थामा समेत वारागुङ मुक्तिक्षेत्र गापाले धार्मिक, संस्कृति र परम्परा जोगाउन महोत्सव आयोजना गरेको यार्तुङ मेला आयोजक सेर्घङ ल्हुङबुग युवाक्लवले जनाएको छ। क्लवले यार्तुङ महोत्सव अवधिभर कोभिङ स्वास्थ्य सुरक्षाका सबै मापदण्ड अपनाएर होसियारीका साथ कार्यक्रम आयोजना गर्ने बताएको छ। फल्याक यार्तुङ महोत्सवमा फुटबल, आर्चरी, घोडा दौड र डोरी तान्ने लगायतका खेल प्रतियोगिता सञ्चालन हुने जनाएको छ। महोत्सवमा खेलकुदका साथै स्थानीय स्याब्रो नाच तथा अन्य सांस्कृतिक कार्यक्रम आयोजना हुने क्लबले जानकारी दिएको छ। यार्तुङ महोत्सवको फुटबलतर्फ कुल ९ टिम , आर्चरीतर्फ ९ टिम डोरी तान्नेतर्फ ६ टिम र घोडा दौडतर्फ ७ टिम रहने जनाइएको छ। वारागुङ मुक्तिक्षेत्रको फल्याक महोत्सव बुधबार सकिन्छ।"
"अन्नपूर्ण समाचार प्रभाव: विमानस्थलको केरा बगान हटाइयो, वन्यजन्तु स्थानान्तरण गरिँदै","विराटनगर: हवाई उडानलाई प्रत्यक्ष असर पार्ने गरी विराटनगर विमानस्थलको ठूलो क्षेत्रफलमा लगाइको केरा खेती हटाइएको छ । हवाई एवं मानवीय सुरक्षाका दृष्टिले अति नै संवेदनशील मानिने विराटनगर महानगरपालिका४ स्थित विमानस्थलको तारघेरा गरिएको निषेधित क्षेत्रभित्र १४ बिघा क्षेत्रफलमा लगाइएको केरा बगान हटाइएको हो । सुरक्षाकर्मी एवं अनुमतिप्राप्त कर्मचारीले मात्रै प्रवेश पाउने पूर्ण निषेधित धावनमार्गनजिकको केरा खेती हटाउँदै त्यहाँभित्र रहेका वन्यजन्तुको सुरक्षित स्थानान्तरण थालिएको छ । विमानस्थलमा गरिएको केराखेती र त्यहाँभित्रको काँसघारी वन्यजन्तुका लागि प्राकृतिक बासस्थान एवं आश्रयस्थल बन्दा हवाई उडान असुरक्षित बनिरहेको समाचार गत साउन ३ गतेको अन्नपूर्ण पोस्ट् दैनिक एवं अन्नपूर्ण अनलाइनमा प्रकासन भएको थियो । त्यसपछि विमानस्थल प्रशासनको सक्रियतामा केरा खेती हटाउँदै वन्यजन्तुको सुरक्षित व्यवस्थापन थालिएको हो । एक सय २२ बिघा क्षेत्रफलमा फैलिएको विमानस्थलको खाली जमिन आर्थिक वर्ष २०७५०७६ देखि २०७७०७८ सम्मलाई नागरिक उड्डयन कार्यालयले राधा श्री इन्टरनेशनल कम्पनीलाई ठेक्कामा दिएपछि निषेधित्र क्षेत्रभित्र व्यवसायिक केराखेती लगाइएको थियो । तीन वर्षको पाँच लाख ५५ हजार (वार्षिक एक लाख ८५ हजार) तिर्ने शर्तमा लगाइएको ठेक्काको अवधि गत वर्षको असार मसान्तसम्म मात्रै रहे पनि केराखेती हटाइएको थिएन । विराटनगर विमानस्थल प्रमुख उत्सवराज खरेलले केराखेती हटाइसकेर वन्यजन्तुको सुरक्षित स्थानान्तरण थालिएको जानकारी दिए । विमानस्थलभित्र नीलगाई, स्याल, जंगली कुकुर, गोरो लगायतका वन्यजन्तु छन् । गत माघमा र त्यसअघिसमेत गरेर दुईवटा नीलगाई मृत फेला परिसकेका थिए । खरेलका अनुसार कोसी टप्पु वन्यजन्तु आरक्षको संयोजन एवं नेपाली सेना र विमानस्थलका कर्मचारीको सहयोगमा चितवन राष्ट्रिय निकुञ्जका प्राविधिक टोलीले वयष्क भाले र पोथी गरेर दुईवटा नीलगाईलाई नियन्त्रणमा लिएर स्थानान्तरण गरिसकेको छ । विमानस्थलभित्र तीनवटा नीलगाई भेटिए । एउटा तारघेरा गरिएको गेटबाटै बाहिर भाग्यो, उनले भने, डार्किङ गरेर बेहोस बनाउँदै प्राविधिकले दुईवटालाई नियन्त्रणमा लिए । त्यसपछि ट्रकमा राख्दै पर्सा वन्यजन्तु आरक्षमा लगेर सुरक्षितसाथ छाडिएको छ । विमानस्थल प्रमुख खरेलले तारघेराभित्र अरु पनि नीलगाई छन् कि भनेर खोजी भइरहेको बताए । वन्यजन्तुका कारण हवाई उडान एवं अवतरणमा अवरोध पुग्ने अवस्था आउँदा जहाज दुर्घटनाको ठूलै जोखिम थियो, उनले भने, त्यही भएकाले विमानस्थलनजिकको झाडीजन्य बोटविरुवा हटाउँदै आश्रयस्थल नष्ट गरेर वन्यजन्तुको सुरक्षित स्थानान्तरण थालिएको हो । उनका अनुसार विमानस्थल बाहिरको उखु खेती एवं बालीनालीले पनि वन्यजन्तुलाई लुक्न, बस्न, चर्न र आश्रय लिन सजिलो भइरहेको छ । स्थानीय चन्द्रशेखर शर्मा जनावर र चराचुरुङ्गीको चहलपहललाई खतराको रूपमा लिइने विमानस्थलस्थलभित्र सातवटाजति नीलगाई रहेको बताउँछन् । केराखेती, काँसघारी एवं झाडीजन्य बोटविरुवाले आकर्षित गरेका चराचुरुङ्गी र जनावरको चहलपहलले विमानस्थलमा जहाज दुर्घटनाको जोखिम थियो, उनी भन्छन्, नीलगाई मात्रै नभएर विमानस्थल प्रशासनले अरु वन्यजन्तु व्यवस्थापनको काम पनि तत्काल थाल्नुपर्छ । अनुगमनमा पुगेका डिभिजन वन कार्यालय मोरङका सहायक वन अधिकृत परमेश्वर पासवान विमानस्थलभित्र स्यालको संख्या अत्याधिक रहेको बताउँछन् । विमान उडान एवं अवतरणका क्रममा आहाराको खोजीमा रहने स्यालले धावमार्ग पार गरिदिए जहाज दुर्घटनामा पर्ने जोखिम हुन्छ, उनले भने, विमानस्थलमा स्याल लगायका अरु वन्यजन्तुको पनि व्यवस्थापन आवश्यक छ । पासवानका अनुसार आधा घण्टाभन्दा कम समयमा धावनमार्ग वरपर १० वटाभन्दा बढी स्याल भेटिएका थिए । विमानस्थल प्रमुख खरेलले नीलगाईको स्थानान्तरण सकिएपछि अरु वन्यजन्तुको व्यवस्थापनका लागि पनि कोशिष गरिने बताए । यसअघि केराखेती गरिएको विमानस्थलको जग्गा कम उचाईका व्यवसायिक एवं कृषिजन्य खेती मात्रै लगाउने गरी अत्रि कन्सट्रक्सनलाई तीन वर्ष (२०७८२०८०)का लागि पाँच लाख २५ हजार रुपैयाँमा ठेक्का दिइसकिएको उनको भनाइ छ । खरेलका अनुसार उक्त जग्गामा धान र जडिबुटी लगायतको मात्रै खेती गर्न पाइने छ ।"
पुर्व गृहमन्त्रीका भाई नरेश थापा जेलमुक्त,"काठमाडौं : आपराधिक लाभ र संगठित अपराध मुद्धामा जेल सजाय पाएका नरेशकुमार थापा सोमबार रिहाई भएका छन्। उच्च अदालत पाटनले उनलाई २०७६ माघ २७ मा १ वर्ष ६ महिना थुनामा राख्न आदेश दिएको थियो। कारागार कार्यालय डिल्लीबजारका प्रमुख बसन्त पुरीका अनुसार अदालतले तोकेको सजाय आइतबार पुरा भएको थियो। यसलगत्तै पुर्व गृहमन्त्री रामबहादुर थापाका भाई सोमबार रिहा भएका हुन्। उनले निर्माण व्यवसायी शरदकुमार गौचनको हत्यामा दोषी ठहरिएका समिरमान बस्नेतसंग मिलेर आपराधिक क्रियाकलाप गरेको, चन्दा असुली गरेको आरोप लागेको थियो। जिल्ला अदालत काठमाडौंका न्यायाधीश मेदीनीप्रसाद पौडेलको इजलाशले इजलाशले मागेको १ लाख धरौटी बुझाएर उनी २०७६ असोज १ मा छुटेका थिए। उच्च अदालतको आदेशसँगै थापा पुन: पक्राउ परेका थिए। उनीमाथि सुन्धारा जेलमा रहेका बस्नेतसँग मिलेर ठेकेदारलाई धम्की दिने गिरोह सञ्चालन गरेको आरोप लागेको थियो। आपराधिक लाभ र संगठित अपराध मुद्दामा जिल्ला अदालतको फैसला बदर गर्दै उच्च अदालत पाटनका न्यायधीशद्धय नहकुल सुवेदी र श्रीमणकुमार गौतमको इजलाशले थुनामा राख्न आदेश दिएको थियो। मोस्ट वान्टेड सहनीको भारतमा हत्या नेपाल प्रहरीको मोस्ट वान्टेड सुचीमा रहेका बिन्दबासिनी सहनी बीरबासनी को भारतमा हत्या भएको छ। रौतहट जिल्ला परोहा नगरपालीका घर भएका सहनीको भारतको मोतिहारीमा हत्या भएको हो। मोतिहारी चम्पापुर नजिकै मोटरसाइकलमा हिँडिरहेको अवस्थामा उनीमाथी अज्ञात समुहद्धारा गोली प्रहार भएको थियो। रौतहटका प्रमुख जिल्ला अधिकारी इन्द्रदेव यादवले सहनीको हत्या भएको अनौपचारीक सुचना प्राप्त गरेको बताए। उनले भने हत्या भएको भन्ने सुन्नमा आएको छ। औपचारिक रुपमा हामीलाई कसैले सूचना पठाएको छैन। उनी विभिन्न अपराध कार्यमा संग्लन थिए। रौतहट बसन्तपट्टिटोल स्थाई घर भएका ४५ वर्षीय सहनी नेपाल प्रहरीको खोजीमा थिए। उनी लामो समयदेखि भारतमा लुकेर बसेका थिए। सहनी बसन्तपट्टी गाविसका पुर्वअध्यक्ष जोगिन्द्र सहनीका छोरा हुन्। उनी हत्या, अपहरण, फिरौती मुद्धामा संग्लन भएको र रौतहट जिल्ला अदालतले जेल सजायको फैसला गरेको बताइएको छ।"
"लागुऔषध नियन्त्रणमा सशस्त्र प्रहरी सक्रिय, ओसारपसारमा संलग्न १५५ जना पक्राउ","विराटनगर: प्रदेश १ मा पछिल्लो समय लागुऔषधको ओसारपसार एवं कारोबार बढेसँगै नियन्त्रणका लागि सशस्त्र प्रहरी सक्रिय बनेको छ । सशस्त्रले बरामद गरेको लागुऔषधको परिणामले यसको किनबेच र ओसारपसार बढेको देखाउँछ । लागुऔषधसहित पक्राउ परेकाहरुको संख्या पनि अघिल्ला वर्षहरुको तुलनामा आर्थिक वर्ष २०७७०७८ मा अत्याधिक धेरै छ । भारतबाट नेपालतिर लागुऔषधको ओसारपसार हुने गरेको छ । भारतसँगको खुला सीमा कानुनद्धारा बर्जित लागुऔषध नियन्त्रणका लागि चुनौतीपूर्ण बनेको प्रहरी अधिकारीको भनाइ छ । गत आर्थिक वर्ष २०७७०७८ मा सशस्त्र प्रहरीले प्रदेश १ मा ४ सय २४ ग्राम ६७ मिलिग्राम ब्राउन सुगर (खैरो हेरोइन) बरामद गरेको छ । सशस्त्रका अनुसार गाँजा ४ सय ११ किलोग्राम, नाइट्रोसन २ हजार ८ सय २७ ट्याब्लेट, हाइड्रोक्लोराइड २ हजार १९ र ट्रामाडोल २ हजार ८ सय ट्याक्लेट एवं लुपिजेसिक २ सय ३५ एम्पुल तथा डाइलेक्स डीसी ८ सय ७४ बोतल बरामद भएको छ । त्यसबाहेक स्पास्मोप्रोक्सिभन, डाइजापाम, एभिल, कोरेक्स, क्यापिजेसिक, फेनारगन, चरेससमेतका लागुऔषध पनि सशस्त्रले बरामद गरेको छ । गत आवमा बरामद भएको लागुऔषधको परिणाम अघिल्लो वर्षको भन्दा धेरै हो । आर्थिक वर्ष २०७६०७७ मा २ सय ३० किलो गाँजा, नाइट्रोसन १ हजार ५ सय ६१ ट्याब्लेट र लुपिजेसिक २ सय १५, डाइजापाम २ सय १६ एवं एभिल ६२ एम्पुल बरामद भएको थियो । डाइलेक्स डीसी ५ सय ४४ र कोरेक्स ७ बोतल बरामद गरेको थियो । सशस्त्रले आर्थिक वर्ष २०७७०७८ मा लागुऔषधको ओसारपसार एवं खरिद बिक्रीमा संलग्न १ सय ५५ जनालाई पक्राउ गरेको छ । अघिल्लो आर्थिक वर्षको तुलनामा यो संख्या अत्याधिक धेरै हो । आघिल्लो आव २०७६०७७ मा लागुऔषधसहित ७१ जना मात्रै पक्राउ परेका थिए । आव २०७५०७६ मा लागुऔषध ओसारपसार गर्ने ४७ जना पक्राउ परे । सीमा सुरक्षा र चोरी तस्करी नियन्त्रणको मुख्य जिम्मेवारी पाएको सशस्त्रले लागुऔषधसहित पक्राउ परेकाहरुलाई आवश्यक अनुसन्धान र कारबाहीका लागि नेपाल प्रहरीको जिम्मा लगाउने गरेको छ । बरामदको पछिल्लो परिणाम र पक्राउ परेका ओसारपसार एवं कारोबारमा संलग्नको संख्याले पनि लागुऔषधको धन्दा मौलाएको प्रष्ट हुने सशस्त्रका अधिकारी बताउँछन् । सशस्त्र प्रहरी बल प्रदेश १ का प्रमुख डीआईजी वंशीराज दाहालले लागुऔषधको अवैध धन्दा नियन्त्रणका लागि सशस्त्र प्रहरीले सक्रियता बढाएको जानकारी दिए । सशस्त्रको सक्रियतासँगै लागुऔषध बरामद र ओसारपसार एवं कारोबारमा संलग्न पक्राउ पर्ने क्रम बढेको छ, उनले भने, नेपालभारत खुला सीमालाई मध्यनजर गर्दै नियन्त्रणका लागि सबै पक्षको साथ लिएर विशेष अभियान सञ्चालन गरिएको छ । दाहालका अनुसार पछिल्लो समय झापाबाट ब्राउन सुगर (खैरो हेरोइन) धेरै बरामद भएको छ । भारतसँग सीमा जोडिएका मोरङ र सुनसरीबाट केमीकल ड्रग्सका रूपमा प्रयोग हुने लागुऔषधको धन्दा धेरै हुने गरेको जानकारी उनले दिए । सबै पक्षको साथ र सहयोगबिना लागुऔषधको धन्दा नियन्त्रण सम्भव हुँदैन, डीआईजी दाहालले भने, विशेष गरेर पछिल्लो समय युवापुस्ता यसको दलदलमा धेरै फसिरहेका कारण अभिभावकले पनि आफ्ना सन्तानमाथि निगरानी बढाउनुपर्ने बेला भएको छ । लागुऔषधका कारण अपराध पनि बढ्दै गएको उनको भनाइ छ । लागुऔषधको कुलततर्फ युवापुस्ता बढी आकर्षित हुँदा भविष्य नै अन्धारतिर धकेलिने अवस्था बनेको भन्दै डीआईजी दाहालले चिन्ता व्यक्त गरेका छन् । लागुऔषधको लतले धनसम्पत्ति र व्यक्तिगत स्वास्थ्य स्वाहा बनाइरहेको छ । समाजमा अपराध पनि बढायो, उनी भन्छन्, नियन्त्रणमा सबै पक्ष एकजुट हुन आवश्यक छ । नत्र भोलिका दिनमा परिस्थिति निक्कै जटिल बन्नसक्छ । नेपाल प्रहरीका सुनसरी प्रमुख एसपी सञ्जयसिंह थापाले पछिल्लो समय लागुऔषधका सेवनकर्ता बढिरहेको बताए । अवैध ओसारपसार र कारोबार गर्नेको सञ्जाल पनि बढ्दो छ, उनले भने, नियन्त्रणका लागि विशेष कार्ययोजनासहित अगाडि बढ्नुको विकल्प छैन । लागुऔषधका दुव्र्यसनीलाई कुलतबाट मुक्त गराउन र उपचारका लागि राख्नका लागि थापाकै पहलमा धरानको पानबारीमा आसरा सुधारगृह निर्माण गरेर सञ्चालनमा ल्याइएको छ । डीएसपी हुँदा इलाका प्रहरी कार्यालय धरानमा इन्चार्जको जिम्मेवारीमा रहेका बेला २०७० सालमा थापाले पहिलो पटक सुधारगृह निर्माणको पहल थालेका थिए । नेपाल प्रहरीले बीपी कोइराला स्वास्थ्य विज्ञान प्रतिष्ठानसँगको समन्वयमा जनस्तरको सहयोगबाट यसको निर्माण गरेको हो । आसरा सुधारगृहको व्यवस्थापकीय पक्ष भने नेपाल प्रहरीले नै हेरिरहेको छ ।"
सर्लाहीमा प्रियंका भुजेल हत्याका अभियुक्त सार्वजनिक,"मलंगवा: सर्लाहीको लालबन्दी नगरपालिका १७ रानीगंजकी १४ वर्षीया बालिका प्रियंका भुजेलका हत्याका अभियुक्तलाई प्रहरीले सार्वजनिक गरेको छ । जबर्जस्ती करणी गरी हत्या गर्ने सोही स्थानका १९ वर्षीय कृष्ण साह र अन्दाजी १९ वर्षीय अनिष दाहाललाई प्रहरीले पत्रकार सम्मलेन गरेर सोमवार साँझ सार्वजनिक गरेको छ । दुबैले जबर्जस्ती करणी गरी हत्या गरेको मुद्दा दर्ता गरिएको जिल्ला प्रहरी कार्यालय सर्लाहीका प्रहरी उपरीक्षक सन्तोष सिंह राठौरले जानकारी दिएका छन् । भदौ १ गते पक्राउ परेका दुबै अभियुक्तलाई प्रहरीले सोमबार सार्वजनिक गरेको छ । साउन ३१ गते राति साढे ११ बजेदेखि प्रियंका घरबाट हराएकी थिइन् । प्रियंकाको बुबा राजेश भुजेलले ३२ गते इलाका प्रहरी कार्यालय लालबन्दी छोरी हराएको भन्दै खोजविन गरी दिनका लागि उजुरी दिएको थियो । प्रहरीले गाउँका विभिन्न व्यक्तिसँग सोधपुछ गर्दै गर्दा सोही दिनदेखि गाउँको दुईजना युवा पनि वेपत्ता बनेको बताइएको थियो । त्यसपछि प्रहरीले प्रहरीले साह र दाहाललाई पक्राउ गरेको हो । पक्राउ परेका युवासँग सोधपुछ गर्दै जाँदा प्रियंकाको शव लालबन्दी ६ स्थित पूर्व पश्चिम राजमार्गमा पर्ने कालिन्जोर खोला पुल भन्दा २ सय मिटर दक्षिणको बगरमा गाडेर राखेको बताएका थिए । त्यसपछि प्रहरीले अभियुक्त, प्रियंकाको बुबा, जनप्रतिनिधिलाई लिएर खोज्न जाँदा शव सोही स्थानमा भेटिएको थियो । युवाहरुले भनेकै स्थानमा शव फेला परेपछि घटनामा उनीहरुको संलग्नता रहेको भन्दै जिल्ला अदालत सर्लाहीबाट ५ दिनको म्याद लिएर अनुसन्धान गर्न थालेका थिए । अनुसन्धानको क्रममा युवाहरुले भुजेलसँग साउन ३१ गते राति साढे ११ बजे भेट्न गएको स्वीकार गरेका छन् । युवाहरु घर पछाडी जादाँ प्रियंका पनि आएकी थिइन् । त्यसपछि घरपरिवारले घर पछाडी अवाज सुनेपछि होहल्ला गरेका थिए । त्यसपछि युवाहरु र प्रियंका त्याहाँबाट भागेका थिए । भागेर जंगलमा पुगेका अभियुक्तहरुले प्रियंकालाई घर जान दबाब दिएका थिए । प्रहरी अनुसन्धान अनुसार प्रियंकाले घर परिवार र समाजले थाहा पाइसकेकाले घर जान मानेकी थिइनन् । साथै अनिष दाहालसँगै जाने अडान लिएकी थिइन् । तर अनिषले नलगेपछि आत्म हत्या गर्छु भन्दै खोलामा हाम फालेकी थिइन् । अभियुक्त कृष्ण साहले 'तँ मर्ने हो भने म मारिदिन्छु' भन्दै घाँटी थिची मार्न खोजेका थिए । त्यसपछि दुबै अभियुक्तले खोलाको पानीमा डुबाई कर्तव्य गरी शवलाई घटनास्थलबाट २ सय मिटर उत्तरमा शवलाई बगरमा गाडेको प्रहरी उपरीक्षक राठौरले पत्रकार सम्मेलनमा जानकारी दिएका छन् । प्रहरीको अनुसन्धानमा प्रियंका र अनिषको पहिलेदेखि नै सम्बन्ध रहेको समेत खुलेको छ । दुबैजनाको मोबाइल कल डिटेल चेक गर्दा पहिलेदेखि नै दुबैजनाको सम्बन्ध रहेको भेटिएको छ । प्रियंकाको हत्या भएपछि स्थानियवासी र विद्यार्थी संगठनहरुले जिल्लाको विभिन्न स्थानमा विरोध प्रदर्शन समेत गर्दै आएका थिए ।"
चितुवाको छाला र कस्तुरीको बिनासहित पाँच जना पक्राउ,"दाङ : दाङमा प्रहरीले प्रतिबन्धित वन्यजन्तुका विभिन्न अंगसहित पाँच जनालाई नियन्त्रणमा लिएको छ। भदौ ५ गते र ६ गते गरेर प्रतिबन्धित वन्यजन्तुको चार थान महत्पूर्ण अंगसहित पाँच जनालाई पक्राउ गरिएको जिल्ला प्रहरी कार्यालय दाङले जनाएको छ। पक्राउ परेका व्यक्ति र बरामत भएको सामग्री आइतबार प्रहरीले सार्वजनिक गरेको छ। चितुवाको छाला लिएर दाङ प्रवेश गर्दै गर्दा जिल्ला प्रहरी कार्यालय दाङले पूर्व पश्चिम महेन्द्र राजमार्ग अन्तर्गत अमिलियाबाट तीन थान छालासहित ३ जनालाई नियन्त्रणमा लिएको जनाएको छ। बाँकेको कोहोरपुरबाट छालासहित दाङ भित्रदै गरेका बैतडी जिल्ला पाटन नगरपालिका ६ का २० वर्षीय बिमल औजी, सोहि ठाउँका २८ वर्षीय प्रदिपकुमार विक र २० वर्षीय हेमन्त औजीलाई नियन्त्रणमा लिइको दाङका प्रहरी प्रवक्ता एवं डिएसपी मुकुन्द रिजालले जानकारी दिए। प्रतिबन्धित वन्यजन्तुको छाला ओसारपसार भइरहेको भन्ने गोप्य सुचनाको आधारमा खटिएको प्रहरीको टोलीले राजमार्गमा केहि दिनदेखि निगरानी बढाएको अवस्थामा पुर्व पश्चिम महेन्द्र राजमार्ग अन्तर्गत लमही ९ अमिलियाबाट शनिबार उनीहरुलाई पक्राउ गरेको थियो। उनीहरु सवार प्रदेश नम्बर ३०१०२३ च ७६३८ नम्वरको सुजुकी कम्पनीको कार चेकजाँच गर्ने क्रममा कारको पहाडी सिटमुनि लुकाएर राखीएको अवस्थामा चितुवाको ठुलोसानो गरी तीन वटा छाला फेला परेको डीएसपी रिजालले जानकारी दिए। कस्तुरीको बिनासहित पक्राउ दाङ प्रहरीले आइतबार कस्तुरीको बिनासहित दुई जनालाई नियन्त्रण लिएको छ। दाङको घोराही उपमहानगरपालिका ७ का ३३ वर्षिय मोहन बुढा र प्युठानको प्युठान नगरपालिका १ का २२ वर्षीय मदन केसी पक्राउ परेका हुन्। उनीहरुलाई घोराहीको होटल टुडे प्लाजामाबाट पक्राउ गरिएको डीएसपी रिजालले जानकारी दिए। विशेष सूचनाको आधारमा गएको प्रहरीको टोलीले आइबार उनीहरुलाई पक्राउ गरेको हो। उनीहरुको साथबाट ३१ ग्राम दुई सय मिलिग्राम परिमाणको प्रतिबन्धित वन्यजन्तु कस्तुरीको बिना बरामद गरिएको छ। पक्राउ परेकाहरुलाई आवश्यक अनुसन्धान गरि अदालतमा मुद्धा दर्ता गरिने रिजालले बताए।"
कोरोनाको मारमा पशुपतिका पुरोहित:हे पशुपतिनाथ छिटो करोना भगाऊ,"राजकरण महतोरविन भट्टराई काठमाडौँः कोरोनाले चौपट बनायो । मान्छेको मृत्यु भइरहेको, कति बिरामी भइरहेका छन् । अझै मान्छेहरु घरबाट बाहिर कमै निस्किन्छन्, ७२ वर्षीय पुरोहित यदुनाथा घिमिरेले भने,पशुपतिनाथ मन्दिर पनि बन्द छ । यहाँ पहिला जस्तो मान्छे आउँदैन । हामीलाई आम्दानी हुनै छोड्यो । १२ वर्षदेखि उनी पशुपतिनाथ मन्दिरको सडक पेटीमा बसेर पुरोहितको काम गर्दै आएका छन् । जजमान र भक्तजनहरुले खुसीले दिएको दक्षिणबाटै हाम्रो जीवन चल्छ,उनी भन्छन्,शिवरात्री र साउनमा पशुपतिमा ठूलो मेला लाग्थ्यो । कोरोनाले त्यो मेला लाग्दैन । मन्दिरको ढोका बन्द छ । भीडभाड नभएर पुरोहितहरु समस्यामा परेको उनले सुनाए । गुल्मीका यदुनाथलाई कोरोना महामारी फैलिएपछि कोठा भाडा तिर्न पनि समस्या भयो । लामो समय सबै तिर बन्यो । मानिसहरु ज्यान जोगाउन तिर लागेका छन् ।मानिसले पूजा, ब्रतबन्ध, श्राद्ध, रुद्री लगाउन कम गरेको भन्दै उनले थपें,जजमानहरुको कमाई छैन, पूजापाठ लगाउने धेरै कम भयो, हे पशुपतिनाथ देशबाट छिटो करोना भगाऊ, सबैको कल्याण गर्नुहोस् ! उनले कामना गरे । कोरोना महामारीले उनको मात्रै होइन देशैभरीका मन्दिर बन्द भएपछि त्यहाँ पुरोहित गर्नेहरु समस्यामा परेका छन् । धेरै पुरोहित जम्मा हुने ठाउँ हो विश्व सम्पदामा सूचीकृत पाशुपत क्षेत्र । तर, यहाँ करिब ढेड बर्षदेखि कोरोनाले गर्दा मेला, पर्व कुनै आयोजन भएको छैन । मान्छेहरु निकै कम आउँछन्, प्रहरीले मुल मन्दिर भित्र पस्न दिदैंन । पशुपतिनाथमा अलि चहल पलह भएको दिन थियो आइतबारको जनैपूर्णिमाको दिन । मुल मन्दिर नखुले पनि भक्तजनहरु बाहिरहकमा मन्दिरमा लाम लागेर पूजा गरिरहेका थिए । मन्दिर गेटमा जनै र रक्षा बन्धन लगाउनेहरुले पुरोहितहरु थिए ।उनीहरु अरु दिन भन्दा कृही राहत महसुस गरिरहेका थिए । जनैपूर्णिमामा काम पाएर उनीहरुले भक्तजनहरुबाट धेरथोर दक्षिण पाएँ । पाशुपत क्षेत्रमा भेटिए अर्का पुरोहित बाराको निजगढका ४८ वर्षीय सुदर्शन प्रसाद ढोडारी । उनी २०६५ सालदेखि पुरोहित गर्दै आएका छन् । उनलाई पनि कोरोनाले दुःख दिएको गुणसो गर्दै थिए । पहिला जस्तो आम्दानी छैन । हाम्रो जीवन बाच्ने आधारै यहि नै हो,उनले भने,कोरोनाले यत्र, तत्र, सर्वत्र तवाही मचायो । त्यसको मारमा हामी पुरोहितहरु परेका छौं । अरु दिन त्यस्तै १५१६ हुन्छ, जनैपूर्णिममा कम्तिमा १ सय ५० जना पुरोहित मन्दिर परिषरमा रहेको उनले भने,अरु दिन भन्दा हामी आज अलि राम्र्रै छ । शिवरात्री र साउने मेलामा एउटा पुरोहितले १५२० हजारसम्म कमाउने गर्थे । कोरोनाले महामारीले दुई वर्ष पहिला जस्तो पशुपतिनाथ मन्दिरमा भक्तजन नआएको दोलखाका हरिप्रसाद सुवेदी बताउँछन् ।"
वहुविवाहका अभियुक्त ८ वर्षपछि पक्राउ,सन्धिखर्क: जिल्ला प्रहरी कार्यालय अर्घाखाँचीले वहुविवाह कसुरमा फरार अभियुक्तलाई ८ वर्षपछि पक्राउ गरेको छ । जिल्लाको सन्धिखर्क नगरपालिका वडा नं ११ स्थायी तेज बहादुर कुंवरलाई विशेष सूराकीको आधारमा आफ्नै घरमा आई लुकिछिपी रहेको अवस्थामा पक्राउ गरिएको जिल्ला प्रहरी कार्यालय अर्घाखाँचीका प्रहरी नायव उपरीक्षक माधव बुढाथोकीले बताए । जिल्ला अदालत अर्घाखाँचीबाट २०७० सालको बैसाख १६ गते वहुविवाह कसुरमा ११ महिना १७ दिन कैद सजाय भएकोमा निज व्यक्ति हालसम्म फरार थिए । उनलाई पक्राउ गरी जिल्ला अदालत अर्घाखाँचीमा पेश गरिएकोमा कैद भुक्तानको लागि जिल्ला कारागार अर्घाखाँची पठाएको जिल्ला प्रहरी कार्यलयका सूचना अधिकारी प्रहरी निरीक्षक गणेश खनालले बताएका छन् ।
खाग तस्करी गरेको आरोपमा पाँच जना पक्राउ,"चितवन : गैंडा मार्ने र खाग तस्करीमा संलग्न भएको आरोपमा चितवन राष्ट्रिय निकुञ्जले पाँच जनालाई पक्राउ गरेको छ। मकवानपुरका नविन पौडेल भन्ने मेखबहादुर नेपाली, जाजरकोटका वीरबहादुर बस्नेत र चितवन खैरहनी नगरपालिका ६, रिजालटोल बस्ने आरासलाई पक्राउ गरिएको चितवन राष्ट्रिय निकुञ्जले जनाएको छ। सोमबार निकुञ्जले पत्रकार सम्मेलन गरेर उनीहरुलाई सार्वजनिक गरेको हो। गैंडा तस्करीमानै कारागारमा रहेका रणबहादुर भन्ने जितबहादुर कुमाल र तारा चेपाङलाई पनि निकुञ्जले अनुसन्धानको लागि झिकाएको थियो। २०७६ भदौ ३१ गते नवलपरासीस्थित मर्दीघोल क्षेत्रमा धारिलो हतियारको प्रयोग गरी बयस्क गैंडा मारेर खाग तस्करी गरेको आरोपमा उनीहरुलाई पक्राउ गरिएको चितवन राष्ट्रिय निकुञ्जका प्रमुख संरक्षण अधिकृत अण्डनाथ बरालले बताए। संयुक्त गस्ती टोलीले हात्ती स्वीपिङ अपरेसनको क्रममा २०७६ को ३१ भदौमा खाग काटिएको गैंडाको हाडखोर भेटेको थियो। अन्य १० जानको पनि खोजी कार्य भएको निकुञ्जले जनाएको छ। पक्राउ परेका प्रतिवादीसमेतलाई नवलपुर जिल्ला अदालतमा बुझाइएको निकुञ्जका सूचना अधिकारी लोकेन्द्र अधिकारीले बताए। चितवन राष्ट्रिय निकुञ्जमा चालू आर्थिक वर्षमा ६ गैंडा मरेका छन्। जसमध्ये ५ वटा गैंडा प्राकृतीक कारणले मरेका हुन् भने १ वटा गैंडा चोरीसिकारीका कारण मरेको हो। २०७६०७७ मा २६ वटा गैंडा मरेका थिए।"
लागुऔषधसहित दुई युवा पक्राउ,"स्याङजा : लागुऔषधसहित वालिङमा दुईजना युवा पक्राउ परेका छन्। पक्राउ पर्नेमा स्याङजा र तनहुँ जिल्ला घर भएको १९ र २७ वर्षीय युवा रहेको बताइएको छ। वालिङ नगरपालिका ८ का १९ वर्षीय गोले भन्ने नरेन्द्र रनपालको साथबाट डाइजेपाम २१ एम्पुल, नोफिम १९ एम्पुल रफेनारेगन २० एम्पुल र सुकेको गाँजा २५ ग्रामफेला परेको प्रहरीले जनाएको छ। आरोपित रनपाललाई पक्राउ तथा अवैध लागुऔषध बरामद गरी लागुऔष मुद्धा दर्ता गरी अदालतबाट १५ दिनको म्याद थप गरी अनुसन्धान अघि बढाइएको प्रहरी नायब उपरीक्षक राजेन्द्रप्रसाद अधिकारीले जानकारी दिए। यसैगरी, वालिङ नगरपालिका ६ मिर्दीमा ब्यास नगरपालिका १४ का २७ वर्षीय शिव परीयार शंकास्पद अवस्थामा फेला परेपछि शरीर खानतलासी गर्दा उनको साथबाट डाइजेपाम १६ एम्पुल, नोफिन १७ एम्पुल र फेनरागन १७ एम्पुल फेला परेको प्रहरीको भनाइ छ।"
"बलात्कारपछि हत्या गर्नेले नै भनेको थियो, प्रहरीलाई छिटो बोलाऊँ","पोखरा : कास्कीको मादी गाउँपालिका १० मुखियाशेरको पातीघारीमा सडेगलेको लास भेटेपछि स्थानीय भेला भए। पातीघारी भएको जग्गा जसको थियो, उनै सुरेश गुरुङ गोरु चराउन जाँदा लास देखेका थिए। उनैले वडाध्यक्षसहितका जनप्रतिनिधि अनि स्थानीयलाई खबर गरे। लास भेटिएको भनेर हेर्न गएकाको भिडमा एकजना त्यस्ता व्यक्ति पनि थिए जो मकैखोला गाउँको जनकल्याण माविको भवन निर्माणमा खटिएका थिए। उनैले त्यो भेलामा कुर्लिंदै भने, प्रहरीलाई छिटो बोलाऊँ। जनप्रतिनिधिले प्रहरीलाई खबर गरे। प्रहरी गएर मुचुल्का तयार गर्यो। पोहोर सालको असार २५ गते त्यसरी भेटिएको लास मकैखोला गाउँकी १७ वर्षीया कोपिला परियारको भएको ठहरसमेत भयो। कोपिला घोप्टो अवस्थामा मृत भेटिएकी थिइन्। शरीरबाट लुगा खोलिएको थियो। स्थानीय र प्रहरीको प्रारम्भिक अनुमान थियो, बलात्कारपछि हत्या भएको हुनुपर्छ। प्रहरीले त्यतिबेलै ४ जनालाई पक्राउ गरी अनुसन्धान थाल्यो। त्यसमा पनि विद्यालय भवन निर्माणमा खटिएका एकजना मजदुर संदिग्ध ठहर्याउँदै प्रहरीले अनुसन्धान गर्यो। स्याङ्जाको हरिनास गाउँपालिका क्याक्मी घर भएका मोटे भनिने रामबहादुर थापालाई २० दिन हिरासतमा राखेर प्रहरीले छाड्यो। त्यसको १३ महिनापछि भने कास्की प्रहरीलाई उनैलाई कोपिलाको हत्याराका रुपमा पक्राउ गरेको छ। र प्रहरीले यो पनि पत्ता लगाएको छ कि रामबहादुर थापा भनिएका ४५ वर्षे उनको खास नाम खड्कबहादुर खवास हो। अझ रोचक त के भने पोहोरको असार २५ गते घटनास्थलमा भएको भेलामा प्रहरीलाई छिटो बोलाऊँ भन्ने पनि उनै खड्कबहादुर खवास नै थिए। हत्या आरोपमा पक्राउ परेका खड्कबहादुर खवास। कसरी भेटिए त खवास ? २१ असारमा कास्की प्रहरी प्रमुख भएर आएका एसपी रमेश थापा कार्यालयमा पुराना फाइल पल्टाउँदै थिए। एकजना नाबालिकाको बलात्कारपछि हत्या भएर पनि हत्यारा पत्ता नलागेको घटनाले उनलाई तान्यो। कञ्चनपुरकी निर्मला पन्तको बलात्कारपछि हत्या गर्ने पत्ता नलागे झै कास्कीमा पनि त्यस्तै भएको देखेर एसपी कोपिलाका हत्यारा पत्ता लगाउन केन्द्रित भए। उनी आफैँ घटनास्थल पुगे। पोहोर १५ असारपछि कोपिला सम्पर्कविहीन थिइन्। त्यसदिन मौरीखोलामा साथीहरुसँग पौडी खेलेकी थिइन्। एसपी थापाका भनाइमा कोपिलासँग एकजोरभन्दा धेरै लुगा हुन्थेन। त्यसैले पौडी खेलिसकेर पनि साथीहरुलाई घर जाऊ भनेर उनी खोलामै बसेकी थिइन्। एसपी थापाले भने, पौडी खेलेर तातो ढुंगामा एक सुत्ने अनि लुगा सुकेपछि घर फर्कने गरेको अनुसन्धानबाट खुलेको छ। अनुसन्धानबाट यो पनि पत्ता लाग्यो कि त्यस दिन खोलातिर तिनै खड्कबहादुर खवास पनि गएका थिए। उनलाई त्यसरी खोलातिर गएको देख्नेहरु पनि पत्तो लगाएपछि फेरि प्रहरीले उनैमाथि अनुसन्धान सुरु भयो। अनुसन्धानका क्रममा उनले उक्त दिनको सबै घटनाक्रम खुलाए। कोपिला अभिभावकविहीन भएको फाइदा खवासले उठाएर शारीरिक सम्बन्ध राखेको र त्यही सम्बन्ध बोझ हुने देखि हत्या गरेको एसपी थापाले जानकारी दिए। कोपिला सानै हुँदा उनकी आमा र बाबुले फरकफरक बाटो समातेका थिए। दुवैले अर्को अर्को बिहे गरेका थिए। एसपी थापा भन्छन्, कोपिला ३ कक्षासम्म पोखराको गैरसरकारी संस्था कोपिला नेपालमा पढेर फेरि गाउँ फर्केकी थिइन्, कहिले घरका हजुरबुवा हजुरआमाकहाँ त कहिले मामाघरका हजुरबुवा हजुरआमाकहाँ बस्थिन्। मानिसक रुपमा पनि केही सुस्त कोपिलाको गाउँको स्कुल बनाउन आएका मजदुरहरुसँग पनि चिनाजानी भएको थापाले सुनाए। त्यसैक्रममा खवासले कोपिलाको कमजोरीको फाइदा उठाउँदै सम्बन्ध बढाए र शारीरिक सम्बन्ध राखे। उनको बलात्कार र हत्या गर्नुभन्दा ४ दिनअघि पनि कोपिलाकी दिदी लक्ष्मी परियारको घरमा खवास र उनको अस्वाभाविक सम्बन्ध भएको एसपी थापाले सुनाए। कास्की प्रहरीले हत्यारा समातेको सार्वजनिक गर्दा कोपिलाकी सानिमा मीना परियार, हजुरआमा पुतली परियार पनि आइपुगेका थिए। साथमा मादी गाउँपालिका अध्यक्ष वेदबहादुर गुरुङ र कार्यपालिका सदस्य विष्णु सुवेदी पनि थिए। प्रहरीले घटनाक्रममा सुनाउँदा उनीहरुका आँखा रसाए। सानिमा मीना र हजुरआमा पुतली घुँक्कघुँक्क गर्दै रोए। जनप्रतिनिधि विष्णु उनीहरुलाई नरुन फकाउँदै थिइन्। विष्णुले भनिन्, अब छोरीको आत्माले शान्ति पाउँछ। पुतलीको रुवाइको डाँको झन् झन् ठूलो भयो। भन्दै थिइन्, तर हामीलाई कहिल्यै शान्ति हुन्न।"
रातो मच्छिन्द्रनाथ मन्दिरको पुनःनिर्माणले गति लिँदै,"ललितपुर : विनाशकारी भूकम्पले भत्काएको रातो मच्छिन्द्रनाथको मन्दिर पुनःनिर्माणलाई प्राथमिकताका साथ अगाडि बढाइने भएको छ। मच्छिन्द्रनाथलाई मन्दिरमा विराजमान गराउने भक्तजनको तथा जनचाहना भए पनि विभिन्न चुनौतीका कारण पुनःनिर्माणले गति लिन सकेको थिएन। ऊर्जा, जलस्रोत तथा सिँचाइमन्त्री पम्फा भुसाल, प्रदेशसभा सदस्य जीवन खड्का, राष्ट्रिय पुनःनिर्माण प्राधिकरणका प्रमुख कार्यकारी अधिकृत सुशील ज्ञवाली, ललितपुर महानगरपालिकाका प्रमुख चिरीबाबु महर्जन, पुरातत्व विभागका महानिर्देशक दामोदर गौतमको उपस्थितिमा हालै सम्पन्न बैठकले पुनःनिर्माणलाई गति दिने निर्णय गरेको हो। पुनःनिर्माणका लागि आर्थिक, भौतिक एवं प्राविधिक आवश्यकता जोहो गर्ने प्रतिबद्धता भएको छ। रातो मच्छिन्द्रनाथ मन्दिर पुनःनिर्माण उपभोक्ता समिति र पुरातत्व विभागले कोभिड१९ को जोखिमका कारण पुनःनिर्माणका लागि काठ, ढुङ्गा समयमै उपलब्ध हुन नसकेको जनाउँदै आएको छ। विसं २०७२ वैशाख १२ को विनाशकारी भूकम्पले ललितपुर महानागरपालिका२२ स्थित बुङ्गमतीस्थित मच्छिन्द्रनाथको मन्दिरमा क्षति पुगेको थियो। यस मन्दिरको पुनःनिर्माणको शिलान्यास भूकम्प गएकै वर्षको माघ २ गते गरिएको थियो। पुनःनिर्माण सुरुआत भएको छ वर्ष पुग्दा पनि सम्पन्न भएको छैन। स्थानीय सामग्री अभाव, कामदारको आपूर्ति हुन नसक्ने अवस्था, दक्ष कामदार पाउन कठिन, निर्धारित ज्यालामा कामदार नपाउने अवस्था, प्राविधिको अन्योलतालगायत समस्या देखा परेका छन्। त्यसो त यस मन्दिरको पुनःनिर्माण विशिष्ट प्रकारको भएकाले पनि चुनौती भोग्नुपरेको उपभोक्ता समितिका अध्यक्ष अमिर शाक्य बताउँछन्। पछिल्लो बैठकपछि पुनःनिर्माणले गति लिने विश्वास गर्दै अध्यक्ष शाक्य भन्छन्, 'सबै सरोकार निकायले पुनःनिर्माणलाई गति दिने प्रतिबद्धता व्यक्त गरिएको छ। अब अर्को जात्राका अवसरमा काम पूरा हुनेछ।' उनले थप रकम उपलब्ध नहुँदासम्म पुनःनिर्माणको कामले गति लिन नसक्ने बताए। बैठकमा मन्त्री भुसालले आम जनताको आस्था रहेको मच्छिन्द्रनाथको मन्दिर पुनःनिर्माणका लागि सहयोग सङ्कलन गर्ने र राज्यका निकायबाट प्राप्त हुन आर्थिक एवं प्रविधिक सहयोगलाई एकीकृत गर्ने बताए। मन्दिरको पुनःनिर्माणका लागि आर्थिक एवं अन्य सहयोग जुटाउन पहल गर्ने प्रतिबद्धता व्यक्त गर्दै उनले मन्दिर परिसर निर्माणका लागिसमेत ध्यान दिनुपर्नेमा जोड दिए। प्रदेशसभा सदस्य खड्काले प्रदेश सरकारबाट प्राप्त हुने सहयोग उपलब्ध गराउन आफूले सक्दो पहल गर्ने बताए। त्यस्तै पुनःनिर्माण प्राधिकरणका प्रमख कार्याकारी अधिकृत सुशील ज्ञवालीले प्रविधिकरणले उपलब्ध गराउन सकिने प्राविधिक एवं आर्थिक सहयोग दिने वाचा गरे। महानगर प्रमुख महर्जले जनता र राज्यको सहयोगबाट पुनःनिर्माणका काम धेरै सम्पन्न भएको उल्लेख गर्दै सोहीअनुसार पुनःनिर्माणका काम पूरा गर्नुपर्ने बताए। पुरातत्व विभागका महानिर्देशक गौतमले पुनःनिर्माणको कार्यलाई गति दिने विश्वास दिलाए। विभागको समन्वयमा भएका गतिविधिबारे जानकारी गराउँदै आगामीमा दिनमा पुनःनिर्माणका कार्यलाई थप केन्द्रित गर्ने दृढता व्यक्त गरे। पुनःनिर्माणका लागि आवश्यक पर्ने कलात्मक इँटा महँगो हुने गरेको छ। स्थानीय कच्चा पदार्थबाट एउटा इँटा निर्माणका लागि रु नौ हजार ८५० सम्म लाग्ने देखिएको छ। मन्दिरको परम्परागत स्वरूपलाई कायम गर्नका लागि चुनौती भएको स्थानीय जानकारको भनाइ छ। उक्त मन्दिरमा तीन दर्जनभन्दा बढी साना ठूला विभिन्न आकार र डिजाइनका इटा प्रयोग भएको छ। त्यसले गर्दा पनि कामले गति लिन सकेको छैन। मन्दिर पुनःनिर्माण पूरा गर्नका लागि सरकारले रु तीन करोड आठ लाख बजेट विनियोजन गरेको थियो। पुरातत्वको महत्वअनुसार निर्माण गर्ने हो भने थप रु तीन करोडभन्दा बढी बजेट आवश्यक पर्ने जानकारले बताएका छन्। मन्दिरको पुनःनिर्माण निकै कठिन भएको जनाउँदै कार्यकारी अधिकृत ज्ञवालीले पुनःनिर्माणको लागत एवं प्राविविधरुपमै पुनरावलोकन गर्नुपर्ने अवश्यकता रहेको बताए। पुनःनिर्माणका लागि विनियोजना गरिएको बजेटले काम सम्पन्न हुन नसक्ने देखिएको छ। हालसम्म काम गर्ने टहरा निर्माण, पहिलो चरणको काम सुधार्ने र ढोका मर्मत तथा जडान, काठको काम, ढुङ्गाका खम्बा तयारी एवं जडान गरिएको छ। त्यसैगरी गजुरको काम, घण्टा जडान, चारै दिशमा सिंहको जोडी राख्ने कार्य सबै बाँकी रहेको छ।"
पढेको ऋण तिर्न साउदी रोजेका इन्जिनियर दाजुभाइको कथा,"काठमाडौं : रातको तीन बज्दै थियो । आँखाले देखेसम्म युवाहरुको परैसम्म ठूलो लाम देखिन्छ । त्यही भीडमा कालो माक्स लगाएका एक युवा सडकमा उभिएका छन्, त्यसै साढे चार फिटका । वर्षा बर्सिरहेको छ, उनी भिजेरै लाममा छन् बिहानी प्रतीक्षालयमा । काठमाडौंको टेकुस्थित शुक्रराज ट्रफिकल तथा सरुवा रोग अस्पतालको गेटअघि उनी उभिरहेका थिए । हामी पनि उनकै नजिकमा पुग्यौं । तपाईंको शुभ नाम ? विवेक कुमार राउत । घर कहाँ पर्यो ? जनकपुर नजिकैको फुलगम्मा गाउँ किन लाइन बस्नु भएको ? भाइलाई विदेश पठाउनुछ । त्यसका लागि खोप लगाएको प्रमाण पत्र चाहिन्छ । त्यही लिन उभिरहेका छौं । एक हप्ता पहिले यस्तो कागज मैले लिइसके तपाईं दुवै दाजुभाइले कति पढ्नु भएको छ ? म चाहिँ सिभिल इन्जिनियर अनि भाइ बबलु इलेक्ट्रिकल ओभरसियर। तपाईंहरुको पढाइमा कति खर्च भयो ? १०१२ लाख । यत्रो रकम कहाँबाट ल्याउनुभयो ? बुवा (राधेश्याम)ले १२ कठ्ठा जति खेत बेच्नु भयो, आमाले नाक र कानको सुनको गहना रित्याउनुभयो । हामी पढ्दाको अझैं ५६ लाख ऋण छ। देशमै रोजगारी खोज्नु भएन ? दुई वर्षसम्म खोजेको नि । तर, तीन महिना सितैमा काम गर भन्छ । त्यसपछि १०१५ हजार तलब दिन्छु भन्छ । त्यसको पनि टुंगो छैन । चारपाँच वर्ष लगाएर लोकसेवाको तयारी गरौं नाम निस्किन्छ कि निस्किदैन, ठेगान भएन । तबसम्म कसरी बाच्ने ? विदेश जाने मजबुरी भयो । हजारौं युवा दैनिक खाडीमुलुक पसिरहेका छन् दाम र मामको खोजीमा । विदेश उड्नेहरु कमैसँग सीप छ । तर, त्यो भीडभन्दा दाजुभाइ विवेश र बबलु निकै टाढा छन् । उनीहरुसँग ज्ञान र सीप छ । तर, देशमै रोजगारी नपाएपछि उनीहरु विदेशिन लगेका हुन् । रातभरी सडकमा रुझेर खोप लगाएको प्रमाण पत्र लिएर मंगलबार बिहान ७:४५ बजे प्लेनमा साउदी उडेका छन् । विवेक २०२५ दिनपछि उड्ने तर्खरमा छन् । खोप लगाएको क्यूआरकोडसहितको प्रमाणपत्र, मेडिकल लगाएर उनी भीसा कुरिरहेका छन् । भीसा आएपछि उनी पनि स्वदेशबाट विदेश हानिनेछन् दुई छाक माम जुटाउन । भाइलाई विदेश पठाउन गाउँमा सैकडा ३ रुपैयाँमा १ लाख २० हजार ऋण लिएको छु,विवेक भन्छन्,साउदी जान म पनि कर्जा खोज्दै छु । विदेशलाई श्रम बेच्ने जिल्लाको सूचीमा महोत्तरी र धनुषाको नाम शीर्षस्थानमा छ । कुर्ता,पाइजामा र थोत्रो चप्पल लगाएर टेकुको सडकै पालो कुर्दै थिए सर्लाहीको मलंगवा६ खुटोनाका ३३ वर्षीय अहमद अजगर । उनी १० वर्षसम्म बिरानो भूमिमा पसिना बगाएर १९ महिनाअघि फर्किएका थिए, अब अरुको देशमा पाइला नटेक्ने भनेर । तर, उनी फेरि विदेश जाने युवाहरुको लाममा छन् । जो विदेशबाट आउँछ उसलाई ऋण दिएर स्वदेशमै काम गर्ने अवसर दिन्छौं, सरकारले दिएको नाराबारे उनले भने,बैंकमा तीन पटक ऋण लिन गएँ । जग्गाको लालपुर्जा धितो राख्न भन्छ, लालपुर्जा नै छैन कहाँबाट उसलाई दिउँ । बिनाधितो कर्जा दिने सरकारको हल्ला मात्रै रहेको उनीले आक्रोश पोखे । विदेशीले त छप्पड दिन्छ दिन्छ, आफ्नै देशमा जाबो एउटा प्रमाणका लागि सडकमा सुत्नुपर्छ,'उनले पीडा पोखे,सरकारले त हामीलाई एक प्रकारले हात नै हानिरहेको छ । वर्षाले भिजिएर खोकी रहेका उना अनुहारबाट चमक हराएको देखिन्थयो । चुनाव आयो कि नेताहरु हात जोड्दै दैलोमा पुग्छन् । भोट दिनुस् तपाईंको सबै समस्या हामी हल गछौं, 'उनले भने,तर जितेपछि फर्केर हेर्दैनन्। सरकारसँग राम्रो सिस्टम छ । ढुकुटीमा धेरै रकम छ । तर, नेताहरुले त्यो नियम कानुन र रुपैयाँ सबै गोलमाल गरिहेको उनले वर्णन गरे ।हाम्रो जस्तै नेताहरुको खुट्टामा चप्पल थियो, 'अहमद भन्छन्,तर, अहिले उनीहरु ठूला कार र महलमा बस्छन् । हाम्रो जीवन जस्ताकै त्यस्तै छ ।"
वर्षाले ग्रामीण सडक अवरुद्ध,"उदयपुर : पहाडी क्षेत्रमा लगातारको वर्षाले सडक अवरुद्ध भएका छन् । पानी नरोकिँदा उदयपुरको ग्रामिण भेग रौतामाई, ताप्लि र लिम्चुङबुङ गाउँपालिकाका केन्द्र र सदरमुकाम आवतजावत गर्ने सडक अवरुद्ध भएका हुन् । वर्षासँगै झरेको पहिरोले रौतामाई गाउँपालिकाको केन्द्र भुट्टार, ताप्लिको रुपाटार र लिम्चुङबुङको वरहा पुग्ने सडक अवरुद्ध भएको छ । गाउँपालिकालाई सदरमुकाम गाईघाट र कटारी बजारसँग जोड्ने सडक अवरुद्ध हुँदा सर्वसाधारणले सास्ती खेप्नुपरेको रुपाटारका शेरजङ ठकुरीले बताए । त्यसैगरी राष्ट्रिय गौरवको आयोजना मदन भण्डारी लोकमार्गको गाईघाटकटारी खण्डको ठाउँठाउँमा पहिरोपछि सडक अवरुद्ध भएको छ । सगरमाथा लोकमार्गको गाईघाटदिक्तेल, सिद्धिचरण लोकमार्गको मिर्चैयाघुर्मि सडकखण्डमा पहिरो गएपछि यातायातका साधनहरु पहिरो पन्छाउँदै मुस्किलले आवतजावत गरिरहेका छन् । अवरुद्ध सडक सञ्चालनका लागि गाउँपालिकाले प्रयास जारी राखेपनि बर्षा नरोकिएकाले सूचारु गर्न नसकिएको ताप्लि गाउँपालिकाका अध्यक्ष उद्धवसिंह थापाले बताए । उनले भने, आवागमन सूचारु गर्न आज पहिरो पन्छाएर सफा गर्यो, रातभर पानी पर्छ, भोली उस्तै हुन्छ, लगानी व्यर्थ भइरहेको छ । पानी नरोकिएकाले सडक मर्मतका लागि केहि दिन पर्ख र हेरको रणनीतिमा छौं, उनले भने, दुईतीन दिन पानी रोकिएर घाम लाग्यो भने मर्मत सुरु गर्छौ ।' सडक नियमित सूचारु गर्न पालिकाको स्काभेटर तयारी अवस्थामा रहेपनि पानी नरोकिएका कारण समस्या भएको उनको भनाइ छ । सडक अवरुद्ध भएसँगै दुर्गमका लागि खाद्यन्नलगायत दैनिक उपभोग्य सामग्रीको ढुवानीमासमेत समस्या भएको स्थानीयको भनाइ छ । उदयपुरगढी गाउँपालिका केन्द्र जोड्ने नेपालटारगढी सडक बाहेक अन्य ग्रामीण सडकहरु अवरुद्ध भएको स्थानीयले बताएका छन् । सिद्धिचरण लोकर्मागको ठाउँठाउँमा सडक अवरुद्ध हुँदा खोटाङ, सोलु र ओखलढुङ्गाका लागि सवारी आवगमनमा कठिन भएको छ । पहिरो जानेक्रम बढेसँगै माथिल्लो पहाडी क्षेत्रमा सवारी साधन सञ्चालन गर्न गार्हो कटारी नगरपालिकाका प्रमुख ज्ञानेन्द्र श्रेष्ठले बताए । निर्माणधीन मदन भण्डारी लोकर्मागमा करिब एकदर्जन खोलामा पुल निर्माण सकिएको छैन। ग्रामीण भेगमा मापदण्ड विपरित जथाभावी खनिएका सडकमा पहिरो गएपछि पैदलयात्रीलाई समेत यात्रामा कठिनाइ भएको छ । गाडी नचलेपछि पैदलयात्राबाट माझखर्क हिँडेका लाक्पा शेर्पा भन्छन्, यातायातका साधन चलेपछि पैदलयात्रा गरिने गाउँघरका गोरेटा बाटोहरु सबै मेटिए सडकबाट हिँड्दा कतिबेला पहिरोले पुर्ला भन्ने पीर छ ।' भेल बाढीले एक महिनादेखि यातायातका साधन रोकिँदा माथिल्लो भेगमा खाद्यान्नलगायत दैनिक उपभोग्य सामग्रीको अभाव हुन थालेको छ । पहिला जस्तो ढाकर, खच्चरमा बोकेर खाद्यन्य आपूर्ति गर्ने अवस्था छैन, रौतामाई गाँउपालिका १ का वडाध्यक्ष रुद्र कार्कीले भने, सडक सूचारु नहुँदा सहरबाट खाद्यन्नलगायतका सामग्री ढुवानी गरेर ल्याउन सक्ने अवश्था छैन्, केहि दिन भित्रमा सूचारु गर्न नसक्ने हो भने अनिकाल हुनसक्छ । मापदण्ड विपरित हचुवाका भरमा मेसिन लगाएर निर्माण गरिएका दुर्गमका दर्जनौं कच्ची सडकका कारण यातायातका साधन मात्र अवरुद्ध छैनन् बस्ती नै पहिरोको उच्च जोखिममा छन् । वातावरणीय प्रभाव मुल्यांकन (इआइए) नै नगरी स्थानीय तहले हचुवाको भरमा सडक निर्माण गरेको स्थानीयको आरोप छ।"
पाँच हजार बढीले भरे गोसाइँकुण्ड मेला,रसुवा : गोसाइँकुण्ड मेला सम्पन्न भएको छ। कोरोना भाइरस संक्रमणका कारण यस वर्ष पाँच हजार तीर्थयात्री मात्रै गोसाइकुण्ड पुगेको जनाइएको छ। गोसाईंकुण्ड होटेल तथा पर्यटन व्यवसायी संघ रसुवाका अध्यक्ष निशान गजुरेलले गत साउन २९ देखि भदौ ६ सम्म लागेको मेलामा पाँच हजारभन्दा बढी तीर्थयात्री गोसाईंकुण्ड पुगेको जानकारी दिए। गोसाइँकुण्डमा स्नान र पूजाआर्जा गर्दा मनले चिताएको पूरा हुने धार्मिक विश्वासका साथ भक्तजन प्राय जनैपूर्णिमाका बेला आयोजना हुने गोसाइँकुण्डमा मेला भर्न जाने गरेका हुन् । मेलामा तीर्थयात्रीको सुरक्षाका लागि नेपाली सेनाको उद्धार टोलीसमेत तयार गरिएको जिल्ला प्रहरी कार्यालय रसुवाका प्रहरी नायब उपरीक्षक देवेन्द्र पाण्डेले बताए। गोसाइँकुण्डमा वर्षेनी गङ्गादशरामा १० दिन र भाद्र शुल्क पूर्णिमा अर्थात जनैपूर्णिमा पर्वका अवसरमा हजारौं भक्तजन कुण्ड पुग्ने गर्छन्। यी दुई दिन गोसाइँकुण्ड पुगेर पूजाआजा गरे मनोकांक्षा पूरा हुने धार्मिम विश्वास रहिआएको छ । १०८ कुण्ड रहेको रसुवा बर्सेनि हजारौंको संख्यामा भक्तजन आउने गरेका छन् । समुद्री सतहदेखि चार हजार तीन सय ८० मिटरको उचाइमा रहेको गोसाइँकुण्ड सन् २००७ सेप्टेम्बरमा रामसार सूचीमा समेत सूचीकृत छ।
अनुमतिबिना चलेको बालविकास केन्द्रमा सरकारी लगानी,"बेनी : म्याग्दीको बेनी ६ नेपानेमा प्रक्रिया पूरा नगरी अनुमतिबिना सञ्चालन भएको बाल विकास केन्द्रमा नगरपालिकाले लगानी गरेको छ । जनप्रतिनिधिले आफू अनुकूलका व्यक्तिलाई मापदण्ड र प्रक्रिया पूरा नगरी बाल विकास केन्द्रका सहयोगी कार्यकर्ता नियुक्त गरी तलबभत्ता र शैक्षिक सामग्री खरिदमा चलखेल गरेका आरोप लागेको छ । ०७४ देखि २०७७ सम्म ६ को सिफारिसमा बेनी नगरपालिकाले वार्षिक एक लाख रुपैयाँका दरले सो केन्द्रमा खर्चेको छ । वडा अध्यक्ष कृष्णसिंह बानियाँले मासिक छ हजार रुपैयाँका दरले तलब पाउनेगरी नेपानेकी मनिषा दमैलाई केन्द्रको सहयोगी कार्यकर्ता नियुक्त गरेका छन् । स्थानीय तह सञ्चालन निर्देशिका अनुसार वडालाई शिक्षक, बाल शिक्षा सहयोगी कार्यकर्ता नियुक्त गर्ने अधिकार छैन् । ब्यवस्थापन समिति हुनुपर्ने, सम्बन्धित पालिकाबाट अनुमति लिनुपर्ने, प्रतिस्पर्धाबाट नियुक्त गरिएका सहयोगी कार्यकर्ताको तलबभत्ता, प्रशासनिक र मसलन्द खर्च मातृ विद्यालयमार्फत भुक्तानी हुने नीतिगत व्यवस्था सो केन्द्र सञ्चालनमा कार्यान्वयन भएको छैन् । नेपानेकी सहयोगी कार्यकर्तालाई बेनी नगरपालिकाले गत असार अन्तिम साता चेकमार्फत २०७७ पुषदेखि २०७८ असारसम्मको तलब वापतको ४१ हजार ५८० रुपैयाँ भुक्तानी गरेको छ । गत आर्थिक वर्षमा एक लाख रुपैयाँ बिनियोजन भएको थियो । असार २३ अघि पारिश्रमिक र मसलन्दका लागि भनेर ४७ हजार ८०० रुपैयाँ भुक्तानी भएको छ । वडा अध्यक्ष बानियाले वडाले बालकक्षा सञ्चालनका लागि २०७४ मै नगरपालिकामा सिफारिस गरेको र सहयोगी कार्यकर्तालेनै बिनियोजित बजेट लगेको बताए । जो मान्छेले त्यहाँ पढाउछ उसैले पैसा लगेको छ, उनले प्रश्न गरे, आफैले अनुमतिनै नदिएको बालकक्षालाई नगरपालिकाले किन भुक्तानी दियो ? वडा कार्यालयले नगरपालिकामा पठाएको एक वर्षपछिको २०७८ पुष ३ गतेको मिति राखेर रु ४८ हजार वडा अध्यक्षले तबलभत्ता बुझाएको बुझिलिनेको हस्ताक्षर नभएको शंकास्पद भरपाई र बानियाको तर्क मेल खाँदैन । सोही वडाको डम्मरामा पनि यस्तै शैलीमा सञ्चालन भएको बालकक्षाको नाममा नगरपालिकाले गत आर्थिक वर्षको अन्तमा एक लाख रुपैयाँ भुक्तानी गरेको छ । वडाका जनप्रतिनिधिको मिलेमतोमा प्रक्रिया पूरा नगरी, अनुमतिबिनै अपारदर्शीरुपमा सञ्चालन भएको बालकक्षाको कोठाको दुराअवस्थाले त्यहाँ भएको लगानीमाथि प्रश्न उठाएको छ । बालकक्षा सञ्चालन भएको भनिएको राममन्दिर आमा समूहको भवनको कोठामा सिमेन्ट, पाइप, गुन्द्रि, गल, घन, बेल्चा लगायत निर्माण सामग्री थुपारिएको छ । दुई वटा ह्वाइट बोर्ड, एक वटा टेबुल, बाल्टी र भित्तामा केही थान सिकाइ सामग्री मात्र भेटियो । नेपानेका बासिन्दाले बालकक्षाको प्रभावकारिता र लगानीको उपलब्धिको विषयमा खुलेर प्रशंसा गर्ने अवस्था नरहेको बताएका छन् । स्थानीय बिमल थापाले सुरुमा सञ्चालन भएपनि अहिले सक्रिय भएको नदेखेको र समुदायले पनि चासो नदिएको गुनासो गरे । हिउँदमा सञ्चालन भएपनि अहिले बालकक्षा बन्द रहेको स्थानीय सर्बजित खत्रीले बताए । सहयोगी कार्यकर्ता दमैले आफ्नो क्याम्पसको परीक्षा भएको र कोरोनाका कारण साउनमा बालकक्षा सञ्चालन गर्न नसकेको बताइन् । उनले बालकक्षामा स्थानीयले आफू गाउँमा नभएको समयमा मन्दिर निर्माणका सामग्री राखिदिएको गुनासो गरिन् । बरनाथ आधारभूत बिद्यालयमा जान नसक्ने तीनचार वर्ष उमेर समूहका १५ जना बालबालिकाहरुलाई दैनिक चार घण्टा पढाउने गरेको दमैले बताइन् । एक्लेपिपलको आधारभूत विद्यालय जामुनाखर्क माविमा गाभिएपछि ४० भन्दा बढी घरधुरीको बसोबास रहेको नेपाने र गुफा टोलमा आवश्यकता महशुस गरेर योजनाको रुपमा बालकक्षा सञ्चालन भएको वडा अध्यक्षको दाबी छ । कार्यविधि र निर्देशिका नहुँदा नेपानेलगायत नगर क्षेत्रका बालकक्षाको नियमन गर्न समस्या भएको नगर शिक्षा अधिकृत अर्जुन पौडेलले बताए । बालकक्षाहरुलाई नगरपालिकाले बजेट दिइरहेको अवस्था छ, उनले भने आफ्नै कार्यविधि तथा निर्देशिका बनाएर नियमन,व्यवस्थापन, अनुगमन र मुल्याङकन् गर्छौं। बेनी नगरपालिकामा ५२ वटा बाल विकास केन्द्र छन् । नेपानेका साथै डम्मरा, थाकनपोखरी, डिम्म, बराह, चेतना, जनज्योती बालबिकास केन्द्रका लागि नगरपालिकाले यस आर्थिक वर्षमा समेत बजेट बिनियोजन गरेको छ । कार्यबिधी बनाउन ध्यान नदिदाँ बालविकास केन्द्रका लागि बिनियोजन भएको बजेट दुरुपयोगको जोखिम बढेको छ ।"
आज देशभर गाईजात्रा पर्व मनाइँदै,"काठमाडौं : प्रत्येक वर्ष भाद्र कृष्ण प्रतिपदादेखि अष्टमीसम्म आठ दिन मनाइने परम्परागत सांस्कृतिक पर्व गाईजात्रा सोमबार विभिन्न कार्यक्रमको आयोजना गरी देशभर आरम्भ गरिँदैछ। एक वर्षभित्र दिवङ्गत भएका आफन्तको सम्झनामा आजका दिन गाई वा मानिसलाई गाईका रूपमा सिँगारी आआफ्ना क्षेत्रमा परिक्रमा गराउने र उनीहरूलाई श्रद्धालुद्वारा दूध, फलफूल, रोटी, चिउरा, दहीका साथै अन्न र द्रव्य दान गरिन्छ। यसरी नगरपरिक्रमा गर्नाले वर्षभरि मृत्यु भएका व्यक्तिहरू गाईको पुच्छर समाई वैतरणी पार हुन्छन् भन्ने धार्मिक विश्वास छ। राजा प्रताप मल्लले पुत्रशोकले विह्वल भएकी आफ्नी रानीलाई दुनियाँले पनि यस्तै शोक बेहोर्नुपर्छ भन्ने देखाउन 'जनतालाई आआफ्नो घरका मरेका व्यक्तिका नाममा गाईजात्रा निकाली शहर परिक्रमा गराउनु' भनी आज्ञा दिएका आधारमा यो पर्व सुरु भएको ऐतिहासिक तथ्य छ। यसबाट पनि रानीको मन शान्त हुन नसकेकाले विभिन्न प्रकारका प्रहसन तथा व्यङ्ग्यात्मक कार्यक्रमसमेत गराउने आदेश दिएअनुरूप हांस्यव्यङ्ग्यको प्रचलन चलेको हो भन्ने जनश्रुति पाइन्छ। प्रताप मल्लको पालादेखि प्रचलनमा आएको गाईजात्रा हनुमानढोकास्थित राजप्रासाद भएर जानुपर्ने प्रथा अहिलसम्म पनि जारी छ। देशका विभिन्न शहरमा गाईजात्रा मनाइने भए पनि उपत्यकामा यसको विशेष रौनक देखिने गरेकामा यस वर्ष नयाँ भेरियन्टसहितको कोरोना भाइरसको सङ्क्रमणबाट बच्न पनि भीडभाड कम गर्न सरकारले आह्वान गरेको छ। कोरोनाका कारण भौतिक दूरी कायम गरेर चाडपर्व मनाउनुपर्ने अवस्था छ। भाद्र कृष्ण अष्टमीका दिनसम्म मनाइने यस पर्वका क्रममा प्रहसन, सामाजिक विकृतिप्रति व्यङ्ग्यात्मक प्रदर्शन, नाचगान तथा मृत व्यक्तिको सम्झनामा रामायणको करुण रसका गीतहरू पनि गाइन्छ। विकृतिका विरुद्ध हास्यव्यङ्ग्यका रुपमा गाईजात्रा पञ्चायती व्यवस्थाप्रति व्यङ्ग्य गरेको भन्दै विसं २०१७ पुस १ गतेको शाही कू पछि गाईजात्रामा पनि प्रतिबन्ध लागेको थियो। संस्कृतिविद् सत्यमोहन जोशी विसं २०३३ मा नेपाल राजकीय प्रज्ञा प्रतिष्ठानले महोत्सवका रूपमा झाँकी र हास्य व्यङ्ग्यसहित गाईजात्रा फेरि मनाउन थालेको सुनाउँछन्। हास्य व्यङ्ग्यले बुझ पचाएर जथाभावी गर्नेलाई सचेत गराउने र अनर्थकतामा सार्थकता झल्काउने उनको भनाइ छ। जात्राका क्रममा पाटनमा देखाइने सत्य युगको धान, चामलको नमूना र काठमाडौंको ठमेलमा देखाइने स्वर्ण तथा रजताक्षरमा लेखिएका पुस्तक विशेष दर्शनीय मानिन्छन्। आजभोलि गाईजात्राका अवसरमा समाजमा विद्यमान विकृति र विसङ्गति उजागर गरिन्छ। सार्वजनिकरूपमा मनोरञ्जनात्मक तथा व्यङ्ग्यात्मक ढङ्गले विविध कार्यक्रमको आयोजनासमेत हुन्छ। पत्रपत्रिकामा पनि सामाजिक कुरीतिलाई समेटेर हास्यव्यङ्ग्य अङ्क प्रकाशन गरिन्छ। गाईजात्रा पर्व काठमाडौं उपत्यकालगायत बनेपा, धुलिखेल, पनौती, बाह्रविसे, त्रिशूली, दोलखा, खोटाङ, भोजपुर, चैनपुर, इलाम, धरान, विराटनगर, वीरगञ्ज, हेटौँडा र पोखरालगायत नेवार समुदायका मानिसको विशेष उपस्थिति रहेको शहरमा धुमधामका साथ मनाइन्छ। सरकारले यस वर्ष पहिलोपटक गाईजात्राका अवसरमा देशभरका नेवार समुदायाई सार्वजनिक बिदा दिएको छ। गाईजात्राका अवसरमा आज काठमाडौं उपत्यकामा पनि सार्वजनिक बिदा दिइएको छ। रासस"
मनसुन एक सातासम्म सक्रिय : कुनकुन नदी आसपासमा बहाव बढ्छ ?,"काठमाडौं : मनसुनी वायु सक्रिय रहेका कारण देशभर सामान्यदेखि पूर्ण बदली रही अधिकांश स्थानमा वर्षा भइरहेको जल तथा मौसम विज्ञान विभागले जनाएको छ। मनसुन एक सातासम्म सक्रिय रहने र आगामी शुक्रबारसम्म वर्षा हुने मौसमविद् बरुण पौडेलले जानकारी दिए। उनका अनुसार आज पहाडी र तराई क्षेत्रमा वर्षा भइरहेको छ। विभाग मौसम पूर्वानुमान महाशाखाका अनुसार नेपालमा मनसुनी वायुको सामान्य प्रभाव रहेको छ। न्युन चापिय रेखा नेपालभन्दा केही दक्षिणतिर रहेको छ। सोमबार दिउँसो प्रदेश नं १, बागमती प्रदेश र गण्डकी प्रदेशका एक वा दुई स्थानमा मेघ गर्जनचट्याङ्गसहित भारी वर्षा भएको छ। राती देशभर सामान्य बदली रही धेरै स्थानहरुमा हल्का देखि मध्यम वर्षाको सम्भावना रहेको छ। लुम्बिनी प्रदेश, गण्डकी प्रदेश र बागमती प्रदेशको एक वा दुई स्थानमा मेघ गर्जनचट्याङ्गसहित भारी वर्षाको सम्भावना रहेको महाशाखाले जनाएको छ। सोमबार पोखरामा गत २४ घण्टामा यस वर्षकै धेरै वर्षा भएको छ। मगंलबार दिउँसो प्रदेश नं १, बागमती प्रदेश ,गण्डकी प्रदेश,लुम्बिनि प्रदेश र सुदूरपश्चिम प्रदेशका थोरै स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ। राती प्रदेश नं १, प्रदेश नं २, बागमती प्रदेश ,गण्डकी प्रदेश,लुम्बिनी प्रदेशका थोरै स्थानहरुमा मेघ गर्जनचट्याङ्ग सहित भारी वर्षाको सम्भावना रहेको महाशाखाले जनाएको छ। मंगलबार नारायणी, कर्णाली, महाकाली र यिनका सहायक नदीहरुमा बहाव बढ्ने;कोशी र यसका सहायक नदीहरुमा बहाव सामान्य घटबढ हुने तथा सतर्कता तह भन्दा तलै रहने पूर्वानुमान छ। तिनाउ, पश्चिम राप्ती र बबईमा बहाव बढ्ने कन्काई, कमला, बागमती, पूर्वी राप्ती लगायतमा बहाब सामान्य घटबढ हुने तथा सतर्कता तह भन्दा तलै रहने पूर्वानुमान छ। प्रदेश १, प्रदेश २,गण्डकी, लुम्बिनी र सुदूरपश्चिम प्रदेशका मध्यपहाड, चुरे र तराईको भूभाग भई बहने केही ससाना नदीहरुमा बहाव बढ़ने र केहीमा आकस्मिक बहाव बढ्ने सम्भावना रहेको बाढी पूर्वानुमान महाशाखाको भनाई छ। बुधबार प्रदेश नं १, बागमती प्रदेश, गण्डकी प्रदेश, लुम्बिनी प्रदेश र कर्णाली प्रदेशका थोरै स्थानहरुमा मेघगर्जनचट्याङ्गसहित भारी वर्षाको सम्भावना रहेको छ।"
गाईजात्रा : सुरु भयो भक्तपुरमा साँपारु,"भक्तपुर : दिवङ्गत आफन्तको आत्माको शान्तिको कामना गर्दै हास्यव्यङ्ग्य र ख्यालठट्टासहित सोमबार काठमाडौं उपत्यका र नेवार समुदायको बाक्लो बस्ती रहेका मुलुकका मुख्य सहरमा धुमधामका साथ गाईजात्रा (साँपारु) पर्व मनाईंदैछ। भक्तपुरमा आजको दिन अर्थात् गाईजात्रा पर्वलाई साँपारु भनिन्छ। सो शब्द गाई र आजको तिथि समेटिएर बनेको हो। साँपारु भक्तपुरमा धार्मिक तथा सांस्कृतिक महत्व बोकेको पर्व हो। यहाँ सो पर्वको औपचारिक सुरुआत जनैपूर्णिमाको साँझबाट नै हुन्छ। पर्वका पूर्वसन्ध्यामा जनैपूर्णिमाको साँझ गुठी संस्थानले सुकुलढोकास्थित नाट्येश्वरीको पूजा गरी निकालेको घिन्ताङघिसी नाँचले नगर परिक्रमा गरेसँगै यहाँ साँपारु पर्व सुरु हुने परम्परा छ। यस वर्ष कोरोना सङ्क्रमणको जोखिमका कारण पर्वलाई औपचारिकतामा सीमित गर्ने भक्तपुर नगरपालिका र सरोकारवाला निकायले जनाएका छन्। यसैका कारण आइतबार साँझ गाईजात्रा घिन्ताङघिसी नाँच नगर परिक्रमा नगरिएको गुठी संस्थान भक्तपुरले जनाएको छ। दरबारस्क्वायरस्थित तलेजु भवानीको साँया (गाईजात्रा) निकालेपछि मात्र सर्वसाधारणले आफ्ना मृतक आफन्तको सम्झनामा साँया निकालिन्छ। सोअनुसार आज बिहान भाले नबास्दै तलेजुको साँया निकालिएको तलेजुका मूल नाइके नरेन्द्रप्रसाद जोशीले जानकारी दिए। भक्तपुरको गाईजात्रालाई मुलुकका अन्य भागमा मनाउने गाईजात्राभन्दा भिन्न र मौलिकशैलीको रुपमा लिइन्छ। यहाँको मुख्य आकर्षण घिन्ताङघिसी नाँच हो। यससँगै दिवङ्गतको आत्माको शान्तिको कामना गर्दै निकाल्ने तहामचा जिल्लामा मनाइने गाईजात्राको अर्को आकर्षण हो। यसैले यहाँ गाईजात्रा हेर्न तथा अवलोकन गर्न उपत्यकाका तीन जिल्लाका साथै आसपासका हजारौँ मानिस आउने गर्दछ। धिमे, भुस्या, खीं, ताय् बाजाको संयुक्त लयमा घिन्ताङघिसी नाँच करिब एक हात लामो गोलाकार काठको लट्ठी एकापसमा बाजाका तालमा जुधाएर नाँचिने नाँच हो। यो नाँच समूहमा नाँचिने नाँच भएकाले जति बढी सहभागीको सङ्ख्या हुन्छ त्यति नै मनमोहक देखिन्छ। तहामचा बाँसबाट बनाइन्छ। हरियो करिब १५ फिट लामो चारवटा बाँसलाई ठाडो पारेर आयातकारमा बाँधेर यसलाई कपडाले बेरेर तहामचा बनाइन्छ। तहामचाको शिरमा गाईको चित्र, परालको सिङ राख्ने र त्यसलाई छाता ओढाइन्छ। यसलाई बाँसको नोल लगाएर मृतकका आफन्तले काँधमा बोकेर नगर परिक्रमा गराइन्छ। यसमा मृतकको तस्विरसमेत राखिन्छ। यसले जात्रा हेर्न आएकालाई कसको तहामचा निकालेको त्यो स्पष्ट हुने गर्दछ। यसलाई नगरपरिक्रमा गराउनुपूर्व मृतकको घरको मूलढोका अगाडि पुरोहितले क्रियापुत्रद्वारा सङ्कल्प गराई विधि विधानअनुसार पूजा गर्ने प्रचलन छ। भक्तपुर कै तालाकोस्थित कुमालेले भने मृतक आत्माको शान्तिका लागि माटोको गाई बनाएर नगर परिक्रमा गराइन्छ। कुमालेको पुर्ख्यौली पेशा माटोका भाडा बनाउनु हो। यसैले उनीहरुले आफ्नै मौलिक पुर्ख्यौली पेशाअन्तर्गतको माटोको आकर्षक गाई बनाएर नगर परिक्रमा गराईने गरेको संस्कृतिकर्मी प्रा डा पुरुषोत्तमलोचन श्रेष्ठले जानकारी दिए। गाईसँगै मृतकको स्मृति झल्काउने करुण रस प्रधान गीति लीला, रामायण र श्री कृष्णा लिलासमेत प्रदर्शन गरिन्छ। साथै केटाकेटीलाई आकर्षक तवरले महादेवपार्वती, कृष्णराधिकाको रुपमा शृङ्गारी बाजागाजाका साथ वासा लुइके गरेर प्रर्दशन गर्ने प्रचलनसमेत छ। गाईजात्राको दिन विधिवत्रुपमा गाईलाई नगर परिक्रममा गराएमा मृतात्मा सजिलैसित स्वर्गलोकमा पुग्छन् भन्ने धार्मिक विश्वास छ। गाईजात्राको दिन स्वर्गमा ढोका खुल्ने र मृतक आत्माले गाईको पुच्छर समातेर वैतणी नदी पार गरी स्वर्गलोकमा पुग्छ भन्ने जनविश्वास समेत रही आएको छ। गाईजात्रा विशेष गरी नेवार समुदायले मनाउने पर्व हो। राजा प्रताप मल्लले गाईजात्रा पर्व चलाएको किम्वदन्ती भए पनि नेवार समुदायबाहेकले गाईजात्रा गर्ने प्रचलन रहेको पाइँदैन। मल्लकालमा नेपाल मण्डल विशेष गरी काठमाडौँ उपत्यकामा नेवार समुदायको मात्र बसोबास भएको स्थान भएकाले गाईजात्रा नेवार समुदायले मात्र मनाउने पर्वका रुपमा विकास भएको उनले बताए। नेवार समुदायमा पनि भक्तपुरको गाईजात्रा भिन्न र विशेषखालको हुनुमा तत्कालीन नेपाल मण्डलको राजधानी भक्तपुर हुनु प्रमुख कारण भएको प्रा डा श्रेष्ठको भनाइ छ। उनी गाईजात्रा नेवार समुदायले लिच्छविकालदेखि नै मनाउँदै आएको दाबी गर्छन्। 'यो जात्रा प्रताप मल्लले चलाएको भन्ने कुरा सत्य होइन। मल्लहरुका पूर्वज जयस्थिति मल्ल हुन्। जयस्थिति मल्ल प्रतापमल्लभन्दा तीन सय वर्ष अधिका उनका पूर्वज हुन्। जयस्थिति मल्लको पालामा लेखिएको प्रसिद्ध गोपालराजवंशावली ग्रन्थमा साँयात शब्दको उल्लेख छ', उनले भने, 'साँ को अर्थ हो गाई र यात को अर्थ हो यात्रा वा जात्रा। यस प्रमाणका आधारमा जयस्थिति मल्लको पालामै गाईजात्रा मनाइन्थ्यो भन्ने कुरा थाहा पाइन्छ।' लिच्छविकालको अभिलेखमा गौ युद्ध उत्सव भनी लेखिएको पाइएकाले लिच्छवीकालमा पनि गाईजात्रा मनाइन्छ भन्ने मान्न सकिने उनको भनाइ छ। उनले १४ औँ शताव्दी भन्दा अगाडि लिच्छविकालको अन्त्यतिर गाईजात्रा पर्व सुरु भएको मान्न सकिने आधारहरु भएको जानकारी दिए। प्रताप मल्लकी रानी पुत्र वियोगको शोकमा डुबेकाले रानीको मन शान्त पार्न सो बेलादेखि गाईजात्रामा हास्यव्यङ्ग्य, ख्यालठट्टासमेत प्रदर्शन गर्न थालिएको हुन् सक्ने संस्कृतिकर्मीको मत रहेको छ। भक्तपुरमा साँपारु पर्व तान्त्रिक विधिले गर्ने भएकाले यहाँको गाईजात्रा अन्य स्थानको भन्दा भिन्न र मौलिक शैलीको भएकोसंस्कृतिविद् हरिशरण राजोपाध्यायले जानकारी दिए। 'भक्तपुर तन्त्र विद्यायुक्त शहर हो। यहाँका हरेक सांस्कृतिक परम्परा तान्त्रिक विधि पूर्वक मनाइन्छ', उनले भने, 'भक्तपुरमा प्रत्येक पाइला पाइलामा तान्त्रिक शक्ति छ, त्यही शक्तिको आधारमा यहाँ सापारु मनाइन्छ।' भक्तपुर नगर तन्त्रका आधारमा स्थापित भएको र त्यही आधारलाई मानेर यहाँ मृतकको नाममा ताहासाँ, दोसाँ, महादेव पार्वती, बासा लाकेगुलगायत गरी नगरपरिक्रमा गराइने परम्परा रहेको राजोपाध्यायले बताए। त्यसका साथै यहाँ राधाकृष्णको प्रतिक नागाचा प्याखं, देवी प्याखं, भैल प्याखं, माकचा प्याखं, लाखे प्याखं, लगायत विभिन्न नाँच प्रदर्शन गरिन्छ। साँपारुको दिन मध्य रातमा तलेजुको ताहासाँले नगर परिक्रमा गरेर साँपारु सुरु गरिन्छ भने अन्तमा महादेव र पार्वतको प्रतीकका रुपमा परालको भैरव र नकीजु अजिमाको ताहासाँ बनाएर महादेवको गणहरुको प्रतीक घिङताघिसी लाने गरेको उनले बताए। 'जात्रा एउटा शिवशक्तिको प्रतीकका रुपमा पनि लिइन्छ। नगर परिक्रमा गर्दा पाइला पाइलामा भएका दैविक शक्तिले मृतकको आत्मा शान्त गराइन्छ। यी सबै काठमाडौँ र पाटनको भन्दा निकै फरक र पृथक छ', उनले भने। गाईजात्रा सबै ठाउँमा मृतकको शान्तिका लागि मनाए पनि अन्य स्थानमा तान्त्रिक शक्ति नभएको उनले बताए। 'पाटनमा दशमहाविद्या तन्त्र भएर पनि त्योअनुसारको जात्रा मनाउँदैन। सामाजिक विकासको क्रममा काठमाडौँ पाटनमा त्यो विस्थापित हुँदै गएकाले यहाँको जस्तो नमनाएको हो', उनले भने। कोरोना सङ्क्रमणको जोखिमका कारण यस वर्ष गाईजात्रा पर्व दिउँसो नै समापन गर्ने तयारी भएको भैरव नाइके माइला छुकांले जानकारी दिए। भक्तपुरमा भैरवनाथको साँया निकालेपछि गाईजात्रा सम्पन्न हुने परम्परा छ। गुठी संस्थान, नगरपालिका र सरोकारवालाको बैठकले यस वर्ष दिउँसो २ बजे नै भैरवको ताहासाँ निकालेर नगर परिक्रमा गर्ने तयारी भएको छुंकाले बताए। भक्तपुरमा यो पर्वका अवसरमा भाद्रकृष्ण अष्टमीसम्म सहरका देवीदेवता दत्तात्रय, भैरव, भीमसेन, बाराही, कृष्णको खट जात्रा गरिन्छ। गाईजात्राकै अवसरमा भक्तपुरमा माक प्याखं, नागाचा प्याखं, लाखे प्याखं, देवी नाँच, भैरव नाँच, लुसिचा प्याखंलगायतका नाँच प्रदर्शन गर्ने प्रचलन रहेको छ तर यस वर्ष कोरोनाका कारण ती नाँचको प्रदर्शनलाई स्थगित गरिएको छ।"
आठ महिने छोरी छातीमा टाँसेर झुण्डिए आमाबाबु,"झापा : झापाको कनकाई नगरपालिका१ सिर्जना टोलमा एकै परिवारका तीन जनाले आत्महत्या गरेका छन्। झुण्डिएको अवस्थामा आमाबाबु र नाबालक छोरीको शव भेटिएको इलाका प्रहरी कार्यालय बिर्तामोडले जनाएको छ। प्रहरीका अनुसार आमाले छोरी छातीमा टाँसेर बोकेकी छन्। ३४ वर्षीय रविन विक, उनकी श्रीमती २९ वर्षीया मुना विक र आठ महिनाकी रुविना विकको शव घरभित्र झुण्डिएको अवस्थामा भेटिएको इलाका प्रहरी कार्यालय बिर्तामोडका डीएसपी सन्तोष आचार्यले बताए। रविन बैदेशिक रोजगारीमा जाने तयारीमा थिए। आत्महत्याको कारण खुलेको छैन। छिमेकीहरुले विक परिवार ऋणमा डुवेर समस्यामा पर्दै आएको जनाएका छन्।"
मोटरसाइकलको ठक्करबाट वृद्धको मृत्यु,उदयपुर : उदयपुर बेलका नगरपालिका ५ गलेनीमा मोटरसाइकलको ठक्करबाट घाइते भएका वृद्धको आइतबार बेलुका मृत्यु भएको छ। बेलकाबाट पुर्वतर्फ जाँदै गरेको प्रदेश १०२०४१ प १८०८ नम्बरको मोटरसाइकलको ठक्करबाट पदैलयात्री सोही ठाउँका ८० वर्षीय रामबहादुर श्रेष्ठको मृत्यु भएको हो। आइतबार बेलुका ६ बजे दुर्घटनाबाट गम्भीर घाइते भएका श्रेष्ठको धरानस्थित विपी कोईराला स्वास्थ्य विज्ञान प्रतिष्ठान घोप्पामा राती मृत्यु भएको जिल्ला प्रहरी कार्यालयका डिएसपी बेदप्रसाद गौतमले जानकारी दिए। दुर्घटनामा चालक सुनसरी रामधुनी नगरपालिका ३ झुम्काका २४ वर्षीय रोयलकुमार चौधरी र पछाडि सवार सोही ठाउँका स्थानका २४ वर्षीय सुरजकुमार चौधरी सामान्य घाइते भएका छन्। प्रहरीले मोटरसाइकल र चालकलाई नियन्त्रणमा लिई अनुसन्धान जारी राखेको डीएसपी गौतमले बताए।
बसयात्रामै आमा गुमाएका बालकलाई एसओएसले संरक्षण दिने,"भक्तपुर : बसमा यात्रा गरिरहेका बेला आमा गुमाएका बालकलाई एसओएस बालग्राम नेपालले संरक्षण प्रदान गर्ने भएको छ। रुकुम पश्चिमको आठबिसकोट नगरपालिका९ बटाला गाउँ खारखोलाकी २८ वर्षीया धर्माकुमारी बटालाको बिहीबार रात्रिबसमा निधन भएको थियो। मुटुका बिरामी धर्माकुमारी उपचारका लागि ३२ महिनाका छोरो किरणलाई लिएर बाँकेको नेपालगन्ज हिँडेकी थिइन्। बच्चा रोएको आवाज सुनेपछि अरू यात्रुले हेर्दा धर्माकुमारी हल न चल अवस्थामा भेटिएकी थिइन्। बच्चा अरूसँग नफकिएपछि केहीबेर मृत आमाकै काखमा राखिएको थियो। ती बालकलाई लुम्बिनी एसओएस बालग्राममा राख्न सबै चाँजोपाँजो मिलाइसकिएको बालग्रामका राष्ट्रिय निर्देशक ईश्वरीप्रसाद शर्माले बताए। शर्माले सम्बन्धित जिल्लाका प्रमुख जिल्ला अधिकारीमार्फत बालकको बारेमा बुझ्ने प्रक्रिया अघि बढाइएको सुनाए। उनका अनुसार बालकका बुवाले १३ दिनको काजकिरिया सकिएपछि मात्र यस विषयमा कुरा गर्ने बताएका छन्। यसको टुंगो १५ दिनभित्र लाग्ने उनले बताए। भने, बालकका बुवाले स्वीकृति दिनुभयो भने हामीले लुम्बिनी बालग्राममा राख्न सबै व्यवस्था मिलाइसक्यौं। बुबाले म आफैं पाल्छु भन्नुभयो भने उहाँलाई स्वरोजगार बनाउन आवश्यक तालिम र अन्य सहयोग पनि हामी गर्छौं। यो संस्थाले अभिभावकविहीन बालबालिकाको संरक्षण गर्ने तथा शिक्षादीक्षामा सहयोग पुर्याउँदै आएको छ।"
जीवनको आसमा एउटा जीवन,"राजविराज : लाउँलाउँ, खाउँखाउँ गर्ने उमेर छ। तर, ओछ्यानबाट उठ्न सक्दैनन्। १८ वर्ष ८ महिनाका भए। तौल २५ किलो मात्रै छ। मुखबाट र्याल चुहिरहन्छ। झिंगा भन्किरहन्छ। उनी धपाउनसम्म सक्दैनन्। सप्तरीको तिलाठी कोइलाडी गाउँपालिका४ कोइलाडीका प्रलाद मण्डलको जीवन संघर्ष हो यो। प्रलाद मुढाझैं ओछ्याउनमै लडिरहेका हुन्छन्। घरको दलान अगाडि ढोका नभएको कोठामा दुइटा खाट राखिएका छन्। उनको सम्पूर्ण समय पश्चिमपट्टिको खाटमा सुतेरै बितिरहेको छ। खाटछेउमै पराल र धानका भुसका बोराहरूको थुप्रो छ। प्लास्टिकका पोकाहरू झुन्डिएका छन्। माटोको भित्ता ठाउँठाउँमा प्वाल परेको छ। प्वालबाट छिरेको प्रकाशले कोठा उज्यालो भए पनि प्रलादको जीवन भने अँध्यारोमै छ। हात, छाती, पिँठ्यु, पैतालासहित सबै अंग बाँगिएका र फर्किएका छन्। त्यसैले उठेर हिँड्डुल त के बस्न र बोल्न पनि सक्दैनन्। टाउको ठाडो हुँदैन। हातखुट्टा चल्दैनन्। मुढाझैं लडिरहने प्रलादलाई बेलाबेला अरूले ओल्टाइपल्टाइ गर्नुपर्छ। दिसापिसाब पनि ओछ्यानमै गर्छन्। अरूले सोहोर्नुपर्छ। बुवा राजु भनिने शैलेन्द्रकुमार र आमा कोसिला छोराको उपचार खर्च जुटाउन भनेर भारतको दिल्ली गएका थिए। प्रलाद जति बेला चार वर्षका थिए। तर, १४ वर्षसम्म आमाबुवाको अत्तोपत्तो छैन। नातिकै छेउमा बसिरहने ८५ वर्षीया सुखियादेवीले भनिन्, छोराबुहारी १४ वर्षदेखि बेपत्ता छन्। जिउँदै छन् कि मरे केही थाहा छैन। उनीहरूको नासोको रूपमा रहेको नातिको पनि यो हविगत छ। छोराबुहारी बेपत्ता भएको पीडा छ एकातिर। अर्कोतिर जन्मिदै अपांगता भएका नातिको चिन्ता छ। सुखियादेवीले आफ्नो जीवन नै दुखिया भएको बताइन्। ठीक होला भनेको, उमेर बढेसँगै रोग पनि झन् बल्झिदै गयो, सुखियादेवीले भनिन्, आर्थिक अवस्था कमजोर भएकाले ठूलो अस्पतालमा लैजान सकेनौं। डाक्टरहरूले बिरामीका नशाहरू पूरै खुम्चिएकाले शारीरिक अपांगता भएको बताएका छन्। सुखियादेवीले नातिको कपाल मुसार्दै भनिन्, उठेर बस्नेसम्म भए पनि सजिलो हुने थियो, ढुक्कले मर्न पाइन्थ्यो। कति दिन मुढाझै लडेको हेरी राख्नु ? उनको यो प्रश्नको उत्तर कसैले दिन सकेका छैनन्। कुप्रो परेकी सुखियादेवी बिहानदेखि राति नसुतेसम्म नातिको हेरचाह गर्छिन्। खाटमा लडिरहने प्रलादलाई बेलाबेला ओल्टोकोल्टो फर्काउनुपर्छ। उनलाई अरूले खाना ख्वाउनुपर्छ। नुहाइदिन तीन जना चाहिन्छ। यो काम ठूलीआमा सुनीताले गर्दै आएकी छन्। घरधन्दा र बिरामीको हेरविचार गर्दैमा सुनीतालाई फुर्सद छैन। प्रलादका बुवाआमा फर्केर नआएपछि उनको जिम्मेवारी आफ्नो थाप्लोमा आएको ठूलोबुवा शिवेन्द्रले बताए। उपचारका लागि सुरुमा भारतको दरभंगासम्म पुर्याएको शिवेन्द्रको भनाइ छ। स्थानीय स्तरमा धामी झाँक्री र झारफुक, पूजापाठ गरे। जति गर्दा पनि सञ्चो भएन, झन् च्याप्दै आयो। अलीअली भएको सम्पत्ति सकियो, उनले भने भने, पैसा सकिएको थाहा पाएर होला चिकित्सकहरूले पनि घरमै लगेर राख्न भने। जन्मदेखि ओछ्याउन नछोडेका उनको केही वर्षदेखि उपचार गरिएको छैन। उपचार गर्न मन छ तर धन छैन। यस्तै पीडाले प्रलादको परिवार छटपटाइरहेका छन्। खोइ अब के गर्ने होला ?, शिवेन्द्रले ठाउँठाउँमा दुलो परेको भित्ता देखाउँदै आफैंसँग प्रश्न गरे, भएको सम्पत्ति यही घर हो। खेतबारी छैन। उनले अर्काको जग्गा मागेर खेती गरिरहेका छन्। बिरामीको उपचार गर्न आफूसँग घरबाहेक अरू केही नभएको उनले सुनाए। आर्थिक अवस्था कमजोर हुँदा उपचार गर्न नसकेको गाउँलेहरू बताउँछन्। मार्न पनि मिल्दैन, काल नआई मृत्यु पनि आउँदैन, छिमेकी हरिनारायण साहले भने, प्रलादको पीडामा मलम नलाग्दा २४सै घण्टा ओछ्यानमा लडिरहन बाध्य छन्। प्रलादले वडाको सिफारिस र डाक्टरले जाँच गरेर छुट्ट्याइदिएको अपांगताको वर्गका आधारमा भत्ता पाउँदै आएका थिए। तर, उमेरका कारण भत्ताबाट बञ्चित भएका छन्। वडाध्यक्ष गोपी मण्डलका अनुसार १६ वर्षभन्दा कमका भए जन्मदर्ता र त्योभन्दा माथिका भए नागरिकता अनिवार्य चाहिन्छ। तर, १८ वर्ष नाघेका प्रलाद जिल्ला सदरमुकामसम्म पुगेर नागरिकता लिन सक्ने अवस्था थिएन। स्थानीय हरिनारायण साहलगायतले पहल गरे। वडाध्यक्ष मण्डलले नागरिकताको सिफारिससहित प्रमुख जिल्ला अधिकारी (सीडीओ)लाई आग्रह गरे। सप्तरीका सीडीओ जयनारायण आचार्य र सशस्त्रका एसपी राजु श्रेष्ठले गएको साता प्रलादलाई घरमै गएर भेटे। सीडीओ आचार्यसहितको टोलीले नागरिकताको प्रमाणपत्र उपलब्ध गराएको छ। सीडीओ आचार्यले भने, मैले पनि भरखरै मात्र थाहा पाएर घरमै गएर भेटेर आएको छु। हिँड्डुल गर्न नसकेकै कारण नागरिकता र भत्ताबाट वञ्चित रहेको थाहा पाएपछि घरमै पुगेर नागरिकता दिएको आचार्यले बताए। सीडीओ नै १२ किलोमिटर दुरी तय गर्दै नागरिकता बोकेर घरमै आइपुगेपछि मण्डल परिवारका सदस्य दंग परे। लौरो टेकेर प्रलादको छेउमै बसेकी हजुरआमा सुखियादेवीले राज्यले समस्या बुझेर घरमै नागरिकता दिएकाले सरकार रहेछ भन्ने अनुभूति भएको बताइन्। सीडीओ आचार्यबाट अन्य सहयोगको पनि आशा मिलेको उनले सुनाइन्। उनले अब स्थानीय सरकारले पनि सहयोग गर्ला भन्ने आशा पलाएको बताइन्। अपांगता परिचयपत्र बनेर आउने वर्षदेखि सुविधा पाउने वडाअध्यक्ष मण्डलले बताए। कसलाई हुँदैन र बाँच्ने रहर ! ओछ्यानमा संघर्षरत प्रलादले पनि बाँच्ने आशा मारेका छैनन्। नयाँ मानिस पुग्ने बित्तिकै उनका आँखा नाच्न थाल्छन्। आँखाकै भाखामा बोल्न खोज्छन्। आँखा झिम्क्याउँदा लाग्छ, मलाई बचाउनुस् म नयाँ जिन्दगी बाँच्न चाहन्छु। सुखियादेवीले नातिको अवस्था दिनदिनै दयनीय हँुदै गएकाले बचाइदिन आग्रह गरेकी छन्। आफूसंँग सम्पत्ति नभएकाले सबैले सहयोग गरे नातिले नयाँ जिन्दगी पाउने आशा रहेको सुखियाको भनाइ छ। शिवेन्द्र र सुनीताले सुखियादेवीलाई चिन्ता नलिन भनेका छन्। तर, हजुरआमाको मन मान्दैन। भक्कानिँदै भनिन्, सबै जना चिन्ता नलिनु भन्छन्। तर, नातिको यस्तो हविगत हेरेर कसरी मन थाम्नु ? उनको आशा छ, कसैले सहयोग गरे त नाति उपचार पाएर हिँड्डुल गर्न सक्ने हुनेछन्। तर, घरमा पैसा नै छैन। यही ओछ्यानमै जिन्दगी जाने भयो, उनले भनिन्, मर्नु न बाँच्नुका प्रलादलाई सहयोगी हातको खाँचो छ।"
डोटीमा गाईजात्राको रौनक (फोटोफिचर),"डोटी : डोटीको सदरमुकाम सिलगढीमा गाईजात्रा पर्व धुमधामका साथ मनाइदैछ। त्यहाँ बसोबास गर्ने नेवार समुदायले गाईजात्रा मनाइरहेका छन्। आकर्षक झाँकीका साथ गाईको मूर्ति बनाइ बजार परिक्रमा गरिहरेका छन्।परिक्रमापछि जिल्ला प्रशासनको परिसरमा विशेष पूजा पछि जात्रा समापन गरिन्छ। ऐतिहासिक प्रमाणअनुसार राजा प्रताप मल्लले छोराको मृत्युमा शोकविह्वल रानीको चित्त बुझाउन यस्तो परम्परा बसालेका हुन्। पुराणहरूमा गाईलाई लक्ष्मी, कामधेनु, गोमाता भनी आदर गरिएको छ। हिन्दूहरू गाईपालन र गौसेवा गर्न गौरवको अनुभव गर्छन्। गौदान हिन्दूहरूका महत्वपूर्ण संस्कृति पनि हो। पौराणिक नदी वैतरणी तर्न गाईको पुच्छर समातेर मात्र सकिन्छ। त्यसपछि मात्रै स्वर्ग पुगिन्छ भन्ने हिन्दूहरूमा जनविश्वास छ।"
"महेन्द्रपुलमा जमिन भासियो, सेतीमा बन्यो ताल","पोखरा : पोखरामा गत २४ घण्टामा यस वर्षकै धेरै वर्षा भएको छ । बिहान ८ : ४५ मा जल तथा मौसम विज्ञान विभागले प्रकाशन गरेको २४ घण्टाको देशरभरको मौसमी विवरणमा पोखरामा २६०१ मिलिमिटर पानी परेको जनाएको छ । यस वर्ष अहिलेसम्म यो नै २४ घण्टामा सबैभन्दा धेरै पानी परेको रेकर्ड हो । पोखरामा गत वर्ष जुलाई १० मा १५०९ मिलिमिटर पानी परेको थियो । २४ घण्टामा सबैधन्दा धेरै पानी परेको पोखराको रेकर्ड भने सन् २००१ को अगष्ट १८ मा ३ सय ५७ मिलिमिटर पानी परेको जल तथा मौसम विज्ञान कार्यालय पोखराका मौसम विज्ञान सहायक सरोज अधिकारीले जानकारी दिए । पोखरामा ५० वर्ष यता सबैभन्दा धेरै पानी परेको रेकर्ड भने गत वर्ष बनेको थियो । गत वर्ष मनसुन अवधिमा ५४ सय ५३२ मिलिमिटर पानी परेको थियो । यो रेडक पोखरामा वर्षा मापन हुन थालेको सन् १९६८ यताकै धेरै रहेको अधिकारीले बताए । यस वर्ष भने २३ अगष्ट सम्म ३ हजार ४ सय २५ मिलिमिटर पानी परेको मेट्रोलोजिष्ट अधिकारीले जानकारी दिए । सेप्टेम्बर २३ सम्म मौसम अवधि हो । महेन्द्रपुलमा जमिन भासियो अबिरल वर्षा पछि पोखराको व्यस्त बजार महेन्द्रपुलमा जमिन भासिएको छ । महेन्द्रपुलको सेलवेज पारी सडक भासिएर भ्वाङ परेको छ । जमिन भासिदा घरसँगैको सडकको पेटी पनि दबेपछि घर पनि जोखिममा परेका छन् । जमिन भासिएको ठाउँ पुर्ने काम अहिले भइरहेको पोखरा महानगरपालिकाका प्रवक्ता धनबहादुर नेपालीले बताए । राति नै जमिन भासिएको जानकारी पाएपछि वर्षाको भेल नियन्त्रण गर्ने काम भएको थियो । प्राविधिक टोलीसहित पोखरा महानगरपालिकाका उपमेयर मञ्जु देवी गुरुङसहितको टोलीले जमिन भासिएको क्षेत्रको अवलोकन गरेर समस्याको दिगो समाधान गर्ने गरी ग्रयाबलले भ्वाङ पुर्ने काम भइरहेको पनि उनले सुनाए । भ्वाङ पुरेपछि बलीयो कंक्रिट डलान गरेर भासिएको फुटपाथ पनि बनाइने प्रवक्ता नेपालीले बताए । ठूलो वर्षा भइरहँदा नालाको मुखदेखि पालिखेचोकहुँदै आएको भेलले महेन्द्रपुलमा जमिन खोतल्दा भ्वाङपरेको हो । पानीको उचित व्यवस्थावन नहुँदा पोखराको ठाउँ ठाउँमा बेलाबेलामा जमिन भाँसिने गरेको छ । जमिन भाँसिदा ४ घर जोखिममा परेको जिल्ला प्रहरी कार्यालय कास्कीका प्रवक्ता डिएसपी सुवास हमालले जानकारी दिए । वर्षा याममा जमिन मुनिको चुन पग्लिदा भ्वाङ पर्ने समस्या १२ हजार वर्ष अघि र ८ सय वर्षअघि कचौरा जस्तो पोखरा उपत्याकामा अन्नपूर्ण हिमशृङ्खलाबाट आएको भीषण बाढीले गेगर, ढुङ्गा, बालुवा र चुनयुक्त लेदो बलौटे माटो थुपारेको हो । यही भौगोलिक संवेदनसिलतालाई ध्यानमा राखेर पानीको उचित व्यवस्थापन र विकास निर्माणको काम हुनुपर्ने पोखरामा प्राकृतिक प्रकोप र विपद् विषयमा फ्रान्सको पेरिस विश्व विद्यालयबाट विद्यावारिधि गर्दै गरेको जियो टेक्निकल इन्जिनियर नारायण गुरुङ बताउँछन् । पोखरामा भीषण बाढीले थुपारेको गेगर, ढुङ्गा, बालुवा र चुनयुक्त लेदो सहितको नयाँ जमिनको भित्री भागमा पानी पस्दा चुन पग्लन्छ । जमिनभित्रको चुनले ओगटेको भाग पग्लिएपछि जमिन भाँसिने समस्या हुँदै आएको इन्जिनियर गुरुङ बताउँछन् । पोखराको अर्मलामा केही वर्ष अघि यस्तो समस्या बढी भएको थियो । अहिले भने त्यस क्षेत्रमा जमिन भासिने समस्या नियन्त्रणमा आएको छ । पोखरामा वर्षा यामको भलपानीले बाटो नपाउँदा जमिन भासिने समस्या बर्षेनि हुने गर्दछ । बाटो भत्किँदा, खानेपानीको लाइन विस्तार गर्दा उचित रुपमा खाल्टो नपुर्दा, पानीको निकास व्यवस्थित नुहँदा पनि यो समस्या हुने गरेको छ । सेतीमा ताल, फेवाको सतह बढ्यो पोखरामा गत २४ घण्टामा अहिलेसम्म यस वर्षकै सबैभन्दा धेरै पानी पर्दा साँघुरो सेतीको गल्छी कारण पानी थुनिँदा पोखराको रामघाटमा ताल बनेको छ । ठूलो वर्षाको कारण फेवातालको सतह पनि बढेको छ । तालमा पर्यटकलाई लक्षित गरेर राखिएका डुंगा पानीले भरिएका छन् । सोमबार बिहान फेवातालमा पुग्दा डुंगा व्यवसायी पानीले भरिएको डुंगाको पानी फ्याँक्न व्यवस्त देखिन्थे ।"
"म्याग्दीमा बाढीले एक घर बगायो, ४५ घर जोखिममा","बेनी : म्याग्दीको बेनी ३ दूधेखोलामा सोमबार बिहान आएको बाढीले एक घर बगाएको छ। ४५ घरधुरीको बसोबास रहेको दूधेखोलाको बस्ती बाढी र कटानको जोखिममा परेको छ। भकिम्लीको चिनाखेत, तोराखेत र लरेनीको सिमानामा पहिरो खसेर दूधेखोलामा आएको बाढीले कटान गरेर घर, सडक र खानेपानीको पाइप बगाउनुका साथै जोखिम बनाएको हो। बाढीले बगाएर दिपा पुनको घर पूर्ण क्षति भएको वडा सदस्य गेमप्रसाद घर्तिले बताए। नारायण पुन र तिलाराम थापाको घर उच्च जोखिममा छन्, उनले भने, दूधेखोलाको दायाँ र बायाँ किनारमा रहेका ४५ घरधुरी भएको बस्ती नै बाढीको जोखिममा परेको छ। नारायण पुनको गोठमा बाँधेको दुहुना भैंसी भाग्ने क्रममा बाढीले बगाएर मरेको छ। करिब सात सय मिटरको दुरीमा बाढीले बस्तीतर्फ कटान गरेको छ। कोप्रेतर्फ पनी कटानको जोखिम छ। बाढीका कारण बेनी नगरपालिका र मंगला गाउँपालिकाको चार वटा वडालाई सदरमुकाम बेनीसँग जोड्ने बेनीबरंजा सडक अवरुद्ध भएको छ। सडक अवरुद्ध हुँदा भकिम्ली, सुर्केमेला, बास्कुना, थामडाडा र बरंजा सिधा यातायात सम्पर्क बिच्छेद भएको छ। सो क्षेत्रका कृषकलाई बेनीमा दूध ढुवानी गर्न समस्या भएको छ। खानेपानी र सिचाईको पाइप बाढीले बगाएको छ। हल्लेगौडाको पहिरोका कारण दूधेखोलाहल्लेगौडाडाडाखानी हुँदै भकिम्ली जोड्ने सडक गत जेठ देखि नै अवरुद्ध छ। दूधे खोलाको बाढीले म्याग्दी खोला बग्ने ठाउँलाई साधुरो बनाउँदा तलाउ बनेको छ। तलाउका कारण चुत्रेनीमा डुवान र कटानको जोखिम बढेको छ। राती १ बजे भूकम्प जाँदाको जस्तो कम्पन आएपछि घर बाहिर निस्किंदा बाढी आएको देखेको र सुरक्षित ठाउँमा गएर रात कटाएको स्थानीय ओमबहादुर घर्तिमगरले बताए। स्थानीयबासीहरुले जोखिमयुक्त घरका सामान सारेका थिए। घरबासविहीन बनेका दिपा पुनका परिवारलाई खाली घरमा सारिएको स्थानीय ज्ञानबहादुर घर्तिले बताए। जिल्ला प्रहरी कार्यालय म्याग्दीका प्रहरी निरीक्षक नवराज केसीको नेतृत्वमा सुरक्षाकर्मीहरुको टोली बिहान घटनास्थल पुगेको छ। बाढीले पुर्याएको क्षतिको बिबरण संकलन, बिस्थापितको व्यवस्थापन, जोखिममा रहेका घरपरिवारलाई स्थानान्तरण र थप जोखिमको अध्ययन सुरु गरेको प्रहरी निरीक्षक केसीले बताए। म्याग्दी र दूधेखोलाको दोभानमा अवस्थित दूधेखोलामा केही वर्षयता बस्ती विकास हुँदै गएको छ। बाढी नियन्त्रण यहाँको चुनौति बनेको छ।"
पहिरोले राहुघाट निर्माण प्रभावित,"बेनी : सरकारी स्वामित्वको नेपाल विद्युत् प्राधिकरणद्वारा सञ्चालित म्याग्दीको राहुघाट जलविद्युत् आयोजनाको बाँध निर्माण काम रोकिएको छ। रघुगंगा गाउँपालिका४ बुग्लको पहिरोका कारण मजदुर, यातायात र ढुवानीका साधन आवतजावत गर्न नसकेपछि ४० मेगावाट क्षमताको राहुघाटको बाँध र १ नम्बर अडिटबाट सुरुङ निर्माण रोकिएको हो। बुग्लमा करिब तीन सय मिटर सडक पहिरोले पुरेको छ। आयोजना व्यवस्थापक राज बिष्टले पहिरोका कारण गत असार महिनादेखि रोकिएको बाँध र अडिट १ बाट सुरुङ निर्माणलाई अझै सुचारु गराउन नसकेको बताए। अँधेरीखोलाको अडिट २ पुग्ने पहुँचमार्ग एक महिनापछि मर्मत गरेर दुईतर्फ सुरुङ निर्माण सुचारु गराएका छौं, उनले भने, बर्खा नरोकिएसम्म बुग्लको पहिरोमा सडक मर्मत गर्न सक्ने अवस्था छैन। ठेकेदारले बाँधमा जग्गा व्यवस्थापन र पहिलो नम्बरको अडित खनेर सुरुङ निर्माणको तयारी गरेको थियो। बुग्लको पहिरोले तुदी हाइड्रोपावरद्वारा सञ्चालित ४८ मेगावाटको अपर राहुघाट जलविद्युत आयोजनाको विद्युत्गृह निर्माण पनि रोकिएको इञ्जिनियर नरोत्तम कार्कीले बताए। पिप्लेको बगैंचास्थित आउटलेट निर्माण स्थलमा सक्रिय भएको पहिरोका कारण तिल्केनीचौरमा राहुघाटको विद्युतगृह निर्माणलाई समेत प्रभावित बनाएको छ। नेपाल विद्युत् प्राधिकरणको शतप्रतिशत सेयर लगानीमा विसं २०७३ मा स्थापना भएको रघुगंगा हाइड्रोपावर लिमिटेडसँग विसं २०७४ मंसिरमा ठेक्का सम्झौता गरेको सिभिल ठेकेदार जेपीले हालसम्म सर्चसाफ्ट र चारवटै अडित (मुख्य सुरुङमा पुग्ने पहुँचमार्ग) को ब्रेक थ्रु गरेको छ। भारतीय आयात निर्यात (एक्जीम) बैंकको ६७ मिलियन अमेरिकी डलर सहुलियतपूर्ण ऋण तथा विद्युत प्राधिकरण र नेपाल सरकारकोे संयुक्त लगानीमा निर्माण गर्न लागिएको यस आयोजनाको हालसम्म ३० प्रतिशत भौतिक प्रगति भएको व्यवस्थापक बिष्टले बताए। ४५ महिनाको ठेक्का सम्झौताको म्याद यही भदौ महिनामा सकिँदैछ। ठेकेदार कम्पनीले पर्याप्त मात्रामा मजदुर, उपकरण परिचालन गर्न र निर्माण सामग्री तथा उपकरण जुटाउन नसक्दा राहुघाट निर्माणमा ढिलासुस्ति भएको जिल्ला समन्वय समितिका प्रमुख देबेन्द्र केसीले बताए। प्राकृतिक विपद् र कोरोना (भाइरस)को महामारीलाई ठेकेदारले ढिलाइको कारण दाबी गरेको छ। इलेक्ट्रोमेकानीकलतर्फ २०७६ कात्तिक महिनामा सम्झौता गरेको भारत हेभी इलेक्ट्रिकल्स लिमिटेड (भेल)सँग सम्झौता भएको थियो। बेनीजोमसोम सडकको छेउमा पर्ने रघुगंगा गाउँपालिका३ को तिल्केनीचौरमा विद्युत्गृह निर्माणका लागि प्रारम्भिक चरणको काम गरेको छ। पावरहाउसदेखि दग्नाम र झिँको सिमानामा पर्ने बाँधसम्म ११ किलोमिटर पहुँचमार्ग निर्माण गरेको छ। बुग्लस्थित रघुगंगा नदीमाथि ४० मिटर लामो ट्रस प्रविधिको मोटर चल्ने पुल निर्माण गरेको छ। छ किलोमिटर २०० मिटर लामो सुरुङ मध्य हालसम्म १ हजार ५ सय मिटर निर्माण सकिएको छ। पिप्लेमा ६१ मिटर गहिरो सर्च साफ्ट र सुरुङको ब्रेक थ्रु भएको छ। अर्धजलाशययुक्त (पीआरओआर) प्रविधिको बाँध रहने यस आयोजनाले सन २०२३ को जनवरी ३१ देखि वार्षिक २४ करोड ५ लाख ९३ हजार ३४ युनिट विद्युत् उत्पादन गर्ने लक्ष्यसहित २०७५ चैतमा विद्युत् खरिद बिक्री सम्झौता (पीपीए) गरेको थियो। सिभिल ठेकेदार जेपीले २०७५ असारमा पहुँचमार्ग र २०७६ असारमा सुरुङ खन्न सुरु गरेको थियो। एक करोड दुई लाख ९३ हजार २२३५ अमेरिकी डलरमा इलेक्ट्रोमेकानिकल ठेक्का सम्झौता गरेको भारत हेभी इलेक्ट्रिकल्स लिमिटेड (भेल)ले पनि प्रारम्भिक चरणको काम गरी हाल विस्तृत डिजाइङको कार्यलाई अन्तिम चरणमा पुर्याएको छ। राहुघाटबाट उत्पादन हुने विद्युत् केन्द्रीय ग्रिडमा जोड्न कालीगण्डकी कोरीडोरअन्तर्गत २२० केभी (डबल सर्किट) क्षमताको दानाकुश्मा प्रशारण लाइनमा जोड्न लुप इन लुप आउट (लिलो)को चार वटा टावर तयार भएको छ।"
तानसेनमा गाईजात्रा मनाइयो,तानसेन : जिल्लामा गाईजात्रा पर्व मनाइएको छ। विगतका वर्षमा जस्तो जात्रा हेर्न मानिसको भीडभाड नभए पनि थोरै मानिसको उपस्थितमा गाईलाई दूधदही फलफूल खुवाएर गाईजात्रा मनाइएको छ। कोरोना जोखिम कायम हुँदाहुँदै पनि परम्परा संस्कृति जगेर्ना गर्न उद्देश्यले तानसेनमा गाईजात्रा निकालेका हुन् । निगुर्ण रामायण गाउँदै आफन्त इष्टमित्र सहित दिवंगत घरबाट गाईजात्रा निकाल्ने परम्परालाई परिवर्तन गर्दै घरपरिवारको सहभागितामा मात्र तानसेनमा केही परिवारले गाईजात्रा निकालेका हुन । जोखिम मोलेरै आफ्ना पितृहरुको सम्झनामा गाईजात्रा निकालिएको तानसेनका युवा कृष्ण केसीले बताए । विगतका वर्षहरुमा गाईजात्राका दिन भीडभाड हुने तानसेनमा यसवर्ष चहलपहल देखिएन । यस वर्ष मृत्यु भएकाका अधिकांश परिवारले घरघरमै गाईजात्रा मनाएका छन् भने केही पक्षले सडकमै गाईजात्रा देखाएका हुन् । पाल्पामा नेवारी समुदायको सिको गरी अन्य समुदायले पनि गाईजात्रा मनाउन थालेका छन्। नेवारी समुदायबाट सिको गर्दै आफूले पनि जोखिम मोलेर मृतकको सम्झनामा गाईजात्रा मनाउन थालेको शंकर परियारले बताए । राजा प्रताप मल्लले आफ्नी रानीको शोक भुलाउन गाईजात्रा मनाउन थालिएको हो। कोरोना संक्रमणका कारण परम्परागत कला संस्कृति लोप हुने होकी भन्ने चिन्ता थपिएको पाल्पाका संस्कृतीकर्मी राजेन्द्रगोपाल सिंहले बताए । स्वास्थ्य मापदण्ड पालना गरी घरपरिवारमा मात्र सिमित रहेर भएपनि जात्रा संस्कृतिलाई निरन्तता दिनुपर्ने संस्कृतिकर्मी सिंहले बताए ।
खोप प्रकरणमा खड्कालाई सफाई दिँदै कारबाही सिफारिस,"झापा : कोरोना भाइरसविरुद्धको खोप होटलमा लुकाएको आरोप लागेका बिर्तामोड नगरपालिकाका कोरोना फोकल पर्सन ओम खड्काले सफाई पाएका छन्। खोप लुकाइएको भनिएको घटनाका विषयमा छानविन गर्न गठित समितिले खड्काको खोप लुकाउने नियत नदेखिएको निष्कर्ष निकालेको हो। साउन दोस्रो साता बिर्तामोडको एउटा होटलमा जिल्ला स्वास्थ्य कार्यालयले पठाएको खोप फोकल पर्सन खड्काले बुझेका थिए। कार्यालयमा बुझ्नु पर्ने खोप होटलमा बुझेको देखेपछि होहल्ला भएको थियो। लगत्तै कांग्रेस र माओवादी कार्यकर्ताले खँड्कालाई नियन्त्रणमा लिएर प्रहरीमा बुझाएका थिए। होटलमा खोप भेटिएपछि खड्काले लुकाएको भन्दै चौतर्फी आलोचना भएको थियो। स्थानीय व्यवसायीले खड्काको नियत ठीक नभएको जनाउँदै कार्वाही गर्नुपर्ने आवाज उठाएका थिए। कांग्रेस र माओवादी कार्यकर्ताले घटनाको छानविन गर्न माग गर्दै नगरपालिका कार्यालयमा तालाबन्दी गरेपछि जिल्ला कोभिड खोप व्यवस्थापन समितिको बैठकले सहायक प्रमुख जिल्ला अधिकारी तिलोचन रिमालको संयोजकत्वमा छानविन समिति गठन गरेको थियो। छानविन समितिमा जिल्ला समन्वय अधिकारी लालबहादुर श्रेष्ठ, झापा प्रहरीका प्रवक्ता डीएसपी राकेश थापा, सशस्त्र प्रहरीका डीएसपी प्रेम प्रसाईं, र अनुसन्धान अधिकृत किरण भट्टराई सदस्य थिए। छानविन समितिले खड्काले खोप लुकाएको नदेखिएको निष्कर्षसहित सोमवार प्रमुख जिल्ला अधिकारी श्रवणकुमार तिम्सिनालाई छानबिन प्रतिवेदन बुझाएको छ। पूर्वनिर्धारित समयभन्दा झण्डै तीन साता ढिलो समितिले प्रतिवेदन बुझाएको हो। प्रतिवेदनमा खड्काले होटलमा खोप बुझेको विषयलाई भने छानविन समितिले चरम लापरबाही भएको उल्लेख गरेको छ। सहायक प्रमुख जिल्ला अधिकारी रिमालले होटलमा खोप बुझ्ने कार्य कानूनसम्मत नदेखिएकाले खड्कालाई विभागीय कारबाहीका लागि सिफारिश गरिएको बताए। कोरोना संक्रमण नियन्त्रण तथा व्यवस्थापन समितिको बैठकले अनुमोदन गरेपछि खड्कामाथि विभागीय कारबाही गर्न माथिल्लो निकायमा पठाइने समितिका संयोजक रिमालले जानकारी दिए। छानविन समितिले घटनाको वस्तुगत अवस्था अध्ययन गरी सरोकारवालासँग छलफल गर्दै प्रतिवेदन तयार पारेको हो। आरोपित पक्षले खोप लुकाएको विषयमा प्रमाण दिन नसकेपछि समितिले घटनामा खड्काको नियत नदेखिएको प्रष्ट्याएको छ।"
जनस्वास्थ्य मापदण्ड कागजमै सीमित,"काठमाडौं : सरकारले कोरोना संक्रमण रोकथाम र नियन्त्रणका लागि जारी गरेको जनस्वास्थ्यका मापदण्डहरु काजगमै सीमित भएका छन्। अधिकांश नागरिकको हेलचेक्रयाईका कारण सो मापदण्ड कार्यान्वयनमा आउन नसकेको हो। सरकारले जारी गरेको कोभिड १९ महामारी र व्यवस्थित बन्दाबन्दीमा जनस्वास्थ्यका मापदण्ड, २०७७ कार्यान्वयनमा आउन सकेको छैन। केहिदिन यता कोरोना संक्रमण दर स्थिर छ। अहिले दैनिक भौतिक उपस्थितिसहित भेला, सम्मेलन, गोष्ठि, र्याली भइरहेका छन्। यस्तै, सार्वजनिक सवारी साधन, होटेलहरुमा पनि जनस्वास्थ्यका मापदण्ड लागु हुन सकेको छैन। जनस्वास्थ्य विज्ञहरुले जनस्वास्थ्यका मापदण्ड पालना नगरे स्थिति थप जटिल हुने बताउँदै आएका छन्। जनस्वास्थ्य मापदण्डको अत्यावश्यकिय अन्तर्गत सबै किसिमका जमघट र भेलाहरुमा कम्तिमा २ मिटरको दूरी अनिवार्यरुपमा कायम गर्ने, घर बाहिर जाँदा मास्कको प्रयोग अनिवार्य रुपले गर्ने उल्लेख छ। सार्वजनिक स्थल तथा कार्यालयले आफ्नो परिसरमा हात धुने साबुन र पानी वा स्यानिटाइजरको अनिवार्य व्यवस्था मिलाउने र भवन प्रवेश गर्दा अनिवार्य रुपले साबुन पानीले हात धोएको वा स्यानीटाइजर प्रयोग गरेको सुनिश्चित गर्ने उल्लेख छ। आधारभुतअन्तर्गत अनावश्यक वस्तु तथा सतहहरु नछुने, अनुहारको आँखा, नाक र मुखलाई अनावश्यक रुपमा नछुने, खोक्दा वा हाछ्यु गर्दा रुमाल वा टिस्यु पेपरले मुख छोप्ने, उक्त सम्भव नभएमा कुहिनाले छोप्ने उल्लेख छ। कार्यालयहरुमा प्रत्येक दिन कार्य आरम्भभन्दा पहिला अनिवार्य रुपमा थर्मोमिटरबाट ज्वरो जाँच गर्ने भनिएको छ। जनस्वास्थ्यका मापदण्डहरु प्रत्येक व्यक्ति, संघ संस्था, कार्यालयहरुले लागू गर्नुपर्ने भएपनि पुर्णतः कार्यान्वयनमा आउन सकेको छैन। संक्रामक रोग विशेषज्ञ डाशेरबहादुर पुनले संक्रमणबाट बच्न स्वयम् व्यक्ति अनुशासित हुनुपर्ने बताए। उनले भने, व्यक्तिगत सरसफाई, भौतिक दुरी कायम र मास्कको समुचित प्रयोगलाई ध्यान दिनुपर्छ। स्वास्थ्य मन्त्रालयले गरेको प्रक्षेपणमा भदौमा ४५ हजार सात सय २६, असोजमा ३८ हजार पाँच सय ९७, कार्तिकमा ३१ हजार ४४ र मंसिरमा २५ हजार एक सय ८३ जनामा संक्रमित थपिने आँकलन छ। हालसम्म खोपको दुबै मात्रा १३ प्रतिशतले लगाएका छन्। मापदण्डको उल्लघंन गरेमा संक्रामक रोग ऐन २०२० र जनस्वास्थ्य सेवा ऐन २०७५ बमोजिम सजाय हुने जनस्वास्थ्यका मापदण्डमा उल्लेख छ। तर, सो बुँदापनि कार्यान्वयनमा आउन सकेको छैन। हालसम्म कोरोना संक्रमितको संख्या सात लाख ४७ हजार ४३३ पुगेको छ।"
त्रिविले जग्गा र भवनको भाडा उठाउन सकेन,"काठमाडौं : त्रिभुवन विश्वविद्यालय र आंगिक क्याम्पसहरुले व्यापारिक प्रयोजनमा दिएका जग्गा र भवनको भाडा असुल गर्न नसकेको पाइएको छ । विभिन्न व्यक्ति तथा कम्पनीसँग सम्झौता गरी जग्गा तथा भवन भाडामा लगाएको तर सम्झौताअनुसार उपभोक्ताले भुक्तानी दिन आनाकानी गरेपछि भाडा असुल गर्न नसकिएको हो। त्रिविले पटकपटक भुक्तानी बुझाउन आग्रह गरेपनि व्यापारीको आलटालका कारण लाखौं रकम बक्यौता रहेको हो। त्रिपुरेश्वरस्थित साविकको जनप्रशासन क्याम्पसको १० रोपनी १३ आना जग्गामा व्यापारिक केन्द्र भवन निर्माण भएपछि व्यवसायीले २०६४ वैशाखयता विभिन्न चरणमा गरी एक करोड ५२ लाख रुपैयाँ असुल हुन सकेको छैन । व्यवसायीसँग गरेको सम्झौतामा प्रत्येक महिनाको घर भाडा महिना सुरु भएको १५ दिनभित्र बुझाइसक्नुपर्ने र समयमा नबुझाएमा २० प्रतिशतका दरले विलम्ब शुल्क लाग्ने व्यवस्था छ । उक्त जग्गा ३२ वर्षका लागि लिजमा लिएको हो। व्यवसायीले २०६४ वैशाखदेखि असोजसम्मको २४ लाख, २०७३ असोजदेखि चैतसम्मको सात लाख र २०७५ मंसिरदेखि २०७७ असारसम्म गरी एक करोड ५२ लाख बुझाउन बाँकी देखाएको छ । यस्तै, पाटन संयुक्त क्याम्पसको स्वामित्वमा रहेको भवन तथा जग्गाको भाडा सम्झौता अनुसार पनि असुल गर्न बाँकी छ। उक्त भवन तथा जग्गाको भाडा २०७७ असारसम्म एक कम्पनीसँग ५३ लाख ६३ हजार र अर्को एक कम्पनीसँग १८ लाख ४८ हजार असुल गर्न बाँकी छ । नेपाल कमर्स क्याम्पस मिनभवनले २० वटा पसल भाडामा लगाएकोमा दुई महिनादेखि १४ महिनासम्मको भाडा १३ लाख ६२ हजार असुल गर्न बाँकी देखिएको छ । उक्त रकम जरिवानासहित असुल गर्नुपर्ने भएपनि असुल हुन बाँकी रहेको ५८औं महालेखा परीक्षकको प्रतिवेदनले औंल्याएको छ ।"
