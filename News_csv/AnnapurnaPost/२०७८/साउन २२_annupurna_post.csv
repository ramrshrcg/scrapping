शीर्षक,विवरण
भव्य योगदान तर गुमनाम,"सडक निर्माण गर्न डोजर लगायतका आधुनिक प्रविधि छन् । पुल निर्माणका लागि आवश्यक पर्ने सबै फलामका सामान उद्योगमा बन्छन्, सहजै पाइन्छ । जोड्नका लागि मजदुर र नक्सांकन गर्ने प्राविधिकमात्रै भए पनि झोलुंगे र मोटरेवल पुल कम समयमै निर्माण गर्न सकिन्छ । यो अहिले विकास भएको प्रविधि हो, जसले कामदारको संख्या घटाएको छ र समयमै विकास निर्माणका काम पनि भएका छन् । एक पटक इतिहास सम्झौं । अहिले भएका आधुनिक झोलुंगे र मोटरेवल पुल भएका ठूला ठूला नदी त्यो समय कसरी तरिन्थ्यो होला ? पुल बनाउन आवश्यक सामग्री कसरी बन्थे र जुटाइन्थ्यो ? सडक, विमानस्थल कसरी बन्थे ? आधुनिक प्रविधि नभए पनि ती सबै बनेकै थिए, काम चलेकै थियो । अहिले पनि केही स्थानमा यस्तो संरचना भेटिन्छ । इतिहास बोकेका पुराना संरचनालाई नियाल्दा धेरै दुःखले बनाएको पाइन्छ । आवश्यक सबै सामान हाते उद्योगमा निर्माण भएका थिए । जस्तै पुल निर्माणका लागि आवश्यक पर्ने फलामका साङ्लो, तार, बार्न आवश्यक पर्ने फलामका बार र भुइँमा ओच्छ्याउने काठका फलेकहरू । आरनमा कच्चा फलाम कुटेर सामान बन्थे । त्यसलाई आकार र आवश्यक नयाँ रूप दिने काम यो पेसा समालेकाले गर्थे । इतिहासमा उनीहरूले गरेको यस्तो योगदान सराहनीय छ । तर, त्यस्ता काम गर्ने व्यक्ति अझै गुमनाम छन् । उनीहरूको योगदानको चर्चा र सम्मान छैन । यस्तै उदाहरण हुन्, कर्णालीका दलवीरसिंह कामी । आफ्नो ज्ञान र सीपले झोलुंगे पुल निर्माणमा इन्जिनियरसरह बने । तर, उनै इतिहास गुमनाम प्रायः छन् । उनको मृत्यु पनि ४८ वर्षदेखि रहस्यमै छ । दलवीरसिंहको सीपले कर्णालीको मुहार फेरियो । भेरी नदीमा पुल नहुँदा गाउँलेले भोगिरहेको सास्ती उनले समाप्त पारे । आफू धनी भएर होइन, भेरीमा पुलको आवश्यकता ठानेर २०१९ सालतिर झोलुंगे पुल निर्माण गरेका थिए । फलामे साङ्लो, छोटो तार र अन्य सामग्री तयार पारेर गाउँलेको सहयोगमा पुल तयार भयो । पुलको इतिहास खोज्दा यो पुलको योगदान महत्वपूर्ण भेटिन्छ । उनले सुर्खेतको रानीघाटमा पहिलो पुल बनाएको जानकार बताउँछन् । दर्जनौं पुल निर्माणमा आफ्नो सीप देखाएका दलवीरले अन्य उपकरण र हेलीकोप्टर समेतको सफल मर्मत गरेको भेटिन्छ । परिवारलाई भन्दा समाज र देशका लागि योगदान दिएका उनको सम्मानमा राज्य बेखबर जस्तै बन्यो आजसम्म । गरिबीले थिचिएको उनको परिवारको अझै पनि दैनिकी चलाउनै मुस्किल छ । दलवीरको परिवारलाई निःशुल्क घडेरी र घर बनाउन खर्च दिनू भन्ने तत्कालीन राजाको आदेश कार्यान्वयन त भएन नै, अहिले पनि उनको योगदान गुमनाम नै भयो । उनको क्षमताको कदर गर्दै जिल्ला पञ्चायतमा सवओभरसियरको जागिर दिएको र राजाले सम्मान गरेको सम्मको तथ्य स्थानीय सुनाउँछन् । ४८ वर्षको उमेरमा कामकै समयमा मृत भेटिएका दलवीरसिंहको सीप पनि उनीसँगै विलीन भयो । आज दलवीर जस्तै देश र समाजका लागि महत्वपूर्ण योगदान दिएका सयौं व्यक्ति राज्यको नगरमा छैनन्, गुमनाम छन् । देशलाई महत्वपूर्ण योगदान दिने सीमित व्यक्तिको चर्चा हुन्छ । उनीहरूको योगदानको गाथा बन्छ । तर, दलवीरसिंह जस्ता व्यक्ति ओझेलमा पर्छन् र उनीहरूको इतिहास हराउँछ वा मेटाउने प्रयास गरिन्छ । अहिले देश संघीयता कार्यान्वयनको चरणमा छ । तीन तहका सरकार छन् । गाउँगाउँमा यस्ता योगदान पुर्याउने र उनका परिवारहरू गुमनाम छन् । उनीहरूको योगदानको कदर गरेर सरकारले सम्मान गरोस् । परिवारको अवस्था सुधार होस् । इतिहास भुले वर्तमान हराउन सक्छ । अनि भविष्यका गर्भ पनि अन्धकार हुनसक्छ ।"
ढकढक्याउँदै तेस्रो लहर !,"काठमाडौं : नेपालमा पछिल्लो समय दैनिक कोरोना संक्रमण साउन १० गते २२ सयमा झरेको थियो। त्यसपछिको अवधिमा भने झन्डै दोब्बर बढेको छ। बिहीबार ३ हजार ९ सय ३८ जनामा संक्रमण देखिएको छ। यही अवधिमा बुधबार सबैभन्दा बढी ४ हजार १ सय ७ जनामा कोरोना पुष्टि भयो। स्वयं परीक्षण गर्न जाँदा पनि यत्रो संख्यामा दैनिक संक्रमण पुष्टि भइरहेको छ। यो अवस्थालाई विज्ञहरूले कोरोना संक्रमणको तेस्रो लहरको सुरुवाती संकेतका रूपमा लिइरहेका छन्। साउनमा ५३ हजार ३ सय ७, भदौमा ४५ हजार ७ सय २६, असोजमा ३८ हजार ५ सय ९७, कात्तिकमा ३१ हजार ४४ र मसिंरमा २५ हजार १ सय ८३ संक्रमित थपिने मन्त्रालयद्वारा प्रक्षेपित तथ्यांकमा उल्लेख छ। मन्त्रालयको नीति, योजना तथा अनुगमन महाशाखाका प्रमुख डा गुणराज लोहनीले कोरोना संक्रमणको यो प्रक्षेपण बिहीबार प्रतिनिधिसभाको स्वास्थ्य तथा शिक्षा समितिमा प्रस्तुत गरेका हुन्। जनस्वास्थ्य विज्ञ डा बाबुराम मरासिनी तीज आसपास कोरोना संक्रमणको उचाइ अग्लिँदै जाने आकलन गर्छन्। भन्छन्, अहिलेको माहोल र अवस्था हेर्दा चाडपर्वको आगमनसँगै संक्रमणले पनि बिस्तारै उचाइ लिन्छ। काठमाडौं उपत्यकामा रहेका कोभिड१९ युनिफाइड केन्द्रीय अस्पताल (वीर अस्पताल), शुक्रराज ट्रपिकल तथा सरुवा रोग अस्पताल, सशस्त्र प्रहरी बल अस्पताल, शिक्षण अस्पताल महराजगन्ज र पाटन अस्पतालमा संक्रमितहरू भर्ना हुने क्रम बढेको छ। अहिले भइरहेको पीसीआरएन्टिजेन परीक्षण प्यासिभ भएकाले संक्रमितको संख्या धेरै नदेखिएको स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल बताउँछन्। लक्षण भएका वा शंका लागेर आएका व्यक्तिको मात्र परीक्षण गरिएको छ। बिरामी आफैं खुसीले आएपछि गरिएको परीक्षण प्यासिभ टेस्टिङ हो, डा प्याकुरेल भन्छन्, घरघरमा गएर एक्टिभ टेस्टिङ गर्ने हो भने संक्रमितको संख्या झन् बढ्छ। दक्षिणी छिमेकी भारतमा कोरोना संक्रमणको बढोत्तरीसँगै सीमावर्ती १७ भन्दा बढी जिल्ला उच्च जोखिममा देखिएका छन्। विज्ञका अनुसार, संक्रमणको तेस्रो लहरले भारत र नेपालमा जोखिमको ढोका ढकढकाइरहेको छ। सीमावर्ती जिल्लामा निर्वाध आवागमन र खुकुलो निषेधाज्ञाले संक्रमण तीव्र बनाएको छ। सीमावर्ती जिल्लाहरु झापा, मोरङ, सुनसरी, रुपन्देही, बाँकेलगायतका तराईका जिल्लामा अस्पतालमा परीक्षण एवं उपचारका लागि आउने बिरामी दिनानुदिन बढिरहेका छन्। बागमती प्रदेशको काठमाडौं, भक्तपुर, ललितपुर, चितवन, मकवानपुर, काभे्रपलाञ्चोक, गण्डकी प्रदेशको नवलपरासी पूर्व, कास्की, बाग्लुङमा संक्रमित बढेका छन्। त्यस्तै कर्णाली प्रदेशको सुर्खेतमा पनि संक्रमितको संख्या उकालो लागिरहेको स्वास्थ्य मन्त्रालयले जनाएको छ। प्रतिनिधिसभाको महिला तथा सामाजिक समितिले १४ साउनमा कोरोनाको सम्भावित तेस्रो लहरलाई ध्यान दिँदै भौतिक संरचनाको व्यवस्थापन र खोपको प्रबन्ध गर्न सरकारलाई निर्देशनसमेत दिएको थियो।शुक्रराज ट्रपिकल तथा सरुवा रोग अस्पताल टेकुका निर्देशक डा अनुप बास्तोलाका अनुसार अहिले सम्भवतः दोस्रो लहरको डरलाग्दो समय पार हुने चरणमा छ। धेरैभन्दा धेरैलाई खोपको व्यवस्था हुन नसके र सुरक्षा मापदण्ड पालना गर्ने नगरे यो महामारीले अर्को रूप नलेला भन्न सकिन्न, उनी भन्छन्, दोस्रो लहरको उत्कर्षमा भोग्नु परेको बेहाल अवस्था फेरि पनि आइलागे धान्न सक्ने धैर्य शायद नरहन सक्छ। भारतमा सक्रिय संक्रमितको संख्या ४ लाख नाघेको छ। त्यहाँ साउन पहिलो सातादेखि संक्रमण फेरि बढेको हो। भारतको केरला, महाराष्ट्र, कर्नाटकलगायत राज्यमा संक्रमण तीव्र गतिमा बढिरहेको छ। त्यहाँ बिहीबार ४२ हजार ९ सय ८२ जनामा कोरोना देखिएको छ। बुधबार ४२ हजार ६ सय २५ जना संक्रमित भएका थिए। पछिल्लो समय दैनिक संक्रमण ३८ हजारमा झरेको थियो।"
४९ हजार ऋणीले पाए पुनर्कर्जा,"काठमाडौं : कोभिड महामारीबाट प्रभावित विभिन्न क्षेत्रका ४९ हजार ऋणीले पुनर्कर्जा पाएका छन् । नेपाल राष्ट्र बैंकले गत आर्थिक वर्ष २०७७।७८ मा कोभिड महामारीबाट पीडित भएका उद्योगी व्यवसायीको हकमा पुनर्कर्जाको उपलब्ध गराउने व्यवस्था गरेको थियो । यो सुविधा ४८ हजार ८ सय ९० जना ऋणीले पाएका छन् । यो सुविधाअन्तर्गत ऋणीले विशेष पुनर्कर्जामा ३ प्रतिशत र साधारण पुनर्कर्जामा ५ प्रतिशत ब्याज तिरेर फेरि अर्को कर्जा लिन पाउने व्यवस्था गरिएको थियो । बैंक तथा वित्तीय संस्थाबाट यसअघि कर्जा लिएका यस्ता ऋणीको हकमा पुनः कर्जा दिन नेपाल राष्ट्र बैंकले १ खर्ब ४८ अर्ब ७५ करोड रुपैयाँबराबरको रकम स्वीकृत गरेको थियो । बैंक तथा वित्तीय संस्थाबाट एक पटक कर्जा लिइसकेका ऋणीले दोस्रो पटक कम (सहुलियत) ब्याजदरमा पुनः बैंकबाट ब्याज लिन पाउने सुविधालाई पुनर्कर्जा भनिएको हो । तर, यो सुविधा सबै ऋणीले उपयोग गर्न पाउँदैनन् । केन्द्रीय बैंकले कोभिडबाट प्रभावितलाई लक्षित गर्दै यो सुविधा दिएको हो । राष्ट्र बैंकले आर्थिक वर्ष २०७७७८ मा कोरोना महामारी तथा बन्दाबन्दीबाट प्रभावितलाई लक्षित गर्दै राहत स्वरूप अधिकतम २ खर्ब १२ अर्ब ८८ करोड रुपैयाँसम्म पुनर्कर्जा दिन सिलिङ तोकेको थियो । सिलिङअनुसार उपलब्ध गराउनै पर्छ भन्ने नरहेको सह प्रवक्ता नारायणप्रसाद पौडेलले बताए यस अवधिमा केन्द्रीय बैंक आफंैले ग्राहकको मूल्यांकनको आधारमा ३ सय ४० ऋणीलाई ४६ अर्ब १४ करोडको पुनर्कर्जा लिन स्वीकृत दिएको छ । यसमा विशेष ७ जनाले १ अर्ब ८ करोडको विशेष पुनर्कर्जा पाएका छन् । यस्तै ३ सय ३३ जनाले ४५ अर्ब ६ करोड बराबरको साधारण पुनर्कर्जा पाएका छन् । यस्तै वाणिज्य बैंक, विकास बैंक र वित्त कम्पनीहरूलाई एकमुष्ठ ९२ अर्ब ३८ करोड रुपैयाँ पुनर्कर्जाको स्वीकृत गरिएको छ । यसबाट साढे ४८ हजार ऋणी लाभान्वित भएका छन् । यस्तै घ वर्गका लघुवित्त कम्पनीबाट १० अर्ब २३ करोड बराबरको पुनर्कर्जा स्वीकृत भएको छ । हाल सञ्चालनमा रहेका ७२ वटा लघुवित्तमध्ये माग गरेका २८ वटा लघुवित्तले मात्रै पुनर्कर्जा सुविधा पाएका छन् । उक्त संस्थाले आफ्ना ग्राहकलाई कोभिड प्रभावित भएको मूल्यांकनको आधारमा यसको सुविधा दिने केन्द्रीय बैंकले जनाएकोे छ । नेपाल बैंकर्स संघका अध्यक्ष भुवनकुमार दाहालले राष्ट्र बैंकबाट स्वीकृत भएपछि बैंकहरूले ग्राहकलाई रकम दिन थालेको बताए । यो एकै पटक आउँदैन । क्रमिक रूपमा पुनर्कर्जा स्वीकृत भएर आएपछि बैंकहरूले ऋणीलाई सुविधा उपलब्ध गराउँछन्, उनले भने । अघिल्लो आर्थिक वर्षमा सबैभन्दा बढी करिब १२ अर्बको पुनर्कर्जा स्वीकृत पाएको ग्लोबल आईएमई बैंकले पुनर्कर्जा आएलगत्तै ग्राहकलाई उपलब्ध गराउन लागेको बैंकका सहायक प्रमुख कार्यकारी अधिकृत महेश शर्मा पौडेलले बताए । अघिल्लो वर्ष धेरै पुनर्कर्जा दिएकाले केन्द्रिय बैंकले पटकपटक धेरै दिदैन । रकम स्वीकृत भएर आएपछि तुरुन्तै दिन्छौं, उनले भने, हामीले पुनर्कर्जा कार्यविधिको मापदण्डअनुसार कोभिड प्रभावित ग्राहकलाई मात्रै यो सुविधा दिएका छौं । पुनर्कर्जाका लागि माग गरेका सबैलाई यो सुविधा उपलब्ध नगराइएको राष्ट्र बैंकका सहप्रवक्ता नारायणप्रसाद पोखरेलले बताए । माग परेकामध्ये कोभिड प्रभावित योग्य ऋणीलाई छानेर दिइएको उनको भनाइ छ । पुनर्कर्जा सुविधा वितरणमा विभेद भएको छैन । केन्द्रीय बैंकले यो सुविधा उपलब्ध गराउनु बाहेक बैंक र वित्तीय संस्थाले उपयुक्त स्थानमा प्रदान गरिएको छ वा छैन भनेर अनुगमन पनि गरिरहेको छ । यसमा लघु, घरेलु तथा साना उद्यमअन्तर्गत २५ अर्ब १५ करोड बराबरको पुनर्कर्जा उपलब्ध गरिएको छ । यस्ता ऋणीले ५ प्रतिशत ब्याजदरमा फेरि कर्जा लिन पाउने व्यवस्था गरिएको छ । पुनर्कर्जा कार्यविधिले उद्यमी स्वयम् कारोबार तथा व्यवसायमा संलग्न भई सञ्चालन गरिएका उद्यम, व्यापार तथा व्यवसायमा प्रवाह भएको १५ लाखसम्मको कर्जालाई लघु, घरेलु तथा साना उद्यम कर्जा मानेको छ । कुनै विशेष क्षेत्रलाई प्राथमिकता दिने गरी प्रदान गरिने पुनर्कर्जालाई विशेष पुनर्कर्जा मानिएको छ । यसअन्तर्गत हाल कायम रहेको निर्यात, महिला उद्यमी, फरक ढंगले सक्षम व्यक्तिले सञ्चालन गरेका उद्यम र व्यवसाय, प्राकृतिक प्रकोपबाट प्रभावित क्षेत्रमा प्रदान गरिएको पुनर्कर्जालाई राखिएको छ ।लघु उद्यम र विशेषमा नपरेका र बैंकले समयसमयमा तोकेको सबै पुनर्कर्जालाई साधारण पुनर्कर्जा भनेर कार्यविधिले तोकेको छ । एकमुष्ट प्रदान गर्ने पुनर्कर्जाको अवधि बढीमा १ वर्षको मात्र हुने र यस्तो कर्जा नवीकरण हुने छैन । तर ग्राहक ऋणीअनुसार प्रदान गरिने पुनर्कर्जा भने कोभिडबाट अति प्रभावितलाई बढीमा १ वर्ष र मध्यम तथा न्यून प्रभावितलाई ६ महिनाका लागि दिइने उल्लेख छ । सबैभन्दा बढी पर्यटन क्षेत्रमा केन्द्रीय बैंक आफंैले ग्राहकको मूल्यांकनको आधारमा क्षेत्रगत कर्जा ४६ अर्ब १३ करोड स्वीकृत गरेको छ । यसमध्ये कोभिडबाट सबैभन्दा बढी प्रभावित पर्यटन क्षेत्रलाई दिइएको छ । योअन्तर्गत २१ अर्ब ८० करोड २२ लाख रुपैयाँ बराबरको स्वीकृत भएको छ । यसपछि उत्पादनतर्फ ६ अर्ब ४३ करोड, निर्माणतर्फ ३ अर्ब ९७ करोड, औषधितर्फ ३ अर्ब ७८ करोड, शैक्षिकतर्फ ३ अर्ब १७ करोड, जलस्रोतमा २ अर्ब ६६ करोड र यातायातमा १ अर्ब २७ करोड हाराहारीमा पुनर्कर्जा दिएको छ । यसबाहेकका यातायात, सञ्चार, कपडा, कृषि, मनोरञ्जन, ट्रेडिङलगायतका क्षेत्रमा १ अर्बभन्दा कमको पुनर्कर्जा स्वीकृत भएको छ ।"
मेलम्चीमा आमा रुँदा,"ठ्याक्कै ६ बजे भक्तपुर कौशलटार चोकमा अफिसले पठाएको गाडी आउँदै थियो। गाडीका चालक रामजी खड्कालाई फोन गरें। उनले ग्वार्कोसम्म सिनियर फोटो पत्रकार सुनिता डंगोललाई लिन जाने र ६:१५ सम्म कौशलटार आइपुग्ने बताए। भनेकै समयमा गाडी आयो। संघीय ब्यूूरो प्रमुख रामकला खड्का गठ्ठाघरमा हुनुहुन्थ्यो। उहाँ पनि चढेपछि हाम्रो टिम पूरा भयो र हामी अघि बढ्यौ सिन्धुपाल्चोकस्थित मेलम्चीको स्थलगत रिपोर्टिङका लागि। २०७८ असार १ गतेदेखि ४ गतेसम्म आएको बाढीले मेलम्ची खानेपानी आयोजनाको केही संरचनामा क्षति पुग्नुका साथै सुरुङमार्गस्थल अम्बाथानदेखि मेलम्ची बजारसम्मको तटीय क्षेत्रमा बाढीले ठूलो क्षति पुर्याएको थियो। बाढी आएको करिब डेढ महिनापछि अफिसले मेलम्ची आसपास सम्भव भएको ठाउँसम्म पुग्न भनेको थियो। गन्तव्य पुग्नुअघि गाडी रोकिएपछि हामी तीनैजना मोबाइल, डायरी र कलम लिएर मेलम्चीको माटोमा पाइला मिसायौं। ओहो ! मेलम्ची त अझै उर्लिनै अवस्थामा रहेछ। बाढी छिरेर फुस्रा भएका घरहरू र ठूलाठूला बुलडोजर, स्काभेटरका बिच खुल्दै गरेको मेलम्ची बजार। मेलम्ची बजारभित्र नै पसेको खोलाले घरखेतसँगै सडक पनि कटान गर्दै लगेको अवस्था। ढुंगा नै ढुंगाको बगर र धाराप्रवाहसहित बगिरहेको मेलम्ची देख्दा एकाएक अत्यास लाग्यो। अझ बाढी आउँदा कत्ति डरलाग्दो भयो होला मेलम्चीको रूप ? फोटोग्राफर सुनिता मेलम्चीलाई आफ्नो क्यामेरामा कैद गर्नतिर लाग्नुभयो। मेलम्ची बजारबाट हेलम्बु जाने बाटोतिर गयौं। त्यहाँ बाढीले बगाएर ल्याएको लेदो माटोको थुप्रो थियो। त्यहाँबाटै मेलम्ची खोलालाई नियाल्यौं। नजिकै त्यहाँकै स्थानीय जेष्ठ नागरिक श्रेष्ठ बा र दुलाल बा पनि गफिँदै हुनुहुन्थ्यो। हामी उहाँहरूको नजिकै गयौं र सोध्न थाल्यौं। उहाँहरूको कथनअनुसार अहिलेसम्म मेलम्चीमा न यति ठूलो बाढी आएको सुन्नुभएको थियो न त देख्नु नै। झोलुंगे पुल छुन आइपुग्थ्यो रे मेलम्ची तर अहिलेको जस्तो वितण्डा भने मच्चाउँदैनथ्यो। एउटा कुनाबाट बग्थ्यो। यहाँ हाम्रो खेत थियो दुलाल बाले देखाउँदा विश्वास नै गर्न गाह्रो भयो हामीलाई। जुन खेत अहिले सबै बगर छ। यहाँ पनि कसैको घरखेत हुनसक्छ र ? जस्तो लाग्ने। पहिलादेखि नै मेलम्ची यहीँ चौडाइमा नै बगिरहेको छ जस्तो लाग्ने रैछ हामी पछि जानेलाई। तर, उनीहरूका पुस्तौंपुस्ताले त्यही खोलाको किनारामा खेती किसानी गरेर जीविकोपार्जन गर्दै आइरहेको सत्य हो। हामीले खोला मिचेर घरबारी बनाएका होइनौं, खोला नै हाम्रो घरबारीमा छिरेको हो, यसमा सबैको एकस्वर थियो। हाम्रो मुख्य उद्देश्य थियो, मेलम्ची खानेपानी आयोजनाको संरचनाको वर्तमान अवस्थाबारे सूचना संकलन गर्नु। नजिकको स्थानसम्म पुग्न आयोजनाकै साइड सहायक धर्मराज देवकोटालाई भेट्न गयौं। मेलम्ची बजारमा नै सशस्त्र क्याम्पभित्र आयोजनाको कार्यालय पनि रहेछ। बाढीले आयोजनाका घरटहरा पनि पुरेको रहेछ। मुख्य भवनको पनि डेढ तल्लासम्म बाढी पसेर जमेको लेदो सफा गर्न व्यस्त हुनुहुँदो रहेछ, देवकोटा सर। उहाँसँगको चिनापर्चीपछि जहाँसम्म गाडी पुग्छ, त्यहीँसम्म हामीसँगै जाने कुरा भयो। बिहानको ९ पनि बजिसकेकाले खाना खाएर नै अघि बढ्ने सल्लाह भयो। सर कोठातिर लाग्नुभयो भने हामी होटलको खोजीमा। अन्नपूर्ण पोस्टका सिन्धुपाल्चोक सहकर्मी युवराज पुरीसँग मेलम्ची बजारमा भेट्ने सल्लाह भएको थियो। मेलम्ची बजारमा खुलेका केही होटलबोहक त्यसअघि खाने ठाउँ नै नभएको देवकोटा सर र युवराज सरको जानकारीअनुसार नै मेलम्चीमै खाना खायौं। टोली मेलम्ची बजारबाट अघि बढ्यो। मेलम्ची बजारबाट आयोजनाको मुख्य सुरुङ भएको अम्बाथानसम्म करिब २४ किलोमिटर बाटो आयोजनाले नै बनाएको रहेछ। ग्राबेल बाटोमा ५ वटा पक्की पुलसहित निर्माण गरिएको रहेछ। बाढी आएपछि करिब एक हप्तासम्म मेलम्ची बजारबाट अघि बढ्ने मोटरबाटो बिग्रिएको करिब एकसातापछि १६ किलोमिटर बाटो सम्याइएको रहेछ। त्यहीँ बाटोमा पर्ने चन्नौटा बजारस्थित रातोपुलबाहेक अरू पुल र ८ किलोमिटर बाटो नै बगाएको रहेछ। देवकोटा सरले पनि त्यहीँ रातोपुलसम्म गाडी जाने र त्योभन्दा अघि क्यूलसम्म बिग्रिएको बाटो हिड्न भने मिल्ने रहेको जानकारी दिनुभयो। क्यूलबाट अम्बाथानसम्म करिब ८ किलोमिटर बाटो भने खोलामा नै परिणत भएको रहेछ। चन्नौटासम्म पुग्दा पनि ठाउँठाउँमा बाटो धेरै बिग्रिएको रहेछ। कति ठाउँमा पानीको बहाबले काट्दै लगेको पनि देखियो। आयोजनास्थलसम्म पुग्ने बाँकी रहेको एकमात्र रातोपुल तरेपछि गाडी अघि नजाने भयो। अब केहीपरसम्म हिडौं भन्ने छलफलपछि हामी अघि बढ्यौं। खोलामाथि ढुंगा सम्याएर बाटो बनेको रहेछ। मोटरसाइकलको केही आवाज सुनिन्थ्यिो, त्योदेखि बाहेक डरलाग्दा डोजर र तिनका आवाज मात्र सुनिए। डोजर खोलामा पसेर यताउति ढुंगा मिलाउँदै थियो। खोलाको बाटोलाई पुरानै लयमा फर्काउन गरिएको प्रयास रहेछ। त्यो स्थानलाई गणेश बगर भनिँदोरहेछ। बाटोको खोलातिर रहेका घरहरू बगाइनसकेको तर भुइँचालोले जस्तो गरी ढलेका रहेछन्। एउटा तीन तल्लाको घर, ढल्किएको एकजना तामाङनी आमा त्यही घरको मूलढोकामा बसेको देख्यौं। छेवैमा पुगेर आमालाई सौध्यौं। त्यो उहाँको नै घर रहेछ। बनाएको धेरै समय पनि भएको रहेनछ। कुरा गर्दागर्दै आमा रुन थाल्नुभयो। घर खेतबारी, दुई जना छोराबुहारी, नातिनातिना रहेको उहाँको परिवार खेतीकिसानी गरेर बसेको रहेछ। भाडा पनि लगाइएको रहेछ। तर, मेलम्चीको बाढीले एकैछिनमा सुकुम्बासी बनाइदिएछ। घरभन्दा अलिक माथि डाँडामा बनाइएको अस्थायी टहरामा अरू बाढीपीडितजस्तै उहाँको परिवार पनि बस्दोरहेछ। दिउँसो त्यही ढल्केको घरको भित्रबाहिर गरेर बिताउनु हुँदोरहेछ। आमा रोएको देखेर तीन वर्षको नाति पनि रुँदा हामीले अरू प्रश्न गर्नै सकेनौं। आमालाई सान्त्वना दिँदै बजारतिरै फर्कियौं। किनभने देवकोटा सरले अम्बाथानसम्म आजै पुग्न नसक्ने बताइसक्नु भएको थियो। फर्किदा पनि ती आमा रोएको दृष्य सम्झेर साह्रै नमाजा लागिरहेको थियो। सरकारको मुख ताक्नुभन्दा आफैं पुनर्निर्माण गर्नेतर्फ पनि स्थानीय सजग भएको पाइयो। काम सकेर साँझ ५ बजेतिर देवकोटा सर र युवराज सरलाई विदा गरी काठमाडौं फर्कियौं। २०७८ साउन १४ गते बिहीबार मेलम्ची पुगेका थियौं, आइतबार र सोमबार हामीले तयार पारेको मेलम्चीको विशेष प्याकेज अन्नपूर्णमा मेन स्टोरी भयो, मूल मुद्दामा छापियो। दुर्भाग्य, त्यही शनिबार मेलम्चीमा फेरि अर्को ठूलो बाढी आयो र थप क्षति पुर्यायो। तस्बिरहरु : सुनीता डंगोल"
"बालगृह : देख्दा संरक्षण, खासमा व्यापार","काठमाडौं : अनाथ बालबालिकाको संरक्षण खातिर खोलिन्छन्, बालगृह। यस्ता संस्था कतिपय उद्देश्यअनुरूप नै सञ्चालित पनि छन्। तर, अधिकांशले मागी खाने भाँडो बनाइरहेका छन्। ती मापदण्डविपरीत पनि सञ्चालित छन्। कानुनतः अभिभावक भएकाहरूलाई बालगृहमा राख्न पाइँदैन। तर, मोटो रकम लिएर बुवाआमा भएकाहरूलाई नै राख्ने गरेको भेटिन्छ। सरकारी नियामक निकाय राष्ट्रिय बालअधिकार परिषद्कै निष्कर्ष छ बालगृहलाई आर्थिक उपार्जनको माध्यम बनाइएको छ। त्यसपछि बालबालिकाकै प्रोजेक्ट सञ्चालन। बालबालिकालाई धर्मपुत्रपुत्रीका रूपमा विदेश पठाउन, धर्म परिवर्तन गराउने कार्यमा पनि संलग्नता देखिन्छ। यस्तै, सहरमा पढ्न पठाइदिएको भनेर दुर्गम क्षेत्रका नेताले राजनीतिक फाइदा उठाउने गरेको परिषद्को ठहर छ। बालबालिकासम्बन्धी ऐनले अभिभावक भएकाहरूलाई बालगृहमा राख्ने कार्यलाई कसुर मानेको छ। यस्तो कार्यबापत फौजदारी कसुरमा कारबाही हुन्छ। मुख्य कसुरदार बालगृह सञ्चालक भए पनि अभिभावक र सिफारिस गर्ने स्थानीय तहका कर्मचारी पनि कारबाहीका भागिदार हुने व्यवस्था छ। तर, कानुन नहुँदा कारबाही गर्न नसकिएको कार्यकारी निर्देशक धरेलको भनाइ छ। उनका अनुसार बालबालिकासम्बन्धी ऐन २०७५ आए पनि त्यसको नियमावली आएको छैन। नियमावली आएपछि कारबाही गर्न सहज हुने उनी बताउँछन्। गैरकानुनी ढंगले चल्ने बालगृहका सञ्चालकमाथि कारबाही गर्न सकेका छैनौं। नसक्नुको कारण कानुनी व्यवस्था नहुनु हो, उनी भन्छन्, बालबालिकासम्बन्धी नियमावली पनि आएको छैन। उनका अनुसार धेरै बालगृह गैरकानुनी ढंगले सञ्चालनमा छन्। महिला, बालबालिका तथा ज्येष्ठ नागरिक मन्त्रालयका प्रवक्ता उमेश ढुंगानाका अनुसार यसअघि नियमावली मन्त्रिपरिषद्मा पुगेर फर्किएको हो। उक्त नियमावली आएपछि मापदण्डविपरीत सञ्चालित बालगृह खारेज हुने प्रवक्ता ढुंगानाको दाबी छ। नियमावलीमा बालगृहको अनुमति र नवीकरणको व्यवस्था गरिएको छ, उनी भन्छन्। संघ, प्रदेश र स्थानीय सरकारबाट स्वीकृतिपछि मात्रै बालगृह सञ्चालन गर्न पाउने व्यवस्था गरिएको छ। सरकारी नीति बालबालिकालाई बालगृहमा राख्ने नरहेको उनको भनाइ छ। आवासीय बालगृहको सञ्चालन तथा व्यवस्थापनसम्बन्धी मापदण्ड २०६९ अनुसार आमाबाबु दुवै नभएका वा भएर पनि हेरचाह गर्ने शारीरिक वा मानसिक अवस्थामा नभएका परिवारका बालबालिकाको हेरचाह सकेसम्म नातेदारहरूबीच गरिनुपर्छ। राज्यले त्यसमा सघाउनुपर्छ भन्ने व्यवस्था गरिएको छ। परिषद्ले पछिल्लो एक वर्षमा १ सय ६९ बालगृहको अनुगमन गर्दा १ हजार ७१ जना बाबुआमा भएका भेटिएका छन्। ७ सय ५० जना आमा मात्रै भएका, ४ सय २५ जना बाबु मात्रै भएका भेटिएको जनाइएको छ। ६ सय २ जना मात्रै आमा बुबा दुवै नभएका रहेको जनाइएको छ। अभिभावक नखुलेका ५२ जना भेटिएका थिए।बालगृहमा रहेका बालबालिकाका बाबुआमा वा अभिभावक पत्ता लागे र बालबालिकाको उच्चतम हित हुने भए तोकिएबमोजिम पारिवारिक पुनर्मिलन गराउनुपर्ने कानुनी व्यवस्था छ। धरेल भन्छन्, बालबालिकालाई सकेसम्म बालगृहमा राख्नु हँुदैन भन्ने मान्यता छ। अस्थायी र अन्तिम विकल्पमा मात्रै बालगृहमा राख्ने हो। पारिवारिक पुनर्मिलन गराउँदै लगिएको उनी बताउँछन्। कोरोना महामारीका बेला ५७ बालगृहमा आश्रित ५ सय ४७ जनालाई पुनर्मिलन गराइएको छ। परिषद्का अनुसार ४३ जिल्लामा ४ सय ५४ बालगृह छन्। यी संस्थामा ११ हजार ३ सय ८१ बालबालिका आश्रित छन्। यीमध्ये ५ हजार २ सय ३७ बालक र ६ हजार १ सय ४४ बालिका छन्। गत आर्थिक वर्ष ३७ वटा बन्द भएका छन्। ५ वटा थपिएका छन्। यीमध्ये अधिकांश मापदण्डविपरीत सञ्चालनमा रहेका जनाइएको छ। काठमाडौं र चितवनमा मापदण्डविपरीत सञ्चालित आठ संस्थाबाट ७१ जना (बालक ३३, बालिका ३८)लाई उद्धार गरी व्यवस्थापन गरिएको धरेलको भनाइ छ। उनका अनुसार थप ९ बटाबाट उद्धार गर्न लागिएको छ। पछिल्लो समय गोकर्णेश्वर५ नारायणटारस्थित नेपाल दृष्टिविहीन संगीत संघबाट ८, कागेश्वरी मनोहरा५ थलीस्थित अनाथ अपांग आश्रयबाट २०, तारकेश्वर६ अरखुंस्थित लाइट फर नेसनबाट ८ जनालाई उद्धार गरिएको छ। यस्तै बूढानीलकण्ठ११ कपनस्थित केयर बालगृहबाट ११ बालिका, टोखा८ ग्राण्डीभिल्लास्थित सुवास्ता नयाँ नपाल सामाजिक सेवा केन्द्रबाट १०, बूढानीलकण्ठ७ गोल्फुटारस्थित रिमा सेवा समाजबाट २ बालिकाको उद्धार गरिएको छ। चितवनको रत्ननगर६ सौराहस्थित बाल तथा महिला उत्थान केन्द्रबाट ४, रत्ननगर ९ बाट दर्ता नभएको बालगृहबाट १० बालकको उद्धार गरिएको परिषद्ले जनाएको छ। यसरी उद्धार गरिएका ७३ बालबालिकामध्ये २९ बालक र ३६ बालिकालाई परिवारमा पुनर्मिलन गराइएको छ। ६ बालक र २ बालिका गरी ८ जनालाई अस्थायी संरक्षणमा राखिएको छ।२०७६७७ मा १२ जिल्लामा सञ्चालित २ सय १६ बालगृहको अनुगमन गरिएको थियो। त्यसमा ६ वटाबाट ३६ बालक र १९ बालिकालाई उद्धार गरिएको थियो। ५२ जनालाई पुनर्मिलन गराइएको थियो। परिषद्ले मापदण्डविपरीत सञ्चालित बालगृहलाई आवश्यक सुधार गर्न निर्देशन दिने गरेको छ। त्यसको पालना नगरे बालबालिकाको उद्धार गरी सञ्चालकलाई कारबाहीका लागि मन्त्रालयमा सिफारिस गर्दै आएको छ। परिषद्ले बालगृह घटाउँदै लैजाने नीति लिएको छ। बूढानीलकण्ठमा पढाइदिने भन्दै ढाँट्दै बालगृह सञ्चालकले नाम चलेका स्कुलमा पढाइदिने भनी बालबालिका ल्याए पनि अन्यत्रै भर्ना गर्ने गरेको पाइएको छ। कर्णाली प्रदेशबाट ल्याएर बालगृहमा राखिएका बालबालिकालाई बूढानीलकण्ठ स्कुल भनेर त्यही नाम गरेका अरू विद्यालयमा भर्ना गरेको भेटिएको परिषद्ले जनाएको छ। बालगृह सञ्चालकले ५ हजारदेखि १ लाखसम्म असुल्ने गरेको भेटिएको जनाइएको छ। दुर्गम जिल्लाबाट राम्रो शिक्षा दिने प्रलोभनमा पारी स्थानीय शिक्षक, राजनीतिक दलका नेताकै संरक्षणमा बालबालिका बालगृहमा ल्याइने गरेको छ। हुम्ला, जुम्ला, मुगु, कालिकोट, सिन्धुपाल्चोकबाट बढी मात्रा ल्याएको भेटिएको परिषद्ले जनाएको छ। स्थानीय जनप्रतिनिधिकै प्रत्यक्ष संलग्नतामा धेरै बालबालिका बालगृहमा ल्याएको भेटिएको परिषद्की बाल संरक्षण अधिकृत सुनिता शाह बताउँछिन्। हुम्लाको अदानचुली गाउँपालिकाबाट यसरी धेरै संख्यामा बालबालिका ल्याएको अनुगमनमा पाइएको छ। गाउँपालिकाले बालबालिका संरक्षण गर्नुपर्ने आफ्नो दायित्व बिर्सेर सिफारिस गर्ने दायित्व मात्रै बुझेको देखिएको अधिकृत शाहको भनाइ छ। कानुनतः स्थानीय बालबालिका समिति गठित गरी बालकल्याण अधिकारीको नियुक्त गर्नुपर्छ। उसकै सिफारिसमा मात्रै बालगृहमा पठाउनुपर्ने हुन्छ। तर, अधिकांश स्थानीय तहले न स्थानीय समिति नै बनाएका छन् न बालकल्याण अधिकारी तोकेका छन्। ज्येष्ठ नागरिक र बालबालिका सँगै कतिपय बालगृहमा ज्येष्ठ नागरिक र बालबालिका सँगै राखेको भेटिएको छ। कानुनतः बालबालिका र ज्येष्ठ नागरिकलाई सँगै राख्न पाइँदैन। बालबालिकालाई बालगृहमा र ज्येष्ठ नागरिक वृद्धाश्रम राख्नुपर्छ। बाल संरक्षण अधिकृत शाहका अनुसार वृद्धावृद्धासँगै राखिएका बालबालिकालाई परिषद्ले उद्धार गरेको छ। बालबालिकामाथि दुर्व्यवहार बालगृहका बालबालिकामाथि दुर्व्यवहारसमेत हुने गरेको पाइएको छ। संस्थाका सञ्चालकले शारीरिक तथा मानसिक यातना पनि दिने गरेका छन्। भाँडा माझन्, कपडा धुन, भुइँ पुछ्ने, कुखुरा हेर्नेजस्ता काममा लगाउने गरेका छन्। बिहान बेलुका खाना दिए पनि दिउँसो खाजा भने कहिलेकाहीँ मात्रै दिने गरेको जनाइएको छ। परिवारसँग सम्पर्क गर्न नदिने गरेको पनि पाइएको छ। पीडित बालबालिकाले सञ्चालकले कुट्ने गरेको सुनाएका परिषद्का एक कर्मचारी सुनाउँछन्। परिवारसँगै बसेर पढ्ने इच्छा भए पनि जबरजस्ती बालगृहमै राखिएको गुनासो गर्ने गरेका छन्। कतिपय बालगृहबाट आउने गरेका बालबालिकाको अवस्था दयनीय रहेको शिक्षकहरू बताउँछन्। उनीहरूका अनुसार फोहोर कपडा लगाएर विद्यालय आएका हुन्छन्। किताब कापी र पेन्सिल हुँदैन। बालगृह सञ्चालकले कुटपिट भयका कारण बोल्न पनि डराउँछन्। मनपरी दर्ता बालगृहको दर्ता प्रणाली अव्यवस्थित छ। यस्ता संस्थाको दर्ता एकद्वार प्रणालीबाट हुनुपर्ने शाह बताउँछिन्। जिल्ला प्रशासन कार्यालय, कम्पनी रजिस्ट्रारको कार्यालय, गृठी संस्थानदेखि स्थानीय तहसम्ममा दर्ता भई सञ्चालनमा छन्। वडास्तरमा व्यवसायका रूपमा पनि दर्ता गरेको पाइएको छ। परिषद्ले १ सय ६९ बालगृहको अनुगमन गर्दा ३८ वटा समाजकल्याण परिषदमा कार्यक्रम स्वीकृत भएर सञ्चालनमा रहेको भेटिएको छ्। १ सय ४८ वटा जिल्ला प्रशासन कार्यालयमा दर्ता भएका पाइएका छन्। ८ वटा कम्पनी रजिष्टारको कार्यालय र १ वटा गुठी संस्थानमा दर्ता भएको पाइएको हो। एउटा वडा कार्यालयमा व्यवसायका रूपमा दर्ता गरेको भेटिएको जनाइएको छ। अन्तिम विकल्पमा मात्रै बालगृह राष्ट्रियअन्तर्राष्ट्रिय कानुनले बालबालिकालाई बालगृहमा राख्ने विषय अन्तिम विकल्पका रूपमा मात्रै अंगिकार गरेको छ। बालबालिकाको वैकल्पिक स्याहारसम्बन्धी संयुक्त राष्ट्रसंघीय निर्देशिका २००१ ले आर्थिक तथा भौतिक गरिबीजस्ता कारण आमाबाबुको स्याहारबाट बालबालिकालाई छुट्ट्याउनु, अन्य वैकल्पिक स्याहारमा राख्नका लागि छुट्ट्याउनु वा उनीहरूलाई त्यहाँ पुनः एकीकरण गर्नबाट बन्देज गरिनु हुँदैन। बरु परिवारलाई उपयुक्त किसिमबाट सहयोग प्रदान गरिनुपर्छ। उपयुक्त सहयोग पाएमा आर्थिक समस्या झेलिरहेका धेरैजसो परिवार आफ्ना बालबालिका आफैंसँग राखेर स्याहार गर्न सक्षम हुन्छन् भनेको छ। आवश्यक बालगृह सञ्चालन तथा व्यवस्थापन मापदण्ड २०६९ अनुसार आवासीय बालगृह अन्तिम विकल्प रूपमा हुनुपर्नेछ। उनीहरूलाई त्यहाँ सकेसम्म कम समय राखिनुपर्छ। बालबालिकासम्बन्धी ऐन २०७५ ले बैकल्पिक हेरचारको व्यवस्था भएसम्म बालबालिकालाई बालगृहमा राख्न अनुमति दिएको छैन। बैकल्पिक व्यवस्था हुँदाहुँदै बालगृह राख्नुलाई ऐनले कसुर मानेको छ। मुलुकी देवानी संहिता २०७४, स्थानीय सरकार सञ्चालन ऐन २०७४,बालबालिकासम्बन्धी राष्ट्रिय नीति २०६९, बालअधिकार महासन्धि १९९९ लगायत ऐन कानुनले संस्थागत स्याहारलाई बैकल्पिक स्याहारको अन्तिम विकल्पका रूपमा मात्रै लिएका छन्। यसरी रोकियो धर्मपुत्रपुत्रीमन्त्रालयका प्रवक्ता ढुंगानाका अनुसार धर्मपुत्रपुत्री पठाउने कार्य दुई वर्षदेखि रोकिएको छ। मुलुकी देवानी संहिता अन्तरदेशीय धर्मपुत्रधर्मपुत्रीसम्बन्धी निर्देशिकासँग बाँझिएपछि धर्मपुत्रपुत्री पठाउन बन्द गरिएको हो। तर, मूलतः धर्मपुत्रपुत्री संगठित रूपमै विदेशीलाई उपलब्ध गराएको उजुरी परेपछि सरकारले ०७५ भदौदेखि रोक लगाइएको मन्त्रालय स्रोत बताउँछ। त्यसमा नेपाल बाल संगठनकै पदाधिकारी लागेको पाइएपछि संगठन नै खारेज गरिएको छ। उच्चस्तरीय छानबिन आयोगले संगठनका पदाधिकारीदेखि कर्मचारीसम्मलाई दोषी देखाएको थियो। विदेशी नागरिकलाई धर्मपुत्रपुत्री पठाउने धन्दा गरेको अभियोगमा तत्कालीन कार्यकारी निर्देशक बालकृष्ण डंगोललाई प्रहरीले पक्राउ गरेको थियो। धर्मपुत्रपुत्री विदेश पठाउने काम दुई वर्षदेखि बन्द छ, ढुंगाना भन्छन्, कसैले त्यो काम गरेको पाइएमा मानव बेचविखनमा जान्छ। उनका अनुसार धर्मपुत्रपुत्रीसम्बन्धी नयाँ निर्देशका बनाउने प्रक्रियामै छ। नयाँ निर्देशिकाको काम भइरहेको छ। स्वीकृतिका लागि चारपाँच महिना लाग्ला, उनी भन्छन्, त्यसपछि मात्रै काम अघि बढ्छ। यसअघि अन्तरदेशीय धर्मपुत्रधर्मपुत्री व्यवस्थापन विकास समिति (गठन) आदेश, २०६७ जारी गरिएको थियो। त्यो खारेज भइसकेको छ। मुलुकी देवानी संहिता २०७४ को परिच्छेद ९ को धारा १८८ देखि २०४ सम्म अन्तरदेशीय धर्मपुत्रपुत्रीसम्बन्धी व्यवस्था गरिएको छ। कुनै विदेशीले नेपाली नागरिक वा नेपालमा बसोबास गरेको विदेशीको कुनै नाबालकलाई धर्मपुत्र वा धर्मपुत्रीका रूपमा स्वीकार गरेमा अन्तरदेशीय रूपमा धर्मपुत्र वा धर्मपुत्री स्वीकार गरेको मानिनेछ, दफा १८८ मा लेखिएको छ। दफा १८९ मा अनुमति नलिई धर्मपुत्र वा धर्मपुत्री राख्न नपाउने व्यवस्था गरिएको छ। यसको अर्थ कसैले पनि अनुमतिविनै धर्मपुत्र वा धर्मपुत्री राख्न पाउने छैन।बालगृहका मुख्य मापदण्ड १ सुशासन मापदण्ड ० सञ्चालक बोर्ड र कर्मचारी छुट्टै हुनुपर्ने ० बोर्डले नाफा लिन नपाउने ० बर्सेनि साधारणसभा गर्नुपर्ने २ भर्ना मापदण्ड ० बाबुआमा भएका बालबालिकालाई बालगृहमा राख्न नहुने० बाबुआमा नभएका बालबालिकाको हकमा पनि स्थानीय तहको सिफारिस र जन्मदर्ता लगायतका वैकल्पिक व्यवस्था नभएको प्रमाणसहित आवश्यक कागजात भएको बालबालिका मात्रै राख्न पाइने ० सम्बन्धित बालबालिका बेलाबेलामा आफन्तसँग भेटघाट, सम्पर्क गराउने पर्ने० उचित शिक्षाको व्यवस्था गर्नुपर्ने ३सुविधा र सुरक्षा मापदण्ड ० बालसंरक्षण आचारसंहिता र मापदण्ड लागू गरेको हुनुपर्ने ० उजुरी पेटी र सुनुवाइको व्यवस्था हुनुपर्ने ० नियमित स्वास्थ्य जाँच र प्राथमिक उपचारको व्यवस्था हुनुपर्ने ० सन्तुलित आहारको व्यवस्था ० खेलकुद तथा मनोरञ्जको उपयुक्त व्यवस्था किन बालगृहमा आउँछन् बालबालिका ० परिवारिक विखण्डन : बाबु वा आमा वा दुवैले अर्को विवाह गर्ने ० अभिभावकले जिम्मेवारी बोध नगर्ने ० दुर्गमबाट सहरमा राम्रो पढ्न पाउने भ्रममा ० राजनीतिक तथा परिवारिक द्वन्द्व० अभिभावक वैदेशिक रोजगारीमा ० कारागारमा अभिभावक० एचआईभी संक्रमित बालबालिका र अभिभावक ० शारीरिक तथा मानसिक अपांगता ० आर्थिक अवस्था कमजोर ० विद्यालय टाढा भएका कारण ० गुणस्तरीय शिक्षाको पहुँचको अभाव"
कामदारको आकर्षण इजरायल,"काठमाडौं : वैदेशिक रोजगारमा जाने चाहने नेपाली कामदारको रोजाइमा इजरायल परेको छ। रोजगारीका लागि १ हजारकोे कोटा भए पनि हजारौंको संख्यामा नेपाली कामदार इजरायल जान इच्छुक भएका छन्। इजरायल जान फारम भर्नेको भीड लागेको छ। वैदेशिक रोजगारीका क्रममा जापान, कोरियामा लामो समय काम गरिसकेका युवा पनि इजरायल जान उत्साहित भएका छन्। इजराइल जाने लाग्ने खर्च (हवाई भाडा, स्वास्थ्य परीक्षणसहित) १ लाख रुपैयाँभन्दा बढी आफंै जोहो गरेर पनि नेपाली कामदार जान तयार भएका छन्। केयरगिभर, नर्सिङ क्षेत्र, अस्पताल, नर्सिङ होम, दिवा सेवा केन्द्रलगायतका क्षेत्रमा नेपाली श्रमिक लैजान लागेको हो। वैदेशिक रोजगार विभागका इजरायल शाखा प्रमुख डम्बरबहादुर सुनुवारले इजरायल जानका लागि फारम भर्नेको भीड बढेको बताए। उनका अनुसार आइतबारसम्म १५ हजार जनाले अनलाइन फारम भरिसकेका छन्। विभागले साउन १२ गते सूचना जारी गरी २१ दिनभित्र फारम गर्न अनुरोध गरेको थियो। साउन मसान्तसम्म फारम भर्नेको संख्या उल्लेखनीय हुने देखिएको छ। इजरायलले सुरुमा नमुनाका रूपमा ५ सय जनालाई लैजाने घोषणा गरेको थियो। पछिल्लो समयमा हजार जना लैजाने बताएको छ। तर, रोष्टरमा १ हजार ५ सय जना छनोट गरिनेछ। इजरायल शाखा प्रमुख सुनुवाइका अनुसार छनोट भएका सबै जान नसक्ने, मेडिकल फेल हुन सक्नेलगायतका कारण ५ सय बढीलाई रोष्टरमा राखिएको हो। छनोट भएका युवाले ८० प्रतिशत भाषा परीक्षा र २० प्रतिशत अन्तरवार्ता पास गर्नुपर्छ। दुवै नम्बरमा बढी हुने युवाको सूची इजरायलको पीआईबीएलाई पठाइ त्यसको विवरण विभागको वेबसाइटमा राखिनेछ। विभागले पठाएको सूचीका आधारमा पीआईबीएले अन्तिम उम्मेदवार छनोट गर्नेछ। अन्तिम छनोटमा परेका उम्मेदवारको करारनामामा हस्ताक्षर गरी इजरायलले विभागमा पठाउने छ। उताबाट आएको सूचीका आधारमा विभागले छनोटमा परेकालाई बोलाएर सम्झौता गराएर ५ दिनभित्र दूतावास पठाउनेछ। सम्झौता भएको ३० दिनभित्र श्रमिक इजरायल गइसक्नुपर्ने प्रावधान छ। विभागले ६० दिनभित्र गइसक्नुपर्ने व्यवस्था गर्न पहल भइरहेको जनाएको छ। इजरायलमा नेपाली सहयोगी कामदार पठाउनेसम्बन्धी निर्देशिका २०७८ इजरायल रोजगारीमा जाँदा लाग्ने शुल्क रोजगारदाताले बेहोर्न नमाने श्रमिक आफैंले तिर्नुपर्ने व्यवस्था गरिएको छ। हवाई भाडा, बिमा, स्वास्थ्य परीक्षण, कल्याणकारी कोषको रकम र श्रम स्वीकृति लिँदा लाग्ने खर्च रोजगारदाताले बेहोर्ने सम्झौतामा उल्लेख थियो। नेपालइजरायलबीच गत असोज श्रम सम्झौता भई श्रमिक पठाउनेसम्बन्धी माघमा समझदारी बनेको थियो। इजरायल गई काम गरेका, आमा, बुवा, पति, पत्नी, छोरा वा छोरी इजरायलमा बसोबास गरिरहेका वा कार्यरत रहेका र लागूपदार्थ वा मादक पदार्थ दुव्र्यसनमा लागेका व्यक्ति इजरायल जान बन्देज गरिएको छ। दस जोड दुई पास गरेर तीन महिनाको केयरगिभर तालिम लिएका मात्रै प्रतिस्पर्धामा सामेल हुन पाउँछन्। दस जोड दुई पास गरी १५ महिने अनमी पढेकाले पनि इजरायल जान पाउनेछन्। इजरायल जान हिब्रु र अंग्रेजी भाषा जानेको हुनुपर्छ। ४९ फिट र ४५ केजी भएको व्यक्ति मात्रै इजरायल जान पाउने व्यवस्था छ। इजरायलमा न्यूनतम मासिक १५ सय डलर (डेढ लाख नेपाली) पारिश्रमिक पाइन्छ। इजरायल वैदेशिक रोजगारीका गन्तव्य मुलुकमध्ये आकर्षक मानिन्छ। सन् २०१५ मा सम्झौता भए पनि कामदार इजरायल जान पाएका थिएनन्। त्यतिबेला बिजनेज टु बिजनेस (बीटुबी) मोडेलबाट कामदार पठाइने भनिए पनि मुस्किलले एक सय जना पनि जान गएनन्।"
लालपुर्जा पाउने सपना अधुरै,"तानसेन : पाल्पा रामपुर नगरपालिकाका ७ सय ८३ घरपरिवार (सुकुम्बासी) लालपुर्जा पाउने कुरा अनिश्चित भएपछि निराश बनेका छन्। राजनीतिक खिचातानीसँगै परिवर्तित केन्द्र सरकारले भूमि आयोग खारेज गरेपछि लालपूर्जा पाउने अनश्चित भएपछि सुकुमबासी निराश बनेका हुन्। आयोग खारेज भएसँगै एक महिनाभित्र लालपुर्जा हात पर्ने विश्वासमा बसेका रापमुरवासीहरूको खुसी लुटिएको छ। लालपुर्जा वितरणका लागि नापजाँच, फिल्ड नक्सा, मालपोत पुर्जा तयारी गरी दाबी विरोधको सूचना नगरपालिकाले जारी गरिसकेको थियो। जग्गामाथिको दाबी विरोध वा केही सच्याउनुपर्ने अवस्थाका लागि ७ दिने र अन्तिम २१ दिने सूचना मात्र प्रकाशित गरी लालपुर्जा वितरणको तयारीमा पुगेको अवस्थामा आयोग नै खारेज भएपछि रामपुरवासीको वर्षौंदेखिको सपना अधुरो भएको छ। रामपुर नगरपालिका५, ६, ७ र ८ का बासिन्दा अव्यस्थित घरजग्गाका रूपमा लालपुर्जाको पर्खाईमा रहेका हुन्। २०३५ सालदेखि २०३९ सालसम्म तत्कालीन गाउँपञ्चायतले आन्तरिक आम्दानीका लागि, हालको रामपुर नगरपालिका५ मा रहेको रामतुलसी मावि र वडा६ को दरैठाँटी माविले विद्यालय सञ्चालनका लागि बिक्री गरेका जग्गा नै लालपुर्जाविहीन भएका हुन्। विद्यालयले बिक्री गरेका जग्गाहरू सोही समयदेखि नै यहाँका स्थानियवासीले भोगचलन गर्दै आइरहेका छन्। निर्वाचनको समयमा लालपुर्जाको चर्चा हुन्छ। पछि निर्वाचन सकिएसँगै लालपुर्जाको मुद्दा पनि सकिँदै गएकोमा रामपुरवासीको गुनासो छ। घरजग्गाको लालपुर्जा नहुँदा करोडौं रुपैयाँ लगानी गरेर घर बनाए पनि त्यसलाई सम्पत्तिका रूपमा देखाउने आधार छैन। बैंकले ऋणसमेत पत्याउँदैन। रामपुर नगरका ७ सय ८३ घरपरिवारमा खुसी छाएको थियो, आयोग नै खारेजी भएपछि निराशा छाएको छ, स्थानीय नारायणप्रसाद पाठकले भने। उनले घर बनाएर बसेको २७ वर्ष भइसक्यो। तर, लालपुर्जा हातमा छैन। २७ वर्ष हुँदासम्म पनि लालपुर्जा मिलेको छैन। धेरै लामो समयपछि अब एक महिनाभित्र लालपुर्जा हात पर्ने भो भनी खुसी भएका थियौं तर आशामात्रै देखाइयो, रामपुर नगरपालिका५ की दिलमाया सोमैले बताइन्। रामपुर नगरपालिकाका मुख्य बजार बेझाव, किसानबारीलगायतका क्षेत्र पूर्ण रूपमा अव्यवस्थित तथा सुकुम्बासी बजार हुन्। ठूलाठूला महल, सपिङ कम्लेक्स व्यापारिक भवनहरू निर्माण भई घरजग्गा क्षेत्रमा अर्बौं रुपैयाँ लगानी भए पनि कानुनी रूपमा बेचबिखन हुन सकेका छैनन्। रामपुर क्षेत्रमा अव्यवस्थित तथा सुकुम्बासी समस्या समाधान प्रत्येक निर्वाचनमा प्रमुख मुद्दा बन्दै आएको छ। सरकार परिवर्तनसँगै आयोगका कामकाज मन्त्रिपरिषद्बाटै राोकिएको छ। सरकार परिवर्तन भए पनि कामलाई निरन्तरता दिएको भए साउन मसान्तभित्र लालपुर्जा वितरण हुने अवस्था रहेको जिल्ला भूमिव्यवस्था समस्या समाधान आयोगका संयोजक एकप्रसाद भण्डारीले बताए। रामपुर नगरपालिका मात्र २ हजार १ सय अव्यस्थित र २ सय १ जना सकुम्बासी परिवार रहेका छन्। आयोग नै खारेज गरेर वर्तमान सरकारले लाखौं जनताको सपना भताभुंग पारेको आयोगका जिल्ला सदस्य रामजी पोखरेलले बताए। पाल्पामा मात्र १५ हजार घरपरिवार अव्यस्थित, २ हजार ५ सय भूमिहीन घरपरिवारको बसोबास रहेको छ। पाल्पाका १० वटै स्थानीय तहमा सहजीकरण समिति, ८१ वटै वडामा सहयोग समिति गठन भई भूमि समस्या समाधानको विषयमा काम भइरहेको थियो।"
भदौमा महाधिवेशन सम्भव छैन : महामन्त्री कोइराला,"चितवन : नेपाली कांग्रेसका महामन्त्री डा शशाङ्क कोइरालाले अगामी भदौमा १४ औँ महाधिवेशन सम्भव नरहेको दावी गरेका छन्। शुक्रबार सञ्चारकर्मीसँग कुराकानी गर्दै उनले क्रियाशील सदस्यता विवाद र पार्टी समायोजनका विषयका कारण महाधिवेशन सम्भव नरहेको भन्दै स्पष्ट पारेका हुन्। 'आन्तरिक समस्या समाधान गरेर महाधिवेशन मङ्सिरसम्ममा हुन्छ,' उनले भने। पार्टीभित्र क्रियाशील सदस्यताको विवाद महाधिवेशनका समयमा हुने गरेको जनाउँदै उनले यो परिपाटीको अन्त्य गरी महाधिवेशनभन्दा एक वर्षअघि नै टुङ्ग्याउनुपर्छ । कांग्रेसको महाधिवेशन छिटो हुनुपर्नेमा आफूहरुको माग रहेको उनले जानकारी बताए। उनले भने,' पार्टी सभापतिका लागि मैले पनि उम्मेदवारी घोषणा गरेको छु । संस्थापन पक्षबाट अन्य दुईजना उम्मेदवार हुनुहुन्छ । सबै निर्वाचन लडे हारिन्छ । एउटा मात्र उम्मेदवार बनाउन छलफल भइरहेको छ ।' फरक प्रसङ्गमा उनले आफू मन्त्रिमण्डलमा सहभागी नहुने र बाहिर बसेर सरकारलाई सहयोग गर्ने बताए।"
भारतीय सीमा नजिकै त्रिभुवन नगर प्रहरी चौकी आफ्नै भवनमा,"मलंगवा: नेपालभारत सीमा नजिकै रहेको सर्लाहीको ब्रहम्पुरी गाउँपालिका वडा नं ४ त्रिभुवन नगरमा प्रहरी चौकी भवन निर्माण भएको छ । २ वर्ष लगाएर शुक्रबार नयाँ प्रहरी चौकी भवन सम्पन्न भएको हो । पुरानो भवन जिर्ण भएर भत्केपछि प्रहरीहरुले छेउकै निजी घरबाट दुई वर्षदेखि सेवा प्रबाह गर्दैआएको थियो । प्रहरी चौकी भवनको प्रदेश नं २ का प्रहरी प्रमुख प्रहरी नायब महानिरीक्षक (डिआजी) उमेश रन्जितकारले एक कार्यक्रमका बीच उद्घाटन गरेका छन् । आफ्नो भवन नहुँदा निजी घरमा बसेर सेवा प्रवाह गर्दा विभिन्न समस्याहरु देखिएका थिए । अब आफ्नै भवन निर्माणपछि सेवा प्रवाह गर्न सजिलो हुने प्रहरीले जनाएको छ । जीर्ण भनव भत्केपछि नयाँ भवनको शिलान्यास विस २०७६ साल जेठ ६ गते गरिएको थियो । बेलायती संस्था डिपार्टमेन्ट फर इन्टरनेशनल डेभलपमेन्ट (डिएफआइडी) को आर्थिक सहयोग, युनाइटेड अफिस फर प्रोजेक्ट सर्भिस काठमाडौँ (युएनओपीएस) अन्तर्गत मोर्डनाइजेसन एण्ड इमप्रुभ्मेन्ट अफ पुलिस प्रोजेक्ट (एमआइपीपी) को आयोजनामा भवनको निर्माण गरिएको हो । २ करोड ३५ लाखको लागतमा अढाइ तले भवन निर्माण गरिएको छ । जसमा ११ कोठा, मेश, बाथरुम र अपाङ्ग मैत्री शौचालय निर्माण गरिएको छ । भनव उद्घाटन गर्न आएका डिआजी रन्जितकारले न्युन स्रोत साधनमा उच्च मनोबलका साथ नेपाल प्रहरीले कार्य गर्दै आएको बताएका छन् । सीमा क्षेत्रमा अपराध, चोरी निकासी बढी हुने भएकाले थप जिम्मेबार भइ काम गर्न निर्देशन समेत दिएका छन् । भारतीय बजारसँग सीमा जोडिएको र दिनहुँ सामान ओसार पसार हुने नाका भएकाले २०३८ सालमै यहाँ प्रहरी चौकीको स्थापना गरिएको थियो ।"
कार्यदलले बुझायो सरकारको न्यूनतम साझा कार्यक्रम,"काठमाडौं : सत्तारुढ गठबन्धनको कार्यदलले सरकारका साझा कार्यक्रमको प्रतिवेदन शीर्षनेताहरुलाई बुझाएको छ। कार्यदलले शुक्रबार बालुवाटारमा गठबन्धन दलका शीर्ष नेतालाई सरकारका न्यूनतम साझा कार्यक्रम समेटिएको प्रतिवेदन बुझाएको हो। अब नेताहरुले अध्ययन गरेर छिट्टै सार्वजनिक गर्ने बताएका छन्। पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो। गठबन्धनको कार्यदलले बिहीबार सरकार सञ्चालनका लागि न्यूनतम साझा कार्यक्रम र कार्यविधि तयार गरेको थियो। साझा कार्यक्रमसहित कार्यदलको प्रतिवेदन प्राप्त भएपछि गठबन्धनका शीर्ष नेतृत्वले भावी रणनीति निर्धारण गर्दै मन्त्रिपरिषद्लाई पूर्णता दिइने बताइएको छ। शीर्ष नेतृत्वले पारित गरेको साझा कार्यक्रमका आधारमा सरकार सञ्चालन गरिने गठबन्धनले जनाएको छ।"
जीपी श्वासप्रश्वास केन्द्रलाई स्वास्थ्य विज्ञान प्रतिष्ठान बनाइने : मुख्यमन्त्री पोखरेल,"दमौली : गण्डकी प्रदेशका मुख्यमन्त्री कृष्णचन्द्र नेपाली पोखरेलले जीपी कोइराला राष्ट्रिय श्वासप्रश्वास केन्द्रलाई स्वास्थ्य विज्ञान प्रतिष्ठानको रुपमा विकास गरिने बताएका छन् । केन्द्रको निरीक्षण गर्दै उनले प्रदेशको नीति तथा कार्यक्रममा समेत समावेश भएका कारण सरकारले प्रतिवद्धता अनुसारको काम गर्ने बताए । मुख्यमन्त्रीले प्रजातान्त्रिक आन्दोलनका शिखर पुरुष गिरिजाप्रसाद कोइरालाको नाममा स्थापित केन्द्र प्रदेशको गौरव रहेको बताए। उनले कोभिड संकटका समयमा महत्वपूर्ण सेवा दिएको भन्दै स्वास्थ्यकर्मीको प्रशंसा गरे । कार्यक्रममा केन्द्र व्यवस्थापन समिति सदस्य शेषमणि आचार्यले मुख्यमन्त्री पोखरेलको नेतृत्वमा कर्मचारीको अभाव पूर्ति गर्न सहयोग हुने अपेक्षा गरे कार्यक्रममा प्रदेश सभा सदस्यद्वय डोवाटे विक, सरिता गुरुङ, संविधान सभासद् रामचन्द्र पोखरेल लगायत उपस्थित थिए ।"
देशभर पिपुल्स भोलन्टियर गठन गर्दै नेपाल निकट युवा संघ,"काठमाडौँ: नेकपा एमालेका वरिष्ठ नेता माधवकुमार नेपाल निकट युवा संघ नेपालले केन्द्रदेखि स्थानीय तहसम्मै पिपुल्स भोलेन्टियर (पीभी) गठन गर्ने जनाएको छ । नेपाल निकट युवा संघको केन्द्रीय पदाधिकारी बैठकले साउनभित्रै सबै प्रदेश, भदौ १० गतेभित्र सबै जिल्ला र भदौ मसान्तसम्म स्थानीय तहहरुमा पिपुल्स भोलन्टियर गठन गर्ने निर्णय गरेको हो । शुक्रबार संघका अध्यक्ष नरेशकुमार शाहीले प्रेस विज्ञप्ति जारी गर्दै केन्द्रीय पदाधिकारी बैठकका निर्णय सार्वजनिक गरेका छन् । भोलन्टियर्सलाई शिक्षा, स्वास्थ्य, सरसफाइ, वातावरण संरक्षण लगायत समाज विकासका काममा परिचालन गरिने संघका अध्यक्ष शाहीले बताए । शुक्रबार संघको बैठक बसी विज्ञप्ति जारी गरेको हो । बैठकमा युवा संघका नेताहरुले एकतालाई नै पहिलो प्राथमिकता दिने एकता सम्भव नभएपछि मात्रै विभाजनको बाटोमा जाने प्रतिक्रिया दिएका थिए । युवा नेताहरुका अनुसार नेता माधव नेपालले समेत सबै युवा कार्यकर्तालाई साउन २४ गतेसम्म हेर्न र त्यसपछि पनि एकता सम्भव नभए अर्को निर्णय गर्ने बताएका थिए ।"
गण्डकीका मुख्यमन्त्रीद्वारा पहिरो पीडितलाई राहत वितरण,दमौली: गण्डकी प्रदेशका मुख्यमन्त्री कृष्णचन्द्र नेपाली पोखरेलले तनहुँको ऋषिङको बाढी पहिरो प्रभावित क्षेत्रको निरीक्षण गर्दै पहिरोले ज्यान गुमाएकाको परिवारलाई राहत रकम वितरण गरेका छन् । शुक्रबार दिउँसो प्रदेश सरकारका तर्फबाट जनही ५० हजार र संघबाट २ लाख गरी साढे दुई लाख रुपैयाँ वितरण गरेका हुन् । पहिरोमा ज्यान गुमाएका खुमबहादुर आले तथा देवीसरा थापाका परिवारलाई राहत हस्तान्तरण गरेका हुन् । उनले प्रदेश सरकारको सहयोगमा मर्मत भइरहेको ऋषिङको श्रङ्ग पथको समेत निरीक्षण अवलोकन गरे । त्यस क्रममा मुख्यमन्त्री पोखरेलले प्रदेश सरकारले विपदसँग जुध्न विशेष योजना र राहत कार्यक्रम ल्याएको बताए । मुख्यमन्त्री पोखरेलले ऋषिङको बाटो नियमित बनाउनु तथा प्रदेशभर राहत र उद्धारमा निरन्तर जारी रहने प्रतिवद्धता जनाए । कार्यक्रममा गाउँपालिका अध्यक्ष राजेन्द्रकृष्ण श्रेष्ठले विपत्तिका समयमा गाउँपालिकाले सक्दो राहत र पुनर्स्थापनाको प्रयास गरेको भन्दै आगामी दिनमा पनि सक्रिय रहने प्रतिवद्धता जनाए ।
सवइन्जिनियर घुससहित पक्राउ,काठमाडौँ: बुढानीलकण्ठ नगरपालिकाका सवइन्जिनियर विनोद कुमार पौडेल ७२ हजार घुससहित पक्राउ परेका छन् । सेवाग्राहीबाट घुस लिएको आरोपमा पौडेल पक्राउ परेको अख्तियार दुरुपयोग अनुसन्धान आयोगले जनाएको छ । सडक निर्माण कार्यको ठेक्का सम्झौता बमोजिम कार्य सम्पन्नपछि भुक्तानी दिने क्रममा सेवाग्राहीसँग ७२ हजार घुस माग गरिरहेको सूचना तथा उजुरीका आधारमा अख्तियार दुरुपयोग अनुसन्धान आयोगको टोलीले पौडेललाई पक्राउ गरेको हो । अख्तियारका अनुसार पौडललाई सेवाग्राहीसँग ७२ हजार घुस लिइसकेको अवस्थामा उनलाई बुढानीलकण्ठ नगरपालिका वडा नं ६ स्थित सव्रिना होटलबाट शुक्रबार नियन्त्रणमा लिइएको हो । घटनामाथि थप अनुसन्धान भइरहेको अख्तियारले जनाएको छ ।
माधव समूहलाई पूर्व मन्त्री बास्कोटाको जवाफ : सदस्यता नवीकरण र विधान महाधिवेशन रोकिँदैन,"काठमाडौं : नेकपा एमालेका नेता एवम् पूर्वमन्त्री गोकुल बास्कोटाले माधव समूहको माग बमोजिम पार्टी सदस्यता नवीकरण र अधिवेशनहरू नरोकिने प्रष्ट पारेका छन्। बिहीबार काठमाडौंमा माधव समूहका नेताहरुले संस्थापन पक्षले विधानलगायतका अधिवेशन र सदस्यता नवीकरणको काम रोक्नुपर्ने बताएपछि उनले यस्तो धारणा राखेका हुन्। बास्कोटाले पार्टी नै भाँड्न खोज्नेका माग सुन्न नपर्ने स्पष्ट पारेका हुन्। न नवीकरण प्रक्रिया रोकिन्छ न त विधान महाधिवेशन नै। पार्टी नै भांड्न खोज्नेका माग सुन्न पर्दैन। शुक्रबार बास्कोटाले भनेका छन्, आए गल खेत छदैछ गए झोडा फाँडेर खुइ काड्लान। त्यो पनि नभए देउवाको भजनकृतन मण्डलीको सदस्य बन्ने देउवा मनपर्छ भन्ने टिकटक बनाउने। अध्यक्ष केपी ओली पक्षले यसअघिको बैठकबाट असोजको पहिलो साताभित्र स्थानीय तहका अधिवेशन सम्पन्न गरिसक्न निर्देशन दिएको थियो। वडा र नगर कमिटीको अधिवेशन रोकेर एकताका लागि पहल गर्न नेपाल पक्षको माग छ। नेपाल पक्षका नेताहरुले अधिवेशन प्रक्रिया रोक्न कार्यदलका ओली पक्षीय नेताहरुसँग आग्रह गरेका छन्। एमालेले भदौ २७ र २८ गते विधान महाधिवेशन तोकेको छ। ३ असोजमा वडा र ९ असोजमा स्थानीय तहको अधिवेशन गर्ने निर्णय निर्णय गरेको छ। नेपाल पक्षले यी सबै प्रक्रिया रोक्नुपर्ने बताएको छ। नेपाल पक्षबाट नयाँनयाँ सर्त आउन थालेपछि संस्थापन पक्षले २०७५ जेठ २ लाई बटमलाइन बनाएको छ। सुरुमा नेपाल पक्षले एमाले र माओवादी केन्द्र एकीकरण हुनुभन्दा पहिलाको अवस्थामा पार्टीलाई फर्काउन माग गर्दै आएको थियो। महाधिवेशनमा प्रस्तुत गरिने राजनीतिक प्रतिवेदनको मस्यौदा तयार गर्न अध्यक्ष केपी शर्मा ओलीको संयोजकत्वमा कार्यदल बनाइएको छ। यस्तै संगठनात्मक प्रस्तावको मस्यौदा तयार गर्न महासचिव पोखरेलको संयोजकत्वमा कार्यदल गठन गरिएको छ। संगठन विभाग प्रमुख विष्णुप्रसाद पौडेलको संयोजकत्वमा विधान संशोधन मस्यौदा कार्यदल र रामबहादुर थापाको संयोजकत्वमा विधान महाधिवेशन व्यवस्थापन कार्यदल बनाइएको छ। बैठकले साउन २७ भित्र सदस्यता नवीकरण र अद्यावधिक गरिसक्ने निर्णय गरेको छ।"
सत्तारूढ कार्यदलले प्रधानमन्त्री देउवालाई बुझाएको प्रतिवेदनमा के छ ? (पूर्णपाठसहित),"काठमाडौं : सत्ता गठबन्धनको कार्यदलले प्रधानमन्त्री शेरबहादुर देउवा र शीर्ष नेताहरुलाई सरकारका न्यूनतम साझा प्रतिवेदन बुझाएको छ। शुक्रबार बिहान प्रधानमन्त्री निवास बालुवाटार पुगेर कार्यदलले आफ्नो प्रतिवेदन देउवा र शीर्ष नेतालाई बुझाएको हो । कार्यदलले मन्त्रीहरुले पालना गर्नुपर्ने १४ बुँदे आचारसंहिता ल्याएको छ । आचारसंहितामा सङ्घीय लोकतान्त्रिक गणतन्त्रको सुदृढीकरण तथा आर्थिक, सामाजिक रूपान्तरणको मूल अभिभारा पूरा गर्न अग्रसर हुनुपर्ने उल्लेख छ। यसैगरी, मन्त्रीपरिषदको गोपनीयता कायम गर्दै अनुशासन र शिष्टाचारको पूर्णरूपमा पालना गर्नुपर्ने, पदमा बहाली हुँदा र पदमुक्त हुँदा कानुनबमोजिम आफ्नो सम्पत्ति विवरण सार्वजनिक गर्नुपर्ने,संयुक्त सरकारको साझा न्यूनतम कार्यक्रमप्रति पूर्ण प्रतिवद्ध हुँदै कार्यान्वयनका लागि निष्पक्ष र सक्रियतापूर्वक काम गर्नुपर्ने छ कुरा आचारसंहितामा उल्लेख छ। यस्तै कार्यदलको प्रतिवेदनमा कोरोना भाइरसको महामारी,बाढी, पहिरो तथा डुवानमा परेका जनताको उद्धार, राहत तथा पुननिर्माणमा जोड, संविधान संशोधन, उच्च आर्थिक विकासमा जोड, लाल आयोगको प्रतिवेदनलगायतका विषयलाई प्रमुखतामा राखिएको छ। यस्तो छ कार्यदलको प्रतिवेदन संयुक्त सरकारको साझा न्यूनतम कार्यक्रम १ विषय प्रवेश नेपाली जनताले पटकपटक गरेका ऐतिहासिक जनआन्दोलन, शसस्त्र सङ्घर्ष, मधेस आन्दोलनलगायत विभिन्न आन्दोलन, त्याग र बलिदानको गौरवशाली इतिहासलाई स्मरण एवम् सहीद तथा वेपत्ता र पीडित नागरिकलाई सम्मान गर्दै, नेपालको स्वतन्त्रता, सार्वभौमिकता, भौगोलक अखण्डता, राष्ट्रिय एकता, स्वाधिनता र स्वभिमानदलाई अक्षुण्ण राख्दै जनतामा निहित सार्वभौमसत्ता, संविधानको सर्वोच्चता, स्वतन्त्र न्यायपालिका, नागरिक र मौलिक अधिकार, लोकतन्त्र, समानुपातिक समावेशिता, पूर्ण प्रेस स्वतन्त्रता, कानुनी राज्य, विधिको शासन, आर्थिक, सामाजिक तथा साँस्कृतिक अधिकारहरू, उत्पीडित वर्ग, जाति, क्षेत्र, लिङ्ग र समुदायको आधारभूत मानव अधिकारको संरक्षण गर्दै, राष्ट्रिय हीत, सामाजिक आर्थिक न्याय र लोकतान्त्रिक मूल्य र मान्यतामा आधारित समाजवादप्रति प्रतिवद्ध रहँदै समुन्नत सङ्घीय शासन प्रणालीको माध्यमबाट न्यायपूर्ण, विभेदरहित, सबल र समृद्ध नेपालको निर्माण गर्ने सङ्कल्प गर्दै, जनादेशविपरीत असंवैधानिक रूपमा प्रतिनिधिसभा विघटन गरी सर्वसत्तावादी, अलोकतान्त्रिक र अधिनायकवादी रूपमा शासन सत्ता सञ्चालन गर्ने प्रतिगामी प्रवृत्तिको अन्त्य र सङ्घीय लोकतान्त्रिक गणतन्त्र, संविधान र संसदको रक्षार्थ भएको सङ्घर्षको भावनालाई आत्मसात गर्दै, आपसी संवाद, सहमति र सहकार्यमार्फत गठबन्धनको संस्कृति विकास गर्न नेपाली काङ्ग्रेस, नेपाल कम्युनिष्ट पार्टी (माओवादी केन्द्र) र जनता समाजवादी पार्टी, नेपाल तथा संयुक्त सरकारलाई समर्थन गर्ने दलहरू तल उल्लेखित साझा न्यूनतम कार्यक्रममा सहमत भएका छौँ । २ संयुक्त सरकारका प्राथमिकताहरू १ संयुक्त सरकारको मुख्य प्राथमिकता कोभिड१९ को महामारीबाट उत्पन्न मानवीय सङ्कटको समाधान गर्ने । २ संविधानको सर्वोच्चता, कानुनी राज र सुशासनको प्रत्याभूति दिने । ३ शान्ति प्रकृयालाई पूर्णता दिन विस्तृत शान्ति सम्झौताका बाँकी कार्यभार तथा विभिन्न पक्षहरूसँग भएका सहमतिहरूको कार्यान्वयन गर्ने । ४ राजनीतिक दलहरूबिच सहमतीमा संविधान संशोधनका लागि पहल गर्ने । ५ सङ्घीयता कार्यान्वयन, प्रदेश र स्थानीय तहका सरकारहरूको सवलीकरण तथा आवश्यक र विचाराधीन विधेयकहरू संसदमा प्रस्तुत गर्ने । ६ सामाजिकआर्थिक रूपान्तरणको आधार निर्माण गर्दै उच्च आर्थिक विकासमा जोड दिने । ७ उत्पादनमुखी अर्थतन्त्रमा जोड, आपुर्ति व्यवस्थामा सुधार, महङ्गी नियन्त्रण र भ्रष्टाचारको छानबीन र कारबाहीका लागि अग्रसरता लिने । ८ कोभिडका कारण सङ्कटग्रस्त उद्योगधन्दा, पर्यटन व्यवसाय, सञ्चार, यातायात, पार्टी प्यालेस, सिनेमा तथा मनोरञ्जन उद्योगलगायतका क्षेत्रहरू तथा श्रमजीवी, विपन्न, बेराजगार आदिको उत्थानका लागि बिशेष आर्थिक प्याकेजको व्यवस्था गर्ने । ९ बाढी, पहिरो तथा डुवानमा परेका जनताको उद्धार, राहत तथा पुननिर्माणमा जोड दिने । १० जनताको समृद्धिका लागि राष्ट्रिय हितमा आधारित परराष्ट्र नीति अबलम्बन गर्ने । ११ आपसी संवाद, सहमति र सहकार्यको संस्कृतिको विकास गर्दै राष्ट्रिय एकता सुदृढ गर्ने । ३ संयुक्त सरकारका नीति र कार्यक्रमहरू ३१ कोभिड१९ बाट उत्पन्न महाविपत्तिबाट मुक्ति १ आगामी असोजसम्ममा एक तिहाई नागरिकलाई र चैत मसान्तसम्ममा खोप लगाउन योग्य सबै नेपालीलाई नि:शूल्क खोपको व्यवस्था गर्ने । २ स्वास्थ्यकर्मीहरूका लागि व्यक्तिगत सुरक्षा साधन (पिपिइ), उपचारमा खटिएका स्वास्थ्यकर्मीहरू, अस्पतालका कर्मचारी, एम्बुलेन्स चालक, सफाई मजदुर तथा सुरक्षाकर्मीहरूलाई प्रोत्साहन भत्ता उपलब्ध गराउने । ३ कोरोना रोकथाम, नियन्त्रण र उपचारका लागि अस्पताललगायत भौतिक पूर्वाधारको विकासमा प्राथमिकता दिने । खोप उत्पादनका लागि नेपालमै भ्याक्सिन ल्याब स्थापना गर्न पहल गर्ने । ४ कोभिड१९ को सम्भावित तेस्रो लहरको विरुद्ध स्वास्थ्य सचेतना, आवश्यक जनशक्ति र गुणस्तरीय स्वास्थ्यसामाग्रीको व्यवस्थापन र अस्पतालहरूको स्तरोन्नती गर्ने । ५ स्वास्थ्य सामाग्री खरिदमा भएको अनियमितताको छानबीन गर्ने र दोषीउपर कानुनी कारवाही गर्ने । ३२ राष्ट्रिय हितको सम्बद्र्धन १ देशको सार्वभौमसत्ता, भौगोलिक अखण्डता र जनताको जीऊधनको रक्षाको पूर्ण प्रत्याभूति हुने गरीे राष्ट्रिय सुरक्षा नीति आवश्यक परिमार्जन गरी कार्यान्वयन गर्ने र देशको स्वाभिमानको रक्षा गर्ने । २ समाधान हुन बाँकी सीमासम्बन्धी समस्याहरू कुटनीतिक माध्यमबाट समाधान गर्ने । सीमा सुरक्षा र तस्करी नियन्त्रणका लागि सीमा सुरक्षा चौकी (बिओपि) बृद्धि गर्ने तथा राष्ट्रिय सुरक्षाको जिम्मा सुरक्षा फौजको मात्र नभई सम्पूर्ण नागरिकको हो भत्रे मान्यतालाई स्थापित गर्ने । ३ राष्ट्रिय हितमा जलस्रोतको द्विपक्षीय र बहुपक्षीय उपयोग गर्ने र जलस्रोत नीतिलाई प्रभावकारी रूपमा कार्यान्वयन गर्ने । ४ वैदेशिक सहायतालाई राष्ट्रिय प्राथमिकताको क्षेत्रमा परिचालन गर्ने । ५ राष्ट्रिय हितप्रतिकुल रहेका सन्धि सम्झौताहरूको पुनरावलोकन गर्ने । ६ सुरक्षा अङ्गको व्यवसायिकतामा जोड दिँदै मनोबल उच्च बनाउन आवश्यक साधनस्रोत उपलब्ध गराउने । ३३ सङ्घीयताको कार्यान्वयन र सङ्घीय लोकतान्त्रिक गणतन्त्रको सुदृढीकरण १ सङ्घीयताको कार्यान्वयनका लागि तीन तहबिचको सरकारको क्षेत्राधिकार र अन्तरसम्बन्धलाई संविधानबमोजिम कार्यान्वयन गर्ने । संविधानअनुसार प्रदेशलाई हस्तान्तरण गर्न बाँकी रहेका विभिन्न मन्त्रालयमातहतका कार्यालयहरू हस्तान्तरण गर्ने । २ सङ्घीय लोकतान्त्रिक गणतन्त्रलाई संस्थागत गर्न साझा सूचीसँग सम्बन्धित कानूनलगायत अन्य आवश्यक ऐन कानुनहरू प्राथमिकताका साथ निर्माण गर्ने । ३ सङ्घीय सरकारबाट प्रदेश तथा स्थानीय तहलाई उपलब्ध गराउँदै आएको अनुदानको रकम वृद्धि गरी न्यायोचित वितरण गर्ने तथा आवश्यक संशाधन र कर्मचारीहरू तत्काल व्यवस्था गर्ने । ४ प्रदेशसँगको समन्वयमा प्रदेश प्रहरी समायोजनको काम यथासिघ्र सम्पन्न गर्ने । ५ स्थानीय तहलाई प्रदेशको क्षेत्राधिकारभित्र ल्याउन आवश्यक कार्य गर्ने । ६ सङ्घीय कानुनहरू निर्माण र संशोधन गरी प्रदेशको अधिकार सूचीमा रहेका विषयहरूको यथासिघ्र ऐन कानुन निर्माण गर्ने काममा सहजीकरण गर्ने तथा प्रदेशको क्षेत्राधिकारसँग बाझिएका ऐनहरू संशोधन गर्ने । ७ संसदमा विचाराधीन सङ्घीय निजामती विधेयक, नागरिकता विधेयकलगायत अति आवश्यक विधेयकहरूलाई संसदबाट पारित गराउने । ८ संविधान प्रदत्त सामाजिक न्यायको हकको सुनिश्चितताका लागि समानुपातिक समावेशिताको सिद्धान्तलाई कार्यान्वयन गर्ने । ९ विदेशमा रहेका नेपालीहरूलाई पनि मतदानको अधिकार दिलाउन पहल गर्ने । ३४ शान्ति सुरक्षाको प्रत्याभूति, सुशासन र सदाचार १ समाजमा व्याप्त अपराध र अराजकता नियन्त्रण गर्ने, शान्ति सुरक्षाको प्रत्याभूति गर्ने र दण्डहीनताको अन्त्य गर्ने । २ कानुनी राज्यको मान्यताअनुरूप राज्य सञ्चालन गर्दै सुशासनको प्रत्याभूति, सार्वजनिक प्रशासन र सुरक्षा निकायलगायतका सबै राज्य संयन्त्रलाई निष्पक्ष र जवाफदेही बनाउन ठोस कदम चाल्ने । ३ निजामती प्रशासन, नेपाली सेना, सशस्त्र र जनपद प्रहरीलगायतका सुरक्षा निकायहरूको सञ्चालन निष्पक्ष, जनउत्तरदायी, सक्षम र पारदर्शी बनाउने । ४ शैक्षिक क्षेत्र, स्वास्थ्य क्षेत्रलगायत सामाजिक तथा सार्वजनिक क्षेत्रका पदहरूमा नियुक्ति र पदोन्नती गर्दा सरकारले वरिष्ठता, योग्यता क्षमता र कार्यसम्पादन मुल्याङ्कनको आधारमा पारदर्शी प्रणाली अबलम्बन गर्ने । ५ सङ्घीय व्यवस्थाको आधारभूत मान्यताअनुरूप निजामती सेवा एवम् सुरक्षा निकायको पुनर्संरचनाको कामलाई पूर्णता दिने । ६ सुशासनयुक्त तथा भ्रष्टाचारमुक्त अर्थ व्यवस्था निर्माणका लागि सार्वजनिक क्षेत्रमा ईबिडिङप्रणाली र अनलाइन मार्फत हुने सार्वजनिक खरिदका कामहरू प्रभावकारी बनाउने । ७ अख्तियार दुरुपयोग अनुसन्धान आयोगलाई आवश्यक जनशक्ति र स्रोतशक्ति उपलब्ध गराउने । राष्ट्रिय सतर्कता केन्द्र जस्ता भ्रष्टाचार नियन्त्रणका अङ्हरूलाई प्रभावकारी बनाउने । ३५ शान्ति प्रकृयाको पूर्णता १सरकार र नेकपा (माओवादी) बिच भएको वृहद शान्ति सम्झौता तथा मधेस आन्दोलन लगायत विभिन्न पक्षहरूसँग भएका सहमति र सम्झौताहरूको कार्यान्वयन गर्ने । २ सत्य निरूपण तथा मेलमिलाप आयोग र वेपत्ता व्यक्ति छानवीन आयोगको ऐन संशोधन गर्ने र आयोगलाई आवश्यक स्रोत साधन र जनशक्ति उपलब्ध गराई शान्ति प्रकृयाका बाँकी काम यथासिघ्र सम्पन्न गर्ने । ३ लाल आयोगको प्रतिवेदन सार्वजनिक गर्ने । तराई मधेसमा भएका विभिन्न आन्दोलनको बेला लगाइएका मुद्दाहरूको पुनरावलोकन गरी अन्यायपूर्वक बन्दी बनाइएकाहरूको रिहाइ गर्ने ४ तराई मधेस लगायत विभिन्न क्षेत्रमा सङ्घर्ष गरेका समूहहरूसँग सरकारले गरेका सहमतिलाई तदारुकताका साथ कार्यान्वयन गर्ने । ५ शसस्त्र सङ्घर्षको सन्दर्भमा गिरफ्तार गरिएका बन्दीहरूलाई वृहद शान्ति सम्झौताको भावनाअनुसार रिहा गर्ने । ३६ आर्थिक नीति तथा कार्यक्रम १ सरकारी, सहकारी र निजी क्षेत्रको समन्वयात्मक तथा क्रियाशील भूमिकाका आधारमा नेपाललाई अल्पविकसित देशको समूहबाट माथि उठाई विकसित देशको स्तरमा पुयाउने उद्देश्यका साथ विकास निर्माण लगायतका समग्र आर्थिक कार्यक्रम सञ्चालन गर्ने । २ जल, जमिन, जङ्गल, जडीवुुटी र जनशक्ति जस्तो महत्त्वपूर्ण स्रोत साधनहरूको उच्चतम सदुपयोग गरी मुलुकलाई तीव्र आर्थिक विकासको बाटोमा डो;याउनका लागि पूर्वाधार तयार गर्ने र उत्पादकत्व वृद्धि तथा समन्यायिक वितरणमा आधारित आर्थिक एवम् सामाजिक नीति अबलम्बन गर्ने । ३ वित्तीय सङ्घीयताको मान्यताअनुरूप स्रोत साधनहरूको बाँडफाँट गर्ने । संविधानमा व्यवस्था भएको अधिकारको सूचीबमोजिम सङ्घ, प्रदेश र स्थानीय तीनवटै तहबाट मानव संशाधन, भौतिक पूर्वाधारको विकास र जनतामा सेवाप्रवाहको काममा उच्चतम प्राथमिकताको नीति लिने । ४ मानव विकास सूचाङ्कको आधारमा सबै प्रदेशको सन्तुलित विकासमा जोड दिने । गरिवीको रेखामुनी रहेका जनताको जीवनस्तर उठाउने । ५ लगानी मैत्री वातावरण बनाउन आवश्यकतानुरूप आर्थिक ऐन, नियमहरू संशोधन गर्ने । ६ परम्परागत निर्वाहमुखी कृषिलाई आधुनिकीकरण र व्यवसायिकरण गरी गरीवी निवारण गर्न कृषी फार्म, कन्ट्राक्ट खेती र सहकारी खेतीमा जोड दिने । कृिषमा अनुदानको व्यवस्था गर्ने । समयमै मलको आपूर्ति, उन्नत मल, बीउ विजन, प्राविधिक शिक्षा, सिंचाइ, कृषि बजार र कृषि उत्पादन खरीदको सुनिश्चिता लगायतको व्यवस्था गर्ने । उखु किसानको समस्या समाधान गर्ने । भूमिसुधारको मर्म अनुरूप उत्पादकत्व बृद्धिका लागि बैज्ञानिक भू उपयोग नीति लागू गर्नेे । कृषि बिमाको व्यवस्था गरी जोखिमलाई न्युनिकरण गर्ने । ७ जल तथा प्राकृतिक स्रोतको दीगो उपयोग र उर्जा विकासलाई अर्थतन्त्र निर्माणको मुख्य आधार बनाउँदै आन्तरिक लगानीबाटै मझौला तथा ठूला जलविद्युत आयोजना निर्माण गर्ने र निर्यातमूलक आयोजनाहरूमा विदेशी लगानी आकर्षित गर्ने । विद्युत खपतका लागि उद्योगधन्दा, कलकारखाना, यातायातको विकास गर्ने । सबै उत्पादनका केन्द्र तथा औद्योगिक क्षेत्रहरूमा चौबिसै घण्टा गुणस्तरीय विद्युत उपलब्ध गराउने । गरिव र विपन्नका लागि विद्युत महसूल घटाउने । जलासययुक्त आयोजनाहरूको विकासमा जोड दिने । आन्तरिक खपतभन्दा अधिक रहेको विद्युत निर्यातका लागि छिमेकी मुलुकहरूसँग द्विपक्षीय र बहुपक्षीय संवाद अगाडी बढाउने र उच्च क्षमताको विद्युत प्रसारण लाईन जडान गर्ने । ८ नेपाललाई पर्यटकीय अन्तर्राष्ट्रिय गन्तब्य केन्द्रको रूपमा विकसित गर्न विमानस्थल, हवाई उड्ययन, हिमाली लोकमार्ग जस्ता पूर्वाधारको विकास गर्ने, पर्यटकीय क्षेत्रका होटल, ट्राभल एजेन्सी, टेकिङ एजेन्सी लगायतका सेवाप्रदायकहरूको विकास तथा गुणस्तरीय व्यवस्थित गर्ने, सांस्कृतिक, जैविक एवम् भौगोलिक विविधतालाई पर्यटनको मुख्य क्षेत्रको रूपमा विकास गर्ने, राष्ट्रिय निकुञ्ज र आरक्ष क्षेत्रको उचित व्यवस्थापन गर्ने र रुग्ण पर्यटन उद्योगहरूलाई उकास्न आवश्यक बजेटको ब्यवस्था गर्ने । ९ भौतिक पूर्वाधारको दीगो एवम् गुणस्तरीय विकास निर्माण गर्ने, ढीलासुस्तीलाई अन्त्य गर्ने, ५ वर्षसम्म निर्माण कम्पनीले नै विग्रे भत्केको मर्मत सम्भार गर्नुपर्ने व्यवस्था गर्ने । यातायात क्षेत्रको एकीकृत विकासका लागि स्थल, हवाई, रेल, पानीजहाज र केवुल कार, सेवा आदिको एकीकृत योजना निर्माण गरी सार्वजनिक यातायात सेवालाई सुदृढ र व्यवस्थित गर्ने । पूर्वपश्चिम लोकमार्ग ४ लेन तथा काठमाडौ उपत्यकाको रिङरोड ८ लेनमा विस्तारको बाँकी कामलाई यथासिघ्र सम्पन्न गर्न प्राथमिकता दिने । हुलाकी राजमार्गलगायतका पूर्व पश्चिम लोकमार्गहरू र उत्तर दक्षिणका कोरिडर तथा व्यापारिक मार्गहरू प्राथमिकताका साथ निर्माण गर्ने । १० अत्यधिक रूपमा विप्रेषणमा निर्भर अर्थतन्त्रलाई उत्पादनशिल अर्थतन्त्रमा रूपान्तरण गर्न औद्योगिकरणलाई उच्च प्राथमिकता दिने । आयात प्रतिस्थापन र निर्यात प्रबद्र्धनमूलक उद्योगको विकासमा जोड दिने । पुँजी, श्रम र उद्यमशीलताको संयोजन गरी देशलाई औद्योगिकरण गर्ने, उत्पादनका लाभहरूको समन्यायिक वितरण गर्ने । देशको मध्यभागमा पर्ने गरी एउटा हाइटेक सिटी बनाउन कार्य आरम्भ गर्ने । ११ सरकारी र निजी क्षेत्रको समन्वयात्मक भूमिकाको आधारमा लगानी मैत्री वातावरणको निर्माण गर्ने । स्वदेशी लगानीलाई प्रोत्साहन तथा विदेशी लगानीलाई आकर्षण गर्ने । विदेशी सहयोग र अनुदान प्राथमिकताको क्षेत्रमा प्रवाह गर्ने । कर चुहावट रोक्ने । १२ डिजिटल नेपालको अवधारणालाई सार्थक बनाउन सूचना तथा सञ्चार क्षेत्रलाई विकास र विस्तार गर्न ठोस नीति र कार्यक्रम तय गर्ने । जनताको सूचनाको हकको ग्यारेण्टी गर्ने, पूर्ण प्रेस स्वतन्त्रता प्रत्याभूत गर्ने र गोपनियताको हकको सुनिश्चित गर्ने । १३ नदी पथान्तर (डाइभर्सन) तथा भूमिगत र लिफ्ट सिंचाइको माध्यमबाट तराई मधेसलगायत सिचांइ पुयाउन नसकेका खेतीयोग्य भूमिमा सिंचाइ सुविधा पुयाउने । नदी कटान क्षेत्रलाई तटवन्धन गरी नदी उकास भूभागलाई व्यवस्थित रूपमा प्रयोगमा ल्याउन योजना बनाउने । १४ संविधानको भावनाअनुसार भूमिहिनहरूलाई भूमि उपलब्ध गराउने । कृषि मजदुर, मुक्त कमैया, हलिया, बाँधा र भूमिहीन किसानको आर्थिक, सामाजिक उत्थान र बसोबासको व्यवस्था गर्ने । १५ वित्तीय तथा मौद्रिक नीतिमा सुधार गरी बैंक तथा वित्तीय क्षेत्रको विकास, पुनर्कर्जा, सङ्कटग्रस्त उद्योगहरूको ब्याज मिनाहा गर्ने तथा रुग्ण उद्योगलाई पुनःसञ्चालन गर्न विशेष व्यवस्था गर्ने र औद्योगिक क्षेत्रको सुरक्षाको व्यवस्था गर्ने । १६ विकासको मुख्य उद्देश्य मानव विकास र त्यसको मुख्य आधार श्रम नै भएकाले श्रमसंस्कृतिलाई प्रोत्साहित गर्ने । देशभित्र उत्पादनका कृयाकलापहरू वृद्धि गरी रोजगारी प्रदान गर्ने । वैदशीक रोजगारीबाट पुँजी र प्रविधिसहित फर्केका नेपालीहरूलाई देशभित्र रोजगारमूलक व्यवसाय गर्न प्रोत्साहित गर्ने । श्रमिकहरूलाई सामाजिक सुरक्षा प्रदान गर्ने । १७ वन, वातावरण र नदी नियन्त्रणका कार्यक्रमहरूलाई प्राथमिकता दिने । चुरे र शिवालिक पर्वत श्रृंखलाको संरक्षणका लागि सञ्चालित चुरे संरक्षण कार्यक्रमलाई प्रभावकारी बनाई तराई मधेसको मरुभूमिकरण रोक्ने । १८ नागरिलाई वस्तु तथा सेवाको सहज, सरल र सुपथ तवरले उपलब्ध गराउनका लागि सार्वजनिक संस्थानहरूको व्यवस्थापनमा सुधार गरी व्यवसायिक, प्रतिस्पर्धी र प्रभावकारी बनाउने । १९ विकास निर्माणका कार्यहरूमा सडक, विजुली, पानी, ढल, सञ्चार लगायतका सरोकारवाला सबै निकायहरूको बिचमा एकीकृत र समन्वयात्मक ढङ्गले निर्माण, सञ्चालन र परिचालन गर्ने । २० आवधिक रूपमा आइरहने भूकम्प, भूक्षय तथा आगलागी जस्ता विपदले जनधनको नोक्सानी कम गर्नका लागि डिजिटल प्रविधीमा आधारित पूर्व सर्तकता प्रणाली विकसित गर्ने, आवश्यकतानुसार वस्ती स्थानान्तरण गर्ने तथा एकीकृत वस्ती निर्माण सुरु गर्ने । ३७ सामाजिक रूपान्तरण १ शिक्षा, स्वास्थ्य, सामाजिक सुरक्षा जस्ता आधारभूत आवश्यकता पूरा गर्न र मौलिक हकलाई प्रभावकारी ढङ्गले कार्यान्वयन गर्न राज्यको भूमिका अभिवृद्धि गर्ने । २ गुणस्तरीय, रोजगारमूलक, व्यवसायिक र प्राविधिक शिक्षामा जोड दिंदै सङ्घीयताको मान्यताअनुरूप शिक्षालाई जनताको पहुँचभित्र राख्न सामुदायिक शिक्षा प्रणालीलाई प्रभावकारी बनाउने । निजी विद्यालयहरूमा अभिभावकहरूलाई चर्को आर्थिक भार पर्न नदिने । संविधानबमोजिम मातृभाषामा शिक्षाका लागि आवश्यक व्यवस्था गर्ने । विश्व विद्यालयहरूलाई राजनीतिक हस्तक्षेपबाट मुक्त गर्ने । पदोन्नती प्रणालीलाई व्यवस्थित गर्न विश्वविद्यालय ऐन सुधार गर्ने । ३ स्वास्थ्यमा जनताको सरल र सहज पहुँच स्थापित थर्न आधारभूत स्वास्थ्य केन्द्र र अस्पतालहरूलाई विस्तार गरी स्वास्थ्य सेवालाई जनताको घरदैलोमा पुयाउने । स्वास्थ्य बीमाको माध्यमबाट प्रत्येक नागरिकलाई आधारभूत स्वास्थ्य सेवा निःशुल्क उपलब्ध गराउने । राज्यको नीतिविपरीत मेडिकल कलेजहरूलाई दिइएका सम्बधनहरूको पुनराबलोकन गर्ने । चिकित्सा शिक्षाको नियामक निकायलाई प्रभावकारी बनाउने । ४ मजदूर, किसान, बौद्धिक पेसाकर्मी लगायतका श्रमजीवी वर्गको श्रमको सम्मानका साथै रोजगारका लागि ठोस नीति बनाउने । शैक्षिक बेरोजगारलाई प्रमाणपत्र धितो राखी दिइने ऋण सहजरूपमा उपलब्ध बनाउने । बेरोजगारलक्ष्यीत कार्यक्रम ल्याउने । ५ सहकारी क्षेत्रलाई गरिवी उन्मूलन र रोजगार प्रवद्र्धनको क्षेत्रको रूपमा राज्यले प्राथमिकता दिने । गरिवीको रेखामुनि रहेका जनतालाई परिचयपत्र प्रदान गरी खाद्य, शिक्षा, स्वास्थ्य, आवास, सीप विकास र रोजगारीको कार्यव्रम बनाउने । ६ आधुनिक विद्युतीय प्रविधिसँग राष्ट्रको विकास प्रक्रियालाई आवद्ध गर्ने । मुलुकको सामाजिक आर्थिक रूपान्तरण र आधुनिकीकरणका लागि विज्ञानप्रविधिको अधिकतम उपयोग गर्ने । मानव जीवन सहज र उत्पादनमुखी बनाउन विद्यालयदेखि विश्वविद्यालयसम्म विज्ञान र प्रविधिको अध्ययन, अनुसन्धान र शिक्षालाई उच्च प्राथमिकता दिने । ७ लोककल्याणकारी राज्यको मान्यताअनुरूप समाजका जेष्ठ नागरिक, असहाय, अशक्त, अपाङ्गता भएका व्यक्ति, एकल महिला तथा विपन्न व्यक्तिहरूका साथै दलित, उत्पीडित तथा पिछडिएको वर्ग, अल्पसङ्ख्यक, सीमान्तकृत तथा लोपोन्मुख समुदायलाई दिइएको सामाजिक सुरक्षाको दायरालाई विस्तार गर्ने । अपाङ्गता भएकाहरूलाई रोजगारका लागि विशेष तालिम एवम् अवसर दिने । ८ सहरी विकासका पूर्वाधारहरूको निर्माण तथा विकास आयोजनाहरू कार्यान्वयन गर्दा वातावरण मैत्री तथा साँस्कृतिक सम्पदाहरूमा असर पर्न नदिने । जनतालाई आवश्यक सेवा पुयाउन असुरक्षित र छरिएर रहेका ग्रामिण वस्तीहरू सुरक्षित र सुविधासम्पन्न स्थानमा स्थानान्तरण गर्ने । काठमाडौं उपत्यकामा खानेपानी आपूर्तिका लागि मेलम्ची परियोजनालाई शिघ्र पुनर्निमाण गर्ने । खानेपानी नपुगेका ग्रामीण वस्तीहरूमा स्वच्छ खानेपानी पुयाउने । ९ महिला विरुद्धका सम्पूर्ण विभेदकारी कानुन, पितृसत्तात्मक परम्परागत मान्यता र व्यवहारको अन्त्य गरी लैङ्गिक समतामूलक समाज स्थापना गर्ने । महिला विरुद्धका सबै विभेदहरूलाई समाप्त गर्दै बलात्कार, घरेलु हिंसा, एसीद आक्रमण र बेचबिखनजस्ता अपराध गर्नेलाइ कडा कारबाही गर्ने । यौनिक तथा लैङ्गिक अल्पसङ्ख्यकको अधिकार सुरक्षा गर्ने । १० युवाको अधिकार शिक्षा र रोजगारको अवधारणालाई व्यवहारिक रूप दिने । ऊर्जाशिल युवा जनशक्तिलाई विदेश पलायन हुनबाट जोगाउने । खेलकुदलाई उद्योगको रूपमा विकास गर्दै त्यसलाई उद्योगको रूपमा विकास गर्ने, अन्तर्राष्ट्रिय स्तरको खेलकुद पूर्वाधार निर्माण तथा पर्यटनको विकास गर्ने । ११ सबै समुदायको भाषा, लिपी, संस्कृति, सभ्यता र सम्पदाको संरक्षण र संवद्र्धन गर्ने । जाति, भाषा, धर्म र संस्कृतिको आधारमा गरिने सबै प्रकारका भेदभावहरूलाई अन्त्य गर्ने । नेपाललाई जातीय छुवाछुत मुक्त राष्ट्र घोषित गरिसकेको सन्दर्भमा जातपातजन्य विभेद अन्त्यका लागि प्रभावकारी कदम चाल्ने । ३८ तात्कालिक राहत, पुनःनिर्माण र पुनस्र्थापन १ सहीद तथा वेपत्ता परिवार र द्वन्द्वपीडित एवम् विस्थापितलाई राहत, पुनःस्थापना र सहायताका लागि व्यवस्था मिलाउने । २ बाढी, पहिरो र डुवानपीडित परिवारलाई उद्धार, राहत, प्रभावित र विस्थापितहरूको पुनःस्थापना गर्ने तथा विपद जोखीम न्युनिकरण तथा व्यवस्थापनलाई प्रभावकारी गर्ने । ३ विभिन्न आन्दोलनमा घाइते भई यथोचित उपचार नपाएकाहरूको उपचार व्यवस्था, अङ्गभङ्ग भएकाहरूलाई क्षतिपूर्ति र परिवारका एक जनालाई रोजगारीको व्यवस्था गर्ने । ४ बढ्दो महँगी नियन्त्रण गरी खाद्यान्न, पेट्रोलियम पदार्थलगायत जनताका अत्यावश्यक दैनिक उपभोग्य वस्तुहरूको सहज र सुलभ आपूर्तिको व्यवस्था गर्ने । दुर्गम क्षेत्रमा नून, चिनी, चामल, औषधी, बीउ, मल लगायत अत्यावश्यकीय वस्तुहरू अभाव हुन नदिने । ५ गरिबीको रेखामुनि रहेका जनतालाई अत्यावश्यक वस्तुहरू सुपथ मूल्यमा वितरण गर्न गरिव घर परिचय पत्रको व्यवस्था तथा सबैका लागि सार्वजनिक वितरण प्रणालीको व्यवस्था गर्ने । ६ सिन्धुपाल्चोक, मनाङ, लमजुङ लगायतका बाढी पहिरो र डुवानप्रभावित क्षेत्रका जनतालाई राहत तथा पुनस्र्थापन गर्ने । तराई मधेसमा डुवानको जोखिम क्षेत्रहरूमा नदी नियन्त्रण र पुननिर्माणको कामलाई प्राथमिकता दिने । ७ ग्रामीण क्षेत्रमा आकस्मिक दुर्घट्ना, वाढी पहिरो, प्राकृतिक प्रकोप जस्ता विपतको बेला सेवा प्रदान गर्न एयर एम्बुलेन्सको व्यवस्था गर्ने । ३९ पर्यावरणीय सन्तुलन १ पर्यावरणमा समस्या उत्पन्न हुने गरी मुनाफाका लागि प्राकृतिक स्रोत साधनको दोहन हुन नदिने । चुरे क्षेत्रको उत्खनन गरी ढुँगा, गिट्टी, बालुवा नर्यात गर्ने कार्यलाई रोक लगाउने । जनताको पर्यावरणीय अधिकार तथा जैविक विविधता संरक्षण गर्न ठोस कदम चाल्ने । २ ठूला नदीहरूको बहुउद्देश्यीय प्रयोग र एकिकृत विकासको नीति लागू गर्ने र वातावरणीय प्रभाव मूल्याङ्कन (इआइए) को आधारमा कार्यान्वयन गर्ने । ३ विश्वमा तीब्र गतिले बढिरहेको औद्योगिकरण, जैविक, रासायनिक तथा आणविक हतियारको होड र त्यसबाट उत्पन्न हुने विकिरणयुक्त पदार्थ, हरित गृह, जलवायु प्रदुषण अदिका कारण तापमान वृद्धि भई मानवसामु विनाशकारी डढेलो, उष्णवायु, आँधी, तुफान, चक्रवात, अतिवृष्टि, अनावृष्टि, बाढी, पहिरो, डुवान, हिमपहिरो, सुख्खा जस्ता प्राकृतिक विपदको जोखिम अन्त्यका लागि अन्तर्राष्ट्रिय रूपमा सहकार्य गर्ने । ४ पृथ्वीका बढ्दोे तापमान तथा जलवायु परिवर्तनको कारण जनताको जीवनमा पर्ने असर र जोखिमहरूलाई न्युनिकरण गर्नका लागि आवश्यक सतर्कता अपनाउने । ५ विकासका कार्यहरू अगाडि बढाउँदा पर्यावरणमैत्री, सन्तुलित र न्यायोचित ढङ्गले अगाडि बढाउने । ३१० अन्तराष्ट्रिय सम्बन्ध १ देशको राष्ट्रिय स्वाधीनता र राष्ट्रिय हितलाई विश्व समुदायका बिचमा स्थापित गर्नु, भूपरिवेस्ठित देशको अधिकार, ठूला र साना देशहरूबिच पूर्ण समानाधिकार तथा एक अर्काको आन्तरिक मामिलामा अहस्तक्षेपको नीतिको पक्षपोषण गर्ने । २ छिमेकी मुलुकहरूसँगको सामाजिक आर्थिक सम्बन्धलाई विशेष महत्त्व दिनुका साथै विश्वका सबै मुलुकहरूसँग मैत्रीपूर्ण सम्बन्धलाई जोड दिने । ३ शान्ति, स्थिरता, आर्थिक रूपान्तरण र जनताको समृद्धिको दिशामा अगाडि बढ्न सबै मित्रराष्ट्रहरूसँग द्विपक्षीय र बहुपक्षीय सम्बन्ध विस्तार गर्ने । ४ संयुक्त राष्ट्रसङ्घको वडापत्र, असंलग्नता र पञ्चशीलका सिद्धान्त एवम् राष्ट्रिय हितका आधारमा परराष्ट्र नीति सञ्चालन गर्ने । ५ परराष्ट्र नीति निर्माणमा राष्ट्रिय सहमति कायम गर्ने । उपरोक्त नीति तथा कार्यक्रमहरूलाई कार्यान्वयन गर्नका लागि वर्तमान सरकारले राष्ट्रिय सहमतिको पहल गर्ने छ । मन्त्रीहरूले पालना गर्नुपर्ने आचारसंहिता सङ्घीय लोकतान्त्रिक गणतन्त्रको मूल्य र मान्यता, देशको संविधान र कानुनद्वारा निर्दिष्ट मापदण्ड एवम् संयुक्त सरकारको साझा न्युनतम कार्यक्रमलाई आत्मसात गर्दै मन्त्रीले निम्नलिखित आचारसंहिताको पालना गर्नुपर्ने छ । १ सङ्घीय लोकतान्त्रिक गणतन्त्रको सुदृढीकरण तथा आर्थिक, सामाजिक रूपान्तरणको मूल अभिभारा पूरा गर्न अग्रसर हुनुपर्ने छ । २ मन्त्रीले देश र जनताप्रति उत्तरदायी भई निष्ठापूर्वक आफनो काम सम्पादन गर्नुपर्ने छ साथै प्रधानमन्त्री र सङ्घीय संसदप्रति जवाफदेही हुनुपर्ने छ । ३ संयुक्त सरकारको साझा न्यूनतम कार्यक्रमप्रति पूर्ण प्रतिवद्ध हुँदै कार्यान्वयनका लागि निष्पक्ष र सक्रियतापूर्वक काम गर्नुपर्ने छ । ४ पदमा बहाली हुँदा र पदमुक्त हुँदा कानुनबमोजिम आफ्नो सम्पत्ति विवरण सार्वजनिक गर्नुपर्ने छ । ५ सरकार सञ्चालनका सम्बन्धमा प्रधानमन्त्रीको निर्देशन पालना गर्ने तथा प्रधानमन्त्रीलाई सहयोग गर्नुपर्ने छ । ६ पदको गरिमालाई कायम राख्दै कानूनबमोजिम आफ्नो कर्तव्यको निर्वाह गर्नुपर्ने छ । ७ स्वच्छ आचरण र उच्च नैतिकता कायम गर्दै कुनै प्रलोभन एवम् दवाबमा नपरी आफ्नो पदीय जिम्मेवारी इमान्दारीताका साथ पूरा गर्नुपर्ने छ । ८ पद र अख्तियारीको दुरूपयोग गर्ने वा कुनै पनि अनुचित र गैरकानुनी सुविधा उपलब्ध गर्न गराउन पाईने छैन । ९ मन्त्रीपरिषदको गोपनीयता कायम गर्दै अनुशासन र शिष्टाचारको पूर्णरूपमा पालना गर्नुपर्ने छ । १० पदीय जिम्मेवारी निर्वाह गर्दा व्यक्तिगत स्वार्थबाट प्रेरित भई अनियमितता तथा भ्रष्टाचारजन्य कार्य गर्न पाइने छैन । ११ मन्त्रीहरूले साधा जीवन र कडा परिश्रमको नीतिप्रति प्रतिवद्ध रहँदै मितव्ययिता अपनाउनुपर्ने छ । १२ मुलुक र जनताको हितविपरीतका कुनै पनि क्रियाकलापमा संलग्न हुन पाइने छैन । पदीय मर्यादा, प्रतिष्ठा र जिम्मेवारीमा आँच पुग्ने गरी कसैसँग सम्बन्ध राख्न पाइने छैन । १३ आफ्नो पदीय हैसियतबाट गरिने कुनै पनि मनोनयन र नियुक्ति निश्पक्ष, स्वतन्त्र तथा समावेशी ढङ्गले गर्नुपर्ने छ । १४ आचारसंहिता विपरीत कार्य गरको पाइएमा प्रधानमन्त्रीले पदमुक्त गर्ने छ । यसका लागि प्रधानमन्त्रीले सम्बन्धित दलसँग आवश्यकतानुसार परामर्श गर्न सक्ने छन् ।"
"नेपाल समूहको निष्कर्ष: एकता सम्भव छैन, तैपनि २४ गतेसम्म पर्खौँ !","काठमाडौँ: एमाले वरिष्ठ नेता माधवकुमार नेपाल समूहका अधिकांश नेताहरुले पार्टी एकताको सम्भावना कमजोर बन्दैगएको प्रतिक्रिया दिएका छन् । शुक्रबार बुद्धनगरमा बसेको नेपाल समूहको केन्द्रीय कमिटीको बैठकमा सहभागी नेताहरुले यस्तो प्रतिक्रिया दिएका हुन् । अध्यक्ष केपी ओली नै एकताको पक्षमा नरहेको भन्दै उनीहरुले नेता नेपाललाई वैकल्पिक बाटोमा जानुपर्ने सुझाव दिएका छन् । दुई दिनदेखि चलेको बैठकमा ५५ नेताहरुले आफ्नो धारणा राखिसकेका छन् । धेरैजसो नेताहरुले ओलीका व्यवहारले गर्दा एकता असम्भवप्राय: भएको भन्दै केहीले कार्यदलको प्रतिवेदनमाथि पनि प्रश्न उठाएका थिए । नेपाल निकट जगन्नाथ खतिवडाले ओलीले भ्रम मात्रै छर्ने गरेको र उनको भ्रममा नपर्न भनेका थिए । बैठकमा अरु नेताहरुले पनि सम्मानजनक व्यवहार भएमा मात्रै एकता गर्ने नत्र वैकल्पिक बाटोमा जाने अभिव्यक्ति दिएका थिए । यथाअवस्थामा नै एकता गर्न तयार भए ओलीसँग झुक्नुपर्ने धेरै नेताहरुको तर्क थियो । यसवाहेक कार्यदलको प्रतिवेदनमाथि पनि प्रश्न उठेको थियो । नेपाल समूहका एक केन्द्रीय सदस्यका अनुसार माधव नेपालले भने साउन २४ गतेसम्म पर्खन सबैलाई आग्रह गरेका छन् । २४ गते ओली पक्षको बैठक भएकाले त्यतिन्जेल पर्खनुपर्ने केही नेताहरुको राय थियो । यसमा नेता नेपालले पनि सहमति जनाएका थिए । तैपनि विभाजन वा नयाँ पार्टी गठनको बाटोमा जान हतार नगर्न धेरैको निष्कर्ष थियो । ""माधव कमरेडले साउन २४ गतेसम्म हेरौँ भन्नुभएको छ । सम्मानजनक एकतालाई नै प्राथमिकता दिनेमा उहाँ हुनुहुन्छ, "" नेपाल पक्षका एक नेताले अन्नपूर्णसँग भने ""समग्रमा ओली पक्षको निर्णय अनुसार अगाडि बढ्नेमा हामी छौँ ।"" ओली पक्षले भने नेपाल समूहका सबै बैठकलाई अनाधिकृत गतिविधि बन्दै यी बैठक रोक्न निर्देशन दिँदैआएको छ । बिहीबार एक विज्ञफ्ति नै जारी गरी ओली पक्षले नेपाल समूहलाई बैठक रोक्न चेतावनी समेत दिएको छ ।"
"एमाले स्थायी समिति बैठक जारी, नेपाल समूहबारे 'नयाँ निर्णय गर्नसकिने'",काठमाडौँ: नेकपा एमालेको स्थायी समिति बैठक शुक्रबार दिउँसो बसिरहेको छ । ललितपुरस्थित तुल्सीलाल स्मृति प्रतिष्ठानमा सुरु भएको बैठकले पार्टीको विधान संशोधन गर्ने तथा दशौँ महाधिवशेनबारे छलफल गर्ने बुझिएको छ । यसवाहेक माधव नेपाल पक्षका नेताहरुमाथि कारवाही गर्न सकिने समेत अध्यक्ष केपी ओली निकट एक नेताले जानकारी दिए । यसअघि माधव नेपाल पक्षको केन्द्रीय कमिटी तथा स्थायी समिति बैठकलाई उनीहरुले अनाधिकृत रुपमा पार्टीको नामको दुरुपयोग गरेको आरोप ओली पक्षको रहँदैआएको छ । यस्तै ओली पक्षले विज्ञप्ति निकाल्दै नेपाल समूहका गतिविधिमा नलाग्न सबैलाई निर्देशन समेत दिएको थियो । शुक्रबारको बैठकले धेरै विषयको छिनोफानो गर्नसक्ने ओली निकट स्रोतले बताएको छ । माधव नेपाल समूहको केन्द्रीय कमिटी र स्थायी समिति बैठक बसिरहँदा अध्यक्ष ओलीले आफू निकट स्थायी समिति बैठक सुरु गरेका हुन् । नेपाल समूहका नेताहरुले भने आफूहरु अझै पनि एकताकै पक्षमा रहेको प्रतिक्रिया दिँदैआएका छन् । यद्यपि साउन २४ गतेसम्म नयाँ निर्णय नगर्ने पक्षमा नेपाल पक्ष रहेको बताइएको छ । अध्यक्ष केपी ओली पक्षले यसअघिको बैठकबाट असोजको पहिलो साताभित्र स्थानीय तहका अधिवेशन सम्पन्न गरिसक्न निर्देशन दिएको थियो। वडा र नगर कमिटीको अधिवेशन रोकेर एकताका लागि पहल गर्न नेपाल पक्षको माग छ। नेपाल पक्षका नेताहरुले अधिवेशन प्रक्रिया रोक्न कार्यदलका ओली पक्षीय नेताहरुसँग आग्रह गरेका छन्। एमालेले भदौ २७ र २८ गते विधान महाधिवेशन तोकेको छ। ३ असोजमा वडा र ९ असोजमा स्थानीय तहको अधिवेशन गर्ने निर्णय निर्णय गरेको छ। नेपाल पक्षले यी सबै प्रक्रिया रोक्नुपर्ने बताएको छ। नेपाल पक्षबाट नयाँनयाँ सर्त आउन थालेपछि संस्थापन पक्षले २०७५ जेठ २ लाई बटमलाइन बनाएको छ। सुरुमा नेपाल पक्षले एमाले र माओवादी केन्द्र एकीकरण हुनुभन्दा पहिलाको अवस्थामा पार्टीलाई फर्काउन माग गर्दै आएको थियो। महाधिवेशनमा प्रस्तुत गरिने राजनीतिक प्रतिवेदनको मस्यौदा तयार गर्न अध्यक्ष केपी शर्मा ओलीको संयोजकत्वमा कार्यदल बनाइएको छ। यस्तै संगठनात्मक प्रस्तावको मस्यौदा तयार गर्न महासचिव पोखरेलको संयोजकत्वमा कार्यदल गठन गरिएको छ। संगठन विभाग प्रमुख विष्णुप्रसाद पौडेलको संयोजकत्वमा विधान संशोधन मस्यौदा कार्यदल र रामबहादुर थापाको संयोजकत्वमा विधान महाधिवेशन व्यवस्थापन कार्यदल बनाइएको छ। बैठकले साउन २७ भित्र सदस्यता नवीकरण र अद्यावधिक गरिसक्ने निर्णय गरेको छ।
"देउवा सरकारका मन्त्रीको आचारसंहिता : कडा परिश्रम गर्नुपर्ने, भ्रष्टाचार गर्न नपाइने","काठमाडौं : सरकारले मन्त्रीहरुका लागि आचारसंहिता तयार गरेको छ । सरकारको साझा न्यूनतम कार्यक्रम बनाएको सत्तारुढ गठबन्धनको कार्यदलले आचारसंहिता तयार पारेको हो । सत्ता गठबन्धनको कार्यदलले प्रधानमन्त्री शेरबहादुर देउवालाई सरकारका न्यूनतम साझा प्रतिवेदन बुझाएको छ। शुक्रबार बिहान प्रधानमन्त्री निवास बालुवाटार पुगेर कार्यदलले आफ्नो प्रतिवेदन देउवालाई बुझाएको हो । पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र) बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो। गठबन्धनको कार्यदलले बिहीबार सरकार सञ्चालनका लागि न्यूनतम साझा कार्यक्रम र कार्यविधि तयार गरेको थियो। आचारसंहितामा सङ्घीय लोकतान्त्रिक गणतन्त्रको सुदृढीकरण तथा आर्थिक, सामाजिक रूपान्तरणको मूल अभिभारा पूरा गर्न अग्रसर हुनुपर्ने उल्लेख छ। यसैगरी, मन्त्रीपरिषदको गोपनीयता कायम गर्दै अनुशासन र शिष्टाचारको पूर्णरूपमा पालना गर्नुपर्ने, पदमा बहाली हुँदा र पदमुक्त हुँदा कानुनबमोजिम आफ्नो सम्पत्ति विवरण सार्वजनिक गर्नुपर्ने,संयुक्त सरकारको साझा न्यूनतम कार्यक्रमप्रति पूर्ण प्रतिवद्ध हुँदै कार्यान्वयनका लागि निष्पक्ष र सक्रियतापूर्वक काम गर्नुपर्ने छ कुरा आचारसंहितामा उल्लेख छ। मन्त्रीहरूले पालना गर्नुपर्ने आचारसंहिता सङ्घीय लोकतान्त्रिक गणतन्त्रको मूल्य र मान्यता, देशको संविधान र कानुनद्वारा निर्दिष्ट मापदण्ड एवम् संयुक्त सरकारको साझा न्युनतम कार्यक्रमलाई आत्मसात गर्दै मन्त्रीले निम्नलिखित आचारसंहिताको पालना गर्नुपर्ने छ । १ सङ्घीय लोकतान्त्रिक गणतन्त्रको सुदृढीकरण तथा आर्थिक, सामाजिक रूपान्तरणको मूल अभिभारा पूरा गर्न अग्रसर हुनुपर्ने छ । २ मन्त्रीले देश र जनताप्रति उत्तरदायी भई निष्ठापूर्वक आफनो काम सम्पादन गर्नुपर्ने छ साथै प्रधानमन्त्री र सङ्घीय संसदप्रति जवाफदेही हुनुपर्ने छ । ३ संयुक्त सरकारको साझा न्यूनतम कार्यक्रमप्रति पूर्ण प्रतिवद्ध हुँदै कार्यान्वयनका लागि निष्पक्ष र सक्रियतापूर्वक काम गर्नुपर्ने छ । ४ पदमा बहाली हुँदा र पदमुक्त हुँदा कानुनबमोजिम आफ्नो सम्पत्ति विवरण सार्वजनिक गर्नुपर्ने छ । ५ सरकार सञ्चालनका सम्बन्धमा प्रधानमन्त्रीको निर्देशन पालना गर्ने तथा प्रधानमन्त्रीलाई सहयोग गर्नुपर्ने छ । ६ पदको गरिमालाई कायम राख्दै कानूनबमोजिम आफ्नो कर्तव्यको निर्वाह गर्नुपर्ने छ । ७ स्वच्छ आचरण र उच्च नैतिकता कायम गर्दै कुनै प्रलोभन एवम् दवाबमा नपरी आफ्नो पदीय जिम्मेवारी इमान्दारीताका साथ पूरा गर्नुपर्ने छ । ८ पद र अख्तियारीको दुरूपयोग गर्ने वा कुनै पनि अनुचित र गैरकानुनी सुविधा उपलब्ध गर्न गराउन पाईने छैन । ९ मन्त्रीपरिषदको गोपनीयता कायम गर्दै अनुशासन र शिष्टाचारको पूर्णरूपमा पालना गर्नुपर्ने छ । १० पदीय जिम्मेवारी निर्वाह गर्दा व्यक्तिगत स्वार्थबाट प्रेरित भई अनियमितता तथा भ्रष्टाचारजन्य कार्य गर्न पाइने छैन । ११ मन्त्रीहरूले साधा जीवन र कडा परिश्रमको नीतिप्रति प्रतिवद्ध रहँदै मितव्ययिता अपनाउनुपर्ने छ । १२ मुलुक र जनताको हितविपरीतका कुनै पनि क्रियाकलापमा संलग्न हुन पाइने छैन । पदीय मर्यादा, प्रतिष्ठा र जिम्मेवारीमा आँच पुग्ने गरी कसैसँग सम्बन्ध राख्न पाइने छैन । १३ आफ्नो पदीय हैसियतबाट गरिने कुनै पनि मनोनयन र नियुक्ति निश्पक्ष, स्वतन्त्र तथा समावेशी ढङ्गले गर्नुपर्ने छ । १४ आचारसंहिता विपरीत कार्य गरको पाइएमा प्रधानमन्त्रीले पदमुक्त गर्ने छ । यसका लागि प्रधानमन्त्रीले सम्बन्धित दलसँग आवश्यकतानुसार परामर्श गर्न सक्ने छन् ।"
सम्मानजनक एकतामा माधव पक्षको जोड,"काठमाडौं : एमाले वरिष्ठ नेता माधवकुमार नेपाल पक्षले सम्मानजनक पार्टी एकताको पक्षमा जोड दिएको छ। नेपाल पक्षको बिहीबार बसेको केन्द्रीय समिति बैठकमा अधिकांश नेताहरूले पार्टी एकता गर्दा सम्मानजनक एकता हुनुपर्ने धारणा राखेका थिए। उनीहरूले वरिष्ठ नेता नेपाल र झलनाथ खनालबिनाको पार्टी एकता हुन नसक्ने स्पष्ट पारेका थिए। एमाले अध्यक्ष केपी ओलीले वरिष्ठ नेता नेपालबिना पार्टी एकता हुने भनी दिएको अभिव्यक्तिप्रति नेपाल पक्षधर नेताहरूले बैठकमा असन्तुष्टि जनाएका थिए। अध्यक्ष ओली पक्षले बैठक नगर्न निर्देशन दिए पनि बैठकमा नेपाल पक्षधर अधिकांश नेताहरू सहभागी थिए। सचिव योगेश भट्टराई र स्थायी समिति सदस्य सुरेन्द्र पाण्डे भने कोरोना कन्ट्याक्ट ट्रेसिङमा परेका कारण बैठकमा अनुपस्थित थिए। बैठकको प्रारम्भ गर्दै वरिष्ठ नेता नेपालले पार्टी एकताको टुंगो लगाउन निर्णायक छलफल भइरहेको जानकारी गराएका थिए । उनले आफूहरू एकताकै पक्षमा रहेको बताएका थिए। एकताको प्रक्रिया र वार्ता अगाडि बढिरहेको छ। केही सहमति भएका छन्, केही विषयमा अझै वार्ता जारी छ, नेपालको भनाइ उद्धृत गर्दै स्थायी समिति सदस्य रघुजी पन्तले भने। नेपालको सम्बोधनपछि विघटित कार्यदलमा नेपाल पक्षका संयोजक एवं उपाध्यक्ष भीम रावलले एकताको पक्षमा भएका काम कारबाहीबारे प्रस्तुति गरेका थिए। उनले १० बुँदे सहमति गर्दाको पृष्ठभूमिको विषयमा पनि बैठकमा एकएक गरेर विस्तृत जानकारी गराएका थिए। नेपाल र रावलको धारणापछि अन्य केन्द्रीय सदस्यले एकताकै पक्षमा कुरा राखेका थिए। कतिपयले कार्यदल सदस्यलाई संकेत गर्दै आफ्नो समुहलाई डुबाएर अर्को पक्षलाई फाइदा हुने काम नगर्न पनि चेतावनी दिएको एक केन्द्रीय सदस्यले बताए। केन्द्रीय सदस्य निरज आचार्यले अधिकांश सदस्यले पार्टी एकताकै पक्षमा धारणा राखेको बताए। केन्द्रीय सदस्य ठाकुर गैरेले केन्द्रीय समितिका सबै नेताको जोड पार्टी एकताकै पक्षमा रहेको बताए। एकता गर्दा १० बुँदे सहमति कार्यान्वयनको सुनिश्चिता हुनुपर्ने, लामो समयदेखिको आरोप प्रत्यारोपले सिर्जना गरेको दरारलाई विश्वासको वातावरणमा ल्याउन पहलकदमी हुनुपर्ने, एकताको पक्षमा ओली पक्षको पनि इमान्दार पहल हुनुपर्ने धारणा राखेका थिए। वरिष्ठ नेता नेपाल र अध्यक्ष अोलीबीच पावर सेयरिङको विषय पनि टुंगो लगाएर २०७५ जेठ २ को केन्द्रीय कमिटी बैठक बोलाएर पार्टी एकताबद्ध गर्नुपर्नेमा जोड दिइएको केन्द्रीय सदस्य गैरेले बताए। बैठकमा डा विजय पौडेल, दिनेश राई, प्रतापलाल श्रेष्ठ, झपट रावल, रविन्द्र अधिकारी, रामकुमारी झाँक्री, निरा जैरु, ठाकुर गैरे, भागवत विश्वासी, सुरेन्द्र मानन्धर, भानुभक्त जोशी, अरुण नेपाललगायतका केन्द्रीय सदस्यले धारणा राखेका थिए। सरकारमा जाने कुरै आउँदैन स्थायी समिति सदस्य रघुजी पन्तले कांग्रेस सभापति शेरबहादुर देउवा नेतृत्वको सरकारमा आफ्नो पक्ष सहभागी नहुने स्पष्ट पारे। उता देउवालाई विश्वासको मत दिएका नेपाल पक्षीय २२ मध्ये केही सांसद भने सरकारमा जानुपर्ने पक्षमा लविङ गरिरहेका छन्। बैठकले ओली पक्षलाई महाधिवेशन सम्बन्धी कार्य रोक्न आग्रह गरेको छ। नेपाल पक्षका कार्यदलका संयोजक भीम रावलले सदस्यता नवीकरण र वडा तथा स्थानीय तहको अधिवेशन रोक्न ओली पक्षको कार्यदलका सदस्यहरूसँग आग्रह गरेको पन्तले जानकारी दिए।"
लक्ष्मणलाल कर्णको आरोप: उपेन्द्र यादव मधेस विरोधी हुन्,"वीरगन्ज: महन्थ ठाकुर समूहका एक नेता लक्ष्मणलाल कर्णले उपेन्द्र यादवले सत्तामा पुग्नका लागि पटक पटक मधेस र मधेसी जनतालाई भर्याङ मात्रै बनाएको आरोप लगाएका छन् । साथै उपेन्द्र यादवले मधेसमा कम्युनिस्टवाद लादेको उनको आरोप थियो। कम्युनिस्ट पृष्ठभूमिबाट राजनीति गरेका यादवले कम्युनिस्टवाद लादेको आरोप कर्णको थियो । महन्थ ठाकुर पक्षका नेता तथा कार्यकर्ताहरुको भेलालाई शुक्रबार सम्बोधन गर्दै उनले यस्तो बताएका हुन्। सिराहामा भर्ला भएका जसपाका कर्यकर्ताहरुले यादव समूहप्रति आक्रोस पोखेका थिए । कार्यक्रममा निर्वाचन आयोगको आधिकारिकताप्रति पनि धेरै वक्ताले आपत्ति जनाएका थिए । यादवले मधेसीलाई धोका दिँदैआएको उनीहरुको आरोप थियो । महन्थ ठाकुर समूहले शुक्रबार बारा, महोत्तरी , सिराहा र सप्तरीमा अगुवा कार्यकर्ता भेला गरेको हो । भेलालाई महन्थ ठाकुर, राजेन्द्र महत्तो, अनिल झा , शरत सिंह भण्डारी लगायत नेताले सम्बोधन गरेका थिए ।"
सभापतिमा उम्मेदवारी दिन्छु : निधि,"धनुषा : नेपाली कांग्रेसका उपसभापति विमलेन्द्र निधिले पार्टीको १४ औं महाधिवेशनमा आफूले सभापतिमा उम्मेदवारी दिने बताएका छन्। धनुषामा शुक्रबार सञ्चारकर्मीसँग कुरा गर्दै उनले भने, '१४औँ महाधिवेशन जहिले भए पनि सभापतिमा मेरो उम्मेदवारी हुनेछ।' उनले सभापतिको उम्मेदवारीका लागि आफू अगाडि बढिसकेको र तयारी सुरू गरिसकेको बताए। उनले क्रियाशील सदस्यतामा देखिएको विवाद चाँडै टुङ्गिने र महाधिवेशनको तयारीले गति लिने जानकारी दिए। उनले भने, 'भदौमा महाधिवेशन हुन्छ भनेर सभापति शेरबहादुर देउवाजीले पनि भनिरहनुभएको छ, क्रियाशील सदस्यतामा देखिएको विवाद समाधानका लागि छलफल सुरू भएको छ, विवाद टुङ्गिएसँगै महाधिवेशनको तयारीले गति लिन्छ, तदर्थ समिति वा विशेष अधिवेशनको कुनै आवश्यकता छैन।' पूर्वउपप्रधानमन्त्री निधिले सरकारको न्यूनतम साझा कार्यक्रम कार्यदलले टुङ्ग्याइसकेकाले अब चाँडै मन्त्रिपरिषद् पनि विस्तार हुने बताए। नेकपा (एमाले) का वरिष्ठ नेता माधवकुमार नेपाल पक्षलाई पनि सरकारमा सहभागी गराउने प्रयास भइरहको हुँदा मन्त्रिपरिषद् विस्तारमा केही ढिलाइ भएको उनको भनाइ थियो। उनले भने, 'माधव नेपाल पक्षलाई पनि सरकारमा सामेल गराउने प्रयास भइरहेको छ, पार्टी सभापति देउवाजीलाई प्रधानमन्त्री बनाउन जजसले सहयोग गर्नुभएको छ, उहाँहरू सबै पक्षलाई सरकारमा समावेश गराउने हाम्रो चाहना छ, त्यसैले केही ढिला भएको हो।' सबै दललाई सरकारमा सहभागी गराउने आफूहरुको चाहना भएको र त्यसका लागि छलफल भइरहेको उनले जनाए।"
"स्याङ्जामा १० दिने निषेधाज्ञा थपियो, आदेश उल्लंघन गरे कारवाही गरिने","स्याङ्जा : शुक्रबार मध्यरातदेखि लागु हुनेगरी स्याङ्जामा १० दिने निषेधाज्ञा थप गर्ने निर्णय भएको छ। थपिएसँगै साउन ३२ गतेसम्म जिल्लामा निषेधाज्ञा कायम हुने भएको हो। देशभरसँगै स्याङजामा पनि कोरोना संक्रमण दर बढिरहेको जनाउँदै साउन मसान्तसम्म निषेधाज्ञा थप भएको प्रमुख जिल्ला अधिकारी दिपकराज नेपालद्वरा जारी आदेशमा उल्लेख छ। प्रजिअ नेपालका अनुसार संक्रामक रोग ऐन, २०२० को दफा २ र स्थानीय प्रशासन ऐन, २०२८ को दफा ६(३)ले दिएको अधिकार प्रयोगगरी जिल्लाभर निषेधाज्ञा गरिएको हो। शुक्रबार मध्यरातबाट लागु हुनेगरी जिल्लाभर निषेधाज्ञा थप भएको छ। यसअघि जारी निषेधाज्ञा आज मध्यरातबाटै सकिदैछ। स्याङजामा वैशाख २१ गतेदेखि पटक पटक थप गर्दै निषेधाज्ञा जारी छ। निषेधाज्ञाको अवधिमा प्रशासनले तोकेका बाहेकका अन्य काम नगर्न सूचित गरेको छ। स्वास्थ्य संस्थाका लगायत औषधि पसल चौबीसै घण्टा सञ्चालन गर्न पाइने छ। अत्यावश्क बाहेकका काममा बाहिर ननिस्किन प्रशासनको अनुरोध छ। निस्कनै परेमा स्वास्थ्य सुरक्षा मापदण्डको पूर्ण पालना गर्नुपर्नेछ। निषेधाज्ञामा सभा, समारोह, गोष्ठी, सेमिनार, नाँचघर, सिनेमा, होटल पार्टी प्यालेस, व्यूटिपार्लर, जिमखानालगायत मानिस भीडभाड हुने स्थानहरु सञ्चालन गर्न पाइनेछैन । टेक अवेका रुपमा होटल तथा पार्टी प्यालेसमा भने सञ्चालन गर्न पाइने भएको छ। खाद्यान्नलगायत अन्य पसल बिहान ५ देखि बेलुका ७ बजेसम्म खोल्न पाइनेछ। विवाह, प्रतबन्ध, सामाजिक संस्कारमा घरपरिवारको व्यक्तिहरु सहभागी हुने, विवाहका लागि दुबैतर्फका गरी २५ जना सहभागी हुने, मठ मन्दिर तथा धार्मिक स्थलहरुमा नित्य पूजा बाहेक अन्य सामाजिक, सांस्कृति धार्मिक गतिविधिहरु सञ्चालन नगर्ने, विद्यालयमा वैकल्पिक शिक्षण सिकाइ गराउनु पर्नेछ। पछिल्लो समय बालबालिकामा समेत कोडिभको संक्रमण देखिएकाले अनलाइनबाट शिक्षण गराउनु पर्नेछ। क्याम्पस, विद्यालय तथा सबै खालका शैक्षिक संस्थाहरुमा अनलाइनबाट शिक्षण गराउन सुझाव दिइएको छ। प्रशासनद्धारा जारी आदेश उल्लंघन गर्नेलाई कानून संक्रामक रोग ऐन, स्थानीय प्रशासन ऐन र कोभिड संकट व्यवस्थापन अध्यादेश २०७८ बमोजिम कारवाही गरिने प्रजिअद्धारा जारी आदेशमा उल्लेख छ।"
गुनासा तत्काल सुनिदिने जनप्रतिनिधि : स्थानीयवासीको प्रशंसा,"सोलुखुम्बु : जनस्तरबाट सम्भव नहुने तर विभिन्न कारणले नागरिकमा आइपर्ने समस्या समाधान गर्ने प्रमुख जिम्मेवारी सरकारको हो। नेपालमा तीन तहका सरकारले नागरिकको समस्या समाधान गर्दै समृद्ध नेपाल निर्माणको महाअभियानमा जुटेको बताउँछन् तर पनि कतिपय क्षेत्रका नागरिकले उठान गरेको समस्या चाँडै समाधान हुन्छ भने कतिपयको समस्या वर्षौंवर्ष हुँदा पनि ज्यूँका त्यूँ हुन्छ। यसका पछाडि त्यस क्षेत्रका जनप्रतिनिधिको भूमिका नै महत्वपूर्ण मानिन्छ। बर्खाको समयमा ग्रामीण क्षेत्रको सडक हिलाम्मे हुनाका साथै खाल्डाखुल्डी भएपछि आवतजावतमा समस्या हुनु सामान्य मानिन्छ। यस्तै जिल्लाको थुलुङ दूधकोसी गाउँपालिका१ नेलेबाट वडा नं ६ मुक्ली, ७ र ८ देउसा हुँदै माप्यदूधकोसी, सोताङ र महाकुलुङ गाउँपालिका जोड्ने मुख्य सडकखण्ड हिलाम्मेसँगै खाल्डाखुल्डी हुँदा समस्या भएको भन्दै नागरिकले गुनासो गरे। सामाजिक सञ्जाल फेसबुकमा सडकको अवस्था सार्वजनिक भएको एक साता नपुग्दै गाउँपालिकाले समस्याको समाधान गर्ने गरी बजेट व्यवस्था गरेर काम सुरु गरेको गाउँपालिका अध्यक्ष असिम राईको भनाइ छ। वडा नं ७ देउसामा रु दुई लाख र वडा नं १ नेलेमा रु तीन लाख बजेट व्यवस्था गरी करिब ५०० मिटर सडक सोलिङ गरिएको गाउँपालिकाले जनाएको छ। गाउँपालिकाको यस कदमप्रति स्थानीयवासी पनि हर्षित बनेका छन्। थुलुङ दूधकोसी गाउँपालिका१ नेलेबाट सोताङ, महाकुलुङ जाने सडक सोलिङमा व्यस्त रहनुभएका स्थानीयवासी लोकेन्द्र खत्रीले सोलिङपूर्वको सडकको अवस्थाबारे भने, सडकको अवस्थाको त के कुरा गर्नु र ? वल्लो घर पल्लो घर हिँड्डुल गर्न नै गाह्रो थियो। बर्सातका कारण हिलाम्मे भएको सडकखण्डमा आवतजावतमा समस्या भएको गुनासोपछि स्थानीय सरकारले तत्काल समाधानतर्फ लागेको भन्दै नेले१ का फौदबहादुर खत्रीले खुसी व्यक्त गरे। उनले यसरी भएको विकास निर्माणले सडकको अवस्था सुधार हुनाका साथै रोजगारीसमेत सृजना भएको बताए। हिलो तथा ठूलो ठूलो खाल्डो भएको सडकमा दुःखका साथ सवारी सञ्चालन गर्न बाध्य हुनुभएका सोलुदूधकुण्ड नगरपालिका४ का काजी तामाङले सडक सोलिङ भएको देखेपछि थुलुङदूधकोसी गाउँपालिका सरकारलाई धन्यवाद दिन्छन्। गाउँपालिकाबाट प्राप्त करिब रु तीन लाख बजेटले नेलेको १५० मिटर सडक सोलिङ गर्ने प्राविधिक अनुमान रहेको भए पनि थप काम गर्ने उपभोक्त समितिले जनाएको छ। उपभोक्ता समितिका अध्यक्ष रोशन पौडेलले वडाध्यक्ष घनराज सुनुवार र गाउँपालिका अध्यक्ष राईलगायतलाई स्थानीयवासीको समस्या समाधानमा सहयोग गरेको भन्दै धन्यवाद दिए। यस्तै सोही गाउँपालिकाको वडा नं ७ देउसामा सोही सडक सोलिङ गरिरहेका ५०६० जनाको नेतृत्व गर्नुभएका सिद्धिमान तामाङले सडक मर्मतपछि स्थानीवासीलाई रोजगारी मिल्नाका साथै सडकको अवस्था सुधार भएको बताए। त्यस क्षेत्रका उपभोक्ता समितिका अध्यक्ष तामाङले प्राविधिक अनुमानभन्दा दोब्बर काम गर्ने योजना रहेको बताउनुभयो। 'कोरोना महामारीका कारण निषेधाज्ञा हुँदा रोजगार ठप्प भएको थियो', स्थानीयवासी पेम्बा तामाङले भने, 'डोजर नलगाइकन मान्छेले गरेको काम राम्रो पनि हुन्छ, यसले हामीलाई दिनको रु ५०० नै बचे पनि त्यतिकै बस्नुभन्दा फाइदा नै हुन्छ।' सकारात्मक परिवर्तनमा इच्छाशक्ति महत्वपूर्ण सकरात्मक परिवर्तनका लागि मानिसमा आवश्यक पर्ने इच्छाशक्ति नेलेका स्थानीयवासी र गाउँपालिकाका जनप्रतिनिधिमा देखिएको नेलेमा निर्माणाधीन सकडमा भेटिनुभएका माप्य दूधकोसी६ का भीमराज राईले बताए। उनले जनप्रतिनिधि भनेको थुलुङदूधकोसीको जस्तो हुनुपर्ने भन्दै प्रशंसा गरे। थुलुङदूधकोसीसहित चार गाउँपालिकाका नागरिकले यात्रा गर्ने सडकखण्ड सवारी साधनका लागि सोलिङ भएसँगै अहिले निकै सहज भएको बताउँछन्। गाउँपालिकाको बजेटले एकातिर रोजगारी सृजना भएको छ भने अर्को तिर सडकको अवस्था सुधार भएको छ। त्यति मात्र नभई अनुमानभन्दा सोलिङ गर्ने पक्षमा रहेका स्थानीयवासीको योजना प्रशंसायोग्य रहेकाले अन्य क्षेत्रका नागरिकले पनि सिक्न आवश्यक रहेको प्रत्यक्षदर्शी बताउँछन्।"
गठबन्धनको कार्यदलले सरकारको न्यूनतम साझा कार्यक्रमको प्रतिवेदन बुझाउँदै,"काठमाडौं : सत्तारुढ गठबन्धन कार्यदलले सरकारका साझा कार्यक्रमको प्रतिवेदन प्रधानमन्त्रीलाई आज बुझाउँदै छ। प्रधानमन्त्री शेरबहादुर देउवालाई कार्यदलले सरकारका न्यूनतम साझा कार्यक्रम समेटिएको प्रतिवेदन बुझाउन लागेको हो। बालुवाटारमा गठबन्धन दलका शीर्ष नेता पनि सहभागी हुने बताइएको छ। पाँचदलीय गठबन्धनद्वारा सरकार सञ्चालनमा सघाउन नेपाली कांग्रेसका महामन्त्री पूर्णबहादुर खड्काको संयोजकत्वमा सोही दलका नेताद्वय मीनेन्द्र रिजाल र रमेश लेखक, नेकपा (माओवादी केन्द्र)बाट वर्षमान पुन र देव गुरुङ, जनता समाजवादी पार्टीबाट महेन्द्रराय यादव र राजेन्द्र श्रेष्ठ रहेको कार्यदल गठन गरिएको थियो। साझा कार्यक्रमसहित कार्यदलको प्रतिवेदन प्राप्त भएपछि गठबन्धनका शीर्ष नेतृत्वले भावी रणनीति निर्धारण गर्दै मन्त्रिपरिषद्लाई पूर्णता दिइने बताइएको छ। शीर्ष नेतृत्वले पारित गरेको साझा कार्यक्रमका आधारमा सरकार सञ्चालन गरिने गठबन्धनले जनाएको छ।"
जसपा ठाकुर पक्षको विस्तारित बैठक : आज तराईका चार जिल्लामा,"काठमाडौं : निर्वाचन आयोगबाट आधिकारिकता गुमाएका जनता समाजवादी पार्टी महन्थ ठाकुर पक्षले शुक्रबार तराईका चार जिल्लामा विस्तारित बैठक गर्ने भएको छ। बैठकलाई केन्द्रीय र जिल्लाका नेताहरुले सम्बोधन गर्ने कार्यक्रम रहेको जसपाका केन्द्रीय सदस्य केशब झाले जानकारी दिए। उनका अनुसार सप्तरीमा राजेन्द्र महतो, केशब झा, बृषेश चन्द्र लाल, राजिव झाले सम्बोधन गर्नेछन्। सिरहामा, अनिलकुमार झा, डा सुरेन्द्र झा, उमाशंकर अरगरिया, जयनुल राइनले सम्बोधन गर्नेछन्। त्यसैगरी महोत्तरीमा महन्थ ठाकुर, शरतसिंह भण्डारी, निर्जला राउत र बारामा लक्ष्मणलाल कर्ण, जितेन्द्र सोनल, बाबुलाल साह, रमेश पटेलले सम्बोधन गर्ने कार्यक्रम रहेको झाले जानकारी दिए। महन्थ ठाकुरले बुधबार राती अपिल जारी गर्दै पार्टी अध्यक्ष उपेन्द्र यादवका कमी कमजोरीहरु केके छन् भन्ने कुरा जनताले थाहा पाउनुपर्छ भन्दै जनतामाझ जान लागेको सार्वजनिक गरेका थिए। जसपाका अर्का अध्यक्ष उपेन्द्र यादव पक्षले पार्टीको आधिकारिकता पाएपछि नयाँ पार्टी गठनको तयारीस्वरुप ठाकुर पक्षले पार्टीका अगुवा कार्यकर्ताको उपस्थितिमा पार्टीको विस्तारित बैठक गर्न लागेको हो।"
दुर्घटना गुपचुप राखेर शव व्यवस्थापन गरिँदा परिवारले नै गर्न पाएनन् दाहसंस्कार,"विराटनगर: प्रहरीको गम्भीर लापरबाहीका कारण मोरङको बेलबारीमा दुर्घटनामा परेर मृत्यु भएका एक वृद्धको दाहसंस्कार गर्नबाट परिवार बञ्चित भएको छ । दुर्घटनामा परी १० दिनअघि मृत्यु भएका विराटनगर महानगरपालिका१४ का ६५ वर्षीय महन भनिने बाहेनबहादुर प्रधानको शव अन्त्येष्टिका लागि परिवारका सदस्य र आफन्तले नपाएका हुन् । शवलाई बेबारिसे देखाएर प्रहरीले विराटनगर महानगरपालिकाको सहयोगमा व्यवस्थापन गरिदिएपछि परिवारले धार्मिक संस्कार अनुसार अन्त्येष्टि गर्न पाएनन् । पूर्वपश्चिम लोकमार्गअन्तर्गत बेलबारी नगरपालिका३ मा गत साउन ११ गते राति ९ बजेतिर पैदल हिँडिरहेका बेला सवारी साधनको ठक्करबाट बाहेनबहादुर गम्भीर घाइते भएका थिए । बेलबारीमा सम्भव नभएपछि थप उपचारका लागि प्रहरीले विराटनगरको कोसी अस्पताल ल्यायो । उपचारकै क्रममा भोलिपल्ट दिउँसो उनको मृत्यु भयो । नसड्ने गरी शवलाई कोसी अस्पतालकै शवगृहको आइसमा हालेर राखियो । पोस्टमार्टम गरिसकिएको र मृतकको सनाखत नभएको एवं परिवारका सदस्य र आफन्त सम्पर्कमा नआएको भन्दै प्रहरीले सदगदका लागि आग्रह गरेपछि महानगरपालिकाले विराटनगरको सिंघिया घाटमा साउन १७ गते आइतबार नै शवको व्यवस्थापन गरिदिएको थियो । यता इलाका प्रहरी कार्यालय बेलबारीका प्रमुख प्रहरी निरीक्षक सरोज खनाल नेतृत्वको प्रहरी भने घटनालाई सार्वजनिक नगरिकन गुपचुप राख्दै दुर्घटना गराउने सवारी साधनको पहिचान र खोजीमा मात्रै केन्द्रित भएको पाइएको छ । दुर्घटना गराउने सवारी साधन र चालकलाई साउन १४ गते प्रहरीले नियन्त्रणमा लियो । धादिङको जुङ्गीखोला गाउँपालिका४ का ३२ वर्षीय रामकृष्ण पौडेलले चलाएको बा ०१०२४ च ९९१३ नम्बरको पिकअप गाडीको ठक्करबाट वृद्धको मृत्यु भएको अनुसन्धानबाट खुलेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । दुर्घटनापछि फरार बनेका चालक र सवारी साधनलाई नियन्त्रणमा लिएर कारबाही अघि बढाउन अनुसन्धान थालिएको छ, उनले भने, तत्काल सनाखत नभएकाले मृतकको शवको भने व्यवस्थापन गरियो । कुनै घटनामा व्यक्तिको मृत्यु भएमा ७२ घण्टासम्म पहिचान नखुले बेबारिसे देखाएर शवको व्यवस्थापन गर्नसकिने कानुनी प्रावधान रहेको प्रहरी दाबी छ । पिकअप गाडीको ठक्करबाट मागीखाने पुरुषको मृत्यु भएको र पहिचान नखुलेको शव कोसी अस्पतालमा राखिएकाले चिन्नुहुने व्यक्तिले सम्पर्क गर्नुहुन भनेर बेलबारी प्रहरीले गत सोमबार मात्रै यो घटनालाई आफ्नो फेसबुक पेजमार्फत मृतकको फोटो र हुलियासहित सार्वजनिक गर्यो। प्रहरीले घटना सार्वजनिक गर्नुभन्दा अघिल्लै दिन शवको भने व्यवस्थापन भइसकेको थियो । फोटोका आधारमा मृतकको पहिचान गरेर शव लिनका लागि आफन्त कोसी अस्पताल पुगे । तर शवको व्यवस्थापन भइसकेको जवाफ पाएपछि झस्किएर छाँगाबाट खसेजस्तै भए । लामो समयपछि मात्रै प्रहरीले आफ्नो फेसबुक पेजमार्फत मृतकको पहिचान नखुलेको भनेर घटना सार्वजनिक गरेको पायौँ । त्यसअघि भने घटना किन लुकायोभन्ने बुझ्न सकिएन, मृतकका नातिनी ज्वाईं प्रवीण खड्काले भने, अस्पतालमा शव छ भनिएकाले बुझ्न गएका थियौँ । तर त्यसअघि नै बेबारिसे भनेर व्यवस्थापन गरिसकेको पाइएपछि अहिले परिवार र आफन्त तनाव एवं अन्योलमा परेका छौँ । उनका अनुसार बाहेनबहादुर १० वर्ष अघिदेखि परिवारबाट अलग भएर बेलबारीका होटलहरुमा काम गर्थे । छोरा वैदेशिक रोजगारीमा र छोरी विराटनगरमै रहेको खड्काले बताए । शवलाई बेबारिसे देखाएर व्यवस्थापन गरिसकेपछि मात्रै घटना सार्वजनिक गर्नु रहस्यमय एवं शंकास्पद छ । बेलैमा थाहा पाएको भए दाहसंस्कार गर्न पाउने थियौँ, उनले भने, यो घटनाले दुर्घटना गराउने पक्षसँग प्रहरीको मिलेमतो रहेको देखिन्छ । हामी घटनालाई नजिकबाट बुझ्न र धार्मिक संस्कार अनुसार शवको अन्त्येष्टि गर्नबाट बञ्चित भयौँ । होटलमा काम गरेर जीविका चलाउँदै आएका व्यक्तिलाई बेबारिसे बनाएर लापरबाही एवं बदमासीपूर्ण ढंगले शवको अन्त्येष्टि गरिएको घटनामा संलग्न प्रहरीलाई कारबाही हुनपर्ने माग आफन्तको छ । मृतकको नातामा भाइ पर्ने राम सुवेदीले बाहेनबहादुरलाई चिन्ने व्यक्तिहरु बेलबारीमा धेरै भएको बताए । होटलमा काम गर्दा प्रहरी कार्यालयमै बारम्बार चिया पुर्याउन जानु हुन्थ्यो, उनले भने, सधैँ देखिराखेको व्यक्तिलाई प्रहरीले खै कसरी बेबारिसे बनायो हामी नै अचम्ममा परिरहेका छौँ । तत्काल विभिन्न माध्यमबाट सार्वजनिक गर्नुपर्ने घटनालाई प्रहरीले लुकाउँदा आफन्तले शवको दाहसंस्कार गर्न नपाएको गुनासो सुवेदीको छ । उनका अनुसार मृतकको शव नपाउँदा आफन्तलाई पीडामाथि तनाव थपिएको छ । अगाडि नै थाहा पाएको भए कम्तीमा शव त पाउने थियौँ, उनी भन्छन्, यो घटनामा प्रहरी लापरबाहीले सीमा नाघेको देखियो । नेपाल प्रहरीका पूर्वडीएसपी रामजी कटुवाल आफन्तको खोजी र मृतकको पहिचानलाई प्राथमिकतामा राख्नुपर्नेमा तत्काल घटना नै सार्वजनिक नगरेर प्रहरीले ठूलो बदमासी गरेको बताउँछन् । घटनामा परेका कसैको पहिचान नखुलेमा हुलियासहितको विवरण सार्वजनिक गर्नुपर्छ, उनी भन्छन्, तर घाइते वा मृतकको पहिचान खुलाउनेतर्फ नलाग्नु प्रहरीको ठूलो कमजोरी हो । प्रविधिको प्रयोग गरेर वा सार्वजनिक सूचना जारी गरेर बेबारिसेको पहिचानको प्रयास गर्नुपर्नेमा प्रहरी चुकेको कटुवाको ठम्याइ छ । असावधानीपूर्ण अनुसन्धानका कारण आफन्त गुमाएर पीडामा परेकालाई थप पीडित बनाउने काम प्रहरीबाटै भएको पूर्वडीएसपी कटुवालले बताए । उनका अनुसार मृत्यु नै भइसकेको घटनालाई लामो समयसम्म लुकाएर प्रहरीका अनुसन्धान अधिकृतले मान्छेको ज्यानमाथि खेलवाड गरेको देखिन्छ । दुर्घटना गराउने पक्ष तत्काल नभेटिँदा आफन्तले दबाब दिने, आन्दोलन एवं अवरोध गर्ने भएकाले प्रहरीमा घटना लुकाउने प्रवृत्ति मौलाउँदै गएको छ, उनले भने, अनेक झण्झटबाट मुक्त हुनलाई आफन्त पत्ता लगाउने प्रयास नगरिकन शवको व्यवस्थापनतर्फ प्रहरी अघि बढेको देखिन्छ । मृत्यु भएकाको शव नै परिवार र आफन्तले पाउननसक्नु गम्भीर लापरबाहीको गतिलो उदाहरण भएको कटुवालको भनाइ छ । उनका अनुसार यस्ता घटनामा दुर्घटना गराउनेको खोजी थालेर घाइतेको उपचारलाई प्रभावकारी बनाउँदै परिवार एवं आफन्तसँगको सम्पर्क स्थापित गराउने प्रयास प्रहरीबाट हुनुपर्छ । व्यस्त लोकमार्गमा हिट एण्ड रनका घटना धेरै हुन्छन्, कटुवालले भने, तर जिम्मेवारीबाट पन्छिन खोज्ने प्रवृत्तिले घटना अनुसन्धानको जिम्मेवारी पाएको प्रहरीमा संवेदनशीलता नै देखिँदैन । प्रहरीका कारण आफन्तले शव नै नपाउने अवस्था आउनू असामान्य विषय भएको उनको भनाइ छ । इन्सपेक्टर खनाल भने अरु घटनाका कारण यसतर्फ ध्यान दिन नसकिएको बताउँछन् । घटना चाँडै सार्वजनिक गर्ननसक्नु हाम्रो कमजोरी हो, उनले भने, तर मृतकलाई चिन्छौँ भनेर कोही पनि प्रहरीको सम्पर्कमा आइपुगेका छैनन् । सबै कुरा कानुनी प्रक्रिया अनुसार नै गरिएकाले प्रहरीको कमजोरी नरहेको खनालको दाबी छ। उनले छसात वर्षदेखि फोहोर, प्लाष्टिक र बोतलहरु उठाएर बेबारिसे अवस्थामा हिँड्ने र मागीखाने व्यक्तिकै रूपमा मृतकलाई प्रहरीले चिनेको पनि बताए । तत्काल नाम, थर र वतन नखुलेकै कारण सडेर दुर्गन्धित हुने भएकाले बेबारिसे बनाएरै शवको व्यवस्थापन गरिएको इन्सपेक्टर खनालको भनाइ छ ।"
परीक्षाहरु स्थगित गर्न शिक्षा मन्त्रालयलाई स्वास्थ्य मन्त्रालयको सिफारिस,काठमाडौँ: कोरोना संक्रमण बढ्ने क्रममा छँदा स्वास्थ्य तथा जनसंख्या मन्त्रालयले सबै परीक्षा स्थगित गर्न शिक्षा मन्त्रालय र कोभिड १९ संकट व्यवस्थापन केन्द्र (सीसीएमसी)लाई सिफारिस गरेको छ। पछिल्लो समय कोरोना संक्रमण बढ्ने क्रममा छ । सोही अवस्थालाई ध्यानमा राखेर स्वास्थ्य मन्त्रालयले स्वास्थ्य सावधानी अपनाउन भन्दै शुक्रबार शिक्षा मन्त्रालय र कोभिड १९ संकट व्यवस्थापन केन्द्र (सीसीएमसी)लाई सिफारिस गरेको हो । स्वास्थ्य मन्त्रालयले अहिले चालु तथा निकट भविष्यमा सञ्चालन गरिने भनिएका परीक्षा स्थगित गर्न सिफारिस गरेको हो। परीक्षा भन्दा पनि लाखौँ विद्यार्थीको जीवन रक्षाका लागि आफूहरु संवेदनशील रहेको स्वास्थ्य राज्यमन्त्री उमेश श्रेष्ठले बताए । राज्यमन्त्री श्रेष्ठले सामाजिक सञ्जालमा यसबारे लेखेर सीसीएमसीलाई परीक्षा स्थगनका लागि सिफारिस गरेको जनाएका छन् । स्वास्थ्य मन्त्रालयको उक्त सिफारिस अनुसार हाल सञ्चालन भइरहेको स्नातकोत्तर साथै कक्षा १२ को परीक्षा प्रभावित हुनेछन् ।
स्वास्थ्यमन्त्रीको राजीनामाको माग गर्दै डाक्टर केसीले गरे सत्याग्रह घोषणा,"काठमाडौं : वरिष्ठ चिकित्सक गोविन्द केसीले फेरि सत्याग्रहको घोषणा गरेका छन्। शुक्रबार विज्ञप्ति जारी गर्दै डा केसीले भदौ ३ गतेदेखि सत्याग्रह थाल्ने घोषणा गरेका हुन्। उनले विभिन्न पाँच बुँदे माग गर्दै सत्याग्रहको घोषणा गरेका हुन्। डा केसीले स्वास्थ्य राज्यमन्त्री उमेश श्रेष्ठलाई पदमुक्त गर्नुपर्ने पहिलो माग राखेका छन्। उनले बीपी कोइराला स्वास्थ्य विज्ञान प्रतिष्ठान धरानमा चार शीर्ष पदाधिकारीलाई पदमुक्त गर्न साेथ माग गरेका छन्। उनले बीपीलगायत कुनै पनि विश्वविद्यालय र प्रतिष्ठानमा पदाधिकारी नियुक्त गर्दा मापदण्डका आधारमा सिफारिस गर्न र त्यसका लागि तत्काल कानुनी व्यवस्था लागू गर्नुपर्ने अर्को माग राखेका छन्। यस्तै डा केसीले चिकित्सा शिक्षा आयोगका पदाधिकारीलाई धम्क्याउने, नाजायज हस्तक्षेप गर्ने व्यक्तिलाई कारबाही गर्नुपर्ने माग गरेका छन्। उनले सम्झौता भए बमोजिम इलाम वा पाँचथर, उदयपुर र डडेल्धुरा वा डोटीमा समेत सरकारी मेडिकल कलेज खोल्ने कामलाई अघि बढाउनुपर्ने माग राखेका छन्। यस्तै डा केसीले यसअघि भएका सबै सम्झौताहरु कार्यान्वयन गर्न समेत माग गरेका छन्। तीमध्ये चिकित्सा शिक्षा ऐनको संशोधन गर्दा अध्यक्ष प्रधानमन्त्री तथा सहअध्यक्ष शिक्षा र स्वास्थ्यमन्त्री हुने व्यवस्था हटाएर कार्यकारी उपाध्यक्षलाई नै अध्यक्षताको जिम्मेवारी दिने व्यवस्था गर्न समेत उनले माग गरेका छन्। यी हुन् डा केसीका माग १ स्वार्थको द्वन्द्व हुने गरी नियुक्त गरिएका स्वास्थ्य राज्यमन्त्रीलाई तत्काल पदमुक्त गरियोस् । अब उपरान्त व्यापारी, व्यवसायीहरुले नेता वा तिनका परिवारका सदस्यलाई करोडौं घुस ख्वाएर चोर बाटोबाट सांसद र मन्त्री हुने, सार्वजनिक संस्थाहरु डुबाउने, आफ्नो व्यवसायको हित हुने गरी कानुन बनाएर नीतिगत भ्रष्टाचार गर्ने अवस्था कहिल्यै नआउने सुनिश्चित गर्नका लागि स्वार्थको द्वन्द्वसम्बन्धी प्रष्ट कानुनी व्यवस्था गरियोस् । अवैध रुपमा बढी शुल्क लिएको पुष्टि भइसकेका मेडिकल माफियाहरुलाई चुनावको टिकट पाउन र समानुपातिक सांसद हुनबाट वञ्चित गरियोस् । २ बीपी कोइराला स्वास्थ्य विज्ञान प्रतिष्ठान धरानमा डेढ महिना बढी चलेको आन्दोलनका मागहरु पूरा गर्नेबारे हालै भएको सम्झौता अक्षरशः कार्यान्वयन गर्दै चार शीर्ष पदाधिकारीलाई पदमुक्त गरियोस् । बीपी प्रतिष्ठान लगायत कुनै पनि विश्वविद्यालय र प्रतिष्ठानमा पदाधिकारी नियुक्त गर्दा निष्पक्ष रुपमा पदाधिकारी मापदण्ड निर्धारण कार्यदलको सिफारिस अनुसार नयाँ पदाधिकारी नियुक्त गर्दै त्यसका लागि तत्काल कानुनी व्यवस्था गरियोस् । ३ पूर्ववर्ती सरकारको संरक्षणमा रहेर चिकित्सा शिक्षा आयोगका पदाधिकारीहरुलाई धम्क्याउने, नाजायज हस्तक्षेप गर्न खोज्ने तथा हाम्रो अभियानका सदस्यलाई भौतिक आक्रमणको धम्की दिने व्यक्तिलाई कानुन अनुसार कारवाही गरियोस् । ४ विसं २०८५ देखि नेपालको मेडिकल शिक्षा गैरनाफामूलक हुने भनेर चिकित्सा शिक्षा ऐनमा किटानी भएकाले त्यो नीति कार्यान्वयन सुनिश्चित गरियोस् । अब कुनै पनि निजी मेडिकल कलेज नखोल्ने नीति सार्वजनिक गरियोस् । कर्णाली स्वास्थ्य विज्ञान प्रतिष्ठानमा एमबीबीएस शुरु भइसकेको अवस्थामा आगामी शैक्षिक सत्रदेखि गेटा मेडिकल कलेजमा र त्यसपछिको शैक्षिक सत्रमा राप्ती स्वास्थ्य विज्ञान प्रतिष्ठानमा एमबीबीएस शुरु गर्ने कुरालाई निश्चित गरियोस् । २०८० सालसम्ममा प्रत्येक प्रदेशमा कम्तीमा एउटा सरकारी मेडिकल शिक्षण संस्था पुर्याउनुपर्ने प्रावधान चिकित्सा शिक्षा ऐनमा रहेकाले प्रदेश नं २ र गण्डकी प्रदेशमा पनि तदारुकताका साथ त्यस्ता संस्था निर्माणलाई गति दिइयोस् । हामीसित सम्झौता भएबमोजिम इलाम वा पाँचथर, उदयपुर र डडेल्धुरा वा डोटीमा समेत सरकारी मेडिकल कलेज खोल्ने कामलाई अघि बढाइयोस् । काठमाडौं विश्वविद्यालयको आंगिक र विस्तारित कार्यक्रम रहेका कलेजहरुमा समेत चिकित्सा शिक्षा ऐन अनुसार ७५ प्रतिशत छात्रवृत्तिको प्रावधान लागू गरियोस् । ५यस अगाडि हामीसित भएको सबै सम्झौताहरु कार्यान्वयन गरियोस् । तीमध्ये चिकित्सा शिक्षा ऐनको संशोधन गर्दा अध्यक्ष प्रधानमन्त्री तथा सहअध्यक्ष शिक्षा र स्वास्थ्यमन्त्री हुने व्यवस्था हटाएर कार्यकारी उपाध्यक्षलाई नै अध्यक्षताको जिम्मेवारी दिने व्यवस्था गरियोस् ।"
प्रविधिमैत्री बन्दै स्याङ्जा अदालत,"स्याङजा : स्याङजा कारागारमा रहेका एक कैदी राम थापा (नाम परिवर्तन) को पेशी बुधबारका लागि तोकिएको थियो। नियमतः उनी सो दिन अदालतमा उपस्थित हुनुपथ्र्यो। तर, उनलाई अदालतसम्म जानु परेन। उनले कारागार शाखाबाटै आफ्नो उपस्थिति जनाए। कारागार शाखामा भएको इन्टरनेटको प्रविधि उपयोग गर्दै उनले आफनो पेशी लिए। उनी जस्तै कारागार शाखामा रहेका धेरैजना कैदीवन्दीको पेशीका दिनचर्या यसरी नै बित्ने गरेका छन्। अदालत र कारागार शाखाको दुरी करिब सय मीटर पनि टाढा छैन। तर, संक्रमणका कारण उपस्थित सहज नभएको कारागार शाखा प्रमुख चुडामणी भण्डारी भन्छन्। अदालतको प्रविधिमैत्री कार्यप्रति उनी पनि खुशी छन्। क्षमताभन्दा तेब्बरको संख्यामा रहेका कैदीबन्दी एकजनामा पनि संक्रमणले छोयो भने सबैजना संक्रमित बन्न सक्छन, ' उनले भने, भर्चुअल विधिको उपयोगले हुनसक्ने खतराको संभावनालाई न्यूनिकरण गरेको छ। कोरोना भाइरस संक्रमणका कारण अदालत प्रविधिमैत्री बन्न आवश्यक भएको जिल्ला न्यायाधीश बसन्तराज पौडेलले बताए। तीव्रत्तररुपमा फैलिएको कोरोना संक्रमण न्यूनिकरण गर्न यो विधि उपयुक्त हो। यसैगरी, जिल्लाको आधा भूभाग हेर्ने जिम्मेवारी पाएको वडा कार्यालय वालिङ्ले पनि आरोपितलाई भर्चुअल माध्यमबाटै उपस्थिति गराउने गरेको छ। सदरमुकामबाट करिब २७ किलोमीटर दक्षिणतर्फ वालिङ पर्छ। भर्चुअल माध्यमबाटै आरोपितसँग बयान लिने, म्याद थप, बकपत्र जस्ता काम हुने गरेका छन्। अनुसन्धानमा रहेका आरोपितलाई पटकपटक म्याद थपका लागि लिएर आउनु पर्ने काममा सहज बनेको छ। यसरी भर्चुअल विधिका प्रयोगले टाढाबाट आउँदा जाँदाको समयको बचत गराएको छ। यातायात खर्च कटौती भएको छ। आरोपितलाई लिएर यहाँसम्म आउदा लाग्ने ४५ जना सुरक्षाकर्मीको समय बचत भएको छ। साथै उनीहरुलाई अन्यत्र काममा खटाउन सकिने भएको छ। त्यसो त, काममा छिटो छरितो र प्रविधिको प्रयोगमा पोख्त हुन सिकाएको छ। स्याङ्जा अदालत प्रबिधिमैत्री बनेको छ। कोरोना भाइरस संक्रमणका कारण उपस्थित हुन असहज बनेका बेला अदालतले यस्तो विधि अपनाएको हो। कोरोना संक्रमणले धेरै नकारात्मक प्रभाव पारेका बेला केही सकारात्मक काम पनि सिकाएको छ भन्छन् अर्का न्यायाधीश सूर्य थापा। यसैगरी, दुईजना न्यायाधीश रहेको अदालतले मोबाइल एसएमएसलाई पनि उपयोग गर्दै आएको छ। मुद्धा दर्तावालाले दिएको मोबाइल नम्बरका आधारमा उनीहरुलाई खबर दिएर मुद्धाका बारेमा स्मरण गराउने गरिएको श्रेस्तेदार विश्वप्रसाद रेग्मीले जानकारी गराए। कोरोना संक्रमणका कारण बाहिर निस्कन नपाइएका बेला सूचना प्रविधिको प्रयोग र पहुँच ह्वात्तै बढेको छ। जिल्लामा निषेधाज्ञासँगै सुरु भएको भर्चुअल प्रविधिको उपयोग गर्न थालेको सूचना शाखा प्रमुख श्रीकृष्ण तिमिल्सीना बताउँछन्। उनका अनुसार वैशाखदेखि शुक्रबारसम्म झण्डै एक सय भन्दा बढी मुद्धामा ३ सय पटक भन्दा बढी भर्चुअल उपस्थिति गराइएको छ। अदालतले मुद्धाका आरोपितलाई पहिलो पटक अदालतमा उपस्थित गराएपछि दोस्रो, तेस्रो, चौथो पटकसम्म म्याद थप गर्दा भर्चुअल विधि उपयोग गर्ने गरेको छ।"
भैंसी किन्ने बहानामा बास मागेर लुटपाट,"दैलेख : जिल्लाको भैरबी गाउँपालिका१ मा अज्ञात समूहले एक परिवारमा बास मागेर सामग्री लुटेको छ । स्थानीय ६९ वर्षीय सेते खत्रीको घरमा बिहीबार साँझ बास माग्न आएका थिए । भैंसी किन्ने निहुँ बनाएर बास माग्न आएका ३ जनाको अज्ञात समूहले सेतेको परिवारलाई बेहोस बनाइ लुटपाट गरेको स्थानीयले बताएका छन् । सेतेको परिवारमा उनकी पत्नि ६९ वर्षीया माग्ली खत्री र छोरी ४८ वर्षीया नानकला खत्री रहेको प्रहरीले जनाएको छ । स्थानीयले शुक्रबार बिहान सेते, उनकी श्रीमती माग्ली र छोरी नानकलालाई बेहोस अवस्थामा फेला पारेका थिए । सेतेको परिवारलाई बेहास अवस्थामा फेला पारेका स्थानीयले प्रहरीलाई खबर गरेका थिए । जिल्ला प्रहरी कार्यालय दैलेखका डिएसपी अनुपम श्रेष्ठका अनुसार बेहोस अवस्थामा भेटिएका तीनैजनालाई दैलेख अस्पतालमा सामान्य उपचारपछि थप उपचारका लागि सुर्खेत पठाइएको बताए । उनीहरुलाई कुन औषधि खुवाएर बेहोस बनाइएको हो भन्नेबारे नखुलेको डिएसपी श्रेष्ठले बताए । ३ जना अज्ञात व्यक्ति भैंसी किन्ने निहुँमा बिहीबार साँझ सेतेको घरमा बास माग्न आएको भन्ने खुलेको छ, घरको दराज फोडिएको छ, केकति लुटिएको छ भन्नेबारे यकिन भएको छैन्, डिएसपी श्रेष्ठले भने । सेतेको परिवार उपचारपछि पर्किएपछि मात्रै केकति सामग्री लुटिएको छ भन्नेबारे खुल्ने डिएसपी श्रेष्ठको भनाइ छ । उनका अनुसार इलाका प्रहरी कार्यालय दुल्लुका प्रहरी निरिक्षक नेत्र बुढाको नेतृत्वमा खटिएको प्रहरी टोलीले थप अनुसन्धान गरिरहेको छ । सेतेका छिमेकीले सुनलगायतका सामग्रीहरु लुटिएको आशंका गरेका छन् । उक्त घटनामा संलग्न व्यक्तिलाई पक्राउ गरी कारबाहीको माग समेत सेतेको छिमेकीहरुले गरेका छन् ।"
न्यूनतम पारिश्रमिक पुनरावलोकन गर्न कार्यदल गठन,"काठमाडौं : श्रमजीवी पत्रकारको न्यूनतम पारिश्रमिक पुनरावलोकन गर्न सूचना विभागका महानिर्देशक गोगनबहादुर हमालको संयोजकत्वमा कार्यदल गठन गरिएको छ । कार्यदलमा न्यूनतम पारिश्रमिक निर्धारण समितिका सदस्य गोपाल तिवारी, नेपाल पत्रकार महासङ्घको पूर्व महासचिव इन्द्रबहादुर (उजिर) मगर, महासङ्घ र सञ्चार उद्यमी एशोसिएसनको तर्फबाट एकएक प्रतिनिधि सदस्यका रुपमा रहने छन् । समितिको बिहीबार सम्पन्न बैठकले श्रमजीवी पत्रकारको न्यूनतम पारिश्रमिक पुनरावलोकन गर्न समिति गठन गर्ने निर्णय गरिएको अध्यक्ष राजेन्द्र अर्यालले जानकारी दिए। २०७५ देखि पारिश्रमिक पुनरावलोकन हुन नसकेको बताइएको छ । कार्यदलले श्रमजीवी पत्रकार ऐन २०५१ को पूर्ण कार्यान्वयन हुन नसक्नुको कारण विश्लेषणसहितको प्रतिवेदन समितिलाई एकमहिनाभित्र पेश गर्नेछ । बैठकले कोरोना सङ्क्रमणमा जोखिम मोलेर काम गर्ने पत्रकारका लागि विषेश राहत प्याकेज घोषणा गरी कार्यान्वयन गर्न सरकारसमक्ष आग्रह समेत गरेको छ ।"
बाजुराका १० वर्षीय बालकमा डेल्टा भरियन्ट पुष्टि,बाजुरा : एक १० वर्षीय बालकमा कोरोना भाइरसको नयाँ डेल्टा भेरियन्ट पुष्टि भएको छ। जिल्ला अस्पताल बाजुराबाट बाहिर रिफर गरिएका ती बालकमा कोरोना भाइरसको नयाँ डेल्टा भेरियन्ट पुष्टि भएको हो । जिल्ला अस्पताल बाजुरामा एन्टिजेन परीक्षण गराउँदा रिर्पोट नेगेटिभ आएको थियो। तर स्वास्थ्यमा सुधार नआएपछि उनलाई धनगढी रिफर गरिएको थियो। धनगढीमा पनि उपचार सम्भव नभएपछि काठमाडौं रिफर गरेको जिल्ला अस्पताल बाजुराका प्रमुख डाक्टर प्रकाश जोशीले बताए। काठमाडौंमा स्वाब संकलन गरी भारत पठाएपछि डेल्टा भेरियन्ट पुष्टि भएको डाक्टर जोशीले जानकारी दिए। बालकको सम्पर्कमा रहेका अन्यको स्वाब संकलन गरेर पीसीआर गर्ने तयारी रहेको जोशीले बताए ।कोरोना भाइरसको डेल्टा भेरियन्ट देखिएको बालकको काठमाडौंमा भेन्टिलेटरमा उपचारपछि डिस्चार्ज गरेको परिवारले बताएको छ। जिल्ला अस्पताल बाजुरामा शुक्रबारसम्म श्वासप्रश्वासम्बन्धी समस्य भएका ९ जना बालबालिकाको उपचार भइरहेको छ । पछिल्लो समय जिल्ला अस्पताल आउने बालबालिकाको संख्या बढ्दै गएको छ। जिल्लामा कोरोना महामारी फैलिरहेको संकेत देखिएको जिल्ला अस्पताल बाजुराका प्रमुख डाक्टर जोशीले बताए । अस्पतालमा आउने बालबालिका १० वर्ष आसपासका रहेको डाक्टर जोशीले बताए ।
तुइन घटना: नेपालको बाटो हुँदै दोस्रोपटक घटनास्थल अवलोकन गर्दै छानविन टोली,"दार्चुलाः दार्चुलाको तुइन घटनाको छानविन गर्न आएको समिति शुक्रबार नेपाली सेनाको हेलिकप्टरमार्फत व्याँसको माल पुगेको छ । बिहीबार भारतीय बाटो हुँदै घटनास्थल पुगेको छानविन समितिको टोली शुक्रबार नेपालतर्फको घटनास्थल हेर्न हेलिकप्टरमार्फत त्यहाँ पुगेको हो । व्याँस गाउँपालिका २ मालघाटको स्थलगत निरीक्षण गर्न तथा पीडित परिवारसँग छलफल गर्न टोली गएको हो । बिहीबार नेपालतर्फ स्थलगत रुपमा टोली अध्ययन गर्न नआएको भन्दै स्थानीय र नेकपा विप्लव समूहका कार्यकर्ताले नारा जुलुस गरेका थिए । गृह मन्त्रालयका सहसचिव जनार्दन गौतम नेतृत्वको छानविन टोली गत मंगलबारदेखि दार्चुलामा छ । छानविन समितिमा गृह मन्त्रालयका सहसचिव जनार्दन गौतम नेतृत्वमा सुदूरपश्चिम प्रदेशका प्रहरी नायब महानिरीक्षक पुरुषोत्तम कँडेल, राष्ट्रिय अनुसन्धान विभागका निर्देशक हुतराज थापा, सशस्त्र प्रहरी बलका प्रहरी वरिष्ठ उपरीक्षक सुरेशकुमार श्रेष्ठ र दार्चुलाका सहायक प्रमुख जिल्ला अधिकारी ज्योत्सना भट्ट सदस्य छन् । साउन १५ गते माल गाउँबाट सदरमुकाम खलंगा आउने क्रममा ३३ वर्षीय जयसिंह महाकाली नदीमा वेपत्ता भएका थिए । धामी वेपत्ता भएको आठ दिनसम्म शव भेटिएको छैन। आफन्तले कूसको मूर्ति बनाएर अन्त्यष्टि गरिसकेका छन् । मृतकका आफन्तले पीडकलाई कारवाही र पीडित परिवारले उचित क्षतिपूर्ति, बालबच्चाको पालन पोषणको सुरक्षाको जिम्मा राज्यले लिनुपर्ने माग समेत गरेका छन् । यता अनुसन्धानमा आएको टोलीले अहिलेसम्म कुनै ठोस जनकारी भने दिएको छैन । समितिका सदस्य नै जान पाएनन् स्थलगत निरीक्षणमा हेलिकप्टरमा चार जनाको मात्रै सीट क्षमता भएपछि समितिका सदस्य एवं सहायक प्रमुख जिल्ला अधिकारी ज्योत्सना भट्ट जोशी माल जान पाइनन् । भौगालिक कठिनाइका कारण हिँडेर जान नसकिने अवस्था आएपछि उनी नगएको बुझिएको छ । दार्चुला सदरमुकामबाट हिँडेर झन्डै १० घन्टा भन्दा बढी समय लाग्छ । यसवाहेक घटनास्थल अवलोकन तथा रिपोर्टीङका लागि पत्रकारलाई जान समेत दिइएको छैन । स्थानीय पत्रकारहरुले आफूहरुलाई घटनास्थलमा जान नदिएकोमा भारतीय पक्षसँग आक्रोश पोख्न थालेका छन् ।"
आज घन्टाकर्ण गाथामोग चर्हे : घन्टाकर्णबारे अझै भ्रम बाँकी छ,"भक्तपुर : प्रत्येक साउन कृष्ण चतुर्दशीका दिन मनाइने गाथामोग चर्हे (घण्टाकर्ण) बारे अझै धेरै भ्रम बाँकी रहेको संस्कृतिविद्हरु बताउँछन्। उनीहरुका अनुसार सर्वसाधारण गाथामोगलाई पिचासको संज्ञा दिन्छन् तर वास्तवमा गाथामोग पिचास होइनन्। गाथामोग स्थानीय क्षेत्रमा रहेका भैरव तथा अन्य देवताको प्रतीक भएको उनीहरुको तर्क छ। उनीहरुका अनुसार गथामुख भाग्यभन्दा बढी कर्ममा विश्वास गर्ने पात्र हुन्, नास्तिक हुन्।गाथामोगलाई बालबालिका मारेर खाने राक्षसको रुपमा बढी चित्रण गरिएको पाइन्छ। समाजलाई दुःख दिने भएकाले दोबाटो र चौबाटोमा लगी जलाउने गरिन्छ भन्ने भ्रम व्याप्त छ, संस्कृतिविद् ओमप्रसाद धौभडेल भन्छन्, तर गाथामोग राक्षस होइनन्। गाथामोग देवताको नाम सुन्न नचाहने नास्तिक हुन्। सुनलाई भन्दा फलामलाई महत्व दिने व्यक्ति र भाग्यमा भन्दा कर्ममा विश्वास गर्ने व्यक्तित्वका धनी हुन्। उनका अनुसार देवदेवीको नाम सुन्नुपर्ला भनी हरहमेशा आफ्ना कानमा ठूल्ठूला घण्टा झुण्डाइराख्ने भएर उनलाई नाम घण्टाकर्ण भनिएको हो। यसका धेरै प्रमाणसमेत रहेको धौभडेल बताउँछन्। अहिलेसम्म भेटिएको प्रमाणमध्ये सबैभन्दा पुरानो गोपाल राजवंशावलीमा उल्लेख भएको गण्ठकर्ण चवदशबाट घण्टाकर्ण भएको हो, उनी थप्छन्, त्यस्तै नेस ६९१ मा लेखिएको हितोपदेश ग्रन्थमा पनि गण्ठकर्ण चवदश र नेस ७९२ को एउटा नेपालभाषाको गीतमा स्पष्टसँग छ्वालीको घण्टासुर बनाई सेलाउने उल्लेख गरिएको छ। उनले नेस ८१८ मा भक्तपुर दरबारको मालती चोकमा भेटिएको एउटा शिलापत्रमा यस दिनलाई स्पष्टसँग गाथामोगल चवदश भनिएकोसमेत जानकारी दिए। गाथामोग चर्हेको दिन भक्तपुरको नवदुर्गा देवगणभित्र महादेवको उत्पत्ति हुने परम्परासमेत रहेको छ। यसैलाई आधार मानी गाथा (नवदुर्गा गण बन्ने जाति) बाट शिवलिङ्ग स्थापना हुने दिनलाई गाथामोग चर्हे भनिएको संस्कृतिविद् प्राडा पुरुषोत्तमलोचन श्रेष्ठले स्पष्ट पारे। शिवलिङ्ग साँच्चिकै शिवलिङ्ग जस्तो नभई मोग (डल्लेठो) जस्तो बन्छ। यसैको सम्झननास्वरुप यस दिनलाई गाथामोग भनिएको उनी तर्क दिन्छन्। यस हिसाबले पनि गाथामोग कुनै राक्षस वा पिचास नभई महादेव भएको उनको भनाइ छ। हाम्रो संस्कृतिमा मार्ग कृष्ण चतुर्दशीलाई बाला चतुदर्शीले चिनिन्छ। जसका प्रमुख नायक बालासुर जो शिवकै एक रुप हुन्, श्रेष्ठ स्पष्ट पार्छन्, चैत कृष्ण चतुर्दशी पिशाच चतुर्दशी हो, जसका अधिपति भूतप्रेत पिचास शिवकै गण हो। यता फागुन कृष्ण चतुर्दशी महाशिवरात्री त भगवान शिवकै पूजा आराधना गर्ने दिन हो। त्यसैले श्रावण कृष्ण चतुर्दशीको दिनका नायक गाथामोग पनि शिवकै रुप भएकोमा दुईमत हुन सकिँदैन। उनका अनुसार गाथामोगको आकृति हेर्दा उन्मक्त भैरवसँग मिल्दोजुल्दो छ। जुन उन्मक्त भैरव पनि महादेवकै एक रुप भएको उनी बताउँछन्। यस दिन काठमाडौं उपत्यका एवं देशभरका छरिएर रहेका नेपालभाषीहरुले गाथामोग चर्हे धुमधामसँग मनाउने गरेका छन्। स्थानीय वासिन्दासँग मागेर ल्याइएको छ्वाली र नर्कटको सहायताले बनाइएको गाथामोगलाई नांग्लोमा लेखिएको विशाल डरलाग्दो मुखाकृति, कपडाबाट बनाइएका पुतलीहरुको माला, भोगटेलगाययतले सिंगारिएर साँझको बेला स्थानीय दोबाटो र चौबाटोमा दहन गरेर गाथामोग पर्व मनाइन्छ।"
मेलम्चीमा आमा रुँदा,"ठ्याक्कै ६ बजे भक्तपुर कौशलटार चोकमा अफिसले पठाएको गाडी आउँदै थियो। गाडीका चालक रामजी खड्कालाई फोन गरें। उनले ग्वार्कोसम्म सिनियर फोटो पत्रकार सुनिता डंगोललाई लिन जाने र ६:१५ सम्म कौशलटार आइपुग्ने बताए। भनेकै समयमा गाडी आयो। संघीय ब्यूूरो प्रमुख रामकला खड्का गठ्ठाघरमा हुनुहुन्थ्यो। उहाँ पनि चढेपछि हाम्रो टिम पूरा भयो र हामी अघि बढ्यौ सिन्धुपाल्चोकस्थित मेलम्चीको स्थलगत रिपोर्टिङका लागि। २०७८ असार १ गतेदेखि ४ गतेसम्म आएको बाढीले मेलम्ची खानेपानी आयोजनाको केही संरचनामा क्षति पुग्नुका साथै सुरुङमार्गस्थल अम्बाथानदेखि मेलम्ची बजारसम्मको तटीय क्षेत्रमा बाढीले ठूलो क्षति पुर्याएको थियो। बाढी आएको करिब डेढ महिनापछि अफिसले मेलम्ची आसपास सम्भव भएको ठाउँसम्म पुग्न भनेको थियो। गन्तव्य पुग्नुअघि गाडी रोकिएपछि हामी तीनैजना मोबाइल, डायरी र कलम लिएर मेलम्चीको माटोमा पाइला मिसायौं। ओहो ! मेलम्ची त अझै उर्लिनै अवस्थामा रहेछ। बाढी छिरेर फुस्रा भएका घरहरू र ठूलाठूला बुलडोजर, स्काभेटरका बिच खुल्दै गरेको मेलम्ची बजार। मेलम्ची बजारभित्र नै पसेको खोलाले घरखेतसँगै सडक पनि कटान गर्दै लगेको अवस्था। ढुंगा नै ढुंगाको बगर र धाराप्रवाहसहित बगिरहेको मेलम्ची देख्दा एकाएक अत्यास लाग्यो। अझ बाढी आउँदा कत्ति डरलाग्दो भयो होला मेलम्चीको रूप ? फोटोग्राफर सुनिता मेलम्चीलाई आफ्नो क्यामेरामा कैद गर्नतिर लाग्नुभयो। मेलम्ची बजारबाट हेलम्बु जाने बाटोतिर गयौं। त्यहाँ बाढीले बगाएर ल्याएको लेदो माटोको थुप्रो थियो। त्यहाँबाटै मेलम्ची खोलालाई नियाल्यौं। नजिकै त्यहाँकै स्थानीय जेष्ठ नागरिक श्रेष्ठ बा र दुलाल बा पनि गफिँदै हुनुहुन्थ्यो। हामी उहाँहरूको नजिकै गयौं र सोध्न थाल्यौं। उहाँहरूको कथनअनुसार अहिलेसम्म मेलम्चीमा न यति ठूलो बाढी आएको सुन्नुभएको थियो न त देख्नु नै। झोलुंगे पुल छुन आइपुग्थ्यो रे मेलम्ची तर अहिलेको जस्तो वितण्डा भने मच्चाउँदैनथ्यो। एउटा कुनाबाट बग्थ्यो। यहाँ हाम्रो खेत थियो दुलाल बाले देखाउँदा विश्वास नै गर्न गाह्रो भयो हामीलाई। जुन खेत अहिले सबै बगर छ। यहाँ पनि कसैको घरखेत हुनसक्छ र ? जस्तो लाग्ने। पहिलादेखि नै मेलम्ची यहीँ चौडाइमा नै बगिरहेको छ जस्तो लाग्ने रैछ हामी पछि जानेलाई। तर, उनीहरूका पुस्तौंपुस्ताले त्यही खोलाको किनारामा खेती किसानी गरेर जीविकोपार्जन गर्दै आइरहेको सत्य हो। हामीले खोला मिचेर घरबारी बनाएका होइनौं, खोला नै हाम्रो घरबारीमा छिरेको हो, यसमा सबैको एकस्वर थियो। मेलम्चीको भेलमा मिसियो आँसु मेलम्चीमा महाभुल हाम्रो मुख्य उद्देश्य थियो, मेलम्ची खानेपानी आयोजनाको संरचनाको वर्तमान अवस्थाबारे सूचना संकलन गर्नु। नजिकको स्थानसम्म पुग्न आयोजनाकै साइड सहायक धर्मराज देवकोटालाई भेट्न गयौं। मेलम्ची बजारमा नै सशस्त्र क्याम्पभित्र आयोजनाको कार्यालय पनि रहेछ। बाढीले आयोजनाका घरटहरा पनि पुरेको रहेछ। मुख्य भवनको पनि डेढ तल्लासम्म बाढी पसेर जमेको लेदो सफा गर्न व्यस्त हुनुहुँदो रहेछ, देवकोटा सर। उहाँसँगको चिनापर्चीपछि जहाँसम्म गाडी पुग्छ, त्यहीँसम्म हामीसँगै जाने कुरा भयो। बिहानको ९ पनि बजिसकेकाले खाना खाएर नै अघि बढ्ने सल्लाह भयो। सर कोठातिर लाग्नुभयो भने हामी होटलको खोजीमा। अन्नपूर्ण पोस्टका सिन्धुपाल्चोक सहकर्मी युवराज पुरीसँग मेलम्ची बजारमा भेट्ने सल्लाह भएको थियो। मेलम्ची बजारमा खुलेका केही होटलबोहक त्यसअघि खाने ठाउँ नै नभएको देवकोटा सर र युवराज सरको जानकारीअनुसार नै मेलम्चीमै खाना खायौं। टोली मेलम्ची बजारबाट अघि बढ्यो। मेलम्ची बजारबाट आयोजनाको मुख्य सुरुङ भएको अम्बाथानसम्म करिब २४ किलोमिटर बाटो आयोजनाले नै बनाएको रहेछ। ग्राबेल बाटोमा ५ वटा पक्की पुलसहित निर्माण गरिएको रहेछ। बाढी आएपछि करिब एक हप्तासम्म मेलम्ची बजारबाट अघि बढ्ने मोटरबाटो बिग्रिएको करिब एकसातापछि १६ किलोमिटर बाटो सम्याइएको रहेछ। त्यहीँ बाटोमा पर्ने चन्नौटा बजारस्थित रातोपुलबाहेक अरू पुल र ८ किलोमिटर बाटो नै बगाएको रहेछ। देवकोटा सरले पनि त्यहीँ रातोपुलसम्म गाडी जाने र त्योभन्दा अघि क्यूलसम्म बिग्रिएको बाटो हिड्न भने मिल्ने रहेको जानकारी दिनुभयो। क्यूलबाट अम्बाथानसम्म करिब ८ किलोमिटर बाटो भने खोलामा नै परिणत भएको रहेछ। चन्नौटासम्म पुग्दा पनि ठाउँठाउँमा बाटो धेरै बिग्रिएको रहेछ। कति ठाउँमा पानीको बहाबले काट्दै लगेको पनि देखियो। आयोजनास्थलसम्म पुग्ने बाँकी रहेको एकमात्र रातोपुल तरेपछि गाडी अघि नजाने भयो। अब केहीपरसम्म हिडौं भन्ने छलफलपछि हामी अघि बढ्यौं। खोलामाथि ढुंगा सम्याएर बाटो बनेको रहेछ। मोटरसाइकलको केही आवाज सुनिन्थ्यिो, त्योदेखि बाहेक डरलाग्दा डोजर र तिनका आवाज मात्र सुनिए। डोजर खोलामा पसेर यताउति ढुंगा मिलाउँदै थियो। खोलाको बाटोलाई पुरानै लयमा फर्काउन गरिएको प्रयास रहेछ। त्यो स्थानलाई गणेश बगर भनिँदोरहेछ। बाटोको खोलातिर रहेका घरहरू बगाइनसकेको तर भुइँचालोले जस्तो गरी ढलेका रहेछन्। एउटा तीन तल्लाको घर, ढल्किएको एकजना तामाङनी आमा त्यही घरको मूलढोकामा बसेको देख्यौं। छेवैमा पुगेर आमालाई सौध्यौं। त्यो उहाँको नै घर रहेछ। बनाएको धेरै समय पनि भएको रहेनछ। कुरा गर्दागर्दै आमा रुन थाल्नुभयो। घर खेतबारी, दुई जना छोराबुहारी, नातिनातिना रहेको उहाँको परिवार खेतीकिसानी गरेर बसेको रहेछ। भाडा पनि लगाइएको रहेछ। तर, मेलम्चीको बाढीले एकैछिनमा सुकुम्बासी बनाइदिएछ। घरभन्दा अलिक माथि डाँडामा बनाइएको अस्थायी टहरामा अरू बाढीपीडितजस्तै उहाँको परिवार पनि बस्दोरहेछ। दिउँसो त्यही ढल्केको घरको भित्रबाहिर गरेर बिताउनु हुँदोरहेछ। आमा रोएको देखेर तीन वर्षको नाति पनि रुँदा हामीले अरू प्रश्न गर्नै सकेनौं। आमालाई सान्त्वना दिँदै बजारतिरै फर्कियौं। किनभने देवकोटा सरले अम्बाथानसम्म आजै पुग्न नसक्ने बताइसक्नु भएको थियो। फर्किदा पनि ती आमा रोएको दृष्य सम्झेर साह्रै नमाजा लागिरहेको थियो। सरकारको मुख ताक्नुभन्दा आफैं पुनर्निर्माण गर्नेतर्फ पनि स्थानीय सजग भएको पाइयो। काम सकेर साँझ ५ बजेतिर देवकोटा सर र युवराज सरलाई विदा गरी काठमाडौं फर्कियौं। २०७८ साउन १४ गते बिहीबार मेलम्ची पुगेका थियौं, आइतबार र सोमबार हामीले तयार पारेको मेलम्चीको विशेष प्याकेज अन्नपूर्णमा मेन स्टोरी भयो, मूल मुद्दामा छापियो। दुर्भाग्य, त्यही शनिबार मेलम्चीमा फेरि अर्को ठूलो बाढी आयो र थप क्षति पुर्यायो। तस्बिरहरु : सुनीता डंगोल"
बागलुङ बजारमा दर्जन बढी घर पहिरोको उच्च जोखिममा,"बागलुङ: बागलुङ बजारको अदालत चौपारी, कम्पुटोल र नारायण चोकका एक दर्जन बढी घर पहिरोको उच्च जोखिममा परेका छन् । बागलुङ नगरपालिका वडा नम्बर३ कैलामपोखरी वन हुँदै अदालत चौपारीको सडक पहिरोले बगाएपछि तीन सातादेखि उक्त सडक बन्द छ । तलबाट पहिरो बढ्दै गएपछि सडक मात्रै भासिएको छैन, बजार छेउकै दर्जन बढी घर उच्च जोखिममा परेको स्थानीय बताउँछन् । निरन्तरको वर्षात् र बस्ती मुनी बगालुङ नगर खानेपानी लिफ्ट आयोजना निर्माणाधीन अवस्थामा रहेकाले निरन्तर सडक भासिने र पहिरो जाने गरेको स्थानीय टीकाबहादुर रोकाले बताए । यहाँ पहिलेदेखिनै निरन्तर पहिरो जाने गरेको स्थानीयले बताएका छन् । मनसुन सक्रिय भएयता दिनहुँ अविरल झरी पर्दा कम्पुटोल हुँदै गौडाकोट जाने सडक बगाएर पैदल यात्रा समेत गर्न नसकिने अवस्थामा पुगेपछि यात्रु र स्थानीय देउरालीचोक हुँदैको सडक प्रयोग गर्न बाध्य छन् । भौगोलिक जटिलताको अध्ययन नगरी आयोजना निर्माण थाल्दा न समयमै आयोजना बन्ने, न आयोजना माथिका बस्ती नै असुरक्षित हुने दुवै अनिश्चित बन्न थालेको भन्दै नगरवासी चिन्तित छन् । बागलुङ नगर खानेपानी तथा उपभोक्ता संस्था र खानेपानी तथा ढल व्यवस्थापन विभागको लगानीमा तीन वर्षदेखि निर्माण भइरहेको बागलुङ नगर खानेपानी लिफ्ट आयोजनाका कारण कम्पुटोल, देउराली चोक तथा नारायण चोकका घर गत वर्षदेखि पहिरोको उच्च जोखिममा पर्दै आएका छन् । कम्पुटोलका ९ घर गत वर्ष नै बर्खाको समयमा विस्थापित भएका थिए भने देउराली चोकका पाँच घरमा स्थानीय बस्न छाडेका थिए । अहिले पुनः अदालत चौपारीदेखि कम्पुटोल जाने पछाडी तिरको सडक नै भासिएपछि पुनः एक दर्जन घर जुनसुकै बेला ढल्ने जोखिममा छन् । १५१६ वर्षदेखि उक्त स्थानमा बस्दैआए पनि अहिले आएर घर पछाडिको सडक, बस्ती भासिरहेको छ, यो कमजोर भूबनोटमा यथेष्ट सचेतता र सुरक्षा विना खानेपानी आयोजना निर्माण थालिएका कारण यस्तो भएको हो रोकाले भने, बस्ती तलको जमिन खलबलिएका कारण कम्पु टोल र देउराली चोकमा अघिल्लो वर्ष नै घरहरु चर्किएका थिए, अब निरन्तर भारी वर्षा भए बस्ती नै बगाउने खतरा छ । ४५ करोड रुपैयाँको लागतमा बागलुङ बजारमा २४ सै घण्टा पानी वितरण गर्नका लागि काठेखोलाको पानी कैलाम पोखरीमा प्रशोधन गरी वितरण गर्ने लक्ष्य अनुसार लिफ्ट आयोजना निर्माणाधीन छ । खानेपानी आयोजनाकै कारण बस्ती जोखिममा परेको कैलाम पोखरी सामुदायिक वन उपभोक्ता समितिका अध्यक्ष स्थानीय जयराम भारी बताउँछन् । नगरवासीलाई खानेपानी आउने भए ठीकै छ भनेर बननै मासेर आयोजना निर्माण गर्न दियौं भारीले भने, आयोजनाका कारण सडकमा पहिरो जाने भासिने, खानेपानी आयोजना नै के हुने भन्ने अन्यौल छ, दर्जन बढी घर जोखिममा छन् । पानी रोकिए पछि खानेपानी आयोजना निर्माणको जिम्मा पाएको बागलुङ नगर खानेपानी, नगरपालिका र सम्बन्धित निकायमा छलफल गर्ने भारीले बताए । स्थानीयले वडा कार्यालय र नगरपालिकालाई ध्यानार्कषण गराउँदा हालसम्म सुनुवाई नभएको स्थानीयले गुनासो गरेका छन् । लिफ्ट आयोजना र खानेपानी तथा ढल व्यवस्थापन बिभाग संग पहिरोको विषयमा निरन्तर छलफल भइरहेको बागलुङ नगरपालिका३ का वडा अध्यक्ष लक्ष्मी बाँस्कोटाले बताए । ठूलो पहिरो छ, ग्याविन चिनेर र पर्खाल लगाएर सडक बनाउँदा समेत लाखौं खर्च लाग्ने अवस्था छ, थोरै खर्चको भए वडा कार्यालयले बनाउथ्यो वडा अध्यक्ष बाँस्कोटाले भनिन्, नगरपालिका संग छलफल गरेर आयोजना संरक्षणका लागि पहिरो व्यवस्थापन गर्न भनेका छौं तर, भर्खरै नागरिकको अपेक्षा अनुसार सडक सुचारु, बस्ती सुरक्षित गर्न मुस्किल छ, बर्खा रोकिए पछि कसले पहिरो मर्मत गर्ने भन्ने टुङ्गो लाग्नेछ । कम्पुटोल, देउराली चोक पहिलेदेखि कमजोर भूबनोट भएको स्थान भएको र त्यस मुनिको बन मासेर खानेपानी आयोजना निर्माण गर्दा आयोजना स्थल माथिको बस्ती नै विस्थापित हुने खतरा छ । खानेपानी तथा ढल व्यवस्थापनले पहिरोको स्थलगत अनुगमन गरेर फर्केको बागलुङ नगरपालिकाका नगर प्रमुख जनकराज पौडेलले जानकारी दिए । ठेक्कामा लगाइसकेको आयोजनाले त पहिरो मर्मत नगर्ला तर पुनः आयोजना संरक्षणका लागि छुट्टै बजेट ल्याएर काम गर्छ भन्नेमा छौ मेयर पौडेलले भने, कसैले नगरे नगरपालिकाको समन्वयमा पहिरो मर्मत गरिनेछ ।"
ढकढक्याउँदै तेस्रो लहर !,"काठमाडौं : नेपालमा पछिल्लो समय दैनिक कोरोना संक्रमण साउन १० गते २२ सयमा झरेको थियो। त्यसपछिको अवधिमा भने झन्डै दोब्बर बढेको छ। बिहीबार ३ हजार ९ सय ३८ जनामा संक्रमण देखिएको छ। यही अवधिमा बुधबार सबैभन्दा बढी ४ हजार १ सय ७ जनामा कोरोना पुष्टि भयो। स्वयं परीक्षण गर्न जाँदा पनि यत्रो संख्यामा दैनिक संक्रमण पुष्टि भइरहेको छ। यो अवस्थालाई विज्ञहरूले कोरोना संक्रमणको तेस्रो लहरको सुरुवाती संकेतका रूपमा लिइरहेका छन्। सक्रिय संक्रमितको संख्या फेरि ३४ हजार ४ सय २२ पुगेको स्वास्थ्य तथा जनसंख्या मन्त्रालयले जनाएको छ। तीमध्ये ३१ हजार १ सय ८ जना होम आइसोलेसनमा छन्। संस्थागत आइसोलेसनमा उपचाररत रहनेको संख्या ३ हजार ३ सय १४ छ। १ सय ५८ जना भेन्टिलेटरमा उपचाररत छन्। त्यस्तै ७ सय १३ जना सघन उपचार कक्ष (आईसीयू)मा उपचाररत छन्। मन्त्रालयले आगामी पाँच महिनाभित्र १ लाख ९३ हजार ८ सय ५६ जना संक्रमित थपिने प्रक्षेपण गरेको छ। जसमध्ये ३८ हजार ७ सय ७१ जनालाई उपचार सेवा आवश्यक पर्ने देखिन्छ। ९ हजार ६ सय ९३ जनालाई सघन उपचार (आईसीयू) आवश्यक पर्न सक्ने सम्भावना रहेको मन्त्रालयले जनाएको छ। साउनमा ५३ हजार ३ सय ७, भदौमा ४५ हजार ७ सय २६, असोजमा ३८ हजार ५ सय ९७, कात्तिकमा ३१ हजार ४४ र मसिंरमा २५ हजार १ सय ८३ संक्रमित थपिने मन्त्रालयद्वारा प्रक्षेपित तथ्यांकमा उल्लेख छ। मन्त्रालयको नीति, योजना तथा अनुगमन महाशाखाका प्रमुख डा गुणराज लोहनीले कोरोना संक्रमणको यो प्रक्षेपण बिहीबार प्रतिनिधिसभाको स्वास्थ्य तथा शिक्षा समितिमा प्रस्तुत गरेका हुन्। जनस्वास्थ्य विज्ञ डा बाबुराम मरासिनी तीज आसपास कोरोना संक्रमणको उचाइ अग्लिँदै जाने आकलन गर्छन्। भन्छन्, अहिलेको माहोल र अवस्था हेर्दा चाडपर्वको आगमनसँगै संक्रमणले पनि बिस्तारै उचाइ लिन्छ। काठमाडौं उपत्यकामा रहेका कोभिड१९ युनिफाइड केन्द्रीय अस्पताल (वीर अस्पताल), शुक्रराज ट्रपिकल तथा सरुवा रोग अस्पताल, सशस्त्र प्रहरी बल अस्पताल, शिक्षण अस्पताल महराजगन्ज र पाटन अस्पतालमा संक्रमितहरू भर्ना हुने क्रम बढेको छ। अहिले भइरहेको पीसीआरएन्टिजेन परीक्षण प्यासिभ भएकाले संक्रमितको संख्या धेरै नदेखिएको स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल बताउँछन्। लक्षण भएका वा शंका लागेर आएका व्यक्तिको मात्र परीक्षण गरिएको छ। बिरामी आफैं खुसीले आएपछि गरिएको परीक्षण प्यासिभ टेस्टिङ हो, डा प्याकुरेल भन्छन्, घरघरमा गएर एक्टिभ टेस्टिङ गर्ने हो भने संक्रमितको संख्या झन् बढ्छ। दक्षिणी छिमेकी भारतमा कोरोना संक्रमणको बढोत्तरीसँगै सीमावर्ती १७ भन्दा बढी जिल्ला उच्च जोखिममा देखिएका छन्। विज्ञका अनुसार, संक्रमणको तेस्रो लहरले भारत र नेपालमा जोखिमको ढोका ढकढकाइरहेको छ। सीमावर्ती जिल्लामा निर्वाध आवागमन र खुकुलो निषेधाज्ञाले संक्रमण तीव्र बनाएको छ। सीमावर्ती जिल्लाहरु झापा, मोरङ, सुनसरी, रुपन्देही, बाँकेलगायतका तराईका जिल्लामा अस्पतालमा परीक्षण एवं उपचारका लागि आउने बिरामी दिनानुदिन बढिरहेका छन्। बागमती प्रदेशको काठमाडौं, भक्तपुर, ललितपुर, चितवन, मकवानपुर, काभे्रपलाञ्चोक, गण्डकी प्रदेशको नवलपरासी पूर्व, कास्की, बाग्लुङमा संक्रमित बढेका छन्। त्यस्तै कर्णाली प्रदेशको सुर्खेतमा पनि संक्रमितको संख्या उकालो लागिरहेको स्वास्थ्य मन्त्रालयले जनाएको छ। प्रतिनिधिसभाको महिला तथा सामाजिक समितिले १४ साउनमा कोरोनाको सम्भावित तेस्रो लहरलाई ध्यान दिँदै भौतिक संरचनाको व्यवस्थापन र खोपको प्रबन्ध गर्न सरकारलाई निर्देशनसमेत दिएको थियो। शुक्रराज ट्रपिकल तथा सरुवा रोग अस्पताल टेकुका निर्देशक डा अनुप बास्तोलाका अनुसार अहिले सम्भवतः दोस्रो लहरको डरलाग्दो समय पार हुने चरणमा छ। धेरैभन्दा धेरैलाई खोपको व्यवस्था हुन नसके र सुरक्षा मापदण्ड पालना गर्ने नगरे यो महामारीले अर्को रूप नलेला भन्न सकिन्न, उनी भन्छन्, दोस्रो लहरको उत्कर्षमा भोग्नु परेको बेहाल अवस्था फेरि पनि आइलागे धान्न सक्ने धैर्य शायद नरहन सक्छ। भारतमा सक्रिय संक्रमितको संख्या ४ लाख नाघेको छ। त्यहाँ साउन पहिलो सातादेखि संक्रमण फेरि बढेको हो। भारतको केरला, महाराष्ट्र, कर्नाटकलगायत राज्यमा संक्रमण तीव्र गतिमा बढिरहेको छ। त्यहाँ बिहीबार ४२ हजार ९ सय ८२ जनामा कोरोना देखिएको छ। बुधबार ४२ हजार ६ सय २५ जना संक्रमित भएका थिए। पछिल्लो समय दैनिक संक्रमण ३८ हजारमा झरेको थियो।"
निमोनियाका बिरामी बढे,जिल्ला अस्पताल बाजुरा निमोनियाका बिरामीले भरिभराउ भएको छ । एक सातायता दैनिक १५ देखि ३० जनासम्म बालबालिका निमोनियाका बिरामी आउने गरेको अस्पतालका प्रमुख डा प्रकाश जोशीले बताए । निमोनिया जस्तो लक्षण देखापरेको बच्चाहरुको अक्सिजनको सहारामा उपचार भइरहेको जिल्ला अस्पताल बाजुराका डा जोशीको भनाइ छ । हाल अस्पतालमा १३ बालबालिकाको उपचार भइरहेको छ । सबै बालबालिकामा निमोनिया भएको र तीमध्ये एक जनामा कोरोना सङ्क्रमण देखापरेको अस्पतालका सूचना अधिकारी नृपराज गिरीले जानकारी दिए । केही दिनअगाडि कोरोना हो कि भन्ने शङ्कामा जिल्ला अस्पतालमा भर्ना भएका १३ बालबालिकाको स्वाब सङ्कलन गरी डोटी प्रयोगशालामा पठाउँदा एक जनामा कोरोना पोजेटिभ देखिएको अस्पतालले जनाएको छ । कतिपय बच्चा सामान्य रहेको भए पनि धेरै बच्चा भने जटिल अवस्थामा रहेकाले अक्सिजनको सहारा दिनुपरेको अस्पतालले जनाएको छ । जिल्लाका स्वास्थ्य संस्था तथा अस्पतालमा पनि निमोनियाका बिरामी उपचारमा आउने गरेका छन् ।
"बालगृह : देख्दा संरक्षण, खासमा व्यापार","काठमाडौं : अनाथ बालबालिकाको संरक्षण खातिर खोलिन्छन्, बालगृह। यस्ता संस्था कतिपय उद्देश्यअनुरूप नै सञ्चालित पनि छन्। तर, अधिकांशले मागी खाने भाँडो बनाइरहेका छन्। ती मापदण्डविपरीत पनि सञ्चालित छन्। कानुनतः अभिभावक भएकाहरूलाई बालगृहमा राख्न पाइँदैन। तर, मोटो रकम लिएर बुवाआमा भएकाहरूलाई नै राख्ने गरेको भेटिन्छ। सरकारी नियामक निकाय राष्ट्रिय बालअधिकार परिषद्कै निष्कर्ष छ बालगृहलाई आर्थिक उपार्जनको माध्यम बनाइएको छ। त्यसपछि बालबालिकाकै प्रोजेक्ट सञ्चालन। बालबालिकालाई धर्मपुत्रपुत्रीका रूपमा विदेश पठाउन, धर्म परिवर्तन गराउने कार्यमा पनि संलग्नता देखिन्छ। यस्तै, सहरमा पढ्न पठाइदिएको भनेर दुर्गम क्षेत्रका नेताले राजनीतिक फाइदा उठाउने गरेको परिषद्को ठहर छ। परिषद्को अनुगमनमा अभिभावकविहीन बालबालिका ३० प्रतिशत मात्रै आश्रित रहेको पाइएको छ। अभिभावक भएकाहरूको संख्या ७० प्रतिशत पाइएको कार्यकारी निर्देशक मिलनराज धरेल बताउँछन्। बालबालिकासम्बन्धी ऐनले अभिभावक भएकाहरूलाई बालगृहमा राख्ने कार्यलाई कसुर मानेको छ। यस्तो कार्यबापत फौजदारी कसुरमा कारबाही हुन्छ। मुख्य कसुरदार बालगृह सञ्चालक भए पनि अभिभावक र सिफारिस गर्ने स्थानीय तहका कर्मचारी पनि कारबाहीका भागिदार हुने व्यवस्था छ। तर, कानुन नहुँदा कारबाही गर्न नसकिएको कार्यकारी निर्देशक धरेलको भनाइ छ। उनका अनुसार बालबालिकासम्बन्धी ऐन २०७५ आए पनि त्यसको नियमावली आएको छैन। नियमावली आएपछि कारबाही गर्न सहज हुने उनी बताउँछन्। गैरकानुनी ढंगले चल्ने बालगृहका सञ्चालकमाथि कारबाही गर्न सकेका छैनौं। नसक्नुको कारण कानुनी व्यवस्था नहुनु हो, उनी भन्छन्, बालबालिकासम्बन्धी नियमावली पनि आएको छैन। उनका अनुसार धेरै बालगृह गैरकानुनी ढंगले सञ्चालनमा छन्। महिला, बालबालिका तथा ज्येष्ठ नागरिक मन्त्रालयका प्रवक्ता उमेश ढुंगानाका अनुसार यसअघि नियमावली मन्त्रिपरिषद्मा पुगेर फर्किएको हो। उक्त नियमावली आएपछि मापदण्डविपरीत सञ्चालित बालगृह खारेज हुने प्रवक्ता ढुंगानाको दाबी छ। नियमावलीमा बालगृहको अनुमति र नवीकरणको व्यवस्था गरिएको छ, उनी भन्छन्। संघ, प्रदेश र स्थानीय सरकारबाट स्वीकृतिपछि मात्रै बालगृह सञ्चालन गर्न पाउने व्यवस्था गरिएको छ। सरकारी नीति बालबालिकालाई बालगृहमा राख्ने नरहेको उनको भनाइ छ। आवासीय बालगृहको सञ्चालन तथा व्यवस्थापनसम्बन्धी मापदण्ड २०६९ अनुसार आमाबाबु दुवै नभएका वा भएर पनि हेरचाह गर्ने शारीरिक वा मानसिक अवस्थामा नभएका परिवारका बालबालिकाको हेरचाह सकेसम्म नातेदारहरूबीच गरिनुपर्छ। राज्यले त्यसमा सघाउनुपर्छ भन्ने व्यवस्था गरिएको छ। परिषद्ले पछिल्लो एक वर्षमा १ सय ६९ बालगृहको अनुगमन गर्दा १ हजार ७१ जना बाबुआमा भएका भेटिएका छन्। ७ सय ५० जना आमा मात्रै भएका, ४ सय २५ जना बाबु मात्रै भएका भेटिएको जनाइएको छ। ६ सय २ जना मात्रै आमा बुबा दुवै नभएका रहेको जनाइएको छ। अभिभावक नखुलेका ५२ जना भेटिएका थिए। बालगृहमा रहेका बालबालिकाका बाबुआमा वा अभिभावक पत्ता लागे र बालबालिकाको उच्चतम हित हुने भए तोकिएबमोजिम पारिवारिक पुनर्मिलन गराउनुपर्ने कानुनी व्यवस्था छ। धरेल भन्छन्, बालबालिकालाई सकेसम्म बालगृहमा राख्नु हँुदैन भन्ने मान्यता छ। अस्थायी र अन्तिम विकल्पमा मात्रै बालगृहमा राख्ने हो। पारिवारिक पुनर्मिलन गराउँदै लगिएको उनी बताउँछन्। कोरोना महामारीका बेला ५७ बालगृहमा आश्रित ५ सय ४७ जनालाई पुनर्मिलन गराइएको छ। परिषद्का अनुसार ४३ जिल्लामा ४ सय ५४ बालगृह छन्। यी संस्थामा ११ हजार ३ सय ८१ बालबालिका आश्रित छन्। यीमध्ये ५ हजार २ सय ३७ बालक र ६ हजार १ सय ४४ बालिका छन्। गत आर्थिक वर्ष ३७ वटा बन्द भएका छन्। ५ वटा थपिएका छन्। यीमध्ये अधिकांश मापदण्डविपरीत सञ्चालनमा रहेका जनाइएको छ। काठमाडौं र चितवनमा मापदण्डविपरीत सञ्चालित आठ संस्थाबाट ७१ जना (बालक ३३, बालिका ३८)लाई उद्धार गरी व्यवस्थापन गरिएको धरेलको भनाइ छ। उनका अनुसार थप ९ बटाबाट उद्धार गर्न लागिएको छ। पछिल्लो समय गोकर्णेश्वर५ नारायणटारस्थित नेपाल दृष्टिविहीन संगीत संघबाट ८, कागेश्वरी मनोहरा५ थलीस्थित अनाथ अपांग आश्रयबाट २०, तारकेश्वर६ अरखुंस्थित लाइट फर नेसनबाट ८ जनालाई उद्धार गरिएको छ। यस्तै बूढानीलकण्ठ११ कपनस्थित केयर बालगृहबाट ११ बालिका, टोखा८ ग्राण्डीभिल्लास्थित सुवास्ता नयाँ नपाल सामाजिक सेवा केन्द्रबाट १०, बूढानीलकण्ठ७ गोल्फुटारस्थित रिमा सेवा समाजबाट २ बालिकाको उद्धार गरिएको छ। चितवनको रत्ननगर६ सौराहस्थित बाल तथा महिला उत्थान केन्द्रबाट ४, रत्ननगर ९ बाट दर्ता नभएको बालगृहबाट १० बालकको उद्धार गरिएको परिषद्ले जनाएको छ। यसरी उद्धार गरिएका ७३ बालबालिकामध्ये २९ बालक र ३६ बालिकालाई परिवारमा पुनर्मिलन गराइएको छ। ६ बालक र २ बालिका गरी ८ जनालाई अस्थायी संरक्षणमा राखिएको छ। २०७६७७ मा १२ जिल्लामा सञ्चालित २ सय १६ बालगृहको अनुगमन गरिएको थियो। त्यसमा ६ वटाबाट ३६ बालक र १९ बालिकालाई उद्धार गरिएको थियो। ५२ जनालाई पुनर्मिलन गराइएको थियो। परिषद्ले मापदण्डविपरीत सञ्चालित बालगृहलाई आवश्यक सुधार गर्न निर्देशन दिने गरेको छ। त्यसको पालना नगरे बालबालिकाको उद्धार गरी सञ्चालकलाई कारबाहीका लागि मन्त्रालयमा सिफारिस गर्दै आएको छ। परिषद्ले बालगृह घटाउँदै लैजाने नीति लिएको छ। बूढानीलकण्ठमा पढाइदिने भन्दै ढाँट्दै बालगृह सञ्चालकले नाम चलेका स्कुलमा पढाइदिने भनी बालबालिका ल्याए पनि अन्यत्रै भर्ना गर्ने गरेको पाइएको छ। कर्णाली प्रदेशबाट ल्याएर बालगृहमा राखिएका बालबालिकालाई बूढानीलकण्ठ स्कुल भनेर त्यही नाम गरेका अरू विद्यालयमा भर्ना गरेको भेटिएको परिषद्ले जनाएको छ। बालगृह सञ्चालकले ५ हजारदेखि १ लाखसम्म असुल्ने गरेको भेटिएको जनाइएको छ। दुर्गम जिल्लाबाट राम्रो शिक्षा दिने प्रलोभनमा पारी स्थानीय शिक्षक, राजनीतिक दलका नेताकै संरक्षणमा बालबालिका बालगृहमा ल्याइने गरेको छ। हुम्ला, जुम्ला, मुगु, कालिकोट, सिन्धुपाल्चोकबाट बढी मात्रा ल्याएको भेटिएको परिषद्ले जनाएको छ। स्थानीय जनप्रतिनिधिकै प्रत्यक्ष संलग्नतामा धेरै बालबालिका बालगृहमा ल्याएको भेटिएको परिषद्की बाल संरक्षण अधिकृत सुनिता शाह बताउँछिन्। हुम्लाको अदानचुली गाउँपालिकाबाट यसरी धेरै संख्यामा बालबालिका ल्याएको अनुगमनमा पाइएको छ। गाउँपालिकाले बालबालिका संरक्षण गर्नुपर्ने आफ्नो दायित्व बिर्सेर सिफारिस गर्ने दायित्व मात्रै बुझेको देखिएको अधिकृत शाहको भनाइ छ। कानुनतः स्थानीय बालबालिका समिति गठित गरी बालकल्याण अधिकारीको नियुक्त गर्नुपर्छ। उसकै सिफारिसमा मात्रै बालगृहमा पठाउनुपर्ने हुन्छ। तर, अधिकांश स्थानीय तहले न स्थानीय समिति नै बनाएका छन् न बालकल्याण अधिकारी तोकेका छन्। ज्येष्ठ नागरिक र बालबालिका सँगै कतिपय बालगृहमा ज्येष्ठ नागरिक र बालबालिका सँगै राखेको भेटिएको छ। कानुनतः बालबालिका र ज्येष्ठ नागरिकलाई सँगै राख्न पाइँदैन। बालबालिकालाई बालगृहमा र ज्येष्ठ नागरिक वृद्धाश्रम राख्नुपर्छ। बाल संरक्षण अधिकृत शाहका अनुसार वृद्धावृद्धासँगै राखिएका बालबालिकालाई परिषद्ले उद्धार गरेको छ। बालबालिकामाथि दुर्व्यवहार बालगृहका बालबालिकामाथि दुर्व्यवहारसमेत हुने गरेको पाइएको छ। संस्थाका सञ्चालकले शारीरिक तथा मानसिक यातना पनि दिने गरेका छन्। भाँडा माझन्, कपडा धुन, भुइँ पुछ्ने, कुखुरा हेर्नेजस्ता काममा लगाउने गरेका छन्। बिहान बेलुका खाना दिए पनि दिउँसो खाजा भने कहिलेकाहीँ मात्रै दिने गरेको जनाइएको छ। परिवारसँग सम्पर्क गर्न नदिने गरेको पनि पाइएको छ। पीडित बालबालिकाले सञ्चालकले कुट्ने गरेको सुनाएका परिषद्का एक कर्मचारी सुनाउँछन्। परिवारसँगै बसेर पढ्ने इच्छा भए पनि जबरजस्ती बालगृहमै राखिएको गुनासो गर्ने गरेका छन्। कतिपय बालगृहबाट आउने गरेका बालबालिकाको अवस्था दयनीय रहेको शिक्षकहरू बताउँछन्। उनीहरूका अनुसार फोहोर कपडा लगाएर विद्यालय आएका हुन्छन्। किताब कापी र पेन्सिल हुँदैन। बालगृह सञ्चालकले कुटपिट भयका कारण बोल्न पनि डराउँछन्। मनपरी दर्ता बालगृहको दर्ता प्रणाली अव्यवस्थित छ। यस्ता संस्थाको दर्ता एकद्वार प्रणालीबाट हुनुपर्ने शाह बताउँछिन्। जिल्ला प्रशासन कार्यालय, कम्पनी रजिस्ट्रारको कार्यालय, गृठी संस्थानदेखि स्थानीय तहसम्ममा दर्ता भई सञ्चालनमा छन्। वडास्तरमा व्यवसायका रूपमा पनि दर्ता गरेको पाइएको छ। परिषद्ले १ सय ६९ बालगृहको अनुगमन गर्दा ३८ वटा समाजकल्याण परिषदमा कार्यक्रम स्वीकृत भएर सञ्चालनमा रहेको भेटिएको छ्। १ सय ४८ वटा जिल्ला प्रशासन कार्यालयमा दर्ता भएका पाइएका छन्। ८ वटा कम्पनी रजिष्टारको कार्यालय र १ वटा गुठी संस्थानमा दर्ता भएको पाइएको हो। एउटा वडा कार्यालयमा व्यवसायका रूपमा दर्ता गरेको भेटिएको जनाइएको छ। अन्तिम विकल्पमा मात्रै बालगृह राष्ट्रियअन्तर्राष्ट्रिय कानुनले बालबालिकालाई बालगृहमा राख्ने विषय अन्तिम विकल्पका रूपमा मात्रै अंगिकार गरेको छ। बालबालिकाको वैकल्पिक स्याहारसम्बन्धी संयुक्त राष्ट्रसंघीय निर्देशिका २००१ ले आर्थिक तथा भौतिक गरिबीजस्ता कारण आमाबाबुको स्याहारबाट बालबालिकालाई छुट्ट्याउनु, अन्य वैकल्पिक स्याहारमा राख्नका लागि छुट्ट्याउनु वा उनीहरूलाई त्यहाँ पुनः एकीकरण गर्नबाट बन्देज गरिनु हुँदैन। बरु परिवारलाई उपयुक्त किसिमबाट सहयोग प्रदान गरिनुपर्छ। उपयुक्त सहयोग पाएमा आर्थिक समस्या झेलिरहेका धेरैजसो परिवार आफ्ना बालबालिका आफैंसँग राखेर स्याहार गर्न सक्षम हुन्छन् भनेको छ। आवश्यक बालगृह सञ्चालन तथा व्यवस्थापन मापदण्ड २०६९ अनुसार आवासीय बालगृह अन्तिम विकल्प रूपमा हुनुपर्नेछ। उनीहरूलाई त्यहाँ सकेसम्म कम समय राखिनुपर्छ। बालबालिकासम्बन्धी ऐन २०७५ ले बैकल्पिक हेरचारको व्यवस्था भएसम्म बालबालिकालाई बालगृहमा राख्न अनुमति दिएको छैन। बैकल्पिक व्यवस्था हुँदाहुँदै बालगृह राख्नुलाई ऐनले कसुर मानेको छ। मुलुकी देवानी संहिता २०७४, स्थानीय सरकार सञ्चालन ऐन २०७४,बालबालिकासम्बन्धी राष्ट्रिय नीति २०६९, बालअधिकार महासन्धि १९९९ लगायत ऐन कानुनले संस्थागत स्याहारलाई बैकल्पिक स्याहारको अन्तिम विकल्पका रूपमा मात्रै लिएका छन्। यसरी रोकियो धर्मपुत्रपुत्री मन्त्रालयका प्रवक्ता ढुंगानाका अनुसार धर्मपुत्रपुत्री पठाउने कार्य दुई वर्षदेखि रोकिएको छ। मुलुकी देवानी संहिता अन्तरदेशीय धर्मपुत्रधर्मपुत्रीसम्बन्धी निर्देशिकासँग बाँझिएपछि धर्मपुत्रपुत्री पठाउन बन्द गरिएको हो। तर, मूलतः धर्मपुत्रपुत्री संगठित रूपमै विदेशीलाई उपलब्ध गराएको उजुरी परेपछि सरकारले ०७५ भदौदेखि रोक लगाइएको मन्त्रालय स्रोत बताउँछ। त्यसमा नेपाल बाल संगठनकै पदाधिकारी लागेको पाइएपछि संगठन नै खारेज गरिएको छ। उच्चस्तरीय छानबिन आयोगले संगठनका पदाधिकारीदेखि कर्मचारीसम्मलाई दोषी देखाएको थियो। विदेशी नागरिकलाई धर्मपुत्रपुत्री पठाउने धन्दा गरेको अभियोगमा तत्कालीन कार्यकारी निर्देशक बालकृष्ण डंगोललाई प्रहरीले पक्राउ गरेको थियो। धर्मपुत्रपुत्री विदेश पठाउने काम दुई वर्षदेखि बन्द छ, ढुंगाना भन्छन्, कसैले त्यो काम गरेको पाइएमा मानव बेचविखनमा जान्छ। उनका अनुसार धर्मपुत्रपुत्रीसम्बन्धी नयाँ निर्देशका बनाउने प्रक्रियामै छ। नयाँ निर्देशिकाको काम भइरहेको छ। स्वीकृतिका लागि चारपाँच महिना लाग्ला, उनी भन्छन्, त्यसपछि मात्रै काम अघि बढ्छ। यसअघि अन्तरदेशीय धर्मपुत्रधर्मपुत्री व्यवस्थापन विकास समिति (गठन) आदेश, २०६७ जारी गरिएको थियो। त्यो खारेज भइसकेको छ। मुलुकी देवानी संहिता २०७४ को परिच्छेद ९ को धारा १८८ देखि २०४ सम्म अन्तरदेशीय धर्मपुत्रपुत्रीसम्बन्धी व्यवस्था गरिएको छ। कुनै विदेशीले नेपाली नागरिक वा नेपालमा बसोबास गरेको विदेशीको कुनै नाबालकलाई धर्मपुत्र वा धर्मपुत्रीका रूपमा स्वीकार गरेमा अन्तरदेशीय रूपमा धर्मपुत्र वा धर्मपुत्री स्वीकार गरेको मानिनेछ, दफा १८८ मा लेखिएको छ। दफा १८९ मा अनुमति नलिई धर्मपुत्र वा धर्मपुत्री राख्न नपाउने व्यवस्था गरिएको छ। यसको अर्थ कसैले पनि अनुमतिविनै धर्मपुत्र वा धर्मपुत्री राख्न पाउने छैन। बालगृहका मुख्य मापदण्ड १ सुशासन मापदण्ड ० सञ्चालक बोर्ड र कर्मचारी छुट्टै हुनुपर्ने ० बोर्डले नाफा लिन नपाउने ० बर्सेनि साधारणसभा गर्नुपर्ने २ भर्ना मापदण्ड ० बाबुआमा भएका बालबालिकालाई बालगृहमा राख्न नहुने ० बाबुआमा नभएका बालबालिकाको हकमा पनि स्थानीय तहको सिफारिस र जन्मदर्ता लगायतका वैकल्पिक व्यवस्था नभएको प्रमाणसहित आवश्यक कागजात भएको बालबालिका मात्रै राख्न पाइने ० सम्बन्धित बालबालिका बेलाबेलामा आफन्तसँग भेटघाट, सम्पर्क गराउने पर्ने ० उचित शिक्षाको व्यवस्था गर्नुपर्ने ३सुविधा र सुरक्षा मापदण्ड ० बालसंरक्षण आचारसंहिता र मापदण्ड लागू गरेको हुनुपर्ने ० उजुरी पेटी र सुनुवाइको व्यवस्था हुनुपर्ने ० नियमित स्वास्थ्य जाँच र प्राथमिक उपचारको व्यवस्था हुनुपर्ने ० सन्तुलित आहारको व्यवस्था ० खेलकुद तथा मनोरञ्जको उपयुक्त व्यवस्था किन बालगृहमा आउँछन् बालबालिका ० परिवारिक विखण्डन : बाबु वा आमा वा दुवैले अर्को विवाह गर्ने ० अभिभावकले जिम्मेवारी बोध नगर्ने ० दुर्गमबाट सहरमा राम्रो पढ्न पाउने भ्रममा ० राजनीतिक तथा परिवारिक द्वन्द्व ० अभिभावक वैदेशिक रोजगारीमा ० कारागारमा अभिभावक ० एचआईभी संक्रमित बालबालिका र अभिभावक ० शारीरिक तथा मानसिक अपांगता ० आर्थिक अवस्था कमजोर ० विद्यालय टाढा भएका कारण ० गुणस्तरीय शिक्षाको पहुँचको अभाव"
काठमाडौंका सडकमा ३० करोडको लगानीमा आधुनिक बत्ती जडान गरिँदै,"काठमाडौं : काठमाडौँ महानगरपालिकाले दशैँलाई लक्षित गरी मुख्य सडकमा आधुनिक बत्ती जडान गर्ने तयारी गरेको छ । कामपाले मुख्य सडकमा करिब ३० करोडको लगानीमा एक हजार ७०० थान आधुनिक सडक बत्ती जडान गर्न लागेको हो । यस कार्यका लागि अहिले बोलपत्र आह्वान गरी बत्ती जडान गर्ने कम्पनी छनोट गरिसकेको कामपा पूर्वाधार विकास विभाग प्रमुख राम थापाले जानकारी दिए। 'अबको केही दिनमा जडान कार्य सुरु हुन्छ, आगामी दशैँलाई लक्षित गरी काम अघि बढाइएको छ, प्रमुख थापाले भने। धुलो र हिलोरहित काठमाडौँ बनाउने अभियानमा यसअघि देखि नै सक्रिय रहेको भन्दै कामपाको पहलमा उज्यालो काठमाडौँ महानगर बनाउने अभियानलाई सफल बनाउन लागिएको उनले भने। यस आयोजनाको निर्माण कार्यपश्चात् मर्मत गर्नुपर्ने सडक, फुटपाथलगायतको मर्मत कार्य सडक विभागले गर्नेछ । सुरुमा बत्ती जडान कार्य अन्तर्राष्ट्रिय विमानस्थल, तीनकुने, बानेश्वर र कलङ्कीमा गरिनेछ । त्यसैगरी त्रिपुरेश्वरदेखि लैनचौर हुँदै महाराजगञ्जसम्म बत्ती जडान गरिनेछ । गौशालाचावहिल बौद्ध हुँदै अन्य मुख्य सडक छेउछाउमा उक्त कार्य सम्पन्न गर्ने कामपाको तयारी रहेको छ । बत्ती जडान कार्य सम्पन्न भएसँगै रातको समयमा हुने विभिन्न किसिमका आपराधिक घटना नियन्त्रणका लागि ठूलो सहयोग पुग्ने कामपाले विश्वास लिएको छ । हाल कामपाको मुख्य सडक कालीमाटी, त्रिपुरेश्वर, कलङ्की, बालाजुलगायतका स्थानमा कहीँ बत्ती नै छैन भने भएका केही स्थानमा पनि पर्याप्तरूपमा सडक बत्ती नहुँदा सडक दुर्घटना र अपराधका घटनाहरु घटिरहेका छन् । रासस"
अर्घाखाँचीमा अक्सिजन प्लान्ट निर्माणको काम अन्तिम चरणमा,"सन्धिखर्क : अर्घाखाँची अस्पताल परिसरमा निर्माण भइरहेको अक्सिजन प्लान्ट निर्माणको काम अन्तिम चरणमा पुगेको छ । संघीय सरकारको बजेटमार्फत निर्माण भइरहेको अक्सिजन प्लान्ट निर्माणको काम अन्तिम चरणमा पुगेको र केही दिनमै प्लान्ट संचालनमा आउने छ । गत असारमा कामको संझौता भएको र केही मेसीनहरु नआएकाले काममा ढिलाई भएको अस्पतालका मेडिकल सुपरिटेन्डेन्ट डा कपिल गौतमले जानकारी दिए । प्लान्टको वुस्टर मेसिन आउन ढिलाई भएकाले निर्माण सम्पन्न हुन समय लागेको हो । वुस्टर मेसिन आएको थिएन, उनले भने,अहिले सामान आईपुगेको छ, प्राविधिकहरुले जडानकार्य सम्पन्न गरेपछी सञ्चालनमा आउने छ । त्यसपछाडी अक्सिजनको समस्या नहुने उनले बताए । प्लान्टले दिनमा ७०वटा सिलिण्डर भर्ने क्षमता राख्छ । गत वैशाख जेठमा कोरोनाको दोस्रो लहर चलिरहँदा अक्सिजन चरम अभाव हुँदा उपचारमा निकै समस्या आएको थियो। तेस्रो लहरमा भने जिल्लामा अब अक्सिन अभाव नहुने अस्पताल विकास समितिका अध्यक्ष श्रीकृष्ण भुसालले बताए । प्लान्ट निर्माणका लागि संघीय सरकारले अर्घाखाँची अस्पताललाई एक करोड ५० लाख रकम विनियोजन गरेको थियो । प्रविधि इन्टरनेशनलले प्रतिस्पर्धामार्फत ८४ लाखमा प्लान्ट निर्माणको जिम्मा लिएको थियो । जिल्लामा शनिबारदेखि भएको निषेधाज्ञाको प्रभावले अर्घाखाँची जिल्ला सुनसानजस्तै भएको छ । जिल्लामा कोरोना भाइरसका संक्रमितको संख्यामा वृद्धि हुँदै गएपछि सर्वपक्षीयसहितको कोभिड १९ संकट व्यवस्थापन समितिको बैठकले निषेधाज्ञा लागु गर्ने निर्णय भएको थियो । निषेधाज्ञालाई थप कडाइ गर्न सन्धिखक, चुत्रावेसी बजार, जिल्लाका व्यस्त ठाउँहरुमा प्रहरी परिचालन गरिएको छ । निषेधाज्ञा लागु भएसँगै अत्यावश्यकका साधान बाहेक नीजि तथा सार्वजनिक सवारि साधन सञ्चालनमा रोक लगाईएको छ । जिल्ला बाहिरबाट अत्यावश्यक काम लागि आउनेहरुले जिल्ला प्रशासनसँग सहजिकरण गरेर मात्र प्रवेश गर्न पाईने प्रमुख जिल्ला अधिकारी विष्णु पौडेलले बताए । दैनिक उपभोग्य वस्तु खाद्यान्न, तरकारी तथा फलफुल, दुध डेरी, मासु पसल, कृषिजन्य पसल विहान ६ बजेदेखि विहान ९ बजेसम्म मात्र खोल्न दिईएको छ । औषधि पसल, क्लिनिक, डेन्टल क्लिनिक २४ सै घण्टा खुल्नेछन् । निषेधाज्ञा अवधिभर बैंक तथा वित्तिय संस्था, सभासम्मेलन, गोष्ठि, भोज भतेर गर्न पाईने छैन भने लोक सेवा आयोग, त्रिभुवन विश्वविद्यालय, राष्ट्रिय परिक्षा बोर्ड, प्राविधिक शिक्षा तथा व्यवसायिक तालिम परिषद् लगायत निकायका पुर्वनिर्धारित परिक्षा भने सञ्चालन हुनेछन् । मानिसहरु पनि अति आवश्यक काम परे मात्र घर बाहिर निस्केका छन् । श्रावण ३० गते राति १२ बजेसम्म लागू गरिएको निषेधाज्ञाको समयमा कोहि कसैले पनि अटेरी गरे कडाभन्दा कडा कारबाही गर्ने जिल्ला प्रशासन कार्यालयले जनाएको छ । मध्यरातदेखी लागु भएको निषेधाज्ञाको पूर्णरुपमा पालना गर्न र जिल्ला कोरोनाको अति उच्च जोखिममा रहेकाले नियमको पूर्ण पालना गर्दै स्वास्थ्य मापदण्ड अपनाउन कार्यालयले आग्रह गरेको छ । हाल सम्म जिल्लामा कोरोना संक्रमण पुष्टि हुनेको संख्या ३५ सय ८७ पुगेको छ ।कोरोना संक्रमण मुक्त हुनेको संख्या २८ सय२५ रहेको जिल्ला प्रशासन कार्यालय अर्घाखाँचीले जनाएको छ । अब सक्रिय कोरोना संक्रमितको संख्या ६ सय ८७ पुगेको छ । यस्तै पछिल्लो २४ घण्टामा कोरोना संक्रमण बाट जिल्लाको शितगंगा नगरपालिकामा १ जनाको मृत्यु भएसँगै हालसम्म कोरोना संक्रमण बाट जिल्लामा मृत्यु हुनेको संख्या ७५ रहेको सहायक प्रमुख जिल्ला अधिकारी विनोद खनालले जानकारी दिए । अर्घाखाँचीमा १८ वर्षभन्दा माथिका नागरिकहरु १ लाख १४ हजार ७ सय ५ जना रहेका छन् । ती मध्ये अहिलेसम्म ३६ हजार ७ सय १७ जनाले कोरोना विरुद्धको भ्याक्सिन लगाएको स्वास्थ्य कार्यालय अर्घाखाँचीका खोप प्रमुख राधाराम आचार्यले बताए । ती मध्ये कोभिशिल्ड पहिलो मात्रा १२ हजार ९ सय ३४ जनाले लगाए भने ३ हजार ८ सय ९ जनाले दोस्रो मात्रा लगाई सकेका छन् । कोभिशिल्ड पहिलो मात्रा लगाएका ९ हजार १ सय २५ जनाले ५ महिनादेखि दोस्रो मात्रा लगाउन पाएका छैनन् । यस्तै भेरोसेल १४ हजार ६ सय ३३ जनाले पहिलो मात्रा खोप लगाईसकेका छन् भने ३ हजार १ सय ३२ जनाले दोस्रो खोप पनि लगाएका छन् । ११ हजार ५ सय १ जनाले दोस्रो मात्राको खोप लगाउन बाँकी रहेको छ । यस्तै जोन्सन एण्ड जोन्सनको पहिलो मात्रा खोप ९ हजार ५ सय ५० जनाले लगाएका छन् ।"
काठमाडौँ महानगरपालिकाको ३२ वटै वडामा खोप केन्द्र,काठमाडौँ : काठमाडौँ महानगरपालिकाको ३२ वटै वडामा भेरोसेल खोपको दोस्रो मात्रा लगाउन केन्द्रको व्यवस्था गरिएको छ । महानगरका स्वास्थ्य विभाग प्रमुख करिबहादुर कुँवरकाअनुसार खोप लगाउन आउँदा पहिलोपटक लगाएको कार्डसहितको विद्युतीय दर्ता नम्बर लिएर आउनुपर्ने र पहिलो खोप लगाएको २१ दिन पुगेको हुनुपर्ने व्यवस्था गरिएको छ । निर्धारण गरिएका सबै केन्द्रमा बिहान १० बजेदेखि साँझ ५ बजेसम्म खोप लगाइने छ । खोप आगामी आइतबारसम्म सञ्चालन हुनेछ । यसअघि महानगरले १२ खोप केन्द्रमार्फत असार २९ देखि ३१ गतेसम्म खोप उपलब्ध गराएको थियो । पछिल्लो समय कोरोनाका बिरामी बढ्दै गएकाले भीड कम गर्न सबै वडामा खोप केन्द्रको व्यवस्था गरिएको हो। अहिलेसम्म महानगरका ७२ हजार ६४४ जना कोरोनाबाट संक्रमित भएकामा ६८ हजार ७७१ निको भएका ५१०को मृत्यु भएको छ । यहाँ तीन हजार ३६३ जना सक्रिय संक्रमित छन् ।
लालपुर्जा पाउने सपना अधुरै,"तानसेन : पाल्पा रामपुर नगरपालिकाका ७ सय ८३ घरपरिवार (सुकुम्बासी) लालपुर्जा पाउने कुरा अनिश्चित भएपछि निराश बनेका छन्। राजनीतिक खिचातानीसँगै परिवर्तित केन्द्र सरकारले भूमि आयोग खारेज गरेपछि लालपूर्जा पाउने अनश्चित भएपछि सुकुमबासी निराश बनेका हुन्। आयोग खारेज भएसँगै एक महिनाभित्र लालपुर्जा हात पर्ने विश्वासमा बसेका रापमुरवासीहरूको खुसी लुटिएको छ। लालपुर्जा वितरणका लागि नापजाँच, फिल्ड नक्सा, मालपोत पुर्जा तयारी गरी दाबी विरोधको सूचना नगरपालिकाले जारी गरिसकेको थियो। जग्गामाथिको दाबी विरोध वा केही सच्याउनुपर्ने अवस्थाका लागि ७ दिने र अन्तिम २१ दिने सूचना मात्र प्रकाशित गरी लालपुर्जा वितरणको तयारीमा पुगेको अवस्थामा आयोग नै खारेज भएपछि रामपुरवासीको वर्षौंदेखिको सपना अधुरो भएको छ। रामपुर नगरपालिका५, ६, ७ र ८ का बासिन्दा अव्यस्थित घरजग्गाका रूपमा लालपुर्जाको पर्खाईमा रहेका हुन्। २०३५ सालदेखि २०३९ सालसम्म तत्कालीन गाउँपञ्चायतले आन्तरिक आम्दानीका लागि, हालको रामपुर नगरपालिका५ मा रहेको रामतुलसी मावि र वडा६ को दरैठाँटी माविले विद्यालय सञ्चालनका लागि बिक्री गरेका जग्गा नै लालपुर्जाविहीन भएका हुन्। विद्यालयले बिक्री गरेका जग्गाहरू सोही समयदेखि नै यहाँका स्थानियवासीले भोगचलन गर्दै आइरहेका छन्। निर्वाचनको समयमा लालपुर्जाको चर्चा हुन्छ। पछि निर्वाचन सकिएसँगै लालपुर्जाको मुद्दा पनि सकिँदै गएकोमा रामपुरवासीको गुनासो छ। घरजग्गाको लालपुर्जा नहुँदा करोडौं रुपैयाँ लगानी गरेर घर बनाए पनि त्यसलाई सम्पत्तिका रूपमा देखाउने आधार छैन। बैंकले ऋणसमेत पत्याउँदैन। रामपुर नगरका ७ सय ८३ घरपरिवारमा खुसी छाएको थियो, आयोग नै खारेजी भएपछि निराशा छाएको छ, स्थानीय नारायणप्रसाद पाठकले भने। उनले घर बनाएर बसेको २७ वर्ष भइसक्यो। तर, लालपुर्जा हातमा छैन। २७ वर्ष हुँदासम्म पनि लालपुर्जा मिलेको छैन। धेरै लामो समयपछि अब एक महिनाभित्र लालपुर्जा हात पर्ने भो भनी खुसी भएका थियौं तर आशामात्रै देखाइयो, रामपुर नगरपालिका५ की दिलमाया सोमैले बताइन्। रामपुर नगरपालिकाका मुख्य बजार बेझाव, किसानबारीलगायतका क्षेत्र पूर्ण रूपमा अव्यवस्थित तथा सुकुम्बासी बजार हुन्। ठूलाठूला महल, सपिङ कम्लेक्स व्यापारिक भवनहरू निर्माण भई घरजग्गा क्षेत्रमा अर्बौं रुपैयाँ लगानी भए पनि कानुनी रूपमा बेचबिखन हुन सकेका छैनन्। रामपुर क्षेत्रमा अव्यवस्थित तथा सुकुम्बासी समस्या समाधान प्रत्येक निर्वाचनमा प्रमुख मुद्दा बन्दै आएको छ। सरकार परिवर्तनसँगै आयोगका कामकाज मन्त्रिपरिषद्बाटै राोकिएको छ। सरकार परिवर्तन भए पनि कामलाई निरन्तरता दिएको भए साउन मसान्तभित्र लालपुर्जा वितरण हुने अवस्था रहेको जिल्ला भूमिव्यवस्था समस्या समाधान आयोगका संयोजक एकप्रसाद भण्डारीले बताए। रामपुर नगरपालिका मात्र २ हजार १ सय अव्यस्थित र २ सय १ जना सकुम्बासी परिवार रहेका छन्। आयोग नै खारेज गरेर वर्तमान सरकारले लाखौं जनताको सपना भताभुंग पारेको आयोगका जिल्ला सदस्य रामजी पोखरेलले बताए। पाल्पामा मात्र १५ हजार घरपरिवार अव्यस्थित, २ हजार ५ सय भूमिहीन घरपरिवारको बसोबास रहेको छ। पाल्पाका १० वटै स्थानीय तहमा सहजीकरण समिति, ८१ वटै वडामा सहयोग समिति गठन भई भूमि समस्या समाधानको विषयमा काम भइरहेको थियो। भूमि सम्बन्धी समस्या समाधान आयोग सरकारद्वारा विघटन भूमि आयोग विघटन गर्ने सरकारको निर्णयप्रति एमालेको विरोध भूमिसम्बन्धी समस्या समाधान आयोग विघटनसम्बन्धी निर्णय सच्चाउन एमालेको माग भूमि आयोग खारेजीको निर्णय सच्याउन माग गर्दै किसान महासंघ आन्दोलनमा"
पोखरीमा डुबेर मृत्यु,राजविराजः सप्तरीको कञ्चनरुप नगरपालिकास्थित पोखरीमा डुबेर एक वृद्धको मृत्यु भएको छ । कञ्चनरुप नगरपालिका९ स्थित विष्णु मन्दिर पछाडि रहेको सन्तोष यादवको माछा पालन पोखरीमा डुबेर सोही ठाउँका ६५ वर्षीय बिरजु सरदारको मृत्यु भएको सशस्त्र प्रहरीले जानकारी दिएको छ । छोरी ज्वाईँ जितन सरदारको घर आएका उनी मादक पदार्थ सेवन गरेर हल्ला गर्दै हिंडेको स्थानीयले बताए । घरदेखि एक किलोमिटरको दूरीमा रहेको कञ्चनरुप नगरपालिका मिल टोलस्थित पोखरीको डिलमा सरदारको लुगा र चप्पल फेला परेको थियो । पोखरीको डिलमा लुगा र चप्पल फेला परेपछि पोखरीमा डुबेको आशंकामा खोजी गरिएको सशस्त्र प्रहरी बल ६ नम्बर गण गोरगमाका सशस्त्र प्रहरी नायव उपरीक्षक श्याममणी ढकालले बताए । गाउँलेहरुको प्रयासमा शव निकाल्न नसकिएपछि सशस्त्र प्रहरी बलको गोताखोर टोलीले पोखरीबाट शव निकालेको हो ।
७८ लाख बराबरका मोबाइल बरामद,नवलपुर : प्रहरीले ७८ लाख बराबरको मोबाइल बरामद गरेको छ। भारतबाट भन्सार छलेर लैजादै गरेको अवस्थामा नारायणगढबुटवल सडकखण्ड अन्तरगत पर्ने पूर्वी नवलपरासीको दुम्किवासबाट बिहीबार राति ५ सय ९५ थान मोबाइल बरामद भएको जिल्ला प्रहरी कार्यालय नवलपुरका सूचना अधिकारी डिएसपी दिलिपकुमार गिरीले जानकारी दिए। कारमा लैजाँदै गरेका मोबाइलसहित दुई जना व्यक्तिहरुसमेत पक्राउ परेका छन्। प्रदेश ३०१०२३ च ५५४४ नम्बरको कारमा लैजाँदै गरेको मोबाइलसहित भरतपुर महानगरपालिका८ बस्ने अर्जुन ढकाल र सोही महानगरपालिका२१ बस्ने इन्द्रलाल श्रेष्ठ पक्राउ परेको डिएसपी गिरीले बताए। बरामद भएका मोबाइल विभिन्न ब्राण्डका छन्। नारायणगढ बजारका विभिन्न पसलमा बिक्रीका लागि मोबाइल लैजान लागेको प्रहरीले जनाएको छ। पक्राउ परेका कार र व्यक्तिहरुसहित मोबाइललाई आवश्यक कारबारहीका लागि महेशपुर भन्सार कार्यालय पठाइएको प्रहरीले जनाएको छ।
भूमि आयोग खारेजविरुद्ध सर्वोच्चमा रिट दायर,"काठमाडौं : भूमिसम्बन्धी समस्या समाधान आयोग खारेज गर्ने सरकारको निर्णय सच्याउन माग गर्दै सर्वोच्च अदालतमा रिट दायर भएको छ। अधिवक्ता प्रवेश केसीले भूमिसम्बन्धी समस्या समाधान आयोग खारेज गर्ने सरकारको निर्णय कानुन विपरित रहेको भन्दै रिट दायर गरेका हुन्। उनले भूमिसम्बन्धी समस्या समाधान आयोग खारेज गर्ने निर्णय उत्प्रेषणको आदेशबाट बदर गरी परमादेशको माग गरेका छन्। सरकारको सो निर्णयले नेपाली नागरिकको मौलिक हक एवं कानुनी हकलाई अतिक्रमण गरिदिएको उनको ठम्म्याइ छ। साउन १९ गते बसेको मन्त्रिपरिषद बैठकले उक्त आयोग खारेज गरेको हो। एमाले नेता देवी ज्ञवाली नेतृत्वको उक्त आयोग यसअघि केपी ओली नेतृत्वको सरकारले २०७६ चैतमा गठन गरेको थियो । विभिन्न जिल्लामा समेत आयोग गठन भएपछि प्रधानमन्त्री शेरबहादुर देउवा नेतृत्वको सरकारले विघटन गरिदिएको हो । यस आयोगमार्फत सदियौँदेखि भूमिहीन किसानको रुपमा जमिन भोगचलन गर्दैआएका किसानहरुको समस्या समाधान हुने अपेक्षा गरिएको थियो । तर देउवा नेतृत्वको सरकारले आयोग खारेज गरिदिएपछि ज्ञवालीसहित एमालेका नेताहरुले पनि आयोग खारेजीको विरोध गर्दै आएका छन् । यस्तो छ रिटको व्यहोरा सरकारले नेपालको संविधान एवं भूमि सम्बन्धी ऐन, २०२१ (आठौं संशोधन) २०७६ अनुसार भूमिको व्यवस्थापनका लागि आयोग गठन गरेको थियो । नेपाल सरकार, मन्त्रिपरिषदको निर्णय बमोजिम मिति २०७८०४१९ गते भूमिसम्बन्धी समस्या समाधान आयोग खारेज भएको छ । सो निर्णयले नेपाली नागरिकको मौलिक हक एवं कानूनी हक लाई अतिक्रमण गरिदिएको छ । नेपालको संविधानको धारा ३७ ले आवासको हक प्रत्येक नागरिकलाई हुनेछ भनी व्यवस्था गरेको छ । संविधानको धारा ४० को उपधारा ५ मा राज्यले भूमिहिन दलितलाई कानून बमोजिम एक पटक जमिन उपलव्ध गराउने पर्नेछ भनी व्यवस्था गरेको छ । उपरोक्त संवैधानिक व्यवस्था अनुसार पनि राज्यले नागरिकको आवासको हकलाई सुरक्षा गर्नु पर्ने देखिन्छ । आवासको सम्वन्ध भूमिहिन नागरिकलाई भूमि उपलव्ध गराउने तथ्यसँग प्रत्यक्ष जोडिएको छ । संविधानले भूमिहिन दलितलाई अनिवार्य जमिन उपलव्ध गराउने दायित्व समेत राज्यलाई सूम्पिदिएको पाइन्छ । भूमि सम्बन्धी ऐन, २०२१ को दफा ५२क, ऐ ऐनको दफा ५२(३) (४) बमोजिम भूमिहिन दलितलाई एक पटक जमिन उपलव्ध गराउने एवं आयोग गठन गर्ने कानूनी व्यवस्था गरिदिएको पाइन्छ । सरकारले संवैधानिक दायित्व अन्तर्गत गठन गरेको आयोगलाई सरकारले स्वामित्व ग्रहण नगरी राजनैतिक प्रेरणाबाट प्रभावित रही खारेज गर्दा नेपाली नागरिक, दलित समूदाय एवं भूमिहिन समस्त नागरिकको हक अतिक्रमित भएको कुरा प्रष्ट छ । अतः मिति २०७८०४१९ गते भूमिसम्बन्धी समस्या समाधान आयोग खारेज गर्ने गरी नेपाल सरकार, मन्त्रिपरिषदले गरेको निर्णय वदर गरी न्याय पाऊँ । भूमिसम्बन्धी समस्या समाधान आयोगले प्रकाशित गरेको विवरण अनुसार भूमि सम्वन्धि आयोगले देश व्यापी रुपमा जिल्ला पदाधिकारी नियुक्त गरिसकेको, स्थानीय तहसँग समझदारी गरीसकेको, नागरिकबाट लगत संकलन गरिसकेको, भूमिहिन दलित तथा भूमिहिन सुकुम्वासी एवं अव्यवस्थित वसोवासीको निवेदन लिइसकेको उल्लेख गरेको छ । देशव्यापी रुपमा पालिका मार्फत पेश भएका निवेदन बमोजिम लाल पूर्जा वितरण गर्ने गरी तयारी स्वरुप काम भइरहेको व्यहोरा आयोगका पदाधिकारीले जनाएका थिए। सरकारको उल्लेखित निर्णयबाट सरकार एवं पालिकाहरुले खर्च गरेको करोडौ रकम खेर जाने स्थिती उत्पन्न भएको छ । आयोगका पदाधिकारीलाई कानूनी बमोजिम प्रक्रिया पुर्याएर वर्खास्त गर्नु र संविधान र कानूनको हक स्थापित प्रयोजनार्थ संस्थापित आयोग नै खारेज गर्ने कुरा एउटै वियष हुन सक्दैन। सरकारले गठन गरेका संविधान एवं कानून बमोजिमका आयोगहरुले राज्यको संवैधानिक एवं कानूनी दायित्व समेत वोकेको हुन्छ । सरकारले संवैधानिक एवं कानूनी दायित्व बोकेका आयोगलाई कर्तव्य सम्पन्न नहुदै हचुवाको भरमा खारेज गर्न सक्दैन, मिल्दैन । भूमि सम्वन्धि नागरिकको मौलिक हकलाई प्रत्यर्थीले इन्कार गर्न सक्दैन । अतः ३ वर्ष कार्यकाल भएको संविधान एवं ऐनको उद्देश्य प्राप्त गर्ने गरी गठन गरेको आयोग सरकारले खारेज गर्दा नेपालको संविधानको धारा ३७, ४० को संवैधानिक प्रवन्ध एवं भूमि सम्वन्धि ऐन, २०२१ बमोजिमको कानूनी व्यवस्था उल्लंघन भएकोले सो निर्णय खारेज गरी वदर गरी पाऊँ । अतः माथी प्रकरण प्रकरणमा उल्लेखित आधार, कारण, प्रमाण एवं न्यायिक सिद्धान्त वमोजिम एवं नेपालको संविधानको धारा १३३ (२) (३) बमोजिम मिति २०७८०४१९ गते भूमिसम्बन्धी समस्या समाधान आयोग खारेज गर्ने गरी नेपाल सरकार, मन्त्रिपरिषदले गरेको निर्णय उत्प्रेषणको आदेशले वदर गरी भूमिसम्बन्धी समस्या समाधान आयोगलाई कानून बमोजिम काम गर्न दिनु भनी परमादेश समेत जारी गरी पाऊँ । साथै, प्रस्तुत विवाद मौलिक हक सम्वन्धि व्यवस्थाको गम्भीर उल्लङ्घन हुने विषयवस्तु भएकोले सो सम्वन्धमा सर्वोच्च अदालत नियमावली २०७४ को नियम ४९ (२) बमोजिम आदेश समेत जारी गरी पाऊँ । प्रस्तुत विषय संवेदनशील र सार्वजनिक सरोकारको विषयको मुद्दा भएकोले प्रस्तुत रिट निवेदनलाई अग्राधिकार दिई सुनुवाइ गरिपाउँ । यस विषयमा मैले अन्य निकायमा समानान्तर अधिकार प्रयोग गरेको छैन । प्रस्तुत रिट निवेदनपत्र दर्ता गर्दा तत्काल कानून व्यवसायी नियुक्त गरेको छैन । पछि नियुक्त हुनु हुने कानून व्यवसायीको बहस बुँदा, बहस नोट तथा पेश गरिने प्रमाण कागजात एवं नजिर सिद्धान्त समेतलाई यसै निवेदनपत्रको अभिन्न अंग मानी प्रमाणमा लगाई पाऊँ । रिट निवेदकअधिवक्ता प्रवेश केसी"
दुर्घटना गुपचुप राखेर शव व्यवस्थापन गरिँदा परिवारले नै गर्न पाएनन् दाहसंस्कार,"विराटनगर: प्रहरीको गम्भीर लापरबाहीका कारण मोरङको बेलबारीमा दुर्घटनामा परेर मृत्यु भएका एक वृद्धको दाहसंस्कार गर्नबाट परिवार बञ्चित भएको छ । दुर्घटनामा परी १० दिनअघि मृत्यु भएका विराटनगर महानगरपालिका१४ का ६५ वर्षीय महन भनिने बाहेनबहादुर प्रधानको शव अन्त्येष्टिका लागि परिवारका सदस्य र आफन्तले नपाएका हुन् । शवलाई बेबारिसे देखाएर प्रहरीले विराटनगर महानगरपालिकाको सहयोगमा व्यवस्थापन गरिदिएपछि परिवारले धार्मिक संस्कार अनुसार अन्त्येष्टि गर्न पाएनन् । पूर्वपश्चिम लोकमार्गअन्तर्गत बेलबारी नगरपालिका३ मा गत साउन ११ गते राति ९ बजेतिर पैदल हिँडिरहेका बेला सवारी साधनको ठक्करबाट बाहेनबहादुर गम्भीर घाइते भएका थिए । बेलबारीमा सम्भव नभएपछि थप उपचारका लागि प्रहरीले विराटनगरको कोसी अस्पताल ल्यायो । उपचारकै क्रममा भोलिपल्ट दिउँसो उनको मृत्यु भयो । नसड्ने गरी शवलाई कोसी अस्पतालकै शवगृहको आइसमा हालेर राखियो । पोस्टमार्टम गरिसकिएको र मृतकको सनाखत नभएको एवं परिवारका सदस्य र आफन्त सम्पर्कमा नआएको भन्दै प्रहरीले सदगदका लागि आग्रह गरेपछि महानगरपालिकाले विराटनगरको सिंघिया घाटमा साउन १७ गते आइतबार नै शवको व्यवस्थापन गरिदिएको थियो । यता इलाका प्रहरी कार्यालय बेलबारीका प्रमुख प्रहरी निरीक्षक सरोज खनाल नेतृत्वको प्रहरी भने घटनालाई सार्वजनिक नगरिकन गुपचुप राख्दै दुर्घटना गराउने सवारी साधनको पहिचान र खोजीमा मात्रै केन्द्रित भएको पाइएको छ । दुर्घटना गराउने सवारी साधन र चालकलाई साउन १४ गते प्रहरीले नियन्त्रणमा लियो । धादिङको जुङ्गीखोला गाउँपालिका४ का ३२ वर्षीय रामकृष्ण पौडेलले चलाएको बा ०१०२४ च ९९१३ नम्बरको पिकअप गाडीको ठक्करबाट वृद्धको मृत्यु भएको अनुसन्धानबाट खुलेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । दुर्घटनापछि फरार बनेका चालक र सवारी साधनलाई नियन्त्रणमा लिएर कारबाही अघि बढाउन अनुसन्धान थालिएको छ, उनले भने, तत्काल सनाखत नभएकाले मृतकको शवको भने व्यवस्थापन गरियो । कुनै घटनामा व्यक्तिको मृत्यु भएमा ७२ घण्टासम्म पहिचान नखुले बेबारिसे देखाएर शवको व्यवस्थापन गर्नसकिने कानुनी प्रावधान रहेको प्रहरी दाबी छ । पिकअप गाडीको ठक्करबाट मागीखाने पुरुषको मृत्यु भएको र पहिचान नखुलेको शव कोसी अस्पतालमा राखिएकाले चिन्नुहुने व्यक्तिले सम्पर्क गर्नुहुन भनेर बेलबारी प्रहरीले गत सोमबार मात्रै यो घटनालाई आफ्नो फेसबुक पेजमार्फत मृतकको फोटो र हुलियासहित सार्वजनिक गर्यो। प्रहरीले घटना सार्वजनिक गर्नुभन्दा अघिल्लै दिन शवको भने व्यवस्थापन भइसकेको थियो । फोटोका आधारमा मृतकको पहिचान गरेर शव लिनका लागि आफन्त कोसी अस्पताल पुगे । तर शवको व्यवस्थापन भइसकेको जवाफ पाएपछि झस्किएर छाँगाबाट खसेजस्तै भए । लामो समयपछि मात्रै प्रहरीले आफ्नो फेसबुक पेजमार्फत मृतकको पहिचान नखुलेको भनेर घटना सार्वजनिक गरेको पायौँ । त्यसअघि भने घटना किन लुकायोभन्ने बुझ्न सकिएन, मृतकका नातिनी ज्वाईं प्रवीण खड्काले भने, अस्पतालमा शव छ भनिएकाले बुझ्न गएका थियौँ । तर त्यसअघि नै बेबारिसे भनेर व्यवस्थापन गरिसकेको पाइएपछि अहिले परिवार र आफन्त तनाव एवं अन्योलमा परेका छौँ । उनका अनुसार बाहेनबहादुर १० वर्ष अघिदेखि परिवारबाट अलग भएर बेलबारीका होटलहरुमा काम गर्थे । छोरा वैदेशिक रोजगारीमा र छोरी विराटनगरमै रहेको खड्काले बताए । शवलाई बेबारिसे देखाएर व्यवस्थापन गरिसकेपछि मात्रै घटना सार्वजनिक गर्नु रहस्यमय एवं शंकास्पद छ । बेलैमा थाहा पाएको भए दाहसंस्कार गर्न पाउने थियौँ, उनले भने, यो घटनाले दुर्घटना गराउने पक्षसँग प्रहरीको मिलेमतो रहेको देखिन्छ । हामी घटनालाई नजिकबाट बुझ्न र धार्मिक संस्कार अनुसार शवको अन्त्येष्टि गर्नबाट बञ्चित भयौँ । होटलमा काम गरेर जीविका चलाउँदै आएका व्यक्तिलाई बेबारिसे बनाएर लापरबाही एवं बदमासीपूर्ण ढंगले शवको अन्त्येष्टि गरिएको घटनामा संलग्न प्रहरीलाई कारबाही हुनपर्ने माग आफन्तको छ । मृतकको नातामा भाइ पर्ने राम सुवेदीले बाहेनबहादुरलाई चिन्ने व्यक्तिहरु बेलबारीमा धेरै भएको बताए । होटलमा काम गर्दा प्रहरी कार्यालयमै बारम्बार चिया पुर्याउन जानु हुन्थ्यो, उनले भने, सधैँ देखिराखेको व्यक्तिलाई प्रहरीले खै कसरी बेबारिसे बनायो हामी नै अचम्ममा परिरहेका छौँ । तत्काल विभिन्न माध्यमबाट सार्वजनिक गर्नुपर्ने घटनालाई प्रहरीले लुकाउँदा आफन्तले शवको दाहसंस्कार गर्न नपाएको गुनासो सुवेदीको छ । उनका अनुसार मृतकको शव नपाउँदा आफन्तलाई पीडामाथि तनाव थपिएको छ । अगाडि नै थाहा पाएको भए कम्तीमा शव त पाउने थियौँ, उनी भन्छन्, यो घटनामा प्रहरी लापरबाहीले सीमा नाघेको देखियो । नेपाल प्रहरीका पूर्वडीएसपी रामजी कटुवाल आफन्तको खोजी र मृतकको पहिचानलाई प्राथमिकतामा राख्नुपर्नेमा तत्काल घटना नै सार्वजनिक नगरेर प्रहरीले ठूलो बदमासी गरेको बताउँछन् । घटनामा परेका कसैको पहिचान नखुलेमा हुलियासहितको विवरण सार्वजनिक गर्नुपर्छ, उनी भन्छन्, तर घाइते वा मृतकको पहिचान खुलाउनेतर्फ नलाग्नु प्रहरीको ठूलो कमजोरी हो । प्रविधिको प्रयोग गरेर वा सार्वजनिक सूचना जारी गरेर बेबारिसेको पहिचानको प्रयास गर्नुपर्नेमा प्रहरी चुकेको कटुवाको ठम्याइ छ । असावधानीपूर्ण अनुसन्धानका कारण आफन्त गुमाएर पीडामा परेकालाई थप पीडित बनाउने काम प्रहरीबाटै भएको पूर्वडीएसपी कटुवालले बताए । उनका अनुसार मृत्यु नै भइसकेको घटनालाई लामो समयसम्म लुकाएर प्रहरीका अनुसन्धान अधिकृतले मान्छेको ज्यानमाथि खेलवाड गरेको देखिन्छ । दुर्घटना गराउने पक्ष तत्काल नभेटिँदा आफन्तले दबाब दिने, आन्दोलन एवं अवरोध गर्ने भएकाले प्रहरीमा घटना लुकाउने प्रवृत्ति मौलाउँदै गएको छ, उनले भने, अनेक झण्झटबाट मुक्त हुनलाई आफन्त पत्ता लगाउने प्रयास नगरिकन शवको व्यवस्थापनतर्फ प्रहरी अघि बढेको देखिन्छ । मृत्यु भएकाको शव नै परिवार र आफन्तले पाउननसक्नु गम्भीर लापरबाहीको गतिलो उदाहरण भएको कटुवालको भनाइ छ । उनका अनुसार यस्ता घटनामा दुर्घटना गराउनेको खोजी थालेर घाइतेको उपचारलाई प्रभावकारी बनाउँदै परिवार एवं आफन्तसँगको सम्पर्क स्थापित गराउने प्रयास प्रहरीबाट हुनुपर्छ । व्यस्त लोकमार्गमा हिट एण्ड रनका घटना धेरै हुन्छन्, कटुवालले भने, तर जिम्मेवारीबाट पन्छिन खोज्ने प्रवृत्तिले घटना अनुसन्धानको जिम्मेवारी पाएको प्रहरीमा संवेदनशीलता नै देखिँदैन । प्रहरीका कारण आफन्तले शव नै नपाउने अवस्था आउनू असामान्य विषय भएको उनको भनाइ छ । इन्सपेक्टर खनाल भने अरु घटनाका कारण यसतर्फ ध्यान दिन नसकिएको बताउँछन् । घटना चाँडै सार्वजनिक गर्ननसक्नु हाम्रो कमजोरी हो, उनले भने, तर मृतकलाई चिन्छौँ भनेर कोही पनि प्रहरीको सम्पर्कमा आइपुगेका छैनन् । सबै कुरा कानुनी प्रक्रिया अनुसार नै गरिएकाले प्रहरीको कमजोरी नरहेको खनालको दाबी छ। उनले छसात वर्षदेखि फोहोर, प्लाष्टिक र बोतलहरु उठाएर बेबारिसे अवस्थामा हिँड्ने र मागीखाने व्यक्तिकै रूपमा मृतकलाई प्रहरीले चिनेको पनि बताए । तत्काल नाम, थर र वतन नखुलेकै कारण सडेर दुर्गन्धित हुने भएकाले बेबारिसे बनाएरै शवको व्यवस्थापन गरिएको इन्सपेक्टर खनालको भनाइ छ ।"
भैंसी किन्ने बहानामा बास मागेर लुटपाट,"दैलेख : जिल्लाको भैरबी गाउँपालिका१ मा अज्ञात समूहले एक परिवारमा बास मागेर सामग्री लुटेको छ । स्थानीय ६९ वर्षीय सेते खत्रीको घरमा बिहीबार साँझ बास माग्न आएका थिए । भैंसी किन्ने निहुँ बनाएर बास माग्न आएका ३ जनाको अज्ञात समूहले सेतेको परिवारलाई बेहोस बनाइ लुटपाट गरेको स्थानीयले बताएका छन् । सेतेको परिवारमा उनकी पत्नि ६९ वर्षीया माग्ली खत्री र छोरी ४८ वर्षीया नानकला खत्री रहेको प्रहरीले जनाएको छ । स्थानीयले शुक्रबार बिहान सेते, उनकी श्रीमती माग्ली र छोरी नानकलालाई बेहोस अवस्थामा फेला पारेका थिए । सेतेको परिवारलाई बेहास अवस्थामा फेला पारेका स्थानीयले प्रहरीलाई खबर गरेका थिए । जिल्ला प्रहरी कार्यालय दैलेखका डिएसपी अनुपम श्रेष्ठका अनुसार बेहोस अवस्थामा भेटिएका तीनैजनालाई दैलेख अस्पतालमा सामान्य उपचारपछि थप उपचारका लागि सुर्खेत पठाइएको बताए । उनीहरुलाई कुन औषधि खुवाएर बेहोस बनाइएको हो भन्नेबारे नखुलेको डिएसपी श्रेष्ठले बताए । ३ जना अज्ञात व्यक्ति भैंसी किन्ने निहुँमा बिहीबार साँझ सेतेको घरमा बास माग्न आएको भन्ने खुलेको छ, घरको दराज फोडिएको छ, केकति लुटिएको छ भन्नेबारे यकिन भएको छैन्, डिएसपी श्रेष्ठले भने । सेतेको परिवार उपचारपछि पर्किएपछि मात्रै केकति सामग्री लुटिएको छ भन्नेबारे खुल्ने डिएसपी श्रेष्ठको भनाइ छ । उनका अनुसार इलाका प्रहरी कार्यालय दुल्लुका प्रहरी निरिक्षक नेत्र बुढाको नेतृत्वमा खटिएको प्रहरी टोलीले थप अनुसन्धान गरिरहेको छ । सेतेका छिमेकीले सुनलगायतका सामग्रीहरु लुटिएको आशंका गरेका छन् । उक्त घटनामा संलग्न व्यक्तिलाई पक्राउ गरी कारबाहीको माग समेत सेतेको छिमेकीहरुले गरेका छन् ।"
परीक्षाहरु स्थगित गर्न शिक्षा मन्त्रालयलाई स्वास्थ्य मन्त्रालयको सिफारिस,काठमाडौँ: कोरोना संक्रमण बढ्ने क्रममा छँदा स्वास्थ्य तथा जनसंख्या मन्त्रालयले सबै परीक्षा स्थगित गर्न शिक्षा मन्त्रालय र कोभिड १९ संकट व्यवस्थापन केन्द्र (सीसीएमसी)लाई सिफारिस गरेको छ। पछिल्लो समय कोरोना संक्रमण बढ्ने क्रममा छ । सोही अवस्थालाई ध्यानमा राखेर स्वास्थ्य मन्त्रालयले स्वास्थ्य सावधानी अपनाउन भन्दै शुक्रबार शिक्षा मन्त्रालय र कोभिड १९ संकट व्यवस्थापन केन्द्र (सीसीएमसी)लाई सिफारिस गरेको हो । स्वास्थ्य मन्त्रालयले अहिले चालु तथा निकट भविष्यमा सञ्चालन गरिने भनिएका परीक्षा स्थगित गर्न सिफारिस गरेको हो। परीक्षा भन्दा पनि लाखौँ विद्यार्थीको जीवन रक्षाका लागि आफूहरु संवेदनशील रहेको स्वास्थ्य राज्यमन्त्री उमेश श्रेष्ठले बताए । राज्यमन्त्री श्रेष्ठले सामाजिक सञ्जालमा यसबारे लेखेर सीसीएमसीलाई परीक्षा स्थगनका लागि सिफारिस गरेको जनाएका छन् । स्वास्थ्य मन्त्रालयको उक्त सिफारिस अनुसार हाल सञ्चालन भइरहेको स्नातकोत्तर साथै कक्षा १२ को परीक्षा प्रभावित हुनेछन् ।
तुइन घटना: नेपालको बाटो हुँदै दोस्रोपटक घटनास्थल अवलोकन गर्दै छानविन टोली,"दार्चुलाः दार्चुलाको तुइन घटनाको छानविन गर्न आएको समिति शुक्रबार नेपाली सेनाको हेलिकप्टरमार्फत व्याँसको माल पुगेको छ । बिहीबार भारतीय बाटो हुँदै घटनास्थल पुगेको छानविन समितिको टोली शुक्रबार नेपालतर्फको घटनास्थल हेर्न हेलिकप्टरमार्फत त्यहाँ पुगेको हो । व्याँस गाउँपालिका २ मालघाटको स्थलगत निरीक्षण गर्न तथा पीडित परिवारसँग छलफल गर्न टोली गएको हो । बिहीबार नेपालतर्फ स्थलगत रुपमा टोली अध्ययन गर्न नआएको भन्दै स्थानीय र नेकपा विप्लव समूहका कार्यकर्ताले नारा जुलुस गरेका थिए । गृह मन्त्रालयका सहसचिव जनार्दन गौतम नेतृत्वको छानविन टोली गत मंगलबारदेखि दार्चुलामा छ । छानविन समितिमा गृह मन्त्रालयका सहसचिव जनार्दन गौतम नेतृत्वमा सुदूरपश्चिम प्रदेशका प्रहरी नायब महानिरीक्षक पुरुषोत्तम कँडेल, राष्ट्रिय अनुसन्धान विभागका निर्देशक हुतराज थापा, सशस्त्र प्रहरी बलका प्रहरी वरिष्ठ उपरीक्षक सुरेशकुमार श्रेष्ठ र दार्चुलाका सहायक प्रमुख जिल्ला अधिकारी ज्योत्सना भट्ट सदस्य छन् । साउन १५ गते माल गाउँबाट सदरमुकाम खलंगा आउने क्रममा ३३ वर्षीय जयसिंह महाकाली नदीमा वेपत्ता भएका थिए । धामी वेपत्ता भएको आठ दिनसम्म शव भेटिएको छैन। आफन्तले कूसको मूर्ति बनाएर अन्त्यष्टि गरिसकेका छन् । मृतकका आफन्तले पीडकलाई कारवाही र पीडित परिवारले उचित क्षतिपूर्ति, बालबच्चाको पालन पोषणको सुरक्षाको जिम्मा राज्यले लिनुपर्ने माग समेत गरेका छन् । यता अनुसन्धानमा आएको टोलीले अहिलेसम्म कुनै ठोस जनकारी भने दिएको छैन । समितिका सदस्य नै जान पाएनन् स्थलगत निरीक्षणमा हेलिकप्टरमा चार जनाको मात्रै सीट क्षमता भएपछि समितिका सदस्य एवं सहायक प्रमुख जिल्ला अधिकारी ज्योत्सना भट्ट जोशी माल जान पाइनन् । भौगालिक कठिनाइका कारण हिँडेर जान नसकिने अवस्था आएपछि उनी नगएको बुझिएको छ । दार्चुला सदरमुकामबाट हिँडेर झन्डै १० घन्टा भन्दा बढी समय लाग्छ । यसवाहेक घटनास्थल अवलोकन तथा रिपोर्टीङका लागि पत्रकारलाई जान समेत दिइएको छैन । स्थानीय पत्रकारहरुले आफूहरुलाई घटनास्थलमा जान नदिएकोमा भारतीय पक्षसँग आक्रोश पोख्न थालेका छन् ।"
७८ लाख बराबरका मोबाइल बरामद,नवलपुर : प्रहरीले ७८ लाख बराबरको मोबाइल बरामद गरेको छ। भारतबाट भन्सार छलेर लैजादै गरेको अवस्थामा नारायणगढबुटवल सडकखण्ड अन्तरगत पर्ने पूर्वी नवलपरासीको दुम्किवासबाट बिहीबार राति ५ सय ९५ थान मोबाइल बरामद भएको जिल्ला प्रहरी कार्यालय नवलपुरका सूचना अधिकारी डिएसपी दिलिपकुमार गिरीले जानकारी दिए। कारमा लैजाँदै गरेका मोबाइलसहित दुई जना व्यक्तिहरुसमेत पक्राउ परेका छन्। प्रदेश ३०१०२३ च ५५४४ नम्बरको कारमा लैजाँदै गरेको मोबाइलसहित भरतपुर महानगरपालिका८ बस्ने अर्जुन ढकाल र सोही महानगरपालिका२१ बस्ने इन्द्रलाल श्रेष्ठ पक्राउ परेको डिएसपी गिरीले बताए। बरामद भएका मोबाइल विभिन्न ब्राण्डका छन्। नारायणगढ बजारका विभिन्न पसलमा बिक्रीका लागि मोबाइल लैजान लागेको प्रहरीले जनाएको छ। पक्राउ परेका कार र व्यक्तिहरुसहित मोबाइललाई आवश्यक कारबारहीका लागि महेशपुर भन्सार कार्यालय पठाइएको प्रहरीले जनाएको छ।
न्यूनतम पारिश्रमिक पुनरावलोकन गर्न कार्यदल गठन,"काठमाडौं : श्रमजीवी पत्रकारको न्यूनतम पारिश्रमिक पुनरावलोकन गर्न सूचना विभागका महानिर्देशक गोगनबहादुर हमालको संयोजकत्वमा कार्यदल गठन गरिएको छ । कार्यदलमा न्यूनतम पारिश्रमिक निर्धारण समितिका सदस्य गोपाल तिवारी, नेपाल पत्रकार महासङ्घको पूर्व महासचिव इन्द्रबहादुर (उजिर) मगर, महासङ्घ र सञ्चार उद्यमी एशोसिएसनको तर्फबाट एकएक प्रतिनिधि सदस्यका रुपमा रहने छन् । समितिको बिहीबार सम्पन्न बैठकले श्रमजीवी पत्रकारको न्यूनतम पारिश्रमिक पुनरावलोकन गर्न समिति गठन गर्ने निर्णय गरिएको अध्यक्ष राजेन्द्र अर्यालले जानकारी दिए। २०७५ देखि पारिश्रमिक पुनरावलोकन हुन नसकेको बताइएको छ । कार्यदलले श्रमजीवी पत्रकार ऐन २०५१ को पूर्ण कार्यान्वयन हुन नसक्नुको कारण विश्लेषणसहितको प्रतिवेदन समितिलाई एकमहिनाभित्र पेश गर्नेछ । बैठकले कोरोना सङ्क्रमणमा जोखिम मोलेर काम गर्ने पत्रकारका लागि विषेश राहत प्याकेज घोषणा गरी कार्यान्वयन गर्न सरकारसमक्ष आग्रह समेत गरेको छ ।"
अर्घाखाँचीमा अक्सिजन प्लान्ट निर्माणको काम अन्तिम चरणमा,"सन्धिखर्क : अर्घाखाँची अस्पताल परिसरमा निर्माण भइरहेको अक्सिजन प्लान्ट निर्माणको काम अन्तिम चरणमा पुगेको छ । संघीय सरकारको बजेटमार्फत निर्माण भइरहेको अक्सिजन प्लान्ट निर्माणको काम अन्तिम चरणमा पुगेको र केही दिनमै प्लान्ट संचालनमा आउने छ । गत असारमा कामको संझौता भएको र केही मेसीनहरु नआएकाले काममा ढिलाई भएको अस्पतालका मेडिकल सुपरिटेन्डेन्ट डा कपिल गौतमले जानकारी दिए । प्लान्टको वुस्टर मेसिन आउन ढिलाई भएकाले निर्माण सम्पन्न हुन समय लागेको हो । वुस्टर मेसिन आएको थिएन, उनले भने,अहिले सामान आईपुगेको छ, प्राविधिकहरुले जडानकार्य सम्पन्न गरेपछी सञ्चालनमा आउने छ । त्यसपछाडी अक्सिजनको समस्या नहुने उनले बताए । प्लान्टले दिनमा ७०वटा सिलिण्डर भर्ने क्षमता राख्छ । गत वैशाख जेठमा कोरोनाको दोस्रो लहर चलिरहँदा अक्सिजन चरम अभाव हुँदा उपचारमा निकै समस्या आएको थियो। तेस्रो लहरमा भने जिल्लामा अब अक्सिन अभाव नहुने अस्पताल विकास समितिका अध्यक्ष श्रीकृष्ण भुसालले बताए । प्लान्ट निर्माणका लागि संघीय सरकारले अर्घाखाँची अस्पताललाई एक करोड ५० लाख रकम विनियोजन गरेको थियो । प्रविधि इन्टरनेशनलले प्रतिस्पर्धामार्फत ८४ लाखमा प्लान्ट निर्माणको जिम्मा लिएको थियो । जिल्लामा शनिबारदेखि भएको निषेधाज्ञाको प्रभावले अर्घाखाँची जिल्ला सुनसानजस्तै भएको छ । जिल्लामा कोरोना भाइरसका संक्रमितको संख्यामा वृद्धि हुँदै गएपछि सर्वपक्षीयसहितको कोभिड १९ संकट व्यवस्थापन समितिको बैठकले निषेधाज्ञा लागु गर्ने निर्णय भएको थियो । निषेधाज्ञालाई थप कडाइ गर्न सन्धिखक, चुत्रावेसी बजार, जिल्लाका व्यस्त ठाउँहरुमा प्रहरी परिचालन गरिएको छ । निषेधाज्ञा लागु भएसँगै अत्यावश्यकका साधान बाहेक नीजि तथा सार्वजनिक सवारि साधन सञ्चालनमा रोक लगाईएको छ । जिल्ला बाहिरबाट अत्यावश्यक काम लागि आउनेहरुले जिल्ला प्रशासनसँग सहजिकरण गरेर मात्र प्रवेश गर्न पाईने प्रमुख जिल्ला अधिकारी विष्णु पौडेलले बताए । दैनिक उपभोग्य वस्तु खाद्यान्न, तरकारी तथा फलफुल, दुध डेरी, मासु पसल, कृषिजन्य पसल विहान ६ बजेदेखि विहान ९ बजेसम्म मात्र खोल्न दिईएको छ । औषधि पसल, क्लिनिक, डेन्टल क्लिनिक २४ सै घण्टा खुल्नेछन् । निषेधाज्ञा अवधिभर बैंक तथा वित्तिय संस्था, सभासम्मेलन, गोष्ठि, भोज भतेर गर्न पाईने छैन भने लोक सेवा आयोग, त्रिभुवन विश्वविद्यालय, राष्ट्रिय परिक्षा बोर्ड, प्राविधिक शिक्षा तथा व्यवसायिक तालिम परिषद् लगायत निकायका पुर्वनिर्धारित परिक्षा भने सञ्चालन हुनेछन् । मानिसहरु पनि अति आवश्यक काम परे मात्र घर बाहिर निस्केका छन् । श्रावण ३० गते राति १२ बजेसम्म लागू गरिएको निषेधाज्ञाको समयमा कोहि कसैले पनि अटेरी गरे कडाभन्दा कडा कारबाही गर्ने जिल्ला प्रशासन कार्यालयले जनाएको छ । मध्यरातदेखी लागु भएको निषेधाज्ञाको पूर्णरुपमा पालना गर्न र जिल्ला कोरोनाको अति उच्च जोखिममा रहेकाले नियमको पूर्ण पालना गर्दै स्वास्थ्य मापदण्ड अपनाउन कार्यालयले आग्रह गरेको छ । हाल सम्म जिल्लामा कोरोना संक्रमण पुष्टि हुनेको संख्या ३५ सय ८७ पुगेको छ ।कोरोना संक्रमण मुक्त हुनेको संख्या २८ सय२५ रहेको जिल्ला प्रशासन कार्यालय अर्घाखाँचीले जनाएको छ । अब सक्रिय कोरोना संक्रमितको संख्या ६ सय ८७ पुगेको छ । यस्तै पछिल्लो २४ घण्टामा कोरोना संक्रमण बाट जिल्लाको शितगंगा नगरपालिकामा १ जनाको मृत्यु भएसँगै हालसम्म कोरोना संक्रमण बाट जिल्लामा मृत्यु हुनेको संख्या ७५ रहेको सहायक प्रमुख जिल्ला अधिकारी विनोद खनालले जानकारी दिए । अर्घाखाँचीमा १८ वर्षभन्दा माथिका नागरिकहरु १ लाख १४ हजार ७ सय ५ जना रहेका छन् । ती मध्ये अहिलेसम्म ३६ हजार ७ सय १७ जनाले कोरोना विरुद्धको भ्याक्सिन लगाएको स्वास्थ्य कार्यालय अर्घाखाँचीका खोप प्रमुख राधाराम आचार्यले बताए । ती मध्ये कोभिशिल्ड पहिलो मात्रा १२ हजार ९ सय ३४ जनाले लगाए भने ३ हजार ८ सय ९ जनाले दोस्रो मात्रा लगाई सकेका छन् । कोभिशिल्ड पहिलो मात्रा लगाएका ९ हजार १ सय २५ जनाले ५ महिनादेखि दोस्रो मात्रा लगाउन पाएका छैनन् । यस्तै भेरोसेल १४ हजार ६ सय ३३ जनाले पहिलो मात्रा खोप लगाईसकेका छन् भने ३ हजार १ सय ३२ जनाले दोस्रो खोप पनि लगाएका छन् । ११ हजार ५ सय १ जनाले दोस्रो मात्राको खोप लगाउन बाँकी रहेको छ । यस्तै जोन्सन एण्ड जोन्सनको पहिलो मात्रा खोप ९ हजार ५ सय ५० जनाले लगाएका छन् ।"
लालपुर्जा पाउने सपना अधुरै,"तानसेन : पाल्पा रामपुर नगरपालिकाका ७ सय ८३ घरपरिवार (सुकुम्बासी) लालपुर्जा पाउने कुरा अनिश्चित भएपछि निराश बनेका छन्। राजनीतिक खिचातानीसँगै परिवर्तित केन्द्र सरकारले भूमि आयोग खारेज गरेपछि लालपूर्जा पाउने अनश्चित भएपछि सुकुमबासी निराश बनेका हुन्। आयोग खारेज भएसँगै एक महिनाभित्र लालपुर्जा हात पर्ने विश्वासमा बसेका रापमुरवासीहरूको खुसी लुटिएको छ। लालपुर्जा वितरणका लागि नापजाँच, फिल्ड नक्सा, मालपोत पुर्जा तयारी गरी दाबी विरोधको सूचना नगरपालिकाले जारी गरिसकेको थियो। जग्गामाथिको दाबी विरोध वा केही सच्याउनुपर्ने अवस्थाका लागि ७ दिने र अन्तिम २१ दिने सूचना मात्र प्रकाशित गरी लालपुर्जा वितरणको तयारीमा पुगेको अवस्थामा आयोग नै खारेज भएपछि रामपुरवासीको वर्षौंदेखिको सपना अधुरो भएको छ। रामपुर नगरपालिका५, ६, ७ र ८ का बासिन्दा अव्यस्थित घरजग्गाका रूपमा लालपुर्जाको पर्खाईमा रहेका हुन्। २०३५ सालदेखि २०३९ सालसम्म तत्कालीन गाउँपञ्चायतले आन्तरिक आम्दानीका लागि, हालको रामपुर नगरपालिका५ मा रहेको रामतुलसी मावि र वडा६ को दरैठाँटी माविले विद्यालय सञ्चालनका लागि बिक्री गरेका जग्गा नै लालपुर्जाविहीन भएका हुन्। विद्यालयले बिक्री गरेका जग्गाहरू सोही समयदेखि नै यहाँका स्थानियवासीले भोगचलन गर्दै आइरहेका छन्। निर्वाचनको समयमा लालपुर्जाको चर्चा हुन्छ। पछि निर्वाचन सकिएसँगै लालपुर्जाको मुद्दा पनि सकिँदै गएकोमा रामपुरवासीको गुनासो छ। घरजग्गाको लालपुर्जा नहुँदा करोडौं रुपैयाँ लगानी गरेर घर बनाए पनि त्यसलाई सम्पत्तिका रूपमा देखाउने आधार छैन। बैंकले ऋणसमेत पत्याउँदैन। रामपुर नगरका ७ सय ८३ घरपरिवारमा खुसी छाएको थियो, आयोग नै खारेजी भएपछि निराशा छाएको छ, स्थानीय नारायणप्रसाद पाठकले भने। उनले घर बनाएर बसेको २७ वर्ष भइसक्यो। तर, लालपुर्जा हातमा छैन। २७ वर्ष हुँदासम्म पनि लालपुर्जा मिलेको छैन। धेरै लामो समयपछि अब एक महिनाभित्र लालपुर्जा हात पर्ने भो भनी खुसी भएका थियौं तर आशामात्रै देखाइयो, रामपुर नगरपालिका५ की दिलमाया सोमैले बताइन्। रामपुर नगरपालिकाका मुख्य बजार बेझाव, किसानबारीलगायतका क्षेत्र पूर्ण रूपमा अव्यवस्थित तथा सुकुम्बासी बजार हुन्। ठूलाठूला महल, सपिङ कम्लेक्स व्यापारिक भवनहरू निर्माण भई घरजग्गा क्षेत्रमा अर्बौं रुपैयाँ लगानी भए पनि कानुनी रूपमा बेचबिखन हुन सकेका छैनन्। रामपुर क्षेत्रमा अव्यवस्थित तथा सुकुम्बासी समस्या समाधान प्रत्येक निर्वाचनमा प्रमुख मुद्दा बन्दै आएको छ। सरकार परिवर्तनसँगै आयोगका कामकाज मन्त्रिपरिषद्बाटै राोकिएको छ। सरकार परिवर्तन भए पनि कामलाई निरन्तरता दिएको भए साउन मसान्तभित्र लालपुर्जा वितरण हुने अवस्था रहेको जिल्ला भूमिव्यवस्था समस्या समाधान आयोगका संयोजक एकप्रसाद भण्डारीले बताए। रामपुर नगरपालिका मात्र २ हजार १ सय अव्यस्थित र २ सय १ जना सकुम्बासी परिवार रहेका छन्। आयोग नै खारेज गरेर वर्तमान सरकारले लाखौं जनताको सपना भताभुंग पारेको आयोगका जिल्ला सदस्य रामजी पोखरेलले बताए। पाल्पामा मात्र १५ हजार घरपरिवार अव्यस्थित, २ हजार ५ सय भूमिहीन घरपरिवारको बसोबास रहेको छ। पाल्पाका १० वटै स्थानीय तहमा सहजीकरण समिति, ८१ वटै वडामा सहयोग समिति गठन भई भूमि समस्या समाधानको विषयमा काम भइरहेको थियो। भूमि सम्बन्धी समस्या समाधान आयोग सरकारद्वारा विघटन भूमि आयोग विघटन गर्ने सरकारको निर्णयप्रति एमालेको विरोध भूमिसम्बन्धी समस्या समाधान आयोग विघटनसम्बन्धी निर्णय सच्चाउन एमालेको माग भूमि आयोग खारेजीको निर्णय सच्याउन माग गर्दै किसान महासंघ आन्दोलनमा"
निमोनियाका बिरामी बढे,जिल्ला अस्पताल बाजुरा निमोनियाका बिरामीले भरिभराउ भएको छ । एक सातायता दैनिक १५ देखि ३० जनासम्म बालबालिका निमोनियाका बिरामी आउने गरेको अस्पतालका प्रमुख डा प्रकाश जोशीले बताए । निमोनिया जस्तो लक्षण देखापरेको बच्चाहरुको अक्सिजनको सहारामा उपचार भइरहेको जिल्ला अस्पताल बाजुराका डा जोशीको भनाइ छ । हाल अस्पतालमा १३ बालबालिकाको उपचार भइरहेको छ । सबै बालबालिकामा निमोनिया भएको र तीमध्ये एक जनामा कोरोना सङ्क्रमण देखापरेको अस्पतालका सूचना अधिकारी नृपराज गिरीले जानकारी दिए । केही दिनअगाडि कोरोना हो कि भन्ने शङ्कामा जिल्ला अस्पतालमा भर्ना भएका १३ बालबालिकाको स्वाब सङ्कलन गरी डोटी प्रयोगशालामा पठाउँदा एक जनामा कोरोना पोजेटिभ देखिएको अस्पतालले जनाएको छ । कतिपय बच्चा सामान्य रहेको भए पनि धेरै बच्चा भने जटिल अवस्थामा रहेकाले अक्सिजनको सहारा दिनुपरेको अस्पतालले जनाएको छ । जिल्लाका स्वास्थ्य संस्था तथा अस्पतालमा पनि निमोनियाका बिरामी उपचारमा आउने गरेका छन् ।
मेलम्चीमा आमा रुँदा,"ठ्याक्कै ६ बजे भक्तपुर कौशलटार चोकमा अफिसले पठाएको गाडी आउँदै थियो। गाडीका चालक रामजी खड्कालाई फोन गरें। उनले ग्वार्कोसम्म सिनियर फोटो पत्रकार सुनिता डंगोललाई लिन जाने र ६:१५ सम्म कौशलटार आइपुग्ने बताए। भनेकै समयमा गाडी आयो। संघीय ब्यूूरो प्रमुख रामकला खड्का गठ्ठाघरमा हुनुहुन्थ्यो। उहाँ पनि चढेपछि हाम्रो टिम पूरा भयो र हामी अघि बढ्यौ सिन्धुपाल्चोकस्थित मेलम्चीको स्थलगत रिपोर्टिङका लागि। २०७८ असार १ गतेदेखि ४ गतेसम्म आएको बाढीले मेलम्ची खानेपानी आयोजनाको केही संरचनामा क्षति पुग्नुका साथै सुरुङमार्गस्थल अम्बाथानदेखि मेलम्ची बजारसम्मको तटीय क्षेत्रमा बाढीले ठूलो क्षति पुर्याएको थियो। बाढी आएको करिब डेढ महिनापछि अफिसले मेलम्ची आसपास सम्भव भएको ठाउँसम्म पुग्न भनेको थियो। गन्तव्य पुग्नुअघि गाडी रोकिएपछि हामी तीनैजना मोबाइल, डायरी र कलम लिएर मेलम्चीको माटोमा पाइला मिसायौं। ओहो ! मेलम्ची त अझै उर्लिनै अवस्थामा रहेछ। बाढी छिरेर फुस्रा भएका घरहरू र ठूलाठूला बुलडोजर, स्काभेटरका बिच खुल्दै गरेको मेलम्ची बजार। मेलम्ची बजारभित्र नै पसेको खोलाले घरखेतसँगै सडक पनि कटान गर्दै लगेको अवस्था। ढुंगा नै ढुंगाको बगर र धाराप्रवाहसहित बगिरहेको मेलम्ची देख्दा एकाएक अत्यास लाग्यो। अझ बाढी आउँदा कत्ति डरलाग्दो भयो होला मेलम्चीको रूप ? फोटोग्राफर सुनिता मेलम्चीलाई आफ्नो क्यामेरामा कैद गर्नतिर लाग्नुभयो। मेलम्ची बजारबाट हेलम्बु जाने बाटोतिर गयौं। त्यहाँ बाढीले बगाएर ल्याएको लेदो माटोको थुप्रो थियो। त्यहाँबाटै मेलम्ची खोलालाई नियाल्यौं। नजिकै त्यहाँकै स्थानीय जेष्ठ नागरिक श्रेष्ठ बा र दुलाल बा पनि गफिँदै हुनुहुन्थ्यो। हामी उहाँहरूको नजिकै गयौं र सोध्न थाल्यौं। उहाँहरूको कथनअनुसार अहिलेसम्म मेलम्चीमा न यति ठूलो बाढी आएको सुन्नुभएको थियो न त देख्नु नै। झोलुंगे पुल छुन आइपुग्थ्यो रे मेलम्ची तर अहिलेको जस्तो वितण्डा भने मच्चाउँदैनथ्यो। एउटा कुनाबाट बग्थ्यो। यहाँ हाम्रो खेत थियो दुलाल बाले देखाउँदा विश्वास नै गर्न गाह्रो भयो हामीलाई। जुन खेत अहिले सबै बगर छ। यहाँ पनि कसैको घरखेत हुनसक्छ र ? जस्तो लाग्ने। पहिलादेखि नै मेलम्ची यहीँ चौडाइमा नै बगिरहेको छ जस्तो लाग्ने रैछ हामी पछि जानेलाई। तर, उनीहरूका पुस्तौंपुस्ताले त्यही खोलाको किनारामा खेती किसानी गरेर जीविकोपार्जन गर्दै आइरहेको सत्य हो। हामीले खोला मिचेर घरबारी बनाएका होइनौं, खोला नै हाम्रो घरबारीमा छिरेको हो, यसमा सबैको एकस्वर थियो। मेलम्चीको भेलमा मिसियो आँसु मेलम्चीमा महाभुल हाम्रो मुख्य उद्देश्य थियो, मेलम्ची खानेपानी आयोजनाको संरचनाको वर्तमान अवस्थाबारे सूचना संकलन गर्नु। नजिकको स्थानसम्म पुग्न आयोजनाकै साइड सहायक धर्मराज देवकोटालाई भेट्न गयौं। मेलम्ची बजारमा नै सशस्त्र क्याम्पभित्र आयोजनाको कार्यालय पनि रहेछ। बाढीले आयोजनाका घरटहरा पनि पुरेको रहेछ। मुख्य भवनको पनि डेढ तल्लासम्म बाढी पसेर जमेको लेदो सफा गर्न व्यस्त हुनुहुँदो रहेछ, देवकोटा सर। उहाँसँगको चिनापर्चीपछि जहाँसम्म गाडी पुग्छ, त्यहीँसम्म हामीसँगै जाने कुरा भयो। बिहानको ९ पनि बजिसकेकाले खाना खाएर नै अघि बढ्ने सल्लाह भयो। सर कोठातिर लाग्नुभयो भने हामी होटलको खोजीमा। अन्नपूर्ण पोस्टका सिन्धुपाल्चोक सहकर्मी युवराज पुरीसँग मेलम्ची बजारमा भेट्ने सल्लाह भएको थियो। मेलम्ची बजारमा खुलेका केही होटलबोहक त्यसअघि खाने ठाउँ नै नभएको देवकोटा सर र युवराज सरको जानकारीअनुसार नै मेलम्चीमै खाना खायौं। टोली मेलम्ची बजारबाट अघि बढ्यो। मेलम्ची बजारबाट आयोजनाको मुख्य सुरुङ भएको अम्बाथानसम्म करिब २४ किलोमिटर बाटो आयोजनाले नै बनाएको रहेछ। ग्राबेल बाटोमा ५ वटा पक्की पुलसहित निर्माण गरिएको रहेछ। बाढी आएपछि करिब एक हप्तासम्म मेलम्ची बजारबाट अघि बढ्ने मोटरबाटो बिग्रिएको करिब एकसातापछि १६ किलोमिटर बाटो सम्याइएको रहेछ। त्यहीँ बाटोमा पर्ने चन्नौटा बजारस्थित रातोपुलबाहेक अरू पुल र ८ किलोमिटर बाटो नै बगाएको रहेछ। देवकोटा सरले पनि त्यहीँ रातोपुलसम्म गाडी जाने र त्योभन्दा अघि क्यूलसम्म बिग्रिएको बाटो हिड्न भने मिल्ने रहेको जानकारी दिनुभयो। क्यूलबाट अम्बाथानसम्म करिब ८ किलोमिटर बाटो भने खोलामा नै परिणत भएको रहेछ। चन्नौटासम्म पुग्दा पनि ठाउँठाउँमा बाटो धेरै बिग्रिएको रहेछ। कति ठाउँमा पानीको बहाबले काट्दै लगेको पनि देखियो। आयोजनास्थलसम्म पुग्ने बाँकी रहेको एकमात्र रातोपुल तरेपछि गाडी अघि नजाने भयो। अब केहीपरसम्म हिडौं भन्ने छलफलपछि हामी अघि बढ्यौं। खोलामाथि ढुंगा सम्याएर बाटो बनेको रहेछ। मोटरसाइकलको केही आवाज सुनिन्थ्यिो, त्योदेखि बाहेक डरलाग्दा डोजर र तिनका आवाज मात्र सुनिए। डोजर खोलामा पसेर यताउति ढुंगा मिलाउँदै थियो। खोलाको बाटोलाई पुरानै लयमा फर्काउन गरिएको प्रयास रहेछ। त्यो स्थानलाई गणेश बगर भनिँदोरहेछ। बाटोको खोलातिर रहेका घरहरू बगाइनसकेको तर भुइँचालोले जस्तो गरी ढलेका रहेछन्। एउटा तीन तल्लाको घर, ढल्किएको एकजना तामाङनी आमा त्यही घरको मूलढोकामा बसेको देख्यौं। छेवैमा पुगेर आमालाई सौध्यौं। त्यो उहाँको नै घर रहेछ। बनाएको धेरै समय पनि भएको रहेनछ। कुरा गर्दागर्दै आमा रुन थाल्नुभयो। घर खेतबारी, दुई जना छोराबुहारी, नातिनातिना रहेको उहाँको परिवार खेतीकिसानी गरेर बसेको रहेछ। भाडा पनि लगाइएको रहेछ। तर, मेलम्चीको बाढीले एकैछिनमा सुकुम्बासी बनाइदिएछ। घरभन्दा अलिक माथि डाँडामा बनाइएको अस्थायी टहरामा अरू बाढीपीडितजस्तै उहाँको परिवार पनि बस्दोरहेछ। दिउँसो त्यही ढल्केको घरको भित्रबाहिर गरेर बिताउनु हुँदोरहेछ। आमा रोएको देखेर तीन वर्षको नाति पनि रुँदा हामीले अरू प्रश्न गर्नै सकेनौं। आमालाई सान्त्वना दिँदै बजारतिरै फर्कियौं। किनभने देवकोटा सरले अम्बाथानसम्म आजै पुग्न नसक्ने बताइसक्नु भएको थियो। फर्किदा पनि ती आमा रोएको दृष्य सम्झेर साह्रै नमाजा लागिरहेको थियो। सरकारको मुख ताक्नुभन्दा आफैं पुनर्निर्माण गर्नेतर्फ पनि स्थानीय सजग भएको पाइयो। काम सकेर साँझ ५ बजेतिर देवकोटा सर र युवराज सरलाई विदा गरी काठमाडौं फर्कियौं। २०७८ साउन १४ गते बिहीबार मेलम्ची पुगेका थियौं, आइतबार र सोमबार हामीले तयार पारेको मेलम्चीको विशेष प्याकेज अन्नपूर्णमा मेन स्टोरी भयो, मूल मुद्दामा छापियो। दुर्भाग्य, त्यही शनिबार मेलम्चीमा फेरि अर्को ठूलो बाढी आयो र थप क्षति पुर्यायो। तस्बिरहरु : सुनीता डंगोल"
पोखरीमा डुबेर मृत्यु,राजविराजः सप्तरीको कञ्चनरुप नगरपालिकास्थित पोखरीमा डुबेर एक वृद्धको मृत्यु भएको छ । कञ्चनरुप नगरपालिका९ स्थित विष्णु मन्दिर पछाडि रहेको सन्तोष यादवको माछा पालन पोखरीमा डुबेर सोही ठाउँका ६५ वर्षीय बिरजु सरदारको मृत्यु भएको सशस्त्र प्रहरीले जानकारी दिएको छ । छोरी ज्वाईँ जितन सरदारको घर आएका उनी मादक पदार्थ सेवन गरेर हल्ला गर्दै हिंडेको स्थानीयले बताए । घरदेखि एक किलोमिटरको दूरीमा रहेको कञ्चनरुप नगरपालिका मिल टोलस्थित पोखरीको डिलमा सरदारको लुगा र चप्पल फेला परेको थियो । पोखरीको डिलमा लुगा र चप्पल फेला परेपछि पोखरीमा डुबेको आशंकामा खोजी गरिएको सशस्त्र प्रहरी बल ६ नम्बर गण गोरगमाका सशस्त्र प्रहरी नायव उपरीक्षक श्याममणी ढकालले बताए । गाउँलेहरुको प्रयासमा शव निकाल्न नसकिएपछि सशस्त्र प्रहरी बलको गोताखोर टोलीले पोखरीबाट शव निकालेको हो ।
"बालगृह : देख्दा संरक्षण, खासमा व्यापार","काठमाडौं : अनाथ बालबालिकाको संरक्षण खातिर खोलिन्छन्, बालगृह। यस्ता संस्था कतिपय उद्देश्यअनुरूप नै सञ्चालित पनि छन्। तर, अधिकांशले मागी खाने भाँडो बनाइरहेका छन्। ती मापदण्डविपरीत पनि सञ्चालित छन्। कानुनतः अभिभावक भएकाहरूलाई बालगृहमा राख्न पाइँदैन। तर, मोटो रकम लिएर बुवाआमा भएकाहरूलाई नै राख्ने गरेको भेटिन्छ। सरकारी नियामक निकाय राष्ट्रिय बालअधिकार परिषद्कै निष्कर्ष छ बालगृहलाई आर्थिक उपार्जनको माध्यम बनाइएको छ। त्यसपछि बालबालिकाकै प्रोजेक्ट सञ्चालन। बालबालिकालाई धर्मपुत्रपुत्रीका रूपमा विदेश पठाउन, धर्म परिवर्तन गराउने कार्यमा पनि संलग्नता देखिन्छ। यस्तै, सहरमा पढ्न पठाइदिएको भनेर दुर्गम क्षेत्रका नेताले राजनीतिक फाइदा उठाउने गरेको परिषद्को ठहर छ। परिषद्को अनुगमनमा अभिभावकविहीन बालबालिका ३० प्रतिशत मात्रै आश्रित रहेको पाइएको छ। अभिभावक भएकाहरूको संख्या ७० प्रतिशत पाइएको कार्यकारी निर्देशक मिलनराज धरेल बताउँछन्। बालबालिकासम्बन्धी ऐनले अभिभावक भएकाहरूलाई बालगृहमा राख्ने कार्यलाई कसुर मानेको छ। यस्तो कार्यबापत फौजदारी कसुरमा कारबाही हुन्छ। मुख्य कसुरदार बालगृह सञ्चालक भए पनि अभिभावक र सिफारिस गर्ने स्थानीय तहका कर्मचारी पनि कारबाहीका भागिदार हुने व्यवस्था छ। तर, कानुन नहुँदा कारबाही गर्न नसकिएको कार्यकारी निर्देशक धरेलको भनाइ छ। उनका अनुसार बालबालिकासम्बन्धी ऐन २०७५ आए पनि त्यसको नियमावली आएको छैन। नियमावली आएपछि कारबाही गर्न सहज हुने उनी बताउँछन्। गैरकानुनी ढंगले चल्ने बालगृहका सञ्चालकमाथि कारबाही गर्न सकेका छैनौं। नसक्नुको कारण कानुनी व्यवस्था नहुनु हो, उनी भन्छन्, बालबालिकासम्बन्धी नियमावली पनि आएको छैन। उनका अनुसार धेरै बालगृह गैरकानुनी ढंगले सञ्चालनमा छन्। महिला, बालबालिका तथा ज्येष्ठ नागरिक मन्त्रालयका प्रवक्ता उमेश ढुंगानाका अनुसार यसअघि नियमावली मन्त्रिपरिषद्मा पुगेर फर्किएको हो। उक्त नियमावली आएपछि मापदण्डविपरीत सञ्चालित बालगृह खारेज हुने प्रवक्ता ढुंगानाको दाबी छ। नियमावलीमा बालगृहको अनुमति र नवीकरणको व्यवस्था गरिएको छ, उनी भन्छन्। संघ, प्रदेश र स्थानीय सरकारबाट स्वीकृतिपछि मात्रै बालगृह सञ्चालन गर्न पाउने व्यवस्था गरिएको छ। सरकारी नीति बालबालिकालाई बालगृहमा राख्ने नरहेको उनको भनाइ छ। आवासीय बालगृहको सञ्चालन तथा व्यवस्थापनसम्बन्धी मापदण्ड २०६९ अनुसार आमाबाबु दुवै नभएका वा भएर पनि हेरचाह गर्ने शारीरिक वा मानसिक अवस्थामा नभएका परिवारका बालबालिकाको हेरचाह सकेसम्म नातेदारहरूबीच गरिनुपर्छ। राज्यले त्यसमा सघाउनुपर्छ भन्ने व्यवस्था गरिएको छ। परिषद्ले पछिल्लो एक वर्षमा १ सय ६९ बालगृहको अनुगमन गर्दा १ हजार ७१ जना बाबुआमा भएका भेटिएका छन्। ७ सय ५० जना आमा मात्रै भएका, ४ सय २५ जना बाबु मात्रै भएका भेटिएको जनाइएको छ। ६ सय २ जना मात्रै आमा बुबा दुवै नभएका रहेको जनाइएको छ। अभिभावक नखुलेका ५२ जना भेटिएका थिए। बालगृहमा रहेका बालबालिकाका बाबुआमा वा अभिभावक पत्ता लागे र बालबालिकाको उच्चतम हित हुने भए तोकिएबमोजिम पारिवारिक पुनर्मिलन गराउनुपर्ने कानुनी व्यवस्था छ। धरेल भन्छन्, बालबालिकालाई सकेसम्म बालगृहमा राख्नु हँुदैन भन्ने मान्यता छ। अस्थायी र अन्तिम विकल्पमा मात्रै बालगृहमा राख्ने हो। पारिवारिक पुनर्मिलन गराउँदै लगिएको उनी बताउँछन्। कोरोना महामारीका बेला ५७ बालगृहमा आश्रित ५ सय ४७ जनालाई पुनर्मिलन गराइएको छ। परिषद्का अनुसार ४३ जिल्लामा ४ सय ५४ बालगृह छन्। यी संस्थामा ११ हजार ३ सय ८१ बालबालिका आश्रित छन्। यीमध्ये ५ हजार २ सय ३७ बालक र ६ हजार १ सय ४४ बालिका छन्। गत आर्थिक वर्ष ३७ वटा बन्द भएका छन्। ५ वटा थपिएका छन्। यीमध्ये अधिकांश मापदण्डविपरीत सञ्चालनमा रहेका जनाइएको छ। काठमाडौं र चितवनमा मापदण्डविपरीत सञ्चालित आठ संस्थाबाट ७१ जना (बालक ३३, बालिका ३८)लाई उद्धार गरी व्यवस्थापन गरिएको धरेलको भनाइ छ। उनका अनुसार थप ९ बटाबाट उद्धार गर्न लागिएको छ। पछिल्लो समय गोकर्णेश्वर५ नारायणटारस्थित नेपाल दृष्टिविहीन संगीत संघबाट ८, कागेश्वरी मनोहरा५ थलीस्थित अनाथ अपांग आश्रयबाट २०, तारकेश्वर६ अरखुंस्थित लाइट फर नेसनबाट ८ जनालाई उद्धार गरिएको छ। यस्तै बूढानीलकण्ठ११ कपनस्थित केयर बालगृहबाट ११ बालिका, टोखा८ ग्राण्डीभिल्लास्थित सुवास्ता नयाँ नपाल सामाजिक सेवा केन्द्रबाट १०, बूढानीलकण्ठ७ गोल्फुटारस्थित रिमा सेवा समाजबाट २ बालिकाको उद्धार गरिएको छ। चितवनको रत्ननगर६ सौराहस्थित बाल तथा महिला उत्थान केन्द्रबाट ४, रत्ननगर ९ बाट दर्ता नभएको बालगृहबाट १० बालकको उद्धार गरिएको परिषद्ले जनाएको छ। यसरी उद्धार गरिएका ७३ बालबालिकामध्ये २९ बालक र ३६ बालिकालाई परिवारमा पुनर्मिलन गराइएको छ। ६ बालक र २ बालिका गरी ८ जनालाई अस्थायी संरक्षणमा राखिएको छ। २०७६७७ मा १२ जिल्लामा सञ्चालित २ सय १६ बालगृहको अनुगमन गरिएको थियो। त्यसमा ६ वटाबाट ३६ बालक र १९ बालिकालाई उद्धार गरिएको थियो। ५२ जनालाई पुनर्मिलन गराइएको थियो। परिषद्ले मापदण्डविपरीत सञ्चालित बालगृहलाई आवश्यक सुधार गर्न निर्देशन दिने गरेको छ। त्यसको पालना नगरे बालबालिकाको उद्धार गरी सञ्चालकलाई कारबाहीका लागि मन्त्रालयमा सिफारिस गर्दै आएको छ। परिषद्ले बालगृह घटाउँदै लैजाने नीति लिएको छ। बूढानीलकण्ठमा पढाइदिने भन्दै ढाँट्दै बालगृह सञ्चालकले नाम चलेका स्कुलमा पढाइदिने भनी बालबालिका ल्याए पनि अन्यत्रै भर्ना गर्ने गरेको पाइएको छ। कर्णाली प्रदेशबाट ल्याएर बालगृहमा राखिएका बालबालिकालाई बूढानीलकण्ठ स्कुल भनेर त्यही नाम गरेका अरू विद्यालयमा भर्ना गरेको भेटिएको परिषद्ले जनाएको छ। बालगृह सञ्चालकले ५ हजारदेखि १ लाखसम्म असुल्ने गरेको भेटिएको जनाइएको छ। दुर्गम जिल्लाबाट राम्रो शिक्षा दिने प्रलोभनमा पारी स्थानीय शिक्षक, राजनीतिक दलका नेताकै संरक्षणमा बालबालिका बालगृहमा ल्याइने गरेको छ। हुम्ला, जुम्ला, मुगु, कालिकोट, सिन्धुपाल्चोकबाट बढी मात्रा ल्याएको भेटिएको परिषद्ले जनाएको छ। स्थानीय जनप्रतिनिधिकै प्रत्यक्ष संलग्नतामा धेरै बालबालिका बालगृहमा ल्याएको भेटिएको परिषद्की बाल संरक्षण अधिकृत सुनिता शाह बताउँछिन्। हुम्लाको अदानचुली गाउँपालिकाबाट यसरी धेरै संख्यामा बालबालिका ल्याएको अनुगमनमा पाइएको छ। गाउँपालिकाले बालबालिका संरक्षण गर्नुपर्ने आफ्नो दायित्व बिर्सेर सिफारिस गर्ने दायित्व मात्रै बुझेको देखिएको अधिकृत शाहको भनाइ छ। कानुनतः स्थानीय बालबालिका समिति गठित गरी बालकल्याण अधिकारीको नियुक्त गर्नुपर्छ। उसकै सिफारिसमा मात्रै बालगृहमा पठाउनुपर्ने हुन्छ। तर, अधिकांश स्थानीय तहले न स्थानीय समिति नै बनाएका छन् न बालकल्याण अधिकारी तोकेका छन्। ज्येष्ठ नागरिक र बालबालिका सँगै कतिपय बालगृहमा ज्येष्ठ नागरिक र बालबालिका सँगै राखेको भेटिएको छ। कानुनतः बालबालिका र ज्येष्ठ नागरिकलाई सँगै राख्न पाइँदैन। बालबालिकालाई बालगृहमा र ज्येष्ठ नागरिक वृद्धाश्रम राख्नुपर्छ। बाल संरक्षण अधिकृत शाहका अनुसार वृद्धावृद्धासँगै राखिएका बालबालिकालाई परिषद्ले उद्धार गरेको छ। बालबालिकामाथि दुर्व्यवहार बालगृहका बालबालिकामाथि दुर्व्यवहारसमेत हुने गरेको पाइएको छ। संस्थाका सञ्चालकले शारीरिक तथा मानसिक यातना पनि दिने गरेका छन्। भाँडा माझन्, कपडा धुन, भुइँ पुछ्ने, कुखुरा हेर्नेजस्ता काममा लगाउने गरेका छन्। बिहान बेलुका खाना दिए पनि दिउँसो खाजा भने कहिलेकाहीँ मात्रै दिने गरेको जनाइएको छ। परिवारसँग सम्पर्क गर्न नदिने गरेको पनि पाइएको छ। पीडित बालबालिकाले सञ्चालकले कुट्ने गरेको सुनाएका परिषद्का एक कर्मचारी सुनाउँछन्। परिवारसँगै बसेर पढ्ने इच्छा भए पनि जबरजस्ती बालगृहमै राखिएको गुनासो गर्ने गरेका छन्। कतिपय बालगृहबाट आउने गरेका बालबालिकाको अवस्था दयनीय रहेको शिक्षकहरू बताउँछन्। उनीहरूका अनुसार फोहोर कपडा लगाएर विद्यालय आएका हुन्छन्। किताब कापी र पेन्सिल हुँदैन। बालगृह सञ्चालकले कुटपिट भयका कारण बोल्न पनि डराउँछन्। मनपरी दर्ता बालगृहको दर्ता प्रणाली अव्यवस्थित छ। यस्ता संस्थाको दर्ता एकद्वार प्रणालीबाट हुनुपर्ने शाह बताउँछिन्। जिल्ला प्रशासन कार्यालय, कम्पनी रजिस्ट्रारको कार्यालय, गृठी संस्थानदेखि स्थानीय तहसम्ममा दर्ता भई सञ्चालनमा छन्। वडास्तरमा व्यवसायका रूपमा पनि दर्ता गरेको पाइएको छ। परिषद्ले १ सय ६९ बालगृहको अनुगमन गर्दा ३८ वटा समाजकल्याण परिषदमा कार्यक्रम स्वीकृत भएर सञ्चालनमा रहेको भेटिएको छ्। १ सय ४८ वटा जिल्ला प्रशासन कार्यालयमा दर्ता भएका पाइएका छन्। ८ वटा कम्पनी रजिष्टारको कार्यालय र १ वटा गुठी संस्थानमा दर्ता भएको पाइएको हो। एउटा वडा कार्यालयमा व्यवसायका रूपमा दर्ता गरेको भेटिएको जनाइएको छ। अन्तिम विकल्पमा मात्रै बालगृह राष्ट्रियअन्तर्राष्ट्रिय कानुनले बालबालिकालाई बालगृहमा राख्ने विषय अन्तिम विकल्पका रूपमा मात्रै अंगिकार गरेको छ। बालबालिकाको वैकल्पिक स्याहारसम्बन्धी संयुक्त राष्ट्रसंघीय निर्देशिका २००१ ले आर्थिक तथा भौतिक गरिबीजस्ता कारण आमाबाबुको स्याहारबाट बालबालिकालाई छुट्ट्याउनु, अन्य वैकल्पिक स्याहारमा राख्नका लागि छुट्ट्याउनु वा उनीहरूलाई त्यहाँ पुनः एकीकरण गर्नबाट बन्देज गरिनु हुँदैन। बरु परिवारलाई उपयुक्त किसिमबाट सहयोग प्रदान गरिनुपर्छ। उपयुक्त सहयोग पाएमा आर्थिक समस्या झेलिरहेका धेरैजसो परिवार आफ्ना बालबालिका आफैंसँग राखेर स्याहार गर्न सक्षम हुन्छन् भनेको छ। आवश्यक बालगृह सञ्चालन तथा व्यवस्थापन मापदण्ड २०६९ अनुसार आवासीय बालगृह अन्तिम विकल्प रूपमा हुनुपर्नेछ। उनीहरूलाई त्यहाँ सकेसम्म कम समय राखिनुपर्छ। बालबालिकासम्बन्धी ऐन २०७५ ले बैकल्पिक हेरचारको व्यवस्था भएसम्म बालबालिकालाई बालगृहमा राख्न अनुमति दिएको छैन। बैकल्पिक व्यवस्था हुँदाहुँदै बालगृह राख्नुलाई ऐनले कसुर मानेको छ। मुलुकी देवानी संहिता २०७४, स्थानीय सरकार सञ्चालन ऐन २०७४,बालबालिकासम्बन्धी राष्ट्रिय नीति २०६९, बालअधिकार महासन्धि १९९९ लगायत ऐन कानुनले संस्थागत स्याहारलाई बैकल्पिक स्याहारको अन्तिम विकल्पका रूपमा मात्रै लिएका छन्। यसरी रोकियो धर्मपुत्रपुत्री मन्त्रालयका प्रवक्ता ढुंगानाका अनुसार धर्मपुत्रपुत्री पठाउने कार्य दुई वर्षदेखि रोकिएको छ। मुलुकी देवानी संहिता अन्तरदेशीय धर्मपुत्रधर्मपुत्रीसम्बन्धी निर्देशिकासँग बाँझिएपछि धर्मपुत्रपुत्री पठाउन बन्द गरिएको हो। तर, मूलतः धर्मपुत्रपुत्री संगठित रूपमै विदेशीलाई उपलब्ध गराएको उजुरी परेपछि सरकारले ०७५ भदौदेखि रोक लगाइएको मन्त्रालय स्रोत बताउँछ। त्यसमा नेपाल बाल संगठनकै पदाधिकारी लागेको पाइएपछि संगठन नै खारेज गरिएको छ। उच्चस्तरीय छानबिन आयोगले संगठनका पदाधिकारीदेखि कर्मचारीसम्मलाई दोषी देखाएको थियो। विदेशी नागरिकलाई धर्मपुत्रपुत्री पठाउने धन्दा गरेको अभियोगमा तत्कालीन कार्यकारी निर्देशक बालकृष्ण डंगोललाई प्रहरीले पक्राउ गरेको थियो। धर्मपुत्रपुत्री विदेश पठाउने काम दुई वर्षदेखि बन्द छ, ढुंगाना भन्छन्, कसैले त्यो काम गरेको पाइएमा मानव बेचविखनमा जान्छ। उनका अनुसार धर्मपुत्रपुत्रीसम्बन्धी नयाँ निर्देशका बनाउने प्रक्रियामै छ। नयाँ निर्देशिकाको काम भइरहेको छ। स्वीकृतिका लागि चारपाँच महिना लाग्ला, उनी भन्छन्, त्यसपछि मात्रै काम अघि बढ्छ। यसअघि अन्तरदेशीय धर्मपुत्रधर्मपुत्री व्यवस्थापन विकास समिति (गठन) आदेश, २०६७ जारी गरिएको थियो। त्यो खारेज भइसकेको छ। मुलुकी देवानी संहिता २०७४ को परिच्छेद ९ को धारा १८८ देखि २०४ सम्म अन्तरदेशीय धर्मपुत्रपुत्रीसम्बन्धी व्यवस्था गरिएको छ। कुनै विदेशीले नेपाली नागरिक वा नेपालमा बसोबास गरेको विदेशीको कुनै नाबालकलाई धर्मपुत्र वा धर्मपुत्रीका रूपमा स्वीकार गरेमा अन्तरदेशीय रूपमा धर्मपुत्र वा धर्मपुत्री स्वीकार गरेको मानिनेछ, दफा १८८ मा लेखिएको छ। दफा १८९ मा अनुमति नलिई धर्मपुत्र वा धर्मपुत्री राख्न नपाउने व्यवस्था गरिएको छ। यसको अर्थ कसैले पनि अनुमतिविनै धर्मपुत्र वा धर्मपुत्री राख्न पाउने छैन। बालगृहका मुख्य मापदण्ड १ सुशासन मापदण्ड ० सञ्चालक बोर्ड र कर्मचारी छुट्टै हुनुपर्ने ० बोर्डले नाफा लिन नपाउने ० बर्सेनि साधारणसभा गर्नुपर्ने २ भर्ना मापदण्ड ० बाबुआमा भएका बालबालिकालाई बालगृहमा राख्न नहुने ० बाबुआमा नभएका बालबालिकाको हकमा पनि स्थानीय तहको सिफारिस र जन्मदर्ता लगायतका वैकल्पिक व्यवस्था नभएको प्रमाणसहित आवश्यक कागजात भएको बालबालिका मात्रै राख्न पाइने ० सम्बन्धित बालबालिका बेलाबेलामा आफन्तसँग भेटघाट, सम्पर्क गराउने पर्ने ० उचित शिक्षाको व्यवस्था गर्नुपर्ने ३सुविधा र सुरक्षा मापदण्ड ० बालसंरक्षण आचारसंहिता र मापदण्ड लागू गरेको हुनुपर्ने ० उजुरी पेटी र सुनुवाइको व्यवस्था हुनुपर्ने ० नियमित स्वास्थ्य जाँच र प्राथमिक उपचारको व्यवस्था हुनुपर्ने ० सन्तुलित आहारको व्यवस्था ० खेलकुद तथा मनोरञ्जको उपयुक्त व्यवस्था किन बालगृहमा आउँछन् बालबालिका ० परिवारिक विखण्डन : बाबु वा आमा वा दुवैले अर्को विवाह गर्ने ० अभिभावकले जिम्मेवारी बोध नगर्ने ० दुर्गमबाट सहरमा राम्रो पढ्न पाउने भ्रममा ० राजनीतिक तथा परिवारिक द्वन्द्व ० अभिभावक वैदेशिक रोजगारीमा ० कारागारमा अभिभावक ० एचआईभी संक्रमित बालबालिका र अभिभावक ० शारीरिक तथा मानसिक अपांगता ० आर्थिक अवस्था कमजोर ० विद्यालय टाढा भएका कारण ० गुणस्तरीय शिक्षाको पहुँचको अभाव"
आज घन्टाकर्ण गाथामोग चर्हे : घन्टाकर्णबारे अझै भ्रम बाँकी छ,"भक्तपुर : प्रत्येक साउन कृष्ण चतुर्दशीका दिन मनाइने गाथामोग चर्हे (घण्टाकर्ण) बारे अझै धेरै भ्रम बाँकी रहेको संस्कृतिविद्हरु बताउँछन्। उनीहरुका अनुसार सर्वसाधारण गाथामोगलाई पिचासको संज्ञा दिन्छन् तर वास्तवमा गाथामोग पिचास होइनन्। गाथामोग स्थानीय क्षेत्रमा रहेका भैरव तथा अन्य देवताको प्रतीक भएको उनीहरुको तर्क छ। उनीहरुका अनुसार गथामुख भाग्यभन्दा बढी कर्ममा विश्वास गर्ने पात्र हुन्, नास्तिक हुन्।गाथामोगलाई बालबालिका मारेर खाने राक्षसको रुपमा बढी चित्रण गरिएको पाइन्छ। समाजलाई दुःख दिने भएकाले दोबाटो र चौबाटोमा लगी जलाउने गरिन्छ भन्ने भ्रम व्याप्त छ, संस्कृतिविद् ओमप्रसाद धौभडेल भन्छन्, तर गाथामोग राक्षस होइनन्। गाथामोग देवताको नाम सुन्न नचाहने नास्तिक हुन्। सुनलाई भन्दा फलामलाई महत्व दिने व्यक्ति र भाग्यमा भन्दा कर्ममा विश्वास गर्ने व्यक्तित्वका धनी हुन्। उनका अनुसार देवदेवीको नाम सुन्नुपर्ला भनी हरहमेशा आफ्ना कानमा ठूल्ठूला घण्टा झुण्डाइराख्ने भएर उनलाई नाम घण्टाकर्ण भनिएको हो। यसका धेरै प्रमाणसमेत रहेको धौभडेल बताउँछन्। अहिलेसम्म भेटिएको प्रमाणमध्ये सबैभन्दा पुरानो गोपाल राजवंशावलीमा उल्लेख भएको गण्ठकर्ण चवदशबाट घण्टाकर्ण भएको हो, उनी थप्छन्, त्यस्तै नेस ६९१ मा लेखिएको हितोपदेश ग्रन्थमा पनि गण्ठकर्ण चवदश र नेस ७९२ को एउटा नेपालभाषाको गीतमा स्पष्टसँग छ्वालीको घण्टासुर बनाई सेलाउने उल्लेख गरिएको छ। उनले नेस ८१८ मा भक्तपुर दरबारको मालती चोकमा भेटिएको एउटा शिलापत्रमा यस दिनलाई स्पष्टसँग गाथामोगल चवदश भनिएकोसमेत जानकारी दिए। गाथामोग चर्हेको दिन भक्तपुरको नवदुर्गा देवगणभित्र महादेवको उत्पत्ति हुने परम्परासमेत रहेको छ। यसैलाई आधार मानी गाथा (नवदुर्गा गण बन्ने जाति) बाट शिवलिङ्ग स्थापना हुने दिनलाई गाथामोग चर्हे भनिएको संस्कृतिविद् प्राडा पुरुषोत्तमलोचन श्रेष्ठले स्पष्ट पारे। शिवलिङ्ग साँच्चिकै शिवलिङ्ग जस्तो नभई मोग (डल्लेठो) जस्तो बन्छ। यसैको सम्झननास्वरुप यस दिनलाई गाथामोग भनिएको उनी तर्क दिन्छन्। यस हिसाबले पनि गाथामोग कुनै राक्षस वा पिचास नभई महादेव भएको उनको भनाइ छ। हाम्रो संस्कृतिमा मार्ग कृष्ण चतुर्दशीलाई बाला चतुदर्शीले चिनिन्छ। जसका प्रमुख नायक बालासुर जो शिवकै एक रुप हुन्, श्रेष्ठ स्पष्ट पार्छन्, चैत कृष्ण चतुर्दशी पिशाच चतुर्दशी हो, जसका अधिपति भूतप्रेत पिचास शिवकै गण हो। यता फागुन कृष्ण चतुर्दशी महाशिवरात्री त भगवान शिवकै पूजा आराधना गर्ने दिन हो। त्यसैले श्रावण कृष्ण चतुर्दशीको दिनका नायक गाथामोग पनि शिवकै रुप भएकोमा दुईमत हुन सकिँदैन। उनका अनुसार गाथामोगको आकृति हेर्दा उन्मक्त भैरवसँग मिल्दोजुल्दो छ। जुन उन्मक्त भैरव पनि महादेवकै एक रुप भएको उनी बताउँछन्। यस दिन काठमाडौं उपत्यका एवं देशभरका छरिएर रहेका नेपालभाषीहरुले गाथामोग चर्हे धुमधामसँग मनाउने गरेका छन्। स्थानीय वासिन्दासँग मागेर ल्याइएको छ्वाली र नर्कटको सहायताले बनाइएको गाथामोगलाई नांग्लोमा लेखिएको विशाल डरलाग्दो मुखाकृति, कपडाबाट बनाइएका पुतलीहरुको माला, भोगटेलगाययतले सिंगारिएर साँझको बेला स्थानीय दोबाटो र चौबाटोमा दहन गरेर गाथामोग पर्व मनाइन्छ।"
ढकढक्याउँदै तेस्रो लहर !,"काठमाडौं : नेपालमा पछिल्लो समय दैनिक कोरोना संक्रमण साउन १० गते २२ सयमा झरेको थियो। त्यसपछिको अवधिमा भने झन्डै दोब्बर बढेको छ। बिहीबार ३ हजार ९ सय ३८ जनामा संक्रमण देखिएको छ। यही अवधिमा बुधबार सबैभन्दा बढी ४ हजार १ सय ७ जनामा कोरोना पुष्टि भयो। स्वयं परीक्षण गर्न जाँदा पनि यत्रो संख्यामा दैनिक संक्रमण पुष्टि भइरहेको छ। यो अवस्थालाई विज्ञहरूले कोरोना संक्रमणको तेस्रो लहरको सुरुवाती संकेतका रूपमा लिइरहेका छन्। सक्रिय संक्रमितको संख्या फेरि ३४ हजार ४ सय २२ पुगेको स्वास्थ्य तथा जनसंख्या मन्त्रालयले जनाएको छ। तीमध्ये ३१ हजार १ सय ८ जना होम आइसोलेसनमा छन्। संस्थागत आइसोलेसनमा उपचाररत रहनेको संख्या ३ हजार ३ सय १४ छ। १ सय ५८ जना भेन्टिलेटरमा उपचाररत छन्। त्यस्तै ७ सय १३ जना सघन उपचार कक्ष (आईसीयू)मा उपचाररत छन्। मन्त्रालयले आगामी पाँच महिनाभित्र १ लाख ९३ हजार ८ सय ५६ जना संक्रमित थपिने प्रक्षेपण गरेको छ। जसमध्ये ३८ हजार ७ सय ७१ जनालाई उपचार सेवा आवश्यक पर्ने देखिन्छ। ९ हजार ६ सय ९३ जनालाई सघन उपचार (आईसीयू) आवश्यक पर्न सक्ने सम्भावना रहेको मन्त्रालयले जनाएको छ। साउनमा ५३ हजार ३ सय ७, भदौमा ४५ हजार ७ सय २६, असोजमा ३८ हजार ५ सय ९७, कात्तिकमा ३१ हजार ४४ र मसिंरमा २५ हजार १ सय ८३ संक्रमित थपिने मन्त्रालयद्वारा प्रक्षेपित तथ्यांकमा उल्लेख छ। मन्त्रालयको नीति, योजना तथा अनुगमन महाशाखाका प्रमुख डा गुणराज लोहनीले कोरोना संक्रमणको यो प्रक्षेपण बिहीबार प्रतिनिधिसभाको स्वास्थ्य तथा शिक्षा समितिमा प्रस्तुत गरेका हुन्। जनस्वास्थ्य विज्ञ डा बाबुराम मरासिनी तीज आसपास कोरोना संक्रमणको उचाइ अग्लिँदै जाने आकलन गर्छन्। भन्छन्, अहिलेको माहोल र अवस्था हेर्दा चाडपर्वको आगमनसँगै संक्रमणले पनि बिस्तारै उचाइ लिन्छ। काठमाडौं उपत्यकामा रहेका कोभिड१९ युनिफाइड केन्द्रीय अस्पताल (वीर अस्पताल), शुक्रराज ट्रपिकल तथा सरुवा रोग अस्पताल, सशस्त्र प्रहरी बल अस्पताल, शिक्षण अस्पताल महराजगन्ज र पाटन अस्पतालमा संक्रमितहरू भर्ना हुने क्रम बढेको छ। अहिले भइरहेको पीसीआरएन्टिजेन परीक्षण प्यासिभ भएकाले संक्रमितको संख्या धेरै नदेखिएको स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल बताउँछन्। लक्षण भएका वा शंका लागेर आएका व्यक्तिको मात्र परीक्षण गरिएको छ। बिरामी आफैं खुसीले आएपछि गरिएको परीक्षण प्यासिभ टेस्टिङ हो, डा प्याकुरेल भन्छन्, घरघरमा गएर एक्टिभ टेस्टिङ गर्ने हो भने संक्रमितको संख्या झन् बढ्छ। दक्षिणी छिमेकी भारतमा कोरोना संक्रमणको बढोत्तरीसँगै सीमावर्ती १७ भन्दा बढी जिल्ला उच्च जोखिममा देखिएका छन्। विज्ञका अनुसार, संक्रमणको तेस्रो लहरले भारत र नेपालमा जोखिमको ढोका ढकढकाइरहेको छ। सीमावर्ती जिल्लामा निर्वाध आवागमन र खुकुलो निषेधाज्ञाले संक्रमण तीव्र बनाएको छ। सीमावर्ती जिल्लाहरु झापा, मोरङ, सुनसरी, रुपन्देही, बाँकेलगायतका तराईका जिल्लामा अस्पतालमा परीक्षण एवं उपचारका लागि आउने बिरामी दिनानुदिन बढिरहेका छन्। बागमती प्रदेशको काठमाडौं, भक्तपुर, ललितपुर, चितवन, मकवानपुर, काभे्रपलाञ्चोक, गण्डकी प्रदेशको नवलपरासी पूर्व, कास्की, बाग्लुङमा संक्रमित बढेका छन्। त्यस्तै कर्णाली प्रदेशको सुर्खेतमा पनि संक्रमितको संख्या उकालो लागिरहेको स्वास्थ्य मन्त्रालयले जनाएको छ। प्रतिनिधिसभाको महिला तथा सामाजिक समितिले १४ साउनमा कोरोनाको सम्भावित तेस्रो लहरलाई ध्यान दिँदै भौतिक संरचनाको व्यवस्थापन र खोपको प्रबन्ध गर्न सरकारलाई निर्देशनसमेत दिएको थियो। शुक्रराज ट्रपिकल तथा सरुवा रोग अस्पताल टेकुका निर्देशक डा अनुप बास्तोलाका अनुसार अहिले सम्भवतः दोस्रो लहरको डरलाग्दो समय पार हुने चरणमा छ। धेरैभन्दा धेरैलाई खोपको व्यवस्था हुन नसके र सुरक्षा मापदण्ड पालना गर्ने नगरे यो महामारीले अर्को रूप नलेला भन्न सकिन्न, उनी भन्छन्, दोस्रो लहरको उत्कर्षमा भोग्नु परेको बेहाल अवस्था फेरि पनि आइलागे धान्न सक्ने धैर्य शायद नरहन सक्छ। भारतमा सक्रिय संक्रमितको संख्या ४ लाख नाघेको छ। त्यहाँ साउन पहिलो सातादेखि संक्रमण फेरि बढेको हो। भारतको केरला, महाराष्ट्र, कर्नाटकलगायत राज्यमा संक्रमण तीव्र गतिमा बढिरहेको छ। त्यहाँ बिहीबार ४२ हजार ९ सय ८२ जनामा कोरोना देखिएको छ। बुधबार ४२ हजार ६ सय २५ जना संक्रमित भएका थिए। पछिल्लो समय दैनिक संक्रमण ३८ हजारमा झरेको थियो।"
काठमाडौंका सडकमा ३० करोडको लगानीमा आधुनिक बत्ती जडान गरिँदै,"काठमाडौं : काठमाडौँ महानगरपालिकाले दशैँलाई लक्षित गरी मुख्य सडकमा आधुनिक बत्ती जडान गर्ने तयारी गरेको छ । कामपाले मुख्य सडकमा करिब ३० करोडको लगानीमा एक हजार ७०० थान आधुनिक सडक बत्ती जडान गर्न लागेको हो । यस कार्यका लागि अहिले बोलपत्र आह्वान गरी बत्ती जडान गर्ने कम्पनी छनोट गरिसकेको कामपा पूर्वाधार विकास विभाग प्रमुख राम थापाले जानकारी दिए। 'अबको केही दिनमा जडान कार्य सुरु हुन्छ, आगामी दशैँलाई लक्षित गरी काम अघि बढाइएको छ, प्रमुख थापाले भने। धुलो र हिलोरहित काठमाडौँ बनाउने अभियानमा यसअघि देखि नै सक्रिय रहेको भन्दै कामपाको पहलमा उज्यालो काठमाडौँ महानगर बनाउने अभियानलाई सफल बनाउन लागिएको उनले भने। यस आयोजनाको निर्माण कार्यपश्चात् मर्मत गर्नुपर्ने सडक, फुटपाथलगायतको मर्मत कार्य सडक विभागले गर्नेछ । सुरुमा बत्ती जडान कार्य अन्तर्राष्ट्रिय विमानस्थल, तीनकुने, बानेश्वर र कलङ्कीमा गरिनेछ । त्यसैगरी त्रिपुरेश्वरदेखि लैनचौर हुँदै महाराजगञ्जसम्म बत्ती जडान गरिनेछ । गौशालाचावहिल बौद्ध हुँदै अन्य मुख्य सडक छेउछाउमा उक्त कार्य सम्पन्न गर्ने कामपाको तयारी रहेको छ । बत्ती जडान कार्य सम्पन्न भएसँगै रातको समयमा हुने विभिन्न किसिमका आपराधिक घटना नियन्त्रणका लागि ठूलो सहयोग पुग्ने कामपाले विश्वास लिएको छ । हाल कामपाको मुख्य सडक कालीमाटी, त्रिपुरेश्वर, कलङ्की, बालाजुलगायतका स्थानमा कहीँ बत्ती नै छैन भने भएका केही स्थानमा पनि पर्याप्तरूपमा सडक बत्ती नहुँदा सडक दुर्घटना र अपराधका घटनाहरु घटिरहेका छन् । रासस"
बाजुराका १० वर्षीय बालकमा डेल्टा भरियन्ट पुष्टि,बाजुरा : एक १० वर्षीय बालकमा कोरोना भाइरसको नयाँ डेल्टा भेरियन्ट पुष्टि भएको छ। जिल्ला अस्पताल बाजुराबाट बाहिर रिफर गरिएका ती बालकमा कोरोना भाइरसको नयाँ डेल्टा भेरियन्ट पुष्टि भएको हो । जिल्ला अस्पताल बाजुरामा एन्टिजेन परीक्षण गराउँदा रिर्पोट नेगेटिभ आएको थियो। तर स्वास्थ्यमा सुधार नआएपछि उनलाई धनगढी रिफर गरिएको थियो। धनगढीमा पनि उपचार सम्भव नभएपछि काठमाडौं रिफर गरेको जिल्ला अस्पताल बाजुराका प्रमुख डाक्टर प्रकाश जोशीले बताए। काठमाडौंमा स्वाब संकलन गरी भारत पठाएपछि डेल्टा भेरियन्ट पुष्टि भएको डाक्टर जोशीले जानकारी दिए। बालकको सम्पर्कमा रहेका अन्यको स्वाब संकलन गरेर पीसीआर गर्ने तयारी रहेको जोशीले बताए ।कोरोना भाइरसको डेल्टा भेरियन्ट देखिएको बालकको काठमाडौंमा भेन्टिलेटरमा उपचारपछि डिस्चार्ज गरेको परिवारले बताएको छ। जिल्ला अस्पताल बाजुरामा शुक्रबारसम्म श्वासप्रश्वासम्बन्धी समस्य भएका ९ जना बालबालिकाको उपचार भइरहेको छ । पछिल्लो समय जिल्ला अस्पताल आउने बालबालिकाको संख्या बढ्दै गएको छ। जिल्लामा कोरोना महामारी फैलिरहेको संकेत देखिएको जिल्ला अस्पताल बाजुराका प्रमुख डाक्टर जोशीले बताए । अस्पतालमा आउने बालबालिका १० वर्ष आसपासका रहेको डाक्टर जोशीले बताए ।
स्वास्थ्यमन्त्रीको राजीनामाको माग गर्दै डाक्टर केसीले गरे सत्याग्रह घोषणा,"काठमाडौं : वरिष्ठ चिकित्सक गोविन्द केसीले फेरि सत्याग्रहको घोषणा गरेका छन्। शुक्रबार विज्ञप्ति जारी गर्दै डा केसीले भदौ ३ गतेदेखि सत्याग्रह थाल्ने घोषणा गरेका हुन्। उनले विभिन्न पाँच बुँदे माग गर्दै सत्याग्रहको घोषणा गरेका हुन्। डा केसीले स्वास्थ्य राज्यमन्त्री उमेश श्रेष्ठलाई पदमुक्त गर्नुपर्ने पहिलो माग राखेका छन्। उनले बीपी कोइराला स्वास्थ्य विज्ञान प्रतिष्ठान धरानमा चार शीर्ष पदाधिकारीलाई पदमुक्त गर्न साेथ माग गरेका छन्। उनले बीपीलगायत कुनै पनि विश्वविद्यालय र प्रतिष्ठानमा पदाधिकारी नियुक्त गर्दा मापदण्डका आधारमा सिफारिस गर्न र त्यसका लागि तत्काल कानुनी व्यवस्था लागू गर्नुपर्ने अर्को माग राखेका छन्। यस्तै डा केसीले चिकित्सा शिक्षा आयोगका पदाधिकारीलाई धम्क्याउने, नाजायज हस्तक्षेप गर्ने व्यक्तिलाई कारबाही गर्नुपर्ने माग गरेका छन्। उनले सम्झौता भए बमोजिम इलाम वा पाँचथर, उदयपुर र डडेल्धुरा वा डोटीमा समेत सरकारी मेडिकल कलेज खोल्ने कामलाई अघि बढाउनुपर्ने माग राखेका छन्। यस्तै डा केसीले यसअघि भएका सबै सम्झौताहरु कार्यान्वयन गर्न समेत माग गरेका छन्। तीमध्ये चिकित्सा शिक्षा ऐनको संशोधन गर्दा अध्यक्ष प्रधानमन्त्री तथा सहअध्यक्ष शिक्षा र स्वास्थ्यमन्त्री हुने व्यवस्था हटाएर कार्यकारी उपाध्यक्षलाई नै अध्यक्षताको जिम्मेवारी दिने व्यवस्था गर्न समेत उनले माग गरेका छन्। यी हुन् डा केसीका माग १ स्वार्थको द्वन्द्व हुने गरी नियुक्त गरिएका स्वास्थ्य राज्यमन्त्रीलाई तत्काल पदमुक्त गरियोस् । अब उपरान्त व्यापारी, व्यवसायीहरुले नेता वा तिनका परिवारका सदस्यलाई करोडौं घुस ख्वाएर चोर बाटोबाट सांसद र मन्त्री हुने, सार्वजनिक संस्थाहरु डुबाउने, आफ्नो व्यवसायको हित हुने गरी कानुन बनाएर नीतिगत भ्रष्टाचार गर्ने अवस्था कहिल्यै नआउने सुनिश्चित गर्नका लागि स्वार्थको द्वन्द्वसम्बन्धी प्रष्ट कानुनी व्यवस्था गरियोस् । अवैध रुपमा बढी शुल्क लिएको पुष्टि भइसकेका मेडिकल माफियाहरुलाई चुनावको टिकट पाउन र समानुपातिक सांसद हुनबाट वञ्चित गरियोस् । २ बीपी कोइराला स्वास्थ्य विज्ञान प्रतिष्ठान धरानमा डेढ महिना बढी चलेको आन्दोलनका मागहरु पूरा गर्नेबारे हालै भएको सम्झौता अक्षरशः कार्यान्वयन गर्दै चार शीर्ष पदाधिकारीलाई पदमुक्त गरियोस् । बीपी प्रतिष्ठान लगायत कुनै पनि विश्वविद्यालय र प्रतिष्ठानमा पदाधिकारी नियुक्त गर्दा निष्पक्ष रुपमा पदाधिकारी मापदण्ड निर्धारण कार्यदलको सिफारिस अनुसार नयाँ पदाधिकारी नियुक्त गर्दै त्यसका लागि तत्काल कानुनी व्यवस्था गरियोस् । ३ पूर्ववर्ती सरकारको संरक्षणमा रहेर चिकित्सा शिक्षा आयोगका पदाधिकारीहरुलाई धम्क्याउने, नाजायज हस्तक्षेप गर्न खोज्ने तथा हाम्रो अभियानका सदस्यलाई भौतिक आक्रमणको धम्की दिने व्यक्तिलाई कानुन अनुसार कारवाही गरियोस् । ४ विसं २०८५ देखि नेपालको मेडिकल शिक्षा गैरनाफामूलक हुने भनेर चिकित्सा शिक्षा ऐनमा किटानी भएकाले त्यो नीति कार्यान्वयन सुनिश्चित गरियोस् । अब कुनै पनि निजी मेडिकल कलेज नखोल्ने नीति सार्वजनिक गरियोस् । कर्णाली स्वास्थ्य विज्ञान प्रतिष्ठानमा एमबीबीएस शुरु भइसकेको अवस्थामा आगामी शैक्षिक सत्रदेखि गेटा मेडिकल कलेजमा र त्यसपछिको शैक्षिक सत्रमा राप्ती स्वास्थ्य विज्ञान प्रतिष्ठानमा एमबीबीएस शुरु गर्ने कुरालाई निश्चित गरियोस् । २०८० सालसम्ममा प्रत्येक प्रदेशमा कम्तीमा एउटा सरकारी मेडिकल शिक्षण संस्था पुर्याउनुपर्ने प्रावधान चिकित्सा शिक्षा ऐनमा रहेकाले प्रदेश नं २ र गण्डकी प्रदेशमा पनि तदारुकताका साथ त्यस्ता संस्था निर्माणलाई गति दिइयोस् । हामीसित सम्झौता भएबमोजिम इलाम वा पाँचथर, उदयपुर र डडेल्धुरा वा डोटीमा समेत सरकारी मेडिकल कलेज खोल्ने कामलाई अघि बढाइयोस् । काठमाडौं विश्वविद्यालयको आंगिक र विस्तारित कार्यक्रम रहेका कलेजहरुमा समेत चिकित्सा शिक्षा ऐन अनुसार ७५ प्रतिशत छात्रवृत्तिको प्रावधान लागू गरियोस् । ५यस अगाडि हामीसित भएको सबै सम्झौताहरु कार्यान्वयन गरियोस् । तीमध्ये चिकित्सा शिक्षा ऐनको संशोधन गर्दा अध्यक्ष प्रधानमन्त्री तथा सहअध्यक्ष शिक्षा र स्वास्थ्यमन्त्री हुने व्यवस्था हटाएर कार्यकारी उपाध्यक्षलाई नै अध्यक्षताको जिम्मेवारी दिने व्यवस्था गरियोस् ।"
काठमाडौँ महानगरपालिकाको ३२ वटै वडामा खोप केन्द्र,काठमाडौँ : काठमाडौँ महानगरपालिकाको ३२ वटै वडामा भेरोसेल खोपको दोस्रो मात्रा लगाउन केन्द्रको व्यवस्था गरिएको छ । महानगरका स्वास्थ्य विभाग प्रमुख करिबहादुर कुँवरकाअनुसार खोप लगाउन आउँदा पहिलोपटक लगाएको कार्डसहितको विद्युतीय दर्ता नम्बर लिएर आउनुपर्ने र पहिलो खोप लगाएको २१ दिन पुगेको हुनुपर्ने व्यवस्था गरिएको छ । निर्धारण गरिएका सबै केन्द्रमा बिहान १० बजेदेखि साँझ ५ बजेसम्म खोप लगाइने छ । खोप आगामी आइतबारसम्म सञ्चालन हुनेछ । यसअघि महानगरले १२ खोप केन्द्रमार्फत असार २९ देखि ३१ गतेसम्म खोप उपलब्ध गराएको थियो । पछिल्लो समय कोरोनाका बिरामी बढ्दै गएकाले भीड कम गर्न सबै वडामा खोप केन्द्रको व्यवस्था गरिएको हो। अहिलेसम्म महानगरका ७२ हजार ६४४ जना कोरोनाबाट संक्रमित भएकामा ६८ हजार ७७१ निको भएका ५१०को मृत्यु भएको छ । यहाँ तीन हजार ३६३ जना सक्रिय संक्रमित छन् ।
प्रविधिमैत्री बन्दै स्याङ्जा अदालत,"स्याङजा : स्याङजा कारागारमा रहेका एक कैदी राम थापा (नाम परिवर्तन) को पेशी बुधबारका लागि तोकिएको थियो। नियमतः उनी सो दिन अदालतमा उपस्थित हुनुपथ्र्यो। तर, उनलाई अदालतसम्म जानु परेन। उनले कारागार शाखाबाटै आफ्नो उपस्थिति जनाए। कारागार शाखामा भएको इन्टरनेटको प्रविधि उपयोग गर्दै उनले आफनो पेशी लिए। उनी जस्तै कारागार शाखामा रहेका धेरैजना कैदीवन्दीको पेशीका दिनचर्या यसरी नै बित्ने गरेका छन्। अदालत र कारागार शाखाको दुरी करिब सय मीटर पनि टाढा छैन। तर, संक्रमणका कारण उपस्थित सहज नभएको कारागार शाखा प्रमुख चुडामणी भण्डारी भन्छन्। अदालतको प्रविधिमैत्री कार्यप्रति उनी पनि खुशी छन्। क्षमताभन्दा तेब्बरको संख्यामा रहेका कैदीबन्दी एकजनामा पनि संक्रमणले छोयो भने सबैजना संक्रमित बन्न सक्छन, ' उनले भने, भर्चुअल विधिको उपयोगले हुनसक्ने खतराको संभावनालाई न्यूनिकरण गरेको छ। कोरोना भाइरस संक्रमणका कारण अदालत प्रविधिमैत्री बन्न आवश्यक भएको जिल्ला न्यायाधीश बसन्तराज पौडेलले बताए। तीव्रत्तररुपमा फैलिएको कोरोना संक्रमण न्यूनिकरण गर्न यो विधि उपयुक्त हो। यसैगरी, जिल्लाको आधा भूभाग हेर्ने जिम्मेवारी पाएको वडा कार्यालय वालिङ्ले पनि आरोपितलाई भर्चुअल माध्यमबाटै उपस्थिति गराउने गरेको छ। सदरमुकामबाट करिब २७ किलोमीटर दक्षिणतर्फ वालिङ पर्छ। भर्चुअल माध्यमबाटै आरोपितसँग बयान लिने, म्याद थप, बकपत्र जस्ता काम हुने गरेका छन्। अनुसन्धानमा रहेका आरोपितलाई पटकपटक म्याद थपका लागि लिएर आउनु पर्ने काममा सहज बनेको छ। यसरी भर्चुअल विधिका प्रयोगले टाढाबाट आउँदा जाँदाको समयको बचत गराएको छ। यातायात खर्च कटौती भएको छ। आरोपितलाई लिएर यहाँसम्म आउदा लाग्ने ४५ जना सुरक्षाकर्मीको समय बचत भएको छ। साथै उनीहरुलाई अन्यत्र काममा खटाउन सकिने भएको छ। त्यसो त, काममा छिटो छरितो र प्रविधिको प्रयोगमा पोख्त हुन सिकाएको छ। स्याङ्जा अदालत प्रबिधिमैत्री बनेको छ। कोरोना भाइरस संक्रमणका कारण उपस्थित हुन असहज बनेका बेला अदालतले यस्तो विधि अपनाएको हो। कोरोना संक्रमणले धेरै नकारात्मक प्रभाव पारेका बेला केही सकारात्मक काम पनि सिकाएको छ भन्छन् अर्का न्यायाधीश सूर्य थापा। यसैगरी, दुईजना न्यायाधीश रहेको अदालतले मोबाइल एसएमएसलाई पनि उपयोग गर्दै आएको छ। मुद्धा दर्तावालाले दिएको मोबाइल नम्बरका आधारमा उनीहरुलाई खबर दिएर मुद्धाका बारेमा स्मरण गराउने गरिएको श्रेस्तेदार विश्वप्रसाद रेग्मीले जानकारी गराए। कोरोना संक्रमणका कारण बाहिर निस्कन नपाइएका बेला सूचना प्रविधिको प्रयोग र पहुँच ह्वात्तै बढेको छ। जिल्लामा निषेधाज्ञासँगै सुरु भएको भर्चुअल प्रविधिको उपयोग गर्न थालेको सूचना शाखा प्रमुख श्रीकृष्ण तिमिल्सीना बताउँछन्। उनका अनुसार वैशाखदेखि शुक्रबारसम्म झण्डै एक सय भन्दा बढी मुद्धामा ३ सय पटक भन्दा बढी भर्चुअल उपस्थिति गराइएको छ। अदालतले मुद्धाका आरोपितलाई पहिलो पटक अदालतमा उपस्थित गराएपछि दोस्रो, तेस्रो, चौथो पटकसम्म म्याद थप गर्दा भर्चुअल विधि उपयोग गर्ने गरेको छ।"
भूमि आयोग खारेजविरुद्ध सर्वोच्चमा रिट दायर,"काठमाडौं : भूमिसम्बन्धी समस्या समाधान आयोग खारेज गर्ने सरकारको निर्णय सच्याउन माग गर्दै सर्वोच्च अदालतमा रिट दायर भएको छ। अधिवक्ता प्रवेश केसीले भूमिसम्बन्धी समस्या समाधान आयोग खारेज गर्ने सरकारको निर्णय कानुन विपरित रहेको भन्दै रिट दायर गरेका हुन्। उनले भूमिसम्बन्धी समस्या समाधान आयोग खारेज गर्ने निर्णय उत्प्रेषणको आदेशबाट बदर गरी परमादेशको माग गरेका छन्। सरकारको सो निर्णयले नेपाली नागरिकको मौलिक हक एवं कानुनी हकलाई अतिक्रमण गरिदिएको उनको ठम्म्याइ छ। साउन १९ गते बसेको मन्त्रिपरिषद बैठकले उक्त आयोग खारेज गरेको हो। एमाले नेता देवी ज्ञवाली नेतृत्वको उक्त आयोग यसअघि केपी ओली नेतृत्वको सरकारले २०७६ चैतमा गठन गरेको थियो । विभिन्न जिल्लामा समेत आयोग गठन भएपछि प्रधानमन्त्री शेरबहादुर देउवा नेतृत्वको सरकारले विघटन गरिदिएको हो । यस आयोगमार्फत सदियौँदेखि भूमिहीन किसानको रुपमा जमिन भोगचलन गर्दैआएका किसानहरुको समस्या समाधान हुने अपेक्षा गरिएको थियो । तर देउवा नेतृत्वको सरकारले आयोग खारेज गरिदिएपछि ज्ञवालीसहित एमालेका नेताहरुले पनि आयोग खारेजीको विरोध गर्दै आएका छन् । यस्तो छ रिटको व्यहोरा सरकारले नेपालको संविधान एवं भूमि सम्बन्धी ऐन, २०२१ (आठौं संशोधन) २०७६ अनुसार भूमिको व्यवस्थापनका लागि आयोग गठन गरेको थियो । नेपाल सरकार, मन्त्रिपरिषदको निर्णय बमोजिम मिति २०७८०४१९ गते भूमिसम्बन्धी समस्या समाधान आयोग खारेज भएको छ । सो निर्णयले नेपाली नागरिकको मौलिक हक एवं कानूनी हक लाई अतिक्रमण गरिदिएको छ । नेपालको संविधानको धारा ३७ ले आवासको हक प्रत्येक नागरिकलाई हुनेछ भनी व्यवस्था गरेको छ । संविधानको धारा ४० को उपधारा ५ मा राज्यले भूमिहिन दलितलाई कानून बमोजिम एक पटक जमिन उपलव्ध गराउने पर्नेछ भनी व्यवस्था गरेको छ । उपरोक्त संवैधानिक व्यवस्था अनुसार पनि राज्यले नागरिकको आवासको हकलाई सुरक्षा गर्नु पर्ने देखिन्छ । आवासको सम्वन्ध भूमिहिन नागरिकलाई भूमि उपलव्ध गराउने तथ्यसँग प्रत्यक्ष जोडिएको छ । संविधानले भूमिहिन दलितलाई अनिवार्य जमिन उपलव्ध गराउने दायित्व समेत राज्यलाई सूम्पिदिएको पाइन्छ । भूमि सम्बन्धी ऐन, २०२१ को दफा ५२क, ऐ ऐनको दफा ५२(३) (४) बमोजिम भूमिहिन दलितलाई एक पटक जमिन उपलव्ध गराउने एवं आयोग गठन गर्ने कानूनी व्यवस्था गरिदिएको पाइन्छ । सरकारले संवैधानिक दायित्व अन्तर्गत गठन गरेको आयोगलाई सरकारले स्वामित्व ग्रहण नगरी राजनैतिक प्रेरणाबाट प्रभावित रही खारेज गर्दा नेपाली नागरिक, दलित समूदाय एवं भूमिहिन समस्त नागरिकको हक अतिक्रमित भएको कुरा प्रष्ट छ । अतः मिति २०७८०४१९ गते भूमिसम्बन्धी समस्या समाधान आयोग खारेज गर्ने गरी नेपाल सरकार, मन्त्रिपरिषदले गरेको निर्णय वदर गरी न्याय पाऊँ । भूमिसम्बन्धी समस्या समाधान आयोगले प्रकाशित गरेको विवरण अनुसार भूमि सम्वन्धि आयोगले देश व्यापी रुपमा जिल्ला पदाधिकारी नियुक्त गरिसकेको, स्थानीय तहसँग समझदारी गरीसकेको, नागरिकबाट लगत संकलन गरिसकेको, भूमिहिन दलित तथा भूमिहिन सुकुम्वासी एवं अव्यवस्थित वसोवासीको निवेदन लिइसकेको उल्लेख गरेको छ । देशव्यापी रुपमा पालिका मार्फत पेश भएका निवेदन बमोजिम लाल पूर्जा वितरण गर्ने गरी तयारी स्वरुप काम भइरहेको व्यहोरा आयोगका पदाधिकारीले जनाएका थिए। सरकारको उल्लेखित निर्णयबाट सरकार एवं पालिकाहरुले खर्च गरेको करोडौ रकम खेर जाने स्थिती उत्पन्न भएको छ । आयोगका पदाधिकारीलाई कानूनी बमोजिम प्रक्रिया पुर्याएर वर्खास्त गर्नु र संविधान र कानूनको हक स्थापित प्रयोजनार्थ संस्थापित आयोग नै खारेज गर्ने कुरा एउटै वियष हुन सक्दैन। सरकारले गठन गरेका संविधान एवं कानून बमोजिमका आयोगहरुले राज्यको संवैधानिक एवं कानूनी दायित्व समेत वोकेको हुन्छ । सरकारले संवैधानिक एवं कानूनी दायित्व बोकेका आयोगलाई कर्तव्य सम्पन्न नहुदै हचुवाको भरमा खारेज गर्न सक्दैन, मिल्दैन । भूमि सम्वन्धि नागरिकको मौलिक हकलाई प्रत्यर्थीले इन्कार गर्न सक्दैन । अतः ३ वर्ष कार्यकाल भएको संविधान एवं ऐनको उद्देश्य प्राप्त गर्ने गरी गठन गरेको आयोग सरकारले खारेज गर्दा नेपालको संविधानको धारा ३७, ४० को संवैधानिक प्रवन्ध एवं भूमि सम्वन्धि ऐन, २०२१ बमोजिमको कानूनी व्यवस्था उल्लंघन भएकोले सो निर्णय खारेज गरी वदर गरी पाऊँ । अतः माथी प्रकरण प्रकरणमा उल्लेखित आधार, कारण, प्रमाण एवं न्यायिक सिद्धान्त वमोजिम एवं नेपालको संविधानको धारा १३३ (२) (३) बमोजिम मिति २०७८०४१९ गते भूमिसम्बन्धी समस्या समाधान आयोग खारेज गर्ने गरी नेपाल सरकार, मन्त्रिपरिषदले गरेको निर्णय उत्प्रेषणको आदेशले वदर गरी भूमिसम्बन्धी समस्या समाधान आयोगलाई कानून बमोजिम काम गर्न दिनु भनी परमादेश समेत जारी गरी पाऊँ । साथै, प्रस्तुत विवाद मौलिक हक सम्वन्धि व्यवस्थाको गम्भीर उल्लङ्घन हुने विषयवस्तु भएकोले सो सम्वन्धमा सर्वोच्च अदालत नियमावली २०७४ को नियम ४९ (२) बमोजिम आदेश समेत जारी गरी पाऊँ । प्रस्तुत विषय संवेदनशील र सार्वजनिक सरोकारको विषयको मुद्दा भएकोले प्रस्तुत रिट निवेदनलाई अग्राधिकार दिई सुनुवाइ गरिपाउँ । यस विषयमा मैले अन्य निकायमा समानान्तर अधिकार प्रयोग गरेको छैन । प्रस्तुत रिट निवेदनपत्र दर्ता गर्दा तत्काल कानून व्यवसायी नियुक्त गरेको छैन । पछि नियुक्त हुनु हुने कानून व्यवसायीको बहस बुँदा, बहस नोट तथा पेश गरिने प्रमाण कागजात एवं नजिर सिद्धान्त समेतलाई यसै निवेदनपत्रको अभिन्न अंग मानी प्रमाणमा लगाई पाऊँ । रिट निवेदकअधिवक्ता प्रवेश केसी"
बागलुङ बजारमा दर्जन बढी घर पहिरोको उच्च जोखिममा,"बागलुङ: बागलुङ बजारको अदालत चौपारी, कम्पुटोल र नारायण चोकका एक दर्जन बढी घर पहिरोको उच्च जोखिममा परेका छन् । बागलुङ नगरपालिका वडा नम्बर३ कैलामपोखरी वन हुँदै अदालत चौपारीको सडक पहिरोले बगाएपछि तीन सातादेखि उक्त सडक बन्द छ । तलबाट पहिरो बढ्दै गएपछि सडक मात्रै भासिएको छैन, बजार छेउकै दर्जन बढी घर उच्च जोखिममा परेको स्थानीय बताउँछन् । निरन्तरको वर्षात् र बस्ती मुनी बगालुङ नगर खानेपानी लिफ्ट आयोजना निर्माणाधीन अवस्थामा रहेकाले निरन्तर सडक भासिने र पहिरो जाने गरेको स्थानीय टीकाबहादुर रोकाले बताए । यहाँ पहिलेदेखिनै निरन्तर पहिरो जाने गरेको स्थानीयले बताएका छन् । मनसुन सक्रिय भएयता दिनहुँ अविरल झरी पर्दा कम्पुटोल हुँदै गौडाकोट जाने सडक बगाएर पैदल यात्रा समेत गर्न नसकिने अवस्थामा पुगेपछि यात्रु र स्थानीय देउरालीचोक हुँदैको सडक प्रयोग गर्न बाध्य छन् । भौगोलिक जटिलताको अध्ययन नगरी आयोजना निर्माण थाल्दा न समयमै आयोजना बन्ने, न आयोजना माथिका बस्ती नै असुरक्षित हुने दुवै अनिश्चित बन्न थालेको भन्दै नगरवासी चिन्तित छन् । बागलुङ नगर खानेपानी तथा उपभोक्ता संस्था र खानेपानी तथा ढल व्यवस्थापन विभागको लगानीमा तीन वर्षदेखि निर्माण भइरहेको बागलुङ नगर खानेपानी लिफ्ट आयोजनाका कारण कम्पुटोल, देउराली चोक तथा नारायण चोकका घर गत वर्षदेखि पहिरोको उच्च जोखिममा पर्दै आएका छन् । कम्पुटोलका ९ घर गत वर्ष नै बर्खाको समयमा विस्थापित भएका थिए भने देउराली चोकका पाँच घरमा स्थानीय बस्न छाडेका थिए । अहिले पुनः अदालत चौपारीदेखि कम्पुटोल जाने पछाडी तिरको सडक नै भासिएपछि पुनः एक दर्जन घर जुनसुकै बेला ढल्ने जोखिममा छन् । १५१६ वर्षदेखि उक्त स्थानमा बस्दैआए पनि अहिले आएर घर पछाडिको सडक, बस्ती भासिरहेको छ, यो कमजोर भूबनोटमा यथेष्ट सचेतता र सुरक्षा विना खानेपानी आयोजना निर्माण थालिएका कारण यस्तो भएको हो रोकाले भने, बस्ती तलको जमिन खलबलिएका कारण कम्पु टोल र देउराली चोकमा अघिल्लो वर्ष नै घरहरु चर्किएका थिए, अब निरन्तर भारी वर्षा भए बस्ती नै बगाउने खतरा छ । ४५ करोड रुपैयाँको लागतमा बागलुङ बजारमा २४ सै घण्टा पानी वितरण गर्नका लागि काठेखोलाको पानी कैलाम पोखरीमा प्रशोधन गरी वितरण गर्ने लक्ष्य अनुसार लिफ्ट आयोजना निर्माणाधीन छ । खानेपानी आयोजनाकै कारण बस्ती जोखिममा परेको कैलाम पोखरी सामुदायिक वन उपभोक्ता समितिका अध्यक्ष स्थानीय जयराम भारी बताउँछन् । नगरवासीलाई खानेपानी आउने भए ठीकै छ भनेर बननै मासेर आयोजना निर्माण गर्न दियौं भारीले भने, आयोजनाका कारण सडकमा पहिरो जाने भासिने, खानेपानी आयोजना नै के हुने भन्ने अन्यौल छ, दर्जन बढी घर जोखिममा छन् । पानी रोकिए पछि खानेपानी आयोजना निर्माणको जिम्मा पाएको बागलुङ नगर खानेपानी, नगरपालिका र सम्बन्धित निकायमा छलफल गर्ने भारीले बताए । स्थानीयले वडा कार्यालय र नगरपालिकालाई ध्यानार्कषण गराउँदा हालसम्म सुनुवाई नभएको स्थानीयले गुनासो गरेका छन् । लिफ्ट आयोजना र खानेपानी तथा ढल व्यवस्थापन बिभाग संग पहिरोको विषयमा निरन्तर छलफल भइरहेको बागलुङ नगरपालिका३ का वडा अध्यक्ष लक्ष्मी बाँस्कोटाले बताए । ठूलो पहिरो छ, ग्याविन चिनेर र पर्खाल लगाएर सडक बनाउँदा समेत लाखौं खर्च लाग्ने अवस्था छ, थोरै खर्चको भए वडा कार्यालयले बनाउथ्यो वडा अध्यक्ष बाँस्कोटाले भनिन्, नगरपालिका संग छलफल गरेर आयोजना संरक्षणका लागि पहिरो व्यवस्थापन गर्न भनेका छौं तर, भर्खरै नागरिकको अपेक्षा अनुसार सडक सुचारु, बस्ती सुरक्षित गर्न मुस्किल छ, बर्खा रोकिए पछि कसले पहिरो मर्मत गर्ने भन्ने टुङ्गो लाग्नेछ । कम्पुटोल, देउराली चोक पहिलेदेखि कमजोर भूबनोट भएको स्थान भएको र त्यस मुनिको बन मासेर खानेपानी आयोजना निर्माण गर्दा आयोजना स्थल माथिको बस्ती नै विस्थापित हुने खतरा छ । खानेपानी तथा ढल व्यवस्थापनले पहिरोको स्थलगत अनुगमन गरेर फर्केको बागलुङ नगरपालिकाका नगर प्रमुख जनकराज पौडेलले जानकारी दिए । ठेक्कामा लगाइसकेको आयोजनाले त पहिरो मर्मत नगर्ला तर पुनः आयोजना संरक्षणका लागि छुट्टै बजेट ल्याएर काम गर्छ भन्नेमा छौ मेयर पौडेलले भने, कसैले नगरे नगरपालिकाको समन्वयमा पहिरो मर्मत गरिनेछ ।"
