शीर्षक,विवरण
अनलाइन ठगीमा लोते कानुन,"प्रविधिको विकासले विश्वलाई खुम्च्याएको छ। कुनै पनि मुलुकमा बसेर विश्वघटनालाई अध्ययन गर्न इन्टरनेटको विकाससँगै सहज भएको छ। यसको सदुपयोगले मानव दैनिकीलाई जति सहज बनाएको छ, दुरुपयोगले ठूला दुर्घटना पनि निम्तिएका छन्। अनलाइनबाट हुने ठगी यसको एक उदाहरण हो। पछिल्लो समय नेपालमा दैनिक यस्ता घटना बढ्दै गएको प्रहरीको तथ्यांक छ। सबैभन्दा धेरै सामाजिक सञ्जालबाट ठगिएका छन्। भाइबर, ह्वाट्सएप र फेसबुकबाट हुने अनलाइन अपराधका घटना उच्च छन्। यो हुनुको मुख्य कारण नै कानुन बलियो नहुनु हो। प्रचलनमा रहेको सामाजिक सञ्जाललाई समेट्ने नेपालमा अहिले कानुन छैन। साइबर क्राइमअन्तर्गत हुने अपराधका लागि विद्युतीय कारोबार ऐन २०६३ अनुसार मुद्दा चल्ने गर्छ। तर, यो ऐनले अहिलेको सामाजिक सञ्जाललाई समेट्न सक्दैन। यसको फाइदा नेपालभित्र मात्र नभई मुलुक बाहिर रहेका आपराधिक क्रियाकलापमा संलग्न व्यक्तिले पनि फाइदा लिइरहेका छन्। मुलुक भित्रैबाट ठगी भए प्रहरीले नियन्त्रणमा लिँदै आएको पनि छ। तर, मुलुक बाहिरबाट धेरै यस्ता आपराधिक क्रियाकलाप भएका छन्, जुन प्रहरीको पहुँचभन्दा बाहिर पर्दै गएको छ। ऐन, नियम र कानुन पूर्ण नहुँदा प्रहरी पनि त्यस्ता घटनाको रमिते बन्ने गरेको छ। नेपालभित्रबाट जति सामाजिक सञ्जाल सञ्चालित छन्, तिनका कार्यालयहरू नेपालमा दर्ता छैनन्। दर्ताबिना नै सामाजिक सञ्जालले सञ्चालनको अनुमति पाउँदा नागरिकले दुःख पाइरहेका हुन्। जो कुनै व्यक्ति इन्टरनेटको पहुँचमा पुग्दा त्यस्ता सामाजिक सञ्जालमा जोडिन पाउँछ। देश विदेशका नागरिक यसमा जोडिएकाले नेपालीलाई पनि अन्य मुलुकबाट ठग्न वा प्रलोभनमा पार्न सहज छ। जुन घटना अहिले भइरहेका छन्। चिठ्ठा परेको र उपहार पठाइदिने जस्ता प्रलोभन पारेर विदेशीले नेपालीलाई ठगेका छन्। यस्तो घटनामा भर्खरै सामाजिक सञ्जाल प्रयोग गरेकादेखि जानेबुझेकासम्म पनि परेका छन्। घटनामा अनुसन्धान गर्दा सामाजिक सञ्जालको मुख्य कार्यालयको पनि सहयोग नपाएको अनुसन्धान अधिकृतकै गुनासो छ। नेपालमा अनलाइन अपराध नेपालभारत सीमा क्षेत्रमा बसेर धेरै भएका छन्। विद्युतीय कारोबार ऐन २०६३ को दफा ४७ को उपदफा १ ले यस्ता घटनाको नियन्त्रणका लागि सूक्ष्म रूपमा छोएको मात्रै छ। ऐनमा इन्टरनेट भन्ने एउटा शब्द घुसाएकाले मात्रै यसमा टेकेर प्रहरीले अनुसन्धान र कारबाही गर्दै आएको छ। ऐनले इन्टरनेटबाट हुने ठगी रोक्ने विषयलाई राम्ररी सम्बोधन गरेको छैन। ऐनअनुसार यस्तो कार्यमा संलग्नलाई एक लाख रुपैयाँसम्म जरिवाना वा पाँच वर्षसम्म कैद वा दुवै सजाय हुन्छ। उपदफा २ अनुसार यस्तो कार्य पटकपटक गरेमा वा त्यस्तो कसुरबापत अघिल्लो सजायको डेढी सजाय हुने उल्लेख छ। तर, यो ऐनले देश बाहिरबाट ठगी गर्नेलाई छुन सक्दैन। सबै किसिमका साइबर अपराध यसले समेट्दैन। डिजिटल डिभाइसहरूको प्रयोग बढ्दै जाँदा नेपालको साइबर स्पेस खतरामा छ। दूरसञ्चार र इन्टरनेटका प्रयोगकर्ता बढिरहँदा यसको दुरुपयोगका घटना रोक्न सरकार समयमै सचेत बन्नु आवश्यक छ। नेपालमा साइबर कानुन मजबुत नभएकै कारण सामाजिक सञ्जालका मुख्य कार्यालयले पनि शाखा कार्यालय खोल्न मानेका छैनन्। कार्यालय नहुँदा यसबाट हुने अपराधलाई नियन्त्रण गर्न सहज हुँदैन। त्यसैले कानुन मजबुत बनाउनुको विकल्प छैन। अहिले अपराधको स्वरूप परिवर्तन भएको छ। सामाजिक सञ्जालको प्रयोग नै नभएको समयमा बनाएको कानुनले अहिलेका घटना सम्बोधन नगर्नु स्वाभाविकै हो। समयानुकूल संशोधन तत्काल गर्नु आजको आवश्यकता हो। नयाँ सूचना तथा सञ्चार प्रविधि नीतिले केही कुरा समेटेको छ, तर पूर्ण छैन। सूचना प्रविधिको सुरक्षा हेर्ने हो भने विद्युतीय कारोबार ऐन २०६३ को केही धारामा मात्रै यसको कुरा उल्लेख छ। साइबर सुरक्षाका लागि छुट्टै सांगठिनक संरचना छैन। यस्ता कुरालाई मध्यनजर गर्दै समयमै कानुन र संरचना मजबुत बनाउनु पर्छ। नागरिक पनि यस्ता घटनाबाट सचेत बन्न आवश्यक छ।"
बेटी बिमामा बेथिति,"शिक्षा नागरिकको मौलिक अधिकार हो। नेपालको संविधान २०७२ मा मौलिक हकअन्तर्गत धारा ३१ मा शिक्षासम्बन्धी हकको व्यवस्था गरेको छ जसमा सबै नागरिकलाई आधारभूत शिक्षामा पहुँचको प्रत्याभूत गरिएको छ। आधारभूत तहसम्मको शिक्षालाई अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक नागरिकलाई छ। तर, संविधानमै उल्लेख भए पनि अझै आधारभूत शिक्षा पाउनबाट मुलुकका धेरै नागरिक वञ्चित छन्। शिक्षा क्षेत्रको विकासका लागि सरकारले ठुलो लगानी गरेको छ। संघीयता कार्यान्वयनसँगै प्रदेशले पनि योजना बनाएका छन्। तर, अझै पाउनुपर्ने र पुग्नुपर्ने ठाउँमा लगानी पुगेको छैन। योजनाभित्र अनियमितता बढेको छ। यसको ज्वलन्त उदाहरण हो २ नंबर प्रदेश सरकारले ल्याएको बेटी बिमा कार्यक्रम। छोरीहरूको एक लाखको शिक्षा बिमा गर्ने घोषणा प्रदेश सरकारले गर्यो। २०७५ माघ १ पछि प्रदेशका आठै जिल्लामा जन्मिएका छोरीको बिमा पनि सुरु भयो। सो रकमलाई २०७६ मा तीन लाख पुर्याएको घोषणा भयो। सरकारले प्रदेशका २६ हजार ९ सय ५६ छोरीको शिक्षा बिमा भइसकेको दाबी पनि गर्यो। तर, हालसम्म प्रदेशका साढे सात हजार छोरीको मात्रै बिमा भएको खुलेको छ। शिक्षामा चरम बेथिति हुन्छ भन्ने आरोपलाई यो अभियानभित्रको रहस्यले पनि प्रमाणित गरेको छ। प्रदेशको छोरी शिक्षा बिमामुद्दति बचत कार्यक्रम सञ्चालन कार्यविधि, २०७६ मा बिमा कसरी गर्ने र भुक्तानी प्रक्रिया के हुन्छ भन्ने कुरालाई स्पष्ट रूपमा राखेको छ। अहिले सरकारले गर्ने दाबी र बिमाको तथ्यांकले मेल खाँदैन। सरकारले बिमाका लागि करोडौं रकम निकासा गरे पनि बिमाको पोलिसी जारी भएको कुनै प्रमाण बैंकले पेश गरेको छैन। दुई हजार सात सय ७८ बालिकाको नाममा सम्बन्धित बैंकलाई मुख्यमन्त्री कार्यालयले १४ करोड ९९ लाख ८७ हजार रुपैयाँ उपलब्ध गराइसकेको बताउँदै आएको छ। यो घटनाले बिमाको नाममा करोडौं रकमको चलखेल भएको प्रष्ट पार्छ। छोरीलाई शिक्षा दिने प्रदेशको योजना नराम्रो होइन। छोरीहरू शिक्षाबाट वञ्चित भएकै कारण विभिन्न घटना भएकाले यो क्रम घटाउने उत्तम योजनामा यो अभियान पथ्यो। २०७५ माघ १ गतेपछि जन्मिएका प्रदेश २ का आठवटै जिल्लाका बालिकालाई कार्यक्रममा आवद्ध गरी मुद्दति खातावाहकले २० वर्ष उमेर पूरा गरेपछि निजले मुद्दति अवधिभित्रै विद्यालय शिक्षा वा १२ कक्षा वा सोसरह पूरा गरेका र २० वर्ष पूरा नगरी विवाह नगरेको अवस्थामा सेवा प्रदायक संस्थाले एकमुष्ट तीन लाख रुपैयाँ भुक्तानी दिनुपर्ने कार्यविधिमा उल्लेख छ। कार्यविधिको बुँदा तारिफ गर्न योग्य छ। तर, शिक्षाका अन्य योजना जस्तै बेथितिकै डंगुरमा अभियान पुग्दा आशा गरेर बसेका नागरिक निराश बन्ने अवस्था आयो। विभिन्न कारणले शिक्षाबाट वञ्चित हुन पुगेका छोरीहरू अघि बढ्ने प्रदेश २ को अर्को योजनामा धमिरा लाग्यो। यस्तै अनियमितताका कारण अहिले अभियान रोकियो। विद्यालयमा छात्रामैत्री शौचालय निर्माण र छात्रालाई साइकल वितरण गर्दै छोरीलाई शिक्षामा आकर्षण बढाएको प्रदेश २ सरकार यो अभियानमा भने चुकेको छ। छोरीका लागि छुट्याएको गाँस खोसेर साख गुमाएको छ। समस्याको पहिचानसँगै महालेखा नियन्त्रकको कार्यालयले सचेत पनि गराएको छ। सरकारले शिक्षाबाट कुनै नागरिकलाई वञ्चित गराउनु हुँदैन। पुरुषभन्दा महिला शिक्षाबाट वञ्चित भएकाले उनीहरूलाई प्राथमिकतामा राखेर शिक्षा दिनुपर्छ। ठाउँ ठाउँमा विद्यालय खोलेर र चेतानाको विकास गराउँदै छोरीलाई विद्यालय पुर्याउन केन्द्रबाटै नीति तय गर्नुपर्छ। ताकि अनपढ नागरिकलाई देखाएर कसैले चलखेल गर्ने मौका नपाओस्। शिक्षाकै नाममा प्रदेश २ मा करोडौं रुपैयाँको अनियमितता गर्नेलाई कानुनी दायरामा ल्याउनु पर्छ। सरकारकै चलखेल भए यसको नियन्त्रणमा संवैधानिक निकायको सक्रियता आवश्यक छ। शिक्षाको बेथिति सुधार गरौं। किनकि अझै हजारौं छोरीहरू शिक्षाको उज्यालो ज्योतिको प्रतिक्षामा छन्।"
मन्त्रीमा के छ त्यस्तो ?,"काठमाडौं ० प्रेम आले एमालेको माधव नेपाल समूहमा थिए। मन्त्री हुन केपी अोली निकट भए र ओलीले पहिलो पटक संसद् विघटन गरेपछि २०७७ पुस १० मा मन्त्री पनि भए। ओलीले उनलाई जेठ २१ मा हटाए। त्यसपछि ओलीसँग बिच्किए। साउन ३ मा प्रधानमन्त्री शेरबहादुर देउवालाई विश्वासको मत दिए। अहिले नेपाल नेतृत्वको पार्टी नेकपा (एस)मै फर्किएका उनी मन्त्री बन्न लविङ गरिरहेका छन्। ००० ० कृष्णकुमार श्रेष्ठ किसान, जो ओलीका आज्ञाकारी पात्रका रूपमा चिनिन्थे। महेश बस्नेतसँग निकट सम्बन्ध पनि थियो। २०७७ वैशाखमा जसपाका सांसद डा सुरेन्द्र यादवलाई अपहरण शैलीमा काठमाडौं ल्याउनसमेत प्रयोग भए। तनहुँका ठूलै व्यवसायीसमेत रहेका श्रेष्ठ ओली सरकार ढाल्नमा सक्रिय भए। ओलीले मन्त्री बनाएनन्। त्यसपछि मन्त्रीकै लागि नेपाल नेतृत्वको पार्टी नेकपा(एस)मा गए। उनी पनि मन्त्री हुने लाइनमा छन्। ००० ० ओली नेतृत्वमा सरकार गठनदेखि नै रामबहादुर थापा बादल गृहमन्त्री थिए। तत्कालीन नेकपामा माओवादी कोटाबाट लेखराज भट्ट पनि मन्त्री बने। पुस ५ मा ओलीले प्रतिनिधिसभा विघटन गरेपछि पुष्ष्पकमल दाहाल र माधवकुमार नेपाल समूहका सबै मन्त्रीले राजीनामा दिए। तर, थापा र भट्ट ओली सरकारमा बसिरहे। अझ उनीहरूकै पहलमा मन्त्रिपरिषद्मा टोपबहादुर रायमाझी, मणिचन्द्र थापा, प्रभु साह, गौरीशंकर चौधरी, दावा लामा थपिए। २०७७ फागुनमा नेकपा खारेज भएर एमाले र माओवादी केन्द्र ब्युँतिए। तर, उनीहरू एमालेमै बसे। मन्त्रीकै लोभमा माओवादी केन्द्रमा नफर्किएको आरोप लाग्ने गरेको छ। राजनीतिक र नैतिक इमान्दारी बेचेर मन्त्री पद हत्याउने घटनाक्रमले संसदीय प्रणाली नै विकृत भयो। त्यसका बाछिटा गणतन्त्रमा पनि परिसके। ००० ० गुण्डा नाइकेको उपमा पाएका गण्डकीका प्रदेश सभा सदस्य राजीव गुरुङ दीपक मनाङे को त्यहाँ सरकार बनाउन र ढाल्न प्रमुख हात छ। तत्कालीन मुख्यमन्त्री पृथ्वी सुब्बा गुरुङको सरकार जोगाउन मनाङेलाई मन्त्री बनाइयो। चुनावमा पनि एमालेले सहयोग गरेर जिताएको थियो। गुरुङ सरकार धरापमा परेपछि मन्त्री रहेकै अवस्थामा उनले धोका दिए। सरकार ढाल्न पनि लागे, मनाङेकै कारण गुरुङको सरकार ढल्यो। अहिले कृष्णचन्द्र नेपाली पोखरेल को सरकारमा पनि मनाङे मन्त्री नै छन्। ००० ० गण्डकीमा गुरुङको नेतृत्वको सरकार ढलेपछि कांग्रेस नेता कृष्णचन्द्र नेपालीको नेतृत्वमा सरकार बन्यो। मन्त्रीको विवादको कारण उनलाई मन्त्रिपरिषद विस्तारमा सकस नै भयो। दलित समुदायका दोबाटे विश्वकर्मालाई मन्त्रीको शपथ खान तयारी भएर बस्न भनियो। शपथ खान भनेर हतारिँदै गृह जिल्ला तनहुँबाट उनी पोखरातिर लागे। तर, बाटैमा मन्त्रीको लिष्टबाट उनको नाम काटिएको खबर आयो। उनको ठाउंमा कास्कीका धनाढ्य बिन्दुकुमार थापा मन्त्री बने। ००० ० कर्णालीमा एमालेका चार प्रदेशसभा सदस्यले आफ्नो मन्त्री पद जोगाउन पार्टीको निर्णयविपरीत फ्लोर क्रस गरेर माओवादी केन्द्रका नेता मुख्यमन्त्री महेन्द्रबहादुर शाहीको सरकार जोगाइदिए। यहींबाट एमालेको विभाजनको बीउ रोपियो । ००० ० मन्त्रीकै लोभमा प्रदेश १ मा टंक आङ्बुहाङ माओवादी केन्द्र छोडेर एमालेमा आए। ००० ० लुम्बिनीमा जसपाका सन्तोषकुमार पाण्डे, विजयबहादुर यादव, कल्पना पाण्डे लम्साल र सुमन शर्मा रायमाझी तत्कालीन शंकर पोखरेलको सरकारमा मन्त्री हुन आए। २०४७ पछि मन्त्रीका लागि पार्टी छोड्ने मात्रै होइन व्यवस्था परिवर्तनदेखि पार्टी फुटाउन, गुट परिवर्तन गर्ने, सुरासुन्दरी काण्ड, बैंककलगायतका दर्जनौं काण्ड र भए। ००० ० भाग पुर्याउन लुम्बिनी प्रदेशमा जम्बो मन्त्रिमण्डल बन्न लागेको छ। ००० ० महन्थ ठाकुरका साथ रहेका प्रमोद साहलगायत नेता मन्त्री पाएपछि उपेन्द्र यादव समूह लागेका थिए। ठाकुर समूहमा रहेका मन्त्री नपाएपछि अमृता अग्रहरि, नरमाया ढकाल, रानी मण्डल, प्रमोद साह र रुहीनाथ यादव पक्षतिर लागे। ००० ० केही समयअघि माओवादी केन्द्रका अध्यक्ष पुष्पकमल दाहालले सार्वजनिक कार्यक्रममै भनेका थिए, म त मन्त्री बन्न दबाब दिने मान्छेको हुलभित्रबाट आएको छु। आतंक छ, मेरो दिमागमा कसलाई मन्त्री बनाउने कसलाई नबनाउने ? ००० ० जनता समाजवादी पार्टीका अध्यक्ष उपेन्द्र यादवले हालै ल्याएको राजनीतिक दलसम्बन्धी अध्यादेश फिर्ता गर्न देउवालाई दबाब दिइरहेका छन्। अध्यादेशमा पार्टीको केन्द्रीय समिति वा संसदीय दलको २० प्रतिशत सदस्यले पार्टी फुटाएर नयाँ पार्टी गठन गर्न सक्ने व्यवस्था छ। यो अध्यादेश क्रियाशील रहेमा मन्त्री नपाएका जसपाका सांसदले पार्टी फुटाउन सक्नेतर्फ यादवको संकेत छ। अध्यादेशमा टेकेर जसपाबाट महन्थ ठाकुरको नेतृत्वमा लोकतान्त्रिक समाजवादी पार्टी(लोसपा) बनिसकेको छ। यी प्रतिनिधिमूलक घटना मात्रै हुन्। २०४८ सालपछि मन्त्री पदकै लागि जे पनि गर्ने परिपाटीको विकास भयो। राजनीतिक र नैतिक इमान्दारी बेचेर मन्त्री पद हत्याउने घटनाक्रमले संसदीय प्रणाली नै विकृत भयो। त्यसका बाछिटा गणतन्त्रमा पनि परिसके। गृह, अर्थ, भौतिक पूर्वाधारलगायत मन्त्रालयमा आकर्षण हुनुको मुख्य कारण स्रोतसाधानको खोजी हो। हुन त यस्ता विकृति २०१५ सालपछि पनि भएका थिए। कांग्रेसका तत्कालीन नेता तुलसी गिरी, सूर्यबहादुर थापा, विश्वबन्धु थापालगायतका नेताले २०१७ सालको काण्डमा राजालाई साथ दिए। गिरी, थापा बीपी कोइरालाको मन्त्रिमण्डलमा नै सहभागी थिए। २०४७ पछि मन्त्रीका लागि पार्टी छोड्ने मात्रै होइन व्यवस्था परिवर्तनदेखि पार्टी फुटाउन, गुट परिवर्तन गर्ने, सुरासुन्दरी काण्ड, बैंककलगायतका दर्जनौं काण्ड र भए । सत्ताकै लोभमा कांग्रेस, एमाले, राप्रपा विभाजन भए। मधेसवादी पार्टी त मन्त्रीकै लोभमा छियाछिया भए। तत्कालीन एमाले अध्यक्ष मनमोहन अधिकारीको नेतृत्वको सरकार ढलेपछि नै राजनीतिमा धेरै विकृतिको सुरुवात भयो। अधिकारीपछि प्रधानमन्त्री बनेका शेरबहादुर देउवाले ५१ सदस्यीय जम्बो मन्त्रिमण्डल बनाए। मन्त्री हुन जे गर्न तयार हुन थाले, नेता। जसले नेपालको राजनीतिको मूल नीति विकृत बनाउन थाल्यो। यो विकृति २०६२६३ पछि अझ बढ्दै गयो। सत्ता जोगाउनमा जम्बो मन्त्रिमण्डल बनाइए। २०६८ पछि प्रधानमन्त्री बनेका डा बाबुराम भट्टराईले पनि ४९ सदस्यीय जम्बो मन्त्रिपरिषद् नै बनाए। २०७२ सालमा केपी शर्मा ओलीले ६ जनालाई उपप्रधानमन्त्री बनाए। २०७३ मा पुष्पकमल दाहालले ४१ जनालाई मन्त्री बनाए। पुनः चौथोपटक प्रधानमन्त्री भएका देउवाले ६४ सदस्यीय सुपर जम्बो मन्त्रिपरिषद् गठन गरे। नयाँ संविधान बनेपछि यस्ता प्रवृत्ति हट्लान् भन्ने आशा थियो। तर, अझ बढिरहेको छ। अहिले ज्यान फालेर मन्त्री बन्न लाग्नेको होड नै छ। मन्त्री छान्नै सकसदेउवा सरकार बनेको दुई महिना हुन लागिसकेको छ, तर मन्त्रिपरिषद्ले पूर्णता नै पाएको छैन। प्रधानमन्त्रीसहित ५ मन्त्री र एक राज्यमन्त्रीले काम चलाइरहेका छन्। माओवादी अध्यक्ष दाहालको भनाइमा सत्तारुढ पार्टीमा मन्त्री बन्न ठूलो दबाब छ। मन्त्री छान्न नै गह्रो भइरहेको छ। विद्यमान राजनीतिक दलसम्बन्धी अध्यादेश खारेज नभएमा मन्त्री बन्न नपाएकाले पुनः पार्टी फुटाउने सम्भावना रहेको संकेत जसपाका अध्यक्ष यादवले गरिसकेका छन्। मन्त्रीमा के छ त्यस्तो ? सत्ता, शक्ति र पैसाका लागि नै नेताहरू मन्त्री बन्न तँछाडमछाड गर्छन्। मन्त्री भएपछि राज्यको ढुकुटी बाँडेर समर्थकलाई पाल्न सकिन्छ। जब नेता चुनावमा होमिन्छन्, सांसद भएपछि कसरी मन्त्री हुन पाइन्छ भन्ने उनीहरूको ध्यान केन्द्रित हुन्छ। मन्त्रीका लागि शपथ खान जाने क्रममा बाटैमा नाम कटिएको खबर भएका गण्डकी प्रदेशका सांसद दोबाटे विश्वकर्मा मानप्रतिष्ठा, इज्जतकै कारण मन्त्रीप्रति आकर्षण बढेको ठान्छन्। सांसद भएपछि मन्त्री हुन्छु भन्नु स्वाभाविक नै हो। सबै आशा र विश्वास पनि हुन्छ, उनले भने, मान प्रतिष्ठा, इज्जतकै लागि मन्त्री बन्ने चाहना हुन्छ। तर, नेपालमा प्रजातन्त्र आएको ७०७२ वर्षमा सत्तामा एउटै वर्ग र समुदायको वर्चश्व छ। कांग्रेसका नेता एवं सांसद प्रकाश रसाइली दोबाटे काण्डले पनि नेपालको राजनीतिमा एउटै वर्ग र समुदायको हालीमुहाली रहेको पुष्टि हुने बताउँछन्। ७० वर्षमा पनि राज्यको स्रोत साधन समान वितरण भएको छैन, उनले भने, आफ्नै वर्ग र समुदायबाहेक अरू गौण हुन्छ। मान प्रतिष्ठाको भोकमन्त्रीमा मान, प्रतिष्ठा, इज्जत छ, यसले गर्दा मन्त्री बन्न लालयित हुन्छन्। अरूलाई सडकमा जाम हुन्छ तर मन्त्रीलाई हुँदैन। मन्त्री चढेको गाडी सडकमा साइरन बजाउँदै आएपछि बाटो छोडिदिनुपर्छ। ट्राफिक प्रहरीले मन्त्रीलाई पठाएर मात्रै सर्वसाधारणलाई पठाउँछ। सुख, सयल, सुविधाको उपयोग गर्न पाइन्छ। उद्घाटन, शिलान्यासमा भ्याइनभ्याइ हुन्छ। राजनीतिक विश्लेषक श्याम श्रेष्ठका अनुसार मान, प्रतिष्ठा, अभिमान प्रदर्शन गर्न पनि मन्त्री पदमा पाउन नेता हत्ते गर्छन्। अनि पैसा फल्छ मन्त्री बनेपछि राज्यको ढुकुटी दोहन गर्न सजिलो हुन्छ। राज्यको पैसा आफ्नो तजबिजमा खर्च गर्न पाइन्छ। बजेटको भरपुर उपयोग गर्न सकिन्छ। गर्नुपर्ने नपर्ने जेमा खर्च गर्न सहज हुन्छ। राजनीतिक विश्लेषक श्रेष्ठ नेताले मन्त्री पदलाई पैसा कमाउने साधन सम्झेको बताउँछन्। उनी पैसा र पावर हात पार्न नै मन्त्री बन्न लडाइँ हुने गरेको देख्छन्। चप्पल लगाएर सिंहदरबार छिरेका कतिपयले मन्त्री भएपछि अर्बौं सम्पत्ति कमाएका छन्। चिरन्जीवी वाग्ले, खुमबहादुर खड्का, जयप्रकाश गुप्ता, रवीन्द्रनाथ शर्मा, अख्तियारले अकुत सम्पत्तिमा मुद्दा चलाएर दोषी नै करार भएका छन्। माथि जाने भर्याङमन्त्रीपद नेताका लागि नेतृत्व हत्याउने साधन पनि हो। मन्त्री भएपछि सत्ता र शक्ति, पैसाको बलमा पार्टीमा शक्ति हत्याउन सहज हुन्छ। जसले मन्त्री बन्न प्रतिस्पर्धा हुन्छ। कार्यकर्तालाई राज्यको पैसा बाँडेर पार्टीमा शक्ति आर्जन हुन्छ। राज्यका विभिन्न निकाय राजनीतिक नियुक्तका लागि राखिएका छन्। मन्त्रीले ती ठाउँमा राजनीतिक नियुक्ति गरेर आफ्नो राजनीतिक पकड बलियो बनाउन सक्छन्। कर्मचारी सरुवा, बढुवामा चलखेल गर्न सकिन्छ। चुनावको खर्च उठाउन सहज चुनावको खर्च उठाउन सजिलो हुने भएकाले मन्त्री बन्न लालायित हुने गरेका छन्। चुनाव प्रणाली नै महँगो छ। निर्वाचन प्रणालीकै कारण पनि सांसद बनिसकेपछि मन्त्री बन्नुपर्ने अवस्था रहेको एक सांसदले नाम नभन्ने सर्तमा बताए। के गर्ने, चुनाव खर्च यति धेरै हुन्छ, चुनावको खर्च तिर्न सांसद मात्र भएर कहाँ सकिन्छ र एक पटक मन्त्री नभए त ? उनले भने। पूर्वमन्त्री एवं जनता समाजवादी पार्टीका नेता मो इस्तियाक राईले सांसद भएपछि मन्त्री बन्ने चाहना र आकांक्षा सबैको हुने बताए। जनताको चाहना आफ्नो क्षेत्रमा बाटो, खानेपानी, बिजुलीको व्यवस्था गरिदियोस् भन्ने हुन्छ, उनले भने, अनि किन बन्न नखोज्ने ? त्यसका लागि त मन्त्री बन्नै पर्छ, अरू मन्त्रीसँग आफ्नो जिल्ला र क्षेत्रको विकासमा पनि बार्गेनिङ गर्नुपर्छ। मन्त्री नै बिचौलिया बन्छन्मन्त्री बनेपछि उनीहरूसँग बिचौलियाको पहुँच बढ्छ, बिचौलियाले उनीहरूलाई राज्यशक्तिको दुरुपयोग गर्न सिकाउँछन्। बिचौलियाको प्रभावमा राज्यका नीति नियम कानुन सम्बन्ध परिवर्तन गर्न पछि पर्दैनन् मन्त्री। उनीहरूका अनुकूल ऐन बनाएका उदाहरण नै प्रशस्त छन्। बिचौलियासँग उठबसपछि मन्त्री आफैं बिचौलिया बन्छन्। राजनीतिक लक्ष्य : मन्त्री नै पूर्वमन्त्री कर्ण थापा राजनीतिक शास्त्रको दृष्टिकोणमा मन्त्री पदको टिप्पणी गर्छन्। देश, जनताका लागि काम गर्छु भनेर योग्यता र क्षमताको प्रदर्शन गरेर राष्ट्रलाई योगदान गर्न मन्त्री बन्छु भन्नु स्वाभाविक हो, उनले भने, राजनीतिमा नेताको त्याग, संषर्घ र समर्पण पनि हुन्छ, देश बनाउन मन्त्री बन्नै पर्छ। देश बनाउनलाई भन्दा निजी स्वार्थको लागि मन्त्रीहरु केन्द्रित हुनु दुःखद् रहेको थापा बताउँछन्। सत्ता र शक्तिलाई नेताले दुरुपयोग गरिरहेका छन्, उनले भने। पूर्व मुख्यसचिव विमल कोइराला शक्ति र स्रोत साधनको खोजीका लागि मन्त्री बन्ने चाहना नेताको हुने बताए। मन्त्री भएपछि कर्मचारी, प्रहरी, सांसदबाट सम्मान पाउने हुँदा पनि मन्त्रीमा आकर्षण रहेको उनको भनाइ छ । मन्त्रीमा पनि स्रोत साधानको खोजीका लागि मालदार मन्त्रालयमा खोज्ने परिपाटी रहेको उनले बताए। गृह, अर्थ, भौतिक पूर्वाधारलगायत मन्त्रालयमा आकर्षण हुनुको मुख्य कारण स्रोतसाधान खोजी नै भएको उनको विश्लेषण छ। तैपनि सहें : दोबाटे मन्त्रिमण्डल गठनको अघिल्लो दिन राति ११ बजे मन्त्रीमा तपार्इंको नाम फिक्स भयो, ल अग्रिम बधाई छ, दौरासुरुवाल छ छैन भन्ने सोधियो। मन्त्री भएँ भन्नेमा म विश्वस्त भएँ। परिवार र आफन्तमा खुसियाली साटासाट गर्यौं। भोलिपल्ट तयारीसाथ दौरासुरुवाल नै लगाएर शपथ खान जाँदै थिएँ, बाटैमा फोन आयो। ५ मिनेटअघि मात्रै तपार्इं नाम काटियो, अब १ घण्टामा शपथ हुँदैछ भनियो। म झसंग भए। त्यो क्षण मेरो लागि अत्यन्त पीडादाबी भयो। अनि मुख्यमन्त्री कहाँ गएँ। उनलाई किन मेरो नाम काटियो भनेर गुनासो गरें। उनले मैले सकिन भने। लाग्यो मलाई अन्याय भयो, अरूको तुलनामा पछि परें। पार्टीको निर्णय मान्नै पर्यो। चार दशकको मेरो राजनीतिमा न्याय, अन्याय जे भए पनि सहेँ। ००० आफ्ना रिझाउन र वैधअवैध सम्पत्ति आर्जन गर्न खेमराज रेग्मी, पूर्वगृहसचिव एवं ट्रान्सपरेन्सी इन्टरनेसनल नेपालका पूर्वअध्यक्ष मुख्यत: तीन कारणले मन्त्री हुन लोभिन्छ। पहिलो मन्त्री सामाजिक मान, प्रतिष्ठा र इज्जतको पद हो। सांसद भएपछि प्रायः सबैको मन्त्री बन्ने इच्छा र लक्ष्य हुन्छ। सांसद भएपछि मन्त्री बन्दिन भन्ने नगन्य हुन्छन्, अहिलेसम्म मैले देखेको प्रदीप गिरी मात्रै हो जसले मन्त्री बन्ने इच्छा राखेनन्। गिरी अपवाद हुन्, नत्र सबैको सांसद भएपछि सामाजिक मान प्रतिष्ठाको खातिर नै मन्त्री बन्ने इच्छा हुन्छ। दोस्रो मन्त्री भएपछि आफ्ना मान्छे, मतदान, कार्यकर्ताको काम गरिदिन सकिन्छ। जुन सांसद भएर मात्रै सम्भव छैन। मन्त्री भएपछि नातागोता, आफन्त, कार्यकर्तालाई सहयोग गर्न पाइन्छ। चुनावमा आफू सहयोग गर्नेको उपकार गर्न पनि सहज हुन्छ। चुनाव नै महँगो हुने भएको खर्च धेरै भएको हुन्छ, खर्च उठाउन सहज हुन्छ। आफन्त, नातागोता रिझाउन सकिन्छ, पैसा कमाउन र कार्यकर्ता रिझाउन सकेमा भोलिका दिनमा सांसद र मन्त्री हुन बाटो खुल्छ। पार्टीमा पनि महत्वपूर्ण स्थानमा पदोन्नति हुन सहिलो हुन्छ। मन्त्री भएपछि पैसा कमाउने वातावरण हुन्छ। वैधरुपमा नै पनि मन्त्री भएपछि पैसा आर्जन हुन्छ। विदेश जाँदा आकर्षक भ्रमण भत्ता हुन्छ। राजदूतावास बसेर राम्रो पैसा आर्जन गर्न सकिन्छ। ठेक्कापट्टा मिलाइदिएबापत सोझै पैसा आउँछन्। काम कुनै बाधा व्यवस्था नहोस भनेर ठेकदारले निश्चित प्रतिशत पैसा मन्त्रीलाई छुट्याइदिन्छ, प्रत्यक्ष पैसा लिन नचाहने मन्त्री पनि हुन्छन्, उनीहरूलाई चुनाव खर्च लगायतका नाम दिइन्छ। चुनावमा करोडौं खर्च हुन्छ , चुनाव खर्च निकाल्न पनि कमाउनै पर्छ। इमान्दार नै भए पनि मन्त्री भएपछि पैसा कमिन्छ। गलत काम गर्नेले ठेकेदार, बिचौलिया, दलालबाट पैसा उठाउँछन्, उनीहरूले त अकुत सम्पत्ति आर्जन गर्न सक्छन्। सचिव र महानिर्देशकमार्फत नै हुन सक्ने कामलाई मन्त्रिपरिषद्मा प्रस्ताव लगेर पास गरी नीतिगत भ्रष्टाचार गर्न पछिल्लो समय मन्त्रीको होडबाजी नै हुन थालेको छ। नीतिगत निर्णय र प्रशासनिक निर्णय फरक भए पनि सबैलाई एउटै डालोमा हालिन्छ।"
कुन प्रदेशमा समाजवादी कत्रो ?,"काठमाडौं : नवौं महाधिवेशनमा केपी ओलीसँग झिनो मतले माधवकुमार नेपाल नेकपा एमालेको अध्यक्षमा पराजित भए। ओलीसँगको लामो विवादपछि नेपालले एमालेबाट चोइटिएर नेकपा (एकीकृत समाजवादी) पार्टी बनाए। प्रधानमन्त्री शेरबहादुर देउवा नेतृत्वको वर्तमान सरकारले नेपाललाई नयाँ पार्टी दर्ता गर्न राजनीतिक दलसम्बन्धी अध्यादेश ल्याएर सहजीकरण गरिदियो। पार्टी दर्ता गर्न नेपाललाई करिब एक चौथाइले साथ दिए। एमालेको २०२ जनाको केन्द्रीय कमिटीमा ५५ केन्द्रीय सदस्य, १५४ जनामध्ये ३० जना सांसद नेपालको नयाँ पार्टी नेकपा (एस) मा आए। तर, आफ्नै पक्षमा रहेका दोस्रो पुस्ताका नेताले उनलाई छाडे। संघीय नेतृत्वमा करिब चौथाइ मात्रैले साथ दिए पनि प्रदेशमा नेपालको नेतृत्वमा रहेको नेकपा (एस) उल्लेख्य देखिएका छन्। निर्वाचन आयोगले २२ गतेसम्म प्रदेश र स्थानीय तहका जनप्रतिनिधिलाई पार्टी रोज्ने समय अवधि दिएको छ। प्रदेशसभा सदस्यले धमाधाम पार्टी रोज्न थालेका छन्। अहिलेसम्म ६ वटा प्रदेशसभामा नेकपा (एस)को उपस्थिति देखिएको छ। गण्डकी प्रदेशमा भने कोही खुलेका छैनन्। नेकपा (एस) प्रदेश २ र सुदूरपश्चिम मजबुत देखिएको छ। प्रदेश २ मा एमालेका बहुमत प्रदेशसभा सदस्य नै नयाँ पार्टीमा लागेका छन्। प्रदेश १ प्रदेश १ मा १० जना प्रदेशसभा सदस्यले नेकपा (एस) रोजेका छन्। राजेन्द्र राई, राजन राई, उपेन्द्र घिमिरे, सावित्रा रेग्मी, खिनु लङ्वा लिम्बू, गणेश काम्बाङ, कृष्णकुमारी राई, पदमकुमारी गुरुङ, सुनिता चौधरी र सरिता थापाले एमाले छोडेर नेकपा (एस)मा लागेका छन्। उनीहरूले निर्वाचन आयोगमै गएर सनाखतसमेत गरिसकेका छन्। तर, लामो समयदेखि नेपालकै पक्षमा रहेका एमालेका सचिव भीम आचार्य पार्टी विभाजनमा साथ दिएनन्। प्रदेश १ मा ९३ जना सांसद छन्। जसमा सबैभन्दा ठूलो पार्टी एमालेका मात्रै ५१ थिए। १० जनाले नेकपा(एस) रोजेपछि अब एमालेमा ४१ जना सांसद छन्। प्रदेश २ प्रदेश २ मा नेकपा (एस) बलियो देखिएको छ। प्रदेशमा २१ जना प्रदेशसभा सदस्य एमालेका थिए। जसमा १२ ले एमाले छोडेर नेकपा (एस) रोजे। शत्रुधन महतो, गोविन्दबहादुर न्यौपाने, प्रमोद यादव, अशोककुमार यादव, मञ्जुकुमारी यादव, बेची लुंगेली, रविन्द्र बैठा, नागेन्द्र राय यादव, हसिमा खातुन, मनोज सेन श्रीवास्तव, सुन्दरबहादुर विश्वकर्मा र सीता गुरुङले निर्वाचन कार्यालय गएर सनाखत गरेका छन्। प्रदेशसभा सदस्य दिल्ली उप्रेतीले दिल्लीबाटै सनाखत गरेका छन्। उनको सनाखतको वैधानिकतामा भने आयोगको निर्णय गर्नुपर्ने हुन्छ। यस प्रदेशमा १३ जना नेपाल पक्षमा खुलेकामा सुन्दरबहादुर विश्वकर्मा र सीता गुरुङले भने सनाखत गरेका छैनन्। विश्वकर्मा र गुरुङ पनि नेकपा (एस)मा गए एमालेमा ८ प्रदेशसभा सदस्य मात्रै रहन्छन्। बागमती प्रदेश बागमती प्रदेशमा १३ जना प्रदेशसभा सदस्यले नेकपा (एस) रोजेका छन्। प्रदेशसभा सदस्य रमा आले मगर, राजेन्द्र पाण्डे, लक्ष्मण लम्साल, बसुन्धरा हुमागाईं, बसन्त मानन्धर, कुसुम कार्की, इन्द्रमाया गुरुङ, कृष्ण खनाल, राजेन्द्रमान श्रेष्ठ, माधव पौडेल, पार्वती सिलवाल, मुनु सिग्देल र मीना नेपाली ज्ञवालीले सनाखत गरेका छन्। बागमती प्रदेशमा एमालेका ५८ प्रदेशसभा थिए। जसमा पशुपति चौलागाईंको कोरोनाले मृत्यु भएको छ। १३ जनाले एमाले छाडेसँगै हालै मुख्यमन्त्री बनेकी अष्टलक्ष्मी शाक्यको पद धरापमा परेको छ। गण्डकी प्रदेश गण्डकीमा नेपाल नेतृत्वको नेकपा (एस) मा अहिलेसम्म एक जना प्रदेशसभा सदस्य पनि खुलेका छैनन्। लुम्बिनी प्रदेश लुम्बिनीमा नेकपा (एस) मा अहिलेसम्म एक जना प्रदेशसभा सदस्य मात्रै गएका छन्। एमालेका ३८ प्रदेशसभा सदस्यमध्ये रमा घर्ती एमाले छोडेर नेकपा (एस) मा प्रवेश गरेकी छन्। कर्णाली प्रदेश४० सदस्यीय कर्णालीको प्रदेशसभामा ३ जना नेकपा (एस) मा खुलेका छन्। प्रदेशसभा सदस्य देवी ओली, चन्द्रबहादुर शाही र पदमबहादुर रोकाया गएका हुन्। कर्णाली प्रदेशमा २० एमालेका प्रदेश सभा सदस्य थिए। जसमा ४ मुख्यमन्त्री महेन्द्रबहादुर शाहीको सरकार जोगाउन लागेको भन्दै एमाले कारबाही गरेको छ। प्रकाश ज्वाला, अम्मरबहादुर थापा, नन्दसिंह बुढा र कुर्मराज शाहीले पार्टी निर्णयविपरीत फ्लोर क्रस गरेका थिए। एमालेको विद्यमान १६ जना प्रदेशसभा सदस्यमध्ये ३ जना नेकपा (एस) मा जाँदा अब एमालेमा १३ बाँकी रहेका छन्। माओवादी केन्द्रबाट एमाले गएका धर्मराज रेग्मीको पद गएको छ। सुदूरपश्चिम प्रदेश सुदूरपश्चिममा एमालेको २५ प्रदेशसभा सदस्यमध्ये १३ जनाले नेकपा (एस) रोजेका छन्। उनीहरूले निर्वाचन आयोगमा गई सनाखतसमेत गरिसकेका छन्। सनाखत गर्नेमा पूर्णा जोशी, लालबहादुर खड्का, माया भट्ट, चुनकुमारी चौधरी, मनाकुमारी साउँद, दुर्गाकुमारी कामी, कुलवीर चौधरी, अमरबहादुर साउद, बलबहदुर सोडारी, सुशीला बुढाथोकी, तारालामा, दीर्घ सोडारी र प्रकाश रावल रहेका छन्। एमाले उपाध्यक्ष भीम रावलको प्रभाव रहेको यस प्रदेशमा नेपाल पक्षको पकड रहेको थियो। १७ जना प्रदेशसभा सदस्य नेपाल पक्षमा थिए। तर, रावल एमालेमै रहेका कारण केही प्रदेशसभा सदस्य नेपाललाई छोडेका छन्। उता रावलले आफ्नो प्रभावलाई बचाइ राख्न भने सकेनन्। रावलकै कारण नेपाल समूह रहेका धेरै प्रदेशसभा सदस्य नेकपा (एस) रोजेका छन्। सुपको ५३ सदस्यीय प्रदेशसभामा अझै केही नेकपा (एस) मा जाने उनीहरूको दाबी छ।"
अड्कियो वडा अधिवेशन नै,"काठमाडौं : क्रियाशील सदस्यताको विवाद नसुल्झिँदा कांग्रेसको २१ जिल्लाको वडाअधिवेशन कहिले हुने टुंगो छैन। निर्वाचन समितिले सदस्यता सार्वजनिक गरेका ५६ जिल्लामा वडा अधिवेशन भइरहेका छन्। शीर्ष नेतृत्व तहबाटै २१ जिल्लाको क्रियाशील सदस्यताको विवाद नमिल्दा निर्वाचन समितिले नामावली पाएको छैन। कांग्रेसले ७७ वटै जिल्लाका ६ हजार ७ सय ४३ वटा वडामा भदौ १८ गते वडाअधिवेशन सम्पन्न गर्ने कार्यतालिका सार्वजनिक गरेको थियो। आइतबार साँझसम्म ४३ वटा जिल्लाको मात्रै अधिवेशन सम्पन्न भएको छ। २१ जिल्लाका सदस्यको सूचीबारे शीर्ष नेताहरूबीच छलफल भइरहेकाले सूची सार्वजनिक हुन नसकेको निर्वाचन समिति सदस्य तेजप्रसाद रावलले बताए। उनले भने, हामीलाई आएको सूचनाअनुसार २७ गते भित्रमा ती जिल्लाको पनि सूची सार्वजनिक गरेर वडा तहको चुनाव सम्पन्न हुन्छ। रावलका अनुसार ५६ जिल्लामा निर्वाचन अधिकृत तोकेर क्रियाशील सदस्यताको विवरण पठाइएको छ। ५६ जिल्लामा २३ भदौभित्रै वडा अधिवेशन सकिन्छ। बाँकी २१ जिल्लामा भने अब २७ गतेसम्म समय लाग्न सक्छ, रावलले भने। अरू दलबाट समायोजन भएर आएकालाई सदस्यता दिने मापदण्डका विषयमा २१ जिल्लाको सदस्यता सूची अड्केको नेताहरू बताउँछन्। पहिले समायोजन हुँदा र अहिले आएका नाम मूल सूचीमा भिडाएर हेर्ने हुँदा समय लागेको हो, डा मीनेन्द्र रिजालले भने, अब समय लाग्दैन। एकदुई दिनमा सूची सार्वजनिक हुन्छ। क्रियाशील सदस्यताको समस्या सबैभन्दा बढी प्रदेश २ का आठवटा जिल्लामा देखिएको हो। प्रदेश १ मा मोरङको सदस्यता सूची सार्वजनिक भएको छैन। प्रदेश २ का सप्तरी, सिराहा, रौतहट, धनुषा, महोत्तरी, सर्लाही, बारा र पर्सा गरी आठवटै जिल्ला, बागमती प्रदेशका सिन्धुपाल्चोक, काभ्रेपलाञ्चोक, काठमाडौं र रसुवा गरी चार जिल्ला र लुम्बिनी प्रदेशका कपिलवस्तु, बाँके र बर्दियाको क्रियाशील सदस्यताको सूची सार्वजनिक हुन सकेको छैन। त्यस्तै, कर्णाली प्रदेशका डोल्पा र सुर्खेत, सुदूरपश्चिम प्रदेशका बाजुरा, डडेलधुरा र कैलालीको पनि सदस्यता सार्वजनिक भएको छैन। यसअघि कांग्रेसले १० भदौमा ३८ जिल्ला, ११ भदौमा १० जिल्ला र १२ गते पाँच जिल्लाको क्रियाशील सदस्यताको नामावली प्रकाशित गरेको थियो। २१ जिल्लाको क्रियाशील सदस्यता मिलाउन कृष्णप्रसाद सिटौला, रमेश लेखक र डा रिजाल सक्रिय छन्। उनीहरूबीच आइतबार पनि छलफल भएको थियो। कांग्रेसले ७ सय ५३ वटा पालिका तहमा भने २७ भदौका लागि अधिवेशन तोकेको छ। निर्धारित कार्यतालिकाअनुसार प्रदेशसभा क्षेत्रीय अधिवेशन आगामी १ असोज, प्रतिनिधिसभा क्षेत्रीय अधिवेशन र एक मात्र प्रतिनिधिसभा निर्वाचन क्षेत्र भएको जिल्ला अधिवेशन ५ असोजमा हुने मिति सार्वजनिक गरेको छ। यसैगरी एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन १० असोज, प्रदेश अधिवेशन १० कात्तिकदेखि १२ गतेसम्म र केन्द्रीय महाधिवेशन आगामी ९ देखि १३ मंसिरसम्म काठमाडौंमा निर्धारण गरिएको छ।"
होसियार ! अनलाइनबाट ठग्ने बढ्दै छन्,"घटना १ ४० वर्षीया रीता हमाल नाम परिवर्तन अहिले निकै तनावमा छिन्। एकजना भारतीय नागरिकलाई अनलाइन मा विश्वास गरेबापत उनी डिप्रेसन मा गइसकेकी छिन्। आफ्नो खाता प्रयोग गरेर अरू कसैले ९५ लाख रुपैयाँभन्दा बढी ठगी कारोबार गरेपछि रीता मानसिक तनावमा परेकी हुन्। सामाजिक सञ्जाल फेसबुकमार्फत उनको भारतमा बस्ने एक युवकसँग चिनजान भयो। उनले नेपाल र भारतमा चल्ने एटीएम आवश्यक परेकाले सहयोग गर्न महिलालाई आग्रह गरे। महिलाले पनि विश्वास गर्दै बैंक खातामा अस्वाभाविक रूपमा कारोबार भइरहेको भन्दै प्रहरीले उनलाई सचेत गराएको थियो। उनको विरुद्ध प्रहरीमा उजुरी आउन थालेपछि प्रहरीले अनुसन्धान गरिरहेको छ। महानगरीय अपराध महाशाखाका प्रवक्ता एसपी कृष्णप्रसाद कोइरालाका अनुसार करिब ६७ महिनामा उनको खातामा ९५ लाख बराबरको रकम अनाधिकृत कारोबार भएको देखिन्छ। घटना २ बागलुङ स्थायी घर भई भक्तपुरको सूर्यविनायकस्थित रोज भिलेज कोलोनीमा बस्ने २७ वर्षीया कोपिला शर्मा र १९ वर्षीया अमिसा केसीलाई महाशाखाको टोलीले गत वर्ष साउन ९ गते बुटवलबाट पक्राउ गर्यो। ती युवतीले सामाजिक सञ्जाल फेसबुक र टिकटकमार्फत युवाहरूसँग नजिक हुने र बिहे गरेर अमेरिका लैजाने भन्दै ठगी गरेकी थिइन्। उनीहरूले आफूहरू अमेरिकाको क्यालिफोर्निया बस्ने भन्दै युवाहरूसँग सम्बन्ध बढाउने गरेकी थिइन्। उनीहरूले युवाहरूबाट ६ लाख ६० हजार रुपैयाँ ठगी गरेको अनुसन्धानबाट पुष्टि भएको छ। घटना ३ आफूलाई नेदरल्याण्डको नागरिक बताउने एक व्यक्तिले फेसबुकबाट विभिन्न युवतीहरूलाई ठगी गरेका थिए। आफू नेपाल घुम्न आउने, विवाह गर्ने र बहुमूल्य सामानहरू आइफोन, सुनका गरगहना तथा डलरसमेत पठाइदिने प्रलोभन देखाएर उनले ४१ लाखभन्दा बढी रकम ठगी गरे। उनले युवती तथा महिलालाई नेपालमा दीपक किशोर श्रेष्ठ र सन्तोष श्रेष्ठको नामको बैंक खातामा र आईएमई गरेर रकम जम्मा गर्न लगाउँथे। ठगिएका पीडितहरूले प्रहरीमा जाहेरी दिएपछि अनुसन्धानका क्रममा काठमाडौंको सुन्धाराबाट सन्तोष श्रेष्ठ र आशा श्रेष्ठ पक्राउ परे। जापानको अध्यागमन विभागमा काम गर्ने जापानी नागरिक भएको भन्दै फेसबुकमार्फत एक जनाले विभिन्न व्यक्तिबाट ३९ लाख बढी रकम ठगी गरेका थिए। उनले जापानमा कामदार भिसा दिलाइदिने भन्दै पैसा जम्मा गर्न लगाउँथे। अपराध महाशाखाको टोलीले ठगी कार्यमा संलग्न शुभद्रा परियार, पूजा राई, राजेन्द्र ढकाल र दिपिका केसीलाई पक्राउ गर्यो। यी केही उदाहरण मात्रै हुन्। अनलाइन तथा सामाजिक सञ्जालमार्फत ठगी गर्नेहरूको संख्या बढ्दो छ। सामाजिक सञ्जालमा साथी बनाउने, फाइदा हुन्छ भनेर भ्रममा पार्ने र इमोनसनल ब्ल्याकमेलिङ गर्ने कार्य तीव्र बढेको छ। अपराध महाशाखाका अनुसार आर्थिक वर्ष ०७७७८ मा अनलाइन ठगी भयो भन्दै ८ करोडभन्दा बढी रकमका लागि उजुरी परेको छ। त्यसमध्ये ३ करोड ५ लाख २६ हजार ६ सय ८ रुपैयाँ ठगी गर्ने १० जना पुरुष र ३ जना महिला पक्राउ परेर मुद्दा चलाइएको छ। यी १३ जनाले ९ जना पुरुष र १७ जना महिलालाई ठगेको महाशाखाको तथ्यांकमा उल्लेख छ। बाँकी ५ करोड रकम कसले ठग्यो र को संलग्न छ भन्ने अनुसन्धानबाट खुल्न नसकेको महाशाखाका प्रवक्ता प्रहरी उपरीक्षक कृष्णप्रसाद कोइराला बताउँछन्। भारतमा बसेर अधिकांशले ठगी गर्ने गरेकाले पनि दोषी पत्ता लगाउन असहज हुने गरेको कोइरालाको भनाइ छ। तपाईंलाई चिठ्ठा परेको छ, त्यो रकम पठाउन भन्सार र एक्सचेन्ज चार्ज लाग्छ भन्दै ठग्ने क्रम पनि बढेको छ। महाशाखाका अनुसार धेरैजसो विदेशी व्यक्तिको नामको फेसबुक आईडीबाट फ्रेन्ड रिक्वेस्ट पठाउने, साथी बन्ने, उपहार पठाइदिन्छु, म नेपाल आउँदै छु बिहे गरौंला भन्ने जस्ता कुरा गरेर अनेक उपहार पठाउन लागेको भन्दै त्यसको तस्बिर पठाएर प्रलोभनमा पारेर ठग्ने पनि धेरै भेटिएको छ। फेसबुक आईडी ह्याक गरेर चिनेजानेका मानिसलाई अप्ठ्यारो परेको छ भन्दै सहयोगका नाममा पैसा उठाएर ठगी गर्ने क्रम पनि उत्तिकै छ। महाशाखाका अनुसार पछिल्लो एक वर्षमा एक करोड ६७ लाख रकम यसरी ठगी भएको छ। यसबाट ७२ पुरुष र २९ महिला पीडित छन्। ईसेवामार्फत रकम पठाउन लगाएर १८ पुरुष र ५ जना महिला ठगिएका छन्। महाशाखाका प्रवक्ता प्रहरी उपरीक्षक कोइराला अनेकौं उपायहरू लगाएर अनलाइनमार्फत ठगीका घटना बढेको बताउँछन्। सामाजिक सञ्जाललाई नियन्त्रण र नियमन गर्ने कानुन अहिलेसम्म बन्न सकेको छैन। सूचना प्रविधि विधेयक संसदमा विचाराधीन छ। सञ्चार मन्त्रालयका प्रवक्ता अनिलकुमार दत्तका अनुसार संसद्मा दर्ता भएको उक्त विधेयक पास भएपछि मात्रै सबै समस्या समाधान गर्न सकिनेछ। हामीले विद्युतीय कारोबार ऐन २०६३ अनुसार नै अहिले अनुसन्धान र मुद्दा चलाइरहेका छौं, साइबर अपराध र सामाजिक सञ्जाललाई समेट्ने कानुन बनिसकेको छैन, महाशाखाका एसपी कोइराला भन्छन्, पुरानै ऐनलाई टेकेर अनुसन्धान गर्न केही असहज हुन्छ नै। नेपालमा दिनहुँ अनलाइन माध्यमबाट ठगी हुने क्रम बढे पनि त्यसका अनुसन्धान गर्ने पाटोमा केही समस्या देखिएको छ। फेसबुक, इन्स्टाग्राम, ह्वाट्सएप, ट्विटर, टिकटक लगायतका सामाजिक सञ्जालको आधिकारिक निकाय नेपालमा छैनन्। यो नहुँदा प्रहरीलाई अनुसन्धान गर्न जटिलता छ। साइबर ब्युरोका प्रवक्ता नवीन्द्र अर्यालका अनुसार साइबर क्राइम तथा अनलाइन ठगी बढ्नुमा लोभ लालच र छिटो पैसा कमाउने उद्देश्य देखिन्छ। यो रोक्नका लागि त प्रविधिको सदुपयोग गर्नका लागि जनचेतना फैलाउन आवश्यक छ। सहन्यायाधिवक्ता सञ्जीवराज रेग्मी पनि सूचना प्रविधिसँग सम्बन्धित विषयलाई नियमन गर्न विस्तृत कानुन आवश्यक भएको बताउँछन्। म्यासेज, इमेल लगायतबाट भएका ठगीलाई ठगीसम्बन्धी प्रचलित कानुनबमोजिम नै मुद्दा चलाइएको छ, उनले भने।"
छिमेकी राष्ट्रका प्रधानमन्त्रीविरुद्ध नाराबाजी नगर्नू : गृह मन्त्रालय,"काठमाडौं : गृह मन्त्रालयले छिमेकी राष्ट्रका प्रधानमन्त्रीको प्रतिष्ठामा आँच आउने गरी नाराबाजी नगर्न अनुरोध गरेको छ। गृहमन्त्रालयले आइतबार एक विज्ञप्ति जारी गर्दै मित्रराष्ट्रका प्रधानमन्त्रीको प्रतिष्ठामा आँच आउने गरी नाराबाजी गर्ने, जुलुस प्रदर्शन गर्ने र पुत्ला दहन गर्ने गतिविधि प्रति गृह मन्त्रालयको गम्भीर ध्यानाकर्षण भएको जनाएको छ। मन्त्रालयले उच्छृङ्खल र निन्दनीय गतिविधिप्रति गम्भीर आपत्ति भएको जनाएको छ। नेपाली भूमिमा कुनै पनि राष्ट्र विरुद्धका गतिविधि हुन नदिने विषयमा कटिबद्ध रहेको विज्ञप्तिमा उल्लेख छ। मित्र राष्ट्रसँगको स्वाभिमान र सम्मानमा आँच आउने कुनै पनि क्रियाकलाप नगर्न मन्त्रालयले आग्रह गरेको छ। विज्ञप्तिमा भनिएको छ, नेपाल सरकार सबै मित्रराष्ट्रहरुसँग पारस्परिक सम्बन्ध अझ प्रगाढ बनाउन चाहन्छ र नेपाली भूमिमा कुनै पनि राष्ट्रविरुद्धका गतिविधि हुन नदिने विषयमा कटिबद्ध छ। मित्रराष्ट्रहरुसँगको स्वाभिमान र सम्मानमा आँच आउने कुनै पनि क्रियाकलाप नगर्न सबैलाई आग्रह गरिन्छ। शनिबार दार्चुला तुइन प्रकरण र अनधिकृत रुपमा नेपाली आकाशमा भारतीय हेलिकोप्टर उडान गरेको विषयलाई लिएर युवाहरुले भारतीय प्रधानमन्त्री नरेन्द्र मोदीको पुत्ला दहन गरेका थिए। सोहि घटनापछि मन्त्रालयले मोदीको नाम नलिई नाराबाजी, जुलुस प्रदर्शन र पुत्ला दहन गरेकोप्रति आपत्ति प्रकट गरेको हो। पोखरेलले मित्रराष्ट्रसँग उत्पन्न समस्यालाई वार्ता, संवाद र कुटनीतिक माध्यमबाट समाधान गरिने जनाएका छन्। मित्रराष्ट्रविरुद्ध लक्षित हुने गतिविधिमा संलग्न भई कानून हातमा लिनेलाई कारवाही गरिने गृह मन्त्रालयले जनाएको छ। मित्रराष्ट्रसँग उत्पन्न समस्यालाई वार्ता, संवाद र कुटनीतिक माध्यमबाट समाधान गरिदै आएको विदितै छ। भविष्यमा पनि उत्पन्न समस्यालाई वार्ता, सम्वाद र कुटनीतिक माध्यमबाटै समाधान गरिनेछ। विज्ञप्तिमा भनिएको छ, मित्रराष्ट्रहरु विरुद्ध लक्षित हुने गतिविधिलाई नियन्त्रण गर्न र त्यस्ता गतिविधिमा संलग्न भई कानून हातमा लिनेलाई कारवाही गरिने व्यहोरा जानकारी गराइन्छ। शुक्रबार मित्रराष्ट्रको सहयोगमा सञ्चालित विकास आयोजना र त्यहाँ कार्यरत कर्मचारी, विदेशी नागरिक र उनीहरुका सम्पत्तिलाई लक्षित गरी प्रत्यक्ष वा परोक्षरुपमा सञ्चारमाध्यामसामाजिक सञ्जालमार्फत नकारात्मक टिप्पणी तथा धम्किपूर्ण अभिव्यक्तिजस्ता गतिविधि भएको प्रति गम्भीर ध्यानाकर्षण भएको जनाउँदै मन्त्रालयले यस्ता गतिविधि रोक्न आग्रह गरेको थियो। शुक्रबार जारी विज्ञप्तिमा विकास आयोजना कर्याान्वयनमा असुरक्षा महसुस हुने तथा मित्रराष्ट्रसँगको सम्बन्धमा नै आँच आउने कुनै पनि गतिविधि नगर्न र नगराउन भनेको छ। केहि दिनदेखि एमसीसी, दार्चुला तुइन प्रकरण र सरकारले नेपालचीन सीमा अध्ययन समिति बनाएपछि सडकमा प्रदर्शन, सामाजिक सञ्जालमा विभिन्न टिका टिप्पणी हुन थालेको छ। दार्चुलाका जयसिंह धामी महाकाली नदीमा वेपत्ता प्रकरणबारे छानविन गर्न बनेको समितिले गोलमटोल प्रकृतिको प्रतिवेदन सरकारलाई बुझाएको छ। प्रतिवेदनमा महाकाली नदी तर्ने क्रममा भारतीय सीमा सुरक्षाबल (एसएसबी)का अधिकारीले धामी चढेको तुइन काटे नकाटेको बारे केही उल्लेख गरेको छैन। यद्यपि, छानविन समितिले तुइन सहित धामी महाकाली नदीमा बग्दा एसएसबीका अधिकारीहरु घटनास्थलमै रहेको प्रतिवेदनमा उल्लेख गरेको छ। प्रतिवेदनमा भनिएको छ, एसएसबीका सुरक्षाकर्मीको उपस्थितिमा धामी सवार तुइन चुँडिएकाले नीजहरुको संलग्नताको सम्बन्धमा अनुसन्धान गरी कारवाही गर्न सिफारिस गरिएको छ।"
बढ्दै महिलाको सम्पत्ति,"काठमाडौं : बागमती प्रदेशमा महिलाको नाममा घरजग्गा रजिस्ट्रेसन (दर्ता) बढेको छ। नेपाल राष्ट्र बैंकको अध्ययन प्रतिवेदनले महिलाको नाममा रजिस्ट्रेसन बढेको देखाएको हो। सम्पत्तिमा अधिकार दिलाउन सरकारले महिलालाई घरजग्गा रजिस्ट्रेसन गर्दा छुट दिँदै आएकोले उक्त छुट उपयोग गर्दै महिलाले आफ्नो नाममा सम्पत्ति राख्न थालेका हुन्। महिलाको नाममा घरजग्गा स्वामित्व बढेसँगै राजस्वमा कमी आएको छ। केन्द्रीय बैंकले प्रादेशिक आर्थिक गतिविधि अध्ययनअन्तर्गत गरेको प्रतिवेदनअनुसार सो प्रदेशमा घरजग्गा रजिस्ट्रेसनबापतको राजस्व ०५ प्रतिशतले घटेर ७ अर्ब ३१ करोड कायम भएको छ। अघिल्लो वर्षको सोही अवधिमा यस्तो राजस्व २७९ प्रतिशतले बढेको थियो। यस अवधिमा घरभवन नक्सापास संख्या १४९ प्रतिशतले घटेको छ। भूकम्पबाट क्षतिग्रस्त घरको पुन : निर्माण कार्य अन्तिम चरणमा पुगेको र कोभिड१९ का कारण घरभवन स्थायी नक्सापास संख्यामा कमी आएको राष्ट्र बैंकको अध्ययनले देखाएको छ। सार्वजनिक निर्माण तथा रियलस्टेटअन्तर्गत गत आर्थिक वर्षको प्रथम अर्धवार्षिक अवधिमा घरजग्गा रजिस्ट्रेसन १४१ प्रतिशतले बढेको छ। गत वर्षको सोही अवधिमा सो संख्या १२७ प्रतिशतले बढेको थियो। अन्डा उत्पादन घट्योसरकारले अन्डा उत्पादनमा आत्मनिर्भर नजिक भएको बताउँदै आएको छ। तर पछिल्लो समयमा उत्पादन घट्दै गइरहेको छ। केन्द्रीय बैंकले बागमती प्रदेशका १३ जिल्लाको स्थलगत तथा गैरस्थलगत सर्वेक्षणबाट अन्डाको उत्पादन घटेको पाइएको हो। अन्डाको उत्पादन ५१ प्रतिशतले घटेको छ। प्रतिवेदनअनुसार खाद्य तथा अन्य बालीले ढाकेको भूक्षेत्र ०२ प्रतिशतले बढेको छ। प्रमुख खाद्यान्न बालीमध्ये समीक्षा अवधिमा मकै उत्पादन ०१ प्रतिशतले बढेको छ। कोदो उत्पादन ०१ प्रतिशत र धान उत्पादन २५ प्रतिशतले घटेको छ। तरकारी उत्पादन २१ प्रतिशतले बढेको छ। पशुजन्य उत्पादनअन्तर्गत दूध उत्पादन ४ प्रतिशत र मासु उत्पादन १५३ प्रतिशतले बढेको छ। बागमती प्रदेशमा बैंक तथा वित्तीय संस्थाबाट ४१ प्रतिशत कर्जा कृषि क्षेत्रमा प्रवाह भएको छ। उद्योगको क्षमता उपयोग आधा कम यस प्रदेशका अध्ययन नमुनामा समेटिएका उद्योगको क्षमता उपयोग औसतमा ४८९ प्रतिशत रहेको पाइएको छ। गत वर्षको सोही अवधिमा यस्ता उद्योगको क्षमता उपयोग औसतमा ४०२ प्रतिशत थियो। अघिल्लो वर्षको तुलनामा उपयोग बढे पनि अझै पूर्ण क्षमता उपयोग हुन नसकेको हो। औद्योगिक उत्पादनमध्ये पशुदाना उत्पादन १६० प्रतिशत, रङ उत्पादन ३५७ प्रतिशत र इँटा उत्पादन ४१४ प्रतिशतले बढेको छ चुरोट उत्पादन ८४ प्रतिशतले घटेको छ। नमुना छनोटमा समेटिएका उद्योगको औसत क्षमता उपयोग बढेको देखिन्छ। गत वर्षको यस्तो क्षमता उपयोग ४८९१ प्रतिशत थियो। अघिल्लो वर्षको सोही अवधिमा नमुनामा समेटिएका उद्योगको औसत क्षमता उपयोग ४१४५ प्रतिशत थियो। बियर उद्योगले सबैभन्दा बढी १५५६६ प्रतिशत क्षमता उपयोग गरेको छ। अन्य रासायनिक पदार्थअन्तर्गत ट्याबलेटको क्षमता उपयोग सबैभन्दा कम ८८१ प्रतिशत छ। सो प्रदेशका उद्योगमध्ये पशुदाना उत्पादन ३२३ प्रतिशत, चाउचाउ उत्पादन ५७ प्रतिशत, चुरोट उत्पादन १०३ प्रतिशत, इँटा उत्पादन ३६९ प्रतिशत, गार्मेन्ट उत्पादन १४८ प्रतिशत, सिमेन्ट उत्पादन २२७ प्रतिशत र रङ उत्पादन १८३ प्रतिशतले बढेको छ। प्रशोधित दूध उत्पादन ८२ प्रतिशत, बियर उत्पादन ३१५ प्रतिशत, हल्का पेय पदार्थ उत्पादन ९१ प्रतिशत र कपडाको जुत्ता उत्पादन १८१ प्रतिशतले घटेको छ। अध्ययनले समेटेका यस प्रदेशभित्र सञ्चालित उद्योगले ७ हजार ९ सय २८ जना नेपाली नागरिक र १ सय ३८ जना विदेशीलाई प्रत्यक्ष रोजगारी प्रदान गरेको छ। यसैबीच बैंक तथा वित्तीय संस्थाले यस प्रदेशका औद्योगिक क्षेत्रमा प्रवाह गरेको कर्जा ९७ प्रतिशतले वृद्धि भई ७ खर्ब ८२ अर्ब ९२ करोड पुगेको छ। अघिल्लो वर्षको सोही अवधिमा यस्तो कर्जा ८८ प्रतिशतले वृद्धि भई ६ खर्ब ५५ अर्ब ७९ करोड पुगेको थियो। यस प्रदेशमा प्रवाह भएको कुल कर्जामध्ये औद्योगिक क्षेत्रमा प्रवाहित कर्जाको अंश ३७६ प्रतिशत छ। औद्योगिक कर्जामध्ये काठमाडौं जिल्लामा सबैभन्दा बढी ६ खर्ब ७१ अर्ब ७२ करोड (८५८ प्रतिशत) कर्जा लगानीमा रहेको छ। रसुवा जिल्लामा सबैभन्दा कम ४४ करोड कर्जा (००६ प्रतिशत) लगानी छ।"
"मन्दिरको जग्गा बेचिसके महन्थले, विवाहमण्डपको भूमि भूमाफियाको खल्तीमा","जनकपुरधाम : प्रत्येक वर्ष जनकपुरमा सीताराम विवाह पञ्चमी मनाइन्छ। भारतको अयोध्याबाट ठूलो संख्यामा जन्ती आउँछन्। नेपालकै ठूलो धार्मिक महोत्सवमा सर्वसाधारणको खचाखच भीड लाग्छ। तर, स्वयंवरको दृश्य भने सबैले हेर्न पाउँदैनन्। भारतबाट आउने जन्तीले मण्डप क्षेत्रमा बाससमेत पाउँदैनन्। यसको कारण हो, गुठीको जग्गा भूमाफियाको कब्जामा पर्दै जानु। जानकी मन्दिरका पूर्वमहन्थ स्वरामशरणदास वैष्णवले गुठी र मन्दिरको जग्गा बेचेर व्यक्तिको नाममा गरिदिएपछि यहाँ हुने विवाह पञ्चमीको रौनक नै कम हुँदै गएको स्थानीयवासी बताउँछन्। यहाँको रानीबजारस्थित मणिमण्डपमा राम, भरत, लक्ष्मण र शत्रुधनको एकैचोटी स्वयंवर भएको जनविश्वास गरिन्छ। त्यसैको सम्झनामा यहाँ हुने स्वयंवर कार्यक्रममा रामजानकी विवाह मण्डप कहिल्यै सजिन पाउँदैन। स्वयंवरको दृश्य हेर्न आउने लाखौं श्रद्धालु भक्तजनले उभिने ठाउँसमेत पाउँदैनन्। यहाँको २५ बिघा जग्गाजमिन जानकी मन्दिरका पूर्वमहन्थ स्व रामशरणदास वैष्णवले विभिन्न व्यक्तिलाई बेचिदिएका थिए। रामशरण दासको मृत्युपछि बाँकी जग्गा रामतपेश्वर दासले किर्ते हस्ताक्षरमा बेचेका थिए। त्यसैले अयोध्याबाट आउने जन्तीले मणिमण्डप क्षेत्रमा बाससमेत नपाउने अवस्था छ। जनकपुरधामको ऐतिहासिक तथा साँस्कृतिक धरोहर, रामजानकी विवाह मण्डपको भूमि भूमाफियाको कब्जामा परेको छ। महन्थ रामशरणदास वैष्णवले आफ्नो कार्यकालमै विवाह मण्डपको साइनबोर्डमा जानकी मन्दिरको नाम सानो अक्षरमा र छुटगुठी ठूलो अक्षरमा लेख्न थालेपछि मन्दिरको सम्पत्ति महन्थको बिर्ता सरह हुन पुग्यो। बेचबिखन यहाँसम्म पुग्यो कि जनकपुरधामका धार्मिक र साँस्कृतिक प्रतीकहरू छिन्नभिन्न हुन थाले। देवभूमि जथाभावी अतिक्रमण पर्दै गएपछि यहाँका पुरातात्विक, धार्मिक र प्रतीकहरू खुम्चिदै गएका छन्। जनकपुर नगरपालिका भित्र १४ राजगुठी छन्। जानकी मन्दिर, सीता कुण्ड र वीरपुर गुठी भने छुट्टै गुठीमा छन्। जसमध्ये सबै गुठीहरू अतिक्रमणमा परेका छन्। नगरपालिका क्षेत्रका गुठीका ९० प्रतिशत जग्गा मालपोत, नापी, गुठी संस्थानदेखि महन्थको मिलोमतोमा अतिक्रमण भइसके। गुठीहरूसँग मुस्किलले १० प्रतिशत जग्गा मात्र अवशेषका रूपमा बाँकी छन्। जनकपुरको सबैभन्दा बढी जानकी मन्दिरको साविक ६ हजारमध्ये ५ सय ३० बिघा, राममन्दिरको २८ सय ६७ बिघामध्ये २५ सय बिघा, लक्ष्मण मन्दिरको साविक ४ सय १० बिघामध्ये ३ सय ९० बिघा अतिक्रमणको चपेटामा परेका छन्। रत्नसागरको ६५ बिघामध्ये ४२ बिघा, कुवा मठको ४ सय ८५ बिघामध्ये ४ सय ६० बिघा, हनुमान मठको १ सय ४३ बिघामध्ये १ सय ३० बिघा जमिन भूमाफियाको कब्जामा गइसके। गुठीका श्रीसम्पत्ति विनाश गर्ने कामको नेतृत्व महन्थहरूले नै गरिरहेकाले देवभूमि भूमाफियाको कब्जामा परेको छ। गुठीको संरक्षण र सम्बद्र्धन गर्नुपर्ने दायित्व र जिम्मेवारीबाट च्युत भएर महन्थहरूले भूमाफियासँग मिलेर अकुत कमाइरहेका छन्। जनकपुरधामका ७२ तलाउ, १५ कुप (कुवा), १५ शिवालय, २४ देवीपीठ, ५ उपवन, २६ ऋषि आश्रम बनेको रेकर्ड छ। तर, ती मठमन्दिर, कुटी, सरोवर र कुण्ड आदि अतिक्रमणमा परेर लोपोन्मुख छन्। रामानन्द सम्प्रदायका उन्नायक सन्त रामानन्दको गुठी जमिनसमेत भूमाफियाको हातबाट बिक्री भइसकेको छ। वैष्णव सन्त रामानन्दको नाममा अहिले सार्वजनिक रामानन्द चोकमात्र बाँकी छ। जानकी मन्दिरको सौन्दर्य ख्यालै नगरी लक्ष्मण मन्दिर अधीनस्त सटरहरू भाडामा लगाएर बर्सेनि लाखौं असुली गरे पनि आयव्यय सार्वजनिक हुने गरेको छैन। तस्बिर : गोविन्द महतो अमृतकुण्ड, बलदेवसर र गोपाल सरलगायतको जमिनमा व्यापारीहरूले कब्जा गरेर बजार बसाइसके। तैलघृतिकासर, मण्डनसर, चन्द्रकुप, रामसागर, मुरलीसर, पादप्रक्षालन गोडधोइसर, पुरन्दरसर, पाकवतिसर, दीर्घिकासर, लक्ष्मणसर, सेवामन्तकसर, धूतपापसर, सीताकुण्ड, पापमोचनीसर आदिले निरन्तर अतिक्रमण खेप्दै आएको २०६२ सालको सरकारी प्रतिवेदनले जनाएको छ। जनकपुरधामका विभिन्न गुठीको जमिनमा हजारभन्दा बढी परिवारले अतिक्रमण गरेर भोगचलन गर्दै आएका छन्। यसरी देवभूमि अतिक्रमण गर्नेहरूमा सांसददेखि पूर्वमन्त्री, सांसद र स्थानीय नेतादेखि ठूला व्यापारिक घरानासमेत संलग्न रहेको पाइन्छ। गुठीको जग्गा संरक्षण र व्यवस्थापनका लागि सिफारिस गर्न पूर्वसचिव भोजराज घिमिरेको संयोजकत्वमा गठित उच्चस्तरीय कार्यदलको प्रतिवेदनमा उक्त कुरा उल्लेख गरिएको छ। जानकी जन्मिएको क्षेत्रलाई धार्मिक र दैविक पहिचान दिन टिकमगढकी महारानी वृषभानुले सन् १९९८ मा जानकी मन्दिरको निर्माण गरिदिएकी थिइन्। यसै मन्दिरको संरक्षणका लागि धनुषा र महोत्तरी जिल्लामा विभिन्न २३ गुठी खडा गरी ६ हजार बिघाभन्दा बढी जमिनको देवगुठी स्थापना भएको थियो। सोही गुठीको ५ हजार बिघाभन्दा बढी जमिन अहिले व्यक्ति विशेषको कब्जामा छ। जनकपुर संरक्षणका दाताले दान गरेका जानकीको ६ हजार बिघा गुठीको जमिनमध्ये ५ हजार बिघा गुठीको आडमा मन्दिरका महन्थहरूले बिक्री गरेर खाइसके। सम्पत्ति जोड्ने होडबाजीमा लागेका महन्थहरूले धार्मिक, साँस्कृतिक तथा ऐतिहासिक पोखरी र मठमन्दिरको जगसमेत मासेर अर्बौंको निजी सम्पत्ति जोडेका छन्। महन्थको अर्बौं सम्पत्तिधनुषा नगराइन नगरपालिका५ गंगुलीस्थित मिथिला आयुर्वेद कलेज तथा अनुसन्धान केन्द्र शिक्षण अस्पतालका संस्थापक जानकी मन्दिरका महन्थ रामतपेश्वर दास हुन्। धनुषा परवाहाको गरिब परिवारमा जन्मिएका रामतपेश्वर अहिले अर्बांैका मालिक बनिसकेका छन्। उनको मिथिला आयुर्वेद कलेज तथा अनुसन्धान केन्द्र शिक्षण अस्पताल साढे ६ बिघा जग्गामा बनाइएको छ। अस्पतालको ६० प्रतिशत सेयर महन्थ आफैंको हो। बाँकी ४० प्रतिशत सेयर पनि उनका नातेदार निर्मला झा ठाकुरका नाममा राखिएको छ। निर्मला महन्थ रामतपेश्वर देवी झाकी अघोषित श्रीमती हुन्। मतदाता सूचीमा महन्त दासको श्रीमतीका रूपमा निर्मलादेवी झाको नाम खुलाइएको छ। अस्पतालको जग्गा र भवनको सम्पत्ति मात्रै झण्डै ५० करोड रुयैयाँको छ। कलेज व्यवस्थापन राम्ररी हुन नसक्दा केही वर्षदेखि बन्द छ। जानकी मन्दिरबाट वार्षिक रूपमा उठ्ने भेटी र चढौना झण्डै २ करोडभन्दा बढी रामतपेश्वरले निजी तवरले खर्च गर्छन्। यो काममा उनलाई छोटे महन्त भनिने रामरोशन दासले सघाउँछन्। उनीहरूले आफ्नो निजी सम्पत्तिको रकम जस्तै गरी उपभोग गर्दै आएका छन्, जसको न कुनै आयव्यय सार्वजनिक हुन्छ, न त कुनै लेखापरीक्षण नै हुन्छ। जनकपुरधामको जग्गा बेचबिखनबाट आएको अबैध कमाई नै महन्थको सम्पत्ति बन्यो। देवत्वको भूमिको जग्गा बेच्ने र त्यसैबाट आउने नगदलाई रुपैयाँमा बदल्ने प्रवृत्ति पछिल्लो समय बढेर गएको छ। जग्गाको विषयमै महन्थहरूबीच आपसी झगडा हुँदा सशस्त्र समूहहरू परिचालित गरेर अपहरण गर्ने, फिरौती असुल्ने र हत्या गर्नेसम्मको अपराध भएको तथ्य प्रहरी अनुसन्धानबाट देखिएको तत्कालीन धनुषाका प्रहरी उपरीक्षक (हालः डीआईजी) उत्तमराज सुवेदी बताउँछन्। २०६२०६३ मा मधेस आन्दोलनका क्रममा तराईमधेस क्षेत्रमा दर्जनौं भूमिगत सशस्त्र समूह देखा परे। अधिकांश सशस्त्र समूहले गुठीको जग्गामा आँखा गाडे। धम्क्याउँदै गुठीको जग्गा कौडीको भाउमा किने। त्यही जग्गा महँगोमा बेचेर रातारात अर्बपति बने। जसमा महन्थको प्रत्यक्ष संलग्नता थियो। त्यसबेला सशस्त्र समूहको नाममा जग्गा किनबेचदेखि अपहरण, फिरौती र रकम असुलीका घटना दैनिक हुन्थे। महन्थबीच विवाद २०५३ सालमा रामतपेश्वर दास जानकी मन्दिरमा ५ वर्षका लागि महन्थमा नियुक्त भए। नियमअनुसार उनी ०५८ सालमा पदमुक्त हुनुपर्ने हो। तर, हालसम्म महन्थ छन्। झण्डै २० वर्षदेखि अवैध रूपमा मन्दिरमा हालिमुहाली जमाइरहेका छन्। गुठी संस्थानले २०७० माघ १७ मा रामतपेश्वर दासलाई हटाएर जगदीश दास वैष्णव त्यागी लाई एक वर्ष परीक्षण कालसहित पाँच वर्षका लागि महन्थ पदमा नियुक्त गर्यो। तर, प्रक्रिया नपुर्याई नियुक्त गरिएको भन्दै रामतपेश्वर र उनका समर्थकले १९ माघमा गुठी संस्थान जनकपुरका तत्कालीन प्रमुख दीपक पाण्डेलाई कार्यकक्षमै मोसो दले र कार्यालयमा तालाबन्दी पनि गरे। सर्वोच्च अदालतले ३ कात्तिक २०७० मा रामतपेश्वरको नियुक्तिमा समयावधि उल्लेख नरहेको हुँदा अन्तरिम आदेश जारी गर्नु नपर्ने भन्दै फैसला सुनाएकाले आफ्नो पद नसकिएको रामतपेश्वरको तर्क छ। गुठीको जग्गा अतिक्रमण र जानकी मन्दिरको आम्दानीमा अनियमितता गरेकाले रामतपेश्वरलाई त्यसबेला पदमुक्त गर्नुपरेको गुठी संस्थान सञ्चालक समितिका तत्कालीन अध्यक्ष पञ्चलाल महर्जनको भनाइ छ। रामतपेश्वरलाई महन्थ नियुक्त गर्दा समयावधि उल्लेख नरहेकाले पाँच वर्षपछि उनको पदावधि स्वतः समाप्त भएको महर्जनको दाबी छ। यता गुठी संस्थान जनकपुरले नियुक्ति गरेका जगदीश दास वैष्णव त्यागी अहिले पनि विधिसम्वत् आफू जानकी मन्दिरको महन्थ हुनुपर्ने तर्क गर्छन्। मन्दिरको आम्दानी, महन्थको निजी सम्पत्ति जानकी मन्दिर अधीनस्त पोखरी, बजार, रामजानकी विवाह मण्डप, साँस्कृतिक संग्रहालय, फोटो ठेक्कालगायतबाट बर्सेनि १० करोड आम्दानी हुन्छ। तर, खर्चको कुनै लेखाजोखा छैन। २०५३ सालमा नियुक्त भएका रामतपेश्वर दास वैष्णवले महन्थको ताज पगडी लगाएपछि मन्दिरको श्रीसम्पत्ति आफ्नो निजी सम्पति झैं प्रयोग गर्दै आएका छन्। जानकी मन्दिरको सम्पत्तिको न कुनै पारदर्शिता छ, न कुनै लेखाजोखा नै। महन्थ रामतपेश्वर र उनका चेला रामरोशन दासले मनपरी ढंगमा सम्पत्तिको प्रयोग गरिरहेका छन्। नातामा मामाभान्जा पर्ने रामतपेश्वर र रामरोशनको मिलिमतोमा अधिकांश रकमको दुरुपयोग हुने गरेको छ। रामतपेश्वर महन्थ भएदेखि गुठीको लेखापरीक्षण हुन सकेको छैन। कुनै पनि वर्ष आयव्यय सार्वजनिकसमेत गरिएको छैन। टेण्डर नगरी सुटुक्क ठेक्का जानकी मन्दिरको आम्दानीका स्रोतहरूमध्ये पोखरी, सटर, विवाह मण्डपलगायत ठेक्का प्रक्रियाका लागि न टेण्डर आह्वान हुन्छ, न त सार्वजनिक सूचना नै प्रकाशन हुन्छ। तर, कमिसनको चलखेलमा महन्थ रामतपेश्वरदेखि छोटे महन्थ भनिएका रामरोशनको सेटिङमा हरेक वर्ष एउटै व्यक्तिले ठेक्का पाउने गरेको छ। ठेक्का पाउने जति सबै रामतपेश्वर र रामरोशनको निकट मान्छे हुन्छन्। जसले उनीहरूलाई हर प्रकारले रिझाउन प्रयत्न गर्छन्। रामरोशन दास बेलाबेलामा विवादमा आउने गर्छन्। उनलाई महन्थ रामतपेश्वर दासले नै मन्दिरको आर्थिक हिसाब किताबमा पारदर्शिता नअपनाएको आरोप लगाउँदै आएका छन्। उनीहरूले एकापसमा आरोप प्रत्यारोप लगाउने गरे पनि कमिसन मा भने चोचोमोचो मिलाउने गर्छन्। मन्दिरकै आम्दानीबाट रामरोशन दासले १ करोड २५ लाख पर्ने आलीसान इन्भो कार चढ्ने गरेका छन्। यता महन्थ दासको भने आफूले मठमन्दिरको कुनै जग्गा बिक्री वितरण नगरेको दाबी छ। मैले मन्दिरको एउटा पनि जग्गा बेचेको छैन, महन्थ दास भन्छन्, यदि बेचेको छ भने जानकी माताले हेरिरहनुभएको छ। उहाँले नै सजाय दिनुहुन्छ। रामरोशन दास भने यस विषयमा सम्पर्कमा आउन चाहँदैनन्। जति पटक फोन गरे पनि उनको मोबाइल उठ्दैन।"
"मधेसमा जन्मसिद्ध नागरिकका सन्तानको माग: नागरिकता देउ, नभए देश निकाला गरिदेउ !","वीरगन्जः जन्मको आधारमा नेपाली नागरिकता बनाएकाहरुका सन्तानले नागरिकताको माग गर्दै वीरगन्जमा आइतबार प्रदर्शन गरेका छन् । वीरगन्जस्थित जिल्ला प्रशासन कार्यालय पर्सामा उनीहरुले प्रदर्शन गर्दै ज्ञापनपत्र पनि बुझाएका छन् । नेपालको संविधान २०७२ को भाग २ धारा ११ को उपधारा ३ मा संविधान जारी हुनु भन्दा पहिले जन्मका आधारमा नागरिकता लिएका नागरिकका सन्तानले बाबु र आमा दुबै नेपाली नागरिक रहेछन् भने नीज सन्तान भएपछि बंशजको नागरिकता प्राप्त गर्नेछ उल्लेख छ । तर बुबा र आमा दुवैको जन्मको आधारमा नागरिकता हुँदा समेत सरकारले आफूहरुलाई वर्षौँदेखि अनागरिक बनाएर राखेको भन्दै पर्साका विभिन्न पालिकाबाट आइतबार सदरमुकाम वीरगन्ज आएका उनीहरुले नागरिकताको माग गर्दै प्रदर्शन गरेका हुन् । उनीहरुले प्रमुख जिल्ला अधिकारी पिताम्बर अधिकारीलाई ज्ञापन पत्र पनि बुझाएका छन् । ज्ञापन पत्रमा मार्फत उनीहरुले संसदमा विचाराधिन नागरिक सम्बन्धी विधेयक पास गराउन पनि सरकारसँग माग गरेका छन् । नागरिकता नभएकै कारण आफूहरुमध्ये कतिपयले उच्च शिक्षा अध्ययन गर्न नपाएको, बैंकमा खाता सम्म खोल्न नपाएको, देशभित्रै रोजगारी नपाएको, वैदेशिक रोजगारीमा समेत जान नपाएको गुनासो पनि उनिहरुले ज्ञापनपत्रमा उल्लेख गरेका छन् । ज्ञापनपत्र मार्फत उनीहरुले अहिलेसम्म नागरिकता नभएका कारण आफूहरुले गुमाएका अवसर र सेवाको क्षतिपूर्ति पनि सरकारले दिनुपर्ने माग गरेका छन् । प्रदर्शनमा सहभागी पर्साको पटेर्वासुगौली गापा ५ निचुटाका २८ वर्षीय युवक अमर राउत मेस्तरले, आफनै दाजु अमृतले बंशजको आधारमा नागरिकता पाइसकेको तर त्यही दाजुको भाई आफू भने अहिलेसम्म अनागरिक भएर बस्नु परेको दुखेसो पोखे । उनले भने ,२०६३ सालमा बुबाको जन्मका आधारमा नागरिकता बन्यो, त्यसपछि आमाको पनि बन्यो , त्यस बेला कुनै रोकतोक थिएन त्यसैले बुबा र आमाकै नामबाट दाइले बंजको नागरिकता बनाइहाले, त्यो बेला मेरो उमेर नपुगेकाले बन्न सकेन, अहिले उमेर पुगेर पनि २८ वर्षमा लागि सके तर हातमा नागरिकता नै छैन,' दुई दाजुभाई बीचमा पनि सरकारले विभेद गरेको उनको गुनासो छ । स्नताक अध्ययन सकिसकेको भए पनि नागरिकता नभएकै कारण आफूले जागीर नपाएको दुखेसो उनले पोखे । अमृतसँगै प्रदर्शनमा सहभागी उनका छिमेकी बिक्रम यादवको दुखेसो पनि उिही छ । बिक्रमले भने,मेरो पनि बुबाको नागरिकता जन्मसिद्ध हो, त्यो बेला मेरो कान्छो भाइले नागरिकता बनाइहाल्यो म पछि बनाउला नि भनेर बसेँ, तर अहिले म नेपाली नै होइन भन्ने व्यवहार सरकारले गरेर मलाई नागरिकता दिन मानेको छैन ।"" नेपालमा आफू जस्तै जन्मसिद्ध नागरिकका ५ लाख भन्दा बढी सन्तानहरु अनागरिक बनेरै बस्नुपर्ने बाध्यता रहेको उनले सुनाए । यादवले भने,नागरिकता विधेयक छिट्टै पास गरेर कि त सरकारले हामीलाई नागरिकता देओस् होइन भने हामीलाई नेपाली नागरिकका सन्तान नै होइन भनेर देश निकाला गरिदिओस् ।'"
बीपीका चिकित्सकलाई सरकारले भन्यो: आन्दोलन रोक्नू,"काठमाडौँ: बीपी कोइराला स्वास्थ्य विज्ञान प्रतिष्ठानमा उत्पन्न गतिरोध अन्त्यका लागि स्वास्थ्य तथा जनसंख्या मन्त्रालयले चिकित्सकहरुको अधिकांश माग सम्बोधन भइसकेको जनाएको छ । स्वास्थ्य मन्त्रालयले आइतबार विज्ञप्ति जारी गर्दै प्रतिष्ठानमा देखिएका विवाद समाधानका लागि आन्दोलनरत चिकित्सकका अधिकांश माग सम्बोधन भइसकेको जनाएको हो । यसअघि स्वास्थ्य मन्त्रालयका प्रतिनिधि र प्रतिष्ठान शुद्धिकरण अभियान२०७८ संयुक्त संघर्ष समितिबीच ६ बुँदे सहमति भएको थियो । तर, माग कार्यान्वयन नभएको भन्दै प्रतिष्ठानका स्वास्थ्यकर्मीहरु आन्दोलनमा छन् । आन्दोलनरत चिकित्सकहरुलाई सम्बोधन गर्दै मन्त्रालयले आइतबार अब नियमित काममा फर्कन आग्रह गरेको छ। कोभिड१९ संक्रमण महामारीको अवस्थामा स्वास्थ्य जस्तो अत्यावश्यक र संवेदनशील क्षेत्र खुला राखी स्वास्थ्य सेवालाई संचालन गर्नुहुन सरोकारवाला सबैमा हार्दिक अनुरोध गरिन्छ विज्ञप्तिमा भनिएको छ । सहमति कार्यान्वयन गर्न प्रधानमन्त्री तथा मन्त्रिपरिषद्को कार्यालयका सचिव बैकुण्ठ अर्यालको नेतृत्वको उच्चस्तरीय समितिको प्रतिवेदन पेश भई सार्वजनिक गरिएको मन्त्रालयले जनाएको छ । यस्तै समस्या पहिचान तथा छानविन कार्यदल गठन भई प्रतिवेदन पेश भइसकेको छ । मन्त्रालयले चिकित्सा शिक्षा आयोग र नेपाल मेडिकल काउन्सिलबाट प्रतिष्ठानले गरेका काम कारवाही सम्बन्धी निरीक्षण एवं अनुगमन सम्पन्न भएको समेत जनाएको छ । प्रतिष्ठानका उपकुलपति, शिक्षाध्यक्ष, रजिस्ट्रार र अस्पताल निर्देशकलाई गतिरोध अन्त्य गर्न सहज निकासको लागि मार्ग प्रशस्त गर्न निर्देशन दिएको समेत विज्ञप्तिमा उल्लेख छ । प्रतिष्ठानका उपकुलपतिलाई प्राध्यापक उपाधिको प्रमाणपत्र पेश गर्न पत्राचार भइसकेको समेत उल्लेख छ । विज्ञप्ति अनुसार विश्वविद्यालय र स्वास्थ्य विज्ञान प्रतिष्ठानहरूसँग सम्बन्धित मौजुदा कानूनमा आवश्यक संशोधन गर्न प्रा डा परासर प्रसाद कोइरालाको संयोजकत्वमा गठित मस्यौदा समितिको प्रतिवेदन, २०७५ सार्वजनिक गरिएको छ । यस्तै, शिक्षा मन्त्रालयका सहसचिव डा हरिप्रसाद लम्सालको संयोजकत्वमा गठित समितिको विश्वविद्यालय र उच्च शिक्षा प्रदायक स्वास्थ्य विज्ञान प्रतिष्ठानका पदाधिकारी नियुक्तिको मापदण्ड निर्धारण कार्यदलको प्रतिवेदन, २०७६ सार्वजनिक भइसकेको जनाएको छ । विज्ञप्तिमा स्वास्थ्य मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति र मनोनयन सम्बन्धी मापदण्ड, २०७३ लाई परिमार्जन गरी नयाँ नियुक्तिका सम्बन्धमा कार्यविधि मापदण्ड निर्माणका लागि ३ जना प्राध्यापक सहित प्रमुख विशेषज्ञ डा दिपेन्द्र रमण सिंहको संयोजकत्वमा ७ सदस्यीय समिति गठन गरिएको बताएको छ ।"
भारत र नेपालबीच भइरहेको खेल हेर्न रंगशाला पुगे पूर्वप्रधानमन्त्री ओली,"काठमाडौं : नेकपा एमालेका अध्यक्ष एवम् पूर्वप्रधानमन्त्री केपी शर्मा ओली नेपाल र भारतबीच भइरहेको मैत्रीपूर्ण फुटबल खेल हेर्न दशरथ रंगशालामा पुगेका छन्। आइतबार नेपाल र भारतबीचको मैत्रीपूर्ण फुटबल खेल अवलोकन गर्न उनी रंगशाला पुगेका हुन्। खेलाडिलाई हौसला प्रदान गर्न खेल शुरू हुनु अगाडि नै ओली रंगशाला पुगेका थिए। गृहमन्त्री बालकृष्ण खाण पनि रंगशाला पुगेका छन्। बिहीबार भएको पहिलो मैत्रीपूर्ण खेलमा दुवै टोलीले ११ गोलको बराबरी खेलेका थिए। घरेलु टोली नेपाल सुरुवाती अग्रता जोगाउन नसक्दा भारतसँग बराबरीमा रोकिएको हो। घरेलु दर्शकको राम्रो साथ पाएको नेपालले खेलको ३६ औं मिनेटमा गोल गरेको थियो। अञ्जन विष्टले भारतीय गोलरक्षक गुरप्रीतसिंह सन्धुलाई बिट गर्दै गोल गरेका थिए। पहिलो हाफमा १० को अग्रता बनाएको नेपालले दोस्रो हाफको ६१औं मिनेटमा गोल खाएको थियो। अनिरुद्र थापाले गोल गर्दै भारतलाई हारबाट जोगाएका थिए। भारतविरुद्धको दोस्रो अन्तर्राष्ट्रिय मैत्रीपुर्ण खेलका लागि नेपालको सुरुवाती ११ घोषणा भएको छ। दशरथ रंगशालामा जारी दोस्रो मैत्रीपूर्ण खेलमा मुख्य प्रशिक्षक अब्दुल्लाह अल्मुताइरीले किरण चेम्जोङको कप्तानीमा सुरुवाती ११ को घोषणा गरेका हुन्। अलमुताइरली ब्इताबार तीन खेलाडी परिवर्तन गरेका छन्। अन्जन विष्ट, सुमन अर्याल र नवयुग श्रेष्ठलाई बेञ्चमा राखेर उनले आशिष लामा, मनिष डाँगी र सुजल श्रेष्ठलाई मौका दिएका हुन्। कप्तान किरण चेम्जोङले यसअघिका कप्तान विराज महर्जनले राखेको ७३ क्यापको कीर्तिमानलाई तोडेका छन्। नेपाली टिम : गोलकिपर: किरण चेम्जोङ डिफेन्डर : दिनेश राजवंशी, अनन्त तामाङ, गौतम श्रेष्ठ, सुजल श्रेष्ठ मिडफिल्डर : पुजन उपरकोटी, तेज तामाङ, सुमन लामा फरवार्ड : मनिष डाँगी, आयुष घलान, आशिष लामा"
धरहराको घाँटी मर्काउन सक्छन्,"काठमाडौं : एमाले अध्यक्ष केपी ओलीले आफूले सुरुवात गरेका विकास निर्माणका काम रोक्न वर्तमान सरकार लागेको आरोप लगाएका छन्। काठमाडौं महानगरस्तरीय भेलामा शनिबार बोल्दै ओलीले आफूले सुरुवात गरेका विकास निर्माण रोकेर विकास विरोधी काममा सरकार लागेको आरोप लगाए। यो सरकारले कुनै रचनात्मक काम गर्ने सक्दैन, बरु बिगार्छ, भत्काउने हो, ओलीले भने। सरकारलाई विकास विरोधी बताउँदै उनले भने, भक्तपुरमा राति क्रेन लगेर मूर्तिको घाँटी मर्काएका थिए नि एक पटक। तपाईंहरू नहुने हो भने धरहराको पनि यसरी घाँटी मर्काउँछन् यिनीहरूले। रानीपोखरीमा ढुंगा हान्न सक्छन्। हुँदै नभएको चीनसँग सीमा विवाद झुक्याएर एमसीसी पारित गर्न सक्छन्ओलीले अमेरिकी मिलेनियम च्यालेन्ज कर्पोरेसन (एमसीसी)मा सरकारको नीतिबारे प्रश्न गरे। एमसीसी झुक्याएर पास गर्न लागिएको ओलीको आरोप थियो। यिनै कांग्रेस र माओवादी होइनन् हिजो एमसीसी सम्झौतामा हस्ताक्षर गर्ने ? ओलीले प्रश्न गरे, अहिले किन बोल्दैनन् ? झुक्याएर पास गर्न खोजेको ? के गर्ने हो बोल्दैनन्, भन्दैनन्। सम्झौता गर्नेले एमसीसीबारे मौन बस्न नमिल्ने ओलीको भनाइ थियो। शेरबहादुर देउवाजीले भन्नुपर्दैन एमसीसी के गर्ने ? अनि प्रचण्डजीले बोल्नु पर्दैन एमसीसी के गर्ने भन्नुपर्दैन हिजो हस्ताक्षर गर्नुभएको थियो त। उहाँहरू चुपचाप हुनुहुन्छ, ओलीले भने। माधव नेपाल शरम पचेको मान्छे एमाले छाडेर नेकपा (एकीकृत समाजवादी) गठन गरेका माधवकुमार नेपालप्रति ओली सबैभन्दा बढी आक्रमक देखिएका थिए। अस्तिसम्म जुन खाटमा बसेका थिए अहिले त्यो भाँचेको भाँच्यै छ, ओलीले भने, जुन पिर्कामा बसेको छ त्यो भाँचेको छ। हिजो जुन मन्दिर बनायो त्यसमा थुकेको थुक्यै छ। माधव नेपाल जस्तो शरम पचेको मान्छे मैले अहिलेसम्म कतै देखेको छैन। नेपालले कांग्रेसको एस पार्टी बनाएको भन्दै ओलीले ब्याग्य गरे। हाम्रा घरका बिरालाहरू शेरबहादुर देउवाको घरमा देखिन्छन्। दूधभात खान पाइन्छ भनेर म्याउ गरेर गएछन्, ओलीले कटाक्ष गरे। ओलीले माधव नेपालले विगतमा प्रधानमन्त्री हुन राजालाई दाम चडाएको विषयमा कुरा उठाए। सुन्दा पनि बेइज्जत, कहिले प्रधानमन्त्री हुन पाइन्छ कि भनेर वरिपरि परिक्रमा गरेर दाम चढाएर पनि ढोगेको छ, उनले माधव नेपालप्रति इंगित गर्दै भने, कहिले हुलाकबाट निवेदन पठाएजस्तो पत्र मञ्जुषामा प्रधानमन्त्री हुन पाउँ भन्ने निवेदन पनि हालेको छ। वामदेवप्रति पनि कटाक्ष ओलीले वामदेव गौतमको नाम नलिई आलोचना गरे। गौतमप्रति लक्षित गर्दै भने, उता उपप्रधानमन्त्री हुन पाउँ भने हुन्छ नि, ओलीले गौतमप्रति कटाक्ष गरे, केपी शर्मा ओलीलाई किन गाली गर्ने ?"
कान्छि सभापति महत भन्छिन् : बाबाको निधनपछि जनताको सेवक बन्न राजनीति रोजेँ,"दैलेख : राजनीतिक दलको नेतृत्व युवा पुस्तालाई हस्तान्तरण गरिनुपर्छ भन्ने बहस विगतदेखि नै चलिरहेको छ। हाल सत्तारुढ दल नेपाली कांग्रेसको १४ औँ महाधिवेशनको चटारोमा छ । महाधिवेशनका लागि वडा तहमा भइरहेको अधिवेशनमा वडाको नेतृत्व युवाहरुले लिन थालेका छन् । दैलेखको दुल्लु नगरपालिका ३ नेपाकी स्वस्तिका महत उमेरले १९ वर्षमा लागिन् । उनी हालै नेपाली कांग्रेसको वडा अधिवेशनबाट सभापति बनेकी छिन् । स्वस्तिका कांग्रेस दैलेखका नेता भुपेन्द्रजंग महतको छोरी हुन् । नेपाली कांग्रेस दैलेखको उपसभापति समेत रहेका भुपेन्द्रजंग महतको दुई वर्षअघि निधन भएको थियो । बुवाको निधनपछि छोरी स्वस्तिका राजनीतिमा होमिएकी हुन् । नेपाली कांग्रेसको कान्छी दुल्लु नगरपालिका३ को वडा सभापति स्वस्तिकासँग अन्नपूर्णकर्मी हिक्मतबहादुर नेपालीले गरेको कुराकानी। वडा सभापति बन्नु भयो कस्तो महसुस भइरहेको छ ? सर्वप्रथमत: तपाईलाई धन्यवाद । म खुसी पनि छु । दुःखी पछि छु । खुसी यस कारण छुकी, मलाई वडा सभापतिको जिम्मेवारी सुम्पिनुभएको छ । दुःखी चाँही वडास्थित नेपाली कांग्रेसमा आस्थावान हुनुभएका नेता तथा कार्यकर्ताले म माथि विश्वास गरेर दिनुभएको जिम्मेवारी पुरा गर्न सक्छु की सक्दिन होला भन्ने लागेको छ । समग्रमा खुसी छु । सबैले विश्वास गर्नुभएको छ, उहाँहरुको विश्वासलाई टुट्न नदिन भरपुर कोसिस गर्नेछु । अब कसरी अगाडि बढ्नुहुन्छ ? पार्टीले ममाथि गरेको विश्वासलाई पुरा गर्नका लागि मैले आँट र साहसका साथ अगाडि बढ्छु । पाटीका नेता तथा कार्यकर्ताहरुले मलाई विश्वास गर्नुभएको आशालाई निराश बनाउँदिन् । अरुको दबावमा वडा सभापति बन्नु भएको हो कि?होइन, म अरुको दबाव र प्रभावमा परेर नेपाली कांग्रेस पार्टीको वडा सभापति बनेको होइन् । मेरो आफ्नो बाबाको सपना पूरा गर्नुपर्छ भन्ने सोचका साथ राजनीतिमा होमिएका हुँ । त्यसैले बुवाको सपना पुरा, देशको विकास गर्न र जनताको सेवक बन्नका लागि मैले राजनीतिको बाटो रोजेको हुँ । राजनीतिप्रति चासो कसरी आयो ?मेरो बुवा नेपाली कांग्रेसको नेता हुनुहुन्थ्यो । उहाँ नेपाली कांग्रेस दैलेखको उपसभापति हुनुहुन्थ्यो । उहाँको निधनपछि बुवाले देख्नुभएको सपना पूरा गर्नुपर्छ भन्ने लागेको थियो । म अहिले सुरुवात मै छु । छोटो समयमा राजनीतिका सामान्य जानकारी लिन पाएँ । हुन त राजनीतिका कुराहरु धेरै सिक्नुछ तर मेरो बुवाले देख्नुभएको सपना पूरा गरेरै छोड्छु । सिक्दै अगाडि बढ्छु । नेपाली कांग्रेस कस्तो पार्टी होस् भन्ने चाहनुहुन्छ ?मलाई चाँही नेपाली कांग्रेस देश विकासका लागि अग्रणी पार्टी होस् भन्ने चाहान्छु । र त्यो हामीले नै बनाउनुपर्छ । त्यसका लागि पार्टीका नेता तथा कार्यकर्ताको क्रियाशिलता, लगनशिलता, अनुशासनको जरुरी छ । देशको विकासमा सबैले स्वीकार गर्ने पार्टी नेपाली कांग्रेस बन्नुपर्छ भन्ने हो । म वडा तहबाट मैले नेपाली कांग्रेसलाई सबैको मनमा बस्न सक्ने पार्टी बनाउने खटिइरहनेछु । यति सानो उमेरमा पार्टीलाई अगाडि बढाउन सक्नुहुन्छ त ? तत्कालिन द्वन्दवको बेलामा १६ देखि १८ वर्षसम्मका महिलाले पनि बन्दुक बोकेर हिँडेर युद्ध गर्न सके भने म त १९ वर्षको भइसकेको छु । मैले केहि पनि गर्न सक्नदन भन्ने होइन् । म पार्टीलाई अगाडि बढाउन र मेरो आफ्नो जिम्मेवारी पूरा गर्न सक्छु भन्ने लाग्छ । महिलाको कुरा गर्दा नेपालको राष्ट्रपति पनि विद्यादेवी भण्डारी महिला नै हुनुहुन्छ । उहाँले देशको नेतृत्व गर्नुभएको छ । मैले पार्टीको वडा नेतृत्व लिएको छु । त्यसैले महिलाले केहि गर्न सक्दैनन् भन्ने होइन, जिम्मेवारी पाए महिलाले देशको नेतृत्व गर्नेदेखि राजनीतिक दलको नेतृत्व लिएर अगाडि बढ्न सक्छन् । अन्त्यमा के भन्नुहुन्छ ?म सबैलाई धेरैधेरै धन्यवाद दिन चाहान्छु । मलाई सबैले हौसला दिनुभएको छ । वडा सभापति बनाउन मलाई सहयोग गर्नुहुने नेपाली कांग्रेसका क्रियाशिल सदस्यहरुलाई हृदयदेखिनै धन्यवाद ।"
"परासी कांग्रेस: विवादपछि वडा अधिवेशन अवरुद्ध, कतै माइन्युट च्यातियो, कतै उजुरी",परासीः नेपाली कांग्रेस पश्चिम नवलपरासी वडा अधिवेशनको परिणाम तीन दिनसम्म आउन सकेको छैन । तीन दिनअघि उद्घाटन भएको अधिवेशनले निर्वाचन गराए पनि गुट विवादका कारण नयाँ नेतृत्व चयनको प्रक्रिया अन्योल बनेको छ । गुट विवादका कारण कार्यकर्ताबीच तिब्र विवाद हुँदा कतै माइन्युट च्यातिका छन् भने कतै परीणामप्रति असहमति जनाउँदै उजुरी परेका छन् । केही वडामा हुन नसकेको चुनाव आइतबार भइरहेको छ । जिल्लामा प्रतिनिधिसभा सदस्य एंव कांग्रेस केन्द्रीय सदस्य देवेन्द्रराज कँडेल र संविधानसभा सदस्य विक्रम खनालका दुई गुट छन् । यसैबीच रामग्राम नगरपालिका११ मा भएको अधिवेशनमा पराजित भएपछि निर्वाचनको माइन्युट च्यातिएको छ । सो वडामा सबै पदमा सहमति भएको थियो । वडा सभापतिमा मात्र भएको निर्वाचनमा पराजित उमेदवारका व्यक्तिले माइन्युट च्यातेको भन्दै प्रतिष्पर्धी गुटका कार्यकर्ताहरु आक्रोशित छन् । मतगणना सकिएर घोषणा गर्न जाने क्रममा पराजित उमेदवारका व्यक्तिहरु एक्कासी आवेगमा आएर हातमा बोकेको माइन्युट च्यातेको मतदान अधिकृत धु्रव आचार्यले बताए । सभापतिका उमेदवार भवानी शंकर चौधरीले १८ मत ल्याएर विजयी भएका छन् भने उनका प्रतिस्पर्धी श्रीकान्त कलवारको १६ मत आएको छ । चौधरी खनाल गुटका हुन् भने कलवार कँडेल गुटका हुन् । मत परीणामबारे जिल्लाको निर्वाचन समितिमा जानकारी दिएको आचार्यले बताए । यता सुस्ता गाउँपालिक५ को अधिवेशनमा मनोनयन पत्र दर्ता नगरी निर्वाचन परिणाम घोषणा गरेको भन्दै पार्टी जिल्ला निर्वाचन समितिमा उजुरी परेको छ । निर्वाचनमा विजयी भएका उमेदवारलाई निर्वाचन समितिले प्रमाण पत्र समेत दिइसकेपछि उजुरी परेको हो । दुबै गुटले निर्वाचनमा जाने सहमति गरेपछि चुनाव भएको थियो । विजयी हुने सबै खनालका गुटका हुन् । तर कँडेल गुटका कार्यकर्ताले प्रक्रिया पूरा नगरी निर्वाचन गराएको भन्दै उजुरी दिएपछि चुनावबारे अन्योल उत्पन्न भएको छ । २५ जना क्षेत्रीय प्रतिनिधिमध्ये आरक्षण र केही समानुमातिकका गरी १० क्षेत्रीय प्रतिनिधिमा दुई गुटले सहमति गरेपछि निर्विरोध भएको थियो । वडा सभापति र अन्य १५ जना क्षेत्रीय प्रतिनिधिबीच सहमति नजुटेपछि चुनाव भएको हो । दुई गुटको विवादका कारण सुरुको दिन निर्वाचन हुन सकेको थिएन । भोलिपल्ट भएको चुनावमा दुवै पक्षका उम्मेदवारले ढिलो भएका कारण मनोनयन पत्र पछि बुझाउने सहमतिमा चुनाव गराएको मतदान अधिकृत अर्जुन पाण्डेले बताए । उम्मेदवार वापत लाग्ने दस्तुर लिए । सबैले मनोनयन पत्र पछि बुझाउँला भनेपछि पार्टीको आन्तरिक कुरा भनेर मैले पनि विश्वास गरेँ । सहमतिमै भएको हो । नतिजा स्विकार गर्न नसकेपछि अप्ठ्यारोमा पारे पाण्डेल भने । निर्वाचनमा २ सय ७१ मत खसेको थियो । विजयी हुने र पराजित हुने उम्मेदवारहरुको मत अन्तर २ सयको हाराहारीमा रहेको पाण्डेले बताए । कांग्रेस जिल्ला निर्वाचन अधिकृत बाबुराम पाण्डेले उजुरी आएकोले त्यसबारे के गर्ने भन्ने बारे छलफल हुने बताए । यसैबीच गुट विवादकै कारण जिल्लाको सबै वडाको नतिजा आउन सकेको छैन । कसैले चुनाव गर्ने र कसैले सहमति गर्ने भन्ने विवादले नतिजा आउन ढिला भएको हो । ७ स्थानीय तहमा ७४ वडा छन् । सबै पालिकाहरुको नतिजा आए पनि उजुरीबाहेक रामग्राम नगरपालिकाका ३ वटा वडाको नजिता आउन बाँकी रहेको पाण्डेले बताए । गुटकै कारण विवाद हुँदा रामग्राम नगरपालिका वडा नं १५ र १६ को निर्वाचन आइतबार दिउँसोबाट सुरु भएको छ । जिल्लाबाट १३ सयको हाराहारीमा क्षेत्रीय प्रतिनिधि चयन हुने निर्वाचन समितिले जनाएको छ ।
निर्वाचन आयोगविरुद्धको मुद्दा 'हेर्न नभ्याइने' मा,"काठमाडौं : नेकपा एमालेले निर्वाचन आयोगलाई विपक्षी बनाइ सर्वोच्च अदालतमा दायर गरेको मुद्दा हेर्न 'नभ्याइने' भएको छ। मु्द्दाको पेशी आइतबार प्रधानन्यायाधीश चोलेन्द्र शमशेर राणाको इजलाशमा परेको थियो। शुक्रबार मुद्दाको पेशी न्यायाधीश मिरा खड्काको इजलासमा परेपनि 'बेन्च बस्न नभ्याए' पछि मुद्दाको सुनुवाइ रोकिएको थियो। दल दर्ताका क्रममा निर्वाचन आयोगले दस्तखत नै नभएका निवेदनहरुलाई पछि सनाखत गराएको,बिना कारण प्रक्रिया नै पूरा नगरी गलत मनसायले हतारमा छुट्टै दल दर्ता गराएको भन्दै एमालेले सर्वोच्चमा रिट दायर गरेको थियो। यस्तै लुम्बिनी प्रदेशका दुईजना सांसद बिमला वली र अजय शाहीलाई दलले निष्कासन गरेका दुवै सांसदलाई यथावत राख्नेगरी भएको निर्णय बदर गरी गैरकानुनी कार्य गरेको भन्दै एमालले असर्वोच्चमा अर्को रिट दायर गरेको थियो। यस्तै एमालेले भदौ १ गते माधवकुमार नेपालसहित १४ सांसदलाई कारबाही गर्दै पदमुक्त गर्न संसद् सचिवालयमा पत्र पठाएको थियो । तर सभामुख सापकोटाले कारवाही प्रक्रिया अगाडि बढाएका थिएनन्। त्यसपछि नेकपा एमालेका अध्यक्ष केपी शर्मा ओलीले निर्वाचन आयोगलाई विपक्षी बनाइ रिट दायर गरेका थिए। एमालेले सभामुखको उक्त निर्णय बदर गर्न अन्तरिम आदेश जारी हुनुपर्ने माग गरेको छ ।"
संसदीय समितिले कुनकुन बुँदामा दियो नियमावली संशोधनको सुझाव ?,"काठमाडौंः राष्ट्रिय चिकित्सा शिक्षा आयोगले गत साउनमा लिएको परीक्षामा एमबिबिएस तर्फ कुल १८३५ सिटमध्ये ४३९१ विद्यार्थी उत्तिर्ण भए । यस्तै, बिडीएस तर्फ ५६५ सिटमध्ये १७९४ जना उत्तिर्ण भए । बिएस्सी नर्सिङका लागि १२८० सिटमध्ये ५०४ जना उत्तिर्ण भए । बिपीएचमा १४४० सिटमध्ये ५६५ जना उत्तिर्ण भए । आयोगका अनुसार कुल ८२५१ विद्यार्थीमध्ये २१७२ जनाले मात्रै छात्रवृत्ति पाउँछन् । तर, राष्ट्रिय चिकित्सा शिक्षा ऐन बमोजिम राष्ट्रिय चिकित्सा शिक्षा नियमावली, २०७७ नबन्दा लक्षित समूहले छात्रवृत्ति पाउन सकेका छैनन् । ऐनले गरिव, जेहेन्दार, सामुदायिक विद्यालयका विद्यार्थीलाई छात्रवृत्ति उपलब्ध गराउने भनिए पनि ऐनमा भएको व्यवस्था बमोजिम नियमावली नबन्दा लक्षित वर्ग छात्रवृत्ति पाउनबाट वञ्चित हुनुपरेको छ । नियमावलीको परिच्छेद ५ को दफा २० मा भनिएको छ, यस नियममा अन्यत्र जुनसुकै कुरा लेखिएको भएता पनि आरक्षण गरिएको सिटमा सामुदायिक विद्यालयबाट कक्षा ६ देखि माध्यामिक तहको कक्षा १० को अन्त्यमा हुने परीक्षा (एसईई) उत्तिर्ण गरेका उम्मेदवार नभएमा नेपालभित्रका अन्य विद्यालयबाट माध्यामिक तहको कक्षा १० को अन्त्यमा हुने परीक्षा उत्तिर्ण गरेका सोही समुदायका उम्मेदारलाई छनौट गरिनेछ । संसद्को शिक्षा तथा स्वास्थ्य समितिको आइतबारको बैठकमा समितिका सदस्यहरुले सामुदायिक विद्यालयमा अध्ययन गरेका गरिव, जेहेन्दार, पीछडिएका व्यक्तिहरुलाई मात्रै छात्रबृत्ति कार्यक्रममा समेट्नुपर्ने बताएका छन् । सांसद जीबनराम श्रेष्ठले नियमावलीमा भएको नेपालभित्रका अन्य विद्यालयबाट माध्यामिक तहको कक्षा १० को अन्त्यमा हुने परीक्षा उत्तिर्ण गरेका शब्द परिमार्जन गर्नुपर्ने बताए । उनले विपन्न वर्गलाई छात्रवृत्ति दिलाउन सामुदायिक विद्यालयमा पढेकालाई प्राथमिकता दिनुपर्ने बताएका छन् । सांसद सरिता न्यौपानेले ऐन अनुरुप नियमावली बन्नुपर्ने बताइन् । उनले भनिन्, नियमावली संसोधन गर्न जरुरी देखिएको छ । ऐनलाई टेकेर नियमावली बन्नुपर्ने भए पनि त्यसो भएको देखिएन । नियमावलीमा भनिएको छ, दलित समुदायका महिला र मुस्लिम समुदायका महिलाको लागि छुट्याइएको सिटमा सम्बन्धित समुदायका महिला उपलब्ध नभएमा त्यसतो सिटमा अन्य समुदायका महिलालाई छनोट गरिनेछ । तर, सांसदहरुले नियमावलीमा व्यवस्था भएको महिला उपलब्ध नभएमा त्यसतो सिटमा अन्य समुदायका महिलालाई छनोट गरिने भन्ने शब्द हटाउनुपर्ने बताएका छन् । मधेशी, दलित समुदायको लागि छुट्याइएको सिटमा सम्बन्धित समुदायका व्यक्ति उपलब्ध नभएमा त्यस्तो सिटमा मधेशी समुदायका अन्य व्यक्तिलाई छनोट गरिने नियमावलीमा भए पनि अन्य व्यक्तिलाई छनोट गरिने भन्ने शब्द हटाउनुपर्ने सांसदहरुको माग छ । स्वदेश तथा विदेशबाट नेपाल सरकारलाई स्नातक तहको लागि प्राप्त हुने कुल छात्रवृत्ति सिटमध्ये ५५ प्रतिशत सिट खुला प्रतियोगिताबाट, कायम भएको योग्यताक्रमबाट र ४५ प्रतिशत सिट छात्रवृत्ति सिट वितरण गरिने व्यवस्था मिलाइएको छ । राष्ट्रिय चिकित्सा शिक्षा आयोगका उपाध्यक्ष प्राडा श्रीकृष्ण गिरीले आयोग गठन भएका कारण चिकित्सा शिक्षामा धेरै कुराको सम्बोधन भएको बताए । उनले भने, एकीकृत परीक्षा भएको छ । सिस्टमको विकास भएको छ । समितिको निर्देशनलाई कार्यान्वयन गर्न हामी तयार छौँ । शिक्षा मन्त्रालका सचिव रामप्रसाद थपलियाले नियमावलीले दिएको अधिकार बाहेक केही गर्न नसकिने बताए । उनले भने, तत्काल नियमावलीले दिएको अधिकार बाहेक केही गर्न सकिँदैन । मन्त्रीज्यूको नीयुक्ति भएपछि नियमावली संसोधन लगायत विषयमा अघि बढ्न सकिन्छ । संसदीय समितिका सभापति जयपुरी घर्तीले चिकित्सा शिक्षातर्फ लक्षित वर्गलाई छात्रवृत्ति उपलब्ध गराउन नियम कडाइका साथ कार्यान्वयन गर्न चिकित्सा शीक्षा आयोगलाई निर्देशन दिइन् । उनले भनिन्, चिकित्सा शिक्षा नियमावली संशोधन गर्नुपर्ने देखिएको छ । चिकित्सा शिक्षा नियमावलीमा उल्लेख रहेको छात्रवृत्तिसँग जोडिएका विषयहरु संशोधन गर्नुपर्छ । आयोगले चिकित्सा शिक्षातर्फ २९ वटा समूहमा छात्रवृत्ति प्रदान गर्दैआएको छ ।"
सरकारी विद्यालयमा पढेकालाई चिकित्सा शिक्षा छात्रवृत्ति दिनू,काठमाडौं : सार्वजनिक विद्यालयमा अध्ययन गरेका विद्यार्थीलाई चिकित्सा शिक्षा आयोगले दिने छात्रवृत्ति उपलब्ध गराउन संसदीय समितिले निर्देशन दिएको छ। आइतबार संसदको शिक्षा तथा स्वास्थ्य समितिले आयोगले लिने २९ समूहको परीक्षामा चिकित्सा शिक्षा ऐनअनुसार छात्रवृत्ति उपलब्ध गराउन निर्देशन दिएको हो। ऐनअनुसार सार्वजनिक विद्यालयमा अध्ययन गरेका विद्यार्थीलाई छात्रवृत्ति उपलब्ध गराउनुपर्ने प्रावधान रहेको छ। आयोगका उपाध्यक्ष डाश्रीकृष्ण गिरीले सार्वजनिक विद्यालय कक्षा ६ देखि १० सम्म अध्ययन गरेका विद्यार्थीलाई छात्रवृत्ति उपलब्ध गराइएको बताए। समिति सदस्य एवम् पुर्व शिक्षा मन्त्री गिरिराजमणि पोखरेलले सिट र उत्तिर्ण संख्याबीच अन्तर देखिएको भन्दै गुणस्तरिय शिक्षामा जोड दिनुपर्ने बताए। समिति सदस्य मानबहादुर बिकले नियमावली संशोधन गरेर सरकारी विद्यालयमा अध्ययन गरेकालाई छात्रबृत्ति उपलब्ध गराउनुपर्ने बताए। चिकित्सा शिक्षा आयोगका अनुसार बर्सेनि २९ समूहमा २१७२ जनाले छात्रवृत्ति पाउँछन्। कुल सिट संख्या ८२५१ रहेको छ।
निर्वाचन आयोगविरुद्ध मुद्दाको पेशी प्रधानन्यायाधीशको इजलासमा,"काठमाडौं : नेकपा एमालेले निर्वाचन आयोगलाई विपक्षी बनाइ सर्वोच्च अदालतमा दायर गरेको रिटको पेशी प्रधानन्यायाधीश चोलेन्द्र शमशेर राणाको इजलाशमा परेको छ। शुक्रबार मुद्दाको पेशी न्यायाधीश मिरा खड्काको इजलासमा परेपनि 'बेन्च बस्न नभ्याए' पछि मुद्दाको सुनुवाइ रोकिएको थियो। दल दर्ताका क्रममा निर्वाचन आयोगले दस्तखत नै नभएका निवेदनहरुलाई पछि सनाखत गराएको,बिना कारण प्रक्रिया नै पूरा नगरी गलत मनसायले हतारमा छुट्टै दल दर्ता गराएको भन्दै एमालेले सर्वोच्चमा रिट दायर गरेको थियो। यस्तै लुम्बिनी प्रदेशका दुईजना सांसद बिमला वली र अजय शाहीलाई दलले निष्कासन गरेका दुवै सांसदलाई यथावत राख्नेगरी भएको निर्णय बदर गरी गैरकानुनी कार्य गरेको भन्दै एमालले असर्वोच्चमा अर्को रिट दायर गरेको थियो। यस्तै एमालेले भदौ १ गते माधवकुमार नेपालसहित १४ सांसदलाई कारबाही गर्दै पदमुक्त गर्न संसद् सचिवालयमा पत्र पठाएको थियो । तर सभामुख सापकोटाले कारवाही प्रक्रिया अगाडि बढाएका थिएनन्। त्यसपछि नेकपा एमालेका अध्यक्ष केपी शर्मा ओलीले निर्वाचन आयोगलाई विपक्षी बनाइ रिट दायर गरेका थिए। एमालेले सभामुखको उक्त निर्णय बदर गर्न अन्तरिम आदेश जारी हुनुपर्ने माग गरेको छ ।"
"नेकपा समाजवादीले जारी गर्यो अपानि, दस्तावेज मस्यौदाको जिम्मा झलनाथलाई","काठमाडौँ: नेकपा (एकीकृत समाजवादी)ले अन्तरपार्टी निर्देशन (अपानि) जारी गर्दै जिम्मेबारी बाँडफाँट गरेको छ । बरिष्ठ नेता झलनाथ खनालको संयोजकत्वमा एकीकृत समाजवादीले दस्तावेज मस्यौदा समिति गठन गरेको छ । समितिमा डा बेदुराम भुसाल, प्रमेश हमाल, राजेन्द्र पाण्डे, डा गंगालाल तुलाधर, डा विजय पौडेल, प्रकाश ज्वाला, जगन्नाथ खतिवडा, केशवलाल श्रेष्ठ, सावित्रा भुसाल, रामकुमारी झाँक्री, राजेन्द्र राई र गणेश विक सदस्यको रुपमा छन् । भदौ १८ गते जारी गरिएको अपानि अनुसार प्रदेश एकको इन्चार्जमा घनेन्द्र बस्नेत, प्रदेश दुईको इन्चार्जमा धर्मनाथ साह, वागमती प्रदेशको इन्चार्जमा केदार न्यौपाने, गण्डकी प्रदेशको इन्चार्जमा केशवलाल श्रेष्ठ, लुम्बिनी प्रदेशको इन्चार्जमा भागवत विश्वासी र कर्णाली प्रदेश इन्चार्जमा प्रकाश ज्वालालाई जिम्मेवारी दिइएको छ। यस्तै, उपत्यका विशेष प्रदेश इन्चार्जमा विश्वनाथ प्याकुरेल, सम्पर्क विशेष प्रदेश इन्चार्जमा विजय गुरुङ, मोर्चा ईन्चार्जमा डा विजय पौडेल, प्रचार विभाग प्रमुखमा जगन्नाथ खतिवडा, प्रवास क्षेत्र इन्चार्जमा श्रीप्रसाद साहले जिम्मेवारी पाएका छन् । यसअघि देशभर नेकपा एमाले समानान्तर कमीटीको रुपमा गठन भएका सबै तहका पार्टी कमिटीहरु नेकपा एकीकृत समाजवादीमा समाहित गर्ने समेत अपानिमा उल्लेख छ ।"
ओलीलाई बामदेवको भाइबर म्यासेज: अपशब्द र मिथ्या वाहेक केही सुन्न पाइएन !,"काठमाडौँ: नेकपा एमालेका नेता बामदेव गौतमले एमाले अध्यक्ष केपी शर्मा ओलीको मुखराविन्दबाट दुर्वचन, अपशब्द र मिथ्या वाहेक केही सुन्न नपाइने आरोप लगाएका छन् । एमाले अध्यक्ष ओली सहित ओली निकट केही नेताहरुलाई नेता गौतमले भाइबर मार्फत् म्यासेज पठाएर यस्तो बताएका हुन् । आइतबार ओली लगायत एमालेका अधिकांश नेतालाई भाइबरमा सन्देश पठाएका हुन् । नेता गौतमले यसअघि शुक्रबार नेकपा एमालेको कार्यालयमा पुगेर पार्टी परित्याग गरेको भन्दै राजीनामापत्र बुझाएका थिए । त्यसपछि उनले आफू कुनै पार्टीमा सामेल भएको घोषणा गरेका छैनन् । नेकपा एमाले विभाजनअघि भने उनले केपी ओलीको पक्षमा रहेको भन्दै सार्वजनिक रुपमा घोषणा गरेका थिए । एमाले विभाजनपछि नेता गौतम निकट अधिकांश कार्यकर्ताहरु भने माधव कुमार नेपाल नेतृत्वको नेकपा एकीकृत समाजवादीतर्फ सामेल भएका छन् । नेता गौतमले पठाएको सन्देश जस्ताको त्यस्तै: ""नेपालको सबै भन्दा ठूलो पार्टीका अध्यक्ष कमरेड केपीको मुखराविन्दबाट दुर्वचन, अपशब्द र मिथ्या बाहेक अरु केही सुन्न नपाइने भयो। मैले एमाले पार्टी छोडे पनि कम्युनिस्ट आन्दोलन छोडेको छैन। ख़्याल रहोस् भविष्यमा कतिपय मोर्चाहरुमा सँगै काम गर्न पनि पर्नसक्ने हुन्छ ।"""
कुलमानविरुद्ध मुद्दाको पेसी प्रधानन्यायाधीशको इजलासमा,"काठमाडौं : विद्युत प्राधिकरणका कार्यकारी प्रमुख कुलमान घिसिङको नियुक्ति खारेज मुद्दाको पेसी सर्वोच्च अदालतका प्रधानन्यायाधीश चोलेन्द्र शमशेर राणाको इजलासमा परेको छ। नेपाल विद्युत प्राधिकरणको कार्यकारी निर्देशकबाट आफूलाई हटाएको दावी गर्दै हितेन्द्रदेव शाक्यले सर्वोच्च अदालतमा रिट दायर गरेका थिए। यस अगाडि भदौ ८ गतेको इजलासमा प्रारम्भिक सुनुवाई गर्दै प्रधानन्यायाधीश चोलेन्द्र शमशेर राणाले तीन दिनभित्र घिसिङको नियुक्तिको निर्णय फाइल अदालतमा झिकाउन आदेश दिएका थिए। राणाले मन्त्रिपरिषद्को नेपाल विद्युत प्राधिकरणको कार्यकारी निर्देशक पदमा नियुक्ति गर्ने निर्णय, नेपाल विद्युत प्राधिकरण सञ्चालक समितिको ८६९ औं बैठकको निर्णय झिकाउन आदेश दिएका हुन्। उनले दिएको आदेशमा भनिएको छ, यसमा निवेदक हितेन्द्र देव शाक्यको माघ २६ को नेपाल सरकार (मन्त्रिपरिषद्) को निर्णय बमोजिम नेपाल विद्युत प्राधिकरणको कार्यकारी निर्देशक पदमा नियुक्ति गर्ने निर्णयको र साउन २५ को नेपाल विद्युत प्राधिकरणबाट जल तथा उर्जा आयोगको उर्जा विशेषज्ञ सदस्य पदको नियुक्ति सम्बन्धी सक्कल फाइल, विपक्षी कुलमान घिसिङलाई नेपाल विद्युत प्राधिकरणको कार्यकारी निर्देशकमा साउन २५ को नेपाल सरकार (मन्त्रिपरिषद) को नियुक्ति गर्ने निर्णय, नेपाल विद्युत प्राधिकरण सञ्चालक समितिको ८६९ औं बैठकको निर्णय र     ,  मा रिट निवेदक हितेन्द्र देव शाक्य र नेपाल विद्युत प्राधिकरण बीच भएको सम्झौताको सक्कल फाइल तीन दिनभित्र झिकाई नियमानुसार पेश गर्नू । शाक्यले प्रधानमन्त्री तथा मन्त्रिपरिषद कार्यालय, उर्जा मन्त्रालय, उर्जामन्त्री, नेपाल विद्युत प्राधिकरणको सञ्चालक समिति र कार्यकारी निर्देशक कुलमान घिसिङलाई विपक्षी बनाएका छन्। रिटमा सरकारले गैरकानूनी रूपमा घिसिङलाई नियुक्त गरेर एउटै पदमा दुई व्यक्ति कायम गरेको शाक्यको दाबी छ। प्राधिकरणको कार्यकारी निर्देशक पदबाट मैले राजीनामा दिएको छैन भन्ने कुरा निर्विवाद छ। त्यसैगरी मलाई विपक्षी नेपाल सरकारले उक्त पदबाट सुनुवाइको मौका प्रदान गरी कुनै कानूनी आधारमा हटाउने निर्णय गरेको छैन भन्ने कुरा पनि निर्विवाद छ रिटमा भनिएको छ, यस्तो अवस्थामा मेरो यथावत रहेको नेपाल विद्युत प्राधिकारणको कार्यकारी निर्देशक पदमा विपक्षी कुलमान घिसिङलाई नियुक्ति गर्ने कार्य कानून र औचित्यको समेत प्रतिकूल छ। उनले कुलमान घिसिङलाई नियुक्त गर्ने नेपाल सरकार मन्त्रिपरिषदको निर्णय कार्यान्वयन नगर्नु र विद्युत प्राधिकरणको कार्यकारी निर्देशक पदमा काम गर्न दिनु दिलाउन अन्तरिम आदेशसमेत माग गरेका थिए सरकारले साउन २५ गते कुलमानलाई प्राधिकरणका कार्यकारी प्रमुखमा नियुक्त गरेको थियो।"
विद्यार्थीमा कोरोना देखिएपछि विद्यालय बन्द,"जोमसोम : जोमसोममा जनहित माध्यमिक विद्यालयका एक बिद्यार्थीलाई कोरोना पोजेटिभ देखिएसँगै गत बिहिबारदेखि एक साताका लागि बिद्यालय बन्द भएको छ। विद्यालयले जारी गरेको बिज्ञप्तीमा जिल्ला बाहिरबाट नयाँ भर्ना हुन आएका मध्ये एक बिद्यार्थीलाई एन्टिजेन परिक्षण गर्दा कोरोना पोजेटिभ देखिएकाले अन्य बिद्यार्थीको कन्ट्रयाक ट्रेसिङ गरेर मात्र बिद्यालय सञ्चालन गरिने जनाईएको छ । मुस्ताङका ५ वटै स्थानीय तहमा भौतिक रुपमा पठनपाठन तथा आवासीय छात्राबास सञ्चालन गरेका छन् । घरपझोङको जनहित माध्यमिक विद्यालयले गत श्रावणदेखि पालिकाको अनुमतीमा अनलाईन तथा जोरबिजोर कक्षा सञ्चालन गरेको थियो । बिद्यालयले भौतिक रुपमा सञ्चालन भएसँगै छात्राबासमा रहेका जिल्ला बाहिरका बिद्यार्थीलाई बिद्यालयमा प्रवेश गराउनुअघि गरिएको कोभिड परिक्षण गरिएको थियो । विद्यार्थीलाई कोरोना संक्रमण देखिएको प्राधानाध्यापक रामचन्द्र अधिकारीले जानकारी दिए । विद्यालयले कोभिड संक्रमण फैलिने आशंका रहेको भन्दा संक्रमित बिद्यार्थीलाई अभिभावकको जिम्मा लगाईसकेको प्रधानाध्यापक अधिकारीले उल्लेख गरे । कोभिड पोजेटिभ देखिएका बिद्यार्थी तथा निजको सम्पर्कमा आएका अन्य बिद्यार्थीको अवस्था सामान्य रहेको बिद्यालयले जनाएको छ । आइतबार स्थानीय तह, बिद्यालय व्यवस्थापन समिति लगायतको बैठकले स्वास्थ्यकर्मीको सुझाव अनुसार विद्यालयका बिद्यार्थीहरुको स्वास्थ्यमा कुनै जटिलता उत्पन्न नभएमा बिहीबारदेखि शैक्षिक पठनपाठन सूचारु गर्ने निर्णय गरेको छ ।"
पानीमा डुबेर बालकको मृत्यु,बागलुङ : बागलुङ नगरपालिका१० भकुण्डेमा पानीमा डुबेर एक बालकको मृत्यु भएको छ। पानीमा डुबेर भकुण्डेका मानबहादुर बुढाथोकीको ८ वर्षीय छोरा एलस बुढाथोकीको आइतबार मृत्यु भएको हो। घर नजिकै रहेको धौलेचौर भन्ने स्थानमा पानी संकलनका लागि बनाइएको पोखरीमा पौडी खेल्नेक्रममा डुबेर मृत्यु भएको जिल्ला प्रहरी कार्यालयका सुचना अधिकारी तथा प्रहरी नायव उपरीक्षक इकवाल हवारीले जानकारी दिए। खोलामा मृत फेला भकुण्डे निवासी २८ वर्षीय सागर थापा १९ गतेदेखि हराइरहेकोमा १९ गते साँझ घर नजिकैको खोलाको बीच भागमा मृत आवस्थापमा फेला परेको प्रहरीले जनाएको छ। आफन्तले खोजतलास गर्ने क्रममा मृत अवस्थामा फेला पारेका हुन्।
बागमती प्रदेशमा आजदेखि लाइसेन्स परीक्षा पुन: सुरु,"काठमाडौं : बागमती प्रदेश, भौतिक पूर्वाधार विकास मन्त्रालयले सवारी चालक अनुमतिपत्र (लाइसेन्स)को परीक्षा आइतबारदेखि पुन:सञ्चालन गर्दैछ । गत वैशाख १५ गतेदेखि कोरोना जोखिमका कारण लिखित तथा प्रयोगात्मक (ट्रायल) परीक्षा स्थगन गरिएका थिए । मन्त्रालयद्वारा यही भदौ १३ मा जारी सूचनामा प्रयोगात्मक परीक्षाका लागि आवेदन दिइ बायोमेट्रिक गरेका लिखित परीक्षा र लिखित परीक्षा दिइ प्रयोगात्मक परीक्षामा (ट्रायल) संलग्न हुने, एकपटक प्रयोगात्मक परीक्षा अनुत्तीर्ण हुने तथा कार्यालयमा उपस्थित भई वर्ग थपका लागि राजश्व बुझाइसकेका सेवाग्राहीका लागि परीक्षा सञ्चालन हुने जनाएको छ । यातायात व्यवस्था विभागले सवारी चालक अनुमतिपत्र परीक्षा सञ्चालन तथा व्यवस्थापन सम्बन्धी मापदण्ड२०७८ स्वीकृत गरेसँगै रोकिएका परीक्षा सञ्चालन गर्न मन्त्रालय मातहतका निकायलाई बाटो खुला भएको हो । कोरोनाका कारण देशभर परीक्षा रोकिँदा करिब आठ लाख सेवाग्राही समस्यामा परेका जनाइएको छ । विभागका महानिर्देशक नमराज घिमिरेले अब सवारी चालक अनुमतिपत्र परीक्षा सञ्चालन तथा व्यवस्थापनसम्बन्धी मापदण्ड२०७८ का अनुसार परीक्षा हुने जानकारी दिए। हालै जारी सो नयाँ मापदण्डमा परीक्षार्थीले जनस्वास्थ्यका मापदण्डलाई अनिवार्य पालना गर्दै मास्क र स्यानिटाइजर प्रयोग गर्नुपर्नेछ । यसैगरी परीक्षाका क्रममा भीडभाड नगरी भौतिक दूरी कायम गर्नुपर्ने, परीक्षा केन्द्रमा प्रवेश गर्नु अगाडि परीक्षार्थीको शारीरिक तापक्रम मापन गर्नुपर्ने, प्रश्नपत्र वितरण तथा हाजिरी गराउँदा उच्च सतर्कता अपनाउनुपर्ने र मापदण्डअनुसार परीक्षा सुरु हुनुअगावै परीक्षार्थीलाई ट्रायल हुने समय तोकी तोकिएको समयमा परीक्षा सञ्चालन गरिने उल्लेख छ । तोकिएको समयमा उपस्थित हुन नसक्ने परीक्षार्थीलाई अनुपस्थित भएको मानिने र सोही दिनको अन्य सिफ्टमा सञ्चालन हुने परीक्षामा समेत सहभागी नगराउने मापदण्डमा प्रावधान छ । परीक्षार्थीलाई प्रयोगात्मक परीक्षाको दिन, सिफ्ट र समयको जानकारी परीक्षा सञ्चालन हुनुभन्दा कम्तीमा २४ घण्टा अगाडि उपलब्ध गराइने व्यवस्था मापदण्डमा गरिएको छ । परीक्षा सञ्चालन गर्दा एक सिफ्टमा बढीमा ५० परीक्षार्थीलाई मात्र सहभागी गराइने भनिएको छ । कार्यालयले खुला ठाँउ भएको विद्यालय वा अन्य भवनलाई लिखित परीक्षाको लागि खोजी गरी प्रयोग गर्नुपर्ने मापदण्डमा व्यवस्था छ । अब सवारी चालक अनुमतिपत्र परीक्षा सञ्चालन निर्देशिका, २०७७ अनुसार परीक्षा हुने बताइएको छ । यसैबीच नयाँ निर्देशिकाअनुसार विभागले परीक्षाका लागि वस्तुगत नमूना प्रश्न सार्वजनिक गरेको छ । विभागले क ख र ट वर्गको मोटरसाइकल, स्कुटर सहित ख वर्गको कार, जिप र डेलिभरी भ्यानको अनुमतिपत्रको लिखित परीक्षामा सोधिने प्रश्नपत्र सार्वजनिक गरिएको हो । लिखित परीक्षामा सवारी तथा यातायात व्यवस्थासम्बन्धी कानुनी प्रावधान, ट्राफिक नियमको पालना तथा सवारी साधनको प्राविधिक पक्षसम्बन्धी सामान्य व्यवहारिक ज्ञानका विषय समेटी पूर्णाङ्क १०० रहने गरी चारचार अङ्कका जम्मा २५ वस्तुगत बहुउत्तर प्रश्न सोधिने जनाएको छ । त्यही सङ्ग्रहभित्रबाट २५ वस्तुगत बहुउत्तर प्रश्न सोधिने र ३० मिनेटका परीक्षामा उत्तीर्ण हुन न्यूनतम ६० अङ्क ल्याउनुपर्ने छ । निर्देशिकामा प्रयोगात्मक परीक्षाका प्रावधानमा समेत परिमार्जन गरिएको बताइएको छ । भेहिकल एकेडेमी एण्ड रिसर्च सेन्टरमा प्रयोगात्मक परीक्षा यातायात व्यवस्था कार्यालय ठूलो भर्याङले प्रयोगात्मक परीक्षाका लागि ट्रायल सेन्टरका रूपमा भेहिकल एकेडेमी एण्ड रिसर्च सेन्टरलाई स्वीकृति दिएको छ । चन्द्रागिरि नगरपालिका१२ बलम्बूस्थित गुर्जुधारामा रहेको सो एकेडेमीले सरकारको मापदण्डअनुसार प्रयोगात्मक परीक्षा सञ्चालन गर्दै आएको र आगामी दिनमा पनि गर्दै जाने बताएको छ । नेपालको सबैभन्दा ठूलो र सुविधासम्पन्न सो एकेडेमी ३२ रोपनी क्षेत्रफलमा फैलिएको छ । सो एकेडेमीमा सबै प्रकारका यातायातका साधनका लाइसेन्सको प्रयोगात्मक परीक्षाका लागि पूर्वाधार तथा प्रशिक्षणका लागि सुविधा छ । कोभिड१९ का लागि निर्धारण गरेको स्वास्थ्य मापदण्डलाई पालना गर्दै एकेडेमीमा प्रयोगात्मक परीक्षा सुरु हुने एकेडेमीका अध्यक्ष राजेश घिमिरेले जानकारी दिए। उनले भने, 'प्रयोगात्मक परीक्षार्थीका लागि सामाजिक दूरी अनिवार्य कायम गरिएको छ । ज्वरो मापन, स्यानिटाइजर तथा मास्क अनिवार्य गरिएको छ ।' सरकारले अवलम्बन गरेको सहकारी, सार्वजनिक र निजी क्षेत्र सहभागी तीनखम्बे अर्थनीतिअनुसार विसं २०७३ मा एकेडेमी स्थापना भएको थियो । ऐकेडेमीमा दुई पाङ्ग्रे, चारपाङ्ग्रे तथा ठूला सबै प्रकारका सवारीको प्रयोगात्मक परीक्षा दिन तथा प्रशिक्षण व्यवस्था रहेको एकेडेमीका प्रबन्ध निर्देशक माधव अधिकारीले बताउनुभयो । उनले भने, 'न्यूनतम शुल्कमा गुणस्तरीय सेवा दिइरहेका छौँ । निर्धारित स्वास्थ्य मापदण्ड पूरा गरी सबै प्रकारका यातायातका साधनको लाइसेन्सका लागि प्रयोगात्मक परीक्षा आजदेखि सञ्चालनमा ल्याएका छौँ । गुणस्तरीय सेवा हाम्रो प्रतिबद्धता हो ।' कोरोना भाइरसका जोखिमका कारण लामो समयसम्म बन्दाबन्दी हुँदा एकेडेमी सञ्चालनमा समेत आर्थिक सङ्कट परेको जनाइएको छ । सरकारले जग्गा भाडा छुट तथा अन्य सुविधा नदिँदा एकेडेमी चरम आर्थिक समस्यामा परेको हो । 'सरकारको आग्रह, सेवाग्राही माग र चाहनालाई ध्यान दिएर मात्र एकेडेमी सञ्चालन गरेका हौँ । हामी चरम आर्थिक सङ्कट छौं, सरकार तथा स्थानीय निकायबाट समेत कुनै सुविधा पाएका छैनौँ, 'एकेडेमीका सञ्चालक रामनारायण घिमिरेले भने। एकेडेमीले सामाजिक दायित्वअन्तर्गत बन्दाबन्दीका समयमा गर्भवती, मिर्गौला, मुटु, क्यान्सर, फोक्साका बिरामीलाई आफ्ना सवारी साधनमार्फत अस्पताल जान र आउन निःशुल्क यातायातको व्यवस्था गरेको थियो । यसैगरी नगरपालिकाद्वारा स्थापित कोरोना कोषमा रु एक लाख आर्थिक सहयोगसमेत गरेको थियो । एकेडेमीले दक्ष चालकद्वारा सवारी सिक्न चाहनेका लागि विशेष सैद्धान्तिक तथा प्रयोगात्मक प्रशिक्षण सञ्चालन गर्दै आएको छ । स्वास्थ्य मापदण्ड पालन गर्दै प्रशिक्षण सञ्चालनमा ल्याइएको स्थानीय समाजसेवीसमेत रहेका उनले जानकारी दिए। रासस"
प्रहरी हिरासतमा थुनुवाको मृत्यु,"विराटनगर : जिल्ला प्रहरी कार्यालय मोरङको हिरासतमा रहेका एक थुनुवाको आइतबार दिउँसो मृत्यु भएको छ। लागुऔषध गाँजासहित पक्राउ परेका विराटनगर महानगरपालिका११ का ३७ वर्षीय भीम कामतको मृत्यु भएको मोरङ प्रहरी प्रमुख एसपी जनार्दन जीसीले जानकारी दिए। कामतलाई प्रहरीले गत शुक्रबार दिउँसो विराटनगर११ जनपथ मार्गबाट ३ किलो ४ सय ८० ग्राम गाँजासहित पक्राउ गरेको थियो। जनपथ मार्गमै नास्ता पसल सञ्चालन गरेर बसेका उनलाई घरको कोठा र गाईको गोठमा भुसले छोपेर बोरामा प्याक गर्दै राखेको अवस्थामा गाँजासहित पक्राउ गरिएको प्रहरीले जनाएको छ। उनीविरुद्ध प्रहरीले लागुऔषध ऐनअन्तर्गतको मुद्दा चलाउन आइतबार म्याद थपको तयारी गरेको थियो। कामत पक्राउ परेको दिन शुक्रबार समय सकिएको र शनिबार सार्वजनिक बिदा भएकाले उनीविरुद्ध आइतबार अदालतबाट म्याद थप गर्ने प्रहरीको तयारी थियो। प्रहरीका अनुसार म्याद थप गर्न अदालत लैजानलाई हिरासतबाट बाहिर निकाल्ने क्रममा रिंगाटा चल्यो भन्दै उनी एक्कासि ढलेका थिए। मुखबाट फिँज निस्किएको अवस्थामा उनलाई उपचारका लागि विराटनगरको कोसी अस्पतालमा लगिएको थियो। उपचारकै क्रममा दिउँसो २ः१५ बजेतिर मृत्यु भएको एसपी जीसीले बताए। प्रारम्भिक अनुसन्धानबाट उनी लागुऔषधका दुव्र्यसनी भएको पत्ता लागेको प्रहरीले जनाएको छ। साथै लागुऔषध गाँजाको कारोबारमा पनि उनी संलग्न रहेको दाबी प्रहरीले गरिरहेको थियो। एक्कासि बेहोस भएर ढलेका थुनुवालाई तत्काल उपचारका लागि अस्पताल पुर्याइयो, एसपी जीसीले भने, उपचारकै क्रममा मृत्यु भएको हो। नियमित लागुऔषध सेवन गर्ने र प्रहरी हिरातमा हुँदा सेवन गर्न नपाएका कारण पुगेको असरले उनको मृत्यु भएको हुनसक्ने प्रहरीको अनुमान छ। घटनाको अनुसन्धान सुरु गर्दै शव पोस्टमार्टमका लागि कोसी अस्पतालमा राखिएको र पोस्टमार्टम रिपोर्ट प्राप्त भएपछि मृत्युको कारण यकिन हुने जानकारी जीसीले बताए।"
अस्पतालको फार्मेसी प्रकरण:अख्तियारको अनुसन्धानमाथि नै आशंका,"वीरगन्ज : वीरगन्जस्थित नारायणी अस्पतालको फार्मेसीमा भएको आर्थिक हिनामिनाबारे अख्तियारले छापा मारेको २० दिन बितेको छ । तर २० दिन भएता पनि अनुसन्धानको नतीजा बारे अख्तियारले कुनै प्रतिकृया जनाएको छैन । यसै कारण अख्तियारको अनुसन्धानमाथि नै आशंका गर्न थालिएको छ। अस्पतालको सरकारी फार्मेसीमा औषधी खरिद बिक्रीमा त्यँहा कार्यरत कर्मचारीले १ करोड २१ लाख रुपैयाँको हिनामिना गरेको समचार अन्नपूर्णपोष्ट दैनिकको साउन २४ गतेको अंकमा प्रकाशन भएको थियो । त्यसको आठ दिनपछि साउन ३२ गते हेटौडास्थित अख्तियार दुरुपयोग अनुसन्धानको क्षेत्रीय कार्यालयबाट उपसचिव विष्णु प्रसाद सापकोटा नेतृत्वमा आएको टोलीले फार्मेसीमा छापा मारेको थियो । फार्मेसीमा छापा मारेको अख्तियारको टोलीले फार्मेसीको कोरोबार सम्बन्धी फाइल र कागजात नियन्त्रणमा लिनुका साथै फार्मेसीको स्टोर कक्षमा सिल गरेर हेटौडा फकिएको थियो । हेटौडा फर्कने क्रममा अख्तियार टोली प्रमुख सापकोटाले सबै कागजात अध्यनन गरेर ७८ दिनमै अनुसन्धानको रिपोर्ट सार्वजनिक गर्ने बताएका थिए । तर अख्तियारको टोली हेटौडा फर्किएको २० दिनपछि पनि अख्तियारले अझै सम्म अनुसन्धानको रिपोर्ट नै सार्वजनिक गर्न सकेको छैन । जसका कारण अस्पतालसँग सरोकार राख्ने यँहाका अगुवाहरुले अख्तियारकै अनुसन्धान माथि आशंका गर्न थालेका छन् । अस्पतालको सुधारमा लामो समयदेखि लागेका स्थानीय निजामसदिन समानीले भने, '२० दिन भईसक्दा पनि अख्तियारले अनुसन्धानको नतीजा दिन सकेको छैन, यसले अब प्रश्न अख्तियार माथि तेर्सिन थालेको छ ।' अनुसन्धानले सही वा गलत के भेटिएको छ त्यो छिटटै सार्वजनिक गर्नुपर्ने उनको माग छ । समानी भन्छन्,'पर्सामा नारायणी अस्पताल मात्रै होइन, अन्य थुप्रै सरकारी निकायमा पनि अख्तियारले छापा मारेको छ, तर अहिलेसम्म एक जना पनि दोषीलाइ कारवाही गरेको मैले सुन्न पाएको छैन ।' नारायणी अस्पतालको फार्मेसीमा गरिएको अनुसन्धानको हविगत पनि त्यस्तै हुने हो कि भन्ने आशंका हुन थालेको छ । फार्मेसीमा छापा मार्न आएका अख्तियार टोली प्रमुख सापकोटाले भने फार्मेसीका कागजात सहितको फाइल थप अनुसन्धानका लागि काठमाडौंस्थित अख्तियारको केन्द्रिय कार्यालयमा पठाइ दिएको जानकारी दिए । थप अनुसन्धान गर्नुपर्ने आवश्यकता देखिएकाले वीरगन्जबाट लिएर आएका कागजातसहितको सबै फाइल भदौ १० गते नै केन्द्रिय कार्यालयमा पठाइ दिएको उनले बताए । साउन ३२ मा फार्मेसीमा छापा मार्ने क्रममा फार्मेसीले खरिद गरेका औषधीको बोलपत्र, खरिद बील, भौचर लगायतका सबै कागजात फेला नपरेको उनले बताए । त्यसदिन फेला नपरेका काजात फार्मेसी इन्चार्ज हरेन्द्र यादवले पनि दिन नसकेकोले अनुसन्धानमा समस्या परेपछि आफुहरुले ल्याएका जति सबै फाइल काठमाण्डौ नै पठाइ दिएको उनले जानकारी दिए । उनले भने,अब केन्द्रिय कार्यालयले नै अनुसन्धान अधिृकत तोकेर थप अनुसन्धान अगाडि बढाउनेछ ।' अख्तियारको केन्द्रिय कार्यालयले अनुसन्धान अधिकृत तोकेर उसैको नेतृत्वमा टोली फेरि फार्मेसीमा पठाउन पनि सक्ने सापकोटोले बताए । आफुहरुले गरेको १० दिनको अनुसन्धानमा फार्मेसीले खरिद गरेका औषधी म्याद सकिएपछि समयमै आपुर्तिकर्तालाइ फिर्ता नगरेको, स्टोरकक्षमा ठूलो परिमाणमा म्याद सकिएका औषधी लामो समय देखि भण्डारण गरि राखेको, खरिद गरिएका औषधीको परिमाण अनुसार बील नभएको जस्ता कैफियत भेटिएको जानकारी पनि सापकोटाले दिए। नारायणी अस्पतालले २०७४ बैशाखदेखि सञ्चालनमा ल्याएको फार्मेसीमा सन्चालन भए यता २०७८ जेठ मसान्त सम्म फार्मेसीमा कार्यरत कर्मचारीले औषधीको खरिद बिक्री ,तलब भत्ता सुविधा लगायतमा करिब १ करोड २१ लाख रुपैया हिनामिना गरेको प्रमाण सहितको समाचार अन्नपूर्ण पोष्टले प्रकाशीत गरेको थियो ।"
खोलाले बगाएर बालिकाको मृत्यु,उदयपुर: उदयपुरमा खोलाले बगाएर आइतबार एक बालिकाको मृत्यु भएको छ । आइतबार स्थानीय भालु खोलाले बगाएर त्रियुगा नगरपालिका ७ की १३ वर्षीया बालिका यसिका राईको मृत्यु भएको हो । परिवारजन र स्थानीयहरुका अनुसार प्र १०५००१ ह ०१२७ नम्बरको आफ्नै अटो निकाल्न घरपरिवार सँगै निस्किँदै गर्दा राईलाई खोलाले बगाएको थियो । बीच भागमा पुगेपछि एक्कासी माथिबाट आएको बाढीले बगाउँदा उनको ज्यान गएको जिल्ला प्रहरी कार्यालयका डिएसपी बेदप्रसाद गौतमले जानकारी दिए । खोलाले बगाएपछि वेपत्ता भएकी बालिकालाई प्रहरी र स्थानीयको टोलीले ८ किलोमिटर दक्षिण त्रियुगा नपा ९ स्थित त्रियुगा खोलामा मृत अवश्थामा फेला परेको उनले बताए । उनका अनुसार अटो बगाएको स्थानदेखि ५ सय मिटर तल फेला परेको थियो ।
सडक बन्द हुँदा बिरामीलाई अस्पताल पुर्याउन हेलिकप्टर चार्टर,"बेनी : पहिरोले गण्डकी प्रदेशको राजधानी पोखरासँग धवलागिरीका चार जिल्लाको सडक यातायात सम्पर्कविच्छेद भएको छ। मध्यपहाडी लोकमार्गको पोखराबागलुङ अन्तरगत पर्वतको डिमुवादेखि चुवाखण्डमा बिहीबारको पहिरोले सडक अवरुद्ध बनाएपछि गम्भीर अवस्थाका बिरामीलाई हेलिकप्टर चार्टर अस्पताल पुर्याउन थालिएको छ। म्याग्दीको बेनी अस्पतालले रिफर पोखरा रिफर गरेकी एक गर्भवतिलाई शनिबार हेलिकप्टरबाट लगिएको थियो। सिन्धुलीमा मृत्यु भएकी बेनी नगरपालिका७ की तारादेबी गिरीको शव आइतबार हेलिकप्टरबाट बेनी ल्याइएको छ। सडक अवरुद्ध भएपछि आफन्तहरु काठमाडौं जान र शवलाई गाडीमा बेनीमा ल्याउन नसक्ने भएकाले सिम्रिक एयरको हेलिकप्टर चार्टर गरेर ल्याइएको स्थानीय अनोद श्रेष्ठले बताए। सिन्धुलीस्थित छोरीको घरमा मृत्यु भएकी गिरीको शव दाहसंस्कारका लागि दमौली सम्म गाडी र त्यहाँबाट हेलिकप्टरमा ल्याइएको हो। सडक अवरुद्ध हुँदा गम्भीर अवस्थाका बिरामीलाई धौलागिरी क्षेत्र बाहिरका अस्पतालमा पुर्याउन हेलिकप्टर चार्टर गरेका छन्। पहिरोमा परेर पर्वतमा १० जनाको मृत्यु र एक जना बेपत्ता भएका थिए। बिहीबार रातीदेखि म्याग्दी, बागलुङ, मुस्ताङ र पर्वत जिल्लामा सडक, सञ्चार र विद्युत सम्पर्कबिच्छेद भएको थियो। मध्य पहाडी लोकमार्गको पर्वत खण्डको बिभिन्न ठाउँमा पहिरोले विद्युत, सडक र सञ्चारसँग सम्बन्धित पुर्वाधारमा ठूलो क्षति पुगेको छ। नेपाल विद्युत प्राधिकरण म्याग्दी वितरण केन्द्रका प्रमुख प्रशान्त झाका अनुसार पर्वतस्थित मोदी र तल्लो मोदी जलविद्युत आयोजनाको बीचमा रहेको १३२ केभी क्षमताको टावर ढलेपछि अवरुद्ध बनेको विद्युत सविधा वैैकल्पिक पोल बनाएर आपूर्ति गराउन थालिएको छ। टावर ढलेपछि म्याग्दीको ४२ मेगावाट क्षमताको म्रिस्तीखोला, ५ मेगावाट क्षमताको घलेम्दीखोला, १३ मेगावाट क्षमताको थापाखोला जलबिद्युत आयोजनाबाट उत्पादित राष्ट्रिय प्रणालीमा जोडिन सकेको छैन्। सञ्चार सेवामा समस्या देखिएपछि म्याग्दीमा सार्वजनिक निकाय र बैङ्कको सेवा ठप्प भएको छ। इन्टरनेटको फाइबर चुडाएपछि म्याग्दीमा सरकारी कार्यालय, बैङ्क, वित्तीय र सहकारी संस्थाहरुको सेवा ठप्प बनेको हो। सरकारी स्वामित्वको नेपाल टेलिकम र निजी क्षेत्रको इन्टरनेट सेवा प्रदायक कम्पनीहरुको फाइबर पहिरोले चुडाएकाले इन्टरनेटको सहायताले प्रदान गरिने सेवा ठप्प बनेको हो। मेघा बैंकको बेनी शाखाका प्रबन्धक कुमार ढुङ्गानाले पहिरोका कारण सर्भर र इन्टरनेटको सम्पर्क बिच्छेद भएकाले सेवा ठप्प भएको बताए। नेपाल टेलिकम म्याग्दीका प्रमुख बिष्णुदेब शाहले पहिरोले क्षति पुयाएको फाइबर मर्मत गरेर आइतबार साँझसम्म इन्टरनेट सेवा सूचारु गराउन प्रयास भइरहेको बताए।"
डीएसपी अघिकारी भए २०७७ वर्ष उत्कृष्ट प्रहरी,"स्याङ्जा : स्याङ्जाका प्रहरी नायब उपरीक्षक राजेन्द्रप्रसाद अधिकारी २०७७ सालको वर्ष उत्कृष्ट प्रहरी भएका छन्। आफ्ना मातहतका सबै प्रहरी कर्मचारीलाई उचित परिचालन गरी प्रशासनिक एवं अपराध अनुसन्धान तथा नियन्त्रणका क्षेत्रमा सफल भएकाले अधिकारीलाई वर्ष उत्कृष्ट घोषणा गरी पुरस्कृत गरिएको प्रहरी उपरीक्षक होबिन्द्र बोगटीले जानकारी दिए। अवैध घरेलु मदिरा नियन्त्रण, कोभिड १९ नियन्त्रण एवं विभिन्न सचेतनामूलक कार्यक्रमसँगै फरार प्रतिवादी पक्राउ लगायतमा क्षेत्रमा जिम्मेवारीपूर्वक काम गरेको भन्दै पुरस्कृत गरेको हो। नेपाल प्रहरीमा कार्यरत कर्मचारीले समाजमा खेलेको शान्ति सुरक्षामा खेलेको भूमिकाको आधारमा हरेक महिना र वर्षमा उत्कृष्ट प्रहरी पुरस्कृत गर्ने अभियान अन्तर्गत स्याङ्जाले उत्कृष्ट प्रहरी पुरस्कारलाई निरन्तरता दिएको हो। स्याङ्जा कार्यालयले विगत एक वर्षदेखि प्रहरी कर्मचारीलाई कामको जिम्मेवारी पूरा गरेको आधारमा जवानदेखि अधिकृतसम्म पुरस्कृत गरिदै आएको छ। प्रहरी प्रवक्तासमेत रहेका अधिकारी १५ महिनाअघि सरुवा भई स्याङ्जा आएका हुन्। यसैगरी, जिल्ला प्रहरी कार्यालयले अहिलेसम्म १२ जना प्रहरी कर्मचारी पुरस्कृत भइसकेका प्रहरी कार्यालयले जनाएको छ।"
म्याग्दीमा खोलाले बगाएर पैदलयात्रु बेपत्ता,"बेनी : म्याग्दीको रघुगंगा १ मा रहेको बेगखोलाले बगाएर एक जना पैदलयात्रुलाई बेपत्ता बनाएको छ। भगवतिदेखि तिप्ल्याङतर्फ जाँदै गरेका एक वृद्धलाई खोला तर्ने क्रममा बाढीले बगाएको हो। जिल्ला प्रहरी कार्यालय म्याग्दीका प्रहरी निरीक्षक वीरेन्द्रराज गुरुङले शनिबार अपरान्ह खोलाले बगाएका ती व्यक्तिको परिचय नखुलेको र अझै नभेटिएको बताए। भारी बोकेर खोला तर्दै गरेका पुरुषलाई खोलाले बगाएर कालीगण्डकीमा मिसाएको प्रत्यक्षदर्शी स्थानीयबासीबाट सूचना आएपछि खोजी गरिरहेका छौँ, उनले भने ति व्यक्तिको पहिचान खुलेको छैन। स्थानीयबासीका अनुसार शुक्रबार पनि बेगखोलाको बाढीले खोला तर्ने क्रममा बगाएका एक पैदलयात्रुलाई उद्धार गरिएको थियो। राष्ट्रिय गौरवको कालीगण्डकी कोरीडोर अन्तर्गत बेगखोलामा मोटरेबल र झोलुङ्गे पुल नहुँदा जोखिम मोलेर आवतजावत गर्नुपर्ने बाध्यता रहेको अन्नपूर्ण गाउँपालिका४ नारच्याङका टकबहादुर पुनले बताए। २०७३ भदौ १७ गतेको रातीको बाढीले बेलिब्रिज र झोलुङ्गे पुल सहित बेगखोलामा ११ वटा घर बगाएको थियो। बाढीले बगाएको ठाउँमा मोटरेबल र झोलुङ्गे पुल पुननिर्माण नहुँदा हरेक बर्खा याममा बेनीजोमसोम यात्रा गर्ने नागरिकले जोखिम, सास्ति र झञ्जट ब्यहोर्नुपरेको छ। कालीगण्डकीमा मिसिने बेगखोलामा लेकमा बर्खा हुँदा बाढी आउँछ। पाखा र ठाडा खोल्साको बाढी पनि यसैमा मिसिन्छ। बेगखोला र कालीगण्डकीको दोभानमा खोला वारपार गर्ने घाट छ। बेगखोलाको बाढीले खोला तर्ने क्रममा केही ट्याक्सी र मोटरसाइकल बगाएर कालीगण्डकीमा मिसाएको छ। बेगखोलामा ७० मिटर लामो सडक पुल निर्माण गर्न सडक विभाग अन्तर्गतको पुल महाशाखाले ठेक्का प्रक्रिया अघि बढाएको जिल्ला समन्वय समिति म्याग्दीका प्रमुख देबेन्द्र केसीले बताए। उनका अनुसार सडक पुल निर्माण नहुँदासम्मका लागि पैदलयात्री र मोटरसाइकल आवतजावतलाई सहज बनाउन गण्डकी प्रदेश सरकार अन्तरगतको पुर्वाधार विकास कार्यालय म्याग्दीले झोलुङ्गे पुल बनाउन ठेक्का प्रस्ताव आव्हान गरेको छ।"
पशुपतिनाथ मन्दिर असोज १ देखि खुल्ने,"काठमाडौँ: हिन्दू धर्मावलम्बीको आस्थाको केन्द्र पशुपतिनाथ मन्दिर असोज १ गतेदेखि खुल्ने भएको छ । साढे चार महिनापछि मन्दिर खुल्न लागेको हो । पशुपति क्षेत्र विकास कोषले स्वास्थ्य मापदण्ड पूरा गरी भक्तजनका लागि मन्दिर खोल्ने निर्णय गरेको हो । कोषका सदस्यसचिव डा मिलनकुमार थापाले असोज १ गतेदेखि मन्दिर खोल्न लागेको जानकारी दिए । उनले अन्नपूर्णसँग भने, कोरोना संक्रमणका कारण लामो समयदेखि बन्द गरिएको पशुपतिनाथ मन्दिर असोज १ गतेदेखि खोल्ने निर्णय गरेका छौँ । मन्दिरमा हुँदै आएका विशेष पूजा पनि खुल्ला गरिने डा थापाले जानकारी दिए । कोषमा आइतबार बसेको कार्य सम्पादन समितिको बैठकले यस्तो निर्णय गरेको हो । प्रशासन र प्रहरीसँगको समन्वयमा सुरक्षित तरिकाले व्यवस्थित रूपमा भक्तजनलाई मन्दिरमा दर्शन र पूजाआजा गर्ने व्यवस्था कोषले मिलाउने भएको हो । विश्वव्यापी कोरोना महामारीका कारण २०७६ चैत्र ११ गतेदेखि सरकारले लकडाउन गरेपछि पशुपतिनाथ मन्दिर पनि बन्द गरिएको थियो । कोषका कार्यकारी निर्देशक डा घनश्याम खतिवडाले लकडाउनले बन्द भएको मन्दिर नौ महिनापछि २०७७ पुस १ गतेदेखि २०७८ वैशाख १५ गतेसम्म खुलेको जानकारी दिए । पुनः साढे चार महिनापछि पशुपतिनाथ मन्दिर खुल्ला हुन लागेको जानकारी दिँदै उनले भने, भक्तजनले पनि स्वास्थ्य मापदण्ड पालनामा जिम्मेवार हुनुपर्नेछ, तीज र पञ्चमीको समयमा खोल्न पाएनौँ ।"
"अरुण तेस्रोका मजदुर बोकेको मिनी ट्रक संखुवासभामा दुर्घटना, एक जनाको मृत्यु, १० घाइते","विराटनगर : संखुवासभामा अरुण तेस्रो जलविद्युत् परियोजनाका मजदुर बोकेको मिनी ट्रक शनिबार राति दुर्घटनामा परेको छ। सो दुर्घटनामा एक जनाको घटनास्थलमै मृत्यु भएको प्रदेश १ ट्राफिक प्रहरी प्रमुख एसपी बासुदेव खतिवडाले जानकारी दिए। उनका अनुसार दुर्घटनामा अरुण तेस्रोका १० जना मजदुर घाइते भएका छन्। घाइतेमध्ये तीन जनाको अवस्था गम्भीर छ। नुमबाट सदरमुकाम खाँदबारीतर्फ आउँदै गरेको प्रदेश १०२००१ ख ८०८३ नम्बरको मिनी ट्रक चिचिला गाउँपालिका१ पात्तलमा दुर्घटनामा परेको एसपी खतिवडाले बताए। उनका अनुसार सडकबाट लगभग सय मिटर तल खसेको थियो। दुर्घटनामा चालक धनकुटा घर भएका अन्दाजी ३० वर्षीय जनक पाण्डेको मृत्यु भएको हो। दुर्घटनामा परेको ट्रकले किचेर उनको घटनास्थलमै मृत्यु भएको प्रहरीले जनाएको छ। ट्रकले किचिरहेको अवस्थामा शव बाहिर निकालेर पोस्टमार्टमका लागि जिल्ला अस्पताल खाँदबारी ल्याइएको छ। जलविद्युत् निर्माणको सामग्री लिएर नुमको फ्याक्सिन्दा पुगेपछि फर्कने क्रममा ट्रकमा अरुण तेस्रोका मजदुर सवार रहेको जानकारी एसपी खतिवडाले दिए। घाइते १० जनामध्ये आठ जना जलविद्युत् आयोजनामा काम गर्ने भारतीय नागरिकहरु हुन्। दुर्घटनामा भारतीय नागरिक ३२ वर्षीय राहुल मालकर, २४ वर्षीय मौतुन राय, १८ वर्षीय रक्की कुमार, विशाल कुमार, शैलेश कुमार, २७ वर्षीय सङ्कज कुमार, ३० वर्षीय राभेन वैश्णव र २१ वर्षीय अरविन्द्र कुमार घाइते भएका छन्। त्यस्तै दुर्घटनामा संखुवासभाकै खाँदबारी नगरपालिका८ पिप्लेका १८ वर्षीय सविन विक र खाँदबारी७ का २९ वर्षीय बलु मगर पनि घाइते भएका छन्। घाइते सबैको जिल्ला अस्पताल खाँदबारीमा उपचार भइरहेको थियो। त्यहाँ उपचार सम्भव नभएपछि रक्की, बलु र राहुललाई थप उपचारका लागि बीपी कोइराला स्वास्थ्य विज्ञान प्रतिष्ठान धरान ल्याइएको छ। यसैबीच पूर्वपश्चिम लोकमार्गअन्तर्गत झापाको शिवसताक्षी नगरपालिका८ मा ट्रकको ठक्करबाट साइकल यात्री एक महिलाको मृत्यु भएको छ। पश्चिमतर्फ आउँदै गरेको प्र २०३००१ ख ४२३० नम्बरको ट्रकले सोही दिशातर्फ आउँदै गरेको साइकललाई राति ठक्कर दिँदा ३६ वर्षीया सुनिमा राई (लिम्बू)को मृत्यु भएको एसपी खतिवडाले बताए। उनका अनुसार दुर्घटनामा परेर गम्भीर घाइते भएकी महिलाको उपचारका लागि बिर्तामोडको बी एन्ड सी अस्पतालतर्फ लैजाँदै गर्दा बाटैमा मृत्यु भएको हो। ट्रक र चालक चितवन राप्ती नगरपालिका१ का ३१ वर्षीया प्रवीण लामालाई नियन्त्रणमा लिएर घटनाको अनुसन्धान थालिएको जानकारी प्रहरीले दिएको छ।"
