शीर्षक,विवरण
प्रधानमन्त्रीको भारत भ्रमणले मैत्रीपूर्ण सम्बन्धलाई नयाँ उचाइँमा पुर्यायो : परराष्ट्रमन्त्री,"काठमाडौं : प्रधानमन्त्री शेरबहादुर देउवाको भारत भ्रमण सफल रहेको परराष्ट्रमन्त्री नारायण खड्काले बताएका छन्। त्रिभुवन अन्तर्राष्ट्रिय विमानस्थलमा आयोजित पत्रकार सम्मेलनमा मन्त्री खड्काले भारतसँगको घनिष्ठ र मैत्रीपूर्ण सम्बन्धलाई नयाँ उचाइँमा पुर्याएको दाबी गरे। 'कोभिड महामारीका कारण उच्च स्तरीय भ्रमण हुन सकेको थिएन। यो भ्रमणले दुई देशबीचको हितबारे छलफल भएको छ। यो नै ठूलो उपलब्धि हो। प्रधानमन्त्रीजी पनि यस कुरामा विश्वस्त हुनुहुन्छ,' उनले भने। प्रधानमन्त्री देउवाले मर्यादाभित्रै रहेर भाजपा अध्यक्ष जेपी नड्डासँग भेटवार्ता गरेको उनले स्पष्ट पारे। सञ्चारकर्मी प्रश्नमा उनले भने, 'उहाँ (शेरबहादुर देउवा) प्रधानमन्त्री सँगसँगै नेपाली कांग्रेसको सभापति पनि हुनुहुन्छ। सभापतिको हैसियतले उहाँ भाजपा मुख्यालय जानुभएको हो। त्यहाँ दुई पार्टीबीचको सम्बन्ध सुधारबारे छलफल भएको हो।' प्रधानमन्त्री देउवाले मर्यादा विपरीत भाजपा पार्टी कार्यालय पुगेको भन्दै विरोध भएको थियो। त्यस्तै भारतीय समकक्षी प्रधानमन्त्री नरेन्द्र मोदीसँगको वार्ताका क्रममा प्रधानमन्त्रीका पछाडि नेपाली प्रतिनिधि नराखेको भन्दै परराष्ट्र मन्त्रालयको आलोचना भएको थियो। उक्त कुरामा मन्त्री खड्काले सामान्यरुपमा लिए। 'कुर्सीमा बस्ने महिला प्रधानमन्त्रीज्युको भाषा अनुवादक हो। त्यसले केही फरक पर्दैन। यताबाट हामी थियौं,' उनले भने। दुई देशबीच द्विपक्षीय सहमित हुँदा संयुक्तरुपमा प्रेस विज्ञप्ति जारी गर्ने प्रचलन रहेको छ। तर यसपाली नेपाल र भारतले छुट्टाछुट्टै प्रेस विज्ञप्ति जारी गर्यो। सञ्चारकर्मीले सोधेको प्रश्नमा मन्त्री खड्काले भने, 'दुवै पक्षको सल्लाह बमोजिम नै छुट्टाछुट्टै प्रेस विज्ञप्ति जारी भएको हो।' त्यस्तै सीमा विवाद आपसी तथा कूटनीतिक छलफल र स्थापित संयन्त्रको माध्यमबाट हल गर्ने प्रस्ताव प्रधानमन्त्रीले गरेको उनले बताए। शनिबार नयाँ दिल्लीको हैदरवाद हाउसमा भएको द्विपक्षीय वार्ताको क्रममा चार बुँदा सम्झौता पत्रमा हस्ताक्षर भएको थियो।"
जनयुद्धको उपलब्धिले गाँउ गाँउमा सिंहदरवार स्थापना भयो : प्रचण्ड,"महोत्तरी : नेकपा माओवादी केन्द्रका अध्यक्ष पुष्पकमल दाहाल प्रचण्डले गाँउ गाँउमा सिंहदरवार स्थापना हुनु नै १० वर्षे जनयुद्धको मूल उपलब्धि रहेको बताएका छन्। आइतबार महोत्तरीको गौशाला नगरपालिकाको प्रशासनिक भवन उद्घाटन समारोहलाई सम्बोधन गर्दै अध्यक्ष प्रचण्डले अधिकारले भरिपूर्ण जनमुखी सुशासन स्थापना गर्नु नै जनयुद्धको मूल मर्मअनुरुप अहिले गाँउ गाँउमा सिंहदवार स्थापना भएको बताए। अहिले स्थानीय तहका सरकारले आफ्नै मेहनतले बनाएको भवनले संघीयतालाई सफलतातर्फ उन्मुख गरेको बताउँदै अध्यक्ष प्रचण्डले भने, यस्ता संरचना निर्माणका लागि न त प्रदेश सरकारले सहयोग गरेका छन्, न त संघीय सरकारले नै। स्थानीयस्तरमा उठेको राजश्वबाट यस्ता संरचना देशमा अनेकौ निर्माण भएका छन्। जुन संघीयताले सफलता हासिल गरेको सावित गरेका छन्। एक अर्को प्रसंगमा अध्यक्ष प्रचण्डले अहिलेको गठबन्धन चुनावसम्म कायम रहने बताए। अबको चुनाव योद्धाको सपना सकार पार्ने अभियानको रुपमा रहेकोले माओवादी पार्टीले यसलाई समान्य चुनावको रुपमा नलिने प्रचण्डले तर्क राखेका छन्। देशमा स्थानीय तहको सरकारलाई पूर्ण अधिकार दिएमात्र जनताको काम चुस्त र दुरुस्तरुपमा अगाडि बढने तर्क उनको थियो। संविधानमा उल्लेख भएका विषयवस्तु कार्यान्वय गराउनका लागि जनमैत्री तवरले विकास निर्माणको कामकाज गर्नुपर्नेतर्फ वर्तमान सरकार लागि परेको भूमि व्यवस्था सहकारी तथा गरिबी निवारणमन्त्री शशि श्रेष्ठले बताइन्। नेपाल सरकारले हरेक जनतालाई घरजग्गाको व्यवस्थापन गरी मालिक बनाउने अभियान पहिलो प्राथामिकतामा परेको बताउँदै मन्त्री श्रेष्ठले भनिन्, आफूले जग्गाविहीनको ठाँउमा मन्त्रालयको कर्मचारीलाई पठाउँदै आएको छु। वितरण भएको पूर्जा अब कसैले पनि खारेज गर्न सक्दैन। हरेक तवरले प्रक्रिया पुर्याएर लालपूर्जा वितरण भइरहेको छ।"
लक्ष्मी केयर्सको साइकलमा उत्साहजनक सहभागिता,काठमाडौं : लक्ष्मी बैंकका कर्मचारीहरुद्वारा स्थापित गैरनाफमूलक संस्था लक्ष्मी केयर्सले अरेन्ज लभ्स ग्रिन अभियान अन्तर्गत वार्षिक साइकल र्यालीको १२औं संस्करण चैत्र १९ गते शनिबार काठमाडौंमा आयोजना गरेको छ। टुँडिखेलस्थित आर्मी अफिसर्स क्लबबाट २०० भन्दा बढी साइकलयात्रीको सहभागितामा सुरु भएको सो र्याली १३ किलोमिटरको दुरी पार गर्दै गोकर्ण फरेस्ट रिसोर्टमा गई सम्पन्न भएको थियो। र्यालीपश्चात विभिन्न पेशा तथा व्यवसायमा संलग्न करिब लक्ष्मी केयर्सका १००० भन्दा बढी हितैषिको उपस्थितिमा १९७४ एडि ब्यान्डको सांगितिक प्रस्तुति लगायत विभिन्न मनोरञ्जनात्मक कार्यक्रमको आयोजना गरिएको थियो। कार्यक्रम लक्ष्मी बैंकको २०औं वार्षिकोत्सवको उपलक्ष्यमा आयोजना गरिएको थियो। लक्ष्मी केयर्सले उज्यालो अभियान अन्तर्गत जनचेतना अभिवृद्वि एवं विभिन्न सांस्कृतिक तथा सार्वजनिक स्थानलाई वातावरण मैत्री प्रविधिबाट उज्यालो बनाउने उद्देश्यका लागि रकम संकलन गर्ने प्रयोजनसहित साइकल र्याली कार्यक्रमको आयोजना गर्दै आएको छ।
नेपाल बङ्गलादेश बैंकद्वारा वित्तीय साक्षरता कार्यक्रम सञ्चालन,"काठमाडौँ : नेपाल बङ्गलादेश बैंक फेदाप शाखाले चैत्र ८ देखि १३ गतेसम्म स्थानीय पाँच माध्यमिक विद्यालयहरूमा वित्तीय साक्षारता अभिवृद्धि कार्यक्रम सञ्चालन गरेको छ। उक्त कार्यक्रममा जलजले माध्यमिक विद्यालय, इशुबु माध्यमिक विद्यालय, सम्दु माध्यमिक विद्यालय, सिद्घकाली माध्यमिक विद्यालय र जनज्योती माध्यमिक विद्यालयमा अध्ययनरत जम्मा ५०४ जना विद्यार्थीहरूलाई वित्तीय सेवा सम्बन्धमा जानकारी गराइएको थियो। ग्लोबल मनी सप्ताह २०२२ मा वित्तीय साक्षरता कार्यक्रम चलाउन राष्ट्र बैंकले दिएको निर्देशन अनुसार बचत तथा कर्जा, सफा नोटको नीति, विप्रेषण, शेयर बजार, विद्युतिय ठगी, लघुउद्यम ब्यवसाय तथा डिजिटल बैकिङ्ग, यसका फाइदा, प्रयोग गर्ने तरिकाको बारेमा शाखा प्रमुख थलबहादुर बिष्ट तथा शाखाका अन्य कर्मचारीहरूले विद्यार्थीहरूलाई जानकारी गराएका हुन्।"
काठमाडौं रेजर्सको एकदिने फुटसल प्रतियोगिता सम्पन्न,"काठमाडौं : काठमाडौं रेजर्स फुटबल क्लबले एकदिने फुटसल प्रतियोगिता सम्पन्न गरेको छ। फ्यानहरुसँग अन्तरकृया गर्नुका साथै क्लबका मुख्य प्रशिक्षक बालगोपाल महर्जन र मार्की प्लेयर बिकेश कुथुलाई भेट्ने अवसर प्रदान गर्ने उद्देश्यले सो कार्यक्रम आयोजना गरिएको आयोजकले जनाएको छ। काठमाडौं रेजर्सको आधिकारिक फेसबुक पेजमा फेसबुक लाइभमार्फत १५० भन्दाबढी दर्ताबाट लक्की ड्र मार्फत १६ टोली छनोट गरिएको थियो। विजेताले नगद १५ हजार नगद सहितप्रमाणपत्र, मेडल, ट्रफी सहितटिमको टिसर्ट प्राप्त गरेका थिए।"
बेदकोट नगरपालिकाका मेयरसहित ५ वडा अध्यक्ष समाजवादीमा प्रवेश,"महेन्द्रनगर : कञ्चनपुरको बेदकोट नगरपालिकाका मेयर असोककुमार चन्दसहित नेकपा एमालेबाट निर्वाचित ५ जना वडाअध्यक्ष नेकपा एकीकृत समाजवादीमा प्रवेश गरेका छन्। आईतबार पार्टी अध्यक्ष माधवकुमार नेपालले टिँका लगाउदै मेयर चन्दसहित वडा अध्यक्ष, एमालेबाट निर्वाचीत २६ जना सदस्य र अन्य पार्टी परित्याग गरी आउनेहरुलाई समाजवादीमा स्वागत गरेका हुन। नेकपा एमालेबाट निर्वाचीत वडा नम्बर ३ का वडाअध्यक्ष तिलकबहादुर ठकुल्ला, वडा नम्बर ४ का वडाअध्यक्ष भाष्करदत्त भट्ट, वडा नम्बर ७ का वडा अध्यक्ष विरबहादुर डगौरा, वडा नम्बर ८ का वडा अध्यक्ष दुर्गासिंह भण्डारी र वडा नम्बर १० का अध्यक्ष केशवबहादुर रावल पनि एकीकृत समाजवादी पार्टीमा प्रवेश गरेका छन्। बिद्रोहको सुरुवात भयो : मेयर चन्द नेकपा एमालेबाट निर्वाचित भएका बेदकोट नगरपालिकाका नगर प्रमुख अशोककुमार चन्दले नेकपा (एकीकृत समाजवादी) मा प्रवेश गर्दै एमालेमा बिद्रोह सुरु भएको बताएका छन्। उनले पार्टीमा अपमानित र अपहेलित भएपछि बाध्य भएर पार्टी छोड्नु परेको बताए। पार्टी विभाजनपछि भने उनी दस बुँदे कार्यान्वयन हुने अपेक्षामा एमालेमै रहेका थिए। एमालेको पुस अन्तिममा सम्पन्न जिल्ला कमिटीको अधिवेशनमा चन्द सचिवमा ७ मतले पराजित भएका थिए। पराजय स्वीकार गर्दा पनि आफ्नो प्यानलका निर्वाचित साथीहरुलाई कुनै पनि जिम्मेवारी नदिएको उनले बताए। पार्टीमा साथीहरुलाई जिम्मेवारी बिहिन बनाउने १० बुँदे भनेर अपहेलित गरियो।उनले भनेहामीलाई सुर्य चिन्हमा भोट हाल्ने वातावरण बनाएन बाध्य भएर बिद्रोह गरेका हौ। उनले बिद्रोहको सुरुवात भएको बताए।"
"आजैदेखि लागू हुनेगरी १५ प्रतिशतसम्म बढ्यो सवारी भाडा, कुन ठाउँको कति? (सूचीसहित)","काठमाडौंः अन्तर प्रदेश चल्ने लामा दूरीका सार्वजनिक सवारीको भाडा १५ प्रतिशतसम्म बढेको छ। भौतिक पूर्वाधार तथा यातायात मन्त्रालयको मन्त्री स्तरीय निर्णयअनुसार आज (आइतबार)देखि लागू गरिएको यात्रुबहाक सवारीको भाडा १५ प्रतिशतसम्म बढेको हो। दुई वा सोभन्दा बढी प्रदेश भई (राष्ट्रियस्तरका रुटमा) सञ्चालन हुने सार्वजनिक यातायातको भाडादर अनुसार समायोजन गरिएको छ। पछिल्लो पटक भाडा समायोजन गर्दा आधार मानिएको मूल्यको तुलनामा इन्धनको बजार मूल्य ५ प्रतिशत वा सोभन्दा बढीले बढेमा वा घटेमा विभागले अभ्यास गर्दै आएको वैज्ञानिक भाडा समायोजन प्रणालीअनुसार स्वचालितरुपमा अन्तर प्रदेश सार्वजनिक यातायातको भाडा बढ्ने वा घट्ने व्यवस्था लागू गरिएको यातायात व्यवस्था विभागले जारी गरेको सूचनामा भनिएको छ। यात्रुबाहक सवारीको १० प्रतिशत, पहाडी बाटोमा सञ्चालन हुने मालबाहक सवारीको १३ प्रतिशत, तराईको बाटोमा सञ्चालन हुने मालबाहक सवारीको १५ प्रतिशत भाडा समायोजन गरिएको छ।"
माधव नेपालसहित १४ सांसदविरुद्धको मुद्दाको पेसी चैत २७ गते,"काठमाडौं : एकीकृत समाजवादीका अध्यक्ष माधवकुमार नेपालसहित १४ जना सांसदविरुद्धको मुद्दाको पेसी चैत २७ गतेका लागि तोकिएको छ। सर्वोच्च अदालतका न्यायाधीश अनिलकुमार सिन्हा र नहकुल सुवेदीको इजलासमा आइतवार पेसी तोकिएपनि हेर्न नमिल्नेमा राखिएको थियो। मसहितको इजलासले निवेदक सोम प्रसाद पाण्डेसमेत विरुद्ध निर्वाचन आयोगसमेत भएको उत्प्रेषण मुद्दामा प्रस्तुत निवेदनमा बदरका लागि माग गरिएको प्रत्यर्थी निर्वाचन आयोगले गरेको दल दर्ता सम्बन्धी निर्णय प्रकृयासँग सम्बन्धित तथ्यमा प्रवेश गरी अन्तरिम आदेश जारी गरेको मिसिल संलग्न आदेशको प्रतिलिपिबाट खुल्न आएकोले यो मुद्दा मैले हेर्न मिलेन। प्रस्तुत मुद्दा इजलासबाट सुनुवाईको मिति तोकी आज पेश हुन आएको देखिंदा अर्को सुनुवाईको लागि मिति २०७८१२२७ को पेशी तोकिएको छ। नियमानुसार पेस गर्नुहोला, उल्लेख छ। एमालेले कारबाही गरेका माधव नेपालसहित १४ सांसदलाई सभामुखले पदमुक्त नगरेको र त्यसकै आधारमा निर्वाचन आयोगले एकीकृत समाजवादी नामक दल दर्ता गरेको भन्दै एमाले अध्यक्ष ओलीले रिट दायर गरेका थिए। सांसद पदमुक्तको विषयलाई लिएर एमालेले ६ महिनायता निरन्तर संसद अवरुद्ध गर्दै आएको छ।"
भारतप्रति नेपालीहरुको ठूलो सद्भाव छ : आरजु देउवा,"काठमाडौं : भारत भ्रमणमा रहेकी फस्ट लेडी आरजु राणा देउवाले भारतप्रति नेपालीहरुको सद्भाव सदैव रहने बताएकी छन्। प्रधानमन्त्री शेरबहादुर देउवासँगै भारत भ्रमणमा रहेकी आरजुले एएनआईसँग कुरा गर्दै दुई देशबीच प्रगाढ सम्बन्ध रहेको बताएकी छन्। नयाँ दिल्लीबाट बनारस आइपुगेका फस्ट लेडी आरजुले प्रधानमन्त्री देउवासँगै आइतबार विश्वनाथको दर्शन गरिन्। भगवान विश्वनाथसँग विश्व शान्तिको कामना गरेको उनले बताइन्। 'विश्वनाथसँग के माग्नुभयो?' एएनआई संबाददताको प्रश्नमा उनले भनिन्, 'हाम्रो देशको शान्ति, भारतको शान्ति, विश्वको शान्ति र सबैको स्वास्थ्यको लागि प्रार्थाना गरेँ।' उनले आफू पहिलोपटक सन् १९९० मा बनारस आएको स्मरण गरिन्। सन् २०१७ मा दोस्रोपटक बनारस आएकी उनले पाँच वर्षपछि बनारस आएको बताइन्। 'पहिलो र दोस्रो नितान्त पारिवारिक भ्रमण थियो,' उनले भनिन्। उनले बनारसमा धेरै कुराको बदलाव आएको बताइन्। 'पाँच वर्षपछि बनारस आउँदा धेरै बदलाव पाएँ। मलाई लाग्यो म अरु कुनै सहरमा आएकी छु। विश्वनाथ क्षेत्रमा त आकाश जमिनकै फरक पाएँ,' उनले भनिन्। उनले गंगा झनै सफा देखिएको र सबैभन्दा राम्रो गंगाबाट विश्वनाथ, विश्वनाथमा गंगाको दृश्यले मनमोहक बनाउने बताइन्। उनले विश्वनाथ र पशुपतिनाथ मन्दिरको तुलनासमेत गरिन्। 'जसरी पशुपति नाथलाई हाम्रा अग्रज राजाले निर्माण गरेका थिए। सायद विश्वनाथ पनि त्यही परिकल्पनामा बनाइएको हुनुपर्छ,' उनले भनिन्। विश्वनाथमा आएर जीवन सफल भएको उनले बताइन्। 'विश्वनाथमा आज म र मेरो श्रीमान पूजा गरेँ। म हिन्दूवादीको लागि यो जीवन सफल भएको मानेकी छु,' उनले भनिन्। उनले राजनीतिक र प्रशासनिक क्षेत्र फरक भए पनि नेपाली र भारतीयको सभ्यता एउटै भएको बताइन्। 'हामी एकै सभ्यताका हौं। हाम्रो सँस्कृति, धर्म र ग्रन्थ पनि मिल्छ। हाम्रो लवाइ खवाइ र पहिचान पनि उस्तै छ,' उनले भनिन्। उनले नेपाली र भारतीयको साँस्कृतिक रुप पनि एउटै भएको बताइन्। विश्वनाथ र पशुपति मन्दिरको बारेमा पुरानमा पनि उल्लेख रहेको बताउँदै उनले भनिन्, 'यो कुनै ४०५० वर्षको इतिहासको कुरा होइन। पौराणिककालदेखि सम्बन्ध रहेको छ।' नेपालमा काशीलाई कसरी लिइन्छ? भन्ने संबाददाताको प्रश्नमा उनले धार्मिक मान्यताको बारेमा बताइन्। उनले काशी आएर मृत्युवरण गरे स्वर्ग पुगिने मान्यता रहेको बताइन्। 'नेपालमा के भनाइ छ भने यदि काशीमा कसैको मृत्यु भयो भने त्यो सिधै स्वर्ग पुगिन्छ,' उनले भनिन्। तर अहिलेका मानिसहरु अलि बढी संसारिक मोहमा फसेको उनको बुझाइ छ। उनले प्रधानमन्त्रीरुपमा आफ्नो श्रीमानलाई भारतले भव्य स्वागत गरेको बताइन्। त्यसका लागि प्रधानमन्त्री नरेन्द्र मोदी र उत्तर प्रदेशका मुख्यमन्त्री योगी आदित्यनाथलाई धन्यवादसमेत दिइन्। उनले भारतले नेपालप्रति सौहार्दपूर्ण माया देखाएको बताइन्। 'हामी सानो देशका हौं। भारतमा एकदमै ठूलो देश हो। तर भारतले नेपालप्रति सौहार्दपूर्ण माया देखाएको छ,' उनले भनिन्। उनले नेपालीहरु एकदमै स्वाभिमानी भएको उल्लेख गरिन्। 'हामी नेपालीहरु एकदमै परिश्रमी, स्वभिमानी हुन्छौं। भारतीयका लागि हाम्रो ठूलो सद्भाव छ। किनकि त्यहाँको सभ्यतासँग हाम्रो धेरै मेल खान्छ। नेपालका धेरै मान्छेहरु इन्डियन टेलिभिजन हेर्छन्। म आफैँ पनि हिन्दी बोल्छु। दुई देशबीच अझै प्रगाढ सम्बन्ध हुन जरुरी छ,' उनले भनिन्।"
टाटा मोटर्सद्वारा नेपालमा एएमसी प्याकेज केयर प्लस,"काठमाडौं : टाटा मोटर्स नेपालले सिप्रदी ट्रेडिङ प्रालिसँग संयुक्तरूपमा नेपालमा वार्षिक मर्मत सेवा प्याकेज टाटा मोटर्स केयर प्लस ल्याएको छ। टाटा मोटर्स र सिप्रदीले सँधै आफ्नो उत्पादन बिक्रीपछि उत्कृष्ट सेवाहरूको साथमा ग्राहकहरुलाई नयाँ अनुभवलाई प्राथमिकता दिने गरेको जनाएको छ। केयर प्लसले सवारी चलाउँदा बचत र सुरक्षाको ग्यारेन्टी दिने कम्पनीले जनाएको छ। टाटा मोटर्सले हाल नेपाली बजारमा नौ विभिन्न मोडलहरू बिक्री गरिरहेको पनि जनाएकोछ । यद्यपि केयर प्लस हाल टाटा नेक्सन पेट्रोलमा मात्र उपलब्ध छ र निकट भविष्यमा अन्य मोडलहरूमा पनि यसको सेवा विस्तार गर्ने योजनामा कम्पनि रहेको छ। ग्राहकहरूले अब आफ्ना सवारी साधनहरूको सहज र समस्यामुक्त संचालन सुनिश्चित गर्न सक्नेछन्। यसका साथै केयर प्लस मा सवारी मर्मत, व्हिल अलाइनमेन्ट र सवारीसाधनको धुलाईसहित निर्धारित सेवाहरू समावेश कम्पनिले बताएको छ। जसअनुसार ग्राहकले गाडी बिक्री भएको मितिदेखि ३६५ दिनभित्र वा १५,५०० किलोमिटर गुड्नु अगाडि केयर प्लस खरिद गर्न सक्नेछन्। केयर प्लस प्याकेज सिप्रदीका सबै २४ सेवा केन्द्रहरूमा उपलब्ध हुनेछ।"
ज्योति विकास बैंकका ग्राहकहरुलाई होटल सेन्ट्रल प्लाजामा छुट,काठमाडौं : ज्योति विकास बैंकले कोहलपुरस्थित पाँच तारे होटल सेन्ट्रल प्लाजासंग होटलका विभिन्न सेवा सुविधाहरुमा बैंकका ग्राहकहरुलाई १५ छूट सम्बन्धी सम्झौता गरेको छ। सम्झौता पत्रमा बैंकका तर्फबाट कोहलपुर क्षेत्रीय प्रमुख दिनेश रायमाझी तथा होटल सेन्ट्रल प्लाजाका तर्फबाट बजार व्यवस्थापन प्रमुख रमेश कुमार पाठकले हस्ताक्षर गरेका हुन्। बैंकले भिसा डेबिट कार्डवाहक तथा मोबाइल बैंकिङ प्रयोग गर्ने ग्राहकलाई सेवाहरुमा थप छुट दिन सो सम्झौता गरेको हो। होटल सेन्ट्रल प्लाजा कोहलपुरस्थित सम्पूर्ण आधुनिक सुविधा सम्पन्न पाँच तारे होटल हो। यस सम्झौता पश्चात ज्योति विकास बैंकका ग्राहकहरुले भिषा डेविट कार्ड वा मोबाइल बैंकिङ प्रयोग गरी भुक्तानी गर्दा होटलको फुड एन्ड बेभरेज र रूम शुल्कमा १५ प्रतिशत छुट प्राप्त गर्न सक्नेछन्।
विशेष अदालत : बैशाख १ देखि अनलाइनबाट तारिख लिन पाइने,"काठमाडौंः आगामी बैशाख १ गतेबाट अनलाइनबाटै तारिख लिन पाउने व्यवस्था गरिने भएको छ । विशेष अदालतको चैत १३ गते बसेको पूर्ण बैठकले यस्तो निर्णय गरेको हो । यो सेवा लागू भएसँगै सेवाग्राहीले आफूलाई पायक पर्ने उच्च वा जिल्ला अदालत पुगेर अनलाइनबाटै तारिख बुझ्न पाउने भएका हुन् । '२०७९ वैशाख १ गतेदेखि पक्षले चाहेमा आफूलाई पायक पर्ने उच्च अदालत तथा जिल्ला अदालतहरूबाट अनलाइन तारिख लिन पाउनेगरी निर्णय भएबमोजिम मुद्दाका पक्षहरूलाई पायक पर्ने अदालतबाट विद्युतीय माध्यमबाट तारिख उपलब्ध गराउने प्रयोजनका लागि सर्वोच्च अदालतबाट जारी सूचना प्रविधिको प्रयोगबाट तारिख लिने सम्बन्धी निर्देशिका, २०७२ बमोजिम देहायका समन्वयकर्ता र सम्पर्क व्यक्ति तोकिएको बेहोरा सम्बन्धित सबैमा जानकारी गराइन्छ ,' सूचनामा भनिएको छ।"
पाकिस्तानको संसद भंग,"इस्लामाबाद : पाकिस्तानका प्रधानमन्त्री इमरान खानको प्रस्तावमा राष्ट्रपति डा आरिफ अल्वले संसद भंग गरेका छन्। प्रधानमन्त्री खानले आइतबार विहान संसद भंग गर्न राष्ट्रपति समक्ष सिफारिस गरेका थिए। राष्ट्रपतिले संविधानको अनुच्छेद ५८ (१) र ४८ (१)लाई टेकेर संसद भंग गरेका हुन्। पाकिस्तानमा संसद भंग भएको तीन महिनाभित्र चुनाव गर्नुपर्ने प्रावधान छ। प्रधानमन्त्री इमरान खानविरुद्धको अविश्वास प्रस्तावमा आज मतदान हुने भनिएको थियो। त्यसविरुद्ध खानले देशभर विरोधमा उत्रन निर्देशन दिए पनि अन्त्यमा संसद भंग गरेको बीबीसीले जनाएको छ। विपक्षीले आफूविरुद्ध ल्याएको अविश्वास प्रस्तावलाई खानले धोका को रुपमा लिएका छन्। 'यस्ता कुरा अर्को देश भएको भए मानिसहरू सडकमा उत्रिने थिए। म सबै जानतालाई सडकमा उत्रेर देशभक्ति दर्शाउन आह्वान गर्दछु। यो राष्ट्रको हितको निम्ति पनि जनता आन्दोलित हुनुपर्छ,' उनले भनेका छन्। उनले आफ्नो ज्यानसमेत जोखिममा रहेको बताएका थिए। 'मेरो ज्यान पनि जोखिममा छ भन्ने मेरो देशलाई जानकारी गराउन चाहन्छु,' उनले भनेका छन्।"
एएसी इँटाको ब्रान्ड एम्बेस्डरमा सञ्चारकर्मी लामिछाने,"काठमाडौं : एएसी इँटाको ब्रान्ड एम्बेस्डरमा सञ्चारकर्मी रवि लामिछाने नियुक्त भएका छन्। शुक्रबार एक कार्यक्रमकाबीच एएसी इँटा उद्योग प्रालिका अध्यक्ष निकोलस पाण्डेले सञ्चारकर्मी लामिछानेलाई ब्रान्ड एम्बेस्डरमा नियुक्त गरेका हुन्। ग्यालेक्सी फोरके टेलिभिजनका प्रबन्ध निर्देशकसमेत रहेका लामिछाने र पाण्डेबीच दुई पक्षीय हस्ताक्षरसमेत भएको छ। निरन्तर ६० घण्टाभन्दा बढी टेलिभिजन कार्यक्रम सञ्चालन गरेर विश्व रेकर्ड कायम गरेका लामिछानेलाई ब्रान्ड एम्बेस्डरकारुपमा सहकार्य गर्न पाउँदा खुसी लागेको अध्यक्ष पाण्डेको भनाइ छ। एएसी इँटाप्रति आममानिसको भरोसा दिलाउन लामिछानेलाई छनौट गरिएको पाण्डेले बताए। जसरी सञ्चारकर्मी लामिछानेप्रतिको भरोसा आमसर्वसाधारणमा छ, त्यसैगरी इँटामा पनि भरोसा दिलाउने हाम्रो उद्देश्य हो अध्यक्ष पाण्डेले भने। निर्माण जगतमा नयाँ आयाम थप्ने योजनाका साथ २०७२ सालको भूकम्पपछि फुरेको सोचलाई उद्योगसम्म पुर्याउन सफल भएको बताउँदै यसलाई सबैले अपनत्व हुने गरी गुणस्तरमा ध्यान दिँदै आएको उनले बताए। यस्तै ब्रान्ड एम्बेस्डर लामिछानेले युवाहरुको सोच र जोसलाई साथ दिनका लागि यो कम्पनीसँग आबद्ध भएको बताए। करिब ३ वर्षको लागि ब्राण्ड एम्बेस्डरकारुपमा एएसी इँटासँग जोडिएको बताउँदै गुणस्तरमा कुनै सम्झौता नगर्नसमेत आग्रह गरेका छन्। इँटामा कुनै समस्या आए सबैभन्दा पहिला विरोध जनाउने म हुनेछु, उनले भने, मेरो विश्वास र भरोसालाई टुट्न दिनुहुन्न भन्ने लागेको छ। साथै सञ्चारकर्मी लामिछानेले ब्रान्ड एम्बेस्डर बनेबापत पाउने पारिश्रमिक शिक्षा क्षेत्रमा सहयोग गर्ने उद्घोषसमेत गरेका छन्। ब्रान्ड एम्बेस्डर बनेबापत आउने रकम म व्यक्तिगतरुपमा प्रयोग गर्दिनँ, लामिछानेले भने, शिक्षा क्षेत्रका लागि नयाँ कार्यक्रम घोषणा गर्ने तयारी गरेको छु। प्राप्त रकम पनि त्यहीँ दिनेछु। लामिछानेले यसअघि रास्कोट अस्पताल निर्माण गरी समूदायलाई हस्तान्तरण गरेका थिए। कम्पनीका प्रमुख कार्यकारी अधिकृत मदन खड्काले सञ्चारकर्मी लामिछानेलाई ब्रान्ड एम्बेस्डरको रुपमा भित्र्याउन पाउँदा खुसी लागेको बताउँदै गुणस्तरमा कुनै सम्झौता नगर्ने बताए। सर्वसाधारणसम्म इँटाको प्रयोगबारे जनचेतना फैलाउन लामिछानेलाई आबद्ध गराउँदा कम्पनीप्रतिको विश्वास पनि बढ्दै जाने उनको भनाइ छ। सन् २०१५ बाटसुरु भएको यो इँटा हलुका तथा वातावरणमैत्री मानिन्छ। विश्वका धेरै मुलुकमा प्रयोग भइसकेको एएसी इँटाको नेपालमा पनि ठूला भवन तथा अस्पतालहरुमा प्रयोग हुँदै आएको छ। पूर्णरुपमा प्राकृतिक सामग्रीहरुको मिश्रणबाट उच्च प्रविधि प्रयोग गरी बनाइने हुँदा वातावरणमैत्री हुनाका साथै जलवायु विविधताका लागि पनि उपयुक्त निर्माण सामग्री रहेको कम्पनीको भनाइ छ। बालुवा, सिमेन्ट, चुना, आल्मुनियम पाउडर र जिप्सनसँग पानीको मिश्रण गरी एरिएटेड प्रविधिबाट पूर्णस्वचालित अटोक्लेभ्ड मेशिनबाट निर्माण हुने गरेको जनाएको छ। साधारण ईटाभन्दा एक तिहाई र आरसिसि भन्दा एक चौथाई घनत्व कम हुने हुँदा भवनको भार कम गराउने साथै भवनलाई भुकम्प जाँदा लड्ने सम्भावनालाई न्युन गराउने र ६ घण्टासम्म अग्नि वहनसमेत गर्ने दाबी कम्पनीको छ।"
डडेल्धुरामा सत्तावादी दलबीच चुनावी तालमेलका बारेमा छलफल,"डडेल्धुरा : डडेल्धुरामा सत्तावादी दलकोबीचमा स्थानीय निर्वाचनका विषयलाई लिएर छलफल भएको छ। नेपाली कांग्रेस डडेल्धुराको सम्पर्क कार्यालयमा बसेको बैठकले आगामी निर्वाचनमा गठबन्धन गरेरै चुनावमा सहभागि हुनका लागि प्रारम्भिक छलफल भएको जनाएको छ। आईतबार नेपाली काँग्रेस जिल्ला कार्यसमिति उपसभापती एवं कार्यवहाक सभापती डिल्लीराज जोशीको अध्यक्षतामा बसेको जिल्लास्तरिय गठबन्धनको बैठकले निर्वाचनमा गठबन्धनले केन्द्रमा गरेको निर्णयको स्वागतसमेत गरेको जनाएको छ। स्थानीय तहको निर्वाचनमा गठबन्धन गरेर जाने निर्णयको स्वागत गरी डडेल्धुराका स्थानीयतह र वडामासमेत गठबन्धनका लागि पहल गर्ने र छलफलका माध्यमबाट निकास निकाल्ने निर्णय गरिएको कांग्रेस सहसचिव गोविन्दराज बोहराले पत्रकार भेटघाटमार्फत जानकारी गराए। गठबन्धनका दलहरुको बैठकले निर्णयमार्फत केन्द्रको निर्णयको स्वागतसमेत गरेको हो। निर्वाचनका सवालमा निरन्तर छलफल जारी राख्ने र निर्वाचनसम्म गठबन्धनलाई प्रभाव पार्ने खालका कुनै पनि बिचार अभिव्यक्तिसमेत कसैले अभिव्यत्त नगर्ने निर्णय गरिएको जनाएको छ। काँग्रेस पूर्व सभापती रघुबर भट्ट, वर्तमान उपसभापती लक्ष्मी अवस्थी नेकपा समाजवादी अध्यक्ष तुलाराम बोहरा, नेकपा माओवादी केन्द्रका अध्यक्ष उमेशप्रशाद भट्ट, जनता समाजवादी अध्यक्ष लक्ष्मीकान्त पनेरु, राष्ट्रिय जनमोर्चा सहसचिव टंकप्रसाद अवस्थीलगायत समाजवादीका नेता डा तारा जोशी, माओवादी नेता मानबहादुर माललगायतका नेताहरुको उपस्थितीमा बसेको बैठकले यस्तो निर्णय गरेको काँग्रेसले जनाएको छ। गठबन्धनको निर्णयलाई नमान्नेहरुले पार्टी छोडे पनि हुने र हिम्मत भए स्थानीय तहको निर्वाचनमा उम्मेदवार भएर देखाउनु पर्ने सत्तासाझेदरका नेताले वताए। स्थानीय तहको निर्वाचनमा केन्द्र देखि वडासम्म गठबन्धन गर्ने सहमती सत्तागठबन्धनको भएकाले आपसी समन्वय र साझेदारीमा गठबन्धनलाई कार्यान्वयन पक्षतिर लैजाने सहमती भएको सत्तारुढ दलले जनाए। डडेल्धुरामा स्थानीयस्तरका नेता भने गडबन्धन हुनु हुदैन भन्नेमा लागि परेका छन्। स्थानीयस्तरमा आआफ्नो दलको वर्चस्व बढी रहेको कुरा औल्याउदैँ गठबन्धन हुनु हुदैन भन्ने नेता तथा कार्यकर्ताले पार्टीलाई सुझाव दिएका छन्।"
एम्नेस्टी इन्टरनेसनल नेपालको साधारण सभा धुलिखेलमा सम्पन्न,"काभ्रे : एम्नेस्टी इन्टरनेसनल नेपाल(एम्नेस्टी नेपाल)ले आफ्नो तीसौँ वार्षिक साधारण सभा धुलिखेलमा चैत्र १८ र १९ गते सम्पन्न गरेको छ। साधरण सभाले वार्षिक प्रतिवेदन, कार्ययोजना, बजेट र संस्थाका केही नीतिहरूमाथि छलफल गरेर अगामी दुई वर्षको नेसनल बोर्ड र पुनरावेदन समितिको नयाँ नेतृत्व चयन गरेको छ। धुलिखेलमा दुई दिनसम्म चलेको साधारण सभाले एम्नेस्टी इन्टरनेसनल नेपालले विपिन बुढाथोकीको नेतृत्वमा ११ कार्य समिति सदस्य रहेको नेपालको नेसनल बोर्ड र जीवनप्रसाद फूँयालको नेतृत्वमा तीन सदस्यीय पुनरावेदन समितिको गठन भएको आईतबार पत्रकार सम्मेलन मार्फत जानकारी दिएको छ। एम्नेस्टी नेपालको संस्थागत सुधारका प्रक्रियालाई निरन्तरता दिनुका साथै नयाँ रणनीतिक लक्ष्य निर्धारण गरी स्पष्ट, सबल र प्रभावकारी मानवअधिकार दिशातर्फ संस्थालाई अघि बढाउने निर्वाचित अध्यक्ष विपिन बुढाथोकीले पत्रकार सम्मेलनमा बताए। एम्नेस्टी नेपालको नव निर्वाचित नेसनल बोर्डमा अध्यक्ष विपिन बुढाथोकी, कोषाध्यक्ष रोशन बजगाईँ र सदस्यहरु सचिता कुँइकेल, विमला वाग्ले, मन्जु विश्वकर्मा, केशव पोखरेल, निखिल पोख्रेल, होमबहादुर अधिकारी, देवेन्द्र सेजुवाल, गरिमा पाण्डे तथा बरूण कुँइकेल रहेका छन्। पुनरावेदन समितिमा संयोजक जीवनप्रसाद फूँयाल र सदस्यहरू लक्ष्मी रेग्मी तथा लोकेन्द्र सिंह रहेका पत्रकार सम्मेलनमा जानकारी दिए। धुलिखेलमा भएको साधारण सभामा देशभरीका एम्नेस्टी नेपालमा आबद्ध समूह, युथ नेटवर्क, समर्थक सदस्यहरूको तर्फबाट २५४ मताधिकार प्राप्त प्रतिनिधिहरू, बोर्ड तथा पुनरावेदन समितिका पदाधिकारीहरू, कर्मचारी, स्वयंसेवक, पर्यवेक्षक र एम्नेस्टी इन्टरनेसनलको अन्तर्राष्ट्रिय सचिवालयका प्रतिनिधिहरूलगायत ३०० भन्दा बढी सहभागीहरू उपस्थिति रहेको थियो।"
"सेयर बजारमा दोहोरो अंकको गिरावट, डेढ अर्बको पनि भएन कारोबार","काठमाडौं : कारोबारको पहिलो दिन आइतबार नेप्से परिसूचक दोहोरो अंकले ओरालो लागेको छ। नेप्से घटेसँगै कारोबार रकम पनि अन्तिम कारोबार दिन (बिहीबार) को तुलनामा घटेको हो। यसदिन २२५ कम्पनीको ३२ लाख ५३ हजार ८१६ कित्ता १ अर्ब ४६ करोड ७ लाख ७३ हजार ७२९ रुपैयाँमा खरिदबिक्री भयो। यसअघि अन्तिम कारोबार दिन बिहीबार २२८ कम्पनीको ३७ लाख ८७ हजार ४५ कित्ता सेयर १ अर्ब ८९ करोड १ लाख ६४ हजार ६८६ रुपैयाँमा खरिदबिक्री भएको थियो। यसदिन सेन्सेटिभ इण्डेक्स पनि ६४४ अंकले बढेर ४६९०३ विन्दुमा अडेको छ। नेप्से सूचक २५१३४१ विन्दुमा पुगेको सेयर बजारमा आज ३ कम्पनीको सेयर मूल्यमा सकारात्मक सर्किट लेभलमा कारोबार भयो। राष्ट्र उत्थान लघुवित्तीय संस्थाको १० प्रतिशत, इमर्जिङ नेपालको ९९९ र नेष्डो स्मृद्धि लघुवित्तीय वित्तको ९९९ प्रतिशतले मूल्य बढ्यो। कारोबार आएका १३ समूहमध्ये १२ समूहको सूचक घटेको छ। अन्य समूहको सर्वाधिक ३१३ प्रतिशतले मूल्य ओरालो लाग्यो। जीवन विमाको १५२, वित्तको १५१, निर्जीव विमाको १४३, लघुवित्तको १५२ र लगानीको १४२ र व्यापार समूहको ११९ प्रतिशतले सूचक ओरालो लाग्दा मनु एन्ड प्रो ०८४, बैंकिङको ०५१ र होटल तथा पर्यटनको ०७७ प्रतिशतले घट्यो। १२ समूहको सूचक ओरालो लागेको बजारमा सामूहिक लगानी कोषको सूचक ० प्रतिशतले बढ्यो। कारोबार रकमका आधारमा यसदिन सूर्या लाइफ इन्स्योरेन्स शीर्ष स्थानमा रह्यो । सो कम्पनीको ९ करोड ७२ लाख रुपैयाँ बराबरको सेयर खरिदबिक्री भयो । त्यसैगरी, सिद्धार्थ इन्स्योरेन्सको ५ करोडभन्दा बढीको सेयर कारोबार भयो भने नबिल बैंक र नेपाल लाइफ इन्स्योरेन्सको ४ करोडभन्दा बढीको सेयर खरिदबिक्री भयो।"
"थप २३ जनामा कोरोना संक्रमण, ६६ डिस्चार्ज",काठमाडौं : नेपालमा थप २३ जना कोरोना भाइरस संक्रमित थपिएका छन्। ६९०९ नमूनाको परीक्षण गर्दा २३ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा थप ६६ जना कोरोनामुक्त भएका छ्न्। हाल ८९९ जना कोरोनाका सक्रिय संक्रमित रहेको मन्त्रालयले जनाएको छ। पछिल्लो २४ घन्टामा थप ३० हजार ४४८ जनाले कोरोनाविरुद्धको खोप लगाएका छन्।
नगरपालिकामा तालाबन्दी गर्न खोज्दा झडप,"वीरगन्ज : पर्साको बहुदरमाइ नगरपालिकाको कार्यालयमा आइतबार तालाबन्दी गर्न गएका नेकपा एमालेका कार्यकर्ता र नगरप्रमुख नितेन्द्र साह पक्षबीच झडप भएको छ। वडा नम्बर४ डकैला बहुअुरीस्थित नगरपालिकाको कार्यालयमा तालाबन्दी गर्न आइतबार दिउँसो एमालेका नेता कार्यकर्ताहरु गएका थिए। तर एमालेका नेता कार्यकर्ताहरुलाई नगरप्रमुख साह पक्षका व्यक्तिहरुको समूहले कार्यालयको मुल गेटमै रोकेपछि दुवै पक्षबीच विवाद भई सामान्य झडप भएको प्रत्यक्षदर्शीले बताएका छन्। नगर प्रमुख साह नेपाली काँग्रेसबाट निर्वाचित भएका हुन्। दुइ पक्षबीच विवाद भई हात हालाहाल हुन थालेपछि प्रहरीले हस्तक्षेप गरेर स्थितीलाई नियन्त्रणमा लिएको प्रत्यक्षदर्शीले बताए। पर्साका प्रहरी नायव उपरिक्षक प्रहलाद कार्कीले दुई पक्ष बीच विवाद भई स्थिती तानवपूर्ण हुन थालेपछि प्रहरीले हस्तक्षेप गरेको बताए। दुवै पक्षलाई सम्झाईबुझाई गरेपछि एमालेका नेता कार्यकर्ताहरु नगरपालिका कार्यालयबाट फर्किएको उनले बताए। त्यहाँको सामान्य बनिसकेको भएपनि यद्यपि सम्भावित झडप हुन नदिन त्यँहा प्रयाप्त संख्यामा प्रहरी खटाइएको उनले जानकारी दिए। एमालेका स्थानीय नेता शीव पटेलले भने नगरपालिका कार्यालयमा तालाबन्दी गर्न जाँदा गेटमा रहेका नगर प्रमुख साहका मान्छेहरुले अवरोध गरेर भित्रै पस्न नदिएको र आफना कार्यकर्ताहरुमाथि हातपात भएको बताए। उनले भने,गेटमा पुग्ने बित्तिक्कै नगर प्रमुख साह र उनका गुण्डाहरुले हामीमाथि जाई लागे, हातपात पनि गरे। प्रहरीले पनि तालाबन्दी गर्न नपाइने भनेपछि जोरजबरजस्ति नगरि आफूहरु त्यहाँबाट फर्किएको एमाले नेता पटेलले बताए। उनका अनुसार नगरपालिकाको आयव्यव विवरण सार्वजनिक गर्न माग गर्दै एमालेका स्थानीय नेता कार्यकर्ताहरुले एक हप्ताको अल्टिमेटम दिँदै १० दिन पहिले नगरपालिकाको कार्यालयमा ज्ञापनपत्र बुझाएका थिए। तर ७ दिनको अल्टिमेट सकिएको ३ दिन बितिसक्दा पनि कुनै सुनुवाइ नभएको भन्दै आइतबार नेता पटेलकै नेतृत्वमा एमालेका नेता कार्यकर्ताहरु नगरपालिकाको कार्यालयमा तालाबन्दी गर्न गएका थिए।"
अमेरिकाको क्यालिफोर्नियामा गोली चल्दा कम्तीमा छ जनाको मृत्यु,"न्युयोर्क : अमेरिकाको क्यालिफोर्निया राज्यको राजधानी साक्रामेन्टोमा भएको सशस्त्र भीडन्तमा छ जनाको मृत्यु भएको प्रहरीले आइतबार जानकारी गराएको छ। उक्त घटनामा कम्तीमा नौ जना घाइते भएका स्थानीय प्रहरीले आइतबार जानकारी गराएको छ। प्रहरी विभागले ट्वीटमार्फत् दिएको जानकारीमा भनिएको छ, 'घटनामा कम्तीमा १५ जनालाई गोली लागेको र उनीहरूमध्ये छ जनाको मृत्यु भएको छ।' साक्रामेन्टोमा आइतबार बिहान सबेरै गोली हानाहान भएपछि प्रहरीले धेरै सडकहरू बन्द गरको थियो। विगत केही वर्षमा संयुक्त राज्य अमेरिकाभरि बन्दुक आक्रमण बढ्दै गएको छ। सन् २०२० को चुनावको शिलशिलामा तनाज बढेसँगै बन्दुक बिक्रीमा वृद्धि हुनु र कोभिड१९ महामारीको कारण भएको आर्थिक तथा सामाजिक व्यवधानका कारण अमेरिकामा हिंसात्मक गतिविधिमा वृद्धि भएको हो। बन्दुक हिंसाको तथ्याङ्क सङ्कलन गर्न सक्रिय गैरनाफामूलक अनुसन्धान समूह, गन भाइलेन्स अर्काइभले गरेको एक अध्ययन अनुसार यस बर्ष सम्म देशमा बन्दुकको हिंसाका कारण १७ हजार मानिस घाइते भएका छन् भने तीमध्ये सयौँको मृत्यु भएको छ। यस अवधिमा अमेरिकामा कम्तिमा ११० स्थानमा सामूहिक आक्रमण भएका छन्।"
थारु कलस्टर नछुट्याएको भन्दै खरिदार पदको विज्ञापनविरुद्ध सर्वोच्चमा रिट दायर,"काठमाडौं : थारु कल्याणकारिणी सभा (थाकस)ले लोकसेवा आयोगले खुलाएको खरिदार पदको विज्ञापनविरुद्ध सर्वोच्च अदालतमा रिट दायर गरेको छ। थाकसको तर्फबाट अधिवक्ता श्रवण कुमार चौधरी र थाकसका महामन्त्री प्रेमीलाल प्रसाद चौधरीले आइतबार रिट दायर गरेका हुन्। संविधानमा उल्लेख भएअनुसार थारु समुदायका लागि आरक्षण नछुट्याएको भन्दै आयोगविरुद्ध रिट दायर गरेको महामन्त्री चौधरीले बताए। नेपालको संविधानको अनुच्छेद ४ मा प्रस्तावनामा सामानुपातिक समावेशी सिद्धान्तलाई स्वीकार गरेको छ। बहुजातीय, बहुभाषिक, बहुसाँस्कृतिक तथा भौगोलिक विविधतायुक्त विशेषतालाई आत्मसात गरी विविधताबीचको एकता, समाजिक, साँस्कृतिक एक्यबद्धता, सहिष्णुता र सद्भावलाई संरक्षण र प्रवर्द्धन गर्दै वर्गीय, जातीय, क्षेत्रीय, भाषिक, धार्मिक, लैंगिक विभेद् र सबै प्रकारका जातीय छुवाछुतको अन्त्य गरी आर्थिक समानता, समृद्धि र समाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने संकल्प गरे पनि थारु समुदायको अधिकार कुण्ठित गरेको रिटमा उल्लेख छ। तर, लोक सेवा आयोगको खरिदार सम्बन्धी विज्ञापनमा थारु कल्स्टर नछुट्याएको आरोप थाकसको छ। थारुहरुसँग गरेका विभिन्न सम्झौता, संविधानले दिएको अधिकार विपक्षीहरुले बदनियतपूर्ण विभेद् गरेको आरोप लगाइएको छ। 'हामी निवेदक थारु कलस्टर नराख्नाले असमान किसिमले संविधान र कानुनद्वारा विभेद् गर्ने गरी विज्ञापन गरेमा मुलुकी देवानी संहिता २०७४ को दफा १७,१८ दफा २० द्वारा प्रदत कानुनी हक तथा नेपालको संविधानको धाराद्वारा प्रद्धत मौलिक हक तथा संवैधानिक हकसमेत हनन हुन गएको प्रस्ट छ,' रिटमा भनिएको छ। निवेदकले नेपाल सरकार तथा मन्त्रिपरिषद् कार्यालय, लोक सेवा आयोग, कानुनी मन्त्रालय, संघीय संसद सचिवालय, थारु आयोगलाई विपक्षी बनाइएको छ। थाकसले आजै सँस्कृति मन्त्रालय र नेपाल बैंकद्वारा जारी गरिएको विज्ञापनविरुद्ध पनि रिट दायर गरेको छ।"
प्रधानमन्त्री देउवा स्वदेश फिर्ता,"काठमाडौं : प्रधानमन्त्री शेरबहादुर देउवा स्वदेश फर्किएका छन्। तीन दिने राजकीय भ्रमणका लागि भारत गएका प्रधानमन्त्री देउवा आइतबार साँझ स्वदेश फर्किएका हुन्। उनी नेपाल आउनुअघि उत्तर प्रदेशको वराणसी पुगेका थिए। आइतबार विहान वराणसी गएका प्रधानमन्त्री देउवालाई मुख्यमन्त्री योगी आदित्यनाथले स्वागत गरेका थिए। भेटवार्तापछि प्रधानमन्त्री देउवा मुख्यमन्त्री आदित्यनाथले आयोजना गरेको दिवाभोजमा सरिक भएका थिए। त्यसअघि उनी वराणसीको विश्वनाथ मन्दिरमा पूजा गरेका थिए। उनले वराणसीस्थित ललिताघाट, पशुपतिनाथ मन्दिर परिसरमा निर्माण गरिने वृद्धाश्रमको भूमिपूजनसहित शिलान्यास गरेका थिए। नेपाल सरकारको एक करोड रुपैँया लागतमा बन्ने भवन निर्माणको ठेक्का लगाउन भने बाँकी छ। नेपालबाट तीर्थयात्रामा यहाँ आउनेहरुका लागि उक्त वृद्धाश्रम निर्माण गर्न लागिएको हो। उक्त भवनमा ३५ कोठा रहने छन्। भवन नेपाली शैलीको हुने जनाइएको छ। पुरातत्व विभागले भवनको नक्सांकनको काम गरिरहेको छ। भारत भ्रमणको पहिलो दिन शुक्रबार नयाँ दिल्ली पुगेका प्रधानमन्त्रीले भाजपा मुख्यालयको अवलोकन गरेका थिए। त्यहाँ उनले राष्ट्रिय अध्यक्ष जेपी नड्डासँग भेटवार्ता गरेका थिए। त्यसपछि उनी विदेश मन्त्री एस जयशंकरसँग भेटवार्ता गरेका थिए। सोही साँझ नेपाली दूतावासले आयोजना गरेको रात्रिभोजमा सहभागी भएका थिए। भ्रमणको दस्रो दिन भारतीय समकक्षी नरेन्द्र मोदीसँग भेटवार्ता भएको थियो। हैदरावाद हाउसमा प्रधानमन्त्री देउवाले समकक्षी मोदीसँग संयुक्तरुपमा नेपाल रेल्वेको उद्घाटन गरेका थिए। सोही अवसरमा नेपाल र भारतबीच चार बुँदे द्विपक्षीय सम्झौता पत्रमा हस्ताक्षरसमेत भएको थियो। संयुक्त पत्रकार सम्मेलनमा प्रधानमन्त्री देउवाले सीमा समस्या समाधान गर्न मोदीसँग प्रस्ताव गरेका थिए। यसअघि स्थापित संयन्त्रमार्फत् विवादीत सीमा समस्या समाधान गर्न आफूले प्रस्ताव गरेको प्रधानमन्त्री देउवाले बताएका थिए। देउवाको भारत भ्रमणलाई सद्भाव भ्रमणको रुपमा कूटनीतिज्ञहरुले व्याख्या गरेका छन्।"
सपना देखाएर बेवारिसे बनाउने नेता चुनाव जित्नु हुन्न : प्रदीप पौडेल,"तनहुँ : नेपाली कांग्रेसका युवा नेता प्रदीप पौडेलले सपना देखाएर बेवारिसे बनाउने नेता र दलले लोकतन्त्रमा निर्वाचन जित्न नहुने बताएका छन्। गृहजिल्ला तनहुँको शुक्लागण्डकी९ तालवेशीमा निर्मित खानेपानी लाइन तथा ट्यांकी समुद्घाटन कार्यक्रमलाई सम्बोधन गर्दै उनले यस्तो बताएका हुन्। घोषणपत्रमा लेख्ने तर काम नगर्ने दललाई भोट नदिनुहोला, नेकपा एमालेतर्फ इंगित गर्दै नेता पौडेलले भने, सपना देखाएर ती सपना बेवारिसे बनाउने नेता र प्रतिबद्धता व्यक्त गर्ने तर पूरा नगर्ने दलले लोकतन्त्रमा जित्नु हुँदैन। काम नगरी जित्ने परिस्थिति बने समृद्धि आर्जन गर्न नसकिने नेता पौडेलले बताए। उनले कांग्रेसले आशन्न निर्वाचनमा स्पष्ट योजना प्रस्तुत गर्ने पनि बताए। नेपाली कांग्रेसले यो चुनावमा स्पष्ट योजना प्रस्तुत गर्नेछ। ती योजना हाम्रा प्रतिबद्धता हुन्, नेता पौडेलले भने, हामी हाम्रा प्रतिवद्धता पूरा गर्नेछौँ। पूरा गर्न नसकिने प्रतिवद्धता हामी गर्ने छैनौँ। उनले घोषणापत्रमा लेखेका काम पूरा नगर्ने दललाई मत नदिन पनि मतदातालाई आग्रह गरे। संविधानले निर्दिष्ट गरेका थुप्रै आवश्यकता पूरा हुन बाँकी रहेको भन्दै उनले नैसर्गिक अधिकारका रुपमा व्याख्या गरिएका विषयहरु तर्फ केन्द्रित भएर दलहरुले कार्यक्रम बनाउन आवश्यक रहेको पनि बताए। संविधानले निर्दिष्ट गरेका थुप्रै आवश्यकता पूरा भएका छैनन। पहिला ती विषयलाई पूरा गर्न लाग्नु पर्छ, पौडेलले भने, खनेपानी, शिक्षा, स्वास्थ्य जस्ता विषयलाई नैसर्गिक अधिकारका रुपमा व्याख्या गरेको छ, त्यसअनुरुप दलहरुले कार्यक्रम बनाउन आवश्यक छ। दलहरुले जनताको आवश्यकता अनुसार प्राथमिकता निर्धारण गर्नुपर्नेमा जोड दिँदै उनले लाखौँ जनता अहिले पनि शुद्ध खानेपानीबाट वञ्चित रहेको स्मरण गरे। जनताको आवश्यकता के हुन् त्यतातिर दलहरुले ध्यान दिनुपर्छ, नेता पौडेलले भने, भ्यु टावर होइन पानी ट्यांकी बनाऔँ।"
कमलामाईका नगर प्रमुख र उपप्रमुखले सुविधाको गाडी फिर्ता गरे,"सिन्धुली : कमलामाई नगरपालिका सिन्धुलीका नगर प्रमुख र उपप्रमुखले सुविधाको गाडी फिर्ता गरेका छन्। आइतबार नगरपालिकामा पत्रकार सम्मेलनको आयोजना गर्दै नगर प्रमुख खड्गबहादुर खत्री र उपप्रमुख मन्जु देबकोटाले नगरपालिकाबाट लिएको सुविधाको सवारी फिर्ता गरिएको जनाएका हुन्। आफ्नो कार्यकाल बाँकीरहे पनि निर्वाचन नजिकिदै जाँदा पार्टीको कामले जनताका माझमा जानुपर्ने भएपछि राज्यले दिँदै आएको सुविधा फिर्ता गरिएको नगर प्रमुख खत्रीले बताए। निर्वाचन नजिकिदैँ छ। अब निर्वाचनको तयारीका लागि पार्टीका गतिविधि लिएर नागरीकका घरदैँलोमा जानुपर्ने भएपछि सरकारी सुविधा फिर्ता गरिएको हो,खत्रीले भने। नगरका प्रमुख प्रशासकिय अधिकृत विसकशेन ढकाललाई चाबि हस्तान्तरण गर्दै खत्रीले आइतबारबाटै सरकारी सविधाको गाडी नचढ्ने बताए। २०७४ को निर्वाचनमा नेकपा एमालेबाट निर्वाचित नगरप्रमुख खत्री र उपप्रमुख देबकोटा दुबैले पुनः निर्वाचनमा उठ्ने जनाएका छन्। नगरप्रमुख खत्री नगर प्रमुखमा पुनः दोह्याउने सोचमा छन भने उपप्रमुख देबकोटा पनि नगर प्रमुखकै दौडमा छिन्। पार्टीले विश्वास गरेर अघि सारे दुबै जना आगामी बैशाख ३० गते हुने स्थानीय तहको निर्वाचनमा उमेदवारी दिने तयारीमा छन्। जिल्लामा यसअघि घ्याङलेख गाउँपालिकाका अध्यक्ष जगतबहादुर भोलन र उपाध्यक्ष दुर्गा सुनुवारले आफूले चढ्दै आएको गाउँपालिकाको गाढी फिर्ता गरिसकेका छन्।"
"वाराणसीमा एक करोड लगानीमा नेपाली शैलीको वृद्धाश्रम बन्ने, देउवाद्वारा शिलान्यास","वाराणसी : भारतको तीनदिने औपचारिक भ्रमणमा रहेका प्रधानमन्त्री शेरबहादुर देउवाले धार्मिक नगरी वाराणसीस्थित ललिताघाट, पशुपतिनाथ मन्दिर परिसरमा निर्माण गरिने वृद्धाश्रमको भूमिपूजनसहित शिलान्यास गरेका छन्। सो अवसरमा उत्तर प्रदेशका मुख्यमन्त्री योगी आदित्यनाथको उपस्थिति थियो। नेपाल सरकारले वृद्धाश्रमका निम्ति रु एक करोड विनियोजन गरेको छ। यद्यपि, भवन निर्माणको ठेक्का लगाउन भने बाँकी छ। नेपालबाट तीर्थयात्रामा यहाँ आउनेहरुका लागि उक्त वृद्धाश्रम निर्माण गर्न लागिएको हो। उक्त भवनमा ३५ कोठा रहने छन्। भवन नेपाली शैलीको हुने जनाइएको छ। पुरातत्व विभागले भवनको नक्सांकनको काम गरिरहेको छ। यसैबीच प्रधानमन्त्री देउवाको सम्मानमा मुख्यमन्त्री आदित्यनाथले दिवाभोजको आयोजना गरेका थिए। त्यसअघि उनीहरुबीच पारस्परिक हित र चासोका विविध विषयमा विचारविमर्श भएको थियो। प्रधानमन्त्री त्यहाँबाट नयाँ दिल्लीका लागि प्रस्थान गरिसकेका छन्। उनी आजै स्वदेश फर्किने कार्यक्रम छ।"
एमेच्योर सुभाषलाई वेस्टर्न ओपन उपाधि,"काठमाडौं : एमेच्योर सुभाष तामाङले सूर्य नेपाल वेस्टर्न ओपनको उपाधि जितेका छन् । सूर्य नेपाल गल्फ टुर २०२१२२ अन्तर्गत सिजनको पाँचौइभेन्टमा व्यावसायिक गल्फर जयराम श्रेष्ठलाई ४ स्ट्रोकले पछि पार्दै सुभाषले पहिलो पटक सूर्य नेपाल वेस्टर्न ओपनको उपाधि जितेका हुन् । हिमालयन गल्फ कोर्स, पोखरामा १३ औं दक्षिण एसियाली खेलकुद (साग) का दोहोरो स्वर्ण विजेता सुभाषले करिअरको दोस्रो टुरइभेन्ट उपाधि जित्ने क्रममा अन्तिम दिन १ ओभर ६९ स्कोरसहित समग्रमा इभन पार २ सय ४ स्कोर जोडे । यसअघि उनले सन् २०१९ मा सूर्य नेपाल च्यालेन्जको उपाधि जितेका थिए । उनले एमेच्योर र समग्रमा टुरसहित दुई उपाधि उचाले । दोस्रो भएका जयरामले तेस्रो दिन ४ ओभर ७२ स्कोरसहित समग्रमा ४ ओभर २ सय ८ स्कोर बनाए । समग्रमा दोस्रो भएका उनलेव्यावसायिक खेलाडीतर्फ भने पहिलो हुँदै १ लाख ३५ हजार रुपैयाँ हासिल गरे । समग्रमा तेस्रो स्थान हासिल गर्ने क्रममा धनबहादुरथापा, निरज तामाङ र रामे मगरले ७ ओभर २ सय ११ स्कोरसहित जनही ६८ हजार ८ सय ३३ रुपैयाँ पाए । स्थानीय एमेच्योर अजित विक समग्रमा छैटौं तथा एमेच्योरमा दोस्रो भए । उनले तेस्रो दिन ३ ओभर ७१ सहित ९ ओभर २ सय १३ स्कोरजोडे । सातौं स्थानका संजय लामाले १० ओभर २ सय १४ स्कोर जोड्दै ४५ हजार पाए । आठौं भएका भुवन नगरकोटी (२१५) ले ४०हजार, नवौं स्थानका दिनेश प्रजापति (२१९) ले ३६ हजार प्राप्त गर्दा एमेच्योर सुरेश तामाङ (२२१) दशौं भए । प्रतियोगिताको कुलपुरस्कार रकम ७ लाख ७५ हजार रुपैयाँ रहँदा शीर्ष २१ व्यावसायिक खेलाडीले नगद पुरस्कार प्राप्त गरे । सुभाषले उपाधि जित्ने क्रममा फ्रन्ट नाइनमा २ ओभर ३५ तथा ब्याक नाइनमा १ अन्डर ३४ को प्रदर्शन गरे। पहिलो दिन २ अन्डर ६६जोडेका उनले पछिल्ला दुवै दिन १ ओभर ६९ स्कोर बनाए । फ्रन्ट नाइनको पहिलो, छैटौं र सातौं होलमा बोगी खेपेका उनले नवौं होलमाबर्डी लेखाए । ब्याक नाइनमा १४ औं र १८ औं होलमा बर्डी खेलेका उनले १६ औं मा भने बोगी खेपेका थिए । जयरामले फ्रन्ट नाइनमा ३ ओभर ३६ स्कोर जोडेपछि उपाधिबाट टाढा हुनुपरेको थियो । दोस्रो, तेस्रो र छैटौं होलमा बोगी तथा सातौँमाडबल बोगी खेपेका उनले पाँचौ आठौंमा बर्डी लेखाएका थिए । ब्याक नाइनमा उनले १ ओभर ३६ स्कोर जोडे । प्रोफेसनल गल्फर्स संघ नेपालको आयोजना र सूर्य नेपाल प्रालिको प्रायोजनमा हुने प्रतियोगिता ३० मार्चदेखि १ अप्रिलसम्म चलेकोथियो । ५४ होलको प्रतियोगितामा ३० व्यावसायिक र १५ एमेच्योर खेलाडीको सहभागिता थियो । इभेन्टको अन्तिम दिन २ अप्रिलशनिबार प्रोएम इभेन्ट हुनेछ । नेपालभरका व्यावसायिक गल्फरले मनमोहक दृश्यसहितको गल्फ कोर्समा प्रतिस्पर्धा गर्नेछन् ।"
एमबीबीएस प्रवेश परीक्षा : नक्कली परीक्षार्थी सार्वजनिक,"काठमाडौं : चिकित्सा शिक्षा आयोग भक्तपुरले सञ्चालन गरेको एमबीबीएस प्रवेश परिक्षामा अर्काको नाममा परिक्षा दिँदै गर्दा पक्राउ परेका ५ जनालाई प्रहरीले आइतबार सार्वजनीक गरेको छ। पक्राउ पर्नेमा महोत्तरीका अमर पण्डित, सर्लाहीका अनिकेत चौधरी, सप्तरीका राम आषिस यादव, भारत विहारका ईस्तियाख अहमद र अन्यलाई परिक्षा दिन लगाउने महोत्तरीका सन्नीकुमार साह पक्राउ परेका हुन्। उनीहरुलाई परिक्षा दिइरहेको अवस्थामा नक्कली प्रवेशपत्र र नेपाली नागरिकतासहित पक्राउ गरिएको हो। अपराध महाशाखाका प्रमुख एसएसपी वसन्त कुँवरका अनुसार उपत्यकास्थित सिसिआरसी कलेज, एम्वीसन कलेज, ग्रामर स्कुललगायतको परिक्षा केन्द्रबाट नक्कली परिक्षार्थी पक्राउ परेका हुन्। चिकित्सा शिक्षा स्नातक तहको चैत्र १८, २० र २१ गते तोकिएको एकीकृत प्रवेश परिक्षामा नक्कली परिक्षार्थीहरू सहभागी हुन सक्ने भन्ने सूचनाको आधारमा महानगरिय अपराध महाशाखाले अपरेसन इको सञ्चालन गरेको थियो। किष्ट कलेजमा एमबीबीएस पहिलो वर्षमा अध्ययनरत अमर पण्डित धनुषाका वृकेश कुमार यादवको नाममा परिक्षा दिँदै गरेको अवस्थामा सिसिआरसी कलेज कुमारीपाटीबाट पक्राउ परेका थिए। यस्तै किष्ट कलेजमै पढ्ने सर्लाहीका अनिकेत चौधरी धनुषाका आजिव कुमार यादवको नाममा परिक्षा दिँदै गरेको अवस्थामा सिसिआरसी कलेजबाटै पक्राउ परेका हुन्। किष्ट कलेजमै तेस्रो वर्षमा अध्ययनरत राम आषिस यादव रुपन्देहीका स्मित सिंहको नाममा परिक्षा दिँदै गरेको अवस्थामा ग्रामर स्कुल कोटेश्वरबाट पक्राउ परे। यस्तै भारत विहारका ईस्तियाख अहमद महोत्तरीका सन्नी कुमार साहको नाममा परिक्षा दिँदै गरेको अवस्थामा एम्विसन कलेज बानेश्वरबाट पक्राउ परेका हुन्। सोहि स्थानबाट ईस्तियाखलाई परिक्षा दिन लगाउने सन्नी कुमार साह पनि पक्राउ परेका हुन्। एसएसपी कुँवरका अनुसार विभिन्न कलेजमा नि:शुल्क छात्रबृतिमा एमबीबीएस पढीरहेका आर्थिकस्तर कमजोर भएका जेहेनदार विद्यार्थीलाई आर्थिक प्रलोभनमा पारेर प्रवेश परिक्षा दिन लगाउने गरेको खुलेको छ। कुवर भन्छन्, प्रारम्भिक अनुसन्धानबाट नक्कली परिक्षार्थी परिक्षामा सहभागी बनाउने समूहले नाम निकालेबापत २ लाख देखि १८ लाखसम्म रकम दिने प्रलोभनमा पारेको देखिन्छ। केहीलाई अग्रिम रकमसमेत दिएको खुलेको छ। मिल्दोजुल्दो अनुहार भएकालाई सक्कली परिक्षार्थीको विवरणमा नक्कली परिक्षार्थीको फोटो टाँसि परिक्षा हलमा पठाउने गरेका थिए। पक्राउ परेकाहरुलाई थप अनुसन्धानका लागि महानगरिय प्रहरी परिसर काठमाण्डौ र भक्तपुर पठाएको प्रहरीले जनाएको छ। एमबीबीएस प्रवेश परीक्षा : ४ जना नक्कली परीक्षार्थी पक्राउ"
प्रधानमन्त्री देउवालाई ओलीको प्रश्न : नेपालको दिल्ली दूतावासमा चुच्चे नक्सा खोइ ?,"काठमाडौं : नेकपा एमालेका अध्यक्ष केपी शर्मा ओलीले पाँच दलीय गठबन्धनले भौगोलिक अखण्डतासँग खेलबाड गरेको आरोप लगाएका छन् । नेपाल बुद्धिजीवी परिषद्को राष्ट्रिय अधिवेशनमा अध्यक्ष ओलीले यो गठबन्धनले राष्ट्रियता र भौगोलिक अखण्डतामाथि खेलबाड गरेको आरोप लगाएका हुन् । प्रधानमन्त्री शेरबहादुर देउवाको भारत भ्रमणका क्रममा दिल्लीस्थित नेपाली दूतावासमा लिपुलेक, लिम्पियाधुरा र कालापानीसहितको चुच्चे नक्सा हटाइएको भन्दै उनले आपत्ति जनाए । 'दिल्ली दूतावासमा हाम्रो संविधानले बनाएको,संविधान संशोधन गरी राखेको चुच्चे नक्सा हटाइएको छ। ' बुच्चे नक्सा राखिएको छ,'ओलीले भने,' चुच्चे नक्सा राखेर फर्किनुहुन्छ त शेरबहादुर जी?' अध्यक्ष ओलीले पाँच दलीय गठबन्धनले राष्ट्रियता, भौगोलिक अखण्डतासँग सौदाबाजी गरेको आरोप लगाए । उनले भौगोलिक अखण्डतासँग खेलवाड गर्न नपाइने भन्दै आक्रोश व्यक्त गरे। अध्यक्ष ओलीले चुनाव नजिकिदै गर्दा प्रधानमन्त्रीको भारत भ्रमण शंकास्पद भएको बताए। ' केका लागि जानुभएको हो दिल्ली ,'उनले भने,' यो सरकारलाई देशको नक्सा थाहा छैन, भूगोल थाह छैन भने के चाहिँ थाह छ ?'"
"मोरङ उर्लाबारीका मेयरले फिर्ता गरे सरकारी गाडी, चैतदेखि सेवासुविधा नलिने घोषणा","विराटनगर : थप कार्यविधि बनाएर विकासका गतिविधी अघि बढाउन नसकिएको भन्दै मोरङको उर्लाबारी नगरपालिकाका मेयर खड्ग फागोले सरकारी गाडी फिर्ता गरेका छन्। फागोले आफूले चढ्दै आएको को १ झ ५७० नम्बरको गाडी नगरपालिकालाई नै फिर्ता दिएको घोषणा शनिबार पत्रकार सम्मेलनमार्फत गरेका हुन्। उनी कांग्रेसबाट मेयरमा निर्वाचित भएका थिए। एमालेबाट निर्वाचित उपमेयर लक्ष्मीदेवी भण्डारीसहित बहुमत कार्यपालिका सदस्यले विकासका योजना अघि बढाउन नदिएपछि नैतिक रूपमा अप्ठेरो परेकाले गाडी फिर्ताको निर्णय लिएको फागोले बताए। उर्लाबारी नगरपालिकाको कार्यपालिका बैठक गत चैत १६ गते बोलाइएको थियो। नेकपा एमालेबाट निर्वाचित भएकाहरुले नमानेपछि बैठकमा प्रस्तुत भएका प्रस्तावका बारेमा कुनै निर्णय हुन नसकेको जानकारी उनले दिए। उनका अनुसार बैठकमार्फत कार्यविधि निर्माण गरेर ६ करोड ३७ लाखको सञ्चित कोषको बजेटबाट विकास निर्माणका कामलाई अघि बढाउने योजना थियो। कार्यविधि बनाएर प्रत्येक वडामा सडक कालोपत्रेका लागि ३० लाखका दरले रकम छुट्याउने योजना थियो। सञ्चित कोषको बजेटबाट विकासलाई अघि बढाउन खोजेका थियौँ, मेयर फागोले भने, एमालेबाट निर्वाचित जनप्रतिनिधिले नदिएकाले बैठकबाट निर्णय गर्न सकिएन। जसका कारण विकासका काम रोकिएपछि सरकारी गाडी चढेर हिँड्नु उपयुक्त लागेन। ग्रेसबाट निर्वाचित वडाध्यक्षलाई पनि सरकारी मोटरसाइकल फिर्ता गर्न उनले आग्रह गरेका छन्। एमालेको अवरोधका कारण कार्यकालको अन्तिम समयमा आएर जनताको काम गर्न नसकेकोमा दुःख व्यक्त गर्दै फागोले चैत महिनादेखि आफूले नगरपालिबाट कुनै पनि सेवासुविधा नलिने घोषणासमेत गरेका छन्। जनप्रतिनिधि आएपछि २५ कार्यविधि, १८ वटा ऐन, छवटा नियमावली, चारवटा निर्देशिका र एउटा आचारसंहिता बनाएको बताउँदै उनले थप कार्यविधि बनाउन खोज्दा एमालेका जनप्रतिनिधिले रोकेको उल्लेख गरे। यसैबीच नगरपालिकाको खर्चमा मेयरले मुद्दा लडेको भनेर उपप्रमुखले लगाएको आरोपको उनले खण्डन गरेका छन्। फागोले भने, ५ वर्षको कार्यकालमा नगरपालिकालाई प्रतिवादी बनाएर ३६ वटा मुद्दा दायर भएको छ। केही मुद्दामा वडाध्यक्षलाई पनि प्रतिवादी बनाइएको छ। सबै मुद्दा लड्दा नगरपालिकाको कोषबाट १ लाख ७० हजार रुपैयाँ खर्च भएको हो। अन्तिम कार्यपालिका बैठकबाट पास गरिने ऐन, कार्यविधि र विकास निर्माणका कामले नजिकिँदो स्थानीय तह निर्वाचन प्रभावित हुने आरोप उपप्रमुखसहित बहुमत कार्यपालिका सदस्यको थियो। बजेट र कार्यविधि उर्लाबारीवासीको हितमा भए पनि चुनावको बहानामा विकासका गतिविधिमा अवरोध गरिएको फागोले बताए। कार्यपालिका बैठक बस्न नसक्दा प्रदेश समपूरक कोषबाट २०७९०८० मा आउने ३ करोड समपूरक अनुदान अब नआउने भएको जानकारी उनले दिए। फागोले निर्वाचनका बेला ५ वर्षअघि आफूले गरेकामध्ये ५४ वटा प्रतिवद्धता पूरा भइसकेको बताए। नगरको हितका लागि भनेर उनले ९१ बुँदे प्रतिवद्धता व्यक्त गरेका थिए। प्रतिवद्धतामा उल्लेख नभएको उज्यालो उर्लाबारी, सुरक्षित उर्लाबारी अभियानअन्तर्गत पूर्वपश्चिम लोकमार्ग र अन्य शाखा सडकहरुमा सडक बत्ती जडानसहित अन्य विकास निर्माणका काम पनि भएको फागोको भनाइ छ। उपमेयर भण्डारीले भने मेयरले कार्यपालिकालाई बाईपास गर्ने खालका ऐन र कार्यविधि ल्याएका कारण आफूहरुले विरोध गरेको बताइन्। चुनावको मुखमा प्रचारका लागि खर्च गर्ने बजेट ल्याउन खोजिएको उनको आरोप छ। अख्तियारमा अहिले पनि सार्वजनिक सम्पत्ति दुरुपयोग सम्बन्धीका मुद्दाहरु छन्, उपमेयर भण्डारीले भनिन्, नगर प्रमुखले गरेको दुपयोगको साक्षी नबसौँ भनेर कार्यपालिका बैठकबाट ऐन, कार्यविधि र बजेट पास नगरिएको हो। उनले मेयर फागोले पहल गरेर संघ र प्रदेशबाट एउटा पनि ठूला योजना ल्याउन नसकेको बताइन्। उल्टै आफूले ल्याएका योजना कार्यान्वयन हुन नदिएको आरोप भण्डारीको छ।"
श्रीलङ्कामा कफ्र्यु उलङ्घन गरेको आरोपमा ६६४ जना पक्राउ,कोलम्बो : श्रीलङ्कामा सरकारले लागू गरेको कफ्र्यु उलङ्घन गरेको आरोपमा कम्तीमा ६६४ जनालाई पक्राउ गरेको छ। स्थानीय समय अनुसार शनिबार रातीदेखि आइतबार बिहान ६ बजेसम्म देशको पश्चिमी प्रान्तबाट उनीहरूलाई गिरफ्तार गरिएको हो । सरकारले शनिबार बेलुका ६ बजेदेखि ३६ घण्टे कफ्र्यु आदेश जारी गरेको थियो । कफ्र्यु लागू भएका बेला हिँड्डुल गरेकाले उनीहरूलाई पक्राउ गरिएको बरिष्ठ प्रहरी निरीक्षक निहाल थाल्डुवाले जानकारी दिएका छन्। आर्थिक संकटसँगै राष्ट्रपति र उच्च सरकारी अधिकारीविरुद्ध सर्वसाधारणले आक्रोश व्यक्त गर्दै आन्दोलित भएपछि सरकारले श्रीलङ्कामा देशव्यापी सुरक्षाका लागि भन्दै संकटकालको घोषणा गरेको छ । आन्दोलनकारीहरूले राष्ट्रपति गोटाबाया राजापाक्षेको निवास घेराउ गर्नुका साथै आक्रमणको प्रयास गरेपछि आन्दोलनकारी र सुरक्षाकर्मीबीच झडप समेत भएको थियो । त्यसक्रममा प्रदर्शनकारी र सुरक्षाकर्मीहरू पनि घाइते भएका थिए । चरम आर्थिक संकट भोगिरहेको श्रीलंगामा हिंसात्मक गतिविधिहरू बढ्न थालेकोले संकटकालको घोषणा गर्नु परेको सरकारी अधिकारीहरूले जनाएका छन् । सार्वजनिक व्यवस्थाको संरक्षण र समुदायको जीवन रक्षाका लागि आवश्यक आपूर्ति र सेवाहरूको मर्मतका लागि भन्दै आपतकालीन अवस्थाको घोषणा गरिएको सरकारले जनाएको छ । सरकारको विरोधमा प्रदर्शन गरे नियन्त्रणमा लिन पनि आदेश जारी भएको छ। राजधानी कोलम्बोलगायतका मुख्य सहरमा सुरक्षाकर्मीले रातको समयमा निषेधित क्षेत्र घोषणा गरेको छ । अघिल्लो साता मात्र कागज किन्न नसकेको भन्दै विद्यालय तहको परीक्षा नै स्थगित भएको थियो । यसअघि श्रीलङ्काको पेरादेनिया अस्पतालमा औषधि अभाव भएपछि निर्धारित शल्यक्रिया स्थगित भएको समाचार सार्वजनिक भएको थियो।
दैनिक उपभोग्य वस्तु सहज बनाउन कार्यवाहक प्रधानमन्त्री खाणको निर्देशन,"काठमाडौं : सरकारले पेट्रोलियम पदार्थ र दैनिक उपभोग्य वस्तु सहज उपलब्ध गराउन सरोकारवाला निकाय र व्यवसायीहरूलाई निर्देशन दिएको छ । कार्यवाहक प्रधानमन्त्रीसमेत रहेका गृहमन्त्री बालकृष्ण खाणले अत्यावश्यक वस्तुमा मूल्यवृद्धि नगर्न, विक्री वितरण नरोक्न र पेट्रोलियम पदार्थ सहज उपलब्ध गराउन निर्देशन दिएका हुन्। पेट्रोलियम पदार्थ सहज उपलब्ध गराउन, अत्यावश्यक वस्तुमा मूल्यवृद्धि नगर्न र सहज उपलब्ध गराउन निर्देशन दिएको गृह मन्त्रालयका प्रवक्ता फणिन्द्रमणि पोखरेलले जानकारी दिए। कार्यवाहक प्रधानमन्त्री खाणले गृहलगायत सरोकारवाला मन्त्रालयका सचिवलाई निर्देशन दिएको र त्यसै अनुरुप गृहले सबै जिल्लाका प्रमुख जिल्ला अधिकारीलाई सर्कुलर पठाउँदै प्रतिवेदन पठाउन निर्देशन दिएको प्रवक्ता पोखरेलले बताए। दैनिक उपभोग्य वस्तुको अस्वभाविक मूल्यवृद्धि भएको गुनासो बढेपछि गृह मन्त्रालयले आइतबारबाटै ७७ जिल्ला प्रशासन कार्यालयलाई बजार अनुगमन समितिमार्फत अनुगमन गरी प्रतिवेदन पठाउन निर्देशन दिएको छ । गृह प्रवक्ता पाखरेलका अनुसार जिल्लामा सहायक प्रमुख जिल्ला अधिकारीको नेतृत्वमा हुने अनुगमन समितिले मूल्य बढेनबढेको, दैनिक उपभोग्य बस्तु अभाव भए नभएको अनुगमन गरेर सबै जिल्लाले मन्त्रालयमा रिपोर्ट पठाउने छन् । त्यस्तै मन्त्रालयले उद्योग बाणिज्य संघको समन्वयमा बजारमा उपभोग्य वस्तुको आपूर्ति, सहजता र मूल्यवृद्धि नियन्त्रणलगायत विषयमा अनुगमन गर्न र विकृति देखिएमा प्रचलित कानुनअनुरुप सजाय गर्नसमेत निर्देशन दिएको हो। पेट्रोलिय पदार्थ आयातमा व्यवसायीहरूले गरेको अवरोध शनिबार मात्रै सहमति भएर टुंगिएको थियो । कार्यवाहक प्रधानमन्त्री खाणले पेट्रोलियम पदार्थको समस्या समाधानका लागि सहमतिमा आएकोमा व्यवसायीलाई धन्यवाद दिँदै व्यवसायीका समस्या सम्वादमार्फत टुंग्याउन सरकार तयार रहेको समेत बताए।उपत्यकाका पेट्रोल पम्पहरूमा उपभोक्ताको लामो लाइन देखिएपछि सरकारले यसबारे अनुगमन गर्न गर्ने भएको छ।"
सुरक्षित मातृत्व र बाल स्वास्थ्यमा सहकार्य गर्न एआइआइएमएससँग डाआरजुको आग्रह,"नयाँ दिल्ली : प्रधानमन्त्री शेरबहादुर देउवाकी पत्नी डा आरजु राणा देउवाले अल इण्डिया इन्स्टिच्युट अफ मेडिकल साइसेन्स (एआइआइएमएस) का पदाधिकारीहरूसँग भेट गरेकी छन्। भेटका क्रममा एआइआइएमएसका पदाधिकारीसँग डा राणाले सुरक्षित मातृत्व र बाल स्वास्थ्यका क्षेत्रमा सहकार्य गर्न सकिने बताइन्। शनिबार सो इन्स्टिच्युटको भ्रमणका क्रममा डा देउवाले यस किसिमको डेडिकेटेडअस्पताल नेपालमा पनि आवश्यक रहेकाले त्यसका लागि आवश्यक जनशक्ति तयार गर्न र पूर्वाधार निर्माणमा सहयोग गर्नेबारेमा आग्रह गरेकी हुन्। इन्स्टिच्युटका विज्ञहरूसँगको अन्तक्रियामा डा देउवाले नेपालमा पनि एआइआइएमएसजस्ता संस्था स्थापना गरी तिनको संस्थागत विकास गर्नुपर्ने आवश्यकता रहेको उल्लेख गर्दै यसबारेमा प्रधानमन्त्री शेरबहादुर देउवा र भारतीय प्रधानमन्त्री नरेन्द्र मोदीसँग कुरा राख्ने बताइन्। सरकारी र गैरसरकारी निकायको निरन्तर प्रयास हुँदाहुँदै नेपालमा मातृ मृत्युदर र नवजात शिशुको मृत्युदर घटाउन सकिएको भए पनि अझै यो समस्या चुनौतीका रूपमा रहेको उल्लेख गर्दै उनले मुलुकको सुदूरपश्चिम क्षेत्रमा यो समस्यामा अझै रहेको देखिएकाले त्यस क्षेत्रमा एआइआइएमएसको सेवा लैजान आवश्यक रहेको औंल्याइन्। नेपाली कांग्रेसका केन्द्रीय सदस्यसमेत डा देउवाले तीन दशकदेखि नेपालमा सुरक्षित मातृत्व र बाल स्वास्थ्यका क्षेत्रमा काम गर्दै आएकी छन्। उनले नेपालमा एक चुनौतीका रूपमा देखिएको मातृ मृत्यु तथा शिशु मृत्यु घटाउनका लागि राष्ट्रिय तथा अन्तर्राष्ट्रिय क्षेत्रका अभ्यासहरू भित्र्याइ देशका विभिन्न भूभागमा विशेष अभियान सञ्चालन गर्दै आएकी छन्। डा देउवाको आग्रहलाई सहर्ष स्वीकार गर्दै छिट्टै यस सम्बन्धमा आवश्यक पहल सुरु गरिने एआइआइएमएसका निमित्त निर्देशक प्राडानीना खन्नाले बताए । उनले नेपालकी प्रथम महिला तथा सुरक्षित मातृत्वका क्षेत्रमा लामो अनुभव संगाल्नुभएकी डा देउवासहितको नेपाली विज्ञहरूलाई स्वागत गर्न पाउँदा खुसी लागेको बताउँदै नेपाल सरकारसँग समन्वय गरी यस क्षेत्रमा काम गर्न इच्छुक रहेको धारणा राखिन्। एआइआइएमएसबाट एमबीबीएस र एमडी गरेकी प्रधानमन्त्रीका स्वास्थ्य सल्लाहकार डा रामपदार्थ बिछाले भारत सरकारले विभिन्न १२ राज्यमा एआइआइएमएसको सेवा विस्तार गरेको उल्लेख गर्दै नेपालमा तत्काल एउटै भए पनि एआइआइएमएस स्थापना हुनसके नेपाली जनताका लागि ठूलो सेवा पुग्ने बताए । उनले सुरक्षित मातृत्व र बाल स्वास्थ्यका क्षेत्रमा दक्ष जनशक्ति तयार, सामूहिक अनुसन्धान, अनुभव आदानप्रदान र असल अभ्यासमा सहकार्य गर्न सकिने सम्भावना रहेको बताए। सो अवसरमा प्रधानमन्त्रीका निजी सचिव प्रकाशबहादुर देउवा, प्रधानमन्त्री तथा मन्त्रिपरिषद्का निजी चिकित्सक डा शैल रुपाखेती, नायब शिष्टाचार महापाल रेवती पौडेलको उपस्थित रह्यो। एआइआइएमएसका मेडिकल सुपरिटेण्डेन्ट डा डिके शर्मा, डा नीरजा भट्ला, डा आरती भिज, डा कालोल रोय, डा नीना मल्होत्रा, डा भात्सला डडवाल, डा गरिमा दड्गवाट र डा अनुप डगालगायतका वरिष्ठ चिकित्सक र अधिकारीहरूको सहभागिता रहयो।"
पाकिस्तानका प्रधानमन्त्री इमरान खानले राष्ट्रपतिसमक्ष गरे संसद भंगको सिफारिस,पाकिस्तान : पाकिस्तानका प्रधानमन्त्री इमरान खानले संसद् विघटनको सिफारिस गरेका छन् । इमरानले आफूले संसद विघटनका लागि राष्ट्रपतिसमक्ष सिफारिस गरेको बताएका छन् । राष्ट्रका नाममा सम्बोधन गर्दै इमरानले राष्ट्रपति आरिफ अल्भीसमक्ष संसद विघटनको सिफारिस गरेका हुन् । इमरनाविरुद्ध संसदमा पेश भएको अविश्वासको प्रस्तावलाई उपसभामुख क्वासिम सुरीले खारेज गरेका थिए । उनले सभामुखले आफ्नो अधिकारको प्रयोग गर्दै प्रस्ताव खारेज गर्ने निर्णय गरेपछि संसद् विघटन गर्न राष्ट्रपतिलाई सिफारिस गरेको बताएका छन्।।
आयल निगमले भन्यो : आजबाटै पेट्रोल सहज हुन्छ,"काठमाडौं :नेपाल आयल निगमले पेट्रोलीयम पदार्थ आजबाटै सहज आपूर्ति हुने बताएको छ। व्यवसायीहरुले पेट्रोल आपूर्तिमा अवरोध नगर्ने बताए पनि आइतबार ट्याङकर चालकहरुले आफ्ना मागहरु अगाडि सार्दै ढुवानी अवरोध गरेका थिए। निगमका पदाधिकारी र चालकबीच वार्ता टुंगिएपछि केहि बेरमै पेट्रोल सहज हुने नेपाल आयल निगमका प्रवक्ता विनितमणि उपाध्यायले अन्नपूर्णलाई जानकारी दिए । उनले भने,' पेट्रोलसहितका ३०३५ वटा ट्याङकरहरु काठमाडौं भित्रिदैछन् । चालकहरुले व्यवसायिक मागहरु राख्नुभएको थियो । केहि सम्बोधन भएका छन् ।' काठमाडौंमा अहिले पनि सरकारी पेट्रोल पम्पले मात्रै पेट्रोल बिक्री गरेका छन् । पेट्रोल ढुवानी र आपूर्ति नहुँदा आइतबार पेट्रोल पम्पहरुमा सर्वसाधारणको लामो लाइन लागेको छ । चार बुँदे सहमतिपछि शनिार पेट्रोलियम व्यवसायीहरुको आन्दोलनका सम्पूर्ण कार्यक्रमहरु स्थगित भएको थियो। नेपाल आयल निगम र राष्ट्रिय पेट्रोलियम व्यवसाय संस्थागत समन्वय समितिबीच सात दिनभित्र ढुवानी भाडा समायोजन गर्ने सहमति जुटेपछि आन्दोलनका कार्यक्रमहरु स्थगित भएको थियो। यद्देपि ट्यांकर चालकहरुले पुन : आइतबार बिहानदेखि आन्दोलन गर्दा पेट्रोल पेट्रोल पम्पसम्म आउन सकेन। चालक,व्यवसायी र आयल निगमका पदाधिकारीको छलफलपछि समस्या सम्बोधन गर्दै सहमति भएपछि केहीबेरमा आपूर्ति सहज हुने आयल निगमले जनाएको छ। देशभर पेट्रोलियम पदार्थको बिक्रीवितरणमा अवरोध पेट्रोलको मारमा सर्वसाधारण, उपत्यकाका पम्पहरुमा घन्टौं लाम (फोटो फिचर) चार बुँदे सहमतिपछि पेट्रोलियम व्यवसायीहरुको आन्दोलन फिर्ता, आइतबारदेखि डीपो खुल्ने"
बलात्कार आरोप लागेका प्रहरी जवान झुण्डिएको अवस्थामा मृत फेला,विराटनगर : प्रहरी जवान जितविक्रम दहाल विराटनगरमा झुण्डिएको अवस्थामा आइतबार बिहान मृत फेला परेका छन् । विराटनगर महानगरपालिका५ घर भएका २६ वर्षीय दाहालको शव घरनजिकको भोगटेको रुखमा गाम्छाको पासो लगाएर झुण्डिएको अवस्थामा फेला पारिएको मोरङ प्रहरीका प्रवक्ता डीएसपी दीपक श्रेष्ठले बताए । सुनसरीको शुक्रबारे प्रहरी चौकीमा कार्यरत दाहाललाई महिलामाथि बलात्कार प्रयास गरेको आरोप छ । सोही आरोपमा दाहालविरुद्ध सुनसरी प्रहरीले जबरजस्ती करणी उद्योगको मुद्दा चलाएको थियो । अदालतबाट धरौटीमा छुटेपछि उनी विराटनगरस्थित घरमा बस्दै आएको बताइएको छ । पछिल्लो समय उनले डिप्रेसनको औषधि सेवन गर्दै आएको पारिवारिक स्रोतले बताएको छ । गत पुसदेखि निलम्बनमा परेका उनी मुद्दा विचाराधिन रहेकै अवस्थामा मृत भेटिएका हुन् । शवको कोसी अस्पतालमा पोस्टमार्टम गरिएको छ । घटनाका बारेमा थप अनुसन्धान अघि बढाइएको जानकारी डीएसपी श्रेष्ठले दिए ।
एआईजी सिफारिसविरुद्धको मुद्दा हेर्न नमिल्ने' मा,"काठमाडौं : प्रहरी अतिरिक्त महानिरीक्षक (डीआईजी) पदमा बढुवा प्रकृया निष्पक्ष नभएको भन्दै सर्वोच्च अदालतमा परेको रिट 'हेर्न नमिल्ने' मा राखिएको छ । न्यायाधीश कुमार रेग्मीको एकल इजलासमा सुनुवाइ तोकिएपनि हेर्न नमिल्नेमा राखिएको हो । प्रहरी अतिरिक्त महानीरीक्षक डीआईजीहरू घनश्याम अर्याल, ईश्वरबाबु कार्की र प्रकाशजंग कार्कीले बिहीबार सर्वोच्चमा रिट दायर गरेका थिए । रिटमा कनिष्ठलाई एआईजीमा बढुवा सिफारिस गरिएको भनिएको छ । प्रधानमन्त्री तथा मन्त्रिपरिषद् कार्यालयलाई विपक्षी बनाइ रिट दायर भएको थियो । सरकारले नेपाल प्रहरीका तीन प्रहरी नायव महानिरीक्षक (डीआईजी) लाई अतिरिक्त महानिरीक्षक (एआईजी) मा बढुवा गर्ने निर्णय गरेको थियो । गत बिहीबार बसेको मन्त्रिपरिषद् बैठकले डीआईजीहरु वसन्त कुमार पन्त, धिरजप्रताप सिंह र रवीन्द्रबहादुर धानुकलाई एआईजीमा बढुवा गर्ने निर्णय गरेको हो ।"
नातिनीलाई जन्म दिँदै ५० वर्षीया हजुरआमा,"नयाँ दिल्ली : आमा बन्नु हरेक महिलाको सपना हुन्छ। अधिकांश महिलाको यो सपना पूरा हुन्छ भने कतिपय महिलाले यो खुशी पाउँदैनन् । आजकल यस्ता धेरै प्रविधिहरू भित्रिएका छन्, जसका कारण महिलाहरू आमा बन्न सक्छन्। ती मध्ये एक हो, सरोगेसी सेवा । यो संसारभर चलनचल्तीमा छ। आमा बन्न नसकेका महिला सरोगेसीको सहारा लिनेगर्छन्। भाडाको आमाबाट बच्चा जन्माउने प्रक्रियालाई 'सरोगेसी' भनिन्छ। अमेरिकाको उटाहमा बस्ने एक ५० वर्षीया महिलाले सरोगेसीमार्फत नातिनीलाई जन्म दिँदैछिन्। उनले आफ्नो छोरीको खुशीका लागि यति ठूलो जोखिम मोलेकी हुन्। छोरी आमा बन्न नसकेपछि ती महिला 'सरोगेसी' मार्फत छोरीको कोख भरिदिन लागेको बताएकी छन्। पाँच दशक कटाइसकेकी चाली स्मिथले आफ्नी २४ वर्षीया छोरी केटलिनलाई आमा बन्न मद्दत गरेकी हुन्। केटलिनमा बाँझोपनको समस्या देखिएपछि उनकी आमाले 'सरोगेसी मदर' बन्ने निर्णय गरेकी हुन्। केटलिन लामो समयदेखि अटोइम्यून रोगसँग लड्दै छिन्। जसका कारण उनी आमा बन्न सक्दिनन् । उनको यो समस्या देखेर चालीले यो कदम चाल्ने निर्णय गरेको बताएकी छन्। टेक्सासको एल पासोमा बस्ने केटलिनलाई सन् २०१९ मा अस्वस्थ भएको थिइन्। केटलिनलाई 'भनिने रोग लागेको छ । यससँगै उनी एन्डोमेट्रिओसिस नामक रोगबाट पनि पीडित छिन् । यो एक रोग हो जसमा पाठेघरको तन्तुहरू अन्य ठाउँहरूमा जस्तै अण्डाशय र फलोपियन ट्युबहरूमा बढ्न थाल्छ। क्याटलिनको एउटा बच्चा छ जसलाई उनले आइभीएफमार्फत जन्म दिएकी छन्। अब चालीले आफ्नो दोस्रो सन्तान छोरीलाई मे महिनामा जन्म दिँदैछन्। केटलिनले आफू सन् २०१९ मा बाँझोपनको समस्याबाट पीडित रहेको र करिब तीन वर्षदेखि गर्भधारणको प्रयास गरिरहेको बताइएका छन्। धेरै प्रयासको बावजुद, केटलिन र उनको पतिले अन्ततः आइभीए को सहयोगमा आफ्नो छोरालाई जन्म दिएका थिए। आठ सन्तानलाई जन्म दिएकी चालीले ५० वर्षको उमेरमा आमा बन्न सजिलो नभएको बताएकी छन्। सरोगेसी गर्नुअघि उनले स्वास्थ्य जाँच गराएकी थिइन्। सबै रिपोर्टहरू राम्रो आएछि सेप्टेम्बर महिनामा चाली गर्भवती भएकी हुन्।"
त्रिभुवन अन्तर्राष्ट्रिय विमानस्थलको हवाई उडान प्रभावित,काठमाडौं : त्रिभुवन अन्तर्राष्ट्रिय विमानस्थलबाट हुने आन्तरिक उडान प्रभावित भएका छन् । गत सोमबारदेखि कम भिजिबिलिटी भएका कारण विमानस्थलको उडान तथा अवतरण प्रभावित भएको त्रिभुवन अन्तर्राष्ट्रिय विमानस्थलस्थित नागरिक उड्डयन प्राधिकरणले जनाएको छ । आज बिहानदेखि काठमाडौँको मौसम पुनः धुम्म भएका कारण आन्तरिकतर्फका ३१ उडान अवतरणमा समस्या भएको विमानस्थलका प्रवक्ता टेकनाथ सिटौलाले जानकारी दिए । अन्य दिनको जस्तो आज असर नरहेको र मौसममा सुधार हुने वित्तिकै उडान तथा अवतरण नियमित हुने प्रवक्ता सिटौलाको भनाइ छ । भिजिबिलिटी कम हुँदा शनिबार दिउँसो पनि त्रिभुवन विमानस्थलबाट भएका उडान र अवतरण प्रभावित भएका थिए ।रासस
नयाँ वर्षको पहिलो साता दरवारमार्गमा एनसेलको सहकार्यमा १५ औं दरवारमार्ग महोत्सव,"काठमाडौं : नयाँ वर्ष २०७९ को अवसरमा काठमाडौंमा सडक महोत्सव आयोजना हुने भएको छ। कोभिड१९ ले थलिएको लघु, घरेलु, साना तथा मझौला उद्यम एवं पर्यटन उद्योग पुनरूत्थानका लागि सहकार्यः स्थानीय उत्पादन तथा आन्तरिक पर्यटन प्रवर्द्धन भन्ने मूल नारा सहित काठमाडौंको दरबारमार्गमा १५ औं दरवारमार्ग महोत्सव २०७९ आयोजना हुन लागेको हो। नेपाल उद्योग वाणिज्य महासंघ, महासंघको सदस्य रेष्टुरेन्ट एण्ड बार एशोसिएशन नेपाल (रेबान) र दरवारमार्ग विकास बोर्डले एनसेलसंग महासंघको विषेश सहकार्य अन्तर्गत यो महोत्सव संयुक्तरूपमा वैशाख ३ शनिबार आयोजना गर्न लागेको हो। महोत्सवको सहप्रायोजकमा गोरखा व्रुअरी रहेको छ। आन्तरिक पर्यटनलाई प्रवर्द्धन गरि देशको पर्यटन विकासमा टेवा पुर्याउने र नेपाली उत्पादन, नेपाली परिकार र नेपाली संस्कृतिको प्रवर्द्धन गर्ने उद्देश्यले महोत्सव आयोजना गर्न लागिएको हो। महोत्सवलाई नेपाली नयाँ वर्षको अवसरमा वार्षिक कार्यक्रमका रुपमा हरेक वर्ष आयोजना गरिने छ। यो महोत्सवमा सम्पूर्ण रुपमा नेपाली कला संस्कृति झल्कने प्रस्तुती गरिने छ। वैशाख ३ गते बिहान १०:०० बजे सातै प्रदेशको सँस्कृति झल्कने विभिन्न जातजातिका कला संस्कृतिहरुको प्रस्तुती गरिने छ। दरवारमार्गको दक्षिण क्षेत्रको महेन्द्र शालिकसम्म र उत्तरतर्फ नाराणहिटी संग्राहालयको गेटको ट्राफिक पोलसम्मको क्षेत्रमा महोत्सव सञ्चालन हुनेछ। महासंघका अध्यक्ष शेखर गोल्छाले आफ्नो संदेशमा थलिएको पर्यटन उद्योगलाई यसले राहत दिने बताएका छन्। राजधानीमा हुने यो कार्यक्रमले देशैभर निकै ठूलो संदेश जाने आशा समेत उनले गरेका छन्। कसरी थलिएको अर्थतन्त्र, उद्योग व्यवसायमा सकारात्मक उर्जा प्रवाह गर्न सकिन्छ भनेर यो कार्यक्रमको आयोजना गरिएको अध्यक्ष गोल्छाले स्पष्ट पारेका छन्। यस महोत्सवको लागि महासंघसंग भएको सहकार्यका बारेमा बोल्दै एनसेलका प्रमुख कार्यकारी अधिकृत एन्डी चोङले भने, 'कोभिड महामारीको कारण विश्व पर्यटन क्षेत्रले ठूलो चुनौतीको सामना गरिरहेको छ र अर्थतन्त्रमा पर्यटन एक प्रमुख आधार रहेको हाम्रो नेपाल पनि यो समस्याबाट अछुतो छैन। आन्तरिक पर्यटन, लघु, घरेलु, साना तथा माझौला उद्यमलाई प्रवर्द्धन गर्दै पुनरूत्थानमा सहयोग पुर्याउन महासंघसंग सहकार्य गर्न पाएकोमा हामी खुसी छौं।' महोत्सवको सोही दिन बिहान ११:३० बजे औपचारिक शुभारम्भ गर्ने कार्यक्रम छ। तत्पश्चात बेलुका ८:५ बजेसम्म मनोरञ्जनात्मक प्रस्तुतिहरु हुनेछन्। महोत्सवमा दिपक बज्राचार्य, समृद्धि राई वीथ व्याण्ड, सुवानी मोक्तान, सन्दिप क्षेत्री, शास्त्रीय सांगीतिक समूह सुरसुधा लगायत अन्य समुहहरु जस्तै सृष्टी केसी एन्ड ब्लाईन्ड रक्स, रुशान एन्ड लज्जु, एभरेष्ट क्रु, महेश काफ्ले, कववेव र भेकले आआफ्ना प्रस्तुतिहरू दिनेछन्। साथै सातै प्रदेशबाट विभिन्न जात जातिको साँस्कृतिक नृत्यहरु दरवारमार्ग आसपासका सडकमा प्रस्तुति गरिने छ। कार्यक्रमको मुख्य आकर्षणको रुपमा महोत्सव अवधिभर विभिन्न नेपाली खानाको परिकारहरु र नेपाली उत्पादनहरुको स्टल प्राथमिकताका साथ राखी विशेष प्रस्तुति र प्रदर्शन समेत गरिने छ। महोत्सव स्थलमा ६० वटा स्टल रहनेछन्। महोत्सव क्षेत्रमा बालबालिकाका लागि छुट्टै किड्स जोनको व्यवस्था गरिएको छ। महोत्सवमा हुने स्टलहरु मध्ये केही स्टलहरुमा शारीरिका रुपमा भिन्न क्षमता भएका उद्यमीहरुले उत्पादन गरेका हस्ताकलाका वस्तुहरुलाई पनि प्रदर्शनीमा राखिने छ। विश्वभरी महामारीको रुपमा फैलिरहेको कोभिडबाट शिथिल भएको व्यापार व्यवसायमा अति प्रभावित क्षेत्रमा साना मझौला उद्यम तथा पर्यटन उद्योग छ। हाल ९० प्रतिशत बढि जनसंख्याले कोभिड विरुद्धको खोप लगाई सकेका र जनजीवन सामान्य हुँदै गएको अवस्थामा आर्थिक क्रियाकलापलाई महोत्सवले जागरुक बनाउने विश्वास गरिएको छ। कोभिडले थलिएको उद्योग व्यवसाय, अर्थतन्त्र, पर्यटन व्यवसायलाई कसरी चाँडोभन्दा चाँडो पुनरुत्थान, नव उत्थानमा लैजान सकिन्छ भनि निरन्तर काम गरीरहेको महासंघको यो प्रयास पनि त्यसैको श्रृखलाको रुपमा रहेको छ। महासंघका वरिष्ठ उपाध्यक्ष चन्द्र प्रसाद ढकालले कोभिड संकटबाट विस्तारै तङग्रने क्रममा रहेका उद्योग व्यवसाय माथि विद्युत कटौतीको समस्याले थप समस्या निम्ताएको बताए। संकटमा रहेको अर्थतन्त्र र आन्तरिक पर्यटनलाई चलायमान बनाउन दरवारमार्ग महोत्सवले ठूलो सहयोग पुरयाउने विश्वास प्रकट गरे।"
एम्नेस्टी इन्टरनेसनल नेपालको अध्यक्षमा विपिन बुढाथोकी नीर्वाचित,"काठमाडौं : एम्नेस्टी इन्टरनेसनल नेपाल (एम्नेस्टीनेपाल) को अध्यक्षमा दाङका विपिन बुढाथोकी निर्वाचीत भएका छन् । धुलीखेलमा भएको तीसौं वार्षिक साधारण सभाबाट बुढाथोकी अध्यक्षमा निर्वाचित भएका हुन् । बुढाथोकीको नेतृत्वमा एघार सदस्यीय एम्नेस्टी नेपालको नेसनल बोर्ड र जीवनप्रसाद फूँयालको नेतृत्वमा तीन सदस्यीय पुनरावेदन समितिको गठन भएको छ । नवनिर्वाचित नेसनल बोर्डको कोषाध्यक्ष रोशन बजगाईं र सदस्यहरु सचिता कुँइकेल, विमला वाग्ले, मन्जु विश्वकर्मा, केशव पोखरेल, निखिल पोख्रेल, होम बहादुर अधिकारी, देवेन्द्र सेजुवाल, गरिमा पाण्डे तथा बरूण कुँइकेल रहेका छन् भने पुनरावेदन समितिमा संयोजक जीवन प्रसाद फूँयाल र सदस्यहरू लक्ष्मी रेग्मी तथा लोकेन्द्र सिंह रहेका छन् । चैत्र १८ देखि १९ गते सम्म चलेको साधरण सभाले वार्षिक प्रतिवेदन, कार्ययोजना, बजेट र संस्थाका केही नीतिहरूमाथि छलफल गरी पारित गर्नुका साथै दुई वर्षको आगामी कार्यकालका लागि एम्नेस्टी नेपालको नेसनल बोर्ड र पुनरावेदन समितिको नयाँ नेतृत्व चयन गरेको छ । साधारण सभामा देशभरीका एम्नेस्टीनेपालमा आबद्ध समूह, युथ नेटवर्क, समर्थक सदस्यहरूको तर्फबाट २५४ मताधिकार प्राप्त प्रतिनिधिहरू, बोर्ड तथा पुनरावेदन समितिका पदाधिकारीहरू, कर्मचारी, स्वयंसेवक, पर्यवेक्षक र एम्नेस्टीइन्टरनेसनलको अन्तर्राष्ट्रिय सचिवालयका प्रतिनिधिहरूलगायत ३०० भन्दा बढी सहभागीको उपस्थिति रहेको थियो । साधारण सभाको उद्घाटन र्कायक्रममा बोल्दै प्रमुख अतिथि सर्वोच्च अदालतका पूर्वन्यायाधीश बलराम केसीले नेपालमा बलत्कारका घटनाहरू व्याप्त रहेको अवस्थामा पीडितहरूलाई न्याय सुनिश्चित गर्न सरकार जवाफदेही हुन नसकेको बताए । द्वन्द्वपीडित साझा चौतारीका संस्थापक सुमन अधिकारीले द्वन्द्वपीडितहरूको सत्य, न्याय र परिपूरणको संघर्षमा एम्नेस्टीका सदस्यहरूलाई अझ बढी सक्रियताका साथ सरकारसँग जवाफदेहीता माग गर्न तथा दण्डहीनताको अवस्था अन्त्य गर्नका लागि पहल गर्न अनुरोध गरे । साधारण सभामा अन्तर्राष्ट्रिय बोर्डका अध्यक्ष अन्जुला सिंहले एम्नेस्टीनेपालको साधारण सभाको सफलताको कामना गर्दै नेपालमा मानवअधिकार तथा एम्नेस्टीअभियानलाई थप सशक्त बनाउनका लागि अन्तर्राष्ट्रिय बोर्ड तथा सचिवालयले आवश्यक सहयोग गर्ने प्रतिबद्धता जनाइन् । 'प्रजातान्त्रिक प्रक्रियाबाट एम्नेस्टीनेपालको नयाँ नेतृत्व चयन गरिएको छ,' एम्नेस्टी नेपालका निर्देशक निराजन थपलियाले बताए । 'युवा, महिला र सीमान्तकृत समुदायको प्रतिनिधित्व रहेको नयाँ नेतृत्व समावेशी रहेको छ, एम्नेस्टी नेपालको संस्थागत सुधारका प्रक्रियालाई निरन्तरता दिनुका साथै नयाँ रणनीतिक लक्ष्य निर्धारण गरी स्पष्ट, सबल र प्रभावकारी मानवअधिकार दिशातर्फ संस्थालाई डोर्याउने नयाँ नेसनल बोर्डको उद्देश्य रहेको छ, नव निर्वाचित अध्यक्ष बुढाथोकीले भने ।"
कोइलादेखि आधुनिक इन्जिनसम्म,"जनकपुर : विक्रम सम्वत् १९९४ मा विवाह पञ्चमीका दिन भारतमा शासन गरिरहेका तत्कालीन ब्रिटिस (इष्ट इण्डिया) कम्पनीले महोत्तरी जंगलबाट सखुवाको गोलिया काठ ओसार्न निर्माण गरेको जनकपुर रेल्वे महोत्तरीको बिजुलपुराबाट भारतको जयनगर ५२ किलोमिटर सञ्चालनमा आएको थियो। तर, २०५९ सालमा आएको बाढीबाट विग्ही पुल क्षतिग्रस्त भएयता रेल सेवा जनकपुरदेखि जयनगर २९ किलोमिटरमा सीमित हुन पुगेको थियो। जनकपुरजयनगरका लागि दैनिक ३ सेवा सञ्चालन हुने गरेका थिए। सुरुमा कोइला तथा दाउराबाट चल्ने रेलले २०१८ सालदेखि यात्रु ओसारपसार गर्न थालेको थियो। रेल्वेलाई व्यवस्थित गर्ने उद्देश्यले २०२१ सालमा नेपाल यातायात संस्थानअन्तर्गत राखियो। २०२५ सालमा सरकारले यसको नाम जनकपुरजयनगर रेल्वे राख्ने निर्णय गर्यो। २०५८ मंसिर अन्तिममा यातायात संस्थान विघटन भयो। २०६१ जेठ १८ गते रेल्वे सेवालाई नेपाल रेल कम्पनीको रुपमा दर्ता गरियो। हाल जनकपुरजयनगर रेल्वेलाई नेपाल रेल्वेको रूपमा चिनिन्छ। श्रम तथा यातायात व्यवस्था मन्त्रालयअन्तर्गत रहेको रेल्वे सेवालाई पछिल्लो भौतिक पूर्वाधार तथा यातायात व्यवस्था मन्त्रालय अन्तर्गत रेल विभाग गठन भएपछि त्यसले हेर्दै आएको छ।"
माधव नेपालसहित १४ सांसदविरुद्धको मुद्दा 'हेर्न नमिल्ने' मा,काठमाडौं : एकीकृत समाजवादीका अध्यक्ष माधवकुमार नेपालसहित १४ जना सांसदविरुद्धको मुद्दा 'हेर्न नमिल्नेमा' राखिएको छ। सो मुद्दा सर्वोच्च अदालतका न्यायाधीश अनिलकुमार सिन्हा र नहकुल सुवेदीको इजलासमा तोकिएको थियो। मुद्दा हेर्न नमिल्ने सूचीमा राखेएपछि आइतबार सुनुवाइ भएन। यसअघि फागुन २९ गते बसेको सर्वोच्च अदालतका न्यायाधीशद्वय ईश्वरप्रसाद खतिवडा र डा कुमार चुडालको संयुक्त इजलासले रिटलाई पूर्ण सुनुवाइका आइतबारका लागि मिति तोकेका थिए। एमालेले कारवाही गरेका माधव नेपालसहित १४ सांसदलाई सभामुखले पदमुक्त नगरेको र त्यसकै आधारमा निर्वाचन आयोगले एकीकृत समाजवादी नामक दल दर्ता गरेको भन्दै एमाले अध्यक्ष ओलीले रिट दायर गरेका थिए। सांसद पदमुक्तको विषयलाई लिएर एमालेले ६ महिनायता निरन्तर संसद अवरुद्ध गर्दै आएको छ।
प्रधानमन्त्री देउवाको बनारस भ्रमण (भीडीयो),नयाँ दिल्ली : तीन दिने भारत भ्रमणमा रहेका प्रधानमन्त्री शेरबहादुर देउवा भारतको बनारस पुगेका छन्। एयर इण्डियाका जहाजबाट आइतबार बिहान प्रधानमन्त्री देउवासहितको नेपाली टोली बनारस पुगेको हो। प्रधानमन्त्री देउवालाई उत्तर प्रदेशका मुख्यमन्त्री योगी आदित्यनाथले स्वागत गरेका छन्। प्रधानमन्त्री देउवाले त्यहाँ विभिन्न मठ मन्दिरको दर्शन गर्ने तालिका छ।
यस्ता छन् सर्वोच्च अदालतको कार्यबोझ घटाउने प्रस्ताव,"काठमाडौं : सर्वोच्च अदालतको कार्यबोझ घटाउन अध्ययन समितिले प्रतिवेदन बुझाएको छ। नेपालको संविधानअनुसार न्याय सम्पादन प्रक्रियालाई छिटोछरितो, मितव्ययी, सर्वसुलभ, अनुमानयोग्य, निष्पक्ष, प्रभावकारी र जनउत्तरदायी बनाउने उद्देश्यले न्याय प्रशासनसँग सम्बन्धित प्रचलित कानुनमा गर्नुपर्ने आवश्यक सुधारको मस्यौदा पेस गर्न कानुन, न्याय तथा संसदीय मामिला मन्त्रालयद्वारा गठित अध्ययन समितिले आइतबार कानुनमन्त्री दीलेन्द्रप्रसाद बडूलाई प्रतिवेदन बुझाएको छ। मन्त्री बडूले न्याय सम्पादन छिटोछरितो हुन नसक्नुका कारणहरु पहिचान गरी तत्सम्बन्धमा कानुनमा गरिनुपर्ने सुधारका क्षेत्रहरुको पहिचान गरी सोको सुझावसहितको मस्यौदा पेस गर्न मन्त्रालयका सहसचिवको संयोज्वकतमा सर्वोच्च अदालतका सहरजिष्ट्रार, न्यायपरिषदका सहसचिव, महान्यायाधिवक्ता कार्यालयका सहन्यायाधिवक्ता, नेपाल कानुन आयोगका सहसचिव, बार एशोसिएशनका प्रतिनिधि सम्मिलित समिति फागुन २३ गते गठन गरेका थिए। समितिले सर्वोच्च अदालतमा प्रति इजलास मुद्दा संख्या ३ हजार ३ सय ४७, उच्च अदालतमा प्रति इजलास मुद्दा संख्या ७०६ र जिल्ला अदालतमा प्रति इजलास मुद्दा संख्या ७ सय ४३ को बोझ रहेको दर्शाउँदै हालः प्रचलनमा रहेका ३३४ वटा ऐनहरुमध्ये अदालतको क्षेत्राधिकार सम्बन्धित ४८ वटा रहेको हुँदा तीमध्ये न्याय प्रशासनसँग सम्बन्धित ऐन र अन्य प्रचलित ऐनहरु गरी २३ वटा अदालतको क्षेत्राधिकारसम्बन्धी विषयमा संशोधनको प्रस्ताव गरेको छ। समितिले राजस्व न्यायाधिकरण ऐन २०३१, सर्वोच्च अदालत ऐन २०४८, न्याय प्रशासन ऐन २०७३, न्यायपरिषद् ऐन २०७३ र प्रशासकीय अदालत ऐन २०७६ लगायतका अन्य अदालतसँगका प्रचलित ऐन संशोधनको प्रस्ताव गरेको छ। सो प्रतिवेदन बुझ्दै मन्त्री बडूले संशोधन गर्नुपर्ने ऐनहरु अगामी प्रतिनिधि सभाको बैठकबाट पारित हुने बताए। ढिलो न्याय दिनु पनि न्याय नदिनु सरह हो भन्ने मान्यतालाई आत्मसात गर्दै छिट्टै आवश्यक ऐनहरु संशोधन गरी सर्वोच्च अदालतको कार्यबोझ कम गर्नुपर्छ,' उनले भने। त्यस्तै मन्त्री बडूले नागरिकता विधेयक र संघीय निजामती ऐन अध्यादेशबाट ल्याउन नमिल्ने भन्दै संसदमा छलफल गरी पारित गराउने बताए। केके छन् सर्वोच्चको कार्यबोझ घटाउने प्रस्ताव अध्ययन कार्यसमितिले सर्वोच्च अदालतमा आर्थिक वर्ष २०७६७७ मा राजश्व न्यायाधिकरणको फैसला उपरको पुनरावेदन कार्यबोझ १६४५ रहेको बताउँदै राजश्व न्यायाधिकरणको फैसला अन्तिम हुने ब्यवस्था पारित भए पूर्णरुपमा कार्यबोझ अन्त्य हुन अनुमान गरेको छ। सोही आर्थिक वर्ष रिट निवेदनमा ५१९० कार्यबोझ रहँको जनाउँदै वैकल्पिक उपचारको व्यवस्था भएका रिट दर्ता नुहुने व्यवस्था पारित भए करिब २० प्रतिशत कटौति हुने अनुमान गरेको छ। त्यस्तै सोही आर्थिक वर्ष सर्वोच्च अदालतमा पुनरावेदनका १५,८१८ मुद्दा रहेको र ७ वर्षभन्दा कम कैद, ५० लाखभन्दा कम विगो भएका मुद्दामा पुनरावेदन नलाग्ने व्यवस्था भए सो मुद्दाहरुमा करिब २० प्रतिशत कटौति हुने अनुमान गरेको छ। दोहोर्याई पाउँ भन्ने ५,९६४ मुद्दा रहेको र उच्च अदालतको तीन न्यायाधीशको इजलासले निस्सा प्रदान गर्ने वा नगर्ने निर्णय गर्ने व्यवस्था पारित भए सर्वोच्च अदालतको करिब ६० प्रतिशत मुद्दा कटौति हुने जनाएको छ। त्यस्तै उच्च अदालतमा सुरु दर्ता हुने मुद्दा आर्थिक वर्ष २०७६७७ मा ६१७८ रहेको र उच्च अदालतको वाणिज्य इजलासले सुरु मुद्दा हेर्ने अधिकार क्षेत्र जिल्ला अदालतमा सार्ने र सर्वोच्च अदालतमा सोझै पुनरावेदन लाग्ने अवस्थाको अन्त्य भई करिब ६० प्रतिशत मुद्दाको कार्यबोझ अन्त्य हुने बताएको छ। त्यस्तै विशेष ऐनद्वारा सिर्जित कार्यबोझमा विभिन्न विशेष ऐनद्वारा निर्धारण गरिएको अदालतको अधिकार क्षेत्र जिल्ला अदालतमा सार्न प्रस्ताव गरिएको र सो प्रस्ताव पारित भए ५० प्रतिशत कार्यबोझ कम हुने बताएको छ। समितिले यसरी प्रस्ताव पारित भए सर्वोच्च अदालतमा वर्षोदेखि न्याय नपाई अनिश्चयमा लामो पीडा भोगिरहेका ठूलो संख्याका पीडित सेवाग्राहिरुले तत्कालै राहत पाउने तथा भविष्यमासमेत फैसलाको समय बारे पूर्वानुमानयोग्य अवस्था सिर्जना हुन गई छिटोछरितो न्याय प्राप्त हुने जनाएको छ।"
अर्घाखाँचीको छत्रदेवमा अध्यक्षकप भलिबल प्रतियोगीता,"सन्धिखर्क : अर्घाखाँचीको छत्रदेव गाउँपालिकाको रातापोखरा खेल मैदानमा अध्यक्ष कप रनिङ्ग शिल्ड भलिबल प्रतियोगिता सुरु भएको छ । प्रतियोगिताको जिल्ला समन्वय प्रमुख पिताम्बर शर्माले उद्घाटन गरेका हुन् । कार्यक्रममा मन्तव्य राख्दै समन्वय प्रमुख शर्माले राष्ट्रको लागि खेलकुद ,स्वास्थ्य लागि खेलकुद भन्ने नारालाई साथमा राखी उत्पादन मुलक खेल क्षेत्रमा गाउँपालिकाले काम गरेकोमा धन्यवाद दिए। प्रतियोगितामा ८ वटा वडाका ८ टिमको सहभागीता रहेको छ । खेलमा प्रथम हुनेलाई ५० हजार दोस्रोलाई ३० हजार ,तेस्रो हुनेलाई २० हजार ट्रफी, मेडल र प्रमाणपत्र प्रदान गरिने गाउँपालिकाका प्रमुख प्रशासकीय अधिकृत भेषराज पन्थले जानकारी दिए । गाउँपालिका अध्यक्ष लेखनाथ पोखरेलले गाउँपालिकामा निर्माण भएको रातापोखरा खेलमैदनमा जिल्ला स्तरका खेलाडी मात्र नभई छिमेकी जिल्ला गुल्मी,प्युठान लगायतका जिल्लाका खेलाडीहरुको लागि सोहि खेलमैदान प्रभावकारी हुने बताए । गाउँपालिकाले जिल्लामा रङ्गशालासहितको खेल मैदान निर्माण गरेको समेत दाबी गरेका छन् । प्रत्येक वडा वडामा पनि वडा स्तरमा खेलिने खेल मैदान निर्माण गरिसकेको गाउँपालिका उपाध्यक्ष तुल्सादेवी श्रेष्ठको भनाइ छ । यस्तै २२ गते बाट वडा स्तरीय क्रिकेट प्रतियोगिता हुने समेत प्रमुख प्रशासकीय अधिकृत पन्थले बताए ।"
"भारतीय अभिनेत्री मलाइका सडक दुर्घटनामा घाइते, अस्पताल भर्ना",नयाँ दिल्ली : अभिनेत्री तथा मोडल मलाइका अरोरा शनिबार मुम्बईपुणे एक्सप्रेसवेमा खोपोली नजिक सडक दुर्घटनामा परी घाइते भएकी छन् । समाचार एजेन्सी पीटीआईले पारिवारिक स्रोतलाई उद्धृत गर्दै मलाइकालाई अस्पतालमा भर्ना गरिएको बताएको छ। उनी डाक्टरहरूको निगरानीमा छन्। मलाइका पुनेबाट मुम्बई फर्किंदै गर्दा शनिबार साँझ करिब ५४५ बजे घटना भएको एक प्रहरी अधिकारीले बताए । बस र दुईवटा गाडी ठोक्किए र तीमध्ये एउटा गाडी मलाइकाको एसयूभीसँग ठोक्कियो । मलाइकासँगै उनका चालक र अंगरक्षक पनि थिए । सोही मार्गबाट हिंडिरहेका एक एमएनएस नेताले मलाइकालाई आफ्नो कारमा मुम्बई लगेको बीबीसी समाचारमा उल्लेख छ।
एनआरटीलाई उपाधि,"सिमरा : न्युरोड टिम एनआरटीले जगदम्बा १२औं जितपुर सिमरा गोल्डकपको उपाधि जितेको छ। शनिबार भएको फाइनलमा विभागीय टोली एपीएफ क्लबलाई ५० गोलले पराजित गर्दै एनआरटीले जितपुर सिमरा गोल्डकपको उपाधि उचालेको हो। एनआरटीको सिजनकै पहिलो उपाधि हो। यसअघि सुदूरपश्चिम खप्तड र बागमती गोल्डकपमा पराजित भएको एनआरटीले सिमरामा सिजनकै पहिलो उपाधि उचाल्न सफल भएको हो। दोस्रो पटक जितपुर सिमरा गोल्डकपमा सहभागिता जनाएको एनआरटीलाई उपाधि दिलाउन स्टेफन समिर, मेसुके ओलोमोउले दुईदुई गोल गरे। यस्तै दीपेश घलेले एक गोल थपे। विभागीय टोली एपीएफविरुद्ध फराकिलो जित हात पार्ने क्रममा उत्कृष्ट खेल प्रदर्शन गरेको एनआरटीले पहिलो हाफको इन्जुरी समयमा गोलको खाता खोलेको थियो। एपीएफका दीपेश धिमालले विशाल घलानलाई लडाएपछि पाएको फ्रिकिकमा मेसुकेले गोल गरेका थिए। पहिलो रोजाइका गोलरक्षक युया कुरियामा घाइते भएपछि एपीएफले राजु नगरकोटीलाई मैदान उतारेको थियो। प्रतिस्पर्धात्मक पहिलो हाफको अन्तिम समयमा गोल खाएपछि एपीएफका समर्थक निराश बनेका थिए। झन्डै १० हजार दर्शकको उपस्थिति रहेको फाइनलमा एनआरटीले खेलको ६०औं मिनेटमा अर्को गोल थपेको थियो। दीपेश घलेले मेसुकेको पासलाई सदुपयोग गर्दै उत्कृष्ट गोल गरेका थिए। ७७औं मिनेटमा एनआरटीले तेस्रो गोल थप्यो। दीपेश घलानको पासलाई सदुपयोग गर्दै स्टेफन समिरले गोल गरेका थिए। ८१औं मिनेटमा एनआरटीले चौथो गोल थपेको थियो। मेसुकेले गोल गर्दै खेल ४० को स्थितीमा पुर्याएका थिए। दोस्रो हाफमा लगातार गोल गरेको एनआरटीले खेलको ८९औं मिनेटमा पाँचौं गोल गरेको थियो। एपीएफको रक्षापंक्ति सम्हालिन नसक्दा स्टेफन समिरले पाँचौं गोल गरेका थिए। एपीएफ जितपुर सिमरा गोल्डकपको उपाधि नजिक पुगेर उपविजेता बनेको यो दोस्रो पटक हो। यसअघि दोस्रो संस्करणमा फाइलनमा पुगेको एपीएफ हिमालयन शेर्पासँग पराजित भएको थियो। आहारारा गोल्डकपको उपाधि उचालेको एपीएफले सिजनको दोस्रो उपाधि उचाल्ने अवसर गुमायो। एनआरटीले १० लाख नगद पुरस्कार प्राप्त गर्यो। उपविजेता एपीएफले पाँच लाख रुपैयाँ चित्त बुझायो। प्रतियोगिताको सर्वोत्कृष्ट खेलाडी एनआरटीका मेसुके घोषित भए। उनले बेनेली मोटरसाइकल पाए। प्रतियोगिताको विधागत पुरस्कारतर्फ एनआरटीले बर्चश्व कायम गर्यो। प्रतियोगिताको उत्कृष्ट फरवार्ड एनआरटीका स्टेफन समिर, मिडफिल्डर एनआरटीकै अशोक थापा, गोलरक्षक एनआरटीकै प्रदीप भण्डारी, प्रशिक्षक एनआरटीका राजुकाजी शाक्य घोषित भए। प्रतियोगिताको उत्कृष्ट डिफेन्डर भने एपीएफका राजन गुरुङ बने। स्टेफन समिरले सर्वाधिक गोलकर्ताको पुरस्कार पाए। उदयीमान खेलाडी आयोजक नव जनजागृति युवा क्लबका सागर चौलागाईं घोषित भए। फेयर प्लेको उपाधि विजय युथ क्लब हेटौंडाले पायो। विधागततर्फ उत्कृष्ट हुनेले जनही २० हजार नगद पुरस्कार पाए। प्रतियोगिताको विजेतालाई संस्कृति, पर्यटन तथा नागरिक उड्यनमन्त्री प्रेम आले,लगायतले पुरस्कार प्रदान गरेका थिए।"
साधना शिविरमै छोइछिटो,"अछाम : अछामको प्रसिद्ध वैद्यनाथधाममा पाँच दिनदेखि साधना शिविर चलिरहेको छ। दैनिक भजन किर्तन हुन्छ। भक्त धेरै महिला छन्। तर, महिनावारी (छाउपडी) भएकालाई भने शिविरमा प्रवेश दिइएको छैन। टाढै बसेर भजनकिर्तन गर्नुपर्छ। हामीले शिविरमा जान मिल्दैन, बाहिर बसेर भजनमा सहभागी एक महिलाले भनिन्, टाढैबाट भक्तिभजन गर्छौं। यहाँ सधैं यस्तै हुन्छ। महिला अधिकारकर्मी पशुपति कुँवरले आफू २ दिन त्यहाँ पुगेको र त्यो दृश्यले आफूलाई उकुसमुकुस बनाएको बताइन्। छाउपडी कुप्रथा अन्त्य गर्न अछाममा यस्ता गतिविधिले महिलामा नराम्रो प्रभाव पर्ने कुँवर बताउँछिन्। यो त सार्वजनिक स्थलमै देखिने गरी विभेद भयो, उनले भनिन्, साधना स्थलमा बस्न नमिल्ने तर भजन गाउनसाधना गर्न चाहिँ मिल्ने यो कस्तो नियम हो ? मदन बाबा भक्ति केन्द्रले आयोजना गरेको शिव साधना तथा बृहत् सत्संग शिविरमा जिल्लाका उच्च सरकारी कर्मचारीदेखि प्रहरी प्रमुख, पालिका प्रमुख, राजनीतिक दलका जिम्मेवार नेतासमेत आउनेजाने गरेका छन्। तर, महिनावारी महिलामाथिको विभेदबारे कसैको पनि ध्यान गएको छैन। बाहिर बसेका महिलाले नजिक आउन खोज्नेलाई आफूहरू नछुने भएकाले छेउमा नआउन भन्ने गरेका छन्। छाउपडी कुप्रथाका कारण बदनाम बनेको अछाममा यस्तो क्रियाकलापले थप नकारात्मक असर पर्न थालेको छ। यसले छाउपडी प्रथालाई बढावा दियो भन्ने आवाज उठ्न थालेको छ। मन्दिर परिसरमा बसेकी साँफेबगरकी एक महिलाले भनिन्, छाउ बार्ने चलन सबै जिल्लामा रैछ। अछामका लागि मात्रै कानुन बनेको हो कि क्या हो ? महिनावारी भएकालाई कुनै पनि बहाना गरी विभेद गर्न नहुने, छाउ बार्ने र बार्न लगाउनेलाई ३ महिना कैद र तीन हजार जरिवानाको कानुनी व्यवस्था छ। २०७६ मा भएको साधना शिविरमा त ब्यानरै टाँसेर महिनावारी भएकाहरूलाई शिविरमा बन्देज गरिएको थियो। चर्काे विरोधपछि त्यतिबेला ब्यानर हटाइएको थियो। यो कुप्रथालाई रोकथाम र नियन्त्रणसम्बन्धी कानुन बने पनि कार्यान्वयनको अवस्था निकै फितलो छ। जिल्ला प्रहरी कार्यालयका डीएसपी रविराज थपलियाले महिनावारी भएका महिलामाथि विभेद गर्न नपाइने बताए। साँफेबगर नगरपालिका१ वैद्यनाथका वडाध्यक्ष अमरबहादुर शाहले सकारात्मक कार्यका लागि आयोजना गरिएको धार्मिक कार्यक्रममा नराकात्मक प्रभाव पार्ने काम गर्न नहुने बताए। उनले भने, महिनावारी भएका अछामका महिला मन्दिरको लुंगे्रली गाडमा बनाइएको गेटबाटै प्रवेश गर्देनन्। यसको मतलब आउनु हुँदैन भन्ने होइन तर धार्मिक कार्यमा देखिने यस्ता गतिविधिले छाउपडीलाई प्रोत्साहन गरेको देखिन्छ। २०७४ असोजमा जारी भएको मुलुकी अपराध (संहिता) ऐन, २०७४ ले स्पष्ट रूपमा महिलाको रजस्वला वा सुत्केरीको अवस्थामा छाउगोठमा राख्न वा त्यस्तै अन्य कुनै किसिमको भेदभाव, छुवाछूत वा अमानवीय व्यवहार गर्नु वा गराउनु हुँदैन, भनेको छ। महिनावारी भएकै कारण छाउगोठमा बसेर अछाममा हालसम्म १४ महिला तथा किशोरीको ज्यान गइसकेको छ। २०७६ मंसिर १५ गते राति साँफेबगर३ सिद्धेश्वरमा २१ वर्षीया पार्वती बुढा रावतको छाउगोठमा मृत्यु भएपछि गोठ भत्काउने अभियानले तीव्रता पाएको थियो। तर, अझै पनि ग्रामीण भेगमा गोठमा बस्ने चलन हट्न सकेको छैन।"
प्रविधियुक्त सहकारी,"अन्तर्राष्ट्रिय जगत्मा १७८ वर्षअघि सुरु भएको आधुनिक सहकारी अभियान नेपालमा यस वर्षबाट ६५औं वर्षमा प्रवेश गरेको छ। छोटो इतिहास बोकेको भए पनि नेपालको सहकारी अभियानले छोटो समयमै महत्वपूर्ण फड्को मार्न सफल भएको छ। सहकारी ऐन २०४८ जारी हुँदासम्म ८ सय ३० संख्यामा रहेका सहकारी संस्था ३० हजारभन्दा बढी पुगेका छन्। नेपालको संविधानमै आर्थिक विकासको आधारशिलाका रूपमा सार्वजनिक, निजी र सहकारी क्षेत्रलाई महत्त्व दिइएको छ। २०१३ चैत २० गते पहिलो बखानपुर सहकारी ऋण समितिको प्रारम्भबाट नेपालमा सहकारी अभियान सुरु भएको पाइन्छ। पञ्चायतकालमा राज्य नियन्त्रित अवस्थाबाट तत्कालीन साझा सहकारीलाई चलाइएकाले पहिलो चार दशकको अवधिमा सहकारीमैत्री आर्थिक नीतिको अभावका कारण यस क्षेत्रलाई राष्ट्रिय मूलप्रवाहीकरण गर्न सकिएन। २०४६ सालको राजनीतिक परिवर्तनले विकास अभियानमा सहकारी मोडेललाई ग्रहण गरेकै कारण सबै राजनीतिक दलले एउटै स्वरमा सहकारी ऐन २०४८ जारी गरे। तर, उच्च र मध्यमस्तरीय सीमित टाठाबाठाको घुसपैठ र अपर्याप्त अनुगमन र नियमन छ। यसले सहकारी अभियानप्रति नीतिनिर्माताहरूमा सहकारीको विषयमा फरक बुझाइ पाइन्छ। समाजवादउन्मुख अर्थतन्त्र निर्माणमा सबै खाले राजनीतिक नेतृत्वले सहकारी मोडेललाई स्विकार गरेको छ। तर पनि कार्यान्वयनमा उपयुक्त नीति, रणनीति र कार्यनीतिको अभावले समाजवादउन्मुख अर्थतन्त्र निर्माणको दिशामा सहकारी अभियानलाई सही दिशाबोध गर्न नसकिएको प्रतीत हुन्छ। आवधिक योजना, नीति तथा कार्यक्रमहरूमा सहकारी क्षेत्रलाई प्राथमिकता दिइएको छ। संघीय संरचनाअनुरूप तीनवटै तहबाट सहकारी संघसंस्थाको नियमन तथा प्रवद्र्धन हुने व्यवस्था छ। सहकारी अभियानले अपेक्षाकृत रूपमा उत्पादन, प्रशोधन, व्यावसायीकरण र रोजगारी श्रृजनामा जेजति परिणाम ल्याउनुपर्ने हो, त्यो पूरा गर्न सकेको छैन। अध्ययनले सहकारीका अन्तरसम्बन्धित चार दर्जनभन्दा बढी ऐन सहकारीमैत्री नहुनु जसको एउटा महŒवपूर्ण कारण रहेको देखाएको छ। सहकारीको पुँजीलाई स्वास्थ्य, आवास, शिक्षा, जलविद्युत्, कृषि, खानेपानी, पर्यटनलगायत क्षेत्रमा व्यापक रूपमा परिचालन गर्न केकस्ता विषयले रोकावट गरेको छ ? महासंघले यसबारे गरेको अध्ययनमा थुप्रै अन्तरसम्बन्धित ऐनहरूले सहकारी नचिनेको देखिन्छ। जसलाई तत्काल संशोधन गरेर तीन ऐनलाई सहकारीमैत्री बनाउन अभियानले लबिङ गरिरहेको छ। समुदायले नै आफ्नो उत्थानका लागि आफैं पुँजी संकलन गरेर आफ्नै नेतृत्वमा व्यवसाय गर्ने हुन्छ। गरिबी घटाउने, भोकमरी अन्त्य गर्ने, रोजगारी सिर्जना गर्ने, आर्थिक वृद्धि हासिल गर्ने विषयमा केन्द्रित हुनुपर्छ। जनता जाग्ने व्यवसायलाई बचत तथा ऋण मात्र गर्ने गरी कमजोर बनाउनु भने हुँदैन। ३० हजारभन्दा बढी सहकारी संघसंस्थामा ७३ लाखभन्दा बढी सदस्य आवद्ध छन्। जसबाट करिब ५ खर्ब बचत संकलन हुने तथ्यांक छ। झन्डै ४ खर्ब ४० अर्ब ऋण रकम लगानी गरिएको छ। यिनले उत्पादन वृद्धि, आय आर्जन, प्रत्यक्ष अप्रत्यक्ष रूपमा लाखौं व्यक्तिहरूको स्वरोजगार श्रृजना तथा मुलुकको गरिबी निवारणमा योगदान पुर्याएका छन्। सहकारी क्षेत्रले मुलुकको कुल गार्हस्थ उत्पादनमा ५ प्रतिशत र वित्तीय क्षेत्रमा १७ प्रतिशतभन्दा बढी योगदान गरेको अनुमान छ। महासंघले दिगो एवं मर्यादित सहकारी अभियानको नेतृत्वदायी महासंघको १० वर्षे रणनीतिक योजना परिकल्पना गरी लागू गरेको छ। सहकारी अभियानलाई नीति, विधि र प्रविधियुक्त मर्यादित बनाउनु आजको आवश्यकता हो। देशको आर्थिक, सामाजिक एवं सांस्कृतिक विकास र वातावरणीय सन्तलुनमा सहकारीको योगदान अर्थपूर्ण बनाउनुपर्ने देखिन्छ। दिगो विकास लक्ष्यलाई आत्मसाथ गरी सहकारी अभियानले यस वर्ष पनि यसै ६५औं राष्ट्रिय सहकारी दिवस मनाउँदैछ। मर्यादित व्यवसाय र प्रविधिमा सहकारी मूलभावमा जोड दिइएको छ। सहकारी विश्वव्यापी सिद्धान्तमा सञ्चालन हुने मूल्यमान्यता भएको विकास अभियान हो। स्वावलम्बन, स्वउत्तरदायित्व, लोकतन्त्र, समानता, समता र ऐक्यवद्धता इमानदारिता, खुल्लापन, सामाजिक उत्तरदायित्व र अर्काको ख्याल गर्ने मूल्यहरूलाई प्रत्येक सहकारीकर्मीले जीवनमा लागू गर्नुपर्छ। यसो भएको खण्डमा मात्र सहकारी दर्शनको लक्ष्य प्राप्ति हुन्छ। सहकारी अन्य मोडेलका व्यवसायभन्दा भिन्न र उच्च स्थानमा रहने सामाजिक व्यवसाय हो। यसमा पुँजी केन्द्रमा हुँदैन। नाफा मात्र पनि हेरिँदैन। अन्तर्राष्ट्रिय सहकारी महासंघको ग्लोबल बोर्ड सदस्यमा निर्वाचित भएर काम गरिरहँदा नेपालको सहकारी अभियानमा अझै धेरै गर्न बाँकी रहेको महसुस भएको छ। धेरै देशमा सहकारीले त्यस देशको अर्थतन्त्रमा बलियो पकड जमाएका छन्। देशलाई आत्मनिर्भर बनाउने काममा पनि विशेष भूमिका खेलेका छन्। अन्तर्राष्ट्रिय सहकारी महासंघले विश्व सहकारी अभियानलाई मर्यादित र सही दिशाबोध गर्न विभिन्न मञ्चमार्फत थुप्रै कार्यक्रम सञ्चालन गर्दै आएको छ। विश्वमा सहकारी अभियानले थुप्रै राम्रा काम गरेका उदाहरण छन्। अमेरिकाको ग्रामीण विद्युतीकरणमा सहकारीको योगदान २५ प्रतिशतभन्दा बढी छ। जापानमा बहुउद्देश्यीय मोडेलको एउटै कृषि सहकारीले कृषि उत्पादन, संकलन, प्रशोधन, बजारीकरण, कृषि सामग्री खरिद तथा बिक्रीको अलावा बचत तथा ऋण, बिमा, स्वास्थ्य, शिक्षा र जेष्ठ नागरिक सेवालगायत कार्य गर्छन्। कुनै बेला हजारौंको संख्यामा रहेका यस्ता बहुकार्य गर्ने कृषि सहकारी एकीकरण भई जापानमा सात सय मात्र छन्। यस्ता एकीकृत सहकारीमा दसौं हजारभन्दा बढी सदस्य छन् भने अहिले पुँजी, लगानी र कारोबार आदिका आधारमा बहुराष्ट्रिय कम्पनीभन्दा ठूलो आयतनमा काम गरेको देखिन्छ। छिमेकी भारतमा भारतीय कृषक रासायनिक मल सहकारी संस्था (इफ्को) र अमुलको आसिएको ग्लोबल तीन सयभित्र पर्ने विश्वका बहुराष्ट्रिय कम्पनीको हाराहारीमा कारोबार गर्ने सहकारी हुन्। नेपालमा सहकारी उत्पादनको प्रमाणीकरण सहित आफ्नै पहिचानको ब्रान्डिङ, लेभलिङ र प्याकेजिङ गरी राष्ट्रिय अन्तराष्ट्रिय बजारीकरण गर्ने प्रयत्न गरिए पनि सार्थकता पाउन सकेको छैन। सरकारी नीति नियम र कार्यविधि नै यसका निम्ति बाधक देखिएका छन्। कोरोना महामारीका कारण सहकारीको समुत्थानशिल क्षमताका बाबजुत व्यवसाय प्रवद्र्धनमा आएको केही नकारात्मक असर देखिएको छ। त्यसलाई हटाई प्रतिस्पर्धात्मक क्षमता बढाउन सहकारीहरूले नयाँ प्रविधि अपनाउन जरुरी देखिन्छ। आमजनसमुदाय, सिमान्तकृत, न्यून आय भएका र किसानसम्म नवीन प्रविधिको पहुँच विस्तार गर्न सक्ने नेपालको सर्वाधिक ठूलो सञ्जाल भनेकै सहकारी हो। आज प्रविधिसँगै आर्थिक सुशासनका विषय चुनौतीपूर्ण बन्दै गएका छन्। सहकारीको साइनबोर्ड राखेर निजी व्यापार गर्ने र सञ्जालमा पनि आवद्ध नहुनेहरूले सहकारी अभियानलाई बदनाम गराइरहेको पाइन्छ। त्यसैले अभियानकर्मी चनाखो भएर अगाडि बढ्नुपर्ने देखिन्छ। सुशासनको हकमा सहकारीले सबैलाई नमुना बनेर देखाउनु पर्छ। त्यसका लागि कुनै कसर बाँकी राख्नु हुँदैन। अन्तर्राष्ट्रिय सहकारी अभियानमा सबल प्रतिनिधित्व गरिरहँदा राष्ट्रियस्तरमा नेपालको अवस्था मूल्यांकन गर्दा यस्तो आभास हुन्छ। सहकारी साना, मझौला र ठूला सबै खालका हुन सक्छन् तर यसको सिद्धान्त समान हुन्छ। आकारमा जे भए पनि संयुक्त स्वामित्व र लोकतान्त्रिक नियन्त्रणको विशेषता बोकेका हुन्छन्। डिजिटल संसारले संस्था र सामूहिक उद्यमशीलताका नयाँ मोडेल देखाइरहेको छ। यस सन्दर्भमा नेपालमा पनि सहकारीलाई प्रविधिसँग प्रभावकारी रूपमा जोड्नुपर्छ। यस वर्षको सहकारी दिवसको मूलभाव पनि यही हो। सहकारी व्यवसायलाई बल दिने नयाँ डिजिटल एप्सहरू उत्पादन भएका छन्। जसले सहकारीलाई प्रतिस्पर्धात्मक बनाउन सघाउ पुग्ने देखिन्छ। सहकारीले ब्लकचेन प्रविधिबाट कसरी फाइदा लिन सक्छ भन्ने विषयमा विश्व सहकारीमा बहस सुरु भएको छ। नेपालमा भने अझै पनि धेरै सहकारीले एटीएम कार्ड प्रयोग गर्दैनन्। ब्लकचेनमा आधारित व्यवसायले सेवामा विकेन्द्रीकरण गर्छ भनेर विभिन्न अध्ययनले देखाएको छ। लघु र साना तथा मझौला उद्यमहरूका लागि ऋणमा सहज पहुँच वृद्धि गर्छ। अब नेपालमा पनि डिजिटल वातावरणको सम्भावनाको व्यापक खोजी गरी पृथक पहिचान बनाउनुपर्ने देखिन्छ। विश्वव्यापी नेटवर्क भएको सहकारी अभियानबाट नेपालले फाइदा लिन प्रविधिको माध्यमलाई उपयोग गर्नैपर्छ। त्यसैबाट सहकारी उत्पादनहरूको बजारीकरण गर्नुपर्छ। सहकारीबीचको सहकार्यको सिद्धान्तमार्फत असाधारण परिणाम ल्याउन सकिन्छ। त्यसका लागि राज्यको महŒवपूर्ण सहयोग चाहिन्छ। राज्यले सहकारीसँग हातेमालो गर्दै अगाडि बढ्ने नीति अख्तियार गर्नुपर्छ। सहकारीलाई मर्यादित बनाउन उपयुक्त प्रविधिहरूको विकास र प्रयोग गर्नेतर्फ राज्यले पनि नीतिगत तयारी गर्नुपर्छ। सहकारी अभियानको नेतृत्वदायी महासंघले १० वर्षभित्र सहकारीको एकीकरण अभियानलाई बलियो र मजबुद संस्था निर्माण गर्ने परिकल्पना गरेको छ। बचत तथा ऋणलगायत सम्भाव्य अन्य सहकारी संस्थाबीच एकीकरणलाई प्राथमिकतामा राखेको छ। एकीकरण अभियानलाई प्रोत्साहन गर्ने विषयमा अभियान र राज्यबीच हातेमालोको आवश्यकता छ। सहकारी स्वनियमनमा सञ्चालन हुने व्यवसाय हो। अबका दिनमा सहकारीमा डिजिटल प्रविधि प्रयोग गर्नु पर्छ। जसबाट पारदर्शिता बढ्न गई सुशासन कायम हुनेछ। मल्ल राष्ट्रिय सहकारी महासंघमा वरिष्ठ उपाध्यक्ष तथा अन्तर्राष्ट्रिय सहकारी महासंघमा ग्लोबल बोर्ड सदस्य छन्।"
विविध कार्यक्रममा सहभागी हुन प्रचण्ड महोत्तरी आउँदै,"महोत्तरी : नेपाल कम्युनिष्ट पार्टी माओवादी केन्द्रका अध्यक्ष पुष्पकमल दाहाल प्रचण्ड महोत्तरीको गौशाला आउने भएका छन्। आइतबार दिउँसो १ बजेको समयमा नगरकार्यापालिकाको प्रशासनिक भवनको उद्घाटन गर्नका लागि अध्यक्ष प्रचण्ड गौशाला आउने कार्यक्रम रहेको छ । करोडौंको लागतमा नवनिर्मित भवनको उद्घाटनको पूर्वनिर्धारित कार्यक्रम अनुरुप हरेक तयारी पूरा भएको मेयर शिवनाथ महतोले बताए । त्यस्तै अध्यक्ष प्रचण्डसँगै संघीय सरकारका भूमि व्यवस्था, सहकारी तथा गरिवी निवारणमन्त्री शशि श्रेष्ठ, पूर्वमन्त्री गिरीराजमणि पोखरेल लगायतका नेता कार्यकर्ताहरु सहभागी हुने मेयर महतोले जानकारी दिए । नापी र मालपोत कार्यालयको उद्घाटन गौशालावासीको वहुप्रतिक्षित नापी तथा मालपोत कार्यालयको पनि आजै उद्घाटन हुने भएको छ । आइतबार दिउँसोको समयमा भूमि, व्यवस्था, सहकारी तथा गरिबी निवारणमन्त्री शशि श्रेष्ठले कार्यालयको उद्घाटन गर्ने कार्यक्रम रहेको गौशाला नगरपालिका स्रोतले जनाएको छ । त्यस्तै अध्यक्ष प्रचण्ड महोत्तरी आएलगतै बिहान १० बजे बर्दिवासको विभिन्न कार्यक्रममा सहभागी हुने भएका छन् । बर्दिवास नगरपालिका ११ खयरमारामा शहिद स्मृति पार्क शिलान्यास गर्नुको साथै बहुप्राविधिक शिक्षालयको नवनिर्मित भवनको उद्घाटनसमेत आजै गर्ने कार्यक्रम रहेको नेकपा माओवादी महोत्तरीले जनाएको छ ।"
"स्कोरपियोको ठक्करबाट एकको मृत्यु, दुईजना घाइते","जनकपुरधाम : धनुषामा स्कोरपियोको ठक्करबाट एकजनाको मृत्यु भएको छ । धनुषाको विदेह नगरपालिका ६ तिनकैरियास्थित स्कारपियोको ठक्करबाट एक पुरुषको मृत्यु र अन्य दुईजना घाइते भएको छन् । शनिबार बेलुकी साढे ७ बजेतिर जनकपुरबाट कमलातर्फ जाँदै गरेको बिआर०पिबी३९०२ नम्बरको भारतीय नम्बर प्लेटको स्कोरपियोले मानसिक सन्तुलन गुमाएका एकराही बस्ने अन्दाजी ३५ वर्षका बौका भन्ने हरीचन मण्डललको घटनास्थलमै मृत्यु भएको प्रहरीले जनाएको छ। घाइतेहरुलाई तत्कालै एम्बुलेन्सबाट उपचारका लागि जनकपुर प्रादेशिक अस्पताल पठाएको जनाइएको छ । चालकलाई पक्राउ गरी प्रहरी चौकी तिनकोरियामा राखेर अनुसन्धान भइरहेको प्रहरीले जनाएको छ। गाडी धनी विदेह नगरापलिका वडा नम्बर ४ ठाढीको रहेको बुझिएको छ ।तर, गाडी धनीको नाम भने खुलाइएको छैन।"
"डा यादवको शवको पोस्टमार्टम धरानमा गरिने, शंकास्पद १० जनामाथि सोधपुछ हुँदै","विराटनगर : विराटनगर महानगरपालिका४ मा मृत फेला परेका डा विजय यादवको शवको पोस्टमार्टम धरानमा गरिने भएको छ। पोस्टमार्टमका लागि शवलाई विराटनगरबाट आइतबार बिहान धरानस्थित बीपी कोइराला स्वास्थ्य विज्ञान प्रतिष्ठान लगिएको छ। शव यसअघि विराटनगरकै कोसी अस्पतालमा राखिएको थियो। फरेन्सिक चिकित्सक उपलब्ध हुन नसक्दा शनिबार पोस्टमार्टम हुन सकेन। परिवारका सदस्य र आफन्तको आग्रहमा शवलाई पोस्टमार्टमका लागि धरान लगिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार आइतबार नै शवको पोस्टमार्टम हुने छ। पोस्टमार्टम रिपोर्ट प्राप्त भइसकेपछि मृत्युको कारण यकिन हुने उनले बताए। सप्तरीको विष्णुपुर गाउँपालिका१ का बासिन्दा डा यादव डेरा बसेको घरको कम्पाउण्डमा शनिबार बिहान मृत फेला परेका हुन्। उनी ४ वर्षदेखि नोबेल अस्पतालको हाडजोर्नी तथा नशा रोग विभागमा कार्यरत मेडिकल अफिसर हुन्। हत्या भएको आशंका गर्दै प्रहरीले औषधि व्यवसायदेखि विभिन्न क्षेत्रमा आवद्ध १० जनालाई नियन्त्रणमा लिएर सोधपुछ गर्दै घटनाको अनुसन्धान गरिरहेको छ। सोधपुछबाट मात्रै वास्तविकता पत्ता लाग्न नसकेकाले पोस्टमार्टम रिपोर्टको पर्खाइमा प्रहरी रहेको डीएसपी श्रेष्ठ बताउँछन्। घटना शंकास्पद र गम्भीर रहेको भनिए पनि प्रहरीले शव भेटिएको २४ घण्टाभन्दा बढी बितिसक्दासम्म मृत्युको कारण यकिन गर्न सकिरहेको छैन। डीएसपी श्रेष्ठले भने, विभिन्न कोणबाट अनुसन्धान जारी छ। पोस्मार्टम रिपोर्ट प्राप्त भएपछि थप विषय प्रष्ट हुन्छ। घटनाको अनुसन्धान गरिरहेका एक प्रहरीले भने यादवको हत्या नै भएको संकेत मिलेको बताए। आफन्त र परिवारका सदस्यले पनि उनको हत्या भएको दाबी गर्दै सुक्ष्म ढंगबाट घटनाको अनुसन्धान गरेर पहिचान गरी दोषीलाई कारबाहीको दायरामा ल्याउनुपर्ने माग गरेका छन्। नाक र मुखबाट रगत बगेको तथा शरीरका अन्य भागमा चोट रहेको र घोप्टो परेको अवस्थामा डा यादवको शव भेटिएको डीएसपी श्रेष्ठले बताए। उनका अनुसार दाहिने खुट्टा खाली र देब्रे खुट्टामा मात्रै जुत्ता लगाएको अवस्थामा भेटिएको शवनजिक महिलाले लगाउने एक जोडी जुत्ता र लाइटर पनि फेला परेको थियो। शव भेटिएको ५ सय मिटर वरपरका विभिन्न स्थानमा आलो रगतसमेत भेटिएकाले उनको हत्या भएको अनुमान प्रहरीले गरेको हो। प्रहरी स्रोतका अनुसार यादवले डेरा बसेको घरको माथिल्लो तलादेखि हामफालेर आत्महत्या गरेको प्रारम्भिक अनुमान थियो। तर अनुमानविपरीत घटनास्थलबाट केही प्रमाणहरु प्राप्त भएकाले हत्याको आशंका थप मजवुत बनेर गएको स्रोतले बतायो।"
निर्वाचनसम्बन्धी तपाईंको कुनै जिज्ञासा छ?,"काठमाडौं : स्थानीय तह निर्वाचनसम्बन्धी तपाईंको कुनै जिज्ञासा लागे ११०२ मा फोन गर्न सकिने व्यवस्था गरिएको छ। जुन निःशुल्क छ। डायल लगत्तै नमस्कार ! निर्वाचन आयोगमा यहाँलाई स्वागत छ, भनेको सुन्न सकिन्छ। त्यसपछि निर्देशनअनुसार १ डायल गर्दा मतदाता नामावली, २ डायल गर्दा निर्वाचन आचारसंहिता, ३ डायल गर्दा मतदाता शिक्षा र ० नम्बर डायल गर्दा निर्वाचनसम्बन्धी अन्य जानकारी पाइन्छ। चैत १५ बाट कल सेन्टर सञ्जालमा दैनिक ३ सय बढीले निर्वाचनसम्बन्धी जिज्ञासा राख्ने गरेका छन्। म जुम्लाबाट बोल्दै छु। भर्खरै विदेशबाट घर आएको छु। मतदाता नामावलीमा मेरो नाम छैन। के म मतदान गर्न पाउँछु ?, सेवाग्राहीले कल सेन्टरमा फोन गरे। कल सेन्टरको त्यो कल रिसिभ गर्दै प्रमुख आयुक्त दिनेश थपलियाले भने, मतदाता नामावलीमा नाम नभएको व्यक्तिले मतदानमा भाग लिन पाउँदैन। अब चुनाव सकेपछि आयोगले मतदाता नामावलीमा नाम लेखाउन सूचना जारी गर्छ। त्यसमा नाम लेखाउनु होला। यसपालिको निर्वाचनमा तपाई भाग लिन नपाए पनि स्वच्छ, निष्पक्ष निर्वाचन गराउन सहयोग गरिदिनु होला। वैशाख ३० मा हुने स्थानीय तहको चुनाव मात्र ४० दिन बाँकी छ। दलहरू गाउँगाउँमा चुनावी प्रचारमा जुटिसकेका छन्। योसँगै निर्वाचनसम्बन्धी जिज्ञासा पनि बढ्दै गएको बताउँछन्, आयोगका सूचना अधिकारी सूर्यप्रसाद अर्याल। उनले भने, सर्वसाधारणको जिज्ञासा सम्बोधनका लागि कल सेन्टरको स्थापना गरिएको छ। पहिले निर्वाचनसम्बन्धी सोधिखोजी बढ्दो क्रममा छ। सेवाग्राहीले कल सेन्टरमा फोन गरेर आफूलाई लागेको जिज्ञासा राख्ने गरेको बताउँछन्, कल सेन्टरका मधुसुदन पुडासैनी। निर्वाचन आचारसंहिता कहिले लागू हुन्छ ? मेरो नाम मतदाता नामावलीमा छ कि छैन ?, उमेदवार योग्यता केके छ ? जस्ता प्रश्न धेरै नै आउँछ, आयोगका प्रवक्ता शालिग्राम शर्मा पौडेलले भने, कल सेन्टरका एजेन्टले सेवाग्राहीले मागेको सूचना र जानकारी नम्र भएर जानकारी दिन्छन्। सेन्टरमा १० जना कर्मचारी खटिएका छन्। उनीहरू बिहान ८ बजेदेखि राति ८ बजेसम्म कल रिसिभ गरेर सेवाग्राहीको जिज्ञासा मेटाउँछन्। नेपाल टेलिकमका सिनियर इन्जिनियर नरकाजी गुरुङका अनुसार एकपटकमा १५ वटा कल रिसिभ गर्न सकिन्छ। ७ जिल्लामा हेलिकप्टरबाट निर्वाचन सामग्री ढुवानी निर्वाचन आयोगले चुनावका लागि हिमाली तथा पहाडी ७ जिल्लामा हेलिकप्टरबाट निर्वाचन सामग्री ढुवानी गर्ने तयारी गरेको छ। सडकमार्गको पहुँचमा नरहेको मतदान केन्द्रमा वैशाख १६ गतेपछि सामग्री पठाइने आयोेगका प्रवक्ता शर्माले बताए। हिमाली तथा पहाडी जिल्लामा १५ प्रतिशत बढी मतपत्र पठाइनेछ भने सुगम जिल्लामा १० प्रतिशत मतपत्र पठाइनेछ। त्यसैगरी आयोगले देशभरिका मतगणना स्थलमा सीसी क्यामेरा जडान गर्ने भएको छ। ७५३ स्थानमा मतगणना गरिनेछ। सम्भावित घटनालाई मध्यनजर गर्दै आयोगले सीसी क्यामरा जडान गर्ने निर्णय गरेको प्रवक्ता पौडेलले बताए। सीसी क्यामराको जडान स्थानीय तहले गर्नेछ।"
लाजपुर्जाको राजनीति,"राजनीतिक दलहरूको काम राजनीति गर्ने नै हो। तर, राजनीतिचाहिँ केका लागि ? राजनीति केवल राजनीतिका लागि कि देशका लागि ? अनुभवलाई हेर्ने हो भने राजनीति केवल राजनीतिका लागि, भोटका लागि र सत्ताका लागिबाहेक भएको देखिन्न। राजनीति चुनावदेखि चुनावसम्म केन्द्रित छ र भोटमा केन्द्रित छ। देशका लागि के गर्नुपर्छ होइन। के भन्दा भोट आउँछ, के गर्दा भोट बढ्छ भन्ने ध्याउन्न नेपाली राजनीतिक दल र तिनका नेतामा देखिन्छ। आर्थिक रूपमा विपन्न देशको राजनीति पनि गरिब छ। र, यहाँ समृद्धि केवल कथनीमा सीमित छ। केन्द्रमा छ त केवल भोट। निष्ठा, इमान, प्रतिबद्धता र योजना फगत गफ मात्रै छन्। खासमा जब राजनीतिसँग इम(ानको साइनो टुट्छ, विचार र सिद्धान्त अनि त्यस अनुसारको व्यवहारको नाता भत्कन्छ। त्यहाँ हुने भनेको भोटदेखि भोटसम्मको राजनीति मात्रै हो। स्थानीय चुनाव मुखैमा आउँदा नेपाली राजनीतिका विकृति र विसंगति फेरि पुनरावृत्त भइरहेका छन्। तिनका रूप फरकफरक होलान् तर प्रवृत्ति उही छ। सत्तामा कसरी पुग्ने र दलको, नेताको, गुट अनि आफन्तको स्वार्थ पूरा कसरी गर्ने ? भोटको राजनीतिको चासो त्यति नै हो। त्यस्तो राजनीतिको एउटा मुद्दा हो, सुकुम्बासी समस्या। बहुदल आएयता १७ जनाको नेतृत्वमा विभिन्न सरकारले सुकुम्बासी समाधान आयोग बनाए। कसैले सुकुम्बासी समाधान आयोग भने कसैले भूमि आयोग। चुरो कुरोचाहिँ जग्गा जमिन बाँड्ने, लालपुर्जा दिने भन्ने नै हो। स्थानीय चुनावको आचार संहिता घोषणा भरेभोलि भएका बेला सरकारले ४३ जिल्लामा भूमि आयोगका अध्यक्ष नियुक्त गरेको छ। ती नियुक्तिको वस्तुवादी आधार छैन, राजनीतिक भागबन्डा नै त्यसको मूल आधार हो। चुनाव आउन लागेकाले सत्ताधारी दलहरू भोटका लागि लालपुर्जाको राजनीतिमा केन्द्रित भएका हुन्। चुनावमा अरू कुनै एजेन्डा नभएर फेरि र पटकपटक उही लालपुर्जाको राजनीति गर्नु वास्तवमै लाजपुर्जाको राजनीति हो। हो, नेपालको संविधानले हरेक नेपाली नागरिकलाई आवासको सुविधा हुने व्यवस्था गरेको छ। राज्य भनेको नागरिकलाई गाँस, बास र कपासको आधारभूत आवश्यकता पूरा गर्न प्रबन्ध गर्ने कर्तव्य भएको संस्था नै हो। आधारभूत आवश्यकताको सुरक्षा तथा सुनिश्चितता उसको दायित्व हो। तर, नेपाली राजनीतिमा आवास भनेको भूमिको वितरण हो भन्ने मात्रै बुझाइ रह्यो। त्यसैले २०४६ पछिका हरेक जसो सरकारले सुकुम्बासीभूमिहीनलाई आवासका लागि जग्गा दिने नारा लगाइरहे। जग्गा बाँड्ने आयोग बनाइरहे। १७ आयोग त्यसैको परिणाम हो। यसबीचमा डेढ लाख परिवारलाई गरी ४६ हजारभन्दा बढी बिघा जमिन बाँडियो। त्यतिको लाजपुर्जा वितरण भयो। तर, के १७ आयोगले भूमिहीनको समस्या समाधान भयो त ? बरु भूमि मन्त्रालयकै अनुमानलाई मान्ने हो भने मुलुकमा बर्सेनि भूमिहीन मानिस थपिँदा छन्। त्यस्ताको संख्या १५ लाख छ। जान्नेबुझ्ने सबैलाई थाहा छ, भूमि बाँडेर भूमिहीनको समस्या समाधान हुँदैन। आवासका लागि अपार्टमेन्टहरू सरकारले निर्माण गर्ने र सुपथ मूल्यमा उपलब्ध गराउनु पर्छ। गरिबका लागि मात्रै त्यस्ता आवास उपलब्ध हुने कार्यक्रम ल्याउनुको विकल्प नभएको विज्ञहरूले बताइरहँदा पनि दलहरूको कानमा बतास लाग्दैन। किनभने उनीहरू त्यसो गरेर भोटको राजनीति सकियोस् भन्ने चाहन्नन्। आफ्नो राजनीति सकियोस् भन्ने ठान्दैनन्। आत्मघाती कदम हुन्छ भन्ठान्छन्। किनकि भूमि वितरणको नाममा उनीहरू राजनीतिको रोटी जो सेकिरहेका छन्। त्यस्तो हुँदैनथ्यो भने बिहीबारको मन्त्रिपरिषद्ले राजनीतिक भर्ती केन्द्रका रूपमा आयोगमा नियुक्ति गर्दैनथ्यो। पटकपटक यस्ता आयोग बन्दैनथे। विज्ञहरूको राय सुझावमा एकैपटक अव्यवस्थित बसोबासी र भूमिहीनको समस्या सुल्झाइन्थ्यो। भूमि नभई हुन्न भन्ने मानसिकता पुरातन हो। आजको जमानामा प्रत्येक परिवारसँग जमिन हुनैपर्छ भन्ने छैन। आजको पुँजी जमिन होइन। रोजगारी, शिक्षा, सीप र ज्ञान हो। रोजगारी उपलब्ध गराउने, रोजगारीका लागि सीपयुक्त दक्षता विकास गर्नपट्टि लाग्ने कार्यक्रम सरकारले ल्याउनु पर्छ। लालपुर्जा वितरण गर्ने लाजपुर्जे राजनीति त्याग्नु पर्छ।"
ताप्लेजुङमा चट्याङ लागेर एकजनाको मृत्यु,ताप्लेजुङ : वर्षासँगैको चट्याङले लागेर ताप्लेजुङमा एकजनाको मृत्यु भएको छ। सिरिजंगा गाउँपालिका २ आम्वेगुदिन ल्हासाटोलका मुकेश भट्टराईको मृत्यू भएको हो। जिल्ला प्रहरी कार्यालयका प्रहरी प्रवक्ता प्रहरी निरीक्षक कैलाशकुमार अधिकारीका अनुसार शनिबार राती पौने ९ बजेको समयमा चट्याङ लागेको थियो। भट्टराईलाई उपचारका लागि स्थानीयले प्राथमिक स्वास्थ्य केन्द्र तेल्लोक पुर्याएपछि चिकित्सकले मृत घोषणा गरेका थिए। उनको शवलाई सोही प्राथमिक स्वास्थ्य केन्द्रमा राखिएको छ। कानुनी प्रक्रियाका लागि प्रहरी निरीक्षक रामकुमार महतोको टोली घटनास्थलमा रहेका छन्। २३ वर्षीय मुकेश सिरिजंगा गाउँपालिकाका भलिवल खेलाडीसेमत हुन्।
"श्रीलंकामा स्थिति अनियन्त्रित, आन्दोलनकै बीच ३६ घण्टा देशव्यापी कर्फ्यू","कोलम्बो : इतिहासकै सबैभन्दा गम्भीर आर्थिक संकटबाट गुज्रिरहेको श्रीलंकामा संकटकाल लगाइएको छ । आर्थिक मन्दी र विद्युत् कटौतीको चर्को विरोधका बीच सरकारले शनिबार साँझ ५ बजेदेखि सोमबार बिहान ६ बजेसम्मका लागि ३६ घण्टा राष्ट्रव्यापी कर्फ्यूको घोषणा गरेको हो। श्रीलंकाका राष्ट्रपति गोटाबाया राजापाक्षेले शुक्रबार राति एक विशेष राजपत्र सूचना जारी गर्दै श्रीलंकामा अप्रिल १ देखि तत्काल लागू हुने गरी सार्वजनिक संकटकाल घोषणा गरेका छन्। यसको विरोधमा सयौं वकिलहरूले राष्ट्रपति गोटाबाया राजापाक्षेलाई संकटकाल खारेज गर्न आग्रह गरेका थिए। सरकारले आर्थिक संकटसँग जुध्न नसकेको भन्दै ठूलो संख्यामा जनताले राष्ट्रपति निवासबाहिर प्रदर्शन गरेका थिए। यस सम्बन्धमा प्रहरीले ५४ जनालाई पक्राउ गरेको थियो । तर, अदालतले अधिकांशलाई धरौटीमा रिहा गर्न आदेश दिँदै प्रहरीलाई सबैमाथि हिंसामा संलग्न भएको व्यक्तिगत प्रमाण पेश गर्न भनेको छ । प्रहरीले यसो गर्न नसक्ने वकिलहरुको भनाइ छ । जागरण"
पेट्रोलियम व्यवसायीसँग सहमति,"काठमाडौं : पेट्रोलियम व्यवसायीहरूले माग पूरा नभएसम्म आन्दोलन गर्ने घोषणा स्थगित भएको छ। सरकार र व्यवसायीबीच शनिबार भएको छलफलमा सहमति भएपछि आन्दोलन स्थगित गरिएको हो। यससँगै अब यस्ता वस्तुको अभाव हट्ने भएको छ। नेपाल आयल निगमको केन्द्रीय कार्यालय, टेकुमा राष्ट्रिय पेट्रोलियम व्यवसाय संस्थागत समन्वय समितिले फागुन २३ गते निगम समक्ष पेस गरेको मागका सम्बन्धमा निगम व्यवस्थापन र समन्वय समितिका पदाधिकारीहरूबीच भएको वार्ता सहमतिमा टुंगेको छ। सोही वार्ताले पेट्रोलियम बिक्रेता कमिसनसम्बन्धी र एलपी ग्यासको ढुवानी भाडा समायोजनसम्बन्धी मागबारे ७ दिनभित्र उचित निष्कर्ष निकाल्ने सहमति भएको छ। साथै, अन्य पेट्रोलियम कारोबारसँग सम्बन्धित मागको सम्बन्धमा जेठ १५ सम्ममा सक्ने गरी आवश्यक सहमति गर्ने सहमतिपत्रमा उल्लेख छ। आन्दोलनरत नेपाल एलपी ग्यास उद्योग संघ, नेपाल पेट्रोलियम ढुवानी व्यवसायी महासंघ, नेपाल पेट्रोलियम डिलर्स राष्ट्रिय एसोसियसनले सार्वजनिक गरेका सबै विरोधका कार्यक्रमहरू चैत्र १९ गतेदेखि स्थगित गरिएको छ। यससँगै पेट्रोलियम पदार्थ तथा एलपी ग्यासको ढुवानी तथा बिक्री वितरणलाई यथावत सञ्चालन गर्ने भएको छ। ग्यासलगायत पेट्रालियम अभाव हट्ने सरकार र व्यवसायीबीच सहमति भएपछि आन्दोलन स्थगित निगमका सम्पूर्ण डिपो कार्यालयहरू आजदेखि खुल्ने यससँगै सहज र सरल ढंगले पेट्रोलियम पदार्थ उपलब्ध गराउन निगमका सम्पूर्ण डिपो कार्यालयहरू आज (आइतबार) बिहान ८ बजेदेखि सञ्चालन गरिने नेपाल आयल निगम लिमिटेडका प्रवक्ता ई विनितमणि उपाध्यायले बताए। हाल गर्मीयाम सुरु भएकाले अत्यन्त प्रज्वलनशील पेट्रोलियम पदार्थ आवश्यक परिमाणमा मात्र खरिद गर्न पनि अनुरोध गरिएको छ। गृहमन्त्री बालकृष्ण खाँणले शनिबार दिउसो सम्बद्ध पक्षलाई फोन गरेर समस्या समाधान गर्न निर्देशन दिएका थिए। यसपछि सरकार र आन्दोलनरत पक्षबीच शनिबार साँझ छलफल भएको हो। यसले सहमतिको वातावरण पनि तय गरेको छ। व्यवसायीहरू आफ्ना माग राख्दै चैत ६ देखि संयुक्त रूपमा विभिन्न चरणमा आन्दोलनमा उत्रिएका थिए। यसअघि राष्ट्रिय पेट्रोलियम व्यवसाय संस्थागत समन्वय समिति गठन गरेर मागसहित परिपत्र बुझाएका थिए। व्यवसायीले ६ बुँदे मागबारे फागुन २० र २३ गते निगम तथा सरकार समक्ष पेस गरेको थियो। व्यवसायीहरू भने खाईपाई आएको सुविधा नपाएसम्म आन्दोलन जारी राख्ने अडान राख्दै आएका थिए। यस्ता आन्दोलनले केही दिनयता ग्यास, पेट्रोल, डिजेल जस्ता अत्यावश्यक वस्तुको बिक्री नहुने त्रासमा रहेका सर्वसाधारण अब ढुक्क हुने भएका छन्। पछिल्लो समय झन् मूल्य वृद्धिको चाप व्यहोरिरहँदा पनि सर्वसाधारणले अत्यावश्यक वस्तु खरिदमा सास्ती खेप्नु पयो। पेट्रोलियम पम्महरूमा कतै नपाइने कतै दिनभर चर्को घाम खेपेर लाइन बसे। खाना पकाउने ग्यास अभावले त्रसित हुन थालेका थिए। व्यवसायीहरूले पेट्रोलियम पदार्थको मूल्य वृद्धि भए पनि आफूहरूले सरकारबाट लिँदै आएको सुविधा सो दरले नबढाएको भन्दै आन्दोलनमा उत्रिए। जबकी नेपालको कानुनले नै अत्यावश्यक सेवामा हडताल गर्न नपाइने भनेर प्रतिबन्ध लगाएको छ। आवश्यक सेवा सञ्चालन ऐन२०१४ ले यस्तो व्यवस्था गरेको छ। तर, व्यवसायी भने माग पूरा नभएसम्म आन्दोलन गर्ने अडान राख्दै आएका थिए। कानुनले गरेको सो व्यवस्थाप्रति जानकार हुँदाहुँदै र उपभोक्तालाई मर्कामा नपर्ने भन्दाभन्दै पनि सरकारले लागत नै नउठ्ने गरी सेवासुविधामा नबढाएकाले बाध्य भएर आन्दोलन गर्नुपरेको व्यवसायीहरू बताउँछन्। निगमले यसअघि पेट्रोल तथा डिजेलमा कुल खरिद गर्दा करिब ३ प्रतिशत हाराहारी कमिशन पाइरहेको तर मूल्य बढेकोमा भने कमिन नदिएको लगायतका कारणले आन्दोलन गर्नुपरेको बताउँछन्, नेपाल पेट्रोलियम डिलर्स राष्ट्रिय एसोसिएसनका वरिष्ठ अध्यक्ष सुनील गुरुङ। यद्यपि, अहिले नजिकिँदै गरेको चुनाव र प्रधानमन्त्री सहितका उच्च पदस्थ व्यक्तिहरू भारत भ्रमणमा भएकाले सहमतिमा जान तयार भएको गुरुङले बताए। यद्यपि, व्यवसायीको माग प्राप्त भएपछि निगमले चैत लागेपछि मागको सुनुवाइ गर्न समिति गठनसमेत गरेको थियो। माग सम्बोधन गर्ने शिलशिलामा प्राप्त गरेको प्रतिवेदनहरू अध्ययन गरेर त्यसमा आवश्यक सुझाव दिन उद्योग वाणिज्य तथा आपूर्ति मन्त्रालयको सहसचिवको संयोजकत्वमा कमिटी पनि गठन भएको थियो। निगमका प्रवक्ता बिनित सो कमिटीले थप अध्ययन र छलफल गर्ने भन्दै आएको र चैत ७ गते अनुरोध गर्दै एउटा पत्रसमेत पठाएको बताए। यसैक्रममा उनले भने, तपाईंहरूको माग सम्बोधन गर्ने सम्बन्धमा निगम सकारात्मक छ भनेर पत्र लेख्यौं। त्यसैले जेठ मसान्तका लागि आन्दोलनका सबै कार्यक्रमहरू स्थगित गरिदिन पत्र पठायौं। तर, पनि उनीहरूले मानेनन्। एक पक्ष रूपमा आफ्नो कार्यक्रमहरू अगाडि बढाए, उनले भने, चैत १८ (शुक्रबार) देखि डिपोबाट तेल खरिद गर्नै छोडे। निगमले शनिबार पनि नेपालभरका डिपो खुला गयो। सरकारी पम्पहरूमा तेल गएका छन्। तर, नीजिले लिनै आएनन्। सरकारी पेट्रोल पम्पहरू कम भएकोले धेरै भीड हुन गएको हो। यसको मूल जड निजी कम्पनीहरूले मात्रै अनुमति पाएर सञ्चालन गर्ने हो भने यस्ता समस्या पटकपटक आउने निगम प्रवक्ता उपाध्याय बताउँछन्। जिनी क्षेत्रको मनोपोली पटकपटक यस्तै भइरहने हो भने अब राज्यका तर्फबाट पम्पको संख्या बढाउन जरुरी भएको उनको तर्क छ। सरकारले आवश्यक सेवा सञ्चालन ऐन२०१४ मार्फत अत्यावश्यक सेवामा हडताल गर्न नपाइने व्यवस्था गरेको छ। तर, व्यवसायीले आदेशको अवज्ञा गरेको देखिन्छ। उनीहरूले चरणवद्ध आन्दोलनको घोषणा गरे। जसमा चैत ६ देखि नेपाल आयल निगमबाट एलपी उद्योगहरूले खाना पकाउने ग्यास निगमबाट पीडीओ खरिद नगर्ने, चैत १० बाट भारतका सबै रिफाइनरिहरूबाट एल ग्यास लोड बन्द गर्ने, १४ गतेबाट नाकाबाट भन्सार नछुटाउने, १६ गते राज्यभरका पेट्रोलियम पदार्थको ढुवानी टैंकरहरूले पीडीओ नलिने, १७ गतेबाट एलपी ग्यास विक्रेताहरूलाई बिक्री बन्द गर्ने, १८ गतेबाट पेट्रोलियम ढुवानी लोडिङ तथा अनलोडिङ बन्द गर्ने र चैत २० गतेदेखि सबै बिक्री ठप्प पर्ने घोषणा गरेका थिए। अन्ततः सरकारले सहमति गेरर आन्दोलन अगाडि बढ्न दिएन।"
असफल हुने कारण,"पुरानो विश्वविद्यालय छोडेको धेरै वर्षपछि केही विद्यार्थी पुरानो तर प्यारो प्राध्यापकलाई भेट्न गए। उनीहरूबीच कुराकानी सुरु भयो। कुरा मोडिँदै गएर तनावपूर्ण काम र जीवनका बारेमा गुनासो पोख्नेमा पुग्यो। प्राध्यापकले कुरा मोड्न कफी खाने कुरा गरे। भान्छामा गए। कफीको ठूलो भाँडो, केही राम्रा र केही सादा कम, प्लाष्टिकका गिलास, केही महंगा भाडा र केही सस्ता भाडा लिएर आए। प्राध्यापकले आफूलाई कफीका लागि सहयोग गर्न भने। सबै विद्यार्थीले हातमा कफी लिएपछि उनले भने, किन सबै राम्रा कप, गिलास र भाँडा मात्र लिनुभयो। केवल सादा र सामान्य कप आदि छोडिए नि ? कुनै विद्यार्थीले केही जवाफ दिएनन्। त्यसपछि उनले भने, सबैका लागि आफूले उत्तम चिज चाहनु स्वाभाविक नै हो। तर, यो नै तपाईंको जीवनमा समस्या र तनावको स्रोत हो। जसरी अघि कुरा मोडिएर जीवनको गुनासोमा पुगेको थियो। उनले नयाँ वा पुरानो अनि सस्तो वा महंगो कपले कफीको गुणस्तर मापन नगर्ने बताए। प्राध्यापकले थपे, धेरैजसो सन्दर्भमा राम्रो वा नयाँ कप महंगो मात्र पर्न जान्छ जसभित्र हामी पिउने कुरो लुकाउँछौं। उनले सबै विद्यार्थी कप होइन, कफी पिउन चाहेको पनि बताइदिए। सबै एकआपसमा कपहरू हेर्न थाले। मानौं, जीवन कफी हो। अनि जागीर, घर, कार, पैसा, पद, चीज आदि सबै कप हुन्। प्राध्यापकले भने, तपाईंहरूले सही कुरो बुझ्नुभयो। जीवनको गुणस्तर कपको प्रकारले परिभाषित वा परिवर्तन गर्दैन। नैतिक शिक्षा : कहिलेकाहिँ हाम्रो ध्यान कफीको सट्टा कपमा जान्छ जसका कारण जुन आनन्द लिनुपर्ने हो त्यो लिन असफल हुन्छौं। खुसी हुनुको मतलब हामी वरपरका सबै कुरा पूर्ण छन् भन्ने होइन। तपाईंले अपूर्णताहरूमा होइन, त्यसभन्दा बाहिर हेर्ने र शान्ति खोज्ने काम गर्नुभएको छ। शान्ति तपाईंभित्रै छ, जागीर, घर, कार वा अन्य चिजमा होइन।"
"प्रधानमन्त्री देउवा बनारसमा, आदित्यनाथले गरे स्वागत",नयाँ दिल्ली : तीन दिने भारत भ्रमणमा रहेका प्रधानमन्त्री शेरबहादुर देउवा भारतको बनारस पुगेका छन्। एयर इण्डियाका जहाजबाट आइतबार बिहान प्रधानमन्त्री देउवासहितको नेपाली टोली बनारस पुगेको हो। प्रधानमन्त्री देउवालाई उत्तर प्रदेशका मुख्यमन्त्री योगी आदित्यनाथले स्वागत गरेका छन्। बनारस रहँदा प्रधानमन्त्री देउवाले विभिन्न मठमन्दिरहरुको दर्शन तथा अवलोकन गर्ने कार्यक्रम रहेको छ। भारतीय प्रधानमन्त्री नरेन्द्र मोदीको निमन्त्रणामा गत शुक्रबार प्रधानमन्त्री देउवासहितको ५० सदस्यी प्रतिनिधिमण्डल नयाँ दिल्ली प्रस्थान गरेको थियो। शनिबार अपरान्ह दिल्लीस्थित हैदरावाद हाउसमा प्रधानमन्त्री देउवाले समकक्षी मोदीसँग भेटवार्ता गरेका थिए। सोही क्रममा नेपाल भारतबीच द्विपक्षीय वार्ता भएको थियो। सो अवसरमा नेपालभारतबीच विभिन्न विषयमा हस्ताक्षर भएको थियो। आजै प्रधानमन्त्री देउवा दिल्ली फर्किएर अपरान्ह ४:१५ बजेको उडानबाट काठमाडौं प्रस्थान गर्ने तालिका छ।
भारतीय लगानीकर्तालाई प्रधानमन्त्री देउवाको आह्वान,"नयाँ दिल्ली : प्रधानमन्त्री शेरबहादुर देउवाले भारतीय उद्योगी व्यवसायीलाई नेपालमा लगानी गर्न आग्रह गरेका छन्। कन्फेडेरेसन अफ इन्डियन इन्ड्रस्टी (सीआईआई)ले शनिबार नयाँ दिल्लीको चाणक्यपुरीस्थित होटल आईटीसी मोर्यामा आयोजन अन्तरक्रियामा देउवाले नेपालमा सहज लगानीको वातावरण बनाउने प्रतिबद्धता जनाएका हुन्। नेपालले भारतका व्यापारीसँग क्लोजर पार्टनरसीप चाहेको छ, देउवाले भने, लगानी स्वागत गर्न आतुर छौं। देउवाले लगानीको सहज वातावरण बनाउन नीतिगत रूपमा पनि सहजीकरण गर्ने प्रतिबद्धता जनाए। सरकारका तर्फबाट सुरक्षाको ग्यारेन्टीको प्रतिबद्धता उनले जनाए। नेपाल भारतीय लगानीकर्ताका लागि उर्वर भूमि भन्दै उनले नेपाल दक्षिण एसियाकै ग्रिन र क्लिन इनर्जी भएको उल्लेख गरे। उनले ऊर्जा क्षेत्रमा भारतीय समकक्षी नरेन्द्र मोदीसँग पनि द्विपक्षीय कुराकानी भएको उल्लेख गरे। नेपाल आउन भारतीय उद्योगी व्यवसायीलाई उनले आह्वान गरे। एमसीसी पास भइसकेपछि गोरखपुरसम्म ट्रान्समिसन लाइन बन्ने जानकारी उनले दिए। यसले क्लिन र ग्रिन ऊर्जा अभियानमा सघाउने उनको भनाइ थियो। त्यसैले म ढुक्कसँग लगानी गर्न आह्वान गर्छु, उनले भने, चिसापानी, पश्चिम सेती बूढीगण्डकी परियोजनाहरू स्टोरेज छन्। म यहाँहरूलाई लगानी गर्न आग्रह गर्छु, उनले भने। उनले नेपालमा लगानी गरेर नेपालभारत सम्बन्धलाई आर्थिक रूपमा बलियो बनाउन आह्वान गरे। भारतीय उद्योगी व्यवसायीले नेपालका जलविद्युत् परियोजना, विमानस्थल र सडक पूर्वाधारमा चासो राखेका थिए। समृद्ध नेपालको अभियानमा ऊर्जा क्षेत्र गेमचेञ्जर बन्ने उनीहरूको भनाइ थियो। उनीहरूले वैदेशिक लगानीमा राखिएका प्रतिबन्ध हटाउन सुझाव दिएका थिए। प्रविधि र रिसर्चलाई नेपालले प्राथमिकतामा राख्नुपर्ने पनि सुझाव दिए। उनीहरूले नेपाल सरकारले प्राविधिक सहकार्यमा जोड दिनुपर्ने धारणा व्यक्त गरेका थिए। नेपालको विद्युत् भारत मात्रै होइन बंगलादेश पनि निर्यात गर्नुपर्ने, पूर्वपश्चिम रेलमार्गलाई अगाडि बढाउनुपर्ने उनीहरूको भनाइ थियो। देउवा वनारस जाँदै प्रधानमन्त्री देउवा भारत भ्रमणको तेस्रो दिन आइतबार उत्तर प्रदेशको धार्मिक सहर बनारस जाँदै छन्। प्रजातान्त्रिक आन्दोलनमा नेपालका अधिकांश नेताको सेल्टर मानिने बनारसमा देउवाले धार्मिक भ्रमण गर्न लागेका हुन्। प्रधानमन्त्रीको सचिवालयका अनुसार १५ सदस्यीय नेपाली प्रतिनिधिमण्डल भारत सरकारको विशेष विमानबाट बिहान ७ बजे बनारस प्रस्थान गर्नेछ। लालबहादुर शास्त्री विमानस्थलमा उत्तरप्रदेशका मुख्यमन्त्री योगी आदित्यनाथले स्वागत गर्ने तालिका छ। त्यहाँ देउवाले काशी विश्वनाथ मन्दिरको दर्शन गर्नेछन्। उनी सारनाथमा बीपी कोइराला भाडामा बसेको घर अवलोकन गर्न जाने भएका छन्। बनारसमै हालै निर्मित पशुपतिनाथ मन्दिरको उद्घाटन गर्ने, त्यसपछि मुख्यमन्त्री आदित्यनाथले आयोजना गरेको दिवाभोजमा सरिक हुने कार्यक्रम छ। आइतबारै दिल्ली फर्किएर अपराह्न ४ः१५ को उडानबाट काठमाडौं प्रस्थान गर्ने तालिका छ।"
माधव नेपालसहित १४ सांसदविरुद्धको मुद्दामा आज अन्तिम सुनुवाइ,काठमाडौं : एकीकृत समाजवादीका अध्यक्ष माधवकुमार नेपालसहित १४ जना सांसदविरुद्धको रिट निवेदनमाथि आज सर्वोच्च अदालतमा सुनुवाइ हुँदैछ। यसअघि फागुन २९ गते बसेको सर्वोच्च अदालतका न्यायाधीशद्वय ईश्वरप्रसाद खतिवडा र डा कुमार चुडालको संयुक्त इजलासले रिटलाई पूर्ण सुनुवाइका आइतबारका लागि मिति तोकेका थिए। २० गते सुनुवाइ सकिएसँगै अदालतले यसमा फैसला सुनाउनेछ। एमालेले कारवाही गरेका माधव नेपालसहित १४ सांसदलाई सभामुखले पदमुक्त नगरेको र त्यसकै आधारमा निर्वाचन आयोगले एकीकृत समाजवादी नामक दल दर्ता गरेको भन्दै एमाले अध्यक्ष ओलीले रिट दायर गरेका थिए। पटकपटक सर्दै आएको रिटमा आइतबार फैसलामा जानेगरीआज अन्तिम सुनुवाइ हुनेछ। सांसद पदमुक्तको विषयलाई लिएर एमालेले ६ महिनायता निरन्तर संसद अवरुद्ध गर्दै आएको छ।
नेपाल र भारतको जस्तो मित्रता कतै छैन : मोदी,"नयाँ दिल्ली : प्रधानमन्त्री शेरबहादुर देउवाको भ्रमणले नेपालभारत सम्बन्धमा आइसब्रेक गरेको छ। लिम्पियाधुरा, लिपुलेक र कालापानीसहितको चुच्चे नक्सा प्रकाशन र त्यसपछि नेपालमा विकसित राजनीतिक घटनाक्रमले दुई देशबीच चिसोपना आएको थियो। दुई देशबीचको विश्वास बढाउने, थाती रहेका समस्या समाधान गर्ने प्रधानमन्त्री देउवाको प्रयासमा भारतीय समकक्षी नरेन्द्र मोदीले साथ दिएका छन्। हैदरावाद हाउसमा शनिबार भारतीय प्रधानमन्त्री मोदीको प्रस्तुतिले सम्बन्ध सुधारतर्फ केन्द्रित भएको देखाएको छ। मोदीले प्रधानमन्त्री देउवा र नेपालसँगको प्राचीन, वर्तमान र भविष्यको सम्बन्धबारे चर्चा गरेका छन्। प्रधानमन्त्री देउवाले द्विपक्षीय संयन्त्रण निर्माण गरी सीमा समस्याको समाधान खोज्नुपर्ने प्रस्ताव गरेका छन्। सीमा समस्याबारे हामीबीच छलफल भएको छ। सीमा समस्या संयन्त्रमार्फत समाधान गर्न प्रस्ताव गरेको छु, प्रधानमन्त्री देउवाले मोदी उपस्थित संयुक्त सम्बोधनमा भने। यससँगै सीमा समस्यामा दुई देशबीच अवरुद्ध संवादको ढोका खुलेको छ। मोदी सन् २०१४ मा नेपाल भ्रमणमा आएका बेला सुस्ता र कालापानीलगायत क्षेत्रको सीमा विवाद समाधान गर्न परराष्ट्रसचिवस्तरीय संयन्त्र गठन भएको थियो। बीचमा लिम्पियाधुरा, लिपुलेक, कालापानी नक्सा प्रकरण र कोभिडले प्रभावित सीमा समस्याको संवाद अब सुरु हुने वातावरण बनेको हो। मोदीले संयुक्त पत्रकार सम्मेलनमा देउवाको स्वागत गर्दै नेपालभारत सम्बन्धलाई उचाइमा पुर्याउने मुद्दाहरूमा बलियो समर्थन प्रस्तुत गरे। भारतका पुराना मित्र देउवाको भ्रमणले आफू प्रसन्न भएको उल्लेख गर्दै मोदीले देउवाको आगमनलाई शुभ आगमन भने। देउवाजी भारतको पुरानो मित्र हो। प्रधानमन्त्रीको रूपमा उहाँको पाँचौं यात्रा हो, मोदीले भने, नेपालभारत सम्बन्ध विकासमा देउवाजीको महत्वपूर्ण भूमिका छ। मोदीले भने : नेपालभारत सम्बन्ध विकासमा देउवाजीको महत्वपूर्ण भूमिका छ। मित्रता, नागरिकको सम्बन्ध, यस्तो मिसाल (नजिर) विश्वमा अन्त कहीँ देख्न मिल्दैन। हामीले आफ्नो सहयोगको विभिन्न पहेलुमाथि चर्चा गर्यौं। विभिन्न परियोजनाको प्रगतिको समीक्षा गर्यौं र भविष्यको रुपरेखाको बारेमा पनि विचारविमर्श गर्यौं। हामीले पावरको सेक्टरमा सहयोगको अवसरको पूरै लाभ लिनुपर्छ। हाम्रो संयुक्त वक्तव्यको अन पावर कर्पोरेसन भविष्यमा सहयोगको ब्लु प्रिन्ट सावित हुनेछ। नेपाल इन्टरनेसनल सोलार एलायन्सको सदस्य बनिसकेको छ। यसले हाम्रो क्षेत्रमा सस्टेनेबल, क्लिनेबल र क्लिन इनर्जीको बढावा दिनेछ। जयनगरकुर्था रेल लाइनको सुरुवात भएको छ। अब दुई देशका नागरिकबीच सुगम, बाधारहित आदानप्रदानका लागि यस्ता योजनाले बृहत्तार योगदान दिन्छ। नेपाल र भारतको मित्रता, नागरिकको सम्बन्ध, यस्तो मिसाल (नजिर) विश्वमा अन्त कही देख्न नमिल्ने मोदीको भनाइ थियो। हाम्रो सभ्यता, संस्कृति, आदानप्रदानको धागो प्राचीन विकाससँग जोडिएको छ, उनले भने, अनादिकालदेखि हामी एकअर्काको सुखदुःखको साथी रहेका छौं। दुई देशबीचको साझेदारीका आधारमा नागरिकको आपसी सम्बन्ध र उनीहरूबीच आदानप्रदान रहेको मोदीले उल्लेख गरे। यसले हाम्रो सम्बन्धलाई ऊर्जा दिन्छ। नेपालको सम्बन्धमा भारतको नीतिहरू र हाम्रा प्रयास यहीँ आत्मीय भावनाबाट प्रेरित रहन्छ, उनले भने। नेपालको शान्ति, प्रगति र विकासको यात्रामा भारत एक दृढ साथी रहेको र सधैं रहिरहने प्रतिबद्धता उनले जनाए। मोदीले द्विपक्षीय भेटवार्तामा देउवा र आफूबीच यी सबै विषय र अन्य कैयौं महत्वपूर्ण मुद्दाहरूमा पनि सार्थक बातचित भएको जानकारी दिए। हामीले आफ्नो सहयोगको विभिन्न पहेलुमाथि चर्चा गर्यौं। विभिन्न परियोजनाको प्रगतिको समीक्षा गर्यौं र भविष्यको रूपरेखाका बारेमा पनि विचारविमर्श गर्यौं, उनले भने। ऊर्जा क्षेत्रमा सहयोग तथा सहकार्य गर्न सहमति भएको उनले बताए। हामी दुवै सहमत छौं कि हामीले पावरको सेक्टरमा सहयोगको अवसरको पूरै लाभ लिनुपर्छ। हाम्रो संयुक्त वक्तव्यको अन पावर कर्पोरेसन भविष्यमा सहयोगको ब्लु प्रिन्ट सावित हुनेछ, उनले भने। उनले द्विपक्षीय वार्तामा पञ्चेश्वर परियोजना तीव्र गतिमा अगाडि बढाउने महत्वमा जोड दिएका बताए। यो परियोजना यस क्षेत्रको विकासका लागि एक गेमचेञ्जर सिद्ध हुने उनको भनाइ थियो। भारतीय कम्पनीबाट नेपालका हाइड्रो डेभलपमेन्ट परियोजनामा अझै संलग्नताको विषयमा पनि देउवासँग सहमति भएको मोदीले बताए। यो प्रसन्नताको विषय हो कि नेपालले आफ्नो सर्पल्स पावर भारतलाई निर्यात गरिरहेको छ। यसले नेपालको आर्थिक प्रगतिमा महत्वपूर्ण योगदान हुनेछ, उनले भने। नेपालबाट बिजुली आयात गर्नेसहित अन्य कैयौं प्रस्ताव पनि भारतले स्वीकृत गर्ने सहमति भएकोमा उनले खुसी व्यक्त गरे। नेपाल इन्टरनेसनल सोलार एलायन्सको सदस्य बनिसेकको छ। यसले हाम्रो क्षेत्रमा सस्टेनेबल, क्लिनेबल र क्लिन एनर्जीको बढावा दिनेछ, उनले भने। देउवासँग आफूले व्यापार र सबै प्रकारका क्रस बोर्डर कलेक्टिभिटीको इनिसियटिभलाई प्राथमिकता दिने विषयमा पनि सहमति गरेको मोदीले बताए। जयनगरकुर्था रेल लाइनको सुरुवात यसकै एउटा भाग हो। दुई देशका नागरिकबीच सुगम, बाधारहित आदानप्रदानका लागि यस्ता योजनाले बृहत्तर योगदान दिन्छ, उनले भने। उनले नेपालमा रुपे कार्डको सुरुवात दुई देशबीच फाइनाइन्सियल कनेक्टिभिटीमा एउटा नयाँ अध्याय भएको बताए। अन्य परियोजना नेपाल पुलिस एकेडेमी, नेपालगन्जमा इन्ट्रिगेटेड चेकपोस्ट, रामायण सर्किट आदिले दुवै देशलाई अझै नजिक ल्याउनेछ, उनले भने। नेपाल र भारतको खुला सीमानाको अवाञ्छित तत्वद्वारा दुरुपयोग हुन नदिने विषयमा पनि चर्चा गरेको उनले उल्लेख गरे। आफ्नो रक्षा र सुरक्षा निकायबीच गहन सहयोग बनाइ राख्न पनि हामीले जोड गरेका छौं, उनले भने, आजको हाम्रो छलफलले नेपालभारत सम्बन्धको भविष्यका लागि महत्वाकांक्षी लक्ष्य निर्धारित गर्नेछ। उनले समकक्षी देउवालाई बनारस भ्रमणको शुभकामना दिए। नेपाल र बनारसको सदियौं पुरानो सम्बन्ध रहेको काशीमा प्रधानमन्त्री देउवा आइतबार त्यहाँ पुग्दा नयाँ काशीको स्वरूप देखेर जरुर प्रभावित हुने उनको भनाइ थियो। देउवाले के भने ? सीमा समस्याबारे हामीबीच छलफल भएको छ। सीमा समस्या संयन्त्रमार्फत समाधान गर्न प्रस्ताव गरेको छु। चाँदनी दोधारामा एकीकृत जाँच चौकी र सुक्खा बन्दरगाहको निर्माणमा दुवै देशले ध्यान दिनुपर्छ। महेन्द्रनगर, नेपालगन्ज र जनकपुर हुँदै हवाई रुट उपलब्ध गराउन अनुरोध गरेको छु। भैरहवाको गौतमबुद्घ अन्तर्राष्ट्रिय विमानस्थलको सञ्चालनका लागि पनि सहयोग गर्न अनुरोध छ। आगामी मनसुनअघि नेपाललाई १ लाख ५० हजार मेट्रिक टन मल उपलब्ध गराउन आग्रह गरेको छु। भारतको रुपे कार्डलाई नेपालमा पनि प्रयोगमा ल्याउने निर्णय भएको छ। धार्चुला र दार्चुला जोड्ने सवारी गुड्ने पुलको निर्माणमा केही समय पहिले भएको समझदारी कार्यान्वयनबारे कुरा गरेका छौं। प्रधानमन्त्री देउवाले भारतको आर्थिक रूपान्तरणबाट लाभ लिन नेपाल इच्छुक रहेको बताएको सुनाए। चाँदनीदोधारामा एकीकृत जाँच चौकी र सुक्खा बन्दरगाह बनाउन छलफल भएको देउवाले बताए। उनका अनुसार नेपालगन्जमा एकीकृत जाँच चौकी निर्माण सम्पन्न गर्ने, भैरहवामा निर्माण अघि बढाउनेबारे भारतसँग छलफल भयो। महेन्द्रनगर, नेपालगन्ज र जनकपुर हुँदै हवाई रुट उपलब्ध गराउन आफूले अनुरोध गरेको देउवाले बताए। भैरहवाको गौतमबुद्ध अन्तर्राष्ट्रिय विमानस्थल सञ्चालनका लागि सहयोग गर्न पनि अनुरोध गरिएको उनले सुनाए। दुवै पक्ष सडक र रेल जस्ता सम्पर्क सञ्जालसम्बन्धी परियोजनामा थप प्रगति हुनेमा विश्वस्त रहेको उनको भनाइ थियो। महाकाली नदीमा धार्चुला र दार्चुला जोड्ने पुल निर्माण र नेपालमा मल निर्यात गर्नेसम्बन्धी केही समय पहिले भएको समझदारी कार्यान्वयनबारे पनि छलफल भएको उनले बताए। देउवाले अन्तर्देशीय ऊर्जा व्यापार नेपालको प्राथमिकतामा रहेको बताए। दुई देशबीच ऊर्जा क्षेत्रमा सहकार्य गर्ने भिजन स्टेटमेन्ट तयार गर्ने भनी भएको सहमतिबाट आफू प्रशन्न भएको उनको भनाइ थियो। उनले भारतलाई जीपी कोइराला श्वासप्रश्वास रोगसम्बन्धी अस्पताललाई स्वास्थ्य विज्ञान प्रतिष्ठानका रूपमा विकास गर्न सघाउन अनुरोध गरेको जानकारी दिए। आफूले मोदीलाई नेपाल भ्रमणको निम्तो दिएको जानकारी दिँदै दुवै देशबीच निरन्तर रूपमा भ्रमणको आदानप्रदान भइरहनुपर्ने उनले बताए। जनकपुरजयनगर रेलमार्ग उद्घाटन भारत भ्रमणका क्रममा प्रधानमन्त्री देउवाले शनिबार हैदरावाद हाउसबाट समकक्षी मोदीसँगै बटन थिचेर जनकपुरजयनगर रेललाइन उद्घाटन गरेका छन्। दुवै प्रधानमन्त्रीले भर्चुअल रूपमा हरियो झन्डा देखाएपछि जयनगरबाट रेल कुर्थाका लागि गुडेको थियो। अवरुद्ध भएको ८ वर्षपछि ३५ किलोमिटर दूरीमा रेल सञ्चालन भएको छ। भारतको आर्थिक तथा प्राविधिक सहयोगमा जयनगरबाट जनकपुर हुँदै बर्दिवाससम्म ६९ किलोमिटर निर्माणाधीन छ। यसका लागि भारतले ८७७ अर्ब रुपैयाँ अनुदान उपलब्ध गराउनेछ। दुवै प्रधानमन्त्रीले संयुक्त रूपमा बटन थिचेर सोलु करिडोर १३२ केभी डबल सर्किट प्रसारणलाइनको उद्घाटन गरेका छन्। भारतीय एक्जिम बैंकको सहुलियत ऋणमा नेपालले निर्माण गरेको ९० किलोमिटर लामो प्रसारणलाइनले सोलुखम्बु, ओखलढुंगा, खोटाङवासी प्रत्यक्ष लाभान्वित हुने जनाइएको छन्। यसमा ३०२ वटा टावर छन्। उनीहरूले रुपवे कार्डको पनि बटन थिचेर उद्घाटन गरको छन्। त्यस्तै भूकम्पपछि पुनर्निर्मित १३२ स्वास्थ्य चौकी भारतले हस्तान्तरण गर्यो। यसअन्तर्गत गुल्मीमा सबैभन्दा ठूलो अस्पताल स्थापना भएको जानकारी दिइएको थियो। नेपालभारत ४ सम्झौता प्रधानमन्त्री देउवाको भ्रमणमा नेपाल र भारतबीच चारवटा सम्झौता भएको छ। हैदरावाद हाउसमा दुई प्रधानमन्त्रीबीचको द्विपक्षीय वार्तामा रेलवेसम्बन्धी प्राविधिक सहयोग, अन्तर्राष्ट्रिय सोलार एलाइन्स, पेट्रोलियम पदार्थको सहज आपूर्ति, नेपाल आयल निगम र भारतीय आयल कर्पोरेसनबीच प्राविधिक विज्ञता आदानप्रदानसम्बन्धी सम्झौतामा हस्ताक्षर भएको हो। देउवाले शनिबार बिहान राजघाटमा महात्मा गान्धीको समाधिस्थलमा माल्यार्पण गरेका थिए। प्रधानमन्त्री देउवा भारत प्रस्थान प्रधानमन्त्री देउवालाई भारतीय रक्षा राज्यमन्त्रीले विमानस्थलमा स्वागत गर्ने प्रधानमन्त्री देउवा र भारतका विदेशमन्त्री एस जयशंकरबीच भेटवार्ता प्रधानमन्त्री देउवा र मोदीबीच भेटवार्ता, नेपालभारत सम्बन्ध नवीकरणको प्रयास नेपाल र भारतबीच द्वीपक्षीय वार्ता सुरु नेपालभारत सम्बन्ध अरुसँग तुलना गर्न मिल्दैन : भारतीय प्रधानमन्त्री मोदी नेपाल भारतबीच चार सम्झौतामा हस्ताक्षर नेपालको शान्ति र विकास यात्रामा भारत दृढ साथी हो : भारतीय प्रधानमन्त्री मोदी भारतीय लगानीकर्तालाई प्रधानमन्त्री देउवाको आह्वान"
रुसले युक्रेनको पूर्वी र दक्षिणी भाग कब्जा गर्न चाहन्छ : जेलेन्स्की,"किभ : युक्रेनका राष्ट्रपति भोलोडिमिर जेलेन्स्कीले रुसले युक्रेनको पूर्वी र दक्षिणी भागलाई आफ्नो कब्जामा लिन चाहेको बताएका छन् । शनिबार जारी गरिएको एक भिडियो सन्देशमा उनले भने, 'रुसी सेनाको उद्देश्य के हो? तिनीहरू डोनबास (पूर्वमा) र युक्रेनको दक्षिणी भाग दुवै कब्जा गर्न चाहन्छन्। हाम्रो उद्देश्य के हो? हाम्रो सुरक्षा, हाम्रो स्वतन्त्रता, हाम्रो भूमि र हाम्रा जनता।' यस क्रममा जेलेन्स्कीले देशको दक्षिणी बन्दरगाह सहर मारियुपोलको सुरक्षामा संलग्न युक्रेनी सैनिकहरूको पनि प्रशंसा गरे। विगत केही सातादेखि रुसी पक्षबाट मारियुपोलमा भारी बमबारी भइरहेको छ । राष्ट्रपति जेलेन्स्कीले मारिउपोल र अन्य युक्रेनी सहरहरूमा सेनाको प्रतिरोधले हामीलाई किभमा बहुमूल्य समय दियो र यहाँ रूसी सेना कमजोर हुँदै गइरहेको बताए। यसअघि रुसले युक्रेनको राजधानी किभ र उत्तरी सहर चेर्निहाइभमा आफ्नो अभियानलाई समेटेर युक्रेनको पूर्वी क्षेत्रहरूमा केन्द्रित हुने घोषणा गरेको थियो। बीबीसी"
रैथाने सीप जोगाउन विश्वविद्यालय,"नेपालमा विश्वविद्यालयको संख्या नभएको पनि होइन। राणाकालदेखि स्कुल कलेजहरू खुल्दै आएका छन्। त्यसका लागि राज्यको ठूलै लगानी भएको छ। शैक्षिक जनशक्ति उत्पादन भइराखेका छन्। यो राष्ट्रका लागि राम्रो पक्ष हो। तर, हालसम्म कुनै रैथाने सीपमा आधारित विश्वविद्यालयको स्थापना हुन सकेको छैन। त्यो दूर्भाग्य हो। सीप, कला, संस्कृतिको जति जर्गेना हुनुपर्नेमा त्यो हुन सकेको अवस्था छैन। नेपालमा भएका आदिवासी, दलित, मधेसी, जनजातिलगायत अन्य जातिको मौलिक सीप र संस्कृतिहरूको भण्डारण रहेको देखिन्छ। लेखकले अध्ययन गरेको विद्यावरिधीको शोधलाई आधार मान्दा ३ सय २६ वटा रैथाने सीप छन्। जो रैथाने पूर्खाहरूको वंशावलीअनुसार उत्पादन भइरहेका छन्। रैथाने सीपमा सञ्चालन भएका अन्तर्राष्ट्रिय विश्वविद्यालयहरू विश्वको परिपेक्ष्यलाई मूल्यांकन गर्दा विभिन्न देशमा रैथाने सीपमा आधारित अन्तर्राष्ट्रिय विश्वविद्यालयहरू सञ्चालन हुँदै आएका छन्। जस्तै, अरुवुरन, कोलम्बिया साउथन, ओरन्ज बिच्च, टोरी विश्वविद्यालयहरू रैथाने सीप र ज्ञानमा आधारित छन्। र, राज्यको बिँडो थामेका छन्। इतिहासलाई जोगाइराखेका छन्। रोजगारमूलक जनशति उत्पादन गरिराखेका छन्। नेपालमा पनि यसको निकै सम्भावना देखिन्छ। भूगोलमा भएको विविधता, जातजातिमा भएको सीप, भाषाभाषीमा भएको ज्ञान र समुदायबीचमा भएको मौलिकताको लागि अध्ययन संस्थाको आवश्यकता पर्छ। राष्ट्रियता पहिचानको खम्बा अमेरिकन नागरिक एल्फड लुइस कोवरले पहिलो पटक सन् १९०१ मा संस्कृति र मानवशास्त्रमा विद्यावरिधी गरे। त्यही बेला उनलाई मनमा एउटा ज्ञान पलायो मौलिक ज्ञान, कला र संस्कृतिमा आधारित भएर रैथाने सीपलाई जोड्दा यसले समाजमा निकै राम्रो प्रवाह पर्नेछ। आत्मसम्मान हुने कुराको निष्कर्षमा पुगी विश्वविद्यालयको स्थापना गरेका थिए। हाल त्यो विश्वविद्यालय विश्वकै नमुना भएको छ। नेपालमा त्यस्तो अध्ययन संस्थाको निकै सम्भावना देखिन्छ। त्यसका लागि राज्यको ध्यान जान जरुरी छ। राष्ट्रिय पहिचानका निम्ति भए पनि यसलाई मूर्तरूप दिन आवश्यक छ। कला संस्कृतिको जगेर्ना गर्न रैथाने सीपका पिता भनेर मानिने रिचार्ड हेनरी पार्टले सन् १८७९ मा एउटा स्कुलको स्थापना गरे। विश्वमा देश र भूगोलअनुसार भएका रैथाने ज्ञानलाई सुहाउँदो प्रविधिसँग जोड्नुपर्छ भन्ने मान्यता राखे। ती कुरालाई ध्यानमा राखी स्थानीय सीपको मूल फुटाई अग्रगामी बाटो तयार गरेका थिए। नेपालमा पनि त्यस्तै ज्ञानलाई मूर्तरूप दिन सकेको खण्डमा मात्र राज्यको पहिचान खुल्छ। त्यसले आम्दानीको स्रोत बढाउँछ। समाजमा भाइचाराको बानी बसाल्छ। रोजगारीको मेरुदण्ड हुनसक्छ। संस्कृति नीतिको दफा ८१७ मा सांस्कृतिक सम्पदा क्षेत्रको मौलिक एवं ऐतिहासिक वातावरणको पहिचान र संरक्षणमा जोड दिइनेछ भनी उल्लेख गरिएको छ। त्यसबाट भने रैथाने सांस्कृतिमा आधारित वस्तुको जर्गेना गर्र्ने र पुर्खाको संस्कृतिलाई जोगाई राख्ने भन्ने बुझिन्छ। मौलिक ज्ञानको उपयोग विश्वका विकसित देशहरूले मौलिक ज्ञानमा आधारित भई रैथाने सीपको प्रयोग गरी निकै ठूलो परिवर्तन गरेका छन्। १९६९ जुलाई १६ का दिन निलको नेतृत्वमा पृथ्वीबाट उडेको टोली २१ जुलाईमा चन्द्रमा परिक्रमा गरी पुनः पृथ्वीमै फर्केको थियो। त्यसमा स्थानीय प्रविधि र हालको उदाउँदो प्रविधि दुवैलाई समिश्रण गरी सो कार्यलाई सफलता दिएको थियो। विकसित मुलुकहरूको जग नै रैथाने ज्ञान र सीप हो। त्यो ज्ञान र सीपमा शक्ति छ। तागतले भरिपूर्ण छ। यसकै जगबाट अन्य कुरा सम्भव भएको हो। समाज रूपान्तरणको मूल खम्बा विश्वभरि छरिएर रहेका नेपाली वस्तु तथा सेवाका क्रेता, बिक्रेता र उपभोक्तालाई जोड्ने जनशक्ति रैथाने ज्ञान र उत्पादन हो। उत्पादित वस्तुहरूको निर्यातले मात्र देशको मुहार फेरिन सक्छ। वस्तुसँगै सेवालाई उत्पादनमार्फत उनीहरूको व्यवस्थापन गर्नु आजको आवश्यकता हो। दीर्घकालीन योजनाले नेपालभित्र मात्र नभएर विश्वभरि नै महŒवपूर्ण सफलता पाउन सक्छ। अतः समाजलाई रूपान्तरणको दिशातर्फ उन्मुक्ति गराउन एक मत हुन सकिन्छ। नेपाली अर्थतन्त्र उकास्न योगदान पुयाउन सकिन्छ। र, विश्वबजारमा उनीहरूको महŒवको दर्साउने भएकाले समाज रूपान्तरणको खम्बा हुने देखिन्छ। आम्दानी र जीविकोपार्जनको मेरुदण्ड रैथाने उत्पादन र व्यवसायलाई एक आपसमा आबद्धता गराई समान निर्यातकर्ता, थोक तथा खुद्रा क्रेता र उपभोक्ताबीच उत्पादन भएका वस्तुसँग हातेमालो गर्ने वातावरण पनि तय गर्नुपर्छ। यसरी अगाडि लैजान सकेको खण्डमा त्यसले भावी पिँढीलाई दिने शिक्षा उत्तिकै महŒवपूर्ण हुनेछ। विश्व बैंकको सन् २०७७ को रिपोर्टलाई आधार मान्ने हो भने नेपालले वार्षिक २ लाख २० हजार मात्र नयाँ रोजगारी सिर्जना गर्ने गरेको छ। उक्त संख्यालाई दोब्बर बनाउन, आम्दानीमा वृद्धि गर्न र जीविकोपार्जनमा टेवा पुर्याउन विश्वविद्यालयको आवश्यकता पर्छ। राज्यको मूलधारमा ल्याउन पनि रैथाने एकेडेमिक शिक्षा आजको आवश्यकता हो। रैथाने सीप, कला र संस्कृतिको संरक्षण नहुनु दुःखद् कुरा हो। दक्ष जनशक्ति निर्यात गर्न नसक्नु र आयातमा मात्र भर पर्नु पर्ने अवस्था छ। जीविकोपार्जनका लागि मात्र सोचिनु यो दूरावस्था हो। समाजमा भएको ज्ञानलाई प्रयोग गरी त्यसलाई निरन्तरता दिन आवश्यकता छ। त्यसैले त्यो ज्ञान विकासको मेरुदण्ड हुनसक्छ। युवा पिँढीलाई ज्ञानसँग जोड्ने नेपालको कुल जनसंख्याको ४२५ प्रतिशत युवा जनशक्तिको छ। यसमध्ये आधा युवा रोजगारीका लागि विदेशी भूमिमा छन्। यो राष्ट्रका लागि ठूलो विडम्बना हो। तिनीहरूलाई सानो लगानी, मौलिक ज्ञान, सीप र दक्षतासहितको कार्य दिन सकेको भए सायद विकासले एक प्रकारको गति लिन्थ्यो कि ? अर्कोतिर युवा जनशक्ति स्वदेशमा रगत र पसिना बगाउँथे। यही आवश्यकताको महसुस गरी रैथाने सीपमा योगदान होस्। पहिचान, उद्देश्य, वस्तुको परिपूर्ति र मूल्यांकन गरी एउटा उचित स्थान दिन रैथाने सीप कलामा युवा पिँढीलाई एकेडेमिक शिक्षाद्वारा जोड्न खोजिएको हो। एकेडेमिक जनशक्ति उत्पादनको आधार नेपालका हरेक कुना कन्दरादेखि सहरका गल्ली र चोकहरूमा मौलिक ज्ञानबाट उत्पादन भएका वस्तुहरू देख्न सकिन्छ। ती वस्तुलाई एकेडेमिक शिक्षासँग जोड्दै आधुनिक प्रविधिमैत्री बनाउनुपर्छ। राष्ट्र निर्माणमा जोड्न र विकासको मूलधारमा ल्याउन एकेडेमिक जनशक्ति नेपालको परिवेशमा नितान्त आवश्यक छ। राष्ट्रिय शिक्षा नीति २०७६ को दफा ८५ ज्ञानमा आधारित समाज र अर्थतन्त्र निर्माणका लागि उच्च शिक्षाको पहुँच र गुणस्तरमा अभिवृद्धि गर्ने भनिएको छ। हो, त्यसैलाई आत्मसात गर्दै विभिन्न क्षेत्रमा सक्षम र रोजगारी दिने जनशक्ति प्रदान गर्न सकेमा यसले लिने बाटो निकै सहज हुने देखिन्छ। जसले योग्यताको मापन गर्ने छ भने दक्ष र वैज्ञानिक शिक्षालाई सुहाउँदो विधिसँग मिलान गर्नेछ। नवप्रवर्तनात्मक ज्ञानको खोजी हुने देखिन्छ। अन्तर्राष्ट्रिय बजारमा प्रतिस्पर्धी जनशक्तिको उत्पादन हुनेछ। अनुसन्धानमुखी अध्ययनको विकासबाट एकेडेमी जनशक्ति उत्पादन हुने देखिन्छ। पहिचानका निम्ति रैथाने सीप नेपालमा रैथाने उत्पादित ज्ञान र वस्तुको आफ्नै पृथक कथा छ। जो समाज रूपान्तरणका लागि कोसेढुंगा सावित भएको छ। आत्मनिर्भरका लागि जिउने आधार बनेको छ। त्यसमा उद्यमी गर्नेहरूको आआफ्नो छुट्टै अनुभव छ। भोगाइ र सिकाइ छ। उत्तिकै प्रयोगात्मक ज्ञान छ। हरेक कथाबाट जीवन जिउने साधन र साध्य दुवै बनेका छन्। हरेक भोगाइ र गराइले दिएको ज्ञान एकेडेमिक शिक्षाबाट उचित मूल्यांकन र कदर होस्। सिगो राष्ट्रको पहिचानका लागि रैथाने सीप आजको आवश्यकता हो। स्वरोजगार र राष्ट्र पहिचानमा कोसेढुंगा उत्पादनकर्ता, आपूर्तिकर्ता, निर्यातकर्ता र आयातकर्ताहरूको ज्ञानलाई एकबद्ध गराउनुपर्छ। यसरी व्यवसायमा थोक तथा खुद्रा क्रेता र उपभोक्तालाई समेटी नेपाली रैथाने जनशक्तिलाई बजारमा ल्याउन सक्नुपर्छ। जसले दिने थप रोजगारीको आफ्नै मूल्य हुनेछ। आयमा वृद्धि र इज्जत हुनेछ भने स्वाभिमानमा टेवा पुग्नेछ। नेपालको औद्योगिक नीतिको दफा ७३ नवीनतम् प्रविधि एवं वातावरणमैत्री उत्पादन प्रक्रियालाई प्रयोग गरी उद्योग व्यवसायलाई दिगो र भरपर्दो क्षेत्रका रूपमा स्थापित गर्ने भनिएको छ। त्यसका लागि रैथाने शिल्पकला र संस्कृति कोसेढुंगा हुन सक्छ। पुर्खाको ज्ञानले राष्ट्रका लागि योगदान गर्न सक्छ। लाखांैलाख रोजगारी सिर्जना गर्न सक्छ। अन्त्यमा यहाँका राज्यसञ्चालनकर्ताले किन आवश्यक रहेछ भन्ने बारेमा सोच्नु आवश्यक छ। शैक्षिक क्षेत्रका विविध व्यक्ति, समाज रूपान्तरणमा लागेका समाजसेवी र नीतिनियम बनाउने अनि कार्यान्वयन गर्नेहरूले पनि यसतर्फ ध्यान दिन जरुरी छ। मानवतावादीहरूले यसलाई आत्मसात गरुन्। रोलमोडेलहरूको भूमिका देखाइदिउन् कला र संस्कृतिकर्मीले पनि। लागिपरुन् हाम्रा युवा पिँढी। अनि, हुनेछ रैथाने सीप, कला र संस्कृतिको जर्गेना। फेरिने छ राष्ट्रको पहिचान। र, हुनेछन् नेपाली समृद्ध।"
बिचौलियामुक्त वैदेशिक रोजगारी,"पछिल्लो तथ्यांकअनुसार नेपालबाट औसतमा दैनिक १६ सयभन्दा बढी व्यक्ति कामका लागि बिदेसिएको पाइन्छ। वैदेशिक रोजगारीको मुख्य गन्तव्यका रूपमा साउदी अरब, कतार, यूएई, कुबेत, मलेसिया, बहराइन, ओमन, दक्षिण कोरियालगायतका देश छन्। नेपालको संविधानको धारा ३३ मा रोजगारीको हकअन्तर्गत प्रत्येक नागरिकलाई रोजगारीको हक हुने उल्लेख छ। संविधानको धारा ५१(झ) मा श्रम तथा रोजगारसम्बन्धी नीतिमा सबैले काम गर्न पाउने अवस्था सुनिश्चित गरिएको छ। देशको मुख्य सामाजिक आर्थिक शक्तिको रूपमा रहेको श्रमशक्तिलाई दक्ष र व्यावसायिक बनाउने पनि छ। स्वदेशमै रोजगारी अभिवृद्धि गर्ने पनि उल्लेख छ। यद्यपि नेपालमा रोजगारीको पर्याप्त अवसर सिर्जना हुन नसक्दा प्रत्येक वर्ष लाखौं युवा कामका लागि बिदेसिन बाध्य छन्। वैदेशिक रोजगारीमा जाने नेपाली ठगिएको, विदेशमा अलपत्र परेको, एक ठाउँ भनेको अर्को ठाउँ परेको, भनेजस्तो तलब नपाएको आदि धेरै गुनासा सुनिन्छन्। आकर्षक तलब सुविधा पाउने लोभमा भिजिट भिसामा गएका नेपाली अलपत्र परेका छन्। म्यानपावर कम्पनीले नै भिजिट भिसा र व्यक्तिगत श्रम स्वीकृतिमा महंगो शुल्क लिएर पठाउने गरेको पनि पाइन्छ। बिचौलियाले सोझा नागरिकलाई ठग्नु सामान्य भइसकेको छ। श्रम स्वीकृति नलिई भिजिट भिसा वा व्यावसायिक भिसामा तथा दलाल, बिचौलियाको माध्यमबाट जाने व्यक्तिले विदेशमा दुःख पाएको भेटिन्छ। विदेश गएपश्चात् पछुताउने र समस्या परेपछि उद्धार र सहयोगका लागि हारगुहार गर्नुपर्ने अवस्था आउन सक्छ। तर त्यसपूर्व नै वैदेशिक रोजगारका सम्बन्धमा सही सूचना र जानकारी प्राप्त गरेमा समस्या झेल्नु पर्दैन। सुरक्षित रूपमा वैदेशिक रोजगारमा जानको लागि विदेश जानुपूर्व, विदेश गइसकेपछि र विदेशबाट फर्केपछि थाहा पाउनुपर्ने कुरामा लेख केन्द्रित छ। वैदेशिक रोजगारमा जान कानुनी प्रक्रिया पुयाई व्यक्तिगत र संस्थागत गरी दुई किसिमले वैदेशिक रोजगार कार्यालयबाट श्रम स्वीकृति प्राप्त गर्न सकिन्छ। वैदेशिक रोजगार व्यवसाय सञ्चालन गर्न वैदेशिक रोजगार विभागबाट इजाजत लिएका म्यानपावर कम्पनीले संस्थागत रूपमा विदेश पठाउने काम गर्छन्। व्यक्तिगत प्रयासबाट भिसा प्राप्ति गरी वैदेशिक रोजगारमा जाने व्यक्तिले आवश्यक कागजात अनलाइनमा भरी श्रम स्वीकृति लिनुपर्छ। १८ वर्ष पूरा भएको अवस्थामा मात्र वैदेशिक रोजगारीको प्रक्रिया अवलम्बन गर्नुपर्छ। वैदेशिक रोजगारीमा जाने क्रममा झुटा विवरण वा कागजात पेस गर्नु हुँदैन। आफू जान चाहेको मुलुक, कम्पनी, काम गर्ने पद, लागत खर्च, पाउने तलब, बस्ने व्यवस्था, काम गर्नु पर्ने घण्टा, ओभरटाइम भत्ता, करार अवधि आदिलगायत सेवासुविधाबारे थाहा पाउनुपर्छ। पहिले गएकाहरूको अनुभव र घरपरिवारसँग सल्लाह, परामर्श गरी सहमतिमा मात्र विदेश जाने योजना बनाउनुपर्छ। वैदेशिक रोजगार कार्यालयबाट श्रम स्वीकृति लिएर मात्र वैदेशिक रोजगारमा जानु पर्छ। श्रम स्वीकृति लिएर गएमा मात्र विदेशमा कुनै समस्या परेमा उद्धार गर्न तथा क्षतिपूर्ति दिलाउन सहयोग पुग्छ। वैदेशिक रोजगारमा जाँदा नवीकरण भएको विश्वासिलो र भरपर्दो म्यानपावर कम्पनीमार्फत जानुपर्छ। वैदेशिक रोजगार विभागबाट इजाजत लिएको म्यानपावर कम्पनी हो कि होइन ? उक्त मेनपावरको काम कारबाही रोक्का भएको छ छैन ? खारेजीमा परेको छ छैन ? इजाजत प्राप्त म्यानपावर कम्पनीको सूचनाविज्ञापन हो होइन ? बुझ्नुपर्छ। बिचौलियाहरूको भर पर्नु हुँदैन। सरकारले निषेध गरेको देशमा र काममा जानु हुँदैन। भिजिट भिसामा जानु हँुदैन। भिजिट भिसामा विदेशमा श्रम गर्न जानु अवैधानिक हुने र यस्ता व्यक्तिको सेवा, सुविधा र सर्त सम्बन्धमा वैदेशिक रोजगार ऐन र नियमावली आकर्षित नहुने हुन्छ। यसरी अलपत्र परेमा दुःख पाएमा स्वयं व्यक्ति नै जिम्मेवार हुनुपर्छ। आफ्नो नाममा भिसा प्राप्त भई वैदेशिक रोजगारमा जाने निश्चित भएपछि र जाने लागत खर्च यकिन भएपछि म्यानपावर कम्पनीमा पैसा बुझाएर भरपाई लिनु पर्छ। बैंकमार्फत कारोबार भए म्यानपावर कम्पनीको बैंक खातामा रकम बुझाई भौचर लिनुपर्छ। पूर्वस्वीकृतिअनुसारको विज्ञापनमा उल्लेख भएको भन्दा बढी रकम दिन हुँदैन। इजाजत प्राप्त म्यानपावर कम्पनीले विदेश पठाउन पासपोर्ट माग गरेमा कुन देशमा कुन कामका लागि कति अवधिभित्र पठाउने र कति लागतमा पठाउने हो ? यकिन गरी भरपाई लिएर मात्र सक्कल पासपोर्ट बुझाउनुपर्छ। सीप सिकेर विदेश जाँदा तलब र सुविधा धेरै हुने भएकाले सीप सिकेर मात्र जानुपर्छ। सीप तालिम लिँदा बढी खर्च र समय लाग्छ भनेर टार्ने, नक्कली प्रमाणपत्र बनाएर जाने, आफूले नजानेको काम जान्दछु भनेर जानु हुँदैन। सूचीकृत स्वास्थ्य संस्थाबाट मात्र स्वास्थ्य परीक्षण गराउनुपर्छ र तोकिएको होलोग्राम भएको स्वास्थ्य परीक्षण प्रमाणपत्र लिनुपर्छ। म्यादी जीवन बिमा र वैदेशिक रोजगार कल्याण कोषको रकम अनलाइन भुक्तानी प्रदायकमार्फत भुक्तानी गर्नुपर्छ। विदेश जानुअघि स्वीकृत अभिमुखीकरण संस्थामा गई अनिवार्य रूपमा दुई दिनको अभिमुखीकरण तालिम तथा जाने मुलुकको श्रम कानुनसम्बन्धी जानकारी लिनुपर्छ। अभिमुखीकरण तालिमबाट आफू जाने देशको भौगोलिक अवस्था, हावापानी, रहनसहन, धर्म, कानुन, काम गर्ने वातावरण, ट्राफिक नियम, श्रमसम्बन्धी सामान्य कानुनी प्रावधान आदि विषयमा पर्याप्त जानकारी प्राप्ति हुन्छ। बिदामा स्वदेश आएर पुनः फर्कनु परेमा श्रम स्वीकृतिको म्याद ९० दिनभन्दा बढी भए नभएको यकिन गर्नुपर्छ। म्याद कम भएको वा सकिएको भए उडानको मिति निश्चित गर्नुअगावै पुनः श्रम स्वीकृति गर्नुपर्छ। वैदेशिक रोजगार सूचना व्यवस्थापन प्रणालीमा विवरण प्रविष्टि गर्दा सही विवरण राखी सक्कलसँग राम्ररी रुजु गरी यकिन भइसकेपछि मात्र पेस गर्नुपर्छ। पुनः श्रम स्वीकृति गर्दा म्यादी जीवन बिमाको शुल्क उमेरअनुसार हुने र वैदेशिक रोजगार कल्याणकारी कोषका लागि १५ सय रुपैयाँ शुल्क लाग्छ। यदि घरमा नभरेर अन्यत्र अनलाइन फाराम भर्नु परेमा आफूलाई लाग्ने शुल्कको बारेमा पूर्ण जानकारी राखी ठगिन हँुदैन। बिचौलियाहरूले सजिलै हुने र हुँदै नहुने काम मिलाइदिन्छु भन्दै रकम मागेमा ठाडै इन्कार गर्नुपर्छ। सम्बन्धित नियामक निकाय वा श्रम, रोजगार तथा सामाजिक सुरक्षा मन्त्रालयमा भएको कल सेन्टर वा वैदेशिक रोजगार विभाग र कार्यालयमा सोको जानकारी गराउनुपर्छ। स्वदेशी विमानस्थलवाट मात्र विदेश जानुपर्छ। अन्य छिमेकी देशको बाटो गरेर जाँदा बेचिन वा ठगीमा पर्न सकिन्छ। लुकीछिपी जाँदा कानुनी कार्बाही हुने, अलपत्र पर्ने, दुर्घटना हुने, सम्झौताबमोजिम काम नपाउने, उद्धार गर्न कठिन हुने हुन्छ। कल्याणकारी कोष, बिमा कम्पनीबाट प्राप्त हुने सेवासुविधा प्राप्त नहुने हुँदा विशेष होस पुयाउनुपर्छ। राहदानी, भिसा, श्रम स्वीकृति, करारपत्र, तालिमहरूको प्रमाणपत्र, रकम बुझाएको रसिदहरू, बिमा, स्वास्थ्य परीक्षण आदिको कागजात आफूसँग सुरक्षित राख्नुपर्छ। र सोको फोटोकपी घरपरिवारका व्यक्तिहरू वा भरपर्दो अभिभावकलाई छोड्नुपर्छ। आफ्नो साथमा लिएर जानुपर्ने कागजातहरू रुजु गरेर लिएर जानुपर्छ। जसले गर्दा अध्यागमनको प्रस्थान कक्षमा वा विदेशमा पुगेर समस्या झेल्नु पर्दैन। श्रम स्वीकृतिको प्रमाण प्राप्त नहँुदै हवाई टिकट खरिद गर्नु हुँदैन। वैदेशिक रोजगारको क्रममा ठगीमा परे वैदेशिक रोजगार विभागमा उजुरी गर्नु पर्छ। नियमअनुसार श्रम स्वीकृति लिएर वैदेशिक रोजगारीमा गएपछि उक्त मुलुकमा रहेको नेपाली राजदूतावासमा सम्भव भएसम्म सम्पर्क गर्नुपर्छ। वैदेशिक रोजगारको क्रममा समस्या आएमा राजदूतावासमा जानकारी गराउनु पर्छ। राजदूतावास, गैरआवासीय नेपाली संघ एवं नेपाली संघ संस्था तथा नेपालमा भएको श्रम कल सेन्टरको सम्पर्क ठेगाना, फोन साथमा राख्नुपर्छ। अप्ठ्यारो र कठिनाइ पर्दा सम्पर्क गर्न सजिलो हुन्छ। विदेशमा रहँदा घरपरिवारको नियमित सम्पर्कमा रहनुपर्छ। काम गरिरहेको वा काम गर्न गएको कम्पनी छोडी अन्यत्र काम गर्न जानु हँुदैन। कतिपय देशमा यस्तो गरेमा गैरकानुनी हुन्छ, जेल सजाय पनि हुनसक्छ। करार अवधि सकिएपछि जीवन बिमा र वैदेशिक रोजगार कल्याण कोषमा रकम भुक्तानी गरी श्रम स्वीकृति लिनुपर्छ। अन्यथा दुर्घटना पर्दा बिमा र अन्य आर्थिक सहायताको सुविधा पाइँदैन। सम्झौता गरेको भन्दा फरक कम्पनीमा, फरक काममा, कम पारिश्रमिकमा काम लगाएको हुनसक्छ। भए तुरुन्त नेपाली राजदूतावास, वैदेशिक रोजगार विभागमा उजुरी गर्नुपर्छ। आफू खुसी अन्यत्र काम गर्न जानु हुँदैन। स्वास्थ्य र क्षमताको ख्याल गरेर काम गर्नुपर्छ। स्वास्थ्यमा असर पर्ने गरी क्षमताभन्दा बढी ओभरटाइम काम गर्नु हुँदैन। कमाएको पैसाको फजुल खर्च गर्नु हुँदैन। बचाएको पैसा बैंकिङ च्यानलवाट पठाउनु पर्छ। हुन्डीबाट पठाउनु गैरकानुनी हुन्छ। खासगरी खाडी मुलुकमा जाँदा पानपराग तथा अन्य सुर्तीजन्य पदार्थ, मदिरा लैजान र सार्वजनिक स्थानमा प्रयोग गर्न प्रतिबन्ध छ। यस्ता सामान लुकाई लगेमा, बिक्री गरेमा वा प्रयोग गरेमा कडा सजाय हुन्छ। जाँडरक्सी र लागूपदार्थजस्ता कुलतमा लाग्नु हुँदैन। सम्बन्धित मुलुक र कम्पनीको नियम पालना गर्नुपर्छ। अरूको धर्मसंस्कृतिको सम्मान गर्नुपर्छ। अनावश्यक झैझगडा र अरूको उक्साहटमा हडतालमा उत्रनु हुँदैन। सम्बन्धित देशको ट्राफिक नियम पालना गर्नुपर्छ। अनुमतिको अवधिपश्चात नियम(ानुसार म्याद थप नगरी अवैधानिक रूपमा विदेशमा बस्न वा काम गर्न हुँदैन। वैदेशिक रोजगारीको क्रममा भएको सम्झौताअनुसारको अवधिभित्र करार भंग नभएसम्म उक्त कार्य छाडी अन्यत्र काम गर्न वा बिनास्वीकृति काम छाडी अन्यत्र जान हुँदैन। कुनै समस्या परेर फर्कनु परेमा वैदेशिक रोजगार विभाग र पठाउने म्यानपावर कम्पनीमा फिर्ता आएपछि तुरुन्तै जानकारी गराउनु पर्छ। स्वदेशमा बस्ने भएमा वैदेशिक रोजगारका क्रममा हासिल गरेका ज्ञान, सीप र अनुभवको प्रयोग गर्नुपर्छ। वैदेशिक रोजगारीका क्रममा आर्जित आम्दानीलाई उद्यम र व्यवसायमा लगानी गर्नुपर्छ। सरकारले वैदेशिक रोजगारीबाट फर्केर व्यवसाय गर्नेलाई सहुलियत ब्याजदरमा ऋण प्रदान गर्ने गरेको छ। वैदेशिक रोजगारीबाट फर्किएर स्वदेशमा उद्यम गरी राष्ट्रिय उत्पादन र रोजगारीमा योगदान गरिरहेका उद्यमीहरूलाई सम्मान तथा पुरस्कार पनि दिने गरेको छ। यसकारण स्वदेश फर्किएपछि गाउँठाउँमै उद्यम व्यवसाय गरी बस्नुपर्छ। वैदेशिक रोजगारीको क्षेत्रमा भएका विकृति, विसंगति र बेथिति नियन्त्रणका लागि सरकारले गरेका पहलमा सहयोग गर्नुपर्छ। वैदेशिक रोजगारीमा जान चाहनेलाई सही सूचना दिई सहजीकरण गर्नुपर्छ। अन्त्यमा, नेपालमा प्रत्येक वर्ष करिब पाँच लाख थप जनशक्ति श्रम बजारमा प्रवेश गर्छन्। सरकारी र निजी क्षेत्रले सबैलाई स्वदेशमा रोजगारी दिन सक्ने अवस्था नभएकाले वैदेशिक रोजगारीमा जानुपर्ने बाध्यता छ। वैदेशिक रोजगारीमा जान चाहने र जाने व्यक्तिले वैदेशिक रोजगारको बारेमा राम्रोसँग थाहा पाएर र बुझेर गएमा वैदेशिक रोजगारी सुरक्षित र मर्यादित हुने देखिन्छ। अर्याल वैदेशिक रोजगार कार्यालय, काठमाडौंका प्रमुख हुन्।"
श्रीलङ्कामा सङ्कटकालको घोषणापछि पनि विरोधी प्रदर्शन रोकिएन,कोलम्बो। चरम आर्थिक सङ्कट भोगिरहेको श्रीलङ्कामा हिंसात्मक गतिविधि बढ्न थालेको भन्दै सरकारले संकटकालको घोषणा गरेको छ । आर्थिक संकटसँगै राष्ट्रपति र उच्च सरकारी अधिकारीहरुविरुद्ध सर्वसाधारण आन्दोलित भएसँगै सरकारले संकटकालको घोषणा गरेको हो । संकटकालको घोषणापछि पनि विरोधी प्रदर्शन रोकिएको छैन। सार्वजनिक व्यवस्थाको संरक्षण र समुदायको जीवन रक्षाका लागि आवश्यक आपूर्ति र सेवाको मर्मतका लागि भन्दै आपतकालीन अवस्थाको घोषणा गरिएको त्यहाँको सरकारले जनाएको छ ।राष्ट्रपति गोटाबाया राजापाक्षेको निवास घेराउ गर्ने प्रयास गर्दा सर्वसाधारण र सुरक्षाकर्मीबीच झडप समेत भएको थियो । त्यस क्रममा प्रदर्शनकारी र सुरक्षाकर्मीहरु पनि घाइते भएका थिए । सरकारले प्रदर्शनमा उत्रनेहरुलाई नियन्त्रणमा लिएर हिरासतमा राख्न आदेश जारी गरेको छ । राजधानी कोलोम्बो लगायतका मुख्य सहरमा सुरक्षाकर्मीले रातको समयमा निशेधित क्षेत्र घोषणा गरेको बीबीसीले जनाएको छ । सन् १९४८ मा बेलायतको उपनिवेशबाट स्वतन्त्र भएको श्रीलङ्का पछिल्लो समय चरम आर्थिक संकटका कारण अत्यावश्यक वस्तुसमेत आपूर्ति गर्न नसक्ने अवस्थामा पुगेको छ। जसका कारण आम सर्वसाधारण आन्दोलित भएका हुन् । गत साता मात्र कागज किन्न नसकेको भन्दै विद्यालय तहको परीक्षा नै स्थगित भएको थियो । आर्थिक मन्दीसँगै अत्यधिक मूल्यवृद्धि र विद्युत आपूर्तिसमेत बन्द हुँदा सर्वसाधारण थप मारमा परेका छन् ।
आज हुने अविश्वासको मतदानविरुद्ध राष्ट्रव्यापी विरोध प्रदर्शनमा उत्रन इमरान खानद्वारा आह्वान,"इस्लामावाद। पाकिस्तानी प्रधानमन्त्री इमरान खानले आफूविरुद्ध राष्ट्रिय सभामा अविश्वासको प्रस्तावमाथि मतदान हुनु अगाडी देशभर विरोधमा उत्रन आग्रह गरेका छन्। संसदमा विचाराधिन अविश्वासको प्रस्तावबारे सञ्चारकर्मीको प्रश्नको जबाफ दिँने क्रममा प्रधानमन्त्री खानले पाकिस्तानी जनतालाई शनिबार र आइतबार आफ्नो विवेक प्रयोग गरी सडकमा उत्रन आग्रह गरेका छन् । विपक्षीले आफूविरुद्ध ल्याएको अविश्वास प्रस्तावलाई पनि खानले धोका को सज्ञा दिए । यस्ता कुरा अर्को देश भएको भए मानिसहरू सडकमा उत्रिने थिए । म सबै जानतालाई सडकमा उत्रेर देशभक्ति दर्शाउन आह्वान गर्दछु । यो राष्ट्रको हितको निम्ति पनि जनता आन्दोलित हुनुपर्छ । खानले प्रतिपक्षी दलका नेताहरुले आफूहरुविरुद्ध लगाएका आरोपलाई जनमतद्वारा खारेज गरिदिन सडकमा अविस्वासको मतविरूद्ध आन्दोलित हुन आग्रह गर । खानले आफू अन्तिमसम्म सत्यको पक्षमा लडिरहने बताउनुभएको हो । खानमाथिको अविस्वासको प्रस्तावमाथि आइतबार संसदमा मतदान हुने कार्यक्रम तय भएको छ । अविश्वासको प्रस्तावमाथि आइतबार हुने मतदानभन्दा एक दिन अगाडि समाचार संस्था एआरवाईसँगको अन्तवार्तामा प्रधानमन्त्री खानले आफ्नो ज्यान जोखिममा रहेको दावी गरे । मेरो ज्यान पनि जोखिममा छ भन्ने मेरो देशलाई जानकारी गराउन चाहन्छु पूर्व क्रिकेटरसमेत रहेका ६९ वर्षीय खानले भने। प्रधानमन्त्री खानले आफू निडर भएर स्वतन्त्र र लोकतान्त्रिक पाकिस्तानको लडाइँ जारी राख्ने बताए । देशको शक्तिशाली सेनाले आफूलाई तीनवटा विकल्पहरू अविश्वासको मत, मध्यावधि निर्वाचन र प्रधानमन्त्री पदबाट राजीनामा दिन सुझाव दिएको उहाँको भनाइ छ ।"
