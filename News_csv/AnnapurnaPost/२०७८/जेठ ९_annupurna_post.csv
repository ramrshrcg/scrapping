शीर्षक,विवरण
यो सता सङ्क्रमण दर ५ दशमलव ७ प्रतिशतले घट्यो,"काठमाडौं : नेपालका कोभिड१९ को सङ्क्रमण दर यस साता घटेको छ। स्वास्थ्य तथा जनसङ्ख्या मन्त्रालयले आइतबार गरेको नियमित पत्रकार सम्मेलनमा यस साता सङ्क्रमण दर घटेको जानकारी दिइएको हो। इपिडिमियोलोजिष्ट तथा काठमाडौँ विश्वविद्यालयका उपप्रध्यापक डा अर्चना श्रेष्ठले गत साताको तुलनामा यस साता ५७ प्रतिशतले सङ्क्रमण दर घटेको दाबी गरे। पछिल्लो २४ घण्टामा सात हजार ९१४ सङ्क्रमित भेटिएका छन्। शनिबारको तुलनामा आइतबार भेटिएका सङ्क्रमितको सङ्ख्या कम हो। शनिबार आठ हजार ९८० सङ्क्रमित फेला परेका थिए। उनका अनुसार बागमती, गण्डकी र लुम्बनी प्रदेशमा सङ्क्रमण दर घटेको र प्रदेश नं १, प्रदेश नं २, कर्णाली र सुदूरपश्चिम प्रदेशमा भने बढेको पाइएको छ। वागमती १६३१ प्रतिशत, गण्डकी १०८७ प्रतिशत र लुम्बनी प्रदेशमा १९१ प्रतिशत सङ्क्रमणको दर घटेको छ। सबभन्दा बढी प्रदेश नं २ मा सङ्क्रमण दर फैलिएको छ। प्रदेश नं २ मा १०५१ प्रतिशतको दरले सङ्क्रमण बढेको छ। प्रदेश नं १ मा २६८ प्रतिशत, कर्णालीमा २९।१ प्रतिशत र सुदूरपश्चिम प्रदेशमा ९६ प्रतिशतले सङ्क्रमण दर बढेको पाइएको छ। उनले सङ्क्रमण दर कम भए पनि जनस्वास्थ्यका मापदण्ड पालना नगरे पुनः बढ्ने बताए। यस्तै जिल्लागत रूपमा ५० जिल्लामा सङ्क्रमणको दर व्यापक रुपमा फैलिएको उनको भनाइ छ। प्रतिलाख जनसङ्ख्यामा २७८ जनामा दैनिक मानिसमा सङ्क्रमण छ। उनले गत वर्षभन्दा यस वर्ष तीन गुणाले सङ्क्रमणको दर फैलिएको जानकारी दिए। गत वर्ष असोजमा प्रतिदश लाख जनसङ्ख्यामा १३१७ जनामा दैनिक सङ्क्रमणको दर रहेको थियो भने यसपटक जेठमा नै ३०७।६ जनामा सङ्क्रमणको दर रहेको उनको भनाइ छ। सङ्क्रमणको पोजिटिभ हुने दर पनि गत वर्षभन्दा यस वर्ष दोस्रो लहरले बढेको पाइएको छ। गत वर्ष २५२ प्रतिशतमा पोजेटिभ दर र यस वर्ष ४६७ प्रतिशत छ। इपिडिमियोलोजिष्ट डा श्रेष्ठ सङ्क्रमणबाट निधन हुने गत वर्षभन्दा यस वर्ष बढी रहेको जानकारी दिए। उनका अनुसार यस वर्ष सङ्क्रमितमध्ये १३१ प्रतिशतको निधन र गत वर्ष ०७५ प्रतिशतको भएको थियो। अहिले हरेक उमेर समूहमा सङ्क्रमणको कारणले मृत्युदर बढिरहेको उनको भनाइ छ। इपिडिमियोलोजी तथा सरुवा रोग नियन्त्रण महाशाखाका निर्देशक डा कृष्णप्रसाद पौडेलले सबभन्दा बढी १० जिल्लामा सङ्क्रमणको जोखिम रहेको बताए। उनका अनुसार काठमाडौँ, रुपन्देही, ललितपुर, बाँके, भक्तपुर, मोरङ, कास्की, कैलाली, दाङ र चितवन रहेका छन्। उनका अनुसार काठमाडौँ उपत्यकामा सङ्क्रमण घट्दै र उपत्यका बाहिर बढ्दै गएको छ। सबभन्दा चैत अन्तिम सातादेखि जेठको पहिलो हप्तासम्म सबभन्दा दु्रत गतिमा सङ्क्रमण बढेको बताए। रासस"
कसले बुझ्ने कोभिड वार्डका नर्सको पीडा?,"झापा : झापाको मेची प्रादेशिक अस्पताल अन्तर्गतको कोभिड अस्पतालमा कार्यरत चिकित्सक र नर्सले आफ्नो मर्म प्रशासनले नबुझेको गुनासो गरेका छन्। कोभिडका बिरामीको मात्र समस्या देखिन्छ। हाम्रो पीडा कस्ले बुझ्ने ?, कोभिड वार्डको आइसोलेसनका बिरामीलाई हेरेर भर्खरै बाहिर निस्कदै गरेकी नर्स कमला महत (नाम परिवर्तन) ले स्टाफ वार्ड छिर्ने ढोकामा थचक्कै बस्दै भनिन्। झापाको गर्मी र त्यसैमाथि पीपीई सेटमा भएकी उनको टाउकोदेखि खुट्टासम्म सबै पसिना बगेको थियो। स्टाफ कक्षमा आउने बित्तिकै उनले साथीलाई भनिन्, एकदमै कमजोरी महशुस भएको छ। पानी देउ।, बिहान ८ बजे दूध र पाउरोटी खाएर बिरामीलाई मेडिटेसन गराउन र सबैको स्वास्थ्य अवस्था हेर्न छिरेकी कमला र उनकी साथी बिहिर निस्कदा लखतरान भएका थिए। बिरामीलाई केही बेर खाना ढिला आउँदा पुरै हल्ला हुन्छ। समस्या देखिन्छ, उनले भनिन्, हामी यसरी थरथर कामेर भोकै दिउँसोसम्म काम गरेको कसैले देख्दैनन्। उल्टै अपजस मात्र सुन्नुपर्छ। बिरामीले बोलाइसक्दा १ मिनेट ढिला नगरी आइसोलेसनमा पुग्नुपर्छ। यदि ढिला भइहाल्यो भने आक्रामक शैलीमा बिरामी नै आइलाग्ने गरेको उनको भनाइ छ। भित्र ६०, ६५ जना हुनुहुन्छ। हामी एकजना त भित्र छिर्न पनि सक्दैनौँ। आइसोलेसनमा आएका कतिपय बिरामीको बोल्ने तरिका पनि हुँदैन, उनको बोली रोकिएको थिएन, खाना ढिलाभयो भने पनि हामीसँग एकदम रिसाउनु हुन्छ। बिरामीका लागि अस्पतालले खानाको राम्रो व्यवस्था नगर्दा त्यसको मारमा आफूहरु परेको उनको बुझाइ छ। प्रशासनबाट एकदम चिसो व्यवहार छ। मुख्य त खाने कुरामै लापरवाही छ, विद्यालय नर्सिङबाट आएकी रोशनी मैनाली (नाम परिवर्तन) ले भनिन्, बिहान, बेलुका दुई टाइम मात्र दाल भात तरकारी एकै ठाउँमा हालेर ढाडिएको खाना आउँछ। त्यो खानै सकिँदैन। त्यो आक्रोश बिरामीले हामीमाथि पोख्छन्। खानाकै कारण बिरामी रिसाउने गरेको उनीहरुको बुझाइ छ। बिरामी रिसाउने प्रमुख कारण पनि खानाकै समस्या हो। औषधि खानुपर्छ। एउटै हलमा दिन बिताउनुपर्छ, उनले थपिन, अनि खाना आउँछ उस्तै ! बिरामी रिसाउनु पनि स्वभाविक नै हो। उहाँहरु हामीमाथि रिस पोख्नुहुन्छ। कोभिड अस्पतालकै नर्स मीना चौधरी (नाम परिवर्तन) एकातिर प्रशासनले कुरा नबुझ्ने र अर्कातिर बिरामी रिसाउने गरेको बताउँछिन्। बिरामीलाई गाह्रो भएको बेला मानवीयताको नाताले हामीले हाम्रो जीवननै त्याग्दा पनि जस भने पाइँदैन, उनी गुनासो गर्छिन्, अर्कोतिर प्रशासनले हाम्रो समस्या बुझ्दैन। कोभिडका बिरामीलाई बिहान मारवाडी समाज र मेची अस्पतालले खाना खुवाउने गरेका छन्। खाना कहिले समयमै आउँछ। कहिले ढिला हुन्छ। त्यसले समेत संक्रमित आक्रोशित हुन्छन्। प्रशासनले खानाको व्यवस्थापन पनि गर्न नसकेको उनको भनाइ छ । एक समय पौष्टिक आहार दिएदेखि बिरामी सन्तुष्ट हुन्थे, उनी भन्छिन्, हामीलाई पनि घण्टौँ उभिएर बाफिएर खट्नको लागि शक्तिकै साहारा चाहिन्छ। अस्पतालमा कार्यरत चित्सिकले खानामा पौष्टिक आहारको व्यवस्थापन गर्न माग गरेका छन्। अस्पताल प्रशासन यो विषयमा बेखबर हुँदा उपचारका लागि अस्पताल पुगेका बिरामी समयमा खान नपाउँदा छटपटाइरहेको उनीहरुले स्वीकार गरेका छन्। शव बेडमै अलपत्र ! कोभिड अस्पतालका कर्मचारीका अनुसार पाँचथरबाट उपचारका लागि जेठ ५ गते कोरोना उपचारका लागि ल्याइएका ६० वर्षका संक्रमित पुरुषको शुक्रबार राति निधन भयो। उनको मृत शरीर उपचारका लागि राखिएको बेडमै वेवारिसे अवस्थामा रह्रयो। त्यही कोभिड उपचाररत रहेका अर्का बिरामीले मृतकको शव अस्पतालका कर्मचारीले नउठाएको कुरा सामाजिक सञ्जाबाट सर्वजनिक गरे। कर्मचारीका अनुसार आफन्त आइपुग्न समय लाग्दा शव उठाउन ढिला भएको थियो। १२ घण्टासम्म शव नउठेको भन्दै अन्य बिरामीले अस्पताल प्रशासनप्रति आक्रोश पोखेका हुन्। नर्सलाई छैन आवास कोभिड वार्डमा कार्यरत नर्सलाई अस्पताल प्रशासनले आवासको व्यवस्थापन गर्न नसक्दा थप समस्या भएको छ। खाने र बस्ने राम्रो व्यवस्थापन हुन नसक्दा कोभिड वार्डमा कार्यरत नर्स समस्यामा गरेका छन्। प्रशासनले काम गरे गर नगरे नगर जस्तो व्यवहार गरेको छ, मीनाले भनिन्, , राम्रो बस्ने व्यवस्था अस्पतालले उपलब्ध गराएको छैन। अस्पतालले हामीलाई बस्न दिएको कोठा र शौचालय नै हेरिनसक्नु छ। प्रशासनलाई पटकपटक भनेर बस्ने ठाउँ मिलाएको भए पनि त्यहाँ सबै बस्न सक्ने अवस्था छैन। नजिक घर हुनेहरु आफ्नै घरमा जाने गरेका छन्। यसले आफूलाई संक्रमण भइहाले घरमा भएका वृद्धवृद्धा र केटाकेटीलाई सर्ने खतरा बढेको उनीहरुको भनाइ छ। बल्लबल्ल लडेर एउटा तला उपलब्ध गराएको छ। टाढा घर हुनेहरु त्यही बस्नुहुन्छ। अरु बस्ने उपाय छैन, मीनाले भनिन, नजिक घर हुनेहरु ड्युटी गरेर पनि बेलुका घरै पुग्नुपर्छ। घरमा केटाकेटी बुढाबुढी हुन्छन्। डरै डरमा स्वास्थ्य सर्तकता अपनाएर घरमा बस्नुपर्छ। एक वर्षदेखि संक्रमितको उपचारमा खट्दासमेत प्रशासनले पूरै वेवास्था गरेको भन्दै उनीहरुले आक्रोश व्यक्त गरेका छन्। परिवारले संकटमा काम छोडेर घरमै बस्न पटकपटक आग्रह गर्दा पनि पेशा छोड्न नसकेको उनीहरुको भनाइ छ। अब पनि कामको मूल्यांकन नभए आन्दोलन गर्ने चेतावनी उनीहरुले दिएका छन्। के भन्छ प्रशासन ? यता अस्पताल प्रशासनले सरकारले उपलब्ध गराएको स्रोत साधनले भ्याएसम्म कर्मचारीलाई उपलब्ध गराएको बताएको छ। मेची अस्पतालका मेडिकल सुपरिटेन्डेन्ट डा पिताम्बर ठाकुर स्रोत साधनले भ्याएसम्म काम गरेको दाबी गर्छन्। उनले बिरामीको खानको विषयमा पुर्नविचार गर्ने बताए। बिरामीका लागि उपलब्ध गराएको खानाको विषयमा हामी पुर्नविचार गर्छौँ, ठाकुर भन्छन्, संघीय सरकार र प्रदेश सरकारले पठाएको स्रोत र साधनले जे जती पुग्छ हामीले कर्मचारीलाई उपलब्ध गराएका छौँ। डा ठाकुरले व्यवस्थापनमा केही कमिकमजोरी भएको स्वीकार गरेका छन्। हामीबाट व्यवस्थापनमा केही कमजोरी हुनसक्छ। गतसाल जस्तो यसपटक सरकारले सुविधा उपलब्ध गराएको छैन, उनले भने, यद्यपि हामीले सक्ने जति गरेका छौँ। ठाकुरले एक वर्षदेखि फ्रन्टलाइनमा काम गर्ने कर्मचारीको तलब नरोक्न प्रदेश सरकारलाई अनुरोध गरेको बताएका छन्। पारिश्रमिक आए उनीहरुलाई काम गर्न हौसला मिल्ने उनको भनाइ छ। फन्टलाइनमा काम गर्ने कमैचरीको तलब नरोक्न प्रदेश सरकारलाई अनुरोध गरेका छौँ, ठाकुर भन्छन्, संकटमा श्रमको मूल्य नपाउँदा आक्रोश स्वभाविक हुन्छ। पारिश्रमिक आएदेखि थप हौसला मिल्ने थियो। त्यसका लागि हामीले पहल गर्दैछौँ। मेची अस्पतालको कोभिड वार्डमा कार्यरत नर्सले कोभिड बिरामीको उपचारमा खटेको भत्ता अहिलेसम्म नपाएको गुनासो गरेका छन् । (नोट : अस्पतालमा कार्यरत नर्सको व्यवसायिक जीवनमा अप्ठेरो नपरोस् भनेर उनीहरुको भनाइ जस्ताको तस्तै राखेर नाम भने परिवर्तन गरिएको छ ।)"
'राजनीतिक उथलपुथल' लाई बेवास्ता गर्दै बुलिस बाटोमा दौडियो सेयर बजार,"काठमाडौं : साताको अन्तिम दिन गत बिहीबार सेयर बजार बन्द हुँदासम्म राजनीतिमा खासै त्यस्तो नयाँ तरंग केही थिएन। तर बिहीबार बेलुका एकाएक राजनीति तातियो र तीन दिनमा उथलपुथल भयो। संसद् विघटन भयो र चुनावको मिति घोषणा भयो। सिंगो मुलुक नै तरंगित गर्ने पछिल्लो राजनीतिक घट्नाक्रम र अन्योलले सेयर बजार पनि प्रभावित हुन्छ कि भन्ने आम अनुमान र आशंका थियो। कतिपयले अब सेयर बजारमा ठूलै पहिरो आउने हल्ला पनि फिजाए। सबैले निकै चासोपूर्वक आइतबारको बजार प्रतिक्षा गरेका थिए। तर आइतबारको बजारले आम अनुमान र आशंकलाई गलत सावित गर्दै बुलिस बाटोमा दौडिएको छ। आइतबार बजार खुल्नसाथ सुरुमा ४५ अंकले ओरालो लागेको सेयर बजार एकछिनमै समालियो र हरियो मार्गतिर उन्मुख भयो। बजार अवधिभर गजबको उत्साह देखियो। नेप्से परिसूचकले अहिलेसम्मकै उच्च विन्दु चुमेर नयाँ रेकर्ड बनाएको छ। नेप्से सूचक ३२८१ अंकले बढेर २८२० विन्दुमा आइपुगेको छ। यो अहिलेसम्मकै उच्च विन्दु हो। करिब ११ अर्ब ७० करोड रुपैयाँको सेयर कारोबार भएको छ। २ करोड ५१ लाख ६३ हजारभन्दा बढी कित्ता सेयर कारोबार भएको छ ।आइतबार विशेषगरी बैंक तथा वित्तीय संस्थाहरुको समूहमा उछाल देखिएको छ। वाणिज्य बैंकहरूमा पनि विस्तारै उत्साह देखिन थालेको छ। राजनीतिक गडबडीले सेयर बजारको बुलिस लय र गतिलाई खासै फरक परेको देखिएन।मौसमजस्तै परिवर्तन भइरहने नेपालको राजनीतिक आकाशलाई अब लगानीकर्ताहरूले पनि बेवास्ता गर्न थालेका छन्। संसद् व्यूँतिए पनि र चुनाव गए पनि खासै फरक नपर्ने आत्मविश्वास लगानीकर्तामा देखिन्छ। बजारमा पर्याप्त पैसा र राष्ट्र बैंकलगायत नियामक संस्थाको सकारात्क दृष्टि कायम रहँदासम्म डराउनुपर्ने अवस्था नरहेको विश्लेषण विज्ञहरूले गरेका छन्। यसअघि पुस ५ गते केपी ओलीले संसद् विघटन गरेपछि खुलेको पहिलो दिनको बजार ठूलै पहिरो गए पनि दोस्रो दिनदेखि फेरि उछाल देखिएको थियो। त्यो उछाल निरन्तर कायम रह्यो। अफ सिजन मानिने पुस माघमा पनि सेयर बजारले बुलिस बाटो छोडेन। नेपाल उद्योग वाणिज्य महासंघको पुँजी बजार फोरमको सभापतिसमेत रहेका सेयर बजारका विज्ञ तथा व्यवसायी अम्बिका प्रसाद पौडेल लगानीकर्ताहरूको आत्मविश्वास र नियामक निकायहरूको दृढ प्रतिवद्धताका कारण सेयर बजार राजनीतिक उथलपुथलबाट खासै प्रभावित नभएको बताउँछन्। उनी भन्छन्, अहिले बजार घट्नुपर्ने कुनै कारण छैन। त्यसै पनि वैशाखपछिको समय सेयर बजारका लागि ग्रिन सिजन मानिन्छ। सबै कम्पनीहरूको कमाइ बाँड्ने बेला आएको छ। अब बजारको बुलिस रनलाई कसैले रोक्न सक्दैन।' लगानीका हिसाबले सबैभन्दा सुरक्षित क्षेत्र मानिएको बैंकिङको सेयर अझै पनि खासै बढेको छैन। बैंकिङलाई समग्र सेयर बजारको फाउन्डेशन मानिन्छ। राम्रो कमाइ भएका बाणिज्य बैंकहरूको सेयर भाउ अहिले पनि तुलानात्मक रुपमा अन्डरभ्यालुड रहेकोले अब लगानीकर्ता यो सेक्टरमा आकर्षित हुने संभावना छ। बैंकिङको सेयर राम्ररी नबढ्दासम्म सेयर बजारको बुलिस रन जारी रहने विश्लेषण विज्ञहरूले गर्दै आएका छन्। बैंकहरूले सार्वजनिक गरेको तेस्रो त्रैमासिक रिपोर्टमा आकर्षक कमाइ देखिएकोले पनि लगानीकर्ताहरूमा आकर्षण अब यतातिर केन्द्रित हुने देखिन्छ। त्रैमासिक रिपोर्टक आधारमा कुन कम्पनीले कति लाभांशा दिन्छ भनेर बजारमा हुने आंकलन र अपेक्षासँगै उत्साह थपिने बेला हो।तीन चार महिना कुर्दा वर्षभरीको कमाइको हिस्सेदार बन्न सकिन्छ। वित्तिय प्रणालीमा पर्याप्त तरलता, अनुकुल ब्याजदर, सेयर कर्जाको सुलभता, ब्रोकर कमिशनको कटौती, र पुँजी बजारको प्रणालीमा भइरहेको निरन्तर सुधारले गर्दा सेयर बजार 'बुलिस रन' मा अझ् अघि बढ्ने विश्वास लगानीकर्ताहरूको देखिन्छ। जेठदेखि मंसिरसम्मको अवधिलाई सेयर बजारका लागि ग्रिन सिजन मानिन्छ। बजेट आउने बेला भएकोले यतिबेला बैंकिङ प्रणालीमा पर्याप्त तरलता छ। कोरोनाका कारण लगानीका अरु क्षेत्र खुम्चिँदै गएको अवस्था र अहिले नै ठूला परियोजनामा लगानी गर्ने वातावरण नभएकोले ठूला साना लगानीकर्ताहरू सेयर बजारतिर आकर्षित भएका छन्। बजारमा लगानीयोग्य पैशा प्रशस्त छ। यो पैसा अब सेयर बजार ओइरिने संभावना बढेको छ। कम्पनीहरुको कमाइको तुलनामा बजार मूल्य निकै कम भएकोले पनि लगानीकर्ताहरू पुँजी बजारतिर बढी आकर्षित भइरहेका छन्। पुरै डिजिटल माध्यमबाट गरिने यो कारोबारमा कोरोनाको असर खासै देखिएको छैन।"
अनैतिक सम्बन्ध खुल्ने डरले प्रेमिकाका २ छोराको हत्या !,"वीरगन्जः जेठ ४ गते बारामा घाँटी रेटेर हत्या गरिएको अवस्थामा फेला परेका एकै परिवारका दुई बालकको हत्या मृतक बालकहरुकी आमका प्रेमीले गरेको रहस्य खुलेको छ । बाराको कलैया उपमहानगरपालिका वडा नम्बर ७ रङगपुर स्थित निर्माणधीन मदर्शा परिसरमा जेठ ४ गते , स्थानीय अब्दुल गफारका छोराहरु ९ वर्षीय उस्मान अन्सारी र ७ वर्षीय अमीन अन्सारीको हत्या गरिएको अवस्थामा शव भेटिएको थियो । ती दुवै बालकको हत्या सोही गाउँका २५ वर्षीय फरमुल्लाह अन्सारीले आफ्नो र मृतक बालककी आमा बीच अनैतिक प्रेम सम्बन्धको पोल खुल्ने डरले गरेको रहस्य खुलासा भएको हो । ती दुवै बालकको घाँटी रेटेर हत्या गरिएको अवस्थामा शव फेला परेको दिन नै जेठ ४ गते प्रहरीले हत्या संलग्न रहेको आशंकामा फरमुल्लाहलाई नियन्त्रणमा लिएको थियो । फरमुल्लाहलाई नियन्त्रणमा लिएपछि पनि प्रहरीले अनुसन्धानका क्रममा करिब ५० जना व्याक्तिसँग सोधपुछ गरेको थियो । अनुसन्धानका क्रममा फरमुल्लाहले मृतक बालकका आमा मीना खातुनसँगको आफनो अनैतिक प्रेम सम्बन्धको पोल खुल्ने डरले जेठ ३ गते बेलुकी साढे ७ बज तिर दुवै बालकलाई ललाइ फकाइ गाउँकै मदरशामा लगेर छुराले घाँटी रेटेर हत्या गरेको पुष्टि भएको प्रहरी नायव उपरीक्षक गौतम मिश्रले बताए । मृतक बालकका बुबा अब्दुल गफार बैदेशिक रोजगारीका शीलशीलामा तीन वर्षदेखि कतारमा छन् । घरमा ती दुवै बालक, एक दिदी, एक बहिनी र आमा मीना गरी पाँच जनमा मात्रै बस्दै आएका थिए । मीनाका पति विदेशमा रहेको अवस्थामा नातामा देवर पर्ने अभियुक्त फरमुल्लाहले मीनासँग अनैतिक सम्बन्ध राखेको र छोराहरुलाई छाडी दुई छोरीहरुलाई मात्र लिएर भारतमा गएर बस्न दबाब दिँदै आएका थिए । तर मीनाले भने छोराहरुलाई छोडेर फरमुल्लाहसँग भारत गएर बस्न मानेकी थिइनन् । त्यसपछि मिनालाई फरमुल्लाहले बदला लिन् धम्की दिएको प्रहरी अनुसन्धानमा खुलेको छ । यसै क्रममा मीनाका ती दुवै छाराले आफ्नी आमा र फरमुल्लाह बीचको अनैतिक सम्बन्धका बारेमा पनि थाहा पइसकेका थिए । दुवै बालककले ईद पर्वमा बाबु कतारबाट आएपछि सबै कुरा भनिदिने धम्की पनि दिएका थिए । यसका साथै फरमुल्लाहले मृतक बालककी आमा मीनासँग केही रकम ऋण लिएर फिर्ता पनि गरेका थिएनन् । दुवै बालकका कारण मीना घर छाडेर भारतमा आफुसँगै जान नमानेको र मीनासँगको अनैतिक सम्बन्धको पोल पनि खुल्ने डर भएपछि फरमुल्लाहले आफ्नो प्रेममा बाधक बनेको भन्दै ती दुवै बालकको हत्या गर्ने सोच बनाएका थिए । जेठ ३ गते मीना, माइतीमा एक आफन्तको निधन भएको खबर पाएर जितपुर टेढास्थित माइतीमा गएकी थिइन् । त्यही मौका छोपेर जेठ ३ गते बेलुकी साढे ७ बजे फरमुल्लाहले घरबाट ती दुवै बालकलाई बेलाएर मदरशामा लगेर हत्या गरेको अनुसन्धानका क्रममा खुलेको बाराका प्रहरी नायव उपरीक्षक गौतम मिश्रले बताए । जेठ ३ गते बेलुकी दुवै बालकको हत्या गरेपछि घर छाडेर फरार भएका फरमुल्लाहलाई जेठ ४ गते नै प्रहरीले हत्यामा संलग्न रहेको आशंकामा नियन्त्रणमा लिएको थियो । फरमुल्लाहलाई नियन्त्रणमा लिएको ५ दिनमा गरिएको अनुसन्धानका क्रममा अभियुक्त आफैँले हत्या गरेको स्वीकार गरेपछि आइतवार प्रहरीले अभियुक्तलाई र घटना विवरण सार्वजनिक गरेको हो । मङगलवार बिहान बाख्रा चराउन गएका गाँउका बालकहरुले मदरशा परिसरमा दुई बालकको शव देखेपछि गाँउलेहरुलाई खबर गरेको वडाध्यक्ष मियाले बताए । मृतक दुवै बालकको शव पोष्टमार्टमका लागि कलैयास्थित जिल्ला अस्पतालमा राखिएको छ ।"
"इटालीमा केबल कार खस्दा १४ जनाको मृत्यु, एक बालक घाइते",रोम: इटालीमा केबल कार खस्दा एक बालक सहित १४ जना यात्रुको मृत्यु भएको छ । दुर्घटनामा एक बालक गम्भीर रुपमा घाइते भएका छन् । उत्तरी क्षेत्रस्थित म्यागिओर लेक नजिकैको पहाडमा आइतबार केबल कार खसेको हो । रिसोर्ट टाउनबाट यात्रुहरुलाई बोकेर पिएदमन्ट क्षेत्रस्थित मोट्टारोन पहाड जाँदै गर्दा केबल कार खसेको हो । काठहरु भएको जमिनमा खसेको केबल कारको तस्बिर सामाजिक सञ्जालमा समेत भाइरल बनेको छ । घटनामा मृत्यु हुनेहरुमध्ये केही विदेशी नागरिक समेत रहेको बताइएको छ । स्ट्रेसा सहरका मेयर मार्सेला सेभेरिनोले यस घटनाबाट आफूलाई दुखी तुल्याएको प्रतिक्रिया दिएका छन् । दुर्घटनापछि ५ वर्ष र ९ वर्षका बालकहरुलाई उपचारका लागि नजिकको अस्पताल लगिएको थियो । तर ९ वर्षीय बालकको उपचारको क्रममा मृत्यु भएको हो । स्थानीय समय अनुसार आइतबार १२:३० बजे केबल कार दुर्घटना भएको अन्तर्राष्ट्रिय मिडियाले जनाएका छन् । दुर्घटनाको कारणबारे अझै यकिन भइसकेको छैन । यसबारे छानविन गरिने स्थानीय प्रशासनले जनाएको छ । इटालीका प्रधानमन्त्री मारियो ड्राघीले घटनाबारे आफूले स्थानीय सरकारबाट जानकारी लिइरहेको भन्दै घटनामा मृत्यु भएकाहरुको परिवारप्रति समवेदना प्रकट गरेका छन् ।
बिपन्नलाई खानाको व्यवस्था गर्न अदालतको आदेश,"विराटनगर : उच्च अदालत विराटनगरले कोरोनाको कहरमा परेका बिपन्न नागरिकको पहिचान गरेर उनीहरुलाई खानाको व्यवस्था गर्न प्रदेश १ सरकार र संघीय सरकारका नाममा आदेश जारी गरेको छ। न्यायाधीश प्रेमराज ढकालको इजलासले कोरोना संक्रमण नियन्त्रणका लागि जारी गरिएको निषेधाज्ञाका कारण संकटमा परेका नागरिकलाई खाद्यान्नको उचित व्यवस्था मिलाउन सरकारका नाममा आइतबार आदेश दिएको हो। जीवन जोखिममा परेका नागरिकको पहिचान गरेर भोजनको उचित व्यवस्था मिलाउन सरकारका नाममा आदेश जारी भएको उच्च अदालतका सूचना अधिकारी ओमराज सुवेदीले जानकारी दिए। नेपालको संविधानको धारा ३६ खाद्य सम्बन्धी हकको उपधारा २ मा प्रत्येक नागरिकलाई खाद्यवस्तुको अभावमा जीवन जोखिममा पर्ने अवस्थाबाट सुरक्षित हुने हक छ, आदेशमा भनिएको छ, खान नपाएका कारणले मर्न सक्ने अवस्था आउन नदिनू राज्यको कर्तव्य हो। सुवेदीका अनुसार आदेशमार्फत निषेधाज्ञाका कारण ज्याला मजदुरीसमेत गर्न नपाइ जीवन जोखिममा परेका नागरिकको पहिचान हुन आएमा त्यस्ता नागरिकलाई भोजनको उचित व्यवस्था मिलाउन भनिएको छ। निषेधाज्ञाका कारण दैनिक मजदुरी गरी गुजारा चलाउने अपाङ्गतालगायत सडक पेटीमा बसेर गुजारा गरिरहेका भोकै मर्ने अवस्था सिर्जना भएको उल्लेख गर्दै अधिवक्ता पेशलकुमार न्यौपानेले रिट दायर गरेका थिए। प्रधानमन्त्री तथा मन्त्रिपरिषद्को कार्यालय र प्रदेश १ मुख्यमन्त्रीको कार्यालयलाई विपक्षी बनाएर रिट दायर गरिएको थियो। उच्च अदालतले रिटमाथि आइतबार सुनुवाइ गर्दै सरकारका नाममा आदेश दिएको सूचना अधिकारी सुवेदीको भनाइ छ।"
प्रधानमन्त्रीको पत्रकार सम्मेलन : मलाई असफल पार्न दूषित कागज पेश गरियो (लाइभ),"काठमाडौं : प्रधानमन्त्री केपी ओलीले पत्रकार सम्मेलन गरेका छन्। शुक्रबार मध्यरातमा हठात रुपमा प्रतिनिधिसभा दोस्रो पटक विघटन भएपछि चौतर्फी आलोचना भइरहेका बेला प्रधानमन्त्री ओलीले आइतबार पत्रकारसँगको अन्तरक्रिया राखेका हुन्। ओलीले आफूलाई असफल पार्न विपक्षीले राष्ट्रपति समक्ष दूषित कागज पेश गरेको आरोप लगाएका छन्। एमाले वरिष्ठ नेता माधवकुमार नेपाल समूहले दलिय अनुशासन तोडेर व्यक्तिगत नाच नाचेको आरोप उनले लगाएका छन्। ओलीले नेपाली कांग्रेससमेत माओवादीको बाटोमा लागेको समेत आरोप लगाए। माओवादीलाई हिंसातर्फ सत्ता कब्जा गर्न सक्ने बाटोमा कांग्रेस गएको उनको आरोप छ। प्रधानमन्त्रीको सरकारी निवास बालुवाटारमा ओलीले प्रेस चौतारी निकट पत्रकारसँग अन्तरक्रिया गरेका हुन्। ओलीले कांग्रेस प्रचण्डपथमा हिँडेको आरोप लगाए। अहिले प्रजाततन्त्रवादी भन्ने पार्टी पनि प्रचण्डपथमा हिँडे जस्तो लाग्छ, ओलीले भने, मलाई नेपाली कांग्रेसको बोली सुनेर आश्चार्य लाग्न थालेको छ। ओलीले माओवादी केन्द्र लोकतान्त्रिक व्यवस्थाविरुद्ध हिंसामा लागेको र त्यसमा सफलता प्राप्त हुन नसकेपछि चाल बदलेको उनको टिप्पणी छ। यहाँहरु हिंसाको बाटोमा हिँड्नुभयो। लोकतान्त्रिक प्रणालीविरुद्ध सत्ता कब्जा गर्ने र तानाशाह लाद्ने उद्देश्यले हिंसामा लाग्नुभयो। त्यो नसकिने भएपछि चाल बदल्नुभयो। भिडियो : न्युज एजेन्सी नेपाल"
एकै दिन १५० आरोही सगरमाथामा,"काठमाडौं : वसन्तयामको जारी सगरमाथा आरोहण क्रममा आइतबार एकै दिन झण्डै १५० आरोहीले सगरमाथा आरोहण गरेका छन्। आरोहणका लागि अनुकूल मौसम भएपछि शनिबार राति चुचुरातर्फ लागेका १५० भन्दा बढी आरोही आइतबार बिहान सगरमाथाको शिखरमा पुगेको आधार शिविरमा रहेका सम्पर्क अधिकृत ज्ञानेन्द्र श्रेष्ठले जानकारी दिए। पर्यटन विभागबाट खटिएका सम्पर्क अधिकृत श्रेष्ठले कुरा गर्दै अहिलेसम्म १५० भन्दा बढीले आरोहण गरेको खबर आएको बताए। मौसम राम्रो भएकाले उल्लेख्य सङ्ख्याका आरोही चुचुरातर्फ गएका थिए, १५० भन्दा बढीले आरोहण गरिसकेको खबर आएको छ, अझै केही आरोहण जारी छ, उनले भने। मौसमले साथ दिए आगामी २८ र २९ तारिख सर्वाधिक आरोहण हुने जनाइएको छ। अहिले विश्व कीर्तिमानी कामीरिता शेर्पा २६ औँ पटकको आरोहणका लागि आधार शिविरमा छन्। अझै पनि बाक्लो सङ्ख्यामा आरोही सगरमाथा आरोहणका लागि आधार शिविरमा रहेका सम्पर्क अधिकृत श्रेष्ठले बताए। यसअघि प्रतिकूल मौसमका कारण एक साता सगरमाथा आरोहण प्रभावित बनेको थियो। वसन्तयामको जारी आरोहणका क्रममा पूर्वीमध्य अरब सागरमा रहेको शक्तिशाली चक्रवात ताउकेका कारण नेपालको मौसम बिग्रिएपछि सगरमाथासहितका हिमाल आरोहण प्रभावित बनेको थियो। वसन्तयामको सगरमाथा आरोहण गत वैशाख २४ गतेदेखि सुरु भयो। कामिरिता शेर्पा नेतृत्वको १२ जनाको टोलीले सगरमाथाको चुचुरामा पुगेर डोरी टाँगे (रोप फिक्सिङ) सँगै सगरमाथाको व्यावसायिक आरोहण शुरु भएको थियो। पर्यटन विभागले सगरमाथाका लागि सर्वाधिक ४३ आरोही समूहलाई आरोहण अनुमति दिएको छ। यो सङ्ख्या सन् २०१९ को वसन्तयामको भन्दा बढी हो। वसन्तयामको हिमाल आरोहणमा ७९ देशका ८६ आरोही समूहमा जम्मा ७७४ आरोहीले आरोहण अनुमति लिएका छन्। रासस"
कोरोनाका कारण मुस्ताङमा यार्सा संकलन प्रभावित,"जोमसोम : हिमाली तथा उच्चपहाडी लेकमा पाइने बहुमूल्य प्राकृतिक जटिबुटी यार्सा गुम्बा संकलनको सिजन यो वर्ष पनि प्रभावित बनेको छ। कोरोनाको दोश्रो भेरियन्ट समुदाय स्तरमा फैलिएपछि पछिल्लो समय यार्सा गुम्बा संकलनकार्यमा प्रतिबन्ध लगाइएको छ। मुस्ताङका उच्च लेकमा पाइने बहुमूल्य यार्सा गुम्बा संकलनकार्य विश्वव्यापी माहामारीको रुपमा फैलिएको कोरोना भाइरस संक्रमण जोखिमका कारण गतवर्ष पूर्णरुपमा प्रतिबन्ध लगाइएको थियो। तर, कोरोना संक्रमण जोखिम क्रमशः नियन्त्रणमा आएपछि यसवर्ष मुस्ताङमा पर्यटकीय गतिविधिका साथै यार्सा गुम्बा संकलनकार्य पनि फुकुवा गरिएको थियो। हरेक वर्ष वैशाखदेखि असार मसान्तसम्म उच्च लेकमा यार्सा टिप्ने समय सुरु हुन्छ। यार्सा संकलन गर्न पाउने अनुमती अन्नपूर्ण संरक्षणक्षेत्र आयोजना (एक्याप) मातहतको संरक्षण व्यवस्थापन समितिले दिनेगर्छ। एक्याप अन्र्तगत गठित स्थानीय संरक्षण व्यवस्थापन समिति (सीएमसी)ले तोकिएको शुल्क लिएर व्यक्तिलाई यार्सा संकलनको पुर्जी दिनेगर्छ। मुस्ताङका लेंकमा यार्सा संकलनको पुर्जी चैत महिना देखिनै सुरु हुन्छ। समुन्द्री सतहदेखि करिव ४ हजार मिटर अग्लो उचाईको उच्च लेकमा पाइने बहुमुल्य यार्सा पाइने गर्छ। मुस्ताङको कुञ्जो, लेते, कोवाङ, टुकुचे, मार्फा, जोमसोम, कागबेनी, झोङ, छुसाङ, मुक्तिनाथसहित उपल्लो मुस्ताङका दर्जनौं उच्च लेकमा बर्सेनी यार्सा संकलन गर्न स्थानीय बासिन्दा र जिल्ला बाहिर उल्लेख्य सर्वसाधारण मुस्ताङ आउने गर्छन्। तर, यसवर्ष भने कोरोनाको दोश्रो लहरअघि मुस्ताङको कोवाङ, कुञ्जो, मार्फा र टुकुचे गाउँका स्थानीय संरक्षण व्यवस्थापन समितिले यार्सा पुर्जी खुला गरे। त्यससमय कोरोना संक्रमणको जोखिम थिएन। जोमसोमका कार्यालय प्रमुख ऋषि बरालका अनुसार तल्लो मुस्ताङको ४ वटा लेकमा करिव १ सय ४३ जना व्यक्ति यार्सा संकलन गर्न पुगेका छन्। जसमध्ये १३ जना मुस्ताङका स्थानीय छन् भने बाँकी १ सय ३० जना व्यक्ति जिल्ला बाहिरको रहेको कार्यालय प्रमुख बरालले उल्लेख गरे। उनका अनुसार यार्सा खोज्न लेक पुगेका मध्ये १३ जना व्यक्ति बिरामी भएर फर्किएका छन् भने केही फर्किने क्रममा रहेका छन्। मुस्ताङको थासाङ२ कोवाङमा चैत्र ७ गतेदेखि वैशाख १५ गतेसम्म, थासाङ ५ कुञ्जो र थासाङ१ टुकुचेमा वैशाख १ गतेदेखि वैशाख १५ गतेसम्म र घरपझोङ२ मार्फा लेकमा वैशाख १८ गतेबाट यार्सा संकलन पुर्जी फुकुवा गरिएको थियो। मुस्ताङमा कोरोनाको दोश्रो लहर समुदायस्तरमा फैलिएपछि जिल्ला प्रशासन कार्यालय मुस्ताङले यार्सा संकलन कार्यमा रोक लगाएको प्रमुख जिल्ला अधिकारी हिरादेवी पौडेलले जानकारी दिइन्। कोरोनाको दोश्रो भेरियन्ट अघि जति लेकमा पुगे पुगे, प्रजिअ पौडेलले भनिन् त्यसपछि जिल्ला बाहिर र भित्रका कसैलाई यार्सा टिप्न नपाइने भनी निर्देशन गरेका छौं। हरेक वर्ष हिमाली जिल्ला मुस्ताङमा यार्सा संकलन गर्ने उद्देश्यले जिल्ला बाहिरका रोल्पा, दाङ, रुकुम, गोर्खा, धादिङ, बाग्लुङ र म्याग्दीका मानिस आउने गर्छन्। जैविक विविधता मध्येको बहुमुल्य प्राकृतिक हिमाली जटिबुटीको स्वदेश तथा विदेशमा उत्तिकै माग हुनेगर्छ। एउटै यार्सा गुम्बा गोटाको २ सय देखि २ हजारसम्म पर्नेगर्छ। कोरोनाका कारण मुस्ताङमा समुदायमा कोरोना फैलिएको र निषेधाज्ञासमेत जारी भइसकेकाले यार्सा संकलनकार्य प्रभावित बनेको कोवाङका स्थानीय सोजन हिराचनले जानकारी दिए। उनले संक्रमणको जोखिम कायम रहेकाले पाटनमा पाइने करोडौं मूल्यको यार्सा लेकमा फ्रिज हुने अवस्था आएको र यसले राजश्व संकलनमा समेत क्षति पुगेको बताए।"
"म कति बाँच्छु थाहा छैन, लोकतन्त्र सधैं बाच्नुपर्छ","काठमाडौं : प्रधानमन्त्री केपी ओलीले आफू कति बाँच्छु भन्ने थाहा नभए पनि लोकतन्त्र सधैं बाच्नुपर्ने बताएका छन्। शुक्रबार मध्यरातमा दोस्रो पटक प्रतिनिधिसभा विघटन भएपछि ओलीले लोकतन्त्र नै मास्न लागेको आरोप विपक्षीले लगाइरहेका बेला पत्रकारसँग अन्तरक्रिया गर्दै प्रधानमन्त्री ओलीले यस्तो बताएका हुन्। लोकतन्त्रलाई जिताउनु मेरो कर्तव्य हो। म कति बाँच्छु थाहा छैन। तर लोकतन्त्र सधैँ बाच्नुपर्छ, आइतबार बालुवाटारमा भएको पत्रकार सम्मेलनमा बोल्दै ओलीले भने, मेरो पार्टीले चुनाव चित्छ जित्दैन थाहा छैन, लोकतन्त्रले सधैं जित्नुपर्छ। त्यसैगरी ओलीले यो लडाइँ आफ्नो लागि नभएको दाबी गरेका छन्। उनले आफ्ना लागि मान्छेले ज्यान जोखिममा राख्न नसक्ने भन्दै यो लडाइँ आफ्ना लागि नभएको बताएका हुन्। मेरो लडाइँ आफ्ना निम्ति होइन। जब मान्छे बृहत् लक्ष्यका लागि लड्छ तबमात्र ज्यान जोखिममा राख्नसक्छ। मैले सधै ज्यान गोखिममा राखेको छु, ओलीले भने। आफूले गराउने चुनाव निष्पक्ष हुने दाबी गर्दै ओलीले आफू लोकतान्त्रिक आचरणभन्दा बाहिर नजाने दाबी गरे। लोकतान्त्रिक आचारणभित्र रहेरै निष्पक्ष चुनाव गर्ने उनको भनाइ छ। मैले गराउने चुनाव निष्पक्ष हुन्छ, लोकतान्त्रिक आचारण भन्दा बाहिर गएर चुनाव हुँदैन, ओलीले भने, मेरो नेतृत्वमा निर्वाचन गर्दा शान्तिपूर्ण वातावरणमा हुनेछ। स्वतन्त्र र निष्पक्ष ढंगले हुनेछ त्यसमा ढुक्क हुनुहोस्। चार मान्छेको अगस्त्य महत्वकांक्षाले देश बिग्रदैछ ओलीले चारजना ७० कटेका मान्छेको महत्वकांक्षाले देश बिग्रदै गएको बताए। ओलीले पूर्वप्रधानमन्त्री भइसकेका, पार्टी सभापति बनेका, १५ वर्ष पार्टी नेतृत्व गरेका मान्छे नै अहिले लडाइँ लडिरहेको भन्दै उनीहरुको अतृप्त भोकलाई कहिल्यै चित्त बुझाउन नसकिने भन्दै अगस्त्य शैली भएको बताएका हुन्। कुनै भ्रममा नपर्नुहोस्। अहिले अस्वस्थता मच्चाउने को छन् ? चार पल्ट प्रधानमन्त्री भएका, पार्टी सभापति भइसकेका, ७० भन्दा माथि उमेर कटिसकेका, अब लिनु र दिनु केही नभएका मान्छे अस्तव्यस्तता मच्चाइरहेका छन्। युवाको भविष्य र बालबालिकाको भविष्य होइन। आफ्नो अहम् र आफ्नो इगोको चिन्ताका लागि लडेका छन्, प्रधानमन्त्री ओलीले भने, १५१५ वर्ष पार्टी नेतृत्व गरेका र प्रधानमन्त्री भइसकेका भएका मान्छे। फेरि आफ्नो अहंकार र आफ्नो इगोको लागि अहिलेको लडाइँ लडिरहेका छन्। यो अस्तव्यस्तता तिनै चारजना मान्छेको स्वार्थ, अतिप्त भोक, कहिल्यै चित्त नबुझाउने, कहिल्यै पेट नभरीने, कहिल्यै तिर्खा नभेटिने अगस्त्य महत्वकांक्षा छ। त्यस महत्वकांक्षाले देश बिग्रदैछ। प्रधानमन्त्रीको पत्रकार सम्मेलन : मलाई असफल पार्न दूषित कागज पेश गरियो (लाइभ) ओलीले आफूविरुद्ध सक्रिय चार नेतालाई अगस्ति ऋषिको संज्ञा दिएका हुन्। पुराणमा वर्णित कथा अनुसार अगस्ति भनेका समुन्द्रको सम्पूर्ण जल पान गर्ने एक ऋषि हुन्। अगस्ति ऋषि मित्रावरुणले उर्वशीलाई देख्दा पतन भएको वीर्य कुम्भमा पर्दा जन्मेको मानिन्छ। ओलीले पूर्वप्रधानमन्त्री एवम् कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, एमाले वरिष्ठ नेता माधवकुमार नेपाल र डाबाबुराम भट्टराईतर्फ लक्षित गर्दै अगस्तिको संज्ञा दिएका हुन्। ओलीले युवा पुस्तालाई सत्ताको पाइसकेकाको स्वार्थका पछाडि नलाग्न आग्रह गर्दै देश र जनताप्रति इमान्दार बन्न आग्रह गरे। ओलीले देशलाई बर्बाद नगर्न युवा पुस्तालाई अनुरोधसमेत गरेका छन्।"
लमजुङ जिल्ला अस्पतालमा अक्सिजन प्लान्ट,"बेंसीसहर: लमजुङस्थित जिल्ला अस्पतालमा अक्सिजन प्लान्ट जडान गरिएको छ । शनिबार प्लान्ट जडानको काम सम्पन्न भएको अस्पतालले जनाएको छ । भारत सरकारले अक्सिजनजन्य सामग्री निर्यातमा प्रतिबन्ध लगाएपछि यो काम समयमै हुन सकेको थिएन। उक्त प्रतिवन्ध बैशाख २३ मा फुकुवा भएपछि प्लान्ट ल्याउन सम्भव भएको हो । गण्डकी प्रदेश सरकारको सहयोगमा स्वास्थ्य कार्यालयमार्फत जिल्ला अस्पताल लमजुङमा अक्सिजन प्लान्ट निर्माण गरिएको हो । अस्पतालमा एक कोठा बनाएर अक्सिजन प्लान्ट निर्माण गरी परीक्षण उत्पादन गरिएको अस्पतालका प्रमुख हेमन्त श्रेष्ठले जानकारी दिए । गएको एक महिनादेखि नै अक्सिजन प्लान्टका लागि एक कोठे भवन बनाएर तयारी गरिएको थियो । शनिबार मेसिनहरु ल्याएर जडान गरिएको छ, अस्पताल प्रमुख श्रेष्ठले भने, अब एक दुई दिनमा पूर्ण रुपमा अक्सिजन उत्पादन गर्छौं । उनका अनुसार प्लान्टले दैनिक १५ सिलिन्डर अक्सिजन उत्पादन गर्नेछ। उत्पादित अक्सिजनलाई पाइपलाइनमार्फत आईसीयू, आइसोलेसन, इमर्जेन्सी, अन्तरंग (वार्ड) र प्रसूति वार्डमा पठाइनेछ। पाइपलाइनलाई ८२ बेडमा जोडेका छौँ, उनले भने। अक्सिजन प्लान्टका लागि गण्डकी सरकारले गत मंसिरमा ७५ लाख रुपैयाँ पठाएको थियो। चैत पहिलो साताबाट भारतले अक्सिजनजन्य सामग्री निर्यातमा रोक लगाएपछि प्लान्ट ल्याउने जिम्मा पाएको ओटु कन्सर्नको काममा ढिलाइ भयो। अस्पतालको आइसोलेशनमा अहिले १७ जना कोरोना संक्रमित उपचाररत छन् । तीमध्ये ७ जना संक्रमितलाई अक्सिजन दिएर उपचार गरिएको छ । उत्पादन सुरु भएपछि अक्सिजन दिनुपर्ने खालका बिरामीको उपचारमा सहज हुने स्वास्थ्य कार्यालय, लमजुङका प्रमुख अमर दवाडीले बतााए । गण्डकी प्रदेशमा मनाङ र तनहुँबाहेक सबै जिल्ला अस्पतालमा अक्सिजन प्लान्ट निर्माण भएको गण्डकी स्वास्थ्य निर्देशनालयले जनाएको छ ।"
राष्ट्रपति र प्रधानमन्त्रीको कदम विरुद्ध गोरखामा आन्दोलन गर्दै कांग्रेसमाओवादी,"गोरखाः गोरखामा नेपाली कांग्रेस र माओवादी केन्द्रले राष्ट्रपति र प्रधानमन्त्रीको कदमविरुद्ध प्रतिकारमा उत्रन आह्वान गरेका छन् । गैर संवैधानिक रुपमा संसद विघटन गरी निर्वाचन घोषणा गरेकोमा आपत्ति जनाउँदै दुवै पार्टीले आइतबार अलगअलग विज्ञप्ति जारी गरी आन्दोलनको आव्हान गरेका हुन् । राष्ट्रपति र प्रधानमन्त्री मिलेर नेपालको संविधान सिद्ध्याउने काम गरेको दुवै पार्टीले विज्ञप्तिमार्फत आरोप लगाएका छन् । राष्ट्रपति र प्रधानमन्त्रीले पद, सत्ता र शक्तिको चरम दुरुपयोग गरी नेपालको संविधान समाप्त पार्न उद्धत भएका छन्, काङ्ग्रेस गोरखाका सचिव नन्दप्रसाद न्यौपानेद्वारा हस्ताक्षरित विज्ञप्तिमा भनिएको छ, प्रधानमन्त्री चयन गर्ने विकल्प छँदाछँदै केपी ओलीलाई प्रधानमन्त्रीमा चयन गर्नु घोर असंवैधानिक, अलोकतान्त्रिक, अधिनायकवादी र सर्वसत्तावादी कदम हो । त्यसैले नेपाली काङ्ग्रेस गोरखा यी सब कामको घोर भत्र्सना तथा निन्दा गर्दछ । संघीय लोकतान्त्रिक गणतन्त्र र नेपालको संविधानको रक्षाका लागि सम्पूर्ण लोकतान्त्रिक शक्तिलाई एकजुट हुन काङ्ग्रेस गोरखाले आग्रह गरेको छ । त्यस्तै कोरोना महामारी चलिरहेका बेला चुनाव घोषणा गर्नु नेपाली जनतामाथि बेइमानी र घात भएको माओवादीका जिल्ला अध्यक्ष लेखबहादुर थापाद्वारा हस्ताक्षरित विज्ञप्तिमा भनिएको छ । नयाँ सरकार बन्ने स्पष्ट आधार हुँदाहुदै पनि संविधानमा व्यवस्था भएको निर्वाचनको पाँच वर्षको अवधिलाई लत्याउँदै राज्य शक्तिको व्रह्मलुट गर्ने कुत्सित मनाशायका साथ षड्यन्त्रमुलक ढंगले गरिएको प्रतिनिधिसभा विघटनका विरुद्ध प्रतिकार र प्रतिरोधमा उत्रन आव्हान गरिन्छ, विज्ञप्तिमा भनिएको छ ।"
चीनको दौड प्रतियोगितामा मृत्यु हुने धावकको संख्या २१ पुग्यो,"बेइजिङ: चीनमा भएको एक दौड प्रतियोगितामा मृत्यु हुने धावकको संख्या २१ पुगेको छ । एक सय किलोमिटरको क्रस कन्ट्री माउन्टेन रेसमा प्रतिष्पर्धारत खेलाडीहरुको खराब मौसमका कारण मृत्यु भएको बताइएको छ । उच्च पहाडी क्षेत्रमा उनीहरुको दौडको क्रममा अचानक मौसम खराब भइ वर्षा, असिना, हावाहुरी आउँदा उनीहरुको मृत्यु भएको थियो । अनुसन्धानको प्रारम्भिक चरणमा २० जनाको मृत्यु भएको र अर्का एक जना वेपत्ता थिए । चिनियाँ सरकारी मिडियाका अनुसार वेपत्ता धावकको शव आइतबार बिहान भेटिएको हो । उत्तर पश्चिम गान्सु प्रान्तको बैइन सहर नजिकै जंगलमा शनिबार यस्तो घटना भएको बताइएको छ । बैइन सहरका मेयर झाङ छुचेनका अनुसार दौडको २० देखि ३१ किलोमिटरको बीच भागमा यस्तो घटना भएको थियो । दौड चलिरहँदा त्यस क्षेत्रमा छोटो अवधिमै हिउँसहितको भारी वर्षा र तेज हुरी वतास चल्दा तापक्रम घटेको थियो । म्याराथन आयोजक टोलीले घटना भएलगत्तै उद्वार टोली खटाएको थियो । दौडमा सहभागी १७२ प्रतिष्पर्धीमध्ये घटनास्थलबाट १८ जनाको उद्वार भएको थियो । शनिबार रातभर उद्वार गरिए पनि कठिन भएको बताइएको छ । मंगोलियासँग सीमा जोडिएको गान्सु प्रान्त चीनको विपन्न प्रान्त हो । जहाँ हरेक वर्ष वर्षा, बाढी तथा खराब मौसमका कारण जनधनको क्षति हुने गरेको छ । यस क्षेत्रलाई भूकम्पीय दृष्टिले पनि जोखिममा रहेको मानिन्छ । २०१० मा यस क्षेत्रमा बाढी पहिरोका कारण १००० जनाको मृत्यु भएको थियो ।"
"चुनावबाट पछि हट्न मलाई थर्काइयो, आवश्यक परे नाम भन्नेछु : डा देवकोटा","काठमाडौं : राष्ट्रियसभा सदस्य डा खिमलाल देवकोटाले चुनावबाट पछि हट्न आफूलाई धेरैजनाले फकाएको र थर्काएको बताएका छन् । थर्काउने केहीको आवाजको रेकर्ड राखेको बताउँदै डादेवकोटाले आवश्यक परेमा नाम पनि भन्ने बताएका छन् । आइतबार सामाजिक संजालमा लेख्दै देवकोटाले भनेका छन्,' व्यक्तिगत रुपमा मलाई चुनावबाट ब्याक हुन धेरै जनाले फकाएथर्काए समयक्रममा आवश्यक परेमा नाम भन्दै गरौंला । कसैकसैको त भ्वाइस रेकर्ड नै राखेको छु । आफू विचलित भएको भए आफ्नो मात्र नभई आफूजस्ता स्वतन्त्र रुपमा कलम चलाउने वुद्धिजीवीहरुको इज्जत प्रतिष्ठा जाने थियो भन्दै उनले तर आफू अडिग रहेको समेत बताएका छन् । उनले लामो समयदेखि राजनीति गर्ने केही नेताहरुले हामीजस्ताबाट केही सिक्दा राम्रो हुने उनले बताएका छन्। ' बोलेपछि सीह गरेपछि वचनवद्ध भएपछि पूरा गर्नुपर्छ। भागेर लुकेर जालसाझी गरेर केही समय त टिकिएला। तर बुझ्न जरुरी छ पनि छ भने हामी जस्ता युवाहरुले लामो यात्रा गर्न बाँकी नै छ। निष्ठा र इमान्दारीताको राजनीतिबाट भागेर नहिडौं,'उनले भनेका छन्,' बोली र इमानमा कटिवद्ध होऔं।' उनले राष्ट्रियसभा निर्वाचनमा एक हजार बढी मतले गृहमन्त्री रामबहादुर थापा बादललाई पराजित गरेका थिए।"
राष्ट्रपतिबाट नागरिकता सम्बन्धी अध्यादेश जारी,"काठमाडौं : राष्ट्रपति विद्यादेवी भण्डारीबाट नागरिकता सम्बन्धी अध्यादेश जारी भएको छ । आइतबार राष्ट्रपति भण्डारीबाट नेपालको संविधानको धारा ११४ को उपधारा (१) अध्यादेश जारी भएको हो । राष्ट्रपति कार्यालयका सहायक प्रवक्ता केशवप्रसाद घिमिरेले विज्ञप्तिमार्फत राष्ट्रपतिले नेपाल सरकार, मन्त्रिपरिषद्को सिफारिसमा नागरिकता सम्बन्धी अध्यादेश जारी गरेको जानकारी दिए । सरकारले नेपाल नागरिकता (पहिलो संशोधन) अध्यादेश, २०७८ जारी गर्न राष्ट्रपति समक्ष सिफारिस गरेको थियो ।"
निर्वाचन अगाडि सबैलाई खोप : प्रधानमन्त्री ओली,काठमाडौं : प्रधानमन्त्री केपी ओलीले आगामी निर्वाचनभन्दा अगाडि सबैलाई कोराना भाइरसविरुद्धको खोप लगाइने बताएका छन्। प्रधानमन्त्री निवास बालुवाटारमा आइतबार पत्रकारसँंगको अन्तरक्रियामा बोल्दै ओलीले निर्वाचन अगाडि सबैलाई खोप लगाउने प्रयासमा सरकार जुटेको जानकारी दिएका हुन् । खोप ल्याउनका लागि विभिन्न देश र खोप उत्पादकसंँग छलफल भइरहेको उनको भनाइ छ । राष्ट्रपति विद्यादेवी भण्डारीले सरकारको सिफारिसमा आगामी कात्तिक २६ र मङ्सिर ३ गते प्रतिनिधिसभाको मध्यावधि निर्वाचन तोकेकी छन् । नेपालमा कोभिड१९ विरुद्धको कोभिशिल्ड र भेरोसेल खोप लगाइएका छन् । अहिलेसम्म २१ लाख १३ हजार ८० जनाले खोपको दोस्रो र पाँच लाख १४ हजार २५३ जनाले पहिलो मात्रा लगाएका छन् ।रासस
सिद्धबाबामा सुरुङ बन्ने निश्चित : ५ वर्षभित्र निर्माण सक्ने योजना,बुटवल : मृत्युमार्गका रुपमा चिनिएको सिद्धार्थ राजमार्गको पाल्पाको सिद्धबाबा खण्ड कुहिरेभीरमा सुरुङ निर्माण हुने पक्का भएको छ। २०७१ सालदेखि बजेट विनियोजन भए पनि नागरिक सुरुङ बन्नेमा विश्वस्त थिएनन्। अब भने निर्माणकै प्रक्रियामा पुगेको छ। सडक विभागले सुरुङ मार्ग निर्माणका लागि बोलपत्र आह्वान गरेको छ। अर्थमन्त्रालयले स्वीकृति दिएको १० अर्ब १५ करोडको सीमाभित्र रहेर निर्माण गर्नका लागि टेण्डर आह्वान भएको हो। सडक विभागका उपमहानिर्देशक विजय जैशीले ५ वर्षभित्र सुरुङ निर्माणको काम सक्ने योजना रहेको बताए। सिद्धबाबाको जोखिम क्षेत्रलाई सुरक्षित बनाउन सुरुङ मार्गसहित अन्य विधिका योजना तय गरिएका छन्। स्वीस सरकारको सहयोगमा सिद्धबाबामा सुरुङ बनाउने योजनाको विस्तृत अध्ययन भएको थियो। सो अध्ययन अनुसार करिब ११ सय मिटरको सुरुङ मार्ग बन्ने उपमहानिर्देशक जैसीले जानकारी दिए। सुरुङ मार्गको प्रवेश बिन्दु र अन्तिम बिन्दुमा भने रकनेट र रकसेट विधिबाट पहिरो व्यवस्थापनको काम हुने उनले बताए। अर्थमन्त्री विष्णु पौडेलले आफू पहिलो पटक अर्थमन्त्री हुँदा सिद्धबाबामा सुरुङमार्ग बनाउने योजना अघि बढाएका थिए। अहिलेको कार्यकालमा त्यसलाई मुर्तरुप दिन थालेका हुन्। सिद्धबाबाको पहिरो क्षेत्रमा सुरुङ बनाउन आइतबार बोलपत्र आह्वान भएको हो। सडक विभागले सुरुङ मार्ग निर्माणका लागि टेण्डर आह्वान गरेको छ। डवल लेनको सुरुङ निर्माणका लागि टेण्डर आह्वान भएको हो। यो सुरुङ निर्माण ५ वर्षभित्र सक्ने योजनासहित निर्माण कम्पनीको खोजी भएको हो। सिद्धबाबामा सुरुङ बनाउने विषयलाई अर्थमन्त्री पौडेलले विशेष जोड दिँदै आएका थिए। दुई वर्षअघि नै सुरुङ मार्ग बनाउन मिल्ने नमिल्ने विषयमा चट्टानको परीक्षण भएको थियो। चट्टान परीक्षणमा सुरुङ बनाउन सकिने निष्कर्ष निकालिएको थियो। हाल पहिरोले अत्याधिक जोखिम क्षेत्र रहेको क्षेत्रमा ११ सय २६ मिटरको सुरुङ बन्नेछ। अन्य स्थानमा ढुंगा नखस्ने प्रविधि अपनाइनेछ। करिव ३ किलोमिटर क्षेत्र सुरक्षित बनाउने काम सडक विभागले गर्न लागेको हो। सुरुङ निर्माणपछि पनि अहिलेको सडक कायमै हुनेछ। जसलाई आपतकालीन अवस्थामा सवारीसाधन चलाउन प्रयोग गरिनेछ। जसको माथिबाट पहिरो झर्न नदिन रकसेट प्रविधि अपनाइने उपमहानिर्देशक जैसीले जानकारी दिए। सडक विभागले ४५ दिने बोलपत्र आह्वान गरेको छ। अनुभवी कम्पनीले मात्रै सुरुङ निर्माणका लागि टण्डर दाखिला गर्नेछन्। सिद्धार्थ राजमार्गको यो खण्ड अत्यन्त जोखिमपूर्ण छ। पछिल्लो एक दशकमा करिब २ सय जना यो पहिरो क्षेत्रमा परी ज्यान गुमाएका छन्। हरेक वर्षायाममा यो क्षेत्रमा जाने पहिरोले यातायातका साधन दुर्घटनामा पर्ने गरेका छन्। यो सडककै कारण बुटवलबाट उत्तरतर्फ जोडिने जिल्लाको यात्रा जोखिमपूर्ण हुने गरेको छ।
संसद् विघटनविरुद्ध विपक्षी गठबन्धन भोलि सर्वोच्च जाने,"काठमाडौं: संसद् विघटन र चुनावको घोषणा असंवैधानिक र अलोकतान्त्रिक रहेको दाबी गर्दै पाँच दलका शीर्ष नेता सोमबार सर्वोच्च अदालतमा रिट दायर गर्ने भएका छन्। बहुमत सांसदहरूले विघटन खारेज गरेर संसद् ब्यूँताउनका लागि अन्तिम आदेशको माग गर्दै सर्वोच्चमा रिट दायर गर्न लागेका हुन्। आज दायर गर्ने भनिए पनि रिट तयारीका क्रममा रहेकाले भोली गर्ने जनाइएको छ। प्रधानमन्त्री केपी ओलीको सिफारिसमा विद्यादेवी भण्डारी गत शुक्रबार मध्यरातमा संसद विघटन गरेकी थिइन। संसद्मा रहेका पाँच दलले संसद् विघटन गरेर चुनावमा जाने कदमलाई प्रतिगमनको संज्ञा दिँदै कानुनी र राजनीतिक रुपमा संयुक्त संघर्ष गर्ने निर्णय गरेअनुसार सर्वोच्चमा गएका हुन्। संसद् भवन नयाँ बानेश्वरमा शनिबार नेपाली कांग्रेस, नेकपा (माओवादी केन्द्र), नेकपा (एमाले) माधव नेपाल समूह, जनता समाजवादी पार्टी,नेपालको उपेन्द्र यादव पक्ष र जनमोर्चाको संयुक्त बैठकले संसद विघटनविरुद्ध सशक्त संघर्ष गर्ने निर्णय गरेको थियो। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एमालेका वरिष्ठ नेता माधव कुमार नेपाल, जसपाका अध्यक्ष उपेन्द्र यादव र जनमोर्चाबाट दुर्गा पौडेलले संयुक्त वक्तव्य निकालेर राष्ट्रपति र प्रधानमन्त्री दुवैले संविधान मिचेर संसद्को हत्या गरेको बताएका थिए। संविधानको धारा ७६ (५) अनुसार प्रधानमन्त्रीका लागि कांग्रेस सभापति शेरबहादर देउवा र एमाले अध्यक्ष समेत रहेका प्रधानमन्त्री केपी शर्मा ओलीले गरेका दुवै दाबी खारेज गरेपछि मध्यरातमा संसद् विघटन गरेर चुनावको मिति घोषणा भएको थियो। विपक्षीहरूले राष्ट्रपति र प्रधानमन्त्रीले संविधानमाथि जालसाजी गरेको भन्दै यो कदमलाई प्रतिगमनको संज्ञा दिएका छन्। विघटन गर्ने कदमको नागरिकस्तरबाट पनि यसको चर्को निन्दा र विरोध भएको छ। मध्यरातमा राष्ट्रपतिले दुवै दाबी खारेज गरेपछि रातारात मन्त्रिपरिषद्को आकस्मिक बैठक डाकेर संसद् विघटन र चुनावको मितिको सिफारिस गरिएको थियो। त्यसलाई राति नै राष्ट्रपतिबाट सदर गरिएको थियो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
च्याउ खाँदा एकै परिवारका आठजना गम्भीर बिरामी,"संखुवासभा : जिल्लाको सिलिचोङ गाउँपालिका५ याफुमाजंगली च्याउ खाँदा एकै घरका नौजना बिरामी भएका छन् । शुक्रबार जंगली च्याउ खाँदा बिरामी भएकामध्ये आठ जना गम्भीर छन्। स्थानीय बुद्धबहादुर राई, उनकी श्रीमती बुद्धिमाया राईसहित परिवारका नौजना बिरामी परेको वडाका वडाध्यक्ष ईश्वर कुलुङले जानकारी दिए। बिरामी हुनेमा छोरा महेन्द्र, वीरेन्द्र, शहदेव, कान्छी बुहारी, छोरी, नातिनी र नातिरहेका छन् । च्याउ खाएर सुतेपछि मध्य रातदेखि परिवारका सबैलाई बान्ता हुन थालेको थियो। शनिबार बिहान याफु आधारभूत स्वास्थ्य सेवाएकाइमा भर्ना गरिएको थियो । स्थानीय स्वास्थ्य संस्थामा उपचार हुन नसकेपछि उनीहरुलाई शनिबार जिल्ला अस्पताल खाँदबारी ल्याइएको छ । च्याउ खाने सबैजनाको मृगौला र कलेजोमा बढी समस्या देखिएपछि सुनसरीको धरानस्थित वीपी कोइराला स्वास्थ्य विज्ञान प्रतिष्ठान सिफारिस गरिएको अस्पतालका प्रमुख चिकित्सक सुन्दरश्याम झाजानकारी दिए।"
"विराटनगरमा महामारीमा खटिएका प्रहरीमाथि आक्रमण, पाँचजना पक्राउ","विराटनगर : कोरोना भाइरसको संक्रमण नियन्त्रणका लागि लगाएको निषेधाज्ञा कार्यान्वयनमा खटिएको प्रहरी टोलीमाथि विराटनगरमा आक्रमण भएको छ । मोरङ प्रहरीका प्रवक्ता डीएसपी मानबहादुर राईको नेतृत्वमा गएको टोलीमाथि विराटनगर महानगरपालिका१ पुष्पलाल चोकमा शनिबारसाँझ ७ बजेतिर आक्रमण भएको हो । मोरङ प्रहरी प्रमुख एसपी सन्तोष खड्काका अनुसार डीएसपी राई नेतृत्वको टोली भीडभाड नियन्त्रण गर्दै र निषेधाज्ञा उल्लंघन गरेर कुदाइका सवारी साधनमाथि निगरानी बढाउँदै तथा खुला रहेका पसलहरु बन्द गराउँदै पुष्पलाल चोक पुगेको थियो । त्यस क्रममा पसल खुला राखेर तरकारी बेचिरहेको समूहले प्रहरी टोलीमाथि एक्कासी आक्रमण गरेको एसपी खड्काले बताए । पसल खुला राखेर ठूलो भीडभाडसाथ सब्जीको किनबेच भइरहेको देखेपछि सम्झाइबुझाइ गरेर प्रहरीले पसल बन्द गराएको थियो, उनले भने, फेरि केही बेरपछि प्रहरी त्यहाँ पुग्दा अटेर गर्दै पसल खुला राखेको र झन् भीडभाड बढेको पाइयो । बारम्बार बन्द गर्न आग्रह गर्दा तरकारी पसल सञ्चालन गरेर बसेकाहरु बाँस, भाटा, लाट्ठीलगायत लिएर आक्रमणमा उत्रिएको एसपी खड्काले बताए । उनका अनुसार आक्रमणबाट डीएसपी राईसहित चारजना प्रहरीलाई चोटपटक लागेको छ । राईको पाखुरा र शरीरका केही भागमा बाँसले प्रहार गरिएको चोट छ । उक्त समूहले डीएसपी राईका अंगरक्षक प्रहरी जवान रामबहादुर तामाङले लगाएको पोसाक पनि च्यातिदिएको थियो । प्रहरीमाथि आक्रमण हुन थालेपछि पुष्पलाल चोकको अवस्था केहीबेर तनावग्रस्त बन्यो । स्थितिलाई नियन्त्रणमा लिन जिल्ला प्रहरी कार्यालय मोरङबाट थप मद्धतका लागि गएको प्रहरी टोलीमाथिको आक्रमणमा संलग्नमध्ये पाँचजनालाई पक्राउ गरेको छ । पक्राउ पर्नेमा विराटनगर१ की ४० वर्षीया आशा साह, १८ वर्षीया मेनुका साह, २२ वर्षीया अञ्जना साह, १९ वर्षीया उषा साह र अजय साह रहेका छन् । पाँचजनालाई नियन्त्रणमा लिनसाथ अरु फरार भएका थिए । एसपी खड्काले पक्राउ परेकाहरुमाथि आवश्यक कारबाही अघि बढाउन अनुसन्धान भइरहेको जानकारी दिए । कोरोना तीव्ररुपमा फैलिइको मोरङमा संक्रमणको चेन ब्रेक गर्नका लागि निषेधाज्ञा लगाइएको छ । निषेधाज्ञाको समयमा पनि प्रत्येक दिन बिहान ६ देखि १० बजेसम्म तरकारी, फलफूल, दूध, खाद्यान्नलगायत अति आवश्यकीय वस्तु खरिद एवं बिक्री गर्न खुला गरिएको छ । कोरोना महामारीमा जोखिम मोलेर प्रहरी जनतालाई संक्रमणबाट जोगाउन लागि परे पनि कतिपयले कुरा नबुझिदिँदा र निषेधाज्ञाको उल्लंघन गर्दा समस्या हुने गरेको एसपी खड्काको भनाइ छ । उनका अनुसार कोरोना नियन्त्रणका लागि सडक एवं सार्वजनिकस्थलमा भीडभाड हुन नदिने, बजार पसल तथा सवारी साधन सञ्चालनमा कडाइ गर्ने, मास्क तथा सेनिटाइजर वितरण गर्ने, खुलेआम हिँडडुल गर्नेलाई मास्क लगाउन आग्रह गर्ने काम निषेधाज्ञाका समयमा प्रहरीले गरिरहेको छ । त्यस्तै स्वास्थ्य मापदण्ड पालनामा जोड दिने, सावधानी अपनाउन सबैमा आग्रह गर्ने, कोरोनाविरुद्ध जनचेतनामुलक कार्यक्रम सञ्चालन गर्ने तथा निषेधाज्ञाको पालना गराउने एवं उल्लंघन गर्नेलाई कारबाही गर्ने जिम्मेवारी सुरक्षाकर्मीले पूरा गरिरहेको एसपी खड्काले बताए ।"
"उदयपुरमा कोरोना संक्रमण र मृत्यु दर बढ्दै , मृतकको संख्या २३ पुग्यो","उदयपुर : उदयपुरमा कोरोना भाइरसबाट मृत्यु हुनेको संख्या २३ पुगेको छ । एक सातायता दैनिक तीनजनाको मृत्यु भइरहेकोमा शनिबार एकै दिन बढेर पाँचजना पुगेको हो । जिल्ला स्वास्थ्य कार्यालयको तथ्यांकअनुसार १७ जना पुरुष र ६ जना महिलाको मृत्यु भएको छ । त्यसमध्ये सबैभन्दा बढी त्रियुगा नगरपालिकाका १० जना पुरुष र ४ जना महिला गरी १४ जना रहेका छन् । बाँकी कटारी नगरपालिका २ जना पुरुष १ महिला गरी ३ जना, चौदण्डिगढी नपा ३ जना पुरुष, उदयपुरगढी गाउँपालिका महिला पुरुष ११ गरी २ जना र बेलका नगरपालिका १ जना पुरुष रहेको सूचना अधिकारी उमेश लुईटेलले जानकारी दिए । यसैविच जिल्लामा कोरोना भाइरसको संक्रमितको संख्या हालसम्म ५ सय ४२ पुगेको छ । त्यसमध्ये २ सय ९३ जना पुरुष र २ सय ४९ जना महिला रहेका छन् । आईतबार मात्रै २३ जना संक्रमितको संख्या थपिएको सूचना अधिकारी लुईटेलले जानकारी दिए । उनकाअनुसार हालसम्म ७३ जना पुरुष र ४० जना महिलाले कोरोना भाईरस जितेर घर फर्किएका छन् । संक्रमित मध्ये सबैभन्दा बढि त्रियुगा नगरपालिकामा १ सय ५४ जना पुरुष र १ सय १६ जना महिला रहेका छन् ।चौदण्डिगढी नपामा ३९ जना पुरुष र ३७ जना महिला गरी ७६ जना रहेका छन् । त्यसैगरी बेलका नपामा ४२ महिला, २८ पुरुष गरी ७० जना, कटारीमा २९ पुरुष १४ महिला गरी ४३ जना, लिम्चुङ्गबुङ्ग गाउँपालिकामा २२ महिला, १५ पुरुष गरी ३७ जना, उदयपुरगढी गापामा १३ पुरुष ११ महिला गरी २४ जना, रौतामाई गापामा १५ पुरुष ६ महिला गरी २१ जना र ताप्लि गापामा १ जना महिलामा संक्रमण देखिएको छ ।"
"कोरोनाबाट थप १९३ जनाको मृत्यु , ७ हजार ९१४ मा संक्रमण","काठमाडौं : नेपालमा कोरोना संक्रमण तीव्ररुपमा फैलिइरहेको छ। दिनप्रतिदिन संक्रमित र मृत्यु दर बढिरहेको छ। पछिल्लो २४ घन्टामा मुलुकमा ७ हजार ९१४ जनामा संक्रमण देखिएको छ। स्वास्थ्य तथा जनसंख्या मन्त्रालयलले थप ७ हजार ९१४ जनामा संक्रमण पुष्टि गरेको हो। जम्मा १८ हजार ९६५ नमूनाको परीक्षण गराउँदा ७ हजार ९१४ जनामा संक्रमण देखिएको हो। यस्तै पछिल्लो २४ घन्टामा कोरोनाबा थप १९३ जनाले ज्यान गुमाएका छन्। शनिबार मात्रै कोरोनाबाट १२९ जनाको मृत्यु भएको थियो। यस्तै १ लाख १५ हजार ५४७ जना कोरोनाका सक्रिय संक्रमित छन्। मन्त्रालयका अनुसार उपत्यकामा २ हजार ८२१ जना कोरोना संक्रमित थपिएका छन्। ३६६ जना भक्तपुरमा, ६९४ जना ललितपुरमा र १ हजार ७६१ जना काठमाडौंमा गरी २ हजार ८२१ जनामा कोरोना संक्रमण देखिएको हो।"
भक्तपुरमा भयावह बन्दै कोरोना : प्रत्येक ४ घन्टामा एक संक्रमितको मृत्यु,"भक्तपुर : भक्तपुरमा पुनः कोरोना भाइरस संक्रमितको निरन्तर मृत्यु हुन थालेको छ । स्वास्थ्य कार्यालय भक्तपुरको तथ्यांकले यहाँ प्रत्येक ४ घन्टामा एकजना संक्रमितको मृत्यु भएको देखाउँछ । गएको ४८ घन्टामा यहाँका १२ संक्रमितले ज्यान गुमाए । कार्यालयका प्रमुख कृष्ण मिजारका अनुसार पछिल्लो ४८ घन्टामा सूर्यविनायक नपाका ३ महिला र २ पुरुष गरी ५ संक्रमितको मृत्यु भयो । भक्तपुर नपाका २२ जना महिला र पुरुष गरी ४ जना संक्रमितले ज्यान गुमाए । त्यस्तै मध्यपुर थिमि नपाका एकएक महिला र पुरुष गरी २ जना तथा चाँगुनारायण नपाका एक महिला संक्रमितको मृत्यु भएको प्रमुख मिजार बताउँछन् ।भक्तपुरमा कोरोना भाइरस संक्रमणका कारण मर्नेको संख्या २२५ पुगेको छ । यहाँका ४ नपामध्ये सबैभन्दा बढी मध्यपुर थिमि नपाका ५७ जना पुरुष र २४ महिला गरी ८१ जना संक्रमितको मृत्यु भएको छ । भक्तपुरका नपाका ३७ पुरुष र २५ महिला गरी ६२ संक्रमितको मृत्यु हुँदा सूर्यविनायक नपाका ३७ पुरुष र २१ महिला गरी ५८ जनाले ज्यान गुमाएका छन् ।यहाँ सबैभन्दा कम चाँगुनारायण नपाका १६ जना पुरुष र ८ जना महिला गरी २४ जना संक्रमितको मृत्यु भएको स्वास्थ्य कार्यालय प्रमुख मिजारले जानकारी दिए । सक्रिय संक्रमित ४ हजार १२० जना उनले भक्तपुरमा अझै ४ हजार १२० जना सक्रिय संक्रमित रहेको बताए । जसमध्ये ५६७ प्रतिशत अर्थात १३८ जना पुरुष र ९६ जना महिला गरी २३४ जना अस्पताल एवं नपाको आइसोलेसन केन्द्रमा रहेको उनको भनाइ छ । स्वास्थ्य कार्यालयका अनुसार कुल संक्रमितको ९४३३ प्रतिशत अर्थात २ हजार ४५ जना पुरुष र एकहजार ८४१ जना महिला होम आइसोलेसनमा छन् । यहाँका ४ नपामध्ये सबैभन्दा बढी मध्यपुर थिमिमा एकहजार ३१२ जना सक्रिय संक्रमित रहेका छन् । सूर्यविनायकमा एकहजार २८९ जना, भक्तपुरमा ६७० जना र चाँगुनारायण नपामा ५५९ जना सक्रिय संक्रमित छन् । ७६ प्रतिशत संक्रमित डिस्चार्ज भक्तपुरमा पछिल्लो समय डिस्चार्ज हुने संक्रमितको संख्या बढेको छ । स्वास्थ्य कार्यालयका प्रमुख मिजारले शनिबार २८३ जना नयाँ संक्रमित थपिँदा ४२९ जना डिस्चार्ज भएको बताए । तर समग्रमा भक्तपुरका कुल संक्रमितमध्ये ७६ प्रतिशतमात्रै डिस्चार्ज भएका छन् । जसअनुसार ७ हजार ६३७ जना पुरुष र ६ हजार १४२ जना महिला गरी १३ हजार ७७९ जना संक्रमित डिस्चार्ज भएका हुन् । शनिबार एकैचोटि ४२९ जना डिस्चार्ज भएपछि भक्तपुरमा डिस्चार्ज हुने संक्रमितको संख्या बढेको देखिएको हो । तर शुक्रबारसम्म भक्तपुरमा डिस्चार्ज हुने संख्या ७३ प्रतिशतमात्रै थियो ।भक्तपुरमा कोरोना भाइरस संक्रमण पुष्टि हुने संख्या १८ हजार १२४ पुगेको छ । जसमा ९ हजार ९६७ जना पुरुष र ८ हजार १५७ जना महिला रहेका छन् ।"
बजेटमा खोपलाई उच्च प्राथमिकता दिइन्छः मुख्यमन्त्री राई,"विराटनगर: प्रदेश १ का मुख्यमन्त्री शेरधन राईले सबै नागरिकलाई कोभिड खोप लगाउन प्रदेश सरकार लागि परेको बताएका छन् । यसका लागि प्रदेश सरकार सबै तबरले जुटेको समेत उनले बताए । आइतबार विराटनगरमा करुणा फाउण्डेशन नेपालले प्रदेश नं १ सरकारलाई प्रदान गरेको ३० थान अक्सिजन कन्सन्ट्रेटर बुझ्दै मुख्यमन्त्री राईले संघीय सरकारसँग पनि आवश्यक मात्रामा खोप माग गरिएको बताए । नागरिकको स्वास्थ्य सरकारको प्राथमिकता भएकाले सरकारले कुनै कसर बाँकी नराख्ने उनको भनाइ छ । प्रदेश सरकारले आगामी नीति, कार्यक्रम र बजेटमा समेत खोपलाई उच्च प्राथमिकता दिने मुख्यमन्त्री राई बताउँछन् । सरकारले नागरिकलाई कोभिडको संक्रमणबाट बचाउन स्रोत र साधनले भ्याएसम्म काम गरिरहेको उनले बताए । यो संकटका बेला सरकारलाई सबैको साथ चाँहिने भन्दै सामाजिक संघसंस्थाहरुले आफुले सकेको सहयोग गर्नु पर्नेमा जोड दिए । करुणा फाउण्डेशनले कोभिडको पहिलो लहरमा पनि प्रदेश सरकारलाई स्वास्थ्य सामग्री प्रदान गरेको स्मरण गर्दै उनले धन्यवाद व्यक्त गरे । करुणा फाउण्डेशनले संखुवासभा, भोजपुर, तेह्रथुम लगायतका ७ जिल्लाका जिल्ला अस्पताललाई ३३ वटा र कोशी कोभिड अस्पतालका लागि ९ वटा वितरणका लागि अक्सिजन कन्सन्ट्रेटर प्रदान गरेको हो ।"
चार मान्छेको अगस्त्य महत्वकांक्षाले देश बिग्रदैछ : प्रधानमन्त्री ओली,"काठमाडौं : प्रधानमन्त्री केपी ओलीले चारजना ७० कटेका मान्छेको महत्वकांक्षाले देश बिग्रदै गएको बताएका छन्। आइतबार प्रधानमन्त्रीको सरकारी निवास बालुवाटारमा पत्रकारसँगको अन्तरक्रियामा बाेल्दै ओलीले यस्तो बताएका हुन्। ओलीले पूर्वप्रधानमन्त्री भइसकेका, पार्टी सभापति बनेका, १५ वर्ष पार्टी नेतृत्व गरेका मान्छे नै अहिले लडाइँ लडिरहेको भन्दै उनीहरुको अतृप्त भोकलाई कहिल्यै चित्त बुझाउन नसकिने भन्दै अगस्त्य शैली भएको बताएका हुन्। कुनै भ्रममा नपर्नुहोस्। अहिले अस्वस्थता मच्चाउने को छन् ? चार पल्ट प्रधानमन्त्री भएका, पार्टी सभापति भइसकेका, ७० भन्दा माथि उमेर कटिसकेका, अब लिनु र दिनु केही नभएका मान्छे अस्तव्यस्तता मच्चाइरहेका छन्। युवाको भविष्य र बालबालिकाको भविष्य होइन। आफ्नो अहम् र आफ्नो इगोको चिन्ताका लागि लडेका छन्, प्रधानमन्त्री ओलीले भने, १५१५ वर्ष पार्टी नेतृत्व गरेका र प्रधानमन्त्री भइसकेका भएका मान्छे। फेरि आफ्नो अहंकार र आफ्नो इगोको लागि अहिलेको लडाइँ लडिरहेका छन्। यो अस्तव्यस्तता तिनै चारजना मान्छेको स्वार्थ, अतिप्त भोक, कहिल्यै चित्त नबुझाउने, कहिल्यै पेट नभरीने, कहिल्यै तिर्खा नभेटिने अगस्त्य महत्वकांक्षा छ। त्यस महत्वकांक्षाले देश बिग्रदैछ। प्रधानमन्त्रीको पत्रकार सम्मेलन : मलाई असफल पार्न दूषित कागज पेश गरियो (लाइभ) ओलीले आफूविरुद्ध सक्रिय चार नेतालाई अगस्ति ऋषिको संज्ञा दिएका हुन्। पुराणमा वर्णित कथा अनुसार अगस्ति भनेका समुन्द्रको सम्पूर्ण जल पान गर्ने एक ऋषि हुन्। अगस्ति ऋषि मित्रावरुणले उर्वशीलाई देख्दा पतन भएको वीर्य कुम्भमा पर्दा जन्मेको मानिन्छ। ओलीले पूर्वप्रधानमन्त्री एवम् कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, एमाले वरिष्ठ नेता माधवकुमार नेपाल र डाबाबुराम भट्टराईतर्फ लक्षित गर्दै अगस्तिको संज्ञा दिएका हुन्। ओलीले युवा पुस्तालाई सत्ताको पाइसकेकाको स्वार्थका पछाडि नलाग्न आग्रह गर्दै देश र जनताप्रति इमान्दार बन्न आग्रह गरे। ओलीले देशलाई बर्बाद नगर्न युवा पुस्तालाई अनुरोधसमेत गरेका छन्। 'मेरो लडाइँ आफ्ना निम्ति होइन' त्यसैगरी ओलीले यो लडाइँ आफ्नो लागि नभएको दाबी गरेका छन् । उनले आफ्ना लागि मान्छेले ज्यान जोखिममा राख्न नसक्ने भन्दै यो लडाइँ आफ्ना लागि नभएको बताएका हुन् । मेरो लडाइँ आफ्ना निम्ति होइन । जब मान्छे बृहत् लक्ष्यका लागि लड्छ तबमात्र ज्यान जोखिममा राख्नसक्छ । मैले सधै ज्यान जोखिममा राखेको छु, ओलीले भने ।"
निषेधाज्ञामा भारतबाट लागुऔषध ल्याउने महिला पक्राउ,"विराटनगर : कोरोना भाइरस संक्रमणको जोखिम उच्च भएको भारतको जोगवनीबाट लागुऔषध लिएर आउँदै गरेकी एक महिला विराटनगरबाट पक्राउ परेकी छन् । कोरोना नियन्त्रणका लागि लगाइएको निषेधाज्ञाका समयमा लागुऔषध लिएर नेपाल छिरेकी सुनसरीको इटहरी उपमहानगरपालिका१ की ४१ वर्षीया रेखा न्यौपाने पक्राउ परेकी हुन् । इलाका प्रहरी कार्यालय रानीका प्रमुख प्रहरी निरीक्षक प्रकाश राउत नेतृत्वको टोलीले उनलाई विराटनगर महानगरपालिका१७ मटेरुवाबाट शनिबारसाँझ ६ बजेतिर पक्राउ गरेको हो । पक्राउ परेकी महिलाको साथबाट विभिन्न प्रकारका लागुऔषध बरामद भएको प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले जानकारी दिए । उनका अनुसार न्यौपानेले भारतको जोगवनीबाट झोलामा राखेर ल्याउँदै गरेको लागुऔषध डाइलेक्स डीसी ५० बोतल, नाइट्राभेट एक सय ट्याब्लेट र स्पास्मोप्रोक्सिभन प्लस चार सय ४३ चक्की बरामद भएको छ । कोरोना महामारीका समयमा निषेधाज्ञाको उल्लंघन गर्दै महिला भारतबाट नेपालतिर छिरेको पाइएपछि नियन्त्रणमा लिएर चेकजाँच गरिएको थियो, एसपी श्रेष्ठले भने, बोकेको झोलामा लागुऔषध रहेको पाइएपछि पक्राउ गरियो । पक्राउ परेकी न्यौपानेविरुद्ध लागुऔषध ऐनअन्तर्गतको मुद्दा चलाउन आइतबार म्याद थप गरेर अनुसन्धान अघि बढाइएको जानकारी उनले दिए ।"
विपत्मा सक्रिय चिकित्सक दम्पती,"चितवन : पेसाले दन्त चिकित्सक हुन्, डा अजय न्यौपाने र डा सरु थापा न्यौपाने। कामबाट फुर्सद पाउनासाथ यी दम्पती दिनदुःखीको खोजीमा जुट्छन्। विपत्मा व्यक्तिगत खर्च गरेर सहयोगमा खटिन्छन्। अहिले उपचारभन्दा बढी उनीहरू महामारी पीडितका लागि सहयोगमा व्यस्त छन्। उनीहरूले कोभिडको कहरमा अग्रपंक्तिमा खटिनेका लागि स्वास्थ्य सामग्री तयार गरे। भरतपुर अस्पताललाई अत्यावश्यक परेको १० थान ठूलो अक्सिजन सिलिन्डर सहयोग गरे। त्यस्तै स्वास्थ्यकर्मीका लागि एक सय थान पीपीई र पाँच कार्टुन ग्लोब्स दिए। सुरक्षाकर्मी र सञ्चारकर्मीलाई पहिलो प्राथमिकतामा राखे। व्यक्तिगत लगानीमा बुधबार पाँच लाखबराबरको सहयोग गरे। कोभिडको कहरमा चिकित्सक दम्पती सक्रिय छन्। समस्या देखेपछि व्यक्तिगत लगानीमा उनीहरू खटिरहेका छन्। कसैलाई समस्या परेको थाहा पाए सहयोग गर्न तम्सिन्छन्। अक्सिजन सिलिन्डर, मास्क, सेनिटाइजर, भाइजर, पीपीई र ग्लोब्स वितरण गर्छन्। अक्सिजन नपाएर छटपटिँदै ज्यान गुमेका हृदयविदारक समाचार र तस्बिर देख्दा, अक्सिजन जोहो गर्न नसक्दा आफन्त र स्वास्थ्यकर्मीमा देखिने बेचैनी हेर्दा र स्वास्थ्य उपचारमा चाहिने सुरक्षाका कबज र स्वास्थ्य सामग्रीहरू अभावमा स्वास्थ्य सेवा प्रवाहमा अवरोध भएको सुन्दा मन भारी भएर आयो, डा सरुले भनिन्, केही मात्रामा भए पनि समस्यालाई हल गर्न सहयोग हुन्छ भनेर लागेका हौं। नारायणगढमा उनीहरूले साईराम डेन्टल सञ्चालन गरेका छन्। डा सरु यसको प्रबन्ध निर्देशक हुन्। आफूले कमाएर आफू मात्र बाँच्नुपर्छ भन्ने छैन, साईराम डेन्टल केयरकी सञ्चालिका सरुले भनिन्, आफूसँगै अरूलाई पनि बचाउन पाउँदा जीवनमा सबैभन्दा ठूलो खुसी मिल्छ। अघिल्लो वर्ष पनि उनीहरू यसरी नै सक्रिय थिए। पहिलो चरणको कोरोना महामारीमा पनि साईराम डेन्टलले लकडाउनले अप्ठेरोमा परेकालाई जीविकोपार्जन लागि खाद्यान्नलगायतका सामग्री सहयोग गरेको थियो। गत साल दन्त चिकित्सक, सर्वसाधारण, बालबालिका, विभिन्न सामाजिक संघसंस्थाहरू गरेर १७ लाखबराबरको सहयोग गरे। यो समय हामी सबै एकजुट हुने बेला हो, डा अजय न्यौपानेले भने, आफू सुरक्षित हुँदै अरूलाई पनि सकेको सहयोग गरौँ भनेर लागेका छौं। वरिष्ठ दन्त चिकित्सक डा न्यौपाने भरतपुर अस्पतालको दन्त चिकित्सा विभागका प्रमुख हुन्। यो सहयोग उनीहरूको पहिलो भने होइन। कतै दीनदुःखीलाई सहयोग गर्न जानु पर्दा डेन्टल केयर नै बन्द गरेर दौडन्छन्। जहाँ बालबालिका, वृद्धवृद्धा समस्यामा परेका हुन्छन्। निजी सम्पत्ति खर्च गरेर सामाजिक रूपान्तरणमा निस्वार्थ सेवा भावले लागिपरेका छन्। जीवनमा पैसा मात्र ठूलो कुरा होइन, भरतपुर अस्पतालका वरिष्ठ दन्त चिकित्सक न्यौपानेले भने, आफूले कमाएको पैसाबाट यस्ता दीनदुःखीलाई सहयोग गर्न पाउँदा मनैदेखि सन्तुष्टि मिलेर आउंछ। सहयोग गर्न पाउँदा जोडी दंग हुन्छन्। जोडीले यसरी सहयोग गर्न थालेको दशक बित्यो। आर्थिक अवस्था कमजोर भएका र पढाइमा समस्या भोगेका बालबालिकालाई सहयोग गर्छन्। २०७२ सालको भूकम्पछि यो जोडीलाई सहयोग गर्न भ्याइनभ्याइ भयो। भूकम्पको बेला मात्र १२ लाख बढीको राहत सहयोग पीडित भएको ठाउँमा आफैं पुर्याए।"
अन्तहीन सत्ताद्वन्द्वको निकास,"अहिलेको समस्याको खास कारण तत्कालीन नेकपा अर्थात् नेकपा (एमाले) र नेकपा (माओवादी केन्द्र) नै हुन् नेपालको इतिहासमा पूर्ण बहुमत प्राप्त चौथो सरकार असफल र दुर्घटनाग्रस्त भएको छ। २०७४ फागुन ३ गते रँष्ट्रपति विद्यादेवी भण्डारीद्धारा संविधानको धारा ७६ को उपधारा २ बमोजिम नेकपा एमालेका अध्यक्ष केपी शर्मा ओली नेपालको प्रधानमन्त्री पदमा नियुक्त भए। ओली नेतृत्वमा एमाले र नेकपा माओवादी केन्द्र तथा मधेसका साना दलको समर्थन र सहयोगसहित दुईतिहाइको बलियो सरकार गठन भयो। यद्यपि संसद्को बैठक नबस्दै र ओलीलगायत निर्वाचित प्रतिनिधिसभा सदस्यहरूको सपथसमेत गराई नसकिएकै अवस्थामा संविधान, विधि र संसदीय अभ्यासको उल्लंघन एवं दोहन हुने गरी हतारमा ओलीले प्रधानमन्त्री पदको सपथ लिए। त्यो एक विवादस्पद कार्य थियो। पाँच वर्षका लागि भनिएको शक्तिसम्पन्न बाम संसदीय सरकार कार्यकालको तीन वर्ष नकट्दै दुर्घटनाग्रस्त हुनपुग्यो। विकल्पहीन र विपक्षी दलहरूको अक्षमता या अनिच्छाका कारण ओली नेतृत्वको अल्पमतको काम चलाउ सरकार हाल मौजुद छ। भरखरै ओलीले संसद् (प्रतिनिधिसभा) गरी मध्यावधि निर्वाचनमा जाने घोषणा गरेका छन्। राजाहरूको प्रत्यक्ष शासन र त्यसपछि क्रूर राणाशासन विरुद्धको कठोर संघर्ष पश्चात बहुदलीय प्रजातन्त्र प्राप्त भयो। त्यसपछि २०१६ जेठ १३ गते नेपाली कांग्रेसका सभापति विश्वेश्वरप्रसाद कोइरालाको नेतृत्वमा नेपालकै पहिलो जननिर्वाचित सरकार गठन भएको थियो। नेपालको पहिलो संसद्को निर्वाचन २०१५ फागुन ७ देखि चैत्र २१ गतेसम्म जम्मा ४५ दिन लगाएर सम्पन्न गरिएको थियो। बाहिर विरोधको चर्काे स्वरमा चिच्याउने गरे तापनि पुष्पकमल दाहाल र उनको दल माओवादी केन्द्रले ओलीलाई प्रधानमन्त्रीका लागि दिएको समर्थन फिर्ता लिन सकेन। बरु ओली आफैं जोखिम मोलेर नै संसद्मा विश्वासको मत लिन अघि सरे। २०१५ फागुन १ गते जारी गरिएको नेपाल अधिराज्यको संविधानबमोजिम भएको उक्त निर्वाचनमा कुल निर्वाचन क्षेत्र १०९ मध्ये रुख चुनाव चिन्ह भएको नेपाली कांग्रेसले ७४ सिट जित्न सफल भई सरकार गठन गर्यो। त्यस्तै रणधीर सुब्बा नेतृत्वको घर चुनाव चिन्ह भएको गोर्खा परिषद्ले १९ सिटमा विजय प्राप्त गरी प्रमुख प्रतिपक्षी दल बन्न सफल भयो। कांग्रेसको ऐतिहासिक दुईतिहाइ बहुमतसहित बनेको विपी कोइराला नेतृत्वको सरकार २०१७ पुस १ गते राजा महेन्द्र शाहको निरंकुश कदमका कारण दुर्घटनामा परी विघटन गराइयो। राजा महेन्द्रले विशेषाधिकार प्रयोग गरी तत्कालीन संविधान, संसद् र कोइराला नेतृत्वको सरकार भंग गरे र सत्ता हत्याए। जनआन्दोलन २०४६ को राप र तापबाट निर्मित नेपाल अधिराज्यको संविधान २०४७ बमोजिम २०४८ वैशाख १९ गते नेपालमा संसद्को दोस्रो निर्वाचन सम्पन्न भयो। उक्त निर्वाचनमा कुल सिट संख्या २०५ मध्ये कांग्रेसले ११० सिटमा जित हात पार्यो। नेकपा एमालेले ६९ सिटमा जित हासिल गर्दै प्रमुख प्रतिपक्षी दल बन्न पुग्यो। कांग्रेसको एकल बहुमत प्राप्त भए तापनि कांग्रेस सभापति र अन्तरिम प्रधानमन्त्री तथा पहिलो संसद् (२०१५)का सभामुख समेत रहेका कृष्णप्रसाद भट्टराईले चुनाव हारेका कारण अर्का नेता गिरिजाप्रसाद कोइराला २०४८ जेठ १२ गते नेपालको प्रधानमन्त्री पदमा नियुक्त भए। कांग्रेसको एकल बहुमत सहितको कोइराला सरकार पनि ५ वर्षे पूर्ण कार्यकाल टिक्न सकेन। २०५१ सालमा कोइराला सरकारले संसद्मा ल्याएको नीति तथा कार्यक्रम दलभित्रकै आन्तरिक द्वन्द्वका कारण पास गर्न सकेन। कांग्रेस सांसद चिरञ्जीवी वाग्ले नेतृत्वमा ३६ सांसद र कोइराला नेतृत्वमा ७४ सांसद विभाजित हुन गई सरकारको नीति तथा कार्यक्रम संसद्बाट पास गर्न नसकेपछि प्रधानमन्त्री कोइरालाले संसद् नै भंग गरी २०५१ कात्तिक १९ गते मध्यावधि निर्वाचन गराए। त्यस बेलादेखि नै कांग्रेसभित्र छत्तीसे र चौहत्तरे भन्ने प्रचलन स्थापित भयो जो अझै यदाकदा सुन्ने गरिन्छ। चुनावको परिणामअनुसार कांग्रेस दोस्रो दलको रूपमा खुम्चिन पुग्यो भने नेकपा एमाले पहिलो दल त बन्यो तर बहुमत प्राप्त गर्न अक्षम रह्यो। एमालेका तत्कालीन अध्यक्ष मनमोहन अधिकारी नेतृत्वको अल्पमतको सरकार नौ महिनामै ढलेपछि मुलुक सांसद खरिदबिक्रीदेखि प्राडो काण्ड हँुदै अस्थिरता र सत्ताको फोहोरी खेलमा चुर्लुम्मै डुबेको थियो। त्यो समयको सत्ताखेल र अनैतिक जालझेल धेरैको मानसपटलमा अझै जीवित छ। आमनिर्वाचन २०५६ मा कांग्रेसले कूल सिट २०५ मध्ये १११ सिटमा विजय हासिल गरी एकल बहुमत प्राप्त गर्न पुनः सफल बन्यो। एमाले भने ७१ सिटमा खुम्चिन बाध्य भयो। कांग्रेस नेता कृष्णप्रसाद भट्टराई मुलुकको प्रधानमन्त्री नियुक्त भए। कांग्रेसको आन्तरिक सत्ता कलह र गिरिजाप्रसाद कोइरालाको सत्ता महŒवाकांक्षाका कारण भट्टराई नेतृत्वको सरकार करिब एक वर्षभन्दा बढी टिक्न सकेन। प्रधानमन्त्री भट्टराईको राजीनामापछि कोइरालाको नेतृत्वमा सरकार बन्यो, उनले पनि छिट्टै राजीनामा गर्न बाध्य भएपछि २०५८ साउन ११ गते शेरबहादुर देउवाको नेतृत्वमा सरकार बन्न पुग्यो। त्यति हँुदा पनि कांग्रेस पार्टीभित्रको आन्तरिक कचिंगल साम्य नभएपछि प्रधानमन्त्री देउवाले संसद् विघटन गरी मध्यावधि घोषणा गरिदिए। उनको मध्यावधि चुनावको पक्षमा सर्वाेच्च अदालतले पनि सदर गरिदियो। ज्ञातव्य नै छ, २०५२ सालदेखि नेकपा माओवादीले सुरु गरेको सशस्त्र क्रान्ति, व्यक्ति हत्या र संकटका कारण देउवा सरकारले घोषणा गरेको मितिमा निर्वाचन हुन सम्भव थिएन। राजा, संसद्वादी राजनीतिक दलहरू र माओवादी गरी तीनवटा शक्तिकेन्द्रको द्वन्द्व चरम विन्दुमा पुगेको बेला अस्थिरता, असुरक्षा र अन्योलको स्थिति थियो। नेपालको अशान्ति, द्वन्द्व, अस्थिरता र संवैधानिक संकटका बेला उपस्थिति र भूमिका खोजिरहेको छिमेकी मुलुक भारत अर्काे शक्तिको रूपमा उपस्थित थियो नै। तीन शक्तिमध्ये कुनै दुईबीच सहकार्य नभएसम्म परिस्थति सहज बन्ने सम्भावना थिएन। यसै प्रसंगमा माओवादीले तत्कालीन राजासँग सहकार्य गरी संसद्वादी दलहरूलाई ठेगान लगाउने थुप्रै प्रयास र सम्भावनाका खोजी नगरेका होइनन्। हुन पनि माओवादी हत्याको सिकार कांग्रेसएमालेका नेता, कार्यकर्ता भए भने दरबारीया या राजाका मान्छे खास कोही पनि उनीहरूको जनकारबाहीमा नपर्नु संयोग मात्रै नभएर विशेष कारणहरू थिए। माओवादीले राजा, राजसंस्था भन्दा बढी संसद् र संसद्वादी शक्तिहरू विरुद्ध युद्ध छेडेको यथार्थ तत्कालीन घटनाहरूले पुष्टि गर्दछ। प्रधानमन्त्री देउवाले आफैंले घोषणा गरेको मितिमा चुनाव गर्न नसक्ने हुँदा निर्वाचनको मिति सार्ने घोषणा गरे। तथापि सोही घटनालाई कारण बनाएर तत्कालीन राजा ज्ञानेन्द्र शाहले २०५९ असोज १८ गते देउवालाई अक्षम भन्दै प्रधानमन्त्री पदबाट अपदस्त गरी शासन सत्ता आफैं मातहतमा ल्याए। त्यतिबेला सरकार अस्थिर मात्रै होइन, बहुदलीय संसदीय व्यवस्थामाथि नै कू भयो। कांग्रेसको एकल बहुमतको जनमत खेर गयो। स्मरण रहोस्, जनआन्दोलन २०६२६३ को परिणाम स्वरूप तत्कालीन राजा ज्ञानेन्द्रद्धारा विघटित संसद् पुनस्र्थापना गराइयो। त्यसैको बलमा टेकेर अन्तरिम संसद्, संविधान हुँदै मुलुक संविधानसभा निर्वाचनसम्म पुग्न सफल भयो। २०६३ मंसिर ५ गते सरकार र माओवादीबीच विस्तृत शान्ति सम्झौतामा हस्ताक्षर भयो। वर्तमानको निकास पहिलो कुरा त वर्तमान राजनीतिक समस्या के हो र कसका कारण समस्या देखा पर्यो ? के विश्वमा समस्यारहित कुनै व्यवस्था छ या हुन्छ ? अब यो समस्याबाट कसरी पार पाउने, इत्यादि प्रश्नको जवाफ पहिले खोजौं। अहिलेको समस्याको खास कारण तत्कालीन नेकपा अर्थात् नेकपा (एमाले) र नेकपा (माओवादी केन्द्र) नै हुन्। अझ त्यसमा पनि मुख्य जिम्मेवार एमाले अध्यक्ष तथा प्रधानमन्त्री केपी शर्मा ओली र माओवादी अध्यक्ष पुष्पकमल दाहाल हुन्। दुई नेताबीचको घोषितअघोषित सत्ता सम्झौता, एकता, लिखितअलिखित सहमति, व्यक्तिगत सत्तास्वार्थ, संघर्ष र द्वन्द्वका कारण देश, जनमत, जनता र संविधानमाथि बज्रपात भएको छ। विश्वकै सर्वोत्तम शासन व्यवस्था हो संघीय लोकतान्त्रिक गणतन्त्र। लोकतन्त्रमा मात्रै प्रत्येक व्यक्ति, जात, जाति, समुदाय, क्षेत्र, धर्म, भाषा र वर्गको वैयक्तिक स्वतन्त्रता, मानव अधिकार, समानताको हक, स्वतन्त्रता र समान न्याय आदि जनअधिकार संवैधानिक रूपमा व्यवस्था गरी सुरक्षित र सुनिश्चित गरिएको हुन्छ। धर्म निरपेक्षताको अर्थ जुन कुनै धर्ममा आस्था राख्न पाउनु या नास्तिक रहन पाउनु हो। मानौं सय जनामा ९९ जना एउटा धर्म मान्छन् र एक जना मात्रै अन्य पृथक धर्म मान्दछ भने ती उनान्सय जना र त्यो एक जना व्यक्तिको धार्मिक अधिकार समान हुन्छ, हुनुपर्छ। यही हो धर्म निरपेक्ष राष्ट्र। वर्तमान असमावेशी, एकल जातिवादी र पुरुषप्रधान राज्यसत्ता, राजनीतिक दल, राज्यका निकाय र अंगहरू मुलुक असफल हुनाका मूल र प्रधान कारण हुन्। नेकपाको बहुमतवाला बलशाली सरकारले असमावेशी, भ्रष्ट र नश्लीय चरित्र उदांगो बनायो। लोकतान्त्रिक गणतन्त्रसमेत सीमित जात, जाति, क्षेत्र, लिंग र समुदायको स्वार्थमा दुरूपयोग गरिनु दुःखद् र लज्जास्पद अवस्था हो। प्रधानमन्त्री ओलीको सिफारिसमा राष्ट्रपति विद्यादेवी भण्डारीद्वारा जेष्ठ ७ गते पुनः संसद् (प्रतिनिधिसभा) भंग गरी मध्यावधि निर्वाचन घोषणा भएको छ। गत फागुन ११ गतेको सर्वाेच्च अदालतको फैसलाबमोजिम अघिल्लो पटकको संसद् विघटन असंवैधानिक ठहर गर्दै प्रतिनिधिसभा पुनस्र्थापना भएको थियो। अहिले प्रधानमन्त्रीले राजीनामा नदिएको र संविधान बमोजिम ३० दिनभित्र विश्वासको मतको परीक्षणसमेत नगराइएको अवस्थामा प्रधानमन्त्रीको पद रिक्त नभई केका आधारमा राष्ट्रपतिले नयाँ प्रधानमन्त्रीको आह्वान गरिन् भन्ने संवैधानिक प्रश्न छ। त्यसको मुद्दा अदालतमा बहसको विषय बनिसकेको हुँदा सर्वाेच्चले त्यसको छिनोफानो गर्दै गर्ला, मुलुक भने अब नयाँ जनादेशतर्फ उन्मुख भइसकेको छ। बाहिर विरोधको चर्काे स्वरमा चिच्याउने गरे तापनि दाहाल र उनको दल माओवादी केन्द्रले ओलीलाई प्रधानमन्त्रीका लागि दिएको समर्थन फिर्ता लिन सकेन। बरु ओली आफैं जोखिम मोलेर नै संसद्मा विश्वासको मत लिन अघि सरे। वैशाख २७ गते उनी संसद्मा विश्वासको मत लिन नसकेर पद मुक्त भए। ज्ञातव्य छ, प्रतिपक्षी दलहरू नेपाली कांग्रेस, माओवादी केन्द्र, जसपाले ओलीको विकल्प दिने हिम्मत गरेनन्। कांग्रेस सभापति देउवाको वैकल्पिक सरकार बनाउने अक्षमता हो या अनिच्छा ? विपक्षी दलहरूले सरकार निर्माणको दाबीसमेत गर्ने ल्याकत नराखेपछि संविधानको धारा ७६ को उपधारा ३ बमोजिम ओली सबैभन्दा ठुलो दल नेकपा एमाले संसदीय दलको नेताको हैसियतमा अल्पमतको प्रधानमन्त्री नियुक्त भए। कोरोना महामारीको कहालीलाग्दो संकट र जेठ १५ गते संघीय सरकारको बजेट ल्याउनै पर्ने संवैधानिक व्यवस्थामा सरकार विहीनताको अवस्थामा मुलुक आइपुगेको छ। यस्तो निरीह अवस्थाबाट देशलाई निकास दिनु जिम्मेवार राजनीतिक दलको कर्तव्य र दायित्व होइन र ? मुलुक अनपेक्षित मध्यावधि निर्वाचनमा जाँदै गर्दा त्यसको जिम्मेवार ओली मात्रै नभएर माओवादी केन्द्र, कांग्रेस र जसपासमेत हुन्। कोरोना महासंकटका बेला अनियमितता र भ्रष्टाचार गर्ने, अक्षम, जातिवादीलगायत धेरै अवगुण र कमजोरीका बीच ओली नेतृत्वको सरकार झेल्न बाध्य पार्ने विपक्षी दलहरूको विकल्प अबको निर्वाचनमा नागरिकले दिनै पर्ने जरुरी देखिन्छ। अभिष्ट गलतै भए पनि ओलीको गतिशील यात्रा भने देखियो। अब नयाँ चुनाव, नयाँ जनमत र नयाँ जनप्रतिनिधिका लागि दलहरू र नागरिक तयार हुनुपर्छ।"
कालोबजारी रोकौं,"कोरोना महामारीले देश थलिएको बेला राजनीतिक प्रदूषण पनि कायमै छ। शक्ति र स्वार्थका कारण राजनीति वृत्तमा आउने नयाँ घटनाक्रमले नागरिक आजित छन्। महामारीमा नागरिकको जीउ ज्यान जोगाउनेतर्फ लाग्नुपर्ने समय सरकार र राजनीतिक दलको ध्यान अन्तै मोडिएको छ। जसका कारण कोरोना संक्रमणले फैलने र ज्यान लिने मौका मात्रै पाएको छैन, यसै समय हरेक क्षेत्रमा बेतिथि बढ्न थालेको छ। महामारीबाट कसरी सुरक्षित रहने भन्ने चिन्ताले मानव समुदाय छट्पटाइरहेको समयमा कालोबजारी गर्ने र कमाउको धन्दा चलाउहरू पनि चल्मलाएका छन्। भनिन्छ मान्छेको असली रूप संकटका बेला थाहा हुन्छ। महामारीले ज्यान जोगाउनसमेत हम्मे हम्मे परेको समयमा संवेदना हराएकाहरूको असली रूप बजारमा देखिँदैछ। निषेधाज्ञाले बजार पसल बन्द रहेको र कतै सीमित समय खुल्ने भएकाले व्यवसायीले उपभोग्य सामग्रीमा कृतिम अभाव सृजना गर्दै कालोबजारी गर्न थालेका छन्। अत्यावश्यक खाद्यान्न लगायतका दैनिक उपभोग्य वस्तुहरूमा मनोमानी मूल्य वृद्धि भएको छ। संकटका समयमा उपभाक्तालाई दोब्बर मूल्यसमेत हालेर किन्न बाध्य पारिएको छ। महामारीमा उपचार खोज्दै अस्पताल पुग्दा औषधि र सेवामा ठगिने उपभोक्ता रोगसँगै भोकबाट जोगिन खोज्दासमेत ठगिएका छन्। सबै निकायको ध्यान महामारी नियन्त्रणमा छ। अनुगमन गर्ने संयन्त्रमा पनि कोरोनाकै कारण जनशक्ति केही कम होला। यसको फाइदा बजारमा कृत्रिम अभाव सृजना गर्दै कालोबजारी गर्नलाई पुगेको छ। सस्तो मूल्यमा आयात गर्ने र अभाव भएको भन्दै महँगो मूल्यमा बेच्दा उपभोक्ता बाध्य भएर किन्नुको विकल्प भेट्दैनन्। केही जिल्लाका बजार पसलमा अनुगमन भए पनि नियमित नहुँदा कालोबजारीले उपभोक्तालाई आर्थिक भार थपिँदो छ। प्रहरीको सक्रियतामा औषधिमा कालोबजारी गर्ने र नक्कली औषधि बेच्ने गिरोहलाई पक्राउ गरी कानुनी दायरामा ल्याए पनि दैनिक उपभोग्य वस्तुको अनुगमन गर्ने संयन्त्र निषेधाज्ञाको बहानामा सुस्ताएको छ। दिनभरी दुःख गर्यो बेलुका मुख जोर्न सकिने अवस्था गरिब नागरिकमा छैन। महामारीमा मुख छोप्ने मास्कदेखि जाउलो पकाउने चामल र तरकारीसम्ममा नागरिकले ठगिनु परेको छ। अहिलेकाम गर्न जानेसमेत समय नभएपछि केही कमाएर बचाएकाले अनिश्चित दिनसम्म आवश्यकता टार्नु परेकै छ। कोरोना कहरको असरले भोकभोकै बसिरहेका नागरिकलाई कसरी राहत दिने र अत्यावश्यकीय वस्तुको सुलभ पूर्ति गर्ने विषयमा कुनै पनि राजनीतिक दल, अधिकारकर्मीको ध्यानाकर्षण भने छैन। यही बेलामा मौकामा चौका हान्नेहरूको ठुलो हुल बजारमा छ। यसलाई समयमा नियन्त्रण नगरे बजारमा कालोबजारी बढ्ने छ र उपभोक्ता ठग्नेहरू स्थापित हुनेछन्। सम्बन्धित निकायले आँखा खोल्न ढिला भइसक्यो। उपभोक्ता संरक्षण ऐन २०७५ र कालोबजार तथा केही अन्य सामाजिक अपराध तथा सजाय ऐनलाई पूर्ण रूपमा कार्यान्वयनमा नल्याइँदा कालोबजारी गर्नेहरूको मनोबल बढ्दो छ। उपभोक्ता संरक्षण ऐनलाई तोडमोड गरी कालोबजारीको व्याख्या र दफाको प्रयोग गर्दा कालोबजारी गर्नेहरूले सामान्य रूपमा उन्मुक्ति पाइरहेका छन्। लागत मूल्यमा २० प्रतिशतभन्दा बढी रकम जोडेर नाफा लिन नपाउने व्यवस्था कालोबजारी तथा केही अन्य सामाजिक अपराध तथा सजाय ऐनमा उल्लेख भएकाले यसको कार्यान्वयन जरुरी छ। उपभोक्ता अधिकारकर्मी पनि ऐनको विषय र संकटको समयमा चनाखो नभए आगामी दिनमा उपभोक्तासामु अधिकारकर्मी भनेर मुख देखाउन असहज हुनसक्छ। कालोबजारी गर्नेलाई कुनै कसर बाँकी नराखी कारबाहीको दायरामा ल्याउनुपर्छ। संकट बाजा बजाएर आउँदैन, रोग र मृत्युले मान्छे छान्दैन भन्ने भनाइ नै छ। त्यसैले महामारीको संकटमा एकले अर्कालाई साथ दिनुपर्छ। छलेर र एकपटक कमाएकाले सधैंलाई पुग्दैन भन्ने सोचेर महामारीमा सबैले सहयोगी बन्ने समय हो यो। नियामक निकाय चनाखो र उपभोक्ता सचेत बनौं। आपूर्ति असहज भएर बजारमा उपभोग्य वस्तुको अभाव भए यसको व्यवस्थापन सरकारले गर्नुपर्छ। असहज समयलाई अब कमाउने धन्दा नबनाऔं।"
संसद् ब्यूँताउन पाँच दलका शीर्ष नेतासहित १४९ सांसदहरू सर्वोच्च जाँदै,"काठमाडौ: प्रधानमन्त्री केपी ओलीले मध्यरातमा गरेको संसद् विघटन र चुनावको घोषणा असंवैधानिक र अलोकतान्त्रिक रहेको दाबी गर्दै पाँच दलका शीर्ष नेतासहित १४९ सांसदहरू आइतबार सर्वोच्च अदालत जाँदैछन्। अदालत जानुअघि पाँच दलका शीर्ष नेताहरू आन्तरिक परामर्शमा जुटेका छन्। बरिष्ठ कानुन व्यवसायीसँग छलफल भइरहेको छ। पाँच दलका सांसदहरूलाई हस्ताक्षरका लागि सिंहदरबारमा नागरिकतासहित बोलाइएको छ। १४९ सांसदहरूको प्रमाणित हस्ताक्षरसहित अदालत जाने तयारी छ। बहुमत सांसदहरूले विघटन खारेज गरेर संसद् ब्यूँताउनका लागि अन्तिम आदेशको माग गर्दै सर्वोच्चमा रिट दायर गर्नेछन्। कानुन व्यवसायीहरूले पनि संसद् विघटनविरुद्ध रिट दायार गर्दैछन्। संसद्मा रहेका पाँच दलले संसद् विघटन गरेर चुनावमा जाने कदमलाई प्रतिगमनको संज्ञा दिदै कानुनी र राजनीतिक रुपमा संयुक्त संघर्ष गर्ने निर्णय गरेअनुसार सर्वोच्चमा गएका हुन्।संसद् भवन नयाँ बानेश्वरमा शनिबार नेपाली कांग्रेस, नेकपा (माओवादी केन्द्र), नेकपा (एमाले) माधव नेपाल समूह, जनता समाजवादी पार्टी, नेपालको उपेन्द्र यादव पक्ष र जनमोर्चाको संयुक्त बैठकले संसद विघटनविरुद्ध सशक्त संघर्ष गर्ने निर्णय गरेको थियो। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एमालेका वरिष्ठ नेता माधव कुमार नेपाल, जसपाका अध्यक्ष उपेन्द्र यादव र जनमोर्चाबाट दुर्गा पौडेलले संयुक्त वक्तव्य निकालेर राष्ट्रपति र प्रधानमन्त्री दुवैले संविधान मिचेर संसद्को हत्या गरेको बताएका थिए। संविधानको धारा ७६ (५) अनुसार प्रधानमन्त्रीका लागि कांग्रेस सभापति शेरबहादर देउवा र एमाले अध्यक्ष समेत रहेका प्रधानमन्त्री केपी शर्मा ओलीले गरेका दुवै दाबी खारेज गरेपछि मध्यरातमा संसद् विघटन गरेर चुनावको मिति घोषणा भएको थियो। विपक्षीहरूले राष्ट्रपति र प्रधानमन्त्रीले संविधानमाथि जालसाजी गरेको भन्दै यो कदमलाई प्रतिगमनको संज्ञा दिएका छन्। विघटन गर्ने कदमको नागरिकस्तरबाट पनि यसको चर्को निन्दा र विरोध भएको छ। मध्यरातमा राष्ट्रपतिले दुवै दाबी खारेज गरेपछि रातारात मन्त्रिपरिषद्को आकस्मिक बैठक डाकेर संसद् विघटन र चुनावको मितिको सिफारिस गरिएको थियो। त्यसलाई राति नै राष्ट्रपतिबाट सदर गरिएको थियो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए। प्रतिनिधिसभा विघटनको निर्णय सर्वोच्चबाट बदर, संसद पुनर्स्थापित"
सदाका लागि अस्ताए सदा,"जाने मानिसहरू आँखा टिलपिल पार्दै जान्थे। फर्कंदा हँसिलो अनुहारका साथ फर्किन्थे। सप्तरीको राजगढ गाउँपालिका५ मलेकपुरका ४४ वर्षीय बुधु सदा पनि गतिलो पारिश्रमिक पाइने आशामा पटकपटक भारतको हरियाणा, पञ्जाब र दिल्ली जान्थे। जेठी छोरीको फागुन २७ गते भएको विवाहमा लागेको ऋण तिर्न र कान्छी छोरीको विवाहका लागि झोलाभरी पैसा ल्याउने सपना थियो। कोरोनाको त्रासका बावजुद सपना बोकेर उनी वैशाख ९ गते भारत हरियाणाको जमुनानगर गए। युवाहरू नहुँदा काम गर्ने श्रमजीवी पाइन छाडेको छ। बुढापाका र महिला घर रुँघेर बसेका छन्। मर्दापर्दा मलामी र जन्ती जानेहरू खोज्नुपर्छ। छोरीलाई दिनुपर्ने दाइजोले पिरोलिएका सदालाई कान्छी छोरी रानीको विवाह धुमधामका साथ गर्ने धोको थियो। दुर्भाग्य, यसपटक अचेत अवस्थामा फर्किए। श्रीमती र छोराछोरीका लागि भरिएको झोला ल्याउन गएका मजदुरको सपना पुरा नहुने गरी चकनाचुर भयो। सोचेझैं काम, दाम र माम पाइने कुरा सुनेर घरमै लिन आएका छिन्नमस्ता७ हाटीका रमेश यादव र सञ्जय यादवका साथ उनी प्लाइउड कारखानामा श्रम गर्न गएको पत्नी प्रमिला बताउँछिन्। सपनाहरूको सौदाबाजी गर्न घरपरिवार छाडेर जानेका अनुहारहरू प्रस्थान हुने बेलामा मौन र आगमनका बेला हँसिलो भेटिनु स्वाभाविक हुन्थ्यो। हँसिलो अनुहारका साथ फर्किने उनी यसपटक भने सग्लो फर्किएनन्। अचेत अवस्थामा बोकेर घर ल्याउनु पर्दा परिवारलाई अनौठो भयो। राजविराजबाट ६ किलोमिटर पश्चिम सिरहा रोड किनारमा ६ धुर ऐलानी जमिनमा पुस्तौंदेखि बसेका सदा घरायसी गर्जो टार्नका लागि घरपरिवार छाडेर भारत जान बाध्य बनेका थिए। सदाजस्तै गाउँका दर्जनौं मजदुर काम र दामको खोजीमा वर्षमा ३४ पटक विदेसिँदा गाउँघरहरू उजाड र उराठलाग्दो बन्ने गरेको स्थानीय डम्बर महतो बताउँछन्। पेटका लागि कतिका नवविवाहित श्रीमान् हालसालै पनि परदेसिएका छन्। बालबच्चाले आफ्ना पिताको न्यानो स्पर्श र सुरक्षा गुमाएका छन्। युवाहरू नहुँदा काम गर्ने श्रमजीवी पाइन छाडेको छ। बुढापाका र महिला घर रुँघेर बसेका छन्। मर्दापर्दा मलामी र जन्ती जानेहरू खोज्नुपर्छ। कतिपय घरपरिवारले आर्थिक प्रगति पनि गरेको देखेर सदा पनि परिवारको खुसी र सुनौलो भविष्यका लागि परदेश लागे। तर, सदाका लागि उनी अस्ताए। सन्ततीकै भविष्यका लागि सन्तानबाट टाढिनु परेका सदाको परिवारको खुसी सदाका लागि टाढियो। रमेशले वैशाख १६ गते फोन गरेर सदालाई लिन छिन्नमस्ता गाउँपालिकास्थित सखडाको सीमा रहेको भारतको न्यौर बोलाएको छोरा धिरेन्द्र बताउँछन्। सबै कामलाई चटक्क थन्क्याएर प्रमिला धीरेन्द्रसहित परिवारका दुई सदस्यका साथ टेम्पो रिजर्भ गरेर पुगिन्। अचेत अवस्थामा जिम्मा लगाएर रमेश र सञ्जय भारततिरै लागे। प्रमिलाका अनुसार घर ल्याएपछि घाइते सदाले श्रमअनुसार दाल, तरकारीसहितको खाना मागेकै कारण चारपाँचजना मिलेर कुटपिट गरेको बताए। नवविवाहिता छोरी भागवन्तीले सम्पत्तिका नाममा दाइजो पाएको नाकको दुई आनाको सुनको फुली वडाध्यक्ष लक्ष्मी ठाकुरको छोराकहाँ बन्धकी राखेर १० हजार रुपैयाँ ऋण ल्याइन्। अर्को बिहान राजविराजस्थित गजेन्द्रनारायण सिंह अस्पतालमा सदालाई भर्ना गरियो। उपचारकै क्रममा सोही राति साढे सात बजे उनको मृत्यु भयो। मजदुर दिवसकै दिन सूर्यको कलिलो किरण फैलिएसँगै एक मजदुरको मृत्युको खबर फैलियो। सर्वत्र मजदुर दिवसको शुभकामना आदानप्रदान चलिरहेको थियो। मौसम सफा थियो तर मजदुर परिवारको घर भने अन्धकारमय बन्यो। प्रमिलाको संसार रित्तियो। कोभिड१९ को संक्रमण बढ्दै गएकाले मानिसहरूको चहलपहल कम छ। जेठी छोरीको विवाहमा बनाएको मण्डपको शेष आँगनमा बाँकी नै छ। दुरागमन गरेर विदाई गर्न बाँकी नै छ। सोही ठाउँमा बसेकी प्रमिलालाई सान्त्वना र समवेदना दिन आउनेले सहने हिम्मत जुटाउन खोज्छन्। प्रमिलालाई भने श्रीमान्को सम्झनाले बेलाबेला विक्षिप्त बनाउँछ। उनी एकहोरो एउटै वाक्य दोहोयाउँछिन् कुटपिट गरेर ज्यान लिने दोषीहरूलाई कारबाही होस्, कुनै पनि गरिब मजदुरले पुनः अनाहकमा ज्यान गुमाउनु नपरोस्।"
राष्ट्रपति र प्रधानमन्त्रीको तस्बिरमा गोबर पोतेको आरोपमा नेविसंघका नेता पक्राउ,"काठमाडौं : राष्ट्रपति विद्यादेवी भण्डारी र प्रधानमन्त्री केपी शर्मा ओलीको तस्बिरमा गोबर छ्याप्ने नेपाल विद्यार्थी संघका एक नेतालाई प्रहरीले पक्राउ गरेको छ । मध्यबानेश्वरको पिपलबोटबाट नेविसंघका पूर्वकेन्द्रीय सदस्य नवराज त्रिपाठीलाई प्रहरीले पक्राउ गरेको हो । राष्ट्रपति विद्यादेवी भण्डारी र प्रधानमन्त्री केपी शर्मा ओलीको तस्बिरमा गोबर छ्याप्दै हिँडेका त्रिपाठीलाई पक्राउ गरेको काठमाडौं प्रहरी परिसरले जनाएको छ । उनलाई हाल महानगरीय प्रहरी वृत्त बानेश्वरको हिरासतमा राखिएको छ । उनलाई रिहाइ गर्न नेविसंघले माग गरेको छ । नेविसंघका महामन्त्री बलदेव तिमल्सिनाले मध्यरातमा संविधानको चीरहरण गरेको प्रतिगामी कदमविरुद्ध प्रतीकात्मक विरोधस्वरुप विद्या भण्डारी तथा केपी शर्मा ओलीलाई गोबर उपहार पठाउने कार्यक्रममा बानेश्वरमा नेपाल विद्यार्थी संघका साथीमाथि गरिएको प्रहरी हस्तक्षेप निन्दनीय भएको बताएका छन् । उनले भने,' सोही क्रममा संघका केन्द्रीय सदस्य नवराज त्रिपाठीलाई बानेश्वरबाट गरिएको गिरफ्तारप्रति घोर भर्त्सना गर्दै तत्काल विनाशर्त रिहाइको लागि जोडदार माग गर्दछु।' यसअघि पाँच विद्यार्थी संगठनले संयुक्त विज्ञप्ति निकाल्दै प्रतिनिधिसभाको विघटन निरंकुश र अधिनायकवादी डकैती भएको आरोप लगाएका छन्। नेपाल विद्यार्थी संघ, अखिल क्रान्तिकारी, अनेरास्ववियु, समाजवादी विद्यार्थी युनियन र अखिल छैठौंले आइतबार संयुक्त विज्ञप्ति जारी गर्दै विरोध जनाएका छन्।"
आन्दोलनका लागि तयारी रहन नवलपरासी कांग्रेसको कार्यकर्तालाई निर्देशन,"परासी: प्रधानमन्त्री केपी शर्मा ओली र राष्ट्रपति विद्यादेवि भण्डारीले असंवैधानिक कदम चालेको भन्दै नेपाली कांग्रेस पश्चिम नवलपरासीले आन्दोलनका लागि तयारी अवस्थामा रहन कार्यकर्ताहरुलाई निर्देशन गरेको छ । जिल्ला सभापति विष्णु प्रसाद पौडेलले आइतबार प्रेस विज्ञप्ती प्रकाशित गर्दै पछिल्लो पटक असंवैधानिक तरिकाले गरेको प्रतिनिधिसभा विघटनले मुलुकलाई थप जटिल अवस्थामा पुर्याएको भन्दै त्यसविरुद्ध हुने कानुनी र राजनीतिक लडाइको आन्दोलनमा तयारी रहन भातृ संगठन, शुभेच्छु संस्था र कार्यकर्तालाई निर्देशन गरिएको हो । विश्वासको मत गुमाई सकेका प्रधानमन्त्री ओलीको विकल्पमा संविधान तह बहुमत सांसदहरुले हस्ताक्षर गरी प्रधानमन्त्रीका लागि प्रस्ताव गरिएका कांग्रेस सभापति शेरबहादुर देउवालाई प्रधानमन्त्रीमा नियुक्त गरी संविधानको पालना गर्न पनि विज्ञप्तीमा राष्ट्रपति समक्ष आग्रह गरिएको छ ।"
गोरखामा ६ सय १ जनाले जिते कोरोना,"गोरखा : गोरखामा कोरोना संक्रमित निको हुने दर बढेको छ । गत चैतदेखि यता जिल्लाभर एकहजार दुई सय ८० जना संक्रमितमध्ये ६ सय ७९ मात्र सक्रिय संक्रमित छन् । ६ सय एकजनाले कोरोना जितिसकेका स्वास्थ्य कार्यालय गोरखाले जनाएको छ । सबैभन्दा धेरै संक्रमित रहेका भिमसेन थापा गाउँपालिकामा एक सय ८९ जनाले कोरोना जितेका छन् । गोरखा नगरपालिका एक सय १४, शहीदलखन गाउँपालिकाका ९६, आरुघाट गाउँपालिकाका ७५, पालुङटार नगरपालिकाका ३५, गण्डकी गाउँपालिका २८, धार्चेमा १८, सिरानचोकमा १६, बारपाक सुलिकोटका २ जनाले कोरोना जितिसकेका कार्यालयले जनाएको छ । अन्य जिल्लामा संक्रमण पुष्टि भएर हाल गोरखामा आई बसेकाहरुले पनि संक्रमण जितेका छन् । संक्रमण पुष्टि भएको १४ दिनसम्म एकान्तबास बसेर स्वास्थ्य सुरक्षाको मापदण्ड पूरा गरेपछि कोरोना निको हुने मापदण्डलाई आधार बनाइएको महामारी फोकलपर्सन नारायणबाबु अर्यालले जनाए । हालसम्म गोरखामा कोरोनाबाट निधन हुनेको संख्या ११ रहेको छ । जिल्लाभित्र उपचारको क्रममा तीन अन्य जिल्लामा उपचारको क्रममा गोरखाका आठजनाको निधन भएको कार्यालयले जनाएको छ । अझै एक हजार दुई सय ८३ जनाको पीसीआर रिपोर्ट आउन बाँकी रहेको कार्यालयका माहामारी फोकल पर्सन अर्यालले बताए ।"
घर बनाउन राखेको ढुंगाले च्याप्दा एकै घरका तीन जनाको मृत्यु,"बुटवल : प्यूठानमा घरको जुरे गारो लगाउन राखेको ढुंगा खसेर च्याप्दा एकै घरका तीन जनाको मृत्यु भएको छ। नौवहिनी गाउँपालिका १ स्यालीवाङका बोमबहादुर मल्लको परिवारका तीन जनाको मृत्यु भएको हो। मृत्यु हुनेमा मल्ल (३८), उनका श्रीमती (३३) गमी मल्ल र साढे दुई वर्षका छोरा मेघराज मल्लको मृत्यु भएको वडा अध्यक्ष शेर बहादुर सेनले जानकारी दिए। सुतिरहेको बेला राति ढुंगा खसेर तीनै जनाको घटनास्थलमै ज्यान गएको वडा अध्यक्ष मल्लले जानकारी गराए। चार जना छोरीहरुमध्ये जेठी छोरी मामाघर गएको र तीन छोरी अर्को कोठामा सुतेकाले दुर्घटनाबाट जोगिएका छन्। गाउँपालिकाले खरको छाना विस्थापित कार्यक्रम अन्तर्गत गरिब परिवारलाई दिएको जस्तापाताले छाउन गारो लगाउन ढुंगा राखिएको थियो।"
सिद्धबाबा सडक खण्डमा सुरुङ मार्ग बनाउन बोलपत्र आह्वान,"काठमाडौं : नेपाल सरकारले सिद्धबाबा सडक खण्डमा सुरुङ मार्ग बनाउन आज बोलपत्र आह्वान गरेको छ । भौतिक पूर्वाधार तथा यातायात मन्त्रालयअन्तर्गतको सडक विभागले सिद्धार्थ राजमार्गको सिद्धबाबा सडक खण्डमा सुरुङ मार्ग बनाउन बोलपत्र आह्वान गरेको हो । एउटा दोहोरो लेनको हाइवे टनेल, रक शेड संरचना, रक फल मिटिगेशन र सुरुङमार्ग निर्माणका लागि मन्त्रालयले ग्लोबल टेन्डर आह्वान गरेको हो । पैतालीस दिनको समय दिएर सुरुङमार्गको टेन्डर आह्वान गरिएको हो । सुरुङमार्गका लागि रुपन्देही क्षेत्र नं २ का सांसद तथा अर्थमन्त्री विष्णु पौडेलले लामो समयदेखि पहल गर्दै आएका थिए । उनले अर्थमन्त्री भएपश्चात् यहाँ आउँदा सुरुङमार्गको काम आफ्नै कार्यकालमा अघि बढाउने विश्वास दिलाएका थिए । अर्थमन्त्री पौडेलले सुरुङ निर्माणका सबै प्रक्रिया सकेर समयमै काम शुरु हुने बताए । उनले आयोजना निर्धारित मितिमै सम्पन्न हुनेसमेत जानकारी दिए । सिद्धबाबामा खसिरहने पहिराबाट हुुने जनधनको क्षति रोक्न यो आयोजना महत्वपूर्ण रहने उनको विश्वास छ । सो सडक खण्ड प्रयोग गरेर गुल्मी, पाल्पा, अर्घाखाँची, स्याङ्जा, पोखरा, बाग्लुङ हुँदै बेनीसम्म गाडी चल्ने गर्छन्। हिउँदो होस् या वर्षायाम जुनुसकै बेला झर्ने चट्टानसहितको पहिरो खस्दा यात्रुको अकालमै मृत्यु हुुने गरेको छ । नरम माटोमा अडिएको चट्टान सुख्खायाममा पनि खस्ने समस्या छ । हरेक वर्ष यस क्षेत्रमा दुर्घटना भइराख्ने हुँदा यसलाई मृत्यु मार्ग समेत भन्ने गरिन्छ । माथिल्लो सिद्धबाबा मन्दिरदेखि दोभानसम्मको करीब चार किलोमिटर क्षेत्र पहिराको अत्यधिक जोखिममा छ । त्यसैलाई दृष्टिगत गरी माथिल्लो सिद्धबाबा मन्दिरदेखि रामापिथेकस पार्कसम्मको एक हजार ३०० मिटर क्षेत्रमा सुरुङमार्ग निर्माणका लागि भौगर्भिक अध्ययन गरिएको थियो । सडक विभागका प्रवक्ता ई शिवप्रसाद नेपालले सुरुङमार्ग निर्माण प्रक्रियामा प्रवेश गरेको उल्लेख गर्दै असार २३ गते दिउँसो १२ बजेभित्रै योग्य निर्माण कम्पनीलाई बोलपत्र आह्वान गरिएको जानकारी दिए । सुरुङमार्ग निर्माणका लागि सरकारले यसअघि स्वीस सरकारको सहयोगमा सम्भाव्यता अध्ययन र विस्तृत परियोजना प्रतिवेदन डिपिआर तयार गरिसकेको छ भने अर्थ मन्त्रालयले अघिल्लो वर्ष नै रु १० अर्ब १५ करोड बजेट सुनिश्चितता गरिसकेको छ । भारत सरकारको सहयोगमा झण्डै आधा शताब्दीअघि निर्माण कार्य पूरा भएको सिद्धार्थ राजमार्गको सिद्धबाबा खण्ड (बुटवलको चिडिया खोलादेखि दोभानसम्म) सात किलोमिटर अत्यन्त जोखिमयुक्त सडक हो । अहिले सुरुङमार्गबाहेक एशियाली विकास बैंकको सहयोगमा सिद्धार्थ राजमार्गको स्तरोन्नतिको काम पनि भइरहेको छ । त्यस्तै सडक विभागले बर्तुङतमघास खण्डको समेत स्तरोन्नति गरिरहेको छ ।"
चीनमा दौड प्रतियोगितामा सहभागी १६ जनाको मृत्यु,चीनमा १०० किलोमिटरको म्याराथन दौड प्रतियोगितामा सहभागी भएका बेला १६ जना प्रतियोगीको मृत्यु भएको छ । प्रतियोगितामा सहभागी भएका मध्ये अरु पाँच जना अझै पनि बेपत्ता रहेको र अरु प्रतियोगिहरु भने सम्पर्कमा रहेको अधिकारीहरुले जनाएका छन । चीनको गान्सु प्रान्तमा आयोजना गरिएको १०० किलोमिटरको क्रस कन्ट्री हिमाली म्याराथन दौड प्रतियोगिताका क्रममा यस्तो घटना भएको हो । प्रतियोगिता भइरहेको बेला एक्कासी मौसम खराब भएपछि कठांग्रिएर प्रतियोगीहरुको मृत्यु भएको जनाइएको छ । पर्यटकीय क्षेत्रको रुपमा चर्चित बैयीन सहरको जङताइ भन्ने ठाउँमा स्थानीय समय अनुसार शनिबार बिहान ३ बजे यो घटना भएको अधिकारीहरुले जानकारी दिएका छन् । मौसम अचानक गडबड भएर प्रतियोगीहरुलाई असर गरेपछि तत्कालै घटनास्थलमा उद्धारकर्ताहरु परिचालन गरिएको थियो । उनीहरुले नै मृतक र घाइतेहरुलाई उद्धार गरेका थिए । घटनामा परी केही प्रतियोगिहरु घाइते भएका र उनीहरुको उपचार भइरहेको अधिकारीहरुले जानकारी दिएका छन् । प्रतियोगितामा १७२ जना प्रतियोगी सहभागी भएका थिए । उनीहरुमध्ये अधिकांशको अवस्था सामान्य नै रहेको जनाइएको छ । रासस
संसद् विघटन गर्ने ओलीभण्डारी कदम मानवीय संवेदनाहीन क्रूरता : विवेकशील साझा,"काठमाडौं : विवेकशील साझा पार्टीले प्रधामन्त्री केपी ओलीले संविधान र लोकतन्त्रको हत्या गरी अधिनायकवादी शैलीमा सत्ता संचालन गर्न खोजिएको आरोप लगाएको छ। पार्टीले आइतबार विज्ञप्ति जारी गर्दै यसलाई प्रधानमन्त्री ओली र राष्ट्रपति भण्डारीको पुरानै आकाङ्क्षाको सुनियोजित निरन्तरता पनि बताएको छ। 'संसद् विघटनको कदम संविधान र लोकतन्त्रको हत्या गरी अधिनायकवादी शैलीमा शासन सत्ता सञ्चालन गर्ने ओली र भण्डारीको पुरानै आकाङ्क्षाको सुनियोजित निरन्तरता हो। सर्वोच्च अदालतले संसद् विघटनबारे यसअघिजस्तै यसपटक पनि संवैधानिक सर्वोच्चता र लोकतन्त्रको पक्षमा फैसला गर्नेछ भन्ने विवेकशील साझा पार्टीको विश्वास छ,' विज्ञप्तिमा भनिएको छ। कोभिड१९ ले मुलुक आक्रान्त भएको बेला औषधि, अक्सिजन, अस्पतालशय्या नपाएर नागरिकहरू रोइरहेका बेला निर्वाचनको घोषणा गर्नु मानवीय संवेदनाहीन क्रूरता भएको विवेकशील साझाले स्पष्ट पारेको छ। अहिलेको अवस्थामा कोरोनाविरुद्धको खोप सरकारको पहिलो प्राथमिकता रहेको भन्दै विवेकशील साझाले भनेको छ ,'मुलुकमा राजनीतिक अराजकता र विकृति यो हदसम्म मौलाउनुमा प्रधानमन्त्री ओली र राष्ट्रपति भण्डारी मात्र होइन प्रमुख प्रतिपक्षीसहित संसद्का दलहरू पनि त्यत्तिकै जिम्मेवार छन्। परम्परागत राजनीतिक दलहरूको सामूहिक विफलताको चर्को मूल्य आज मुलुकले चुकाउनुपरिरहेको छ।' 'विवेकशील साझा पार्टीले प्रधानमन्त्री र राष्ट्रपतिले साँठगाँठपूर्ण ढङ्गबाट लोकतन्त्रविरुद्ध गरिरहेको निरन्तर प्रहारको एकबद्ध भएर विरोध गर्न आह्वान गरेको छ।"
प्रहरी चौकीमै जवानले गरे आत्महत्या,गुलरिया : बर्दियाको बढैयाताल गाउँपालिकास्थित कालिका प्रहरी चौकी परिसरमा प्रहरी जवानले आत्महत्या गरेका छन् । पाल्पा घरभइ बर्दियाको कालिका चौकीमा कार्यरत २५ वर्षीय प्रहरी जवान कुशल खाम्चाले अम्बाको रुखमा प्लाष्टिकको डोरीले पासो लगाएर आत्महत्या गरेका हुन् । आइतबार बिहान प्रहरी चौकी परिसरमा रहेको अम्बाको रुखमा झुण्डिएको अवस्थामा खाम्चाको शव फेला परेको जिल्ला प्रहरी कार्यालय बर्दियाका प्रहरी उपरीक्षक ईश्वर कार्कीले बताए । एक महिनाअघि बाँकेस्थित गणबाट थप मद्दतका लागि बर्दिया झिकाइएका थिए। घटनाबाट अनुसन्धान भइरहेको छ । मृतकका परिवारलाई बोलाइएको र पोष्टमार्टम पछि परिवारलाई शव बुझाउने तयारीमा रहेको प्रहरीले जनाएको छ।
सरकारी जग्गा संरक्षण गर्दा जनप्रतिनिधिका घरमा तोडफोड,"उदयपुर : गत बुधबार उदयपुरको कटारी नगरपालिका४ जहडीका सुरेश दनुवारको फोटो सामाजिक सञ्जालमा एकाएक भाइरल भयो। बुवा मानबहादुरको मृत्यु संस्कारमा बसेका बखत सुरेशको घर कटारी नगरपालिकाले तोडफोड गरेको भन्दै फेसबुकभरि उक्त फोटो भाइरल भयो। सामाजिक सञ्जालमा नगरपालिकाका मेयर ज्ञानेन्द्र श्रेष्ठ, उपमेयर भीमकुमारी राउत र वडाध्यक्ष कृष्णराज दनुवारलाई गाली गरिएको मात्र भेटियो। कमेन्ट गरिएकामध्ये करिब २० प्रतिशतले मृत्यु संस्कारको यो अवस्थामा सरकारी जग्गा अतिक्रमण नै गरेको भए पनि घर भत्काइनु हुँदैन भन्नेहरूको जमात देखियो। बाँकी ८० प्रतिशतले तुच्छ शब्द प्रयोग गर्दै जनप्रतिनिधिविरुद्ध तथानाम गाली गरिएको छ। तस्बिर, हेर्ने जो कोहीले पनि जनप्रतिनिधिलाई स्याबासी दिन सक्दैन किनकि त्यस्तो अवस्थामा घर भत्काउनु हुँदैन भन्ने नै हुन्छ। भाइरल फोटोले सबैको मन जित्यो। त्यति मात्र हैन सुरेशको पक्षपोषण गर्दै ठूलो संख्यामा नारा जुलस निस्कियो। उत्तेजित भीडले मेयर, उपमेयर राउत, वडाध्यक्ष दनुवार, इन्जिनियर ओम मिश्रको घर, इलाका प्रशासन कार्यालय र मदन भण्डारी राजमार्गको साइड अफिसले प्रयोग गरेको घरमा तोडफोड गर्यो। मेयर, उपमेयर, इलाका प्रशासन कार्यालयका सवारीसाधन र उनीहरूका निजी सवारीसाधनसमेत तोडफोड भयो। घटनाको विषयलाई लिएर नेपाली कांग्रेस, नेकपा माओवादी, जनता समाजवादी पार्टी नगर समितिले संयुक्त विज्ञप्ति नै जारी गरे। सरकारी जग्गा संरक्षणका विषयमा कहीँ कतै नबोलिएको संयुक्त विज्ञप्तिमा यो परिस्थितिमा गरिएका सबै हर्कत निन्दनीय छ र पक्राउ परेका गणेश थापा, सरोज सुनुवार र सिमन तामाङलाई बिनासर्त रिहा गर्न माग गरिएको छ। नगरस्तरीय विज्ञप्तिलाई अझ मलजल गर्दै कांग्रेसका जिल्ला सभापति विदुर बस्नेतले अलग्गै विज्ञप्ति निकालेका छन्। कांग्रेस सभापति बस्नेतद्वारा जारी विज्ञप्तिमा भनिएको छ, महामारीको मौकाछोपी जनतामारा स्थानीय सरकारले गरेको अमानवीय कार्यको भत्सर्ना गर्दछु र सुकुम्बासीलाई तत्काल क्षतिपूर्ति उपलब्ध गराउन माग गर्दछु, विज्ञप्तिमा उल्लेख छ, कोरोना महामारीले जनता घरभित्र मास्क लगाएर बस्नुपर्ने बेलामा मेयरले जनतालाई जबरजस्ती घरबाहिर निकाली घर भत्काएकोले जनता महामारीलाई बिर्सेर घरबाहिर निस्कनुपर्ने अवस्था सिर्जना हुन दुःख छ। साथै पक्राउ परेका सरोज सुनुवारलाई तत्काल रिहा र जनताको घर भत्काउँदै हिँड्ने मेयरलगायतलाई आवश्यक कारबाहीका लागि कांग्रेसले विज्ञप्तिमार्फत माग गरेको छ। विज्ञप्तिमा सुकुम्बासी बस्ती नै भएको किटानी गर्दै क्षतिपूर्तिको माग गरिएको छ। धेरैले मृत्यु संस्कारको संवेदनशीलतालाई ख्यालै नगरी एकपक्षीय समाचार लेखेको भन्दै समाचार लेख्ने पत्रकारमाथि पनि आरोप प्रत्यारोप भयो। यथार्थमा जतिबेला पत्रकारले समाचार लेखे त्यतिन्जेलसम्म उक्त फोटो कहीँ कतै देखिएको थिएन। घटनाको दुई घण्टापछि उक्त फोटो सामाजिक सञ्जालमा भाइरल भएको स्थानीय बताउँछन्। फेसबुकमा भाइरल भएका दनुवार वास्तवमै बुवाको काजकिरियामा थिए। उनी मात्र हैन अन्य दाजुभाइ दिनेश र सुरज पनि काजकिरियामा नै थिए। तर अन्य दुई भाइ घर भत्किएको ठाउँमा देखिएनन्। अरू नदेखिनु एक्लो सुरेश मात्र देखिनु निकै आश्चर्य छ। अन्ततः खोज्दै जाँदा उनी घटनास्थलमा नभई त्यहाँबाट करिब पाँच सय मिटर पर रहेको आफ्नै घरमा बुवाको मृत्यु संस्कारमा तीन दाजुभाइ सँगै रहेछन्। भत्किएको टहरा उनले सार्वजानिक जग्गा अतिक्रमण गरी बनाएको नगरपालिकाका सूचना अधिकारी ओम मिश्रले बताए। घर भत्किएपछि उनलाई फोटो खिच्नकै लागि त्यहाँ उपस्थिति गराइएको स्रोतले बताएको छ। त्यो घर नभत्काई पक्की घर भत्काउन मिल्ने अवस्था नभएपछि भत्काएकै हौं, मिश्रले भने, तर त्यस घरभित्र कोही पनि थिएनन्। निकै पछि त्यो फोटो फेसबुकमा देखेपछि, हामी पनि आश्चर्यमा पर्र्यौं, उनले भने, पछि बुझ्दै जाँदा तेरो घर नगरपालिकाले भत्काएको छ हेर्न जाउँ भनेर उनलाई ल्याइएको रहेछ। त्यही तस्बिर भाइरल भएको उनको भनाइ छ। सोही तस्बिरमाथि राजनीति भएको उनले बताए। उनले भने, पटकपटक सूचना जारी गर्दा पनि घर निर्माण कार्य स्थगन नगर्ने भएपछि र अझ निषेधाज्ञाको समयमा बाँसका टहरा बनाउन थालेपछि डोजर चलाएका हौं। उनी बसेको बस्ती सुकुम्बासीको हो भन्ने पुष्टि गर्न विज्ञप्ति जारी गर्ने पार्टीका नेता र आन्दोलनकारीलाई चुनौती दिएका छन्। मृत्यु संस्कारमा रहेका दनुवार, बालकृष्ण थापा, सुवास दनुवार कोही पनि सुकुम्बासी नभएको उनले बताए। सुकुम्बासीभन्दा पनि भूमाफियाको चलखेल बढेको उनको भनाइ छ। कटारी बजारसँग जोडिएकाले सार्वजानिक जग्गा भए पनि प्रतिकठ्ठा ६० देखि ७० लाखसम्म बिक्री वितरण हुने गरेकाले भूमाफियाको चलखेल बढेको सूचना अधिकारी मिश्रले बताए। घरटहरा भत्काएको विषयमा नगरपालिकाले विज्ञप्तिमार्फत प्रष्ट पारेको छ। अख्तियार दुरुपयोग अनुसन्धान आयोगको २०७३ साउन २४ गतेको पत्रमा उक्त जग्गा मरुवाखोलाको बहाव क्षेत्र परिवर्तन भएकाले साबिक खोलाको जग्गा संरक्षण गर्न आदेश दिइएको छ। यसबाहेक नगरपालिकाले उक्त जग्गामा संरक्षण गर्न र बनेका घरटहरा खाली गर्न पाँच पटक सार्वजनिक सूचना जारी गरेको उपमेयर भीमकुमारी राउतले जानकारी दिइन्। अख्तियारको पत्रलाई नै आधार मानी २०७४ चैत्र २० गते मेयर श्रेष्ठले पहिलोपटक घर टहरा हटाई जग्गा खाली गरिदिन भन्दै १५ दिने सूचना सार्वजानिक गरेको उनले बताइन्। जेठ ५ गते घरटहरा भत्काएलगत्तै उत्तेजित भीडले मेयर, उपमेयर, वडाध्यक्ष, इन्जिनियर ओम मिश्र, इलाका प्रशासन कार्यालय र मदन भण्डारी लोकमार्गको फिल्ड अफिस बसेको घरको झ्यालमा ढुंगामुढा गरी तोडफोड गरेका छन्। तोडफोडबाट १ करोड ५४ लाखभन्दा बढीको क्षति भएको नगरपालिकाका सूचना अधिकारी ओम मिश्रले जानकारी दिए।"
अर्थी बोक्दै महिला सेना,"महोत्तरी : चार जनाको एक समूह अर्थी बोकेर खोलातिर गइरहेका छन्। घरको दैलोबाट गाउँलेत्यो समूहलाई एकोहोरो नियालिरहेका छन्। महोत्तरीको जलेश्वर३ मलिवाराका एक ८६ वर्षीय वृद्धको पार्थिव शरीरलाई उक्तसमूहले काँधमा हालेका छन्। समूहलाई गाउँका कसैले चिन्दैनन्। कारण हो पीपीईले पूरै ढाकेको शरीर। कोरोनाबाट सिंगो समाज डराइरहेको बेलामा अर्थी बोक्ने त्यो समूह जलेश्वर९ प्रकौलीस्थित नेपाली सेनाको श्री रणभीम गणको महिला सेनाको समूह हो। नेपाली सेनाकी सहसेनानी आरती रानामगरको कमान्डमा एउटा समूहखटिएको छ। कोरोना संक्रमणबाट ज्यान गुमाएकाहरूको शव व्यवस्थापनमा त्यो समूह दिनरात लागिपरेको देखिन्छ। कोरोना महामारीको चपेटामा परेर जीवनलीला त्यागेकाहरूको उक्त समूहले शव व्यवस्थापनमा मात्रै गरेको छैन, दुःखको बेला मृतकको नजिकको प्रियजनको भूमिका पनि निभाएको छ। सामान्य अवस्थामा समाजमा मृतकका छोरा, भाइभारदार, इष्टमित्रले शवको दाहसंस्कार गर्छन्। तर यो कठिन अवस्थामा कोरोनाबाट ज्यान गुमाएकाहरूको नजिक जानेसमेत कोही हुँदैनन्। यस्तो बेलामामलिवारा गाउँ नजिकैको रातु खोला किनारमा अर्थीमा शव बोकेर महिला सेनाको टोलीले घाटमा पुर्याए। स्वास्थ्य सुरक्षाका सबै मापदण्ड पूरा गरेका उनीहरूले चिता बनाए। शव दाहसंस्कारका लागि परिवारजनलाई वातावरण निर्माण गरे। सहसेनानी मगरको नेतृत्वमा रहेको शव व्यवस्थापन समूहमा मनीषा थापा,लीलामाया बोहोरा, सुस्मिता तामाङ र संगीता दंगाल रहेका छन्। श्री रणभीम गणमा शव व्यवस्थापन गर्ने तीन वटा समूह छन्। जसमध्ये सहसेनानी मगरको कमान्डमा पनि एउटा समूह छ। उपत्यका बाहिर कोरोना संक्रमितहरूको शव व्यवस्थापन गर्ने उनको नेतृत्वको यो पहिलो समूह हो। मधेसमा छोरी अथवा बुहारीले अर्थी बोक्ने चलन छैन, पुरुषले मात्रै बोकेको देखिन्छ।यो रुढिवादी परम्पराविरुद्ध नेपाली सेनाका यी महिला जवानले संघर्ष थालेको देखिन्छ। कोराना संक्रमितहरूको शव पुरुषले मात्रै होइन् महिलाले पनि व्यवस्थापन गर्न सक्छन् भन्ने महिला सशक्तीकरणको सन्देश हामीले दिइरहेका छौं,श्री रणभीम गणका प्रमुख सेनानी शिवहरि केसीले भने,कोरोना संक्रमणबाट मृत्यु भएकाहरूको शव मृतकको सांस्कृतिक परम्पराअनुसार हुन्छ।"
पाँच विद्यार्थी संगठनकाे संयुक्त वक्तव्य : 'संसद् विघटन निरंकुश र अधिनायकवादी डैकती',"काठमाडौं : पाँच विद्यार्थी संगठनले प्रतिनिधिसभाको विघटन निरंकुश र अधिनायकवादी डकैती भएको आरोप लगाएका छन्। नेपाल विद्यार्थी संघ, अखिल क्रान्तिकारी, अनेरास्ववियु, समाजवादी विद्यार्थी युनियन र अखिल छैठौंले आइतबार संयुक्त विज्ञप्ति जारी गर्दै यस्तो बताएका छन्। 'संसद् विघटनले संविधानमाथि प्रहार भएको र सरकार स्वेच्छाचारी बनेको उल्लेख गरिएको छ। संसदीय मूल्य, मान्यता, परम्परालाई तिलाञ्जली दिंदै प्रधानमन्त्री र राष्ट्रपतिको मिलेमतोमा भएको विघटनले वर्तमान सरकार असफल भएको प्रमाणित भएको विद्यार्थी संगठनहरूको ठहर छ,'विज्ञप्तिमा उल्लेख छ। कोरोना महामारीको समयमा मध्यावधि निर्वाचनको घोषणा देश र जनताप्रति गैरजिम्मेवारीको पराकाष्ठ भएको भन्दै विद्यार्थी संगठनहरुले घोर भत्सर्ना गरेका छन्।'कोरोना भाइरस नियन्त्रणमा ध्यान नदिएको कारण अस्पतालमा बेड अक्सिजन औषधिको हाहाकार मच्चिरहेको अवस्थामा मध्यावधि निर्वाचनको घोषणा देश र जनताप्रति गैरजिम्मेवारीको पराकाष्ठ हो भने जनताको स्वास्थ्यमाथिको गम्भीर खेलवाड र अपराध हो,'विज्ञप्तिमा भनिएको छ,'संसद विघटनविरुद्ध एकजुट भइ आआफ्नो ठाउँबाट प्रतिरोध गर्नका लागि सम्पूर्ण विद्यार्थी तथा आम जनसमुदायमा संयुक्त विद्यार्थीको तर्फबाट आह्वान गर्दछौं।'"
"कारवाही, प्रतिशोध र बदलाको राजनीतिले कसैलाई सही बाटोमा पुर्याउँदैन : योगेश भट्टराई","काठमाडौं : नेकपा एमालेका नेता योगेश भट्टराईले कारबाही र बदलाको राजनीतिले कसैलाई पनि गन्तव्यमा नपुर्याउने बताएका छन्। प्रधानमन्त्री तथा पार्टी अध्यक्ष केपी शर्मा ओलीले माधव नेपालसहितका नेताहरुलाई कारबाहीको प्रक्रिया सुरु गरेपछि भट्टराईले यस्तो टिप्पणी गरेका हुन्। उनले नेताहरुलाई आफ्नो विगत हेरेर धैर्य गर्न र संवाद गर्न आह्वान पनि गरेका छन्। 'कारवाही, प्रतिशोध र बदलाको राजनीतिले आजसम्म कसैलाई सहि गन्तव्यमा पुर्याएको छैन् र पुर्याउँदैन् पनि । पौराणीक होस् वा आधुनिक बेलाका युद्धको शिक्षा यहि हो । सबैले आफ्नो विगतलाई हेरौं। धैर्य गरौं, संवाद गरौं,' उनले भनेका छन्। भट्टराईले कांग्रेस सभापति शेरबहादुर देउवालाई प्रधानमन्त्री बनाउने प्रस्तावमा हस्ताक्षर नगरेको बताएका थिए। नेता भट्टराईले नेकपा (एमाले) एकतालाई जोगाउन सकिन्छ कि भन्ने आशाले प्रधानमन्त्री एवम् पार्टी अध्यक्षविरुद्ध हस्ताक्षर नगरेको बताएका थिए। उनीलगायत एमाले नेता सुरेन्द्र पाण्डे, गोकर्ण विष्ट, घनश्याम भुसाल, नारायण खतिवडा, गणेश पहाडी र जयकुमार राईले हस्ताक्षर दुरुपयोग भएको बताएका थिए।"
पोखरीमा डुबेको १६ घण्टापछि निकालियो शव,विराटनगर : मोरङको कानेपोखरी गाउँपालिका६ स्थित एउटा पोखरीमा डुबेर वेपत्ता भएका एक युवकको शव १६ घण्टापछि बाहिर निकालिएको छ । पोखरीमा डुबेर मृत्यु भएको अवस्थामा मोरङको पथरीशनिश्चरे नगरपालिका८ का २७ वर्षीय विनोद पाण्डेको शव भेटिएको प्रदेश १ प्रहरी कार्यालय विराटनगरका प्रवक्ता एपसी महेन्द्रकुमार श्रेष्ठले जानकारी दिए । उनका अनुसार शनिबारसाँझ ६ बजेतिर पौडी खेल्नका लागि पाण्डे हेरिका निर्माण सेवा प्रालिको माछा पोखरीमा पसेका थिए । पौडी खेल्ने क्रममा डुबेर वेपत्ता भएका उनलाई खोजी गर्ने क्रममा आइतबार बिहान १० बजेतिर मृत फेला पारेर शव बाहिर निकालिएको जानकारी एसपी श्रेष्ठले दिए । उनले स्थानीय बासिन्दाको सहयोगमा प्रहरीले रातभर खोजी गर्दा पनि फेला नपरेका पाण्डेको शव १६ घण्टापछि भेट्टाइएको बताए । प्रहरीले घटनाका बारेमा अनुसन्धान थालिएको जनाएको छ ।
ताप्लेजुङमा दुई कोरोना संक्रमित वृद्धाको मृत्यु,"ताप्लेजुङ : ताप्लेजुङमा दुई कोरोना संक्रमित वृद्धाको मृत्यु भएको छ । मृत्यु हुनेमा फुङलिङ नगरपालिका४ की ६९ वर्षीया र सिरिजंघा गाउँपालिका४ का ८० वर्षीया वृद्धा हुन् । फुङलिङकी महिला मुटुरोग, प्रेसर, मधुमेहकी बिरामी रहेकी बताइएको छ। उता सिरिजंघाकी महिलालाई श्वास फेर्न समस्या भएपछि आफन्तले शनिबार राति प्राथमित स्वास्थ्य केन्द्र ल्याएका थिए । त्यहाँ स्वास्थ्य जाँच गराउँदा कोरोना पोजिटिभ देखिएको थियो। उपचारकै क्रममा आइतबार बिहान मृत्यु भएको स्वास्थ्य कार्यालय ताप्लेजुङका तथ्याङ्क अधिकृत हेमराज कठायतले बताए । जिल्लामा हालसम्म ८ संक्रमितले ज्यान गुमाइसकेका छन् । दोस्रो लहर सुरु भएयता कोरोनासँग मिल्दोजुल्दो लक्षण भएका थप ३ जनाको समेत मृत्यु भइसकेको छ । यहाँ सक्रिय संक्रमित ४ सय बढी छन् ।"
विघटनविरुद्ध विपक्षी आक्रामक,"काठमाडौं : प्रतिनिधि सभा विघटन र नयाँ निर्वाचन घोषणाविरुद्ध विपक्षी गठबन्धनले राजनीतिक तथा कानुनी प्रतिवाद गर्ने भएको छ। कांग्रेस, माओवादी, जसपाको उपेन्द्र यादव पक्ष, एमालेको माधव नेपाल खेमा र राष्ट्रिय जनमोर्चा त्यसका लागि एकगठ भएका हुन्। उनीहरूले प्रतिनिधि सभा विघटनको राष्ट्रपति र प्रधानमन्त्रीको निर्णयलाई असंवैधानिक, अलोकतान्त्रिक, स्वेच्छाचारी, निरंकुश र प्रतिगमनकारी भन्दै निन्दा र भत्र्सना गरेका छन्। विघटनले मुलुकमा राजनीतिक अनिश्चय, अन्यौल र अराजकता सिर्जना गर्ने उनीहरूको ठम्याई छ। गठबन्धनले विज्ञप्ति निकाली उक्त कदमविरुद्ध एकजुट भई नेपाली जनताको गणतन्त्र, समावेशी लोकतन्त्र एवं नेपालको सर्वोपरी राष्ट्रिय हिताको रक्षाका लागि दृढतापूर्वक अगाडि बढ्न आह्वान गरेका छन्। कांग्रेस सभापति शेरबहादुर देउवा, माओवादी अध्यक्ष पुष्पकमल दाहाल, एमाले नेता नेपाल, जसपा अध्यक्ष यादव र राजमो उपाध्यक्ष दुर्गा पौडेलले संयुक्त विज्ञप्ति जारी गरेका हुन्। विज्ञप्तिमा संविधानको धारा ७६ (५) बमोजिम प्रतिनिधि सभाका बहुमत सदस्यको हस्ताक्षरसहित विधिसम्मत पेस गरेको दाबीमाथि संविधानत: निर्णय गरी प्रधानमन्त्री नियुक्त गर्नुपर्नेमा संवैधानिक दायित्व राष्ट्रपतिबाट निर्वाह नभएको जनाइएको छ। राष्ट्रपतिद्वारा प्रधानमन्त्री केपी शर्मा ओलीसँगको मिलोमतोमा बदनियतपूर्ण किसिमले प्रतिनिधि सभा विघटन गरी संविधान र लोकतन्त्रमाथि नै प्रहार गरिएको उनीहरूको आरोप छ। सत्ता लम्ब्याउने दूराशयबाट घोषित आमनिर्वाचनले कोरोना संक्रमणको महामारीको भयावह अवस्था सामना गरिरहेका जनताको जीवलाई झन् गम्भीर संकटमा धकेली दिएको विपक्षीको दाबी छ। बानेश्वरमा भएको विपक्षी गठबन्धनको बैठकपछि माओवादी केन्द्रका अध्यक्ष प्रचण्डले प्रधानमन्त्रीमा देउवाको दाबीमा साथ दिने १ सय ४९ सांसदको हस्ताक्षरसहित सर्वोच्च जाने बताए। उनले भने, हिजो संसद विघटन प्रतिगमनकारी कदम हो भनेर सडकबाट राम्रैसँग प्रतिवाद भयो र अदालतले पुनस्र्थापना पनि गयो। हामीलाई विश्वास छ, बहुमत सांसदको हस्ताक्षरसहित गइसकेपछि अदालतले अन्तत: फेरि लोकतन्त्रको पक्षमा फैसला गर्नेछ। अहिले घोषणा भएको चुनाव बहिष्कार गर्नुहुन्छ भन्ने प्रश्नमा उनले भने, यो निर्वाचन गर्न घोषणा गरिएको छैन। यो संविधानसम्मत छैन, त्यसैले यसको अर्थ पनि छैन। संसद विघटन र नयाँ निर्वाचनको विषयमा विपक्षी दलले बैठक गरेर पनि विरोध जनाएका छन्। विघटन अलोकतान्त्रिक : कांग्रेस कांग्रेसले सभापति शेरबहादुर देउवाले बहुमत सांसदहरूको हस्ताक्षरसहित प्रधानमन्त्रीमा दाबी गर्दागर्दै पनि दाबी नपुगेको भनेर संसद विघटन गर्नु अलोकतान्त्रिक र षड्यन्त्रपूर्ण भएको ठहर गरेको छ। उसले संसद विघटनविरुद्ध कानुनी र राजनीतिक लडाइँ लड्ने निर्णय गरेको छ। कांग्रेस पदाधिकारी र पूर्वपदाधिकारीको संयुक्त बैठकले लोकतन्त्र खतरामा परेको निष्कर्ष निकाल्दै त्यसको रक्षाका लागि कानुनी र राजनीतिक लडाइँ लड्ने निर्णय गरेको छ। बैठकपछि कांग्रेस सहमहामन्त्री डा प्रकाशशरण महतले भने, अन्य दलहरूसँग पनि सहकार्य गरी लोकतन्त्र रक्षाका लागि राजनीतिक र कानुनी लडाइँ लड्ने छौं। प्रतिगमनको निरन्तरता : माओवादी माओवादीले प्रतिनिधि सभा विघटनविरुद्ध कानुनी, राजनीतिक उपचार खोज्ने भएको छ। पेरिसडाँडामा बसेको स्थायी कमिटी बैठकले विघटन राष्ट्रपति र प्रधानमन्त्रीको मिलेमतोमा भएको भन्दै विरोध गरेको छ। बैठकपछि अध्यक्ष दाहालद्वारा जारी विज्ञप्तिमा राष्ट्रियता र सार्वभौमसत्ता पक्षधर सबै दल र बुद्धिजीविलाई संघर्ष गर्न अपिल गरिएको छ। माओवादीले कानुनी लडाइँसँगै कोभिड महामारीबाट नागरिकको जीवनरक्षा गर्न एकीकृत अभियान चलाउने निर्णयसमेत गरेको छ। जनमत संग्रहमा जाऔं : विप्लव नेपाल कम्युनिष्ट पार्टीका महासचिव नेत्रविक्रम चन्द विप्लवले जनमत संग्रहमा जान आग्रह गरेका छन्। विज्ञप्ति जारी गर्दै विप्लवले संसदीय व्यवस्था सफल नभएकाले वैज्ञानिक समाजवादले मात्र निकास दिन सक्ने बताए। जनमत संग्रहका लागि राजनीतिक पार्टीहरू तयार हुने हो भने त्यसका लागि हाम्रो पार्टी संयुक्त सरकार बनाएर सहकार्य गर्न तयार रहेको स्पष्ट पार्छौं, विज्ञप्तिमा भनिएको छ। अहिलेको समस्या कुनै पार्टी, व्यक्ति वा सरकारको मात्र नभएर संसदीय व्यवस्थाकै समस्या भएको ठहर गर्दै आवधिक चुनावमा जानु झन् ठूलो संकट निम्तनु उनको तर्क छ। यो सत्ता र व्यवस्थाको संकटलाई सरकारको मात्र असफलता बताएर फेरि पनि संसदीय व्यवस्थाकै चुनाव घोषणा गर्नु भनेको समस्यालाई समाधान गर्ने नभई झन् ठूलो अन्तर्विरोध र संकटमा धकेल्नु हो, उनले भनेका छन्। विघटन असंवैधानिक : सभामुख सभामुख अग्निप्रसाद सापकोटाले राष्ट्रपतिद्वारा गरिएको प्रतिनिधि सभा विघटन र नयाँ चुनावको घोषणा शक्ति पृथकीकरण, सन्तुलन र नियन्त्रणको सिद्धान्तविपरीत भएको बताएका छन्। राष्ट्रपति कार्यालयबाट जेठ ७ गते जारी विज्ञप्ति नेपालको संविधान, राजनीतिक दलसम्बन्धी ऐन २०७३ र प्रतिनिधि सभा नियमावली २०७५ ले गरेको व्यवस्थासँग मेल नखाएको सभामुख सापकोटाको भनाइ छ। सापकोटाद्वारा जारी वक्तव्यमा प्रधानमन्त्रीको सिफारिसमा राष्ट्रपतिद्वारा गरिएको प्रतिनिधि सभा विघटनप्रति गम्भीर ध्यानाकर्षण भएको जनाइएको छ। विज्ञप्तिमा यो कदम २०७७ पुस ५ को प्रतिनिधि सभा विघटनविरुद्ध ६७ दिनसम्म गरिएको संवैधानिक, कानुनी र राजनैतिक संघर्षको भावना एवं संर्वोच्चको अदालतको संवैधानिक इजालसको २०७७ फागुन ११ गतेको फैसलाको विपरीत देखिएको बताइएको छ। संविधानको धारा ७६ (५) अनुसार वैकल्पिक सरकार गठनका लागि वस्तुगत आधार पेस भइसकेको अवस्थामा प्रधानमन्त्री नियुक्त गर्ने विकल्प रहँदारहँदै सार्वभौम प्रतिनिधिसभा विघटनको निष्कर्षमा पुग्नु कदापी स्वाभाविक र संवैधानिक कदम मान्न नसकिने सापकोटाले बताएका छन्।"
ओलम्पिक भएरै छाड्छ,"टोकियो : ३२औं गृष्मकालिन ओलम्पिक सुरु हुन दुई महिना मात्रै समय बाँकी छ। कोरोना भाइरसको महामारीका कारण पूर्व निर्धारित समयमा टोकियो ओलम्पिक हुनेमा आशंका गर्न थालिएको छ। जापानमा पनि कोरोना भाइरसको महामारी बढेपछि ओलम्पिक खेलकुदको आयोजनामा फेरि प्रश्न उठाउन थालिएको छ। अहिले जापानमा कोरोना संक्रमणको दर दिनदिनै बढ्न थालेको छ। जापानी नागरिकहरू पनि सरकारले ओलम्पिकलाई भन्दा कोरोना नियन्त्रणका लागि पहल थाल्नुपर्ने भन्दै विरोधमा उत्रिएका छन्। कोरोना भाइरसको महामारी बढेपछि जापानका प्रधानमन्त्री योसिहिदे सुगाले राजधानी टोकियोलगायत केही सहरमा एक महिनाअघि स्वास्थ्य संकटकाल लगाएका थिए। अहिले त्यो संकटकाल मे ३१ सम्म बढाइएको छ। स्वास्थ्य संकटकाल घोषणा गरेपछि कोरोना संक्रमणको दर विस्तारै घट्न थालेको छ। यहीबीचमा ओलम्पिकको तयारी भने तीव्र रूपमा भइरहेको छ। अन्तर्राष्ट्रिय ओलम्पिक कमिटी (आईओसी) का उपाध्यक्ष जोन कोट्सले जापानका धेरै ठाउँमा संकटकाल लागु भए पनि ओलम्पिकको तयारी तीव्र रुपमा भइरहेको जानकारी दिएका छन्। अघिल्लो वर्षका लागि तय भएको टोकियो ओलम्पिक कोरोना भाइरसको महामारीका कारण एक वर्ष पछाडि सारिएको हो। प्रतियोगिता एक वर्ष पछाडि सार्दा समेत महामारी कायमै रहेकाले ओलम्पिक हुन्छ कि हुँदै भन्ने द्विविधाका बीच पनि तयारीले भने तीव्र पाएको छ। कोट्सले जापानमा संकटकाल रहे पनि ओलम्पिक खेलकुद भएरै छाड्ने र त्यसको तयारी अन्तिम चरणमा पुगेको बताएका छन्। संकट कालकै अवस्थामा पनि हामीले पाँच वटा प्रतियोगिता सफलतापूर्वक सम्पन्न गर्न सफल भयौं, कोट्सले भने, खेलाडी र जापानका नागरिकको सुरक्षाका लागि हामीले हरसम्भवका योजना बनाएका छौं। ती योजनालाई कडाईका साथ लागु पनि गछौं। तैपनि सबैको एउटै प्रश्न रहने गरेको छ, यस्तो अवस्थामा पनि ओलम्पिक हुन्छ ? बिल्कुलै हुन्छ। यसमा शंका नगरे हुन्छ। कोट्सले विश्व स्वास्थ्य संगठन र विभिन्न देशका वैज्ञानिकहरूको सल्लाह र सुझाव अनुसार तयार पारिएको सबै मापदण्ड स्वास्थ्यका हिसावले सुरक्षित रहेको दाबी पनि गरे। विश्व स्वास्थ्य संगठन र वैज्ञानिकहरूको सल्लाहमा तयार पारिएको सबै मापदण्ड सुरक्षित छ। जापानमा संकटकाल भए पनि नभए पनि ओलम्पिक आयोजनामा त्यसले खासै अर्थ राख्दैन, उनले भने। जापानमा हालै गरिएको सर्वेक्षण अनुसार करिब ७० प्रतिशत नागरिक ओलम्पिक खेलकुदको विपक्षमा देखिएका छन्। केही समयअघि आयोजना गरिएको भर्चुअल प्रेस कन्फरेन्स पनि प्रदर्शनकारीले बाधा पुर्याएका थिए। एक प्रदर्शनकारीले कालो र सेतो ब्यानर बोकेर टोकियो ओलम्पिकको विरोध गरेका थिए। यस बाहेक पनि अहिले विभिन्न सहरमा टोकियो ओलम्पिकको विरोधमा प्रदर्शनहरू भइरहेका छन्। प्रदर्शनकारीले खेलकुदभन्दा मानिसको जीवन र स्वास्थ्य महत्वपूर्ण रहेको भन्दै ओलम्पिक रद्द गर्नुपर्ने आवाज बुलन्द गरिरहेका छन्। तर, जापान सरकारले भने राष्ट्रिय गौरवसँग जोडिएको ओलम्पिक आयोजना गर्नुको विकल्प नरहेको बताउँदै आएको छ। गत वर्ष नै हुनुपर्ने टोकियो ओलम्पिक जुलाई २३ बाट सुरु हुने पूर्व निर्धारित कार्यक्रम छ। जापानको ठूलो जनमत ओलम्पिकको विपक्षमा रहेको विषयलाई आईओसीका उपाध्यक्ष कोट्सले भने सामान्य रुपमा हेर्नुपर्नेमा जोड दिए। जापानका ठूलो संख्याले अहिलेसम्म कोरोनाविरुद्धको खोप पाउन सकेको छैन। त्यही कारण जनमत सर्वेक्षणमा धेरैले ओलम्पिक आयोजनाको विपक्षमा मत जाहेर गरेको हुनुपर्छ, उनले भने, कोरोनाविरुद्ध खोप लगाउनेको संख्या बढेसँगै ओलम्पिक आयोजनाको पक्षमा जनमत बढ्दै जानेछ। हाम्रो मुख्य जिम्मेवारी भनेको ओलम्पिकमा सहभागी खेलाडी, प्रशिक्षक, अफिसियल सबै सुरक्षित रहन्छन् र जापानी नागरिक पनि सुरक्षित छन् भनेर आश्वस्त पार्नु हो। आईओसीका प्रवक्ता मार्क एडम्सले जापानी जनताको राय सुने पनि निर्णय भने अन्तर्राष्ट्रिय ओलम्पिक कमिटीले नै गर्ने बताए। हामी जापानी नागरिकको राय सुन्छौं तर, निर्णय भने हामी आफै गछौं, एडम्सले भने, ओलम्पिक हुन्छ र भएरै छाड्छ। जापानी जनताको राय नकारात्मक हुँदैमा ओलम्पिक रोकिँदैन। जापानमा कोरोना महामारीका कारण संकटकाल घोषणा गरिए पनि कोरोनाविरुद्धको खोप लगाउने अभियानले भने तीव्रता पाउन सकेको छैन। अहिलेसम्म पाँच प्रतिशत वृद्धवृद्धाले मात्र खोपको पहिलो मात्रा लगाउन पाएका छन्। त्यसैले जुलाई २३ भित्र ३६ मिलियन सेवानिवृत्त नागरिकले खोप पाउनेमा शंका गरिन थालिएको छ। यसैबीच बेलायती ओलम्पिक कमिटीले भने ओलम्पिक खेलकुदमा सहभागी हुन जापान जानुअघि सबै खेलाडी र सपोट स्टाफलाई कोरोनाविरुद्धको खोप लगाइसक्ने जनाएको छ।"
जोखिम मोलेर जनता जोगाउँदै सुरक्षाकर्मी,"विराटनगर : नेपालभारत सीमा क्षेत्रअन्तर्गत विराटनगर महानगरपालिका१७ इस्लामपुर हुँदै भारतबाट दुई साताअघि एउटा समूह अवैध रूपमा नेपाल प्रवेश गर्दै थियो। इलाका प्रहरी कार्यालय रानीका प्रहरी निरीक्षक प्रकाश राउत नेतृत्वको टोलीले सशस्त्र प्रहरीको समेत साथ लिँदै उक्त समूहलाई रोक्यो र नेपाल छिर्न दिएन। नेपाल छिर्न नपाएपछि आक्रोसित बनेको समूहले पारी (भारत) पट्टि गएर नेपाली सुरक्षाकर्मीमाथि ढुंगामुडा गर्यो। ढुंगामुडाको पर्वाह नगरिकन कोरोना भाइरस संक्रमणको दर उच्च रहेको भारतबाट खुलेआम आउन खोज्ने समूहलाई रोक्न प्रहरी सफल त भयो। तर त्यही भीड नियन्त्रण गर्न इलाका प्रहरी कार्यालय (इप्रका) रानीबाट खटिएकामध्ये नेपाल प्रहरीका चार जनामा अहिले कोरोनाको संक्रमण पुष्टि भएको छ। संक्रमण भएर उपचार गराइरहेकामा एक जना सइ (प्रहरी नायव निरीक्षक), एक हवल्दार र दुई जवान छन्। इस्लामपुर नाकामा छ दिनअघि पनि त्यस्तै घटना दोहोरियो। त्यसको पनि असर देखिनसक्ने अवस्था रहेको प्रहरी अधिकारी बताउँछन्। कोरोना रोकथाम र नियन्त्रणका लागि नेपालभारत सीमा क्षेत्रमा ठूलै संख्यामा सुरक्षा टोली परिचालित छ। महामारीका बेला आवतजवात गर्न नदिन उच्च निगरानी बढाइएको छ, प्रनि राउत भन्छन्, कोरोना महामारीका समयमा दुई देशीय सीमा नाकाबाट आवतजावत गर्न हुँदैन भनेर सम्झाइबुझाई गर्दा हुलदंगा गर्छन्। कोरोना फैलनसक्नेतर्फ सचेत गराउँदा सुरक्षाकर्मीमाथि ढुंगामुडा र आक्रमण हुन्छ। इलाका प्रहरी कार्यालय रंगेलीका प्रहरी निरीक्षक अनमोल खड्का आफ्नै नेतृत्वमा टोली लिएर दैनिक सीमा र भीडभाड बढी हुने क्षेत्रको गस्तीमा निस्कन्छन्। कोरोना नियन्त्रणकै लागि सम्पूर्ण जनशक्ति परिचालन गरिएको छ। एक जना प्रहरीले १८ घण्टासम्म ड्युटी गरिरहेका छन्, उनले भने, निषेधाज्ञा कार्यान्वयन गराउन सबै जनशक्ति परिचालित छ। विशेष गरेर संक्रमण दर उच्च भएको भारततिरबाट हुने अवैध आवतजावत नियन्त्रणमा केन्द्रित छौँ। खड्काका अनुसार आवतजावत र भीडभाड रोक्न रातभर सीमामा सुरक्षा दिएर बस्नुपर्छ। खड्का नेतृत्वमै सीमा क्षेत्रको सुरक्षामा खटिएकामध्ये एक हवल्दार र चार जवान गरेर पाँच प्रहरीमा कोरोना देखिएको छ। उपचाररत अवस्थामा रहेका उनीहरूलाई लक्षण देखिएपछि परीक्षण गराउँदा संक्रमण पुष्टि भएको हो। सिमावर्ती क्षेत्र मोरङको जहदा गाउँपालिका६ हुँदै वैशाख १५ गते नेपाल छिर्न खोजेको भारतीय नागरिकको समूहलाई रोक्न खोज्दा तनाव उत्पन्न भयो। आवतजावत रोक्न र निषेधाज्ञाको पालना गराउन सीमा क्षेत्रमा खटिएका सशस्त्र प्रहरीमाथि उक्त समूह जाइलाग्यो। दुव्र्यवहार गर्दै आक्रमणमा उत्रिएको समूहले ड्युटीमा रहेका सशस्त्र प्रहरी हवल्दार ललित खड्काको पोशाक नै च्यातिदियो। घटनामा संलग्न भारत अररिया डुमरियाका ३५ वर्षीय मोहन ऋषिदेव पक्राउ परे। उनी पक्राउ परेपछि अरू भारततिरै भागे। ऋषिदेवलाई प्रहरीले अभद्र व्यवहारको मुद्दा चलायो। मोरङको रंगेली नगरपालिका४ स्थित चोप्राहा नाकामा वैशाख २८ गते निषेधाज्ञाको उल्लंघन गर्दै भारतबाट नेपाल आउन खोज्नेलाई रोक्ने क्रममा लफडा भयो। गालीगलौज र दुव्र्यवहार गर्दै सशस्त्र प्रहरी नायव निरीक्षक (सइ) खेमराज धिमाल तथा हवल्दार लीलाराज राउतमाथि आक्रमणको प्रयास भयो। प्रहरीले घटनामा संलग्न रंगेली४ का राजेश साहलाई पक्राउ गरेर अभद्र व्यवहार मुद्दा चलायो। कोरोना संक्रमण तीव्र रूपमा फैलिइरहेका बेला जारी गरिएको निषेधाज्ञाको कार्यान्वयन, सीमा क्षेत्रको दैनिक ड्युटी, भीडभाड नियन्त्रण र मास्क वितरण लगायतमा खटिने सुरक्षाकर्मीमा धमाधम कोरोना संक्रमण पुष्टि हुन थालेको छ। कोरोना जोखिमको पर्वाह नगरिकन यतिबेला सर्वसाधारण जनतालाई संक्रमणबाट जोगाउने अभियानमा सुरक्षाकर्मी केन्द्रित रहेको मोरङ प्रहरी प्रमुख एसपी सन्तोष खड्काले बताए। खड्काका अनुसार सडक एवं सार्वजनिकस्थलमा भीडभाड हुन नदिने, बजार पसल तथा सवारी साधन सञ्चालनमा कडाइ गर्ने, मास्क तथा सेनिटाइजर वितरण गर्ने, खुलेआम हिँड्डुल गर्नेलाई मास्क लगाउन आग्रह गर्ने, स्वास्थ्य मापदण्ड पालनामा जोड दिने, सावधानी अपनाउन सबैमा आग्रह गर्ने, कोरोनाविरुद्ध जनचेतनामुलक कार्यक्रम सञ्चालन गर्ने तथा निषेधाज्ञाको पालना गराउने एवं उल्लंघन गर्नेलाई कारबाही गर्ने जिम्मेवारी सुरक्षाकर्मीमा छ। त्योबाहेक दुई देशबीचको आवजावत नियन्त्रण, लागूऔषध एवं हतियारको ओसारपसार, सीमा एवं मानवताविरुद्धका विभिन्न अपराध, चोरी तस्करी नियन्त्रण, अपराधिक घटनाको अनुसन्धान एवं नियन्त्रण तथा शान्ति सुरक्षाको अवस्था मजवुत बनाउने जिम्मेवारी छँदैछ। एसपी खड्काका अनुसार आपतकालीन अवस्थामा थप मद्दतका लागि नेपाल प्रहरीको सशस्त्र प्रहरी गण रानीबाट एउटा टोली ल्याएर रिजर्वमा राखिएको छ। सुरक्षाकर्मीलाई काममा खटिँदा कोरोना संक्रमण हुने जोखिम र भय पनि उत्तिकै छ। प्रदेश १ ट्राफिक प्रहरी प्रमुख एसपी सञ्जीव शर्माका अनुसार निषेधाज्ञाको समयमा सवारी साधन कम संख्यामा चलेकाले अहिले ट्राफिक प्रहरी कोरोना नियन्त्रणमा केन्द्रित छ। मास्क र सेनिटाइजर बाँड्ने, स्वास्थ्य सचेतना सम्बन्धी कार्यक्रमहरू गर्ने, निषेधाज्ञा उल्लंघन गर्ने सवारी नियन्त्रणमा लिने काम ट्राफिकले गरिरहेको उनको भनाइ छ। कोरोनाको दोस्रो लहर सुरु भएयता शनिबार दिउँसोसम्ममा प्रदेश १ मा ३५ जना ट्राफिकलाई संक्रमण भइसकेको छ। मोरङमा ट्राफिक इन्चार्जसहित १० जनामा संक्रमण देखिएको छ। सुरक्षाकर्मीमध्ये अपराध नियन्त्रण, शान्ति सुरक्षा र सबैसँग प्रत्यक्ष सम्पर्कमा रहने नेपाल प्रहरीमा कोरोनाको संक्रमण धेरै छ। सशस्त्रमा पनि सीमा क्षेत्रमा खटिएका र भीडभाड नियन्त्रणमा परिचालन गरिएकामा संक्रमण देखिन थालेको छ। नियमित काम कारबाहीबाहेक कोरोना नियन्त्रणकै लागि अहिले नेपालभारत सीमा क्षेत्रमा ठूलो संख्यामा सशस्त्र तथा नेपाल प्रहरी परिचालन गरिएको छ। कोरोनाको दास्रो लहरयता नेपाल प्रहरीतर्फ प्रदेश १ मा एक सय ३४ जनामा संक्रमण पुष्टि भइसकेको छ। जसमा प्रहरी नायव उपरीक्षक (डीएसपी) एक, प्रहरी निरीक्षक (इन्सपेक्टर) चार, नायव निरीक्षक (सइ) ११, सहायक निरीक्षक (असइ) १७, प्रहरी हवल्दार ३२ जना छन्। संक्रमित हुनेमा छ जना कार्यालय सहयोगीसहित अरू प्रहरी जवानहरू छन्। संक्रमित सुरक्षाकर्मीलाई विभिन्न अस्पताल र आइसोलेसनमा उपचारका लागि भर्ना गर्ने गरिएको सशस्त्र प्रहरी बल मोरङका प्रमुख एसपी तीर्थ पौडेलले बताए। कोरोना नियन्त्रणमा सुरक्षाकर्मी सधैँ अग्रपंक्ति मै हुने हो, उनले भने, त्यही भएकाले केही सुरक्षाकर्मीमा पनि संक्रमण देखिएको छ। एसपी पौडेलका अनुसार मास्क, पञ्जा र सेनिटाइजरकको प्रयोगसहित सावधानी अपनाएर आफू पनि जोगिने र जनतालाई पनि बचाउने गरी काम गर्न निर्देशन दिँदै सुरक्षाकर्मीलाई ड्युटीमा खटाइन्छ। प्रदेश १ प्रहरी कार्यालय विराटनगरका प्रवक्ता एसपी महेन्द्रकुमार श्रेष्ठले कोरोना नियन्त्रणमा अहोरात्र खटिँदा संक्रमित भए पनि त्यसको पर्वाह नगरिकन सुरक्षाकर्मी आफ्नो जिम्मेवारी पूरा गर्न केन्द्रित रहेको बताए। शान्ति सुरक्षासँगै पछिल्लो विषम परिस्थितिमा सुरक्षाकर्मी फ्रन्ट लाइनमा छन्, उनले भने, ड्युटीमा रहँदा कसैलाई संक्रमण भएमा उसको सट्टामा अर्को प्रहरी पठाउँदै संक्रमितलाई उपचारमा लगिन्छ। सीमा क्षेत्र, राजमार्ग, बजार, गाउँ, बस्ती सबैतिर पुग्नुपर्दा सुरक्षाकर्मीलाई संक्रमण हुन थाल्यो, श्रेष्ठले भने, तर पनि थप सतर्क र सजग हुँदै फुल इफोर्टका साथ नियमित कामसहितको जिम्मेवारीबाट प्रहरी पछि हटेको छैन। आफू संक्रमित भएर पनि कमजोरी हुन दिइएको छैन। अक्सिजनको सम्भावित अभावलाई मध्यनजर गर्दै सुनसरी प्रहरी प्रमुख एसपी कमल थापाको नेतृत्वमा प्रदेश १ प्रहरी कार्यालयले कार्यदल नै बनाएको छ। सम्भावित जोखिमको अध्ययन गरिरहेको कार्यदलले सबैतिर अक्सिजन आपूर्तिलाई सहज बनाउने भूमिका निर्वाह गरिरहेको जानकारी एसपी श्रेष्ठले दिए। सुरक्षाकर्मीलाई शौचालय, ब्यारेक, मेस र ड्युटीमा जाने गाडी एउटै प्रयोग गर्नुपर्ने बाध्यता छ, स्रोतले भन्यो, सँगै खाने, बस्ने, सुत्ने र ड्युटी गर्ने साथीलाई संक्रमण पुष्टि हुँदा अर्कोलाई कोरोना नदेखिएला भन्ने हुँदैन। कोरोना नियन्त्रणमा खटिने सुरक्षाकर्मीमा संक्रमण बढ्दो छ। जनताकै लागि अहोरात्र खटिनुपर्ने हुँदा अहिले त्यसकै परिणाम भोग्दै छौँ, प्रहरीका एक अधिकारीले भने, तर संकटको घडीमा मुलुक र जनताको सेवामा समर्पित हुन पाउँदा जोखिमको पर्वाह छैन। सुरक्षाकर्मी भएर संकटमा साथ दिइरहन सक्दा गर्व लाग्छ। यसैबीच प्रदेश १ का सशस्त्र प्रहरी प्रमुख डीआईजी वंशीराज दाहाल र नेपाल प्रहरी प्रमुख डीआईजी ईश्वरबाबु कार्की संक्रमण पुष्टि भएर उपचाररत अवस्थामा रहेका सुरक्षाकर्मीको मनोबल उच्च बनाउन लागि परेका छन्। उनीहरू संक्रमित प्रहरीलाई आत्माबल दह्रो बनाउन हौसला प्रदान गरिरहेका छन्। ड्युटीमा खटिने सुरक्षाकर्मीलाई साबुनपानीले नियमित हात धुन, मास्क तथा सेनिटाइजर प्रयोग गर्न र सामाजिक दूरी पालन गरेर आफ्नो जिम्मेवारी पूरा गर्न निर्देशन दिइरहेका छन्। ब्यारेकमा भौतिक दूरी कायम गरेर खान, सुत्न मिल्ने ठाउँ अनि उपयुक्त शौचालय र बाथरुमको व्यवस्था नहुँदा पनि प्रहरीमा संक्रमण बढ्दो अवस्थामा रहेको हो। एक जना प्रहरीलाई संक्रमण हुँदा अरूलाई पनि सर्ने अवस्था छ। समूहमा बसेर काम गर्नुपर्ने र फिल्डमा खटिनै पर्ने बाध्यताले कोरोनाको ठूलो जोखिम निम्तिएको छ, डीआईजी कार्की भन्छन्, सुरक्षाकर्मीको मनोबल उच्च बनाउँदै कोरोना संकटमा कुनै कमजोरी हुन नदिने हिसाबमा काम भइरहेको छ। निषेधाज्ञाको कार्यान्वयनसँगै विभिन्न घटनामा संलग्नलाई पक्राउ गर्दा र हिरासतमा राख्दा तथा सबैतिरको प्रत्यक्ष सम्पर्कले पनि प्रहरी संक्रमणको जोखिममा परिरहेको कार्कीले बताए। संक्रमित क्षेत्र सिल गर्नेदेखि स्वाब संकलन र अक्सिजनको खोजीसम्मका काममा प्रहरी खटाउने गरिएको छ। कोरोना संक्रमण देखिन थाले पनि कार्यक्षेत्रबाट नेपाल प्रहरी पछि नहट्ने जानकारी डीआईजी कार्कीले दिएका छन्। संक्रमणले संकट बढायो भनेर फिल्डमा प्रहरीको संख्या घटाउँदैनौँ, उनले भने, काम कारबाही प्रभावित नहुने गरी प्रहरीलाई परिचालन गरिने छ। आवश्यकता अनुसार खटाउन रिजर्व मा पनि प्रहरी राखिएको छ। जनतालाई महामारीबाट जोगाउनका लागि सकेजति सबै उपाय अवलम्बन गरिएको बताउँदै सशस्त्रका डीआईजी दाहालले सर्वसाधारण जनता बच्दा सबै बच्छौँ भन्ने मूल मन्त्रलाई आत्मासात गर्दै आफू जोखिममा परे पनि सुरक्षाकर्मी जनसेवामा दत्तचित्त भएर लागेको उल्लेख गरे। नियमित काममा निरन्तर लाग्दै कोरोनाको जोखिम न्यूनीकरणलाई प्राथमिकतामा राखिएको उनले बताए। कोरोना रोकथाम र नियन्त्रणका लागि गरिएका कडाइको पालना गराउन उपलब्ध स्रोत र साधनको भरपुर सदुपयोग गरेर सुरक्षाकर्मी अग्रपंक्तिमा खटिँदै आएको जानकारी दाहालले दिए। उनका अनुसार नेपाल भित्रन खोज्ने सम्भावित संक्रमित भारतीय नागरिकसँग सिधा सम्पर्क हुने हुँदा सीमा क्षेत्रमा खटिएका सुरक्षाकर्मी कोरोनाको बढी जोखिममा छन्। भारतबाट विभिन्न बाटो हुँदै अवैध रूपमा नेपाल छिर्न खोज्नेहरू धेरै हुन्छन्, डीआईजी दाहालले भने, त्यहाँ उनीहरूलाई रोक्न खोज्दा संक्रमण हुने सम्भावना उच्च रहन्छ। निको भएर फर्कने क्रम जारी रहेकाले आत्तिन नपर्ने भन्दै उनले संक्रमित सुरक्षाकर्मीलाई सान्त्वना दिए। संक्रमित सुरक्षाकर्मीलाई उपचारको प्रभावकारी व्यवस्था मिलाइएको डीआईजी दाहालले बताए। आफू जोखिम मोलेरै महामारीको रूपमा फैलिएको कोरोनाबाट जनतालाई जोगाउने महत्वपूर्ण अभियानमा केन्द्रित हुँदा सुरक्षाकर्मीको प्रशंसा भइरहेको नागरिक अगुवा भरत गुरागाईंले बताए। शान्ति सुरक्षाको नियमित कामबाहेक महामारीका बेला जनता जोगाउन सुरक्षाकर्मीको योगदान ठूलो छ, उनी भन्छन्, संक्रमणको जोखिमका समयमा झन सुरक्षा सतर्कता बढाउनुपर्ने जिम्मेवारीको उच्च मूल्यांकन हुन जरुरी छ। गुरागाईंका अनुसार नियमित काममा खटिनु पर्दा सुरक्षाकर्मी पनि कोरोनाबाट अछुतो छैनन्। तर पनि हिम्मत नहारिकन सर्वसाधारणको सुरक्षामा केन्द्रित हुनुलाई सकारात्मक मान्नुपर्ने उनको भनाइ छ। सुरक्षाकर्मीलाई मात्रै कोरोना लाग्छ भन्ने आम बुझाइ हुनु सरासर गलत हो, गुरागाईंले भने, सबै सचेत भएर सावधानी अपनाएन भने आगामी दिनमा झन जटिल अवस्थाको सामना गर्नुपर्ने अवस्था आउन सक्छ। अधिकारकर्मी उमेश विश्वकर्मा सुरक्षाकर्मीले मिहिनेत नगरेको भए कोरोनाले अवस्था थप भयावह बनाउने बताउँछन्। कोरोना नियन्त्रणका लागि सुरक्षाकर्मीको भूमिका निक्कै तारिफयोग्य छ, उनले भने, महामारीबाट जोगिन र बच्न सबैले सुरक्षाकर्मीलाई साथ दिनुपर्ने अवस्था छ।"
हराउँदै अक्सिजन सिलिन्डर,"काठमाडौं : अक्सिजन सिलिन्डर हराउन थालेका छन्। अव्यवस्थित वितरण प्रणालीका कारण ठूलो संख्यामा सिलिन्डर हराइरहेको नेपाल अक्सिजन उत्पादक संघले जनाएको छ। संघका अनुसार अक्सिजन सिलिन्डर प्रयोग गर्न अस्पतालदेखि सर्वसाधारणसम्मले सिलिन्डरबापत धरौटी रकम जम्मा गरेका छैनन्। उद्योग परिसरबाट व्यक्तिगत रूपमा सर्वसाधारणका साथै सुरक्षाकर्मी, अस्पताल, विभिन्न संस्था र अन्य सरोकारवाला निकायले धरौटी र भाडाबेगर सिलिन्डर लगेका छन्। उद्योगबाट एउटा अस्पतालका लागि निस्केको सिलिन्डरको गाडी बीच बाटो र उद्योग परिसरबाटै सेना तथा सुरक्षाकर्मीले जफत गरी विभिन्न स्थानमा पुर्याएका कारण अधिकांश उद्योगको सिलिन्डर हराइरहेको उद्योगीहरू बताउँछन्। विराटनगरमा जफत गरी काठमाडौं पठाउने, वीरगन्जमा जफत गरी विराटनगर पठाउने प्रक्रियाले पनि सिलिन्डर हराएको र त्यसबापत पाउनुपर्ने भुक्तानी पनि उद्योगले नपाएको संघले जनाएको छ। यसरी विभिन्न स्थानमा पुर्याएको फिर्ता नल्याइएका कारण उद्योगमै सिलिन्डरको चर्को अभाव भएको छ, संघका अध्यक्ष गौरव शारदाले भने, काठमाडौंकै ८ वटा उद्योगको झन्डै ५० देखि ६० प्रतिशत सिलिन्डर कहाँकहाँ पुर्याइएको छ, त्यो बारेमा हामीले पत्ता लगाउन सकेका छैनौं। यसले गर्दा नियमित रूपमा रोटेसनमा अक्सिजन सिलिन्डर पनि अति आवश्यक स्थानमा वितरण गर्न कठिनाइ भएको छ। सिलिन्डर प्रयोग गरेबापत धरौटी लिने, तोकिएको समयभन्दा बढी समयसम्म राख्दा दैनिक रूपमा भाडा लिने र सिलिन्डर हराएको अवस्थामा उपयोगकर्ताबाट जरिवाना असुल गर्ने व्यवस्था नभएका कारण स्वदेशी उद्योगी मारमा परेको संघको भनाइ छ। हामीले सरकारी निकायलाई पटकपटक ध्यानाकर्षण गराएका छौं। जसको सिलिन्डर छ, उसकै उद्योगमा फिर्ता गरिदिए निकै सहज हुन्थ्यो। सिलिन्डर फिर्ता नआउँदा उद्योगको ठूलो सम्पत्ति हराएको छ, शारदाले भने। शारदाले पाँच हजार थान सिलिन्डर आयात गरेका थिए। उनको उद्योगमा अहिले दुई सय सिलिन्डर खाली छन्। करिब एक हजार थान सिलिन्डर नियमित रूपमा रोटेसन प्रणालीमा घुमिरहेको छ। बाँकी चार हजार थान सिलिन्डर नभेटिएर अहिले हराइरहेका छन्। सिलिन्डरबापत भएको लगानी डुबेको छ, शारदाले भने। एउटा ठूलो सिलिन्डरको मूल्य २० हजार रुपैयाँ पर्छ। अक्सिजन उद्योगीको सबैभन्दा ठूलो लगानी यही सिलिन्डरमा हुन्छ। अस्पतालले व्यक्ति विशेषलाई चिठी दिएर उद्योगबाट अक्सिजन ल्याउन भन्दै आएको छ। अस्पतालले अक्सिजन आफैं खोजेर ल्याएको अवस्थामा मात्रै बिरामीलाई भर्ना गर्ने सूचनापछि उद्योगबाट भरिएका सिलिन्डर हराउने क्रम झनै बढेको सोपान अक्सिजन तथा फर्माच्युटिकल्सका प्रबन्ध निर्देशक बसन्तचन्द्र मरहठ्ठाले बताए। कोभिड दोस्रो चरणको लहर चर्को रूपमा बढेसँगै अक्सिजन लिन अस्पताल, सुरक्षाकर्मी, सेना, सर्वसाधारण, विभिन्न प्रकारका संस्थाको चाप उद्योग परिसरमा परेको छ। यसरी उद्योगमै चाप परेपछि हामीलाई झनै सकस भएको छ, कतिपयले गुन्डागर्दी शैली प्रदर्शन गर्छन। दिउँभन्दा सिलिन्डर फिर्ता नआउने समस्या अत्यधिक छ, मरहठ्ठाले भने। सीसीएमसी र स्वास्थ्य मन्त्रालयबीच तालमेल नमिल्दा पनि उद्योगीहरू पेलिएको महसुस गर्न थालेका छन्। कोटा तोक्ने काम पनि एकद्वार प्रणालीबाट छैन। उद्योगको क्षमताभन्दा कोटा तोकिनु, जुन स्थानमा आपूर्ति छ, त्यसलाई हटाएर बीचमै अर्को स्थानमा आपूर्ति गर्न दबाब दिनुले पनि उद्योगलाई उत्पादन र वितरण गर्न निकै कठिनाइ भएको छ। सिलिन्डर जथाभावी रूपमा स्थानमा पुगेको र भुक्तानी पनि प्राप्त हुन नसकेको संघले जनाएको छ। अक्सिजन सिलिन्डरको उत्पादन र वितरण प्रणालीलाई व्यवस्थित गर्न एकद्वार प्रणाली कार्यान्वयनमा ल्याउनुपर्ने सबै उद्योगीको माग छ। खोजबिन गरी सबै उद्योगको सिलिन्डर संकलन गरी एकै स्थानमा जम्मा गर्नुपर्छ। केन्द्रीकृत रूपमा एकद्वार प्रणाली कार्यान्वयनमा नल्याइए उद्योगीले अब हात उठाएर उद्योग नै बन्द गर्नुपर्ने अवस्थामा पुगेका छन्, सगरमाथा अक्सिजन उद्योगका निर्देशक नारायणदत्त तिमल्सिनाले भने, एकातिर सम्पत्तिको नास छ, अर्कोतर्फ उत्पादित सिलिन्डर गुन्डागर्दी शैलीमा आफूखुसी जसलाई मन लागेको छ, उसले लगेका छन्। सिलिन्डर लगेबापत भुत्तानी पनि आउने अवस्था छैन। एकद्वार प्रणालीमार्फत अस्पतालको आवश्यकताअनुसार सोझै डेलिभरी गर्ने व्यवस्था मिलाउन सके पारदर्शी र प्रभावकारी हुने उद्योगीहरू बताउँछन्। माग र खपतबीच ग्याप भएर पूर्ण क्षमतामा उत्पादन हुँदा पनि सिलिन्डरको खिचातानी भएको छ, सीता अक्सिजनका बजार व्यवस्थापक ध्रुव कार्कीले भने। एनका अनुसार कोभिडको समस्या निम्तिनु अघिसम्म अक्सिजन उद्योग ५० प्रतिशत क्षमतामा सञ्चालनमा थिए। ५० प्रतिशत क्षमतामा सञ्चालन हुँदा अस्पताल प्रयोजनमा १५ देखि २० प्रतिशत मात्रै अक्सिजन जान्थ्यो। बाँकी ८० प्रतिशत औद्योगिक प्रयोगमा खपत हुन्थ्यो। गत वर्षकै कोभिडको समयमा देशभरका उद्योग २० प्रतिशत क्षमतामा मात्रै चलेका थिए। अहिलेको अवस्थालाई हेर्दा देशभर गरी कम्तीमा थप १ लाख २० हजार थान सिलिन्डर आवश्यक छ। यसमध्ये काठमाडौंलाई मात्रै ६० हजार चाहिन्छ। अक्सिजन उत्पादन गर्ने देशभर करिब २२ उद्योग छन्। यसमध्ये ८ वटा उपत्यकामा छन्। यी २२ वटै उद्योगलाई पूर्ण क्षमतामा सञ्चालन गर्दा पनि दैनिक १८ हजार सिलिन्डर मात्रै उत्पादन हुन्छ। तर माग बढेर अहिले दैनिक ७२ हजार सिलिन्डरभन्दा बढी पुगेको छ। कवाडीमा जान्छ सिलिन्डर संघका अध्यक्ष शारदाका अनुसार उद्योगले भरिएका सिलिन्डर अस्पताललाई उपलब्ध गराउँछ। तर अस्पतालका गार्ड र तल्लो निकायका कर्मचारीको मिलेमतोमा बढी रकम लिएर अन्य वा कवाडीलाई सिलिन्डर बिक्री गरिदिने प्रवृत्ति बढेको छ। गृह मन्त्रालयले हालै विभिन्न स्थानमा छापा मारेर एक दिनमै करिब ८ हजार थान सिलिन्डर फेला पारेको थियो। यसमध्ये सबैभन्दा बढी कवाडीबाट सिलिन्डर बरामद संकलन गरेको शारदाको भनाइ छ। अक्सिजन सिलिन्डर कवाडीमा बिक्री गर्ने प्रवृत्ति मौलाएकाले यसलाई निरुत्साहित गर्नुपर्छ। अस्पताल प्रणालीबाटै सिलिन्डर हराएर कवाडीमा गएको हाम्रो ठहर छ, शारदाले भने, सिलिन्डर उपभोग गरेबापत धरौटी राख्ने र भाडा लिने व्यवस्था नहुँदा यस्तो समस्या आएको हो। लागत खर्च बढ्यो कोभिडको संक्रमण बढ्दो दरका कारण अक्सिजनको अभाव हुन थालेपछि अहिले उद्योगलाई उत्पादन क्षमता बढाउन पनि दबाब परेको छ। यसका लागि उद्योगमा अहोरात्र कामदारहरू काम गरिरहेका छन्। अहोरात्र काम गर्ने कामदारलाई अतिरिक्त भत्ता दिनुपर्ने हुन्छ। उनीहरूलाई थप प्रोत्साहन खर्च दिँदा उत्पादन लागत खर्च बढेको छ। लागत खर्चअनुसार अक्सिजनको मूल्य वृद्धि गर्दा कालोबजारी गरेको आरोप लगाइने संघका उपाध्यक्षसमेत रहेका मरहठ्ठाले जानकारी दिए। एक ट्रिप गाडीमा पहिले ५० देखि ६० वटा सिलिन्डर सम्बन्धित स्थानमा डेलिभरी हुन्थ्यो। तर सिलिन्डरको संख्या कम भएर अहिले एक ट्रिपमा १० देखि १५ वटा सिलिन्डरमात्रै डेलिभरी गर्नुपर्छ। पहिले थोरै भाडादरमा धेरै सिलिन्डर एकै पटक डेलिभरी हुन्थ्यो। तर अहिले थोरथोरै सिलिन्डर डेलिभरी गर्दा भाडादर धेरै खर्च हुँदा पनि लागत खर्च बढेको छ। नेपालमा अक्सिजनसहितको ठूलो सिलिन्डरको बिक्री मूल्य अधिकतम साढे ४ सय रुपैयाँ तोकिएको छ। तर भारतमा त्यही सिलिन्डरको मूल्य १ हजार भारतीय रुपैयाँ छ। यसबाहेक सिलिन्डर लग्दा धरौटी राख्नुपर्ने, प्रतिदिन भाडा छुट्टै र सिलिन्डर हराएमा वा तोकिएको समयमा फिर्ता नगर्दा जरिवाना छुट्टै लाग्ने व्यवस्था छ। लागत खर्च घटाउन प्रतिसिलिन्डरमा १ सय ५० देखि २ सयसम्म अनुदानको व्यवस्था हुनुपर्ने उद्योगीहरूको माग छ। तत्कालै क्षमता विस्तार असम्भव उद्योगीका अनुसार अक्सिजन उत्पादन गर्ने उद्योगको मागअनुसार क्षमता विस्तार गर्न तत्कालै कठिन छ। उद्योग स्थापना गर्न आवश्यक पर्ने मेसिन आइपुगे पनि कम्प्रेसरको फाउन्डर निर्माण गर्न कम्तीमा दुई महिना लाग्छ। उत्पादन गर्न चार महिनासम्म लाग्न सक्छ। केही पुरानो र बन्द रहेको उद्योगको मर्मत सम्भार गरी केही परिमाणमा उत्पादन बढाउन सकिए पनि ठूलो संख्यामा उत्पादन बढाउन गाह्रो हुने उद्योगीहरू बताउँछन्। शारदाकै विराटनगरस्थित बन्द भएको उद्योगलाई मर्मतसम्भार गरी गरी अहिले सञ्चालनमा ल्याइएको छ। कवाडीको हातबाट बिक्री गर्न लागिएको उक्त उद्योग सञ्चालनमा ल्याएर अहिले प्रतिदिन २ सय ५० थान सिलिन्डर उत्पादन गर्न लागिएको छ। यस्तै सीता अक्सिजन उद्योगले पनि अहिले गत फागुनदेखि अर्को उद्योग स्थापनाको प्रक्रिया सुरु गरेको छ। यो उद्योग सञ्चालनमा आयो भने दैनिक २ हजार २ सयको संख्यामा सिलिन्डर उत्पादन हुन्छ। सीता अक्सिजनका बजार व्यवस्थापक ध्रुव कार्कीले लिक्विडमा आधारित अक्सिजन उत्पादनमा जोड दिनुपर्ने र त्यसका लागि सरकारले प्रविधिसहितको ट्यांकरको सहयोग गर्नुपर्ने बताउँछन्।"
महामारीमै कालोबजारी,"काठमाडौं : अघिल्लो वर्षको लकडाउनमा राजधानीमा तरकारीको मूल्य निकै घटेको थियो ! सर्वसाधारणले यसपालि पनि त्यही सोचेका थिए ! तर, भयो उल्टो ! यसबीच उपभोक्ता ठग्न पल्किएका कालो बजारियाले यसपालि साबिकभन्दा बढाएका छन् ! गाउँमा किसानले मूल्य पाएका छैनन् ! तरकारी कुहेका र फालिएका छन् ! कौडीका भाउमा उठाएर ल्याउने व्यापारीले सहरमा उपभोक्तालाई निचोरेर मूल्य लिइरहेका छन् ! यसको वास्तविक अनुगमन भएको भने पाइएको छैन ! खाद्यान्न र अन्य उपभोग्य वस्तुको हालत उस्तै छ ! महामारीलाई दुरुपयोग गर्दै सबैजसो सामानको अस्वाभाविक र असामयिक मूल्य बढेको छ ! बजारमा अहिले माग घटेको छ ! यस्तो अवस्थामा मूल्य घट्नुपर्ने हो ! तर, अत्यधिक नाफा खाने मोहमा झन् बढाइएको छ ! यो छाडापनमा राज्य भने मौन बसेको छ ! महामारीका कारण उत्पन्न संकटलाई मौकाको फाइदा उठाउँदै कार्टेलिङ र कालोबजारीका कारण मूल्य र गुणस्तरमा सर्वसाधारण ठगिनुका साथै महँगीको मारमा परेका हुन् ! निषेधाज्ञापछि स्वास्थ्य उपचार, औषधि, दैनिक उपभोग्यका सामग्री खाद्यान्न, इन्धन, तरकारीलगायतमा चर्को मूल्यवृद्धि गरी आम उपभोक्तालाई सकेसम्म यस्ता समूहले उखु निचोरेजस्तै निचोरेका छन् ! सरकारको कमजोर नीतिका कारण बजारमा यस्तो अवस्था सिर्जना भएको उपभोक्तावादीहरूले औंल्याएका छन् ! स्वास्थ्य उपचारका लागि अस्पतालमा भर्ना हुने बिरामीबाट हजारौंदेखि लाखौं रुपैयाँसम्म स्वास्थ्य संस्थाले असुल गर्दै आएका छन् ! नक्कली औषधिमा सक्कली औषधिको लेबल लगाएर बिक्री वितरण हुँदै आएको छ ! औषधिको कृत्रिम अभाव सिर्जना गरी ५ हजार पर्नेलाई २५ हजारदेखि ५० हजार रुपैयाँसम्म असुल गर्ने क्रम रोकिएको छैन ! यस्तै कालोबजारी र कार्टेलिङको अवस्था दैनिक उपभोग्य वस्तुतर्फ पनि सिर्जना भएको छ ! कोभिडका कारण महामारी फैलिएर संकट निम्तिएको समयमा व्यापारीले मिलोमतो गरी दैनिक उपभोग्य वस्तुतर्फ ५ देखि २५ प्रतिशत मूल्यवृद्धि गरेका छन् ! टोलटोलमा भएका ससाना खुद्रा पसलले आफूखुसी अतिरिक्त मूल्य थप गरी दैनिक उपभोग्य वस्तु बिक्री गरेका कारण संकटको समयमा आम उपभोक्ता ठगिएका छन् ! महामारीका कारण अधिकांश सर्वसाधारणको आयस्रोत गुमेर कमजोर बनेको क्रयशक्तिकाबीच नेपालीको भान्छा यो मूल्यवृद्धिले निक्कै महँगिएको छ ! पछिल्लो समयमा भान्छामा अत्याधिक प्रयोग हुने चामल, दाल, गेडागुडी, खानेतेल, चिनी, पेट्रोलियम पदार्थलगायतमा चर्को मूल्यवृद्धि भएको छ ! यस्तै हरियो ताजा तरकारीको मूल्य पनि अचाक्ली रूपमा बढेको छ ! खुद्रा व्यापार संघकाअनुसार ठूला व्यापारीले विभिन्न बहानामा प्रत्येक दैनिक उपभोग्य वस्तुमा न्यूनतम १० देखि २ सय रुपैयाँसम्म मूल्य वृद्धि गरेका छन् ! यो मूल्य वृद्धिका कारण आम उपभोक्ता निक्कै मारमा परेका छन् ! यस्तै हरियो तरकारीमा प्रतिकिलो १० देखि १५ रुपैयाँसम्म मूल्यवृद्धि गरिएको छ ! पछिल्लो समयमा सबैभन्दा बढी खानेतेलको मूल्यमा अत्यधिक वृद्धि भएको छ ! सनफ्लावर र तोरीको तेलमा एक सयदेखि २ सय रुपैयाँसम्म मूल्य थपिएको छ ! खुद्रा व्यापार संघका उपाध्यक्ष रामकृष्ण मानन्धरका अनुसार अघिल्लो वर्षको साउनदेखि निरन्तर रूपमा खानेतेलको मूल्य बढेको बढ्यै छ ! मानन्धरका अनुसार ठूला व्यापारीले निषेधाज्ञाका कारण सवारी साधनको अभाव, अवागमन असहज र ढुवानी खर्च वृद्धिका कारण यस्ता दैनिक उपभोग्य वस्तुको मूल्य अचाक्ली रूपमा बढेको हो ! ठूला व्यापारीले निषेधाज्ञा लाग्नुअघि आपूर्ति गरेको दैनिक उपभोग्य वस्तुमा पनि मूल्य बढाएका छन् ! निषेधाज्ञा लाग्नुअघि प्रतिलिटर सनफ्लावरको मूल्य २ सय २० देखि २ सय ३० सम्म थियो ! अहिले यसको मूल्य बढाएर २ सय ६० रुपैयाँ पुर्याइएको छ ! २ सय १० प्रतिलिटर रहेको तोरी तेलको मूल्य अहिले २ सय ५०, २ सय ३५ रुपैयाँ रहेको भटमास तेलको मूल्य २ सय ५० रुपैयाँ कायम गरिएको छ ! हामीले मूल्य बढाएका छैनौं, मानन्धरले भने, ठूला व्यापारीबाट मूल्य बढेर आएका कारण सबैजसो दैनिक उपभोग्य वस्तुको मूल्य बढेको हो ! टोलैपिच्छे खुद्रा पसलमा यस्ता वस्तुमा झन् १० देखि २५ रुपैयाँ वृद्धि गरी उपभोक्तालाई ठगिएको छ ! संघका अनुसार प्रत्येक जातको चामलको प्रतिबोरामा न्यूनतम ५० देखि १ सय ५० रुपैयाँसम्म मूल्यवृद्धि भएको छ ! १ हजार ६ सय ५० रुपैयाँ पर्ने प्रतिबोरा जिरा मसिनोलाई १ हजार ७ सयदेखि १ हजार ८ सय, २ हजार २ सय ५० पर्ने पोखरेली चामललाई २ हजार ४ सय रुपैयाँ, २ हजार ४ सय ५० पर्ने लङ्ग ग्रेनको प्रतिबोरालाई २ हजार ५ सय ५० रुपैयाँ मूल्य तोकिएको छ ! यस्तै १ हजार ५ सय पर्ने सोना मन्सुलीलाई अहिले १ हजार ६ सय ५० रुपैयाँ तोकिएको छ ! त्यस्तै चिनीको मूल्य पनि उकालो लागेको छ ! निषेधाज्ञा अघिसम्म प्रतिकिलो ८५ देखि ९० रुपैयाँमा बिक्री भइरहेको चिनीको मूल्य अहिले ९५ देखि १ सय रुपैयाँ पुगेको छ ! मानन्धरका अनुसार ठूला व्यापारीले बिलिङ गर्दा कमको गर्ने तर रकम भुत्तानी बढी लिने गरेका छ ! यसले गर्दा सरकारले अनुगमन गर्दा पनि ठूलो व्यापारीले बिलिङ दुरुस्त राखेका कारण कुनै कारबाही हुन नसकेको हो ! ठूला व्यापारीले नै अधिक मूल्य थपेर दैनिक उपभोग्य वस्तुको कालोबजारी गर्दैआएको संघका पूर्वअध्यक्ष पवित्र बज्राचार्यले जानकारी दिए ! बज्राचार्यका अनुसार निषेधाज्ञाको फाइदा उठाएर थोक व्यवसायीले आफूखुसी मूल्यवृद्धि गरेका छन् ! संघकाअनुसार निषेधाज्ञाअघि प्रतिकिलो १ सय २० रहेको मुसुरो दालको मूल्य बढाएर १ सय ४० पुर्याइएको छ ! १ सय ६० मा बिक्री भएको रहर दाललाई १ सय ७०, १ सय ६० मा बिक्री भएको मासको दाललाई १ सय ८० र प्रतिकिलो १ सय ३० मा बिक्री भएको चनाको दाललाई अहिले १ सय ४० रुपैयाँ तोकिएको छ ! गेडागुडीतर्फ मूल्य अस्वाभाविक वृद्धि गरिएको छ ! संघकाअनुसार प्रतिकिलो १ सय ८० मा बिक्री भएको चनाको गेडालाई अहिले २ सय २० रुपैयाँ मूल्य तोकिएको छ ! १ सय ५० को सेतो केराउलाई १ सय ५५ र १ सय ६० जाने मुंग गेडालाई १ सय ७० रुपैयाँ मूल्य तोकिएको छ ! थोक विक्रेता संघका अध्यक्ष देवेन्द्र भट्टले ढुवानी खर्च बढेकाले सबैजसो उपभोग्य वस्तुको मूल्य वृद्धि भएको दाबी गरे ! यस्तो अवस्थामा पहिलो प्राथमिकता नियमित रूपमा पर्याप्त आपूर्ति हुनु हो ! त्यो भइरहेको छ, भट्टले भने, महामारी र निषेधाज्ञाको समयमा मूल्यमा केही वृद्धि हुन्छ नै ! हाम्रो मुलुकमा मात्रै यस्तो भएको होइन् ! भट्टले कच्चा पदार्थको अभाव र मूल्य वृद्धिका साथै अन्तर्राष्ट्रिय बजारबाट आयात गर्न आवश्यक पर्ने कन्टेनरको अभावका कारण खानेतेलको मूल्य निरन्तर रूपमा बढ्दै गएको जानकारी दिए ! यो बेला कुखुराका मासुको मूल्य भने घटेर उपभोक्तालाई केही राहत भएको छ ! पछिल्लो समयमा प्रतिकिलो ४ सय ५० सम्म मूल्य पुगेको कुखुराको मासुको मूल्य घटेर अहिले ३ सय ५० मा पुगेको छ ! उपभोक्तावादी ज्योति बानियाँले सरकारको कमजोर उपस्थितिका कारण उपभोक्ता चौतर्फी महँगीको मारमा परेको बताए ! उनले भने, सत्तासिन दल र बिपक्षी पछिल्लो लामो समयदेखि सत्ताको खेलमा लागेका कारण बजार नियन्त्रण गर्ने निकायको उपस्थिति कमजोर भएकाले बजारमा चौतर्फी रूपमा लुट मच्चिएको हो ! तरकारीमा उर्लियो मूल्य पछिल्लो समयमा तरकारी मूल्य पनि वृद्धि भएको छ ! गत वर्षको जेठ ८ को तुलनामा यो वर्षको जेठ ८ मा हरियो तरकारीको मूल्य पनि बढेको छ ! त्यो बेला पनि निषेधाज्ञाका कारण समयमा बजारमा जान नपाउँदा किसानले खेतमै तरकारी नष्ट गर्न बाध्य भएका थिए ! अत्याधिक उत्पादनका कारण सस्तो भएको तरकारी यो वर्ष भने महँगो भएको नेपाल फलफूल तथा तरकारी व्यवसायी महासंघका अध्यक्ष खोमप्रसाद घिमिरले जानकारी दिए ! उनकाअनुसार यो वर्ष तरकारीको उत्पादन निक्कै कम भएर बजारमा थोरै परिमाणमा आयो ! यसले गर्दा मूल्य बढेको उनको दाबी छ ! गत वर्षको जेठ ८ को तुलनामा यो वर्षको जेठमा प्रत्येक तरकारीमा प्रतिकिलो १० रुपैयाँदेखि २५ रुपैयाँसम्म मूल्यवृद्धि भएको महासंघले जनाएको छ ! इन्धनको मूल्य पनि उकालो अन्तर्राष्ट्रिय बजारमा पछिल्लो समयमा इन्धनको मूल्यले नेटो कटेका कारण यसको प्रभाव स्वदेशी बजारमा पनि परेको छ ! अन्तर्राष्ट्रिय बजारमा कच्चा इन्धनको मूल्य प्रतिव्यारेल ६८७४ अमेरिकी डलर कायम भएको छ ! यसअघि गत चैतमा प्रतिव्यारेल ६३२५ डलर मूल्य थियो ! यही मूल्यको आधारमा इण्डियन आयल कर्पोरेसन(आईओसी) ले पठाएको मूल्य सूचीको आधारमा नेपाल आयल निगमले मूल्य समायोजन गर्दा अहिले प्रतिलिटर पेट्रोल १ सय २१ बाट १ सय २३ रुपैयाँ र डिजेलको मूल्य १ सय ४ रुपैयाँबाट १ सय ६ रुपैयाँ कायम भएको हो ! डिजेलको मूल्यवृद्धि हुँदा यसले दैनिक उपभोग्य वस्तुसम्मको मूल्यलाई असर पार्दै आएको छ ! आईओसीबाट खरिद हुने पेट्रोलमा प्रतिलिटर ५९ रुपैयाँ १ पैसा र डिजेलमा ४३ रुपैयाँ ११ रुपैयाँ थप जोडेर बिक्री हुँदा स्वदेशी बजारमा इन्धनको मूल्य चर्को भएको हो ! यसरी पेट्रोल र डिजेलमा थपिने रकम सरकारले करबापत असुल गरेको हो ! मूल्य समायोजनपश्चात् पनि निगम अहिले १५ दिनमा ५४ करोड रुपैयाँ घाटा व्यहोर्न बाध्य छ !  उजुरी दिनुहोस्, कारबाही हुन्छ निषेधाज्ञाको समयमा अनुचित व्यापारिक क्रियाकलाप गर्ने व्यापारीमाथि विभागले कडाइका साथ कारबाही गरिरहेको छ। मूल्य र गुणस्तरमा ठगिएका उपभोक्तालाई मेरो आग्रह छ प्रहरी वा विभागमा सप्रमाण उजुरी दिनुहोस्। हामी अवश्य कारबाही गर्ने छौं। उपभोक्तालाई ठग्न नदिन पछिल्लो समयमा विभागको अनुगमन टोली महामारीको जोखिम मोलेर पनि अनुगमन गरिरहेको छ। निधेषाज्ञाकै अवधीमा अनुचित व्यापारिक क्रियाकलाप गर्ने व्यापारीबाट ३ लाख ७० हजार रुपैयाँ जरिवाना विभागले गरेको छ। शिवराज सेढाईं, निर्देशक वाणिज्य, आपूर्ति तथा उपभोक्ता संरक्षण विभाग"
कोरोना संक्रमित पूर्वराज्यमन्त्री घिमिरेको निधन,"विराटनगर : कोरोना भाइरस संक्रमित पूर्वराज्यमन्त्री राधाप्रसाद घिमिरेको शनिबार राति निधन भएको छ। विराटनगर महानगरपालिका२ घर भएका ९१ वर्षीय घिमिरेको उपचारका लागि नोबेल शिक्षण अस्पताल लैजाने क्रममा राति करिब ९ बजे निधन भएको नागरिक अगुवा रामबाबु दाहालले जानकारी दिए। उनका अनुसार घिमिरेलाई केही दिनअघिबाट श्वास फेर्न गाह्रो हुुने समस्या देखिएको थियो। पीसीआर परीक्षण गराउँदा शनिबारसाँझ रिपोर्ट पोजेटिभ आएको दाहालले बताए। रिपोर्ट पोजेटिभ आउनुका साथै स्वास्थ्यमा समस्या थपिँदै गएपछि उपचारका लागि लगिए पनि अस्पताल पुर्याउन नपाउँदै निधन भएको उनको भनाइ छ। उनका अनुसार घिमिरेले पञ्चायत कालमा नौवटा मन्त्रालयमा राज्यमन्त्रीको जिम्मेवारी सम्हालेका थिए। २०३२ सालमा तत्कालीन राजा वीरेन्द्र शाहले उनलाई पहिलो पटक सूचना तथा सञ्चार राज्यमन्त्री बनाएको दाहालले बताए। त्यसपछि अढाई वर्षको अवधिमा सूचना तथा सञ्चार, सामान्य प्रशासन, उद्योगसमेतका नौवटा मन्त्रालयमा क्याविनेटस्तरको राज्यमन्त्रीको जिम्मेवारीमा घिमिरे रहेको दाहालको भनाइ छ। जानकारहरुका अनुसार घिमिरे २०१७ सालसम्म कम्युनिष्ट पार्टीमा आवद्ध थिए। कम्युनिष्ट पार्टीको केन्द्रीय सदस्य रहेका घिमिरेले नै मोहनविक्रम सिंहलाई पार्टी सदस्यता प्रदान गरेको दाहालले बताए। उनका अनुसार पञ्चायती व्यवस्था सुरु भएपछि कम्युनष्टि पार्टी परित्याग गर्दै घिमिरे पञ्चायतमा प्रवेश गरेका हुन्। बुढ्यौली उमेरसँगै राजनैतिक जीवनबाट उनी निस्कृय थिए। पछिल्लो समय कुनै राजनैतिक दलको सदस्य थिएनन्। तर सामाजिक र बौद्धिक क्षेत्रमा उनको सक्रियता कायमै थियो।"
प्रत्येक दुई वर्षमा विश्वकप !,"लुसान : विश्व फुटबलको सर्वोच्च संस्था (फिफा) ले सन् २०२४ पछि विश्व फुटबलको क्यालेन्डरमा व्यापक परिवर्तन गर्ने घोषणा गरेको छ। फिफाले प्रत्येक दुई वर्षमा विश्वकप आयोजनाका विषयमा खुला रुपमा छलफल गर्नुपर्नेमा जोड दिएको छ। फिफाको ७१औ कंग्रेसमा प्रत्येक दुई वर्षमा विश्वकप फुटबल प्रतियोगिता आयोजना गर्ने बारे सम्भाव्यता अध्ययन गर्ने विषयमा अधिकांश सदस्यले समर्थन जनाएका थिए। विश्वकप फिफाको आम्दानीको मुख्य स्रोत हो। फिफाले सन् १९३० बाट पुरुष र सन् १९९१ देखि महिला विश्वकप फुटबल प्रत्येक चार वर्षको अन्तरालमा आयोजना गर्दै आएको छ। फिफाका फुटबल विकास समितिका निर्देशक आर्सेन वेंगरले गत मार्चमा विश्वकप र युरोकपलगायत अन्य अन्तर्राष्ट्रिय प्रतियोगिता प्रत्येक दुई वर्षमा आयोजना गर्नुपर्ने सुझाव दिएका थिए। तर, युरोपियन लिग खेल्ने ३७ क्लबहरूले भने वेंगरको सुझाव अव्यवहारिक भएको भन्दै त्यसको विरोध गरेका थिए। विरोधका बाबजुद पनि फिफाले यस बारे सम्भाव्यता अध्ययन गर्न लागेको हो। फिफा अध्यक्ष जियानी इन्फान्टिनोले पनि मार्चमा सन् २०२४ को विश्वकप फुटबलपछि अन्तर्राष्ट्रिय फुटबल क्यालेन्डरमा हेरफेर गर्न तयार रहेको र वेंगरको सुझावमाथि पनि छलफल चलाउने बताएका थिए। ब्रोडकास्टरहरूलाई आकिर्षित गर्न प्रत्येक दुई वर्षमा विश्वकप आयोजना गर्ने प्रस्ताव राम्रो भए पनि सम्बन्धित राष्ट्रको फुटबल संघ, लिग र क्लबले खेलाडीले आराम नपाउने भन्दै विरोध हुन सक्नेमा भने फिफा सचेत देखिएको छ। प्रत्येक दुई वर्षमा विश्वप फुटबल आयोजना भएमा अन्तर्राष्ट्रिय मैत्रीपूर्ण खेलले पूर्णविराम पाउनेछ भने फिफाको छनोट संरचनामा पनि व्यापक परिवर्तन गर्नुपर्ने देखिएको छ। फिफाले सन् २०२४ बाट च्याम्पियन्स लिगमा समेत नयाँ संरचनाको सुरुवात गर्दैछ। त्यसैले पनि क्लबहरू आफ्ना खेलाडी व्यस्त खेल तालिकाका कारण घाइते हुने भन्दै फिफाको प्रस्तावको विपक्षमा उभिँदै आएका छन्।"
औषधिमा चरम कालोबजारी,"विराटनगर : सिरहाको बरियारपट्टी गाउँपालिका३ का ४५ वर्षीय रामनारायण मुखियाले बुहारी सपना मुखियालाई प्रसूतिका लागि वैशाख २५ गते विराट नर्सिङ होम एवं विराटनगर अस्पताल भर्ना गरे। विराटनगर महानगरपालिका३ स्थित अस्पतालमा वैशाख ३० गतेसम्म बस्नु पर्यो। चिकित्सकले सिफारिस गरेको आधारमा आवश्यक औषधि रामनारायणले अस्पताल नजिककै पश्चिमवासी फार्मेसी (औषधि पसल) बाट खरिद गरे। तर डिस्चार्ज पाएर घर फर्किन लाग्दा फार्मेसीले थमाएको बिल उनलाई अस्वाभाविक लाग्यो। त्यत्रो पैसा औषधिमा खर्च भएको उनलाई विश्वास भएन। फार्मेसीले ५३ हजार ३ सय ४५ रुपैयाँको बिल थमाएको थियो। त्यतिबेला हतार भएकाले उनी बिलअनुसार पैसा बुझाएर घर फर्किए। तर पछि प्रहरीको शरणमा पुगे। मोरङ प्रहरीका प्रवक्ता डीएसपी मानबहादुर राईका अनुसार रामनारायणले उक्त फार्मेसीबाट वैशाख २५ गतेदेखि ३० गतेसम्म औषधि खरिद गरेको देखिन्छ। प्रहरीले अनुसन्धान थाल्दा उनीसँग बढी पैसा असुलेको खुल्यो। उपचारमा ३५ हजार ४ सय ५६ रुपैयाँ मात्रै खर्च भएको पत्ता लागेको डीएसपी राईले बताए। उनका अनुसार फार्मेसी सञ्चालक रवीन्द्र महतोले रामनारायणसँग १७ हजार ८ सय ८९ रुपैयाँ बढी लिएको खुलेको छ। डीएसपी राईले औषधिमा बढी मूल्य लिने पश्चिमवासी फार्मेसीका सञ्चालक २२ वर्षीय महतोलाई पक्राउ गरिएको जानकारी दिए। सिरहाको धनगढीमाई नगरपालिका७ फुलकाहाकट्टी घर भएका रवीन्द्र विराटनगरमा फार्मेसी सञ्चालन गरेका बसेका छन्। सञ्चालक नै बिहीबार साँझ पक्राउ परेपछि फार्मेसी बन्द भएको छ। उनीविरुद्ध कालोबजार तथा केही अन्य सामाजिक अपराध तथा सजाय ऐन, २०३२ बमोजिम कारबाही अघि बढाउन शुक्रबार म्याद थप गरेर बाँकी अनुसन्धान अघि बढाइएको राईको भनाइ छ। फार्मेसी सञ्चालक महतोका दुवै खाता प्रहरीले नियन्त्रणमा लिएको छ। दुवै खाताको विस्तृतमा अध्ययन गरेर ठगीमा परेका अरू बिरामीको विवरण निकाल्न थालिएको एसपी सन्तोष खड्काले बताए। ४० रुपैयाँ पर्ने औषधिलाई १ सय ४० रुपैयाँसम्ममा बिक्री गरेको तथ्य फेला परेको उनको भनाइ छ। सर्वसाधारण कोरोना महामारीको चपेटामा परिरहेका बेला विराटनगरका फार्मेसीले बिरामीलाई बजार मूल्यभन्दा महँगोमा औषधि बिक्री गरेर चरम कालोबजारी गरिरहेको पाइएको खड्काले बताए। कोरोना महामारीको चपेटामा सर्वसाधारण छन्। तर फार्मेसीले भने बजार मूल्यभन्दा महँगोमा औषधि बेच्दै कालोबजारी गरिरहेको पाइयो, उनले भने, धेरैतिरबाट गुनासो आएको आधारमा अनुसन्धान थाल्दा औषधिमा भइरहेको कालोबजारीको नयाँ तथ्य फेला पर्यो। बदमासी गरिरहेको सूचनाका आधारमा अरू फार्मेसीमाथि पनि निगरानी बढाइएको छ। जाहेरी नपर्दा अर्का सञ्चालक छुटे प्रहरीले रवीन्द्रकै छेउमा रहेको अर्को गोलबजार फार्मेसीका सञ्चालक जितेन्द्र महतोलाई पनि पक्राउ गरेको थियो। तर बिरामीलाई महँगोमा औषधि बेचेको पाइएपछि पक्राउ परेका जितेन्द्र किटानी जाहेरी नपर्दा छुटेका छन्। उनले २६ दिन अस्पताल बसेका बिरामीको उपचारमा ४ लाख ५५ हजार रुपैयाँको औषधि प्रयोग भएको भन्दै आफन्तलाई बिल थमाएको पाइएको थियो। प्रयोग भएको भन्दा औषधिको मूल्य धेरै आएपछि बिरामीका आफन्तले प्रहरीमा खबर गरेका थिए। उनले ठगी गरेको भनिएका बिरामीको निधन शुक्रबार बिहान भएको छ। त्यसपछि जाहेरी दिन आफन्त आएनन्। प्रहरीका अनुसार मोरङको पथरी शनिश्चरेका ८४ वर्षीय पूर्णबहादुर लिम्बूलाई उपचारका लागि अस्पताल भर्ना गरिएको थियो। २६ दिनसम्म अस्पताल राख्दा परिवारका सदस्यले गोलबजार फार्मेसीबाट औषधि खरिद गरेका थिए। डिस्चार्ज भएर घर जाने बेलामा ४ लाख ५५ हजार रुपैयाँको बिल थमाएपछि आफन्त आश्चर्यमा परे।"
