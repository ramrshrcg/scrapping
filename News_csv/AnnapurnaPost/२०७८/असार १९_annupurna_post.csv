शीर्षक,विवरण
सुदूरपश्चिम प्रदेशमा नीतिगत भ्रष्टाचार : मिलेमतोमा करोडौं अनुदान,"शिवराज भट्ट। धनगढीपरमानन्द पाण्डे। टीकापुरपदमबहादुर सिह। बाजुरामहादेव अवस्थी। कञ्चनपुर : बजेट वक्तव्य र रातो किताबमै निजी कम्पनीको नाम उल्लेख गरी साढे १० करोड अनुदान तोकिएपछि त्यसको विरोध हुन थालेको छ। आर्थिक क्षेत्रका जानकारले त्यसमा नीतिगत भ्रष्टाचार हुन सक्ने बताएका छन्। बजेट वक्तव्यमा यसरी कुनै निजी प्रालि वा कम्पनीको नामै तोकेर अनुदान घोषणा गर्नु भनेको नीतिगत भ्रष्टाचार हो, राष्ट्रिय योजना आयोगका पूर्वउपाध्यक्ष तथा पूर्वगभर्नर दीपेन्द्रबहादुर क्षेत्री भन्छन्, यसले सम्बन्धित योजना सिफारिस गर्ने सांसद र रातो किताबमा राख्ने मन्त्रीको मिलेमतोको आशंका गर्न सकिन्छ। पूर्वगभर्नर क्षेत्री बजेट भनेको करदाताको रकम भएकाले त्यसले जनतालाई अधिकतम प्रतिफल दिनुपर्ने बताउँछन्। बजेट भनेको करदाताको रकम हो, त्यसलाई व्यक्तिगत रूपमा कसैलाई तोकेर बाँड्न पाइँदैन, उनले भने, त्यसरी बाँडिएको रकममा नियतमा केही छ भन्ने कुरा बुझ्नुपर्छ। सुदूरपश्चिम प्रदेश सरकारले असार १ गते प्रस्तुत गरेको बजेट र असार ७ गते वितरण गरेको रातो किताब (रेडबुक)मै चार जिल्लाका पाँच निजी कम्पनीलाई अनुदान दिने उल्लेख छ। कञ्चनपुरको कृष्णपुर नगरपालिका६ मा रहेको नेपाल फर्टिलाइजर इन्डस्ट्रिज प्रालिलाई ५ करोड, कैलालीको घोडाघोडी नगरपालिका१० मा रहेको मोहन्याल कृषि तथा पशुपालन व्यवसाय र शीतभण्डारका लागि ५ करोड, आर्थिक मामिलामन्त्री प्रकाशबहादुर शाहको गृहजिल्ला बाजुराको दीपेन्द्र फर्निचर उद्योगलाई १५ लाख, बाजुराकै गणेश नमुना गार्मेन्ट उद्योग तथा न्यूभिजन टेक्सटाइल उद्योगलाई २० लाख र मुख्यमन्त्री त्रिलोचन भट्टको गृहजिल्ला डोटीको बसिबियालो म्युजिक प्रालिलाई १० लाख रकम तोकिएको छ। पूर्वगभर्नर क्षेत्री यस्तो रकम बेरुजु आउने प्रबल सम्भावना रहेको बताउँछन्। महालेखापरीक्षकको कार्यालयले हालै नेपालमा ६ खर्बको बेरुजु रहेको तथ्यांक सार्वजनिक गरेको छ। त्यो भनेको यस्तैयस्तै कार्यहरूले गर्दा बढेको हो, उनी भन्छन्, मुलुकका लागि यसरी बेरुजु बढ्दै गयो भने मुलुकका लागि फाइदा गर्दैन। अर्थविद् शिवहरी मुडभरी बजेट वक्तव्यमै यसरी कम्पनीको नाममा अनुदान तोकिएको पहिलो पटक सुनेको बताउँछन्। सरकारले, कृषि, पशुपालन, सहकारीसहितका विभिन्न क्षेत्रमा अनुदान दिँदै आएको छ। त्यसका लागि कार्यविधि बन्छ। कार्यविधिमा तोकिएअनुसार अनुदान पाउनेको छनोट गरिन्छ, अर्थविद् मुडभरी भन्छन्, तर, बजेटमै अनुदान तोकिएको मैले पहिलो पटक सुनेँ। सुदूरपश्चिम प्रदेशका पूर्वअर्थमन्त्री झपटबहादुर बोहरा कुनै निजी कम्पनी वा उद्योगलाई बजेट वक्तव्यमै तोकेर अनुदान दिन नपाइने बताउँछन्। भन्छन्, अनुदानका लागि उत्पादन, उत्पादकत्व हेरेर दिइनुपर्छ। त्यसले रोजगारीको सिर्जना गरेको छ वा दीर्घकालीन रूपमा उत्पादन गर्छ वा गर्दैन भन्ने हेर्नुपर्छ।प्रदेशका आर्थिक मामिलामन्त्री प्रकाशबहादुर शाहसँग प्रतिक्रिया लिन खोजे पनि सम्पर्क हुन सकेन। बजेट वक्तव्यमै अनुदान तोकिएका कम्पनी यस्ता छन्१) नेपाल फर्टिलाइजर इन्डस्ट्रिज प्रालि आर्थिक मामिलामन्त्री प्रकाशबहादुर शाहले असार १ गते संसद्मा प्रस्तुत गरेको आर्थिक वर्ष २०७८७९ को बजेट वक्तव्यमै नेपाल फर्टिलाइजर इन्डस्ट्रिज प्रालिलाई पुँजीगत अनुदानका लागि भन्दै ५ करोड रकम विनियोजन गरेको घोषणा गरे। कञ्चनपुरको कृष्णपुर नगरपालिका६ मा रहेको भनिएको यो कम्पनीको न भवन छ न उद्योग नै स्थापना भएको छ। केही दिनअघि त्यस क्षेत्रका प्रदेश सांसद महेशराज जोशीले यस उद्योगको भवन शिलान्यास गरेका थिए। सांसद जोशीले नै यो कम्पनीलाई अनुदानका लागि सिफारिस गरेका थिए।मल कारखाना खोल्ने भनेपछि अनुदानका लागि सिफारिस गरेको हुँ, सांसद जोशी भन्छन्, गाउँमा मल कारखाना भयो भने राम्रै हुन्छ भनेर सिफारिस गरेको हुँ। जोशी माओवादी केन्द्रका हुन्। यो कम्पनीका सञ्चालक उमाकान्त जोशी माओवादीनिकट नेता हुन्। उनी फरक राजनीतिक आस्थाका भए पनि आर्थिक मामिलामन्त्री शाहको गृह जिल्ला बाजुराका हुन्। सांसद जोशी र सञ्चालक जोशी दुवैको राजनीतिक आस्था मिलेकाले यसमा मिलेमतो भएको देखिन्छ, एमाले प्रदेशसभा सदस्य लीलाधर भट्ट भन्छन्, बजेटमा यसरी प्रालिको नाम नै तोकेर अनुदान दिइनुको पछाडि मिलेमतो नभएर अरू के हुनसक्छ ?उमाकान्त जोशी कृष्णपुर नगरपालिका६ मै रहेको वाइन कम्पनीका पनि सञ्चालक हुन्। उनले एक जना भारतीय नागरिकसँग मिलेर प्रांगारिक मल कारखाना खोल्ने योजना बनाएका हुन्। यो कम्पनीले अहिलेसम्म प्रदेश सरकारबाट वातावरण प्रभाव मूल्यांकनको स्वीकृतिसमेत पाइएको छैन। यस कम्पनीको वातावरण प्रभाव मूल्यांकन कार्य धनगढीको एलटीआरसी नामक परामर्शदाता कम्पनीले गरिरहेको छ। परामर्शदाता कम्पनीका समाजशास्त्री अशोक पाण्डे भन्छन्, अहिलेसम्म त्यसको वातावरण प्रभाव मूल्यांकनको रिपोर्ट तयार भएको छैन।नेपाल फर्टिलाइजर कम्पनीले प्रदेशको भूमि व्यवस्था कृषि तथा सहकारी मन्त्रालयमा वातावरण प्रभाव मूल्यांकनका लागि टीओआर स्वीकृतिका लागि निवेदन दिएको छ। हाम्रो मन्त्रालयमा वातावरण प्रभाव मूल्यांकनको टिओआर स्वीकृतिका लागि निवेदन आएको छ। तर, प्रदेशको वातावरण ऐन नभएकाले हामीले त्यो बनाउन सकेका छैनौं, मन्त्रालयका प्रवक्ता डा हेमराज अवस्थी भन्छन्। कम्पनीको टीओआर मन्त्रालयले स्वीकृत गरेपछि त्यो वातावरण प्रभाव मूल्यांकनका लागि उद्योग वन वातावरण तथा पर्यटन मन्त्रालयमा जानेछ। तर, अहिले कम्पनीको फाइल कृषि मन्त्रालयमै रोकिएको छ। माओवादी केन्द्र निकटकै वाईसीएलका कञ्चनपुर जिल्ला इन्चार्ज अर्जुन साउदलाई पनि बजेट वयक्तव्यमै यसरी अनुदान तोकिएकोमा चित्त बुझेको छैन। भन्छन्, गाउँमा मलखाद कम्पनी खोलिनु राम्रो हो। तर, बजेट वक्तव्यमै तोकेर कुनै प्रालिलाई बजेट दिनु भनेको दालमा कालो रहेको प्रष्ट हुन्छ। कुनै कम्पनीका नाम रातो किताबमा तोकेर अनुदान दिनु भनेको देखादेखि भ्रष्टाचार भएको उनको बुझाइ छ। यसलाई देखादेखि भ्रष्टाचार भन्न सकिन्छ। अहिलेको बजेट प्रि कमिसनमा आएको बजेट हो। नांगो तरिकाले जनताको करको रकम को दुरुपयोग भएको छ, उनी भन्छन्। २) मोहन्याल कृषि तथा पशुपालन व्यवसाय र शीतभण्डार प्रालि कैलालीको घोडाघोडी नगरपालिका१० पहलमानपुरमा यसको कार्यालय छ। यसका लागि प्रदेश सरकारले रातो किताबमा नामै तोकेर ५ करोड पुँजीगत अनुदान दिने उल्लेख गरेको छ। २०७२ सालदेखि सञ्चालन भएको यो कम्पनीले त्यहाँ झन्डै ४ हजार मेट्रिक टन क्षमताको कोल्ड स्टोर निर्माण गरेको छ। १ सय १ जना सञ्चालक रहेको उक्त कम्पनीले १७ करोड रुपैयाँको लागत लागेको बताएको छ। यो कम्पनीमा पहलमान सिंह मेमोरियल माविका शिक्षक रामबहादुर रावत अध्यक्ष छन् भने सदस्य सचिव खडक रावत। खडक एमालेको माधवकुमार नेपाल पक्षका स्थानीय नेता हुन्। यो अनुदानको सिफारिस पनि त्यस क्षेत्रका सांसद अमरबहादुर साउदले गरेका हुन्। सांसद साउद नेपाल पक्षकै हुन्। भौतिक पूर्वाधारमन्त्री दीर्घबहादुर सोडारी साउदको पहलमा ५ करोड अनुदान दिइएको स्रोत बताउँछ। म त्यो प्रालिका लागि पछिल्लो वर्षदेखि नै लागेको हुँ। उनीहरूका डेलिगेसनमा पनि म सहभागी भएको छु। त्यसमा अनुदान राख्न हामीले नै पहल गरेका छौं, सांसद साउद भन्छन्। यो कम्पनीभित्र सहकारीको पक्ष भने राम्रो रहेको जनाइएको छ। यही कम्पनीकै नामबाट यसअघि रिज्मबाट ३ करोड अनुदानमा गाईपालन गरिएको थियो। तर, त्यो परियोजना असफल भएको थियो। कांग्रेसका स्थानीय युवा नेता भीम बडुवाल भन्छन्, मोहन्याल कृषि तथा पशुपालन व्यवसाय र सीतभण्डार प्रालिमा लगानी धेरै लागेको छ। त्यसले अनुदान पाउँदा राम्रै हुन्छ। तर, अनुदान दिने प्रक्रिया भने मिलेन। कम्पनीका सदस्यसचिव रावत नेपाल बंगलादेश बैंकबाट ११ करोड रुपैयाँ ऋण लिएको बताउँछन्। रिज्मले ९ महिनामा कोल्ड स्टोर निर्माण सम्पन्न गर्ने गरी ३ करोड रुपैयाँ लगानी गरेपछि कोल्ड स्टोर निर्माणको काम सुरु भएको रावतको भनाइ छ। उनका अनुसार ९ महिनामा २ करोड १२ लाख रुपैयाँबराबरको काम मात्रै सम्पन्न गर्न सकेपछि कोल्ड स्टोर अलपत्र परेको छ।यसअघि पनि उक्त क्षेत्रका प्रदेश सांसद अमरबहादुर साउदको पूर्वाधार विकास कार्यक्रमबाट ५ लाख, कृषि ज्ञान केन्द्र कैलालीले ९ लाख १५ हजार, घोडाघोडी नगरपालिकाले ६ लाख ७५ हजार रुपैयाँ सहयोग गरेको थियो। अध्यक्ष रावत रिज्मको अनुदानबाट सुरु गरिएको कोल्ड स्टोर निर्माणको डिजाइन, स्टिमेड, लागत समय फरक परेका कारण कोल्ड स्टोरमा ठूलो लगानी लागेको बताउँछन्। उनले ९ करोड ३८ लाखको लागतमा सम्पन्न हुने कोल्डस्टोर निर्माण सम्पन्न हुन १७ करोड लागेको बताउँछन्। कृषकलाई फाइदा पुग्ने कोल्ड स्टोर हुनाले १० करोड अनुदान माग गरिएको उनी बताउँछन्। हामीले १० करोड माग गरेका थियौं। प्रदेशले यो वर्ष ५ करोड अनुदान दिने भनेको छ, उनी भन्छन्, यो रकमले हामीलाई उधारो तिर्नै पुग्दैन। ३) गणेश नमुना गार्मेन्ट उद्योग तथा न्यूभिजन टेक्सटाइल उद्योग यो उद्योग बाजुराको बडिमालिका नगरपालिका९ मार्तडीमा छ। यसका सञ्चालक गौमुल गाउँपालिका६ का गणेश रोकाया हुन्। उनी एमालेबाट साविक जुगाडा गाविस अध्यक्षमा चुनाव लडे पनि पराजित भएका थिए। उनी स्थानीय निर्वाचनमा माओवादी केन्द्रबाट गौमुल गाउँपालिका अध्यक्षमा पनि पराजित भएका थिए। रोकाया आस्थामा फरक भए पनि आर्थिक मामिलामन्त्री शाहका साथी हुन्। यो उद्योग आर्थिक मामिलामन्त्रीकै निर्वाचन क्षेत्रमा पर्छ। ४) दीपेन्द्र फर्निचर उद्योग यो फर्निचनर उद्योग बाजुराको त्रिबेणी नगरपालिका६ मा छ। यसलाई १५ लाख अनुदान दिइएको छ। यसका सञ्चालक सोही ठाउँका वीरबहादुर बुढा हुन्। बुढा माओवादी केन्द्रनिकट हुन्। उनी नेकपा हुँदा आर्थिक मामिलामन्त्री शाहका निकट थिए। उनको यो योजना पनि आर्थिक मामिलामन्त्रीले नै सिफारिस गरेका हुन्। ५) बसिबियालो म्युजिक प्रालि यस म्युजिक प्रालिको कार्यालय डोटीमा छैन। यसका सर्य विरही साउद र जनक सिंह गरी दुई सञ्चालक छन्। यस म्युजिक कम्पनीले गरेको काम खासै बाहिर नआएकाले यो नयाँ रहेको स्रोत बताउँछ। खप्तड क्षेत्रका डकुमेन्ट्री (वृत्तचित्र निर्माण) भनेर यस कम्पनीलाई रातो किताबमै राखिएको छ। वृत्तचित्र निर्माणका लागि आर्थिक मामिला मन्त्रालयमा प्रस्ताव हालेपछि रातो किताबमै परेको एक सञ्चालक बताउँछन्।"
हस्ताक्षर फिर्ता लिए मात्रै एकता,"काठमाडौं : एमाले वरिष्ठ नेताद्वय माधवकुमार नेपाल र झलनाथ खनाल पक्षको अनुपस्थितिबीच शुक्रबार केन्द्रीय कमिटी बैठक बसेको छ। बैठकले पार्टीका निवर्तमान सांसदलाई असार २१ बेलुकासम्म सर्वोच्च अदालतमा गरेको हस्ताक्षर फिर्ता गर्न अल्टिमेटम दिएको छ। कांग्रेस सभापति शेरबहादुर देउवालाई प्रधानमन्त्री बनाउन माग गर्दै नेपालखनाल पक्षका २३ जनाले हस्ताक्षर गरेका थिए। बैठकले विपक्षी दलका नेतालाई प्रधानमन्त्री नियुक्ति गराउन सर्वोच्चमा मुद्दाका पक्षधर बनेर प्रस्तुत हुनु संविधानको मर्म र भावना, लोकतान्त्रिक पद्धति र पार्टीको विधानविपरीत भएको निष्कर्ष निकालेको छ। राष्ट्र र जनताका हितको पनि विपरीत हस्ताक्षर गर्ने निवर्तमान सांसदलाई सोमबार ५ बजेभित्र हस्ताक्षर फिर्ता लिन निर्देशन गरिएको छ। बैठकमा प्रधानमन्त्री एवं एमाले अध्यक्ष केपी शर्मा ओलीले दुई दिनभित्र हस्ताक्षर फिर्ता गर्न आह्वान गरेका हुन्। बैठकलाई सम्बोधन गर्दै अध्यक्ष ओलीले देउवालाई प्रधानमन्त्री बनाउन एमालेका सांसदलाई छुट नभएको बताए। यदि दुई दिनभित्र हस्ताक्षर फिर्ता भएन भने पार्टी एकता हुन्न। कांग्रेसको नेतालाई प्रधानमन्त्री बनाउन एमालेका सदस्यलाई छुट छैन, बैठकमा अध्यक्ष ओलीले भने, यो कुरा किमार्थ स्वीकार्य छैन। त्यसो गर्नु पार्टी फुटको घोषणा हो। प्रधानमन्त्री ओलीले एमालेको काँधमा कम्युनिस्ट आन्दोलन, लोकतन्त्र र राष्ट्रको भविष्य निर्भर रहेको बताए। यसलाई एकताबद्ध र सुदृढ गरेर मात्रै लोकतन्त्रको रक्षा र समृद्ध नेपाल निर्माण गर्न सकिने भएकाले पार्टी एकताका लागि सबैलाई रचनात्मक भूमिका खेल्न ओलीले आग्रह गरे। आफ्नै पार्टीको सरकारलाई ढालेर विपक्षी दलका नेतालाई प्रधानमन्त्री बनाउन हस्ताक्षरसहित कहिले राष्ट्रपतिसमक्ष त कहिले अदालतमा मुद्दा गर्न जानु कम्युनिस्ट आन्दोलनका लागि मात्रै होइन, यो कार्य कुनै पनि लोकतान्त्रिक समाजका लागि अशोभनीय, अस्वीकार्य र हानिकारक हो, ओलीले भने, त्यस्तै उहाँहरूले हस्ताक्षर फिर्ता लिएर मात्र एकताको आधार तयार हुनसक्छ। उनले पार्टी एकताका लागि निरन्तर प्रयत्न गरिरहेको तर आफ्नो पार्टीलाई कमजोर गराएर विपक्षीलाई बलियो बनाउने कतिपय नेताको क्रियाकलापका कारण एकता प्रयासमा बाञ्छित सफलता हासिल हुन नसकेको स्पष्ट पारेका थिए। भेटौंभन्दा माधव नेपालले मान्नु भएन : ओली अध्यक्ष ओलीले आफूले वरिष्ठ नेता नेपालसँग फोन गर्दा पनि बेवास्ता गरेको गुनासो गरे। ओलीले बिहीबार आफूले नेपाललाई फोन गरेको जानकारी दिँदै भेटेर पार्टी एकताका लागि कुरा गरौंभन्दा नेपालले नमानेको बताए। हिजो मैले माधव नेपाललाई फोन गरेँ। भेटौं, पार्टी एकताका लागि कुरा गरौं भनेँ। तर, उहाँले भेट्न मान्नुभएन, उनले भने, उल्टै तपाईंको टेलिफोन उठाउदिनँ भनेको तैपनि उठाएँ भन्ने जवाफ आयो। उनले आफू एकताका लागि तयार नै रहेको तर विपक्षीसँग गठबन्धन गर्न खोज्ने, विपक्षी नेतालाई प्रधानमन्त्री बनाउन खोज्ने र पार्टी कमजोर बनाउन खोज्ने क्रियाकलाप जारी राख्दा कसरी हुन्छ पार्टी एकता ? भन्दै प्रतिप्रश्न गरे। यसमा त अध्यक्ष त के अध्यक्षको हजुरबुवाले पनि सक्दैन, उनले भने। मध्यमार्गी नेताको प्रयासबाट बिहीबार राति ओली र नेपालबीच संवाद भएको थियो। संवाद सौहर्दपूर्ण नभएको ओलीको भनाइले स्पष्ट पारेको छ। दसौं राष्ट्रिय महाविधेशन आयोजक कमिटीलाई बुधबार केन्द्रीय कमिटीमा रूपान्तरण गरेपछि शुक्रबार पहिलो बैठक बसेको हो। महाधिवेशन आयोजक कमिटी भंग भई एमाले २०७५ जेठ ३ पूर्वको अवस्थामा फर्किएको छ। यो बैठकमा उपाध्यक्ष वामदेव गौतमलगायत नेता सहभागी भए पनि नेपाल पक्षका नेता सहभागी भएनन्। नेपाल पक्षका दोस्रो तहका नेताले यो बैठक सारेर सहमतिका आधारमा बैठक तय गर्न अनुरोध गरेका थिए। तर, बैठक तोकिएर जिल्ला जिल्लाबाट नेता आइसकेको भन्दै संस्थापन पक्षले बैठक सञ्चालन गरेको हो। शनिबार पनि बैठक सञ्चालन हुनेछ। नेपाल पक्षले बहिष्कार गरेको बैठकमा दुई केन्द्रीय सदस्य सहभागी भएका छन्। १३ दिन मन्त्री बनेका गणेश पहाडी र कमलजंग राई दनुवार बैठकमा आएका थिए। उनीहरू दुवै जना नवौं राष्ट्रिय महाधिवेशनमा नेपाल प्यानलबाट निर्वाचित भएका हुन्। त्यस्तै गौतम पक्षका हरि पराजुली पनि बैठकमा सहभागी भएका थिए। बैठकले वर्तमान स्थितिको गाम्भीर्य, पार्टीको काँधमाथिका ऐतिहासिक अभिभारा, पार्टीपंक्तिको भावना एवं जनचाहनालाई केन्द्रविन्दुमा राखेर पार्टी एकताको रक्षा, विकास र पार्टीको सुदृढीकरणका लागि आआफ्नो स्थानबाट रचनात्मक योगदान गर्न सबै नेताकार्यकर्ताहरूलाई आह्वान गर्ने लगायतका सातवटा प्रस्ताव पनि पारित गरेको छ। अब चाहिनेजति खोप ओलीले बैठकमा अब कोरोना भाइरसविरुद्धको खोपको अभाव नहुने बताए। बैठकमा ओलीले भने, अब भ्याक्सिनको समस्या छैन। पर्सिदेखि चाहिनेजति भ्याक्सिन आउँछ। भारतबाट दोस्रो डोज नआउँदा समस्या भयो। केही दलका साथीहरूले अहिले भ्याक्सिन नदेऊ, हाम्रो सरकार आएपछि दिनु भनेर लबिङ गरिरहेका छन्।"
एमाले विधान अधिवेशन : चार नेतालाई जिम्मेवारी तोकियो,"काठमाडौं : नेकपा (एमाले) साउन २५ गतेदेखि विधान अधिवेशन गर्ने निर्णय गरेसँगै त्यसको तयारी थालेको छ। शनिबार बसेको केन्द्रीय कमिटी बैठकले साउन २५ देखि २७ सम्म विधान अधिवेशन गर्ने निर्णय गरेसँगै तयारीको लागि चार नेताको जिम्मेवारी तोकिएको छ। केन्द्रीय सदस्य सूर्य थापाका अनुसार बैठकले अध्यक्ष केपी ओली, महासचिव ईश्वर पोखरेल, नेता विष्णु पौडेल र रामबहादुर थापालाई जिम्मेवारी दिएको जानकारी दिए। थापाका अनुसार अध्यक्ष ओलीलाई विधान अधिवेशनमा प्रस्तुत गर्ने राजनीतिक प्रतिवेदन लेख्ने जिम्मेवारी दिएको छ भने महासचिव पोखरेललाई सांगठनिक प्रतिवेदन तयार पार्ने जिम्मेवारी दिइएको छ। त्यसैगरी नेता विष्णु पौडेललाई विधान संशोधन सम्बन्धी प्रस्ताव तयार पर्ने जिम्मेवारी दिएको बैठकले नेता थापालाई व्यवस्थापन कमिटीको जिम्मेवारी दिइएको छ। एमाले नवौं अविवेशनको निर्णय अनुसार अधिवेशन अगाडि पार्टीको नीति कार्यक्रम र विधानको विषयमा छलफलका लागि विधान अधिवेशन हुन लागेको हो। विधान अधिवेशनले पार्टीको सम्पूर्ण नीति पारित गर्ने भएपछि अधिवेशनले भने नेतृत्व मात्र चयन गर्नेछ। एमालेले दसौं अधिवेशनको तयारी गर्दै गर्दा विधान अधिवेशनको टुंगो लगाएको हो। प्रधानमन्त्री निवास बालुवाटारमा शनिबार बसेको पार्टी केन्द्रीय कमिटी १३ औँ बैठकमा पार्टी महासचिव पोखरेलले सांगठनिक प्रतिवेदन पेश गर्दै असार मसान्तभित्र पार्टी सदस्यता नवीकरण र साउन ५ गते नवीकरण गरिएको विवरण केन्द्रमा पठाउन गरेको प्रस्ताव पारित भएको छ। उनले पार्टी विधानअनुसार आगामी वैशाखभित्र पार्टीको १० औँ महाधिवेशन गर्नुपर्ने अनिवार्य व्यवस्था भएअनुसार असारभित्रमा पार्टी सदस्यता नवीकरण गनुपर्ने प्रस्ताव पेश गरेका थिए। विधान महाविधेशनका लागि असार २५ गतेभित्र प्रदेश, जिल्ला, स्थानीय तहमा विधान संशोधनका लागि पठाइसक्ने प्रतिवेदनमा उल्लेख गरेका छन्। यस्तै बैठकमा महासचिव पोखरेलले भदौ ५ गते वडा अधिवेशन र भदौ १५ स्थानीय तहको अधिवेशन गर्न प्रस्ताव पेश गरेका छन्। पार्टीका ३२ विभागलाई चाँडै नै पूर्णता दिन निर्देशन दिइएको छ। महासचिव पोखरेलले सांगठानिक प्रतिवेदन प्रस्तुत गर्दै सर्वोच्च अदालतले पार्टी पहिल्यैकै अवस्थामा पुयाएपछि आयोजक कमिटिका चारवटा बैठक अन्तरपार्टी निर्देशनअनुसार भएको जानकारी दिए। यसबीचमा १० वटा स्थायी कमिटी बैठक भएको थियो। यस्तै महासचिवको प्रस्तावमाथि केन्द्रीय सदस्यले बोल्ने क्रम जारी छ। बैठक शुक्रबारदेखि बालुवाटारमा जारी छ।"
"धादिङमा पहिरो : चारवटा ट्रक पुरिए, दुई जनाको मृत्यु",धादिङ : अविरल वर्षापछि आएको पहिरोमा ट्रक पुरिदा दुई जनाको मृत्यु भएको छ । पृथ्वी राजमार्ग अन्तर्गत बेनीघाट रोराङ गाउँपालिका १० मा खसेको पहिराले चारवटा सवारी साधनमा क्षति पुगेको हो । पहिराले क्षति पुर्याएको चारमध्ये ना ८ ख ४५४० ट्रक र ना ७ ख ३२० नम्बरको कण्टेनरको पहिचान खुलेको ईलाका प्रहरी कार्यालय गजुरीले जनाएको छ । अन्य दुई वटा सवारी साधनको नम्बर खुलेको छैन । ना ८ ख ४५४० नम्बरको ट्रकमा रहेका चितवनको राप्ती नगरपालिका ६ बस्ने १८ वर्षीय वीरबल चेपाङ र ना ७ ख ३२० नम्बरको कन्टेनरमा सवार भारतकी ४३ वर्षीया सोनी देवीको मृत्यु भएको प्रहरीले जनाएको छ । चेपाङको शव ट्रकमा चेपिएको अवस्थामा छ भने सोनीको पोखराको गण्डकी अस्पतालमा उपचारको क्रममा मृत्यु भएको जिल्ला प्रहरी कार्यालय धादिङका प्रहरी उपरीक्षक महेन्द्र खड्काले बताए । तीन जनाको पोखरा स्थित गण्डकी अस्पतालमा उपचार भइरहेको छ । राजमार्गमा पुरिएका सवारी साधन पहिरो रोकिएपछि खोजी गर्न सकिने प्रहरीको भनाइ छ । सडक अवरुद्ध हुँदा मालबाहक तथा यात्रुबाहक सवारीको लामो लाइन लागेको छ । त्यस्तै नारायणगढदेखि काठमाडौँसम्म सात स्थानमा ठूलो पहिरो गएको ट्राफिक प्रहरीले जानकारी दिएको छ । तीमध्ये मुग्लिनबाट नारायणगढसम्म पाँच स्थानमा ठूलो पहिरो झरेको छ । त्यस्तै पृथ्वी राजमार्ग अन्तर्गत बेनीघाट रोराङ गाउँपालिका सहित गजुरी गाउँपालिका लगायतका सडक पहिराले अवरुद्ध भएको छ । त्यस्तै धादिङ सदरमुकाम जोड्ने कालुपाण्डे राजमार्ग अन्तर्गत सिद्धलेक गाउँपालिकाका परेवाटारमा पहिरोका कारण सडक अवरुद्ध भएको प्रहरीले जानकारी दिएको छ । रासस
"सप्तकोसीमा पानीको बहाव उच्च : रातो बत्ती बालियो, भारतले खोलेन सबै ढोका","धरान : सप्तकोसी नदीमा पानीको बहाव यो वर्षकै उच्च भएको छ। पानीको बहाव उच्च भएपछि कोसी आसपासका क्षेत्रका बासिन्दाको सुरक्षामा उच्च सतर्कता अपनाइएको छ। हप्तादिनदेखि पहाडि जिल्लाहरुमा निरन्तर बर्षात भएपछि सप्तकोसीमा पानीको बहाव उच्च भएको सुनसरीका प्रमुख जिल्ला अधिकारी उमेशकुमार ढकालले बताए। उनले शनिबार बिहान ९ सप्तकोसीमा पानीको बहाव प्रति सेकेण्ड २ लाख २१ हजार ४७५ क्युसेक पुगेको जानकारी दिए। सप्तकोसीमा पानीको बहाव उच्च भएसँगै कोसी आसपासका क्षेत्रका बासिन्दाको सुरक्षालाई मध्यनजर गर्दै सचेत गराइएको प्रमुख जिल्ला अधिकारी ढकालले बताए। सप्तकोसी नदीमा पानीको बहाव प्रति सेकेण्ड एकलाख ५० हजार क्युसेक पुगेपछि खतरा मानिन्छ। सप्तकोसी नदीमा पानीको बहाव उच्च भएसँगै सप्तकोसी व्यारेजमा खतराको संकेत स्वरुप रातो बत्ती बालिएको छ। सप्तकोसीमा पानीको बहाव उच्च भएपछि सुनसरी, उदयपुर र सप्तरीका सर्बसाधारण आतंकित बनेका छन्। पानीको बहाव उच्च हुँदासमेत भारत सरकारले कोसी व्यारेजका ५६ मध्ये २९ वटा मात्र ढोका खोलेको छ। प्रमुख जिल्ला अधिकारी अधिकारीले ४० ढोका खोल्न अनुरोध गर्दा समेत भारतले ढोका खोल्न नमानेको बताइएको छ। सबै ढोका नखोलेका कारण पानीको निकास थुनिएर कोसी आसपासका क्षेत्रका बस्ती डुवानमा पर्ने त्रास बढेको स्थानीयले बताएका छन्। भारत सरकारको नियन्त्रणमा रहेको कोसी व्यारेजमा पानीको बहाव उच्च हुँदासमेत सबै ढोका नखोलिएका कारण कोसी आसपासका सर्बसाधारण त्रसित भएको कोसी पीडित संघर्ष समितिका सचिव बाबुराम कार्कीले बताए। उनले पानीको बहाव उच्च हुँदासमेत कोसी व्यारेजका सबै ढोका खोलेर सर्वसाधारणलाई र्निढुक्क साथ रात विताउन व्यवस्था मिलाइदिन सरकार सँग माग गरेका छन्। सप्तकोसीमा पानीको बहाव उच्च भएपछि सुनसरीको महेन्द्रनगर, प्रकासपुर, राजाबास, मधुवन, र हरिपुर क्षेत्रका सर्वसाधारण त्रसित बनेको कार्कीको भनाई छ। सप्तकोसीमा पानीबो बहाव बढेसँगै सुनसरीको कोसी आसपासका क्षेत्रमा र डुवान भएका स्थानमा नेपाल प्रहरी, सशस्त्र प्रहरी र नेपाली सेनालाई उद्धारका लागि तयारी अवस्थामा राखिएको छ। सशस्त्र प्रहरी बल ४ नम्बर गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलले कोसी आसापासका क्षेत्रमा हुने सम्भावित घटनालाई मध्यनजर गर्दै गोताखोरसहितको सशस्त्र प्रहरीको टोली उद्धारका लागि परिचालन गरिसकिएको जानकारी दिए। २०६५ साल भदौ २ गते सप्तकोसीले पूर्वी तटबन्ध भत्काएर कटान गर्दा पानीको बहाव एक लाख ६८ हजार रहेको थियो। कोसी कटानका कारण सुनसरीको साविकका गाविसहरु हरीपुर, हरीपुर, पश्चिम कुशाहा र लौकही गाविसमा हजारौं विघा खेतियोग्य जमिन भरुभुमि बनाउनुका साथै ५ हजारभन्दा बढी घर परिवारको उठिबास बनाएको थियो।"
प्रतिनिधिसभा विघटन बहस अन्त्यतिर,"काठमाडौं : प्रतिनिधिसभा विघटनसम्बन्धी रिटमा विपक्षी बनाइएका प्रधानमन्त्री र राष्ट्रपति कार्यालयका तर्फबाट शुक्रबार बहस सकिएको छ। सभामुख अग्निप्रसाद सापकोटाका तर्फबाट आइतबार बहस हुनेछ। सभामुखको पक्षलाई दुई घण्टा समय छुट्ट्याइएको छ। सभामुखका तर्फबाट वरिष्ठ अधिवक्ता श्याम खरेल, उपेन्द्रकेशरी न्यौपाने, लवकुमार मैनाली, अधिवक्ता मेघराज पोखरेल र श्रीकृष्ण सुवेदीले बहस गर्नेछन्। रिट निवेदकका कानुन व्यवसायीले ३ घण्टा प्रत्युत्तर बहस गर्नेछन्। त्यसपछि मात्रै एमिकस क्युरीका तर्फबाट वरिष्ठ अधिवक्ता कोमलप्रकाश घिमिरे, प्रकाशबहादुर केसी, राघवलाल वैद्य र उषा मल्ल पाठकले आफ्नो राय दिनेछन्। उनीहरूका लागि ३०३० मिनेट गरी २ घण्टा समय छुट्ट्याइएको छ। सरकारी पक्षका कानुन व्यवसायीले प्रतिनिधिसभा पुनःस्थापना भए पनि नयाँ सरकार बन्न सक्ने अवस्था नरहेको धारणा सर्वोच्च अदालतको संवैधानिक इजलासमक्ष राखेका छन्। प्रतिनिधिसभा पुनःस्थापना भए पनि सरकार बन्न सक्ने अवस्था छैन। सरकार बन्नै नसक्ने अवस्था छ, वरिष्ठ अधिवक्ता रमेश गुरागाईंले शुक्रबार बहसका क्रममा भने, गत पुस ५ मा विघटनपछि पुनःस्थापित भए पनि जसरी सरकार बन्न सकेन, यसपटक पनि त्यस्तै राजनीतिक परिस्थिति छ। गुरागाईंले राष्ट्रपतिले कसैलाई प्रधानमन्त्री नियुक्त गरे पनि संसद्मा विश्वासको मत प्राप्त गर्न सक्ने अवस्था नरहेको धारणा राखे। संविधानको धारा ७६ को उपधारा ५ को सरकार बने पनि धारा ७६ को उपधारा ४ बमोजिम विश्वासको मत प्राप्त गर्न नसक्ने अवस्था छ। दलहरूबीच आपसी द्वन्द्वको अवस्था छ, उनले भने। उनले सभामुख, राजनीतिक दलहरू, सरकार फरकफरक दिशातिर फर्किएकाले वर्तमान संसद्ले निकास दिने अवस्था नरहेको बताए। विघटन सदर भए मुलुक निर्वाचनमा जाने र अग्रगामी राजनीतिक कोर्स नयाँ दिसा सुरुवात गर्ने उनको तर्क थियो। प्रधानमन्त्रीका कानुनी सल्लाहकार बाबुराम दाहालले संविधानको धारा ७६(५) को व्याख्या गर्ने क्रममा राष्ट्रपतिलाई संविधानले दिएको अधिकार छेक्ने गरी व्याख्या गर्न नहुने तर्क गरे। धारा ७६(५) राष्ट्रपतिको विशेषाधिकार हो। यो धाराको व्याख्या हुनुपर्नेछ। तर, संविधानले दिएको अधिकार छेक्ने गरी व्याख्या गर्नुहुँदैन, दाहालले इजलासमा भने। उनले शेरबहादुर देउवासहित १ सय ४६ सांसदले दायर गरेको निवेदनमा राष्ट्रपति विद्यादेवी भण्डारीलाई विपक्षी नबनाइएकाले राष्ट्रपतिलाई परमादेश हुन नसक्ने बताए। उनले प्रतिनिधिसभा विघटन रहरले नभई बाध्यात्मक रूपमा गरिएको बताए। प्रधानमन्त्री केपी शर्मा ओलीले रहरले प्रतिनिधिसभा विघटन गर्नुभएको होइन, बाध्यात्मक हो। प्रतिनिधिसभा विघटन बदर हुने कुनै संवैधानिक कारण छैन। अहिलेको विघटनलाई अन्यथा भन्न मिल्दैन। सदर हुनुपर्छ, उनले भने। अधिवक्ता भोजराज आचार्यले देउवाले चुनाव चिन्ह सूर्यलाई अपहरण गरेको आरोप लगाए। सूर्य चिन्ह एमालेको ब्रान्ड हो। एमालेको ट्रेड मार्क हो। देउवाले एमाले सांसदको हस्ताक्षर र एमालेको ब्रान्ड दुरुपयोग गर्नुभएको छ। यो बौद्धिक चोरी हो। अपहरण हो, आचार्यले भने। अधिवक्ता विष्णुमणि अधिकारीले प्रधानमन्त्रीमा गरिएका दाबीलाई पुग्ने नपुग्ने छुट्ट्याउने अधिकार राष्ट्रपतिलाई मात्रै भएको बताए। विश्वासको मत पाउने बलियो आधार नदेखेपछि राष्ट्रपतिले दुवै दाबी खारेज गर्नुभएको हो। नयाँ सरकार नबनेपछि सरकारले गरेको सिफारिसबाट प्रतिनिधिसभा विघटन गरी नयाँ निर्वाचन घोषणा गर्नुभएको हो।अधिवक्ता शान्तिदेवी खनालले देउवा पक्षका कानुन व्यवसायीले राष्ट्रपतिको निजी जीवनलाई संकेत गरेर अदालतमा बहस भएको भन्दै असन्तुष्टि व्यक्त गरिन्। राष्ट्रपतिको निजी जीवनलाई संकेत गरेर बहस गरिएको छ। त्यसले हामीलाई नराम्रोसँग छोएको छ, उनले भनिन्, उहाँहरूलाई त रमाइलो लाग्यो होला। उनले मुद्दाभन्दा बाहिर गएर बहस भइरहेको जिकिर गरिन्। धारा ७६(५) ले खोजेको आधार भनेको राष्ट्रपतिको स्वविवेक भएको उनको तर्क थियो। सरकारी पक्षबाट महान्यायाधिवक्ता रमेश बडाल, पूर्वमहान्यायाधिवक्ता अग्निप्रसाद खरेल, प्रधानमन्त्रीका कानुनी सल्लाहकार दाहाल, वरिष्ठ अधिवक्ता सुशील पन्त, सुरेन्द्र महतोसहित सरकारी वकिल ११ र प्रधानमन्त्रीका निजी कानुन व्यवसायी २१ जना गरी ३२ जनाले बहस गरेका थिए। रिट निवेदकका तर्फबाट ३६ जनाले बहस गरेका थिए।"
पहिरोमा रोकिएका बेहुलाबेहुलीको कथा (भिडियोसहित),"चितवन : स्याङ्जा टक्सारका कुलदीप पौडेल बेहुली लिन बिहीबार बिहान ९ बजे जन्तीसहित हिँडे। विवाहको साइतभन्दा उनी ढिलो पुगे। बेहुलीको घर भरतपुर महानगरपालिका९ शरदपुर दिउँसो पुग्नुपर्नेमा मध्यरातको १२ बज्यो। विवाह कार्यक्रम सकेर बिहान ४ बजे फर्किंदा फेरि जाममा परे। पहिरो हटाएर बाटो खुल्ने पर्खाइमा रहेका नवदम्पतीले गाडीमै बसेर दिन कटाए। घरबाट जन्ती प्रस्थान गरेको ३६ घण्टामा पनि बाटोमै थिए। कहिले कति बेला पुग्ने हो थाहै छैन, पौडेलले भने, प्रकृतिसँग त कसको के लाग्छ र ! तैपनि छिटो पहिरो हटाउने व्यवस्था नहुँदा दु:ख पायौं। बेहुलाबेहुलीको पोसाकमा सजिएकाले गाडीबाट बाहिर निस्केका थिएनन्। हिजो बिहानको बिहे आजसम्म बाटोमै छौं, बेहुली सुस्मिता रानाभाटले भनिन्, पहिरोले विवाह नै बिचल्लीको बनाइ दियो। इच्छाकामना गाउँपालिका६ पाँचकिलो र चारकिलोमा पहिरो जाँदा सडक अवरुद्ध भएको हो। यात्रुहरू चारकिलोको पहिरो कति खेर हट्ला भनेर पर्खिरहेका थिए। सवारी साधनको जाम लामो थियो। बिहीबार बिहान ९ बजे निस्किएका जन्ती शुक्रबारसम्म सडकमै थिए। पहिरोले बाटो थुनेपछि रोकिएका उनीहरूको एकदिने विवाह दुई दिनको भयो। पहिरोले बिजोग बनाएको अर्को जोडी भेटियो कास्कीका किरणराज सिग्देलको। पोखरा महानगरपालिका ३२ मालेपाटनका सिग्देलको बुटवल१२ तामनगरकी इना पौडेलसँग बिहीबार विवाह भएको हो। बाटोकै कारण अभिभावकले नारायणगढमा आएर विवाह गरिदिए। माइती पक्ष बुटवल पुगिसक्दा उनीहरू नारायणगढमुग्लिन सडकखण्डमा रोकिए। छिटो जान पाएको भए समयमा काम सकिन्थ्यो होला, सिग्देलले भने, हामीले मात्रै होइन जन्तीले पनि दु:ख पाए। बिहीबार राति बेहुलीकहाँ पुगेर विवाह गरेर फर्किंदा शुक्रबार बिहान ३ बजेको थियो। फर्कने क्रममा बाटोमा पहिरो खस्यो। बाटोकै कारण विवाह पनि एक दिन ढिलो भयो, इनाले भनिन्, उहाँहरू पुगिसक्नुभयो, आत्तिनुभएको छ। यही छौं भनेर जानकारी गराएको छु। त्यस्तै, बेहुली लिन घरबाट निस्किएको अर्को बिहेको जन्ती पहिरोले रोकिएपछि लगन छुट्ने छटपटीमा भेटिए। भरतपुरबाट बेहुली लिन बिहान ५ बजे लमजुङको बेंसीसहर हिँडेका गणेश सापकोटा बाटोमै रोकिएपछि छटपटिदै थिए। बिहानै हिँडेको चार घण्टा भइसक्यो। अझै कति लाग्ने हो थाहा छैन। गाडीभित्र बसेको छु, सापकोटाले भने, न अघि जान मिलेको छ न फर्किन नै मिल्यो। बिचल्लीको विवाह भयो मेरो त। पहिरोले शुक्रबार दिनभर नै नारायणगढमुग्लिन सडकखण्ड अवरुद्ध भयो। यात्रु अलपत्र थिए। नवविवाहित जोडी एकआपसमा गफ गरेर बसेका देखिन्थे। पहिरोेले सबैलाई सास्ती दियो। मुग्लिनबाट चार किलोमिटर नारायणगढतर्फ बिहीबार राति पहिरो खसेको हो। बिहीबार सात ठाउँमा नयाँ पहिरो देखापरेको छ। सबैभन्दा ठूलो पहिरो चारकिलोमा खसेको हो। यहाँ सधंैजसो पहिरो खस्ने समस्या छ। चारकिलोमा शुक्रबार साँझ एकतर्फी सञ्चालन भएको थियो। चारकिलोमै फेरि बेलुका साढे ८ बजे पहिरो गएको छ।"
अटिजम र म आमा,"अटिजम बालबालिकालाई कतिपय ठाउँमा मानसिक सन्तुलन गुमाएको भनेर बुझिदिन्छन्। कति ठाउँहरूमा डोरीले बाँधेर राखेको पाइन्छ। यस्ता बालबालिका न मानसिक रूपमा अपांगता भएका मानिस हुन् न त यिनीहरू सुस्त मनस्थितिका नै। केवल मस्तिष्कको फरक अवस्था भएका बालबालिकाहरू हुन्। बीस वर्षकी हुँदा २०६७ असार ९ गते करिब दुई दिनको प्रसव व्यथापछि नेपालगञ्ज नर्सिङ होममा छोरालाई जन्म दिएँ। होसमै रहँदा पनि छोरा जन्मनेबित्तिकै रोएको सम्झना छैन। बरू नर्सहरूले कानेखुसी गर्दै मुखामुख गरेको चाँही याद छ। छोराको मुख हेर्न मन लाग्यो र हेरें, ठीकै देखें। उहाँहरूले एकापसमा मुखामुख गरिसकेपछि भने बच्चा तौल कम छ, राम्ररी खुवाउनु होला। सानो भए पनि दह्रो छ। छोरा दुई केजी पुगेको थिएन। बच्चाको जन्मपश्चात् वार्डमा सार्ने तयारी भयो। त्यसबेला ह्वीलचियरबाट बेडमा जाँदा बेहोस भएँ। होस आउँदा आमाले मलाई घरबाट ल्याएको दुध खुवाउँदै हुनुहुन्थ्यो। आमा, श्रीमान् र दिदीले छोरालाई ल्याक्टोजिन खुवाइदिनु हुन्थ्यो। जन्मेको राति करिब १२ बजेतिर छोरा धेरै चिच्चाइचिच्याइ रुन थाल्यो। धेरै बेर रुन थालेको भएर नर्सलाई बोलायौं र छोरालाई आईसीयूमा राख्न लगायौं। उनीहरूले बच्चालाई खासै केही भएको छैन भने तर विभिन्न टेस्टहरू ब्लड टेस्ट, यूरिन कल्चर गर्न लगाए। पाँच दिन सुई लगाए र डिस्चार्ज भयो। त्यसपछि सामान्य हुँदै गए दिनहरू। छोरा पास्नीपछि पनि राम्रोसँग खान जान्दैनथ्यो। करिब दुई वर्षसम्म पनि उसले ठोस खाने कुरा राम्ररी चपाई चपाई खान जानेन। मिचेर, थिचेर खुवाएँ। बाबु एकदमै चकचके थियो। बामे सर्दा देखिनै एकछिन नबस्ने, काखमा बोक्दा पनि उसलाई हल्लाइरहनुपर्ने, एकदम चकचके थियो। बाबुले १३, १४ महिनामा बाबा, पापा, आमा, हट्, पापी, पा, म्या, च्याजस्ता केही शब्द बोलेको थियो। एकदमै चकचके थियो तर ऊ गोरो, स्वस्थ र राम्रो पनि थियो। करिब दुई वर्षसम्म खासै बिरामी परेन। उसलाई गर्मीले घाउहरू आउँथ्यो। सबैले उसलाई गोरो, चकचके देखेर कति राम्रो, बाठो भने। समयसँगै छोराको उमेर पनि बढ्दै गयो। तर उसले बोल्नुपर्ने समयमा पनि बोलेन। बाबाआमा देखाऊ भन्दा पनि देखाएन। बाबु खेल्न लाग्दा बाबु बाहिर जाऊ भनेर कैयौंपटक भन्दा पनि हेर्दैन थियो। कहिले फोन बजाएर सिरक मुनि राख्दा पनि उसले खोजेर भेट्टाउँथ्यो। बाबुले बोलेका शब्दहरू पनि भन भनेको बेला भन्दैनथ्यो तर कहिलेकाँही आफ्नै सुरले भन्थ्यो। एक दिनको कुरा हो, श्रीमान्को साथी आउनुभयो। बाबुलाई बोलाउनुभयो तर उसले कतिखेर हेर्ने कति खेर नहेर्ने गर्यो। त्यसपछि उहाँले बाबुले कान सुन्दैन भन्नुभयो। उहाँले आफ्नो छोराले पनि त्यस्तै गरेको र कहिलेकाँही प्लेन उडेको पनि देखाएको भन्नुभयो। आफ्नो छोरालाई भारतको दिल्लीमा कानको उपचार गरी अप्रेसन गरेर कान सुन्न कानमा मेसिन जडान गरेको बताउनुभयो। ढिलो नगरी कान परीक्षण गर्न सुझाव दिनुभयो। उहाँको सल्लाह मनन गर्दै काठमाडौं पुगेर टिचिङ हस्पिटलमा कान टेस्ट गरायौं। कान टेस्ट गर्दा सँगै बस्यौं, उसलाई विभिन्न ध्वनी सुन्न लगाइयो। उसले सुन्छ भन्ने भएपछि उहाँहरूले डा मेरिनालाई रिफर गर्नुभयो। मेरिनाले बाबुलाई अटिजमको शंका गरी गैरीधारामा रहेको अटिजम केयर सेन्टरमा रिफर गर्नुभयो। त्यो कुरा करिब २०६९ सालको हो। त्यसबेलासम्म हामीलाई अटिजम के हो ? थाहा थिएन। गैरीधारामा बाबुको व्यवहार परीक्षण गर्नुभयो। विभिन्न सामान र खेलौना भएको शान्त कोठाहरूमा लगेर एक्लै छोडिदिनुभयो। बाबुले ती खेलौना कसरी प्रयोग गरी खेलाउँछ, हेर्नुभयो। बाबुलाई केही कुराभन्दा उसले आई कन्ट्याक्ट गर्दैनथ्यो, खाने सामान देख्दा खाने अभ्यास गर्दैन थियो। बल खेलेन, गाडी खेलेन, बरु गाडीलाई उल्टो बनाएर त्यसका चक्काहरू घुमायो। धेरै सामान भएता पनि एकदुई वटा सामान मात्र खेल्यो। त्यसपछि हामीलाई घरिघरि नाम भनेर बोलाउन लगाउनुभयो। हामीले बाबु खेलेको बेला बोलायौं तर आफ्नो धुनमा रहेको बेला हेर्दैन थियो। सबै सामान, खेलौना विभिन्न विधिबाट परीक्षण गरिसकेपछि एउटा प्रतिवेदन दिनुभयो। जसमा बाबुमा अटिजमका लक्षणहरू रहेको देखियो। जतिखेर बाबु १८ महिनाको मात्र थियो र उहाँहरूले हामीलाई मदर्स ट्रेनिङका लागि आह्वान गर्नुभयो, त्यसका लागि तीन महिनापछि समय दिन सकिने बताउनुभयो। त्यसपछि घर फर्कियौं। अटिजम भनेको थाहै नभएका हामी त्यति हँुदा पनि भित्री आत्माले छोरालाई त्यस्तो त भएकै छैन भनी विश्वास गर्न सकिरहेका थिएनौं। अलि ढिलो बोल्छ, बुझ्छ होला भन्ने भएता पनि मनभरी पीडा बोकेर, गहभरी आँसु झार्दै नेपालगन्ज फर्कियौं। दिन बित्दै गए। बाबु करिब साढे दुई वर्षको भयो। त्यतिखेरसम्म उसका बुझाइ बढ्दै जानुपर्नेमा बोलेका शब्द पनि बिर्सन थाल्यो। प्रयोगका शब्दहरू पनि भन्न छाड्यो तर चकचक उस्तै थियो। फेरि एक दिन नेपालगन्जकै एकजनाले बाबुलाई जँचाउन भारतको लखनउ लैजाने सुझाव दिए। उनको छोरा पनि हाम्रो बाबुजस्तै भएको र लखनउमा उपचार गरी ठिक भएको भनी उपचार गरेको अस्पतालको नाम, ठेगाना र डाक्टरको नाम सिफारिस गरे। त्यसपछि हामी लखनउ प्रस्थान गर्यौं।सर्वप्रथम डाक्टरले बाबुको एमआरआई गर्न लगाए। भोलिपल्ट रिपोर्ट लिएर भेट्यौं। उनले रिपोर्ट हेर्नासाथ भने, अच्छा हे, बहुत ठिक हे। बच्चाको विगत सबै सुनायौं। बच्चाके डेभलपमेन्ट डिले हे भने। बच्चा एकदम चकचके र ध्यान नै नदिने भएकाले सिकाई राम्रो नभएको डाक्टरको भनाइ रह्यो। उनले उदारहण दिए जुन स्मरणीय छ जस्तै हामी कुनै गाडीमा कानपुर जाँदैछौं, त्यहाँ जाँदा के हामी एउटै गतिमा जान सक्छौं ? उनले भने। जसरी कहिले स्लो, कहिले स्पीड गर्छौं त्यस्तै यो बच्चाको दिमाग एउटै गतिमा छिटो चलिरहेको छ। यसलाई धिमा गर्नुपर्छ र बच्चाले ध्यान दियो भने सिक्छ भने। यो उपचार ६ वर्षभित्र भयो भने मात्र हुन्छ, ६ वर्ष पढ्छ हँुदैन भने। यो दबाईको खासै साइड इफेक्ट छैन भन्दै महमा हालेर खाने औषधि पनि दिए। हामी पनि कन्भिन्स भयौं। त्यो औषधि किनेर घरतर्फ फर्कियौं। हामीलाई १५ दिनपछि फेरि लखनउ बोलाइएको थियो। यसैगरी १५ दिनबाट २० दिन, २० दिनबाट १ महिना, १ महिनाबाट ३ महिना, ३ महिनाबाट ६६ महिनामा हामीले डाक्टरको फलोअप गरिरह्यौं। क्रमशः औषधिको डोज पनि बढ्दै गयो। महलाई हटाएर सोझै खुवाउन भनियो। त्यो औषधि दुई वर्षसम्म खुवाउँदा ठिकै गरेको छ कि जस्तो लाग्यो बाबु त्यो औषधि खाएपछि दिनमा २३ घण्टा निदाउन थाल्यो। राति पनि निदाउँथ्यो। औषधि खुवाउनअघि सुरुमा सुताउन ज्यादै गाह्रो हुन्थ्यो। अत्याधिक चकचकले छोरालाई लिएर कुनै पसलमा सामान किन्न, गाडीमा बसेको बेला भाडा तिर्नसमेत सक्दैनथे। लखनउका औषधिहरू खाएपछि बाबु राम्ररी निदाउने, चकचक पनि कम भएको हो कि भन्ने महसुस भयो तर देखिने परिवर्तनहरू कुनै थिएनन्। त्यसैले ती औषधिहरू खुवाउँदै गयौं। नातागोताले पनि मलाई कस्तो सामाजिक हुन नजानेको जस्तो ठान्दा त झनै मनमा हुटहुटीको हुरी मडारिन्थ्यो। दुनियाँलाई आफ्नै साना समस्या पनि सागर हुँदोरहेछ, अरूमा ठूला समस्या पनि पानीका थोपा ! बाबु जन्मिएपछि पढाइलाई निरन्तरता राम्ररी दिन सकेकी थिइनँ। बाबुको स्याहारसुसार गरी बचेको समय या बाबु सुतेको बेलामा लोकसेवाको तयारी गरें। बाबुलाई करिब तीन वर्षको उमेरमा नेपालगञ्जकै एउटा मन्टेश्वरीमा बाबुका सबै कुरा गरेर भर्ना गरिदिए। बाबु स्कुल गएको बेला एकदम चिन्ता लाग्थ्यो किनकि बाबुलाई खुवाउन ज्यादै गाह्रो थियो। उसले सबै खानेकुरा खाँदैन थियो। लिटो, केरा मिचेको, दाल भात मिचेको गाह्रो गरी खुवाउनु पथ्र्यो। मिचेर जबरजस्ती मुखमा राखिदिएपछि थुक्न जान्दैनथ्यो र निल्थ्यो। बाबुलाई स्कुलमा खुवाउनै नसकिने, एकदम चकचक गर्ने, जहाँ पायो त्यही चढ्ने, आँखा नहेरी भन्केर हिँड्ने, झ्यालहरू चढ्ने र अरूलाई डिस्टर्ब हुने भनेर त्यहाँका शिक्षिकाले गुनासो गर्न थाले। एक दिन झ्यालमा ठोक्किएर टाउकोमा काटेछ, धेरै रगत बगेछ, उहाँहरूले अस्पताल लगेर टाँका लगाई ल्याएपछि खबर गरे। बाबुलाई स्कुलमा राख्न नसकिने बताए। हामी निराश भयौं। त्यसपछि बाबुलाई अटिजम नै होला, राम्रो स्कुलमा राखेमा बाबुमा सुधार आउँछ कि भन्ने सोचले काठमाडौं जाने निधो गर्यौं। २०७० सालमा काठमाडौं आयौ। श्रीमान्ले काठमाडौं बस्ने व्यवस्था मिलाइदिएर काममा फर्किनुभयो। वनस्थली बस्थ्यौं। अटिजम स्कुल खोज्दै जाँदा विशेष स्कुल तथा पुनस्र्थापना केन्द्र (एसएसडिआरसि) खहरेमा बुझ्न गयौं। त्यहाँ अटिजम मात्र राखिँदोरहेछ। उहाँहरूको सबै कुरा सुनिसकेपछि छोरालाई त्यहीँ भर्ना गर्ने निर्णय गर्यौं। बाबुलाई त्यही स्कुलमा पठाउन थालें। उसलाई ट्वाइलेटको समस्या थियो। तैपनि उनीहरूले केयर गर्ने, थेरापी गर्ने गर्न थाले। अभिभावकको पनि विभिन्न मिटिङ गर्ने, समस्या बुझाउने गरे। अभिभावकहरू पनि भेला भएर छोराछोरीहरूका लक्षणहरूका बारेमा छलफल गर्दथ्यौं। कस्तो लक्षण देखिँदा के गर्ने ? एकापसमा सेयर पनि गर्दथ्यौं। दिनहरू बितिरहँदा बाबु एक्कासि छिनछिनमा मुखमा थुक निकाल्दै बेहोस हुन थाल्यो। बाबुलाई ज्वरो पनि ज्यादै आयो। ज्वरो निन्यत्रण हुन सकेन। श्रीमान् जागिरको सिलसिलामा उपत्यकाबाहिर भएकाले हरेकको सामना एक्लै गर्नुपर्यो। बाबुलाई केएमसीको इमर्जेन्सी पुर्याएँ। डाक्टरहरूले बाबुको उपचार गरे। सुई लगाए, स्लाइन चढाए। बाबु बेडमा बेहोस नहँुदा त्यतिकै उठ्न थाल्थ्यो। स्लाइन तानेर हटाउन खोज्थ्यो। समाइरहनु पथ्र्यो। बल्लतल्ल ज्वरो नियन्त्रणमा आएपछि बेहोस हुन कम भयो। बाबुले त्यतिखेरसम्म लखनउको औषधि खाइरहेको थियो। लगत्तै लखनउ गयौं। अवस्थाबारे डाक्टरलाई सबै बतायौं। डाक्टरले अर्को औषधि लेखिदिए। चित्त बुझेन किनकि पटकपटक नयाँ औषधि खुवाउने पक्षमा थिएनौं। त्यसैले सिफारिस गरिएका औषधिहरू नकिनी काठमाडौं फर्कियौं। त्यसपछि काठमाडौंको ग्रयान्डी अस्पताल गयौं। पेडाक्टिसियन प्लस न्यूरोलोजिष्ट डाक्टरसँग भेट भयो। नेपालमा यी दुवै पढेको चिकित्सक पाउन ज्यादै कठिन रहेछ। पुराना सबै रिपोर्ट देखायौं। उहाँले बाबुको ईईजी गर्न लगाउनुभयो। रिपोर्ट हेरेपछि बाबुलाई छारे रोग भएको बताउनुभयो। लखनउका औषधि कम गर्दै हटाइदिनुभयो। निरन्तर उहाँको फलोअपमा रह्यौं। पछि बाबुलाई सिजरिङ कम हुँदै गयो। तीन वर्षसम्म फलोअपमा थियौं तर पछि डाक्टर क्यानडा जानुभएछ। आफ्ना सबै बिरामीलाई अर्को न्यूरोलोजिष्ट डाक्टरलाई सिफारिस गरिदिनु भन्नु भएको रहेछ। नयाँ डाक्टरले त बाबुका क्रियाकलाप नियन्त्रणका लागि राम्रो हुन्छ भन्दै नयाँ औषधि सिफारिस गर्नुभयो। हामी राजी भएनौं। उहाँले राम्रो मान्नुभएन र हामी पनि ग्राण्डीबाट अलगियौं। बाबु पटकपटक बिरामी भएकाले बाबुको सिकाइ पनि प्रभावकारी भएन। एसएसडीआरसीकी अध्यक्ष सविता उप्रेतीले पनि देश विदेशका डाक्टरका, अटिजम विशेषज्ञहरूका सल्लाह, सुझावहरू सेयर गर्नुहुथ्यो। सकभर क्रियाकलाप नियन्त्रणकै लागि औषधि नखुवाउन भन्नुहुथ्यो। छोरालाई बाहिरै जानुपर्ने, एक ठाउँमा बस्न नसक्ने, केले आफूलाई गाह्रो भएको हो थाहा नपाउने, ढोकातर्फ धकलेर रुँदै भए पनि बाहिरै जाम भन्ने, दिनरात केही नबुझ्ने, बाहिर बत्ती बालेको देखेमा राति नै बाहिर लैजा भन्दै रुने गर्दथ्यो। बाबुले झगडा गरेर, ट्वाइलेट गरेर, सामान पोखेर हैरान बनाउँदा कहिलेकाँही त खाना खान लाग्दा ४५ पटकसम्म हात धुनु पथ्र्यो। बाबुसँग म एक्लै हुन्थें। बाबुको यस्तो हालत र क्रियाकलापले ज्यादै रुन्थें। यतिसम्म कि त्यत्तिकै हिँड्दा हिँड्दै समेत बर्बर आँसु झर्थे। यति रोएँ, यति रोएँ, त्यसको कुनै सीमा छैन। एक्लै एक्लै रोएँ। सानै उमेरमा छोरा जन्माएकी म समयको त्यो अत्यासलाग्दो भँुमरीमा निस्कनै नसक्ने गरी हराउन विवश भएँ, भइरहें। बीचमा बाबुलाई हर्नियाको समस्या देखियो। यस्तो एकछिन पनि एक ठाउँमा शान्तले बस्न नसक्ने, बुझाइ नभएको छोरालाई अप्रेसनका लागि सर्जन डाक्टरले ज्यादै साथ र हिम्मत दिनुभयो। अप्रेसनपछि बाबु होसमा आउने बित्तिकै उठ्न खोज्यो। जबरजस्ती ती स्लाइन हटाउन खोज्यो। आफूलाई अन्तै लैजा भनिरहेको थियो। त्यसबेला पनि हातबाट रगतहरू बगे। पछि डाक्टरहरूले मिलाउनु भयो। बाबासँग बाबु त्यति नमान्ने भएकाले २३ दिनसम्म बाबुलाई प्रायः एक्लै समाएर बसिरहें। त्यसरी बस्दा मेरो शरीर एकदम दुख्ने भयो। अप्रेसन गरेर डिस्चार्ज भएपछि पनि उसलाई समाल्न एकदम गाह्रो भएको थियो। एक हप्तामै ऊ उफ्रन खोज्दथ्यो। दिनहरू बित्दै गए। एसएसडीआरसीमा बाबु आवद्ध नै थियो। सन्चो भएको बेलामा स्कुल जान्थ्यो। म पनि स्कुलका हरेक क्रियाकलापमा प्रायः सहभागी हुन्थें। २०७२ सालको भुइँचालोको बेलामा गर्भवती थिएँ। त्यो बेला पनि बाबुलाई समाल्न ज्यादै गाह्रो भयो। भित्र जानु हुँदैनभन्दा झन् बल गरी गरी भित्र जान खोज्थ्यो। एक्लै बाबुसँग कति दुःखले बोक्दै, समाल्दै राखें। खुला आकाश र मानिसहरूको भीडमा बाबुलाई समाल्न ज्यादै गाह्रो भयो। दिन त जसरी तसरी भए पनि बित्दा नै रहेछन्। २०७२ असोजमा छोरीलाई जन्म दिएँ। त्यतिबेला पनि नानी (छोरी) र आफू जोगिन र छोराको केयर गर्न ज्यादै गाह्रो हुन्थ्यो। बाबुले हामीलाई झम्टने र अठ्याउने गर्दथ्यो। गर्भावस्थाका ती समयमा पनि गाह्रो हँुदा कहिल्यै पनि आराम गर्न पाइनँ।एकछिन पल्टिएँ भने जहाँ पायो त्यही अठ्याउने, लड्ने र झम्टने गर्दथ्यो। ती अवधिमा आफूलाई केयर गर्न र बाबुलाई समाल्न ज्यादै कठिन भएको थियो। उसलाई ब्रस गर्न सिक्न पनि झन्डै दुई वर्ष लाग्यो। थुक्न नजान्ने भएकाले पहिला नुनले घोटेर गराउँथे, हरेक दिन नुनले घोट्दा पानी लिएर थुक भन्थें। यसरी निरन्तर भनिरहँदा १२ वर्षपछि बल्ल थुक्न थाल्यो। यस्तो सुन्दा मान्छेलाई यस्तो पनि हुन्छ होला र भन्ने लाग्न सक्छ। कहिलेकाँही एकदमै तनाव हुन्थ्यो। लाग्थ्यो, कुनै दिन मानसिक सन्तुलन गुमाएकी मानिस हुन्छु होला। कतै जाउँ भने कता जाउँ ? बाबुका कारण कतै टिक्नै सक्दैनथें। त्यसैले प्रायः कतै जाँदिनथें। गइहाले पनि धेरै बेर बस्दैनथें। बिहे, पार्टी, रमाइलो, भोजजस्ता कुनै कार्यक्रममा जाँदिनथें। किनकि सानोमा बाबुले भीड र ठूलो आवाज मनै पराउदैन थियो। रुन्थ्यो, झर्को मान्थ्यो। हात तानेर आफूलाई त्यहाँबाट लैजान भन्थ्यो। आर्थिक स्रोत नै श्रीमान्को कमाई भएकाले विदामा आएर काममा गइहाल्नु पर्दथ्यो। अटिजम भनेको एउटा फरक व्यवहार भएका बच्चाहरू रहेछन्, जसलाई समाजका हरेक क्रियाकलाप सिकाउन एकदमै समय लाग्ने र कठिन हुँदोरहेछ। प्रायः एक्लै हुने भएकाले तरकारी किन्न, केही सामान किन्न, जहाँ काम परे पनि सँगै लैजान्थें। मान्छेहरू उसका स्वभावहरू देखेर हेर्थे। के भएको भनी सोध्थे र कति दुखः दिएको भनी सामान चलाइदिए, खसाइदिए रिसाउँथे। केहीले मात्र बुझ्थे र बच्चा भनेर रिसाउँदैन थिए। बाबुलाई सिकाउन ज्यादै कठिन भयो तर पनि सिकाइरहें। नानी जन्मेपछि आमाले मेरा दुःख देखेर सहारा दिन आउनुभयो। बाबु आफ्नो स्कुल जान्थ्यो, बाबु स्कुल गएका बेला पढ्थें। आमाले नानीलाई हेरिदिनु हुन्थ्यो। यही पढाइले पनि एक हदसम्म तनाव कम गराएको थियो। राति बाबुलाई सुताउन ज्यादै कठिन हुने भएकाले नानीलाई प्रायः आमाले सुताइदिनु हुन्थ्यो। बाबु सुतेपछि नानीलाई दूध खुवाउँथे, नानीलाई म चाहिएको बेला, भनेको बेला दूध खुवाउन नपाएको देखेर कहिलेकाँही त आमासमेत रुनु हुन्थ्यो। आमालाई बाबु हेर्न एकदम गाह्रो हुन्थ्यो। बाबु स्कुल गएको बेला पढ्दै जाँदा लोकसेवाको परीक्षा पास गर्न सफल भएँ। अहिले सरकारी सेवामा आवद्ध छु। अटिजमलाई सिकाउन एकदमै गाह्रो हुन्छ। हरेक पल उनीहरूलाई केयर गर्नुपर्ने भएकाले आफ्ना साधारण काम गर्न पनि नभ्याइने हुन्थ्यो। आफैंलाई र स्वास्थ्यलाई पनि ख्याल गर्न नपाइने, राति उनीहरू नसुतेसम्म हेरिरहनुपर्ने हुन्थ्यो। नातागोताहरूले पनि मलाई कस्तो सामाजिक हुन नजानेको जस्तो ठान्दा, कहिल्यै आफ्नोपन देखाउन नजान्ने जस्तो मान्दा, कसैलाई सहयोग नगरेको महसुस गर्दा त झनै मनमा हुटहुटीको हुरी मडारिन्थ्यो। कहिलेकाँही त अटिजमसँग बिताएका ती दिनलाई कसैले बुझ्नै नसकेको, पीडाको रापलाई महसुश नै गर्न नसकेको जस्तो लाग्दथ्यो। दुनियाँलाई आफ्नै साना समस्या पनि सागर हुँदोरहेछ, अरूमा ठूला समस्या पनि पानीका थोपा ! बस् आफैंलाई सम्झाएर बस्नुको विकल्प थिएन मेरो। यसरी अटिजमले गाँजेको छोरासँगका दिनहरू बिताउँदै गएँ। अहिले बाबुले धेरै कुरा बुझ्छ। ट्वाइलेटिङ समस्या छैन। खानेकुराहरू प्रायः सबै खान्छ। भोक लागेको थाहा पाउँछ, टिभी हेर्छ। आफूले हेर्ने च्यानल थाहा पाउँछ। आफूले केही सामान खसाएमा उठाउँछ। बोलाएर लैजान्छ, राति टेलिभिजन बन्द गरेर सुत्छ। आफ्नो लुगा आफैं लगाउँछ। रिसाएको र माया गरेको दुवै बुझ्छ। मोबाइल हेर्छ, चलाउँछ। पहिलाभन्दा अहिले कति धेरै कुरा बुझ्छ बुझ्छ। छोराका धेरै व्यवहार सामान्य हुँदै आएका छन्। अटिजम बालबालिकालाई कतिपय ठाउँमा मानसिक सन्तुलन गुमाएको भनेर बुझिदिन्छन्। कति ठाउँहरूमा डोरीले बाँधेर राखेको पाइन्छ। यस्ता बालबालिका न मानसिक रूपमा अपांगता भएका मानिस हुन् न त यिनीहरू सुस्त मनस्थितिका नै। केवल मस्तिष्कको फरक अवस्था भएका बालबालिकाहरू हुन्। त्यसैले यिनीहरूलाई हामीले स्वीकार्नु पर्छ, बुझ्नु पर्छ र निरन्तर अटिजममैत्री वातावरणबाट सिकाइरहनु पर्दछ। उनीहरूको त्यो संसार नै महसुस गर्न नजानेको पीडादायिक जीवनलाई हाम्रो माया, साथ, सहयोग, प्रयत्नहरूबाट सरल र सहज बनाउन र बुझाउन कोसिस गर्दै जानु पर्दछ। अन्त्यमा, अटिजम बालकको आमाको तर्फबाट सम्पूर्ण अटिजमका अभिभावकलाई भन्न चाहन्छु कि बच्चा फरक व्यवहारको छ, अटिजम छ भने त्यस्तो अवस्थालाई कृपया नलुकाइदिनुस्, उनीहरूलाई खुला मनले स्वीकार्नुहोस्। बच्चा यस्तो छ भनेर हजुरहरूलाई लाज हुँदैन। भन्नेले त जे पनि भन्छन् पहिलाको जुनीको पाप भन्छन्। धेरै कुरामा असहयोग पनि हुन्छ। कतिलाई त भाडासमेत नदिने, दिए पनि धेरै बस्न नदिने आदि अनेकौं समस्या झेल्दै आउनु परेको छ। आफैंले कमाउनु पर्ने र हेरचाह पनि आफैं गर्नुपर्नेलाई अटिजम बालक र अभिभावक दुवैका लागि कल्पना गर्न नसकिने दुःख जुन वर्णन गरेर सक्दिनँ। त्यसैले अटिजमलाई स्वीकारौं, बुझौं र अरूलाई पनि बुझाउँदै लैजाउँ। समाजका सबै वर्गलाई बुझाउँदै गयौं भने जुन परिवार र समाजबाट अटिजमलाई नबुझ्दा हामी र हाम्रा अटिजम बालबालिकाले दुःखमा पनि असहयोग गरे वा झेल्यौं त्यो पछि हुनेले झेल्नुपर्ने छैन। हामीले त अटिजमलाई समालेर, साथ दिएर, जीवन जिउन सहज हुने प्राण दिएर पुण्य कमाइरहेका छौं। हामीले त भगवान्को स्वरूपलाई स्याहार गरिरहेका हौं। यस्तै शक्तिहरूले हिम्मत बढाउँदै अघि बढ्नु पर्छ, बढिरहनु पर्छ।"
विपक्षी नेतालाई प्रधानमन्त्री बनाउन हस्ताक्षर गर्ने पार्टीका नेताकार्यकर्ता होइनन्,"काठमाडौं : नेकपा (एमाले) अध्यक्ष केपी ओलीले विपक्षी दलको नेतालाई प्रधानमन्त्री बनाउन हस्ताक्षर गर्ने पार्टीका नेता कार्यकर्ता नभएको बताएका छन् । शनिबार बालुवाटारमा बसेको पार्टी केन्द्रीय कमिटी बैठकलाई सम्बोधन गर्दै प्रधानमन्त्रीसमेत रहेका अध्यक्ष ओलीले यस्तो बताएका हुन् । प्रमुख प्रतिपक्षी दलको नेतालाई प्रधानमन्त्री बनाउन हस्ताक्षर गर्ने पार्टीको नेता तथा कार्यकर्ता होइनन्, वरिष्ठ नेता माधवकुमार नेपाल समूहतर्फ लक्षित गर्दै ओलीले भने । ओलीले लगातार छलफल गरेर पनि केही उपलब्धि नभएको बताए । उनले सुमसुम्याएर र कानमा भजन जति गाए पनि काम नलागेको प्रष्ट पारे । लगातार कुरा गरिराखेका छौँ तर कुरा गरेर के भो ? सुमसुम्याएर के भो ? कानमा भजन कति गाइयो ?, प्रश्न गर्दै भने, आजसम्म केही कुरा काम लागेन, काम लागोस् भन्ने कामना गर्छु । ओलीले अब बार्गेनिङले नचल्ने प्रष्ट पारे । नेपाल पक्षको मागअनुसार पार्टी जेठ २ मा फर्किएको तर आफूहरुले सम्झाएका कुरा नसुनेको गुनासो उनको छ । अब ओहोदाको बार्गेनिङ चल्दैन । उहाँहरुको माग अनुसार हामी जेठ २ मा गयौँ, ओलीले थपे, उहाँहरुकै माग अनुसार हामी बैठक ढिला गरेर बस्यौँ । कोसिस गर्यौँ । तर, कोसिस सुन्यो सुननेन थाहा भएन । ओलीले अब यस्ता खालका कुरामा अल्झिनु नहुने बताए । यस खालका कुरामा अल्झिनु हुँदैन । जेठ २ मा फर्किएपछि आउनुपर्दैन ?, ओलीले प्रश्न गर्दै भने, जति गर्दा पनि जस्ताको तस्तै छ ? ओलीले विपक्षी गठबन्धनले भ्रममात्र फैलाएको बताए । उनले यो गठबन्धन नै एमालेविरुद्ध बनाइएको बताए । उनले नेपाल समूहतर्फ व्यङ्ग्य गर्दै उक्त समूहमा झुक्किएर गएको भए फर्किन आह्वनसमेत गरेका छन् । मोर्चा असभ्य भएको आरोप ओलीको छ । राष्ट्रपति पदको गरिमासम्म नराखेको उनले बताए । ओलीले पुत्ला जलाएर हिँड्नेलाई बैठकका लागि कुर्नुपर्ने भन्दै आपत्ति जनाए । यी राजनीतिक पार्टी होइनन् पुत्ला जलाएर हिँड्ने', , नेपाल पक्षमाथि प्रश्न गर्दै ओलीले थपे, 'पुत्ला जलाउनेलाई हामीले बैठक गर्न पर्खिनुपर्ने ? ओलीले वार्ताका नाममा दुई नेतालाई खटाएर जादुटुना गरेजस्तो अल्झाएको आरोप लगाएका छन् । दुईजना मान्छे हामीलाई अल्झाउन खटाउने ? हामीलाई जादुटुना गरेर अल्झाउने ?, ओलीले थप भने । अध्यक्ष ओलीले एमाले लिडर भएको भन्दै यसले लोकतन्त्र मास्न नदिने बताए । कसैले मास्न खोजे पनि पार्टीले लोकतन्त्र मास्न नदिने उनको भनाइ छ । एमाले लिडर हो, ओलीले भने, यसले लोकतन्त्रलाई तलमाथि पार्न दिँदैन । कसैले मास्न खोज्छ भने यो पार्टीले मास्न दिँदैन ।  एमाले साउन २५ गतेदेखि विधान अधिवेशन गर्ने निर्णय गरेसँगै त्यसको तयारी थालेको छ। शनिबार बसेको केन्द्रीय कमिटी बैठकले साउन २५ देखि २७ सम्म विधान अधिवेशन गर्ने निर्णय गरेसँगै तयारीको लागि चार नेताको जिम्मेवारी तोकिएको छ। बैठकले अध्यक्ष केपी ओली, महासचिव ईश्वर पोखरेल, नेता विष्णु पौडेल र रामबहादुर थापालाई जिम्मेवारी दिएको छ। अध्यक्ष ओलीलाई विधान अधिवेशनमा प्रस्तुत गर्ने राजनीतिक प्रतिवेदन लेख्ने जिम्मेवारी दिएको छ भने महासचिव पोखरेललाई सांगठनिक प्रतिवेदन तयार पार्ने जिम्मेवारी दिइएको छ। त्यसैगरी नेता विष्णु पौडेललाई विधान संशोधन सम्बन्धी प्रस्ताव तयार पर्ने जिम्मेवारी दिएको बैठकले नेता थापालाई व्यवस्थापन कमिटीको जिम्मेवारी दिइएको छ। एमाले नवौं अविवेशनको निर्णय अनुसार अधिवेशन अगाडि पार्टीको नीति कार्यक्रम र विधानको विषयमा छलफलका लागि विधान अधिवेशन हुन लागेको हो। विधान अधिवेशनले पार्टीको सम्पूर्ण नीति पारित गर्ने भएपछि अधिवेशनले भने नेतृत्व मात्र चयन गर्नेछ। एमालेले दसौं अधिवेशनको तयारी गर्दै गर्दा विधान अधिवेशनको टुंगो लगाएको हो।  प्रधानमन्त्री निवास बालुवाटारमा शनिबार बसेको पार्टी केन्द्रीय कमिटी १३ औँ बैठकमा पार्टी महासचिव पोखरेलले सांगठनिक प्रतिवेदन पेश गर्दै असार मसान्तभित्र पार्टी सदस्यता नवीकरण र साउन ५ गते नवीकरण गरिएको विवरण केन्द्रमा पठाउन गरेको प्रस्ताव पारित भएको छ। उनले पार्टी विधानअनुसार आगामी वैशाखभित्र पार्टीको १० औँ महाधिवेशन गर्नुपर्ने अनिवार्य व्यवस्था भएअनुसार असारभित्रमा पार्टी सदस्यता नवीकरण गनुपर्ने प्रस्ताव पेश गरेका थिए। विधान महाविधेशनका लागि असार २५ गतेभित्र प्रदेश, जिल्ला, स्थानीय तहमा विधान संशोधनका लागि पठाइसक्ने प्रतिवेदनमा उल्लेख गरेका छन्। स्तै बैठकमा महासचिव पोखरेलले भदौ ५ गते वडा अधिवेशन र भदौ १५ स्थानीय तहको अधिवेशन गर्न प्रस्ताव पेश गरेका छन्। पार्टीका ३२ विभागलाई चाँडै नै पूर्णता दिन निर्देशन दिइएको छ। महासचिव पोखरेलले सांगठानिक प्रतिवेदन प्रस्तुत गर्दै सर्वोच्च अदालतले पार्टी पहिल्यैकै अवस्थामा पुयाएपछि आयोजक कमिटिका चारवटा बैठक अन्तरपार्टी निर्देशनअनुसार भएको जानकारी दिए। यसबीचमा १० वटा स्थायी कमिटी बैठक भएको थियो। यस्तै महासचिवको प्रस्तावमाथि केन्द्रीय सदस्यले बोल्ने क्रम जारी छ। बैठक शुक्रबारदेखि बालुवाटारमा जारी छ।"
दलको ह्वीप नलाग्ने फैसला भए बहुदलीय पञ्चायती व्यवस्था फर्किन्छ,"काठमाडौं : एमाले नेता विष्णु रिजालले सर्वोच्च अदालतले दलको ह्वीप नलाग्ने फैसला गरे मुलुक बहुदलीय पञ्चायती व्यवस्थामा फर्किने बताएका छन्। शनिबार फेसबुकमार्फत उनले हाम्रो संविधान र बहुदलीय संसदीय व्यवस्थाको भविष्य कस्तो हुनेछ भनेर निर्धारण अब आउने फैसलाले गर्ने बताएका छन्। उनले भनेका छन्,दलको निर्णयबिना व्यक्तिहरुको निर्दलीय सरकार बनाउन पाइन्छ र दलको ह्वीप लाग्दैन भन्ने फैसला भएछ भने संशोधनको प्रक्रिया नै अवलम्बन नगरी संविधान संशोधन हुनेछ र मुलुक बहुदलीय पञ्चायती व्यवस्थातिर फर्किनेछ। उनले मंसिरमा संघीय चुनाव, फागुनमा स्थानीय चुनाव अनिवार्य गर्नुपर्ने भएकाले खोप आवश्यक भएको बताएका छन्। चुनाव घोषणा गरेका प्रधानमन्त्रीलाई यति बाचा पूरा नगरेर चुनावमा जाँदा के हुन्छ भन्ने राम्ररी थाहा भएको उल्लेख गरेका छन्। चुनावअघि सबै नेपालीलाई खोपको व्यवस्था भइसक्ने घोषणा प्रधानमन्त्रीले गर्नुभएको छ। मंसिरमा संघीय चुनाव घोषित छ, फागुनमा स्थानीय चुनाव अनिवार्य छ।शुक्रबार फेसबुकमा उले लेखेका छन्,चुनाव घोषणा गरेका प्रमलाई यति बाचा पूरा नगरेर चुनावमा जाँदा के हुन्छ भन्ने राम्ररी थाहा छ।शनिबार प्रधानमन्त्रीले पार्टीको बैठकमा अब मुलुकमा खोपको अभाव नहुने बताएका थिए। रिजालकाअनुसार चीनबाट साप्ताहिक रुपमा १० लाख डोज खोप आयात यसै साताबाट हुँदैछ। कोभ्याक्सका साथै अरु खोप पनि यसबीचमा आउने तालिका तय भएको उल्लेख गरेका छन्। प्रतिनिधिसभा विघटनसम्बन्धी रिटमा विपक्षी बनाइएका प्रधानमन्त्री र राष्ट्रपति कार्यालयका तर्फबाट शुक्रबार बहस सकिएको छ। सभामुख अग्निप्रसाद सापकोटाका तर्फबाट आइतबार बहस हुनेछ। सभामुखको पक्षलाई दुई घण्टा समय छुट्ट्याइएको छ। रिट निवेदकका कानुन व्यवसायीले ३ घण्टा प्रत्युत्तर बहस गर्नेछन्। त्यसपछि मात्रै एमिकस क्युरीका तर्फबाट वरिष्ठ अधिवक्ता कोमलप्रकाश घिमिरे, प्रकाशबहादुर केसी, राघवलाल वैद्य र उषा मल्ल पाठकले आफ्नो राय दिनेछन्। उनीहरूका लागि ३०३० मिनेट गरी २ घण्टा समय छुट्ट्याइएको छ।"
"गौतमले ओलीलाई भने, तपाईं सफल हुनुपर्छ, हामी सबै सफल हुन्छौं","आज केन्द्रीय कमिटीको बैठकमा उपस्थित हुँदाखेरी म खुसी भएको छु। कमरेड अध्यक्षले अघि अब आउनेजाने, आउनेजाने नगर्नुहोस् है भन्नुभएको थियो। मैले तपाईंको सुझावलाई मान्छुृ। तर, म क्रिटिकल छु है भन्ने विषय पनि मैले अवगत गराएको छु। म जेजे शब्दहरू आउँछन्, ती सबै ताली बजाउँदै समर्थन गर्ने व्यक्ति होइन। ताली बजाउनुपर्नेलाई बजाउने हो। समर्थन गर्ने हो। नबजाउनेलाई यो ठीक भएन भन्ने मान्छे हो। म तपाईंसित आइसकेको छु। फर्कन्न। तपाईंसितै सँगै बसिरहने हो। यो ख्याल गर्नुहोस् कि म लागिसकेपछि सफलता प्राप्त हुन्छ। किनभने, विगतमा जब म लागेको छु, कसैले नपत्याएको सफलता प्राप्त भएको छ। फेरि पनि लाग्छु। नमर्दासम्म लाग्छु। तपाईंले ननिकाल्दासम्म लाग्छु। तर, मेरो सुझाव तपाईंले ग्रहण गर्नुहोस्। म तपाईंसँग आएको छु पार्टी एकताका निम्ति। पार्टी एकता गराउनुपर्छ। यदि तपाईंहरू सबैले मेरो प्रस्तावलाई मान्यता दिनुहुन्छ भने म एउटा माग गर्न चाहन्छु अध्यक्षसँग पार्टी एकता र वामपन्थीबीच कार्यगत एकताको मुख्य जिम्मेवारी मलाई दिनुहोस्। ढिलो चाँडो म त्यसमा सफलता हासिल गरेर देखाउनेछु। म लागेपछि सफल भएर छाड्नेछु। त्यसैले कामरेड आज यति बोल्न पाउँदा म धेरै खुसी भएको छु। मेरो खुसीको पनि मूल्य केही राखिदिनुहोस्। तपाईंसँग सँगै बसेर, खुला रूपमा आलोचनाआत्मालोचना गर्ने, कहिले तपाईंलाई रिस उठाउने, कहिले के गर्ने, झन्डैझन्डै दुई वर्षमा त्यो पाउँदैछु मैले। तपाईंले त्यो नलिनुहोस् कि वामदेवले फेरि पनि विरोध गर्न थाल्यो भनेर। म तपाईंको सबैभन्दा नजिक हो। अहिले पनि तपाईं सफल हुनुपर्छ भन्ने मेरो मान्यता छ। किनभने, त्यो ठाउँमा म पुगेको छैन। तपाईंले जिम्मा लिनुभएको छ। तपाईं नै सफल हुनुपर्छ, हामी सबै सफल हुन्छौं। (एमाले केन्द्रीय कमिटी बैठकमा उपाध्यक्ष वामदेव गौतमद्वारा शुक्रबार व्यक्त विचार)"
साउन २५ गते एमालेले विधान सम्मेलन गर्ने,"काठमाडौं : नेकपा (एमाले) ले साउन २५ गते पार्टीको विधान सम्मेलन गर्ने भएको छ। शनिबर प्रधानमन्त्री निवास बालुवाटारमा बसेको केन्द्रीय कमिटी बैठकले असार मसान्तभित्र सदस्यता नविकरण गरेर साउन २५ गते विधान सम्मेलन गर्ने प्रस्ताव गरेको हो । केन्द्रीय सदस्य विशाल भट्टराईका अनुसार बैठकमा पार्टी महासचिव ईश्वर पोखरेलले यस्तो प्रस्ताव प्रस्तुत गरेका हुन् । एमालेले साउन ५ गतेसम्म केन्द्रमा सदस्यता विवरण पठाउने, भदौ ५ गते वडा अधिवेशन, भदौ १५ गते पालिका अधिवेशन गर्ने प्रस्ताव गरेको छ । बैठकले एमाले केन्द्रीय विभागलाई पूर्णता दिने निर्णयसमेत गरेको छ । बैठकमा केन्द्रीय महाधिवेशनको मिति तय गर्ने प्रस्तावमाथि भने छलफल भइराखेको भट्टराईले जानकारी दिए । पार्टी अध्यक्षसमेत रहेका प्रधानमन्त्री ओली निवासमा शनिबार केन्द्रीय कमिटी बैठक बसेको हो । शुक्रबार बसेको बैठकले विभिन्न ७ बुँदे प्रस्ताव पारित गरेको थियो । दोस्रो दिन बैठकमा महासचिव ईश्वर पोखरेलले संगठनात्मक प्रस्ताव प्रस्तुत गरेका हुन् ।"
गण्डकीका मुख्यमन्त्रीको घोषणा: प्रदेशवासीलाई निशुल्क खोप उपलब्ध गराउछौँ,"स्याङ्जा: गण्डकी प्रदेशका मुख्यमन्त्री कृष्णचन्द्र नेपाली पोखरेलले स्वास्थ्यलाई पहिलो प्राथमिकतामा राख्दै प्रदेश सरकारले प्रदेशबासीलाई कोभिड विरुद्धको निशुल्क खोप उपलब्ध गराउने तयारीमा जुटेको बताएका छन् । स्याङ्जाको आँधीखोला गाउँपालिका ५ सेतीदोभानस्थित आँधीखोला अस्पताल भवनको शनिवार शिलान्यासपछि आयोजित कार्यक्रममा मुख्यमन्त्री नेपालीले भने अघिल्ला सरकारका योजनालाई निरन्तरता दिँदै सबै जिल्लामा २५ शैय्याको अस्पताल र २ देखि ५ शैय्याका सघन कक्ष निर्माण गरिनेछ। सरकारको जिम्मा कार्यक्रम अन्तर्गत स्तन क्यान्सर, पाठेघरको मुखको क्यान्सर र पाठेघरको क्यान्सरको शल्यक्रियामा लाग्ने खर्च प्रदेश सरकारले बेहोर्ने, स्थानीय तहसँगको साझेदारीमा शिशु, बालबालिका, किशोरी, अपांगता भएका व्यक्ति र गर्भवतिको पोषण, ६५ वर्षमाथिका नागरिकको निशुल्क स्वास्थ्य उपचारको व्यवस्था गरेको पनि उनले बताए। उनले भने, अघिल्ला सरकारका बहुवर्षीय योजनामा धेरै रकम बिनियोजन भैसकेकाले जनचाहना र अपेक्षा अनुरुप बजेट उपलब्ध गराउन कठिन छ। सबैका योगदानले व्यवस्था परिवर्तन सम्भव भयो। सबैका आस्था र बिचारलाई सम्मान र स्वीकार गरेर अघि बढन सक्नुपर्छ । आँधीखोला विकास तथा वातावरण स्वच्छता समूह (गार्डेन) नामक स्थानीय संस्थाले दुई पटकसम्म महायज्ञ लगाएर र विभिन्न दाताहरुसँग चन्दा संकलन गरी अस्पताल निर्माण गरेका हुन् । माथिल्लो भेगका बासिन्दालाई लक्षित गर्दै १५ शैय्याका सुविधासम्पन्न भवन निर्माण गरी स्वास्थ्य सेवा उपलब्ध हुँदैआएको थियो। पछिल्लो समय आँधीखोला गाउँपालिकाले सो भवनलाई कोभिड अस्पतालका रुपमा प्रयोग गर्दैआएको छ। करिब २ वर्षअघि गाउँपालिकालाई अस्पताल हस्तान्तरण भएको थियो। शनिबार शिलान्यास भएको भवन करिब ८ करोडको लागतमा बन्ने भएको छ। गाउँपालिकाबासीलाई पायक पर्नेगरी सेती दोभानस्थित पक्की सडक छेउमै करिब ८ रोपनी क्षेत्रफलमा अस्पताल रहेको छ।"
एमालेले असारभित्र पार्टी सदस्यता नवीकरण गर्ने,"काठमाडौं : नेकपा (एमाले) ले पार्टी महाविधेशनका लागि असार मशान्तसम्म पार्टी सदस्यता नवीकरण गर्ने प्रस्ताव गरेको छ । प्रधानमन्त्री निवास बालुवाटारमा शनिबार बसेको पार्टी केन्द्रीय कमिटी १३ औँ बैठकमा पार्टी महासचिव ईश्वर पोखरेलले सांगठनिक प्रतिवेदन पेश गर्दै असार मसान्तभित्र पार्टी सदस्यता नवीकरण र साउन ५ गते नवीकरण गरिएको विवरण केन्द्रमा पठाउने प्रस्ताव गरेका छन् । उनले पार्टी विधानअनुसार आगामी वैशाखभित्र पार्टीको १० औँ महाधिवेशन गर्नुपर्ने अनिवार्य व्यवस्था भएअनुसार असारभित्रमा पार्टी सदस्यता नवीकरण गनुपर्ने प्रस्ताव पेश गरे । यस्तै साउन २५ गतेभित्र विधान महाधिवेशन गर्ने प्रस्ताव समेत पेश भएको छ । विधान महाविधेशनका लागि असार २५ गतेभित्र प्रदेश, जिल्ला, स्थानीय तहमा विधान संशोधनका लागि पठाइसक्ने प्रतिवेदनमा उल्लेख गरेका छन् । यस्तै बैठकमा महासचिव पोखरेलले भदौ ५ गते वडा अधिवेशन र भदौ १५ स्थानीय तहको अधिवेशन गर्न प्रस्ताव पेश गरेका छन् । पार्टीका ३२ विभागलाई चाँडै नै पूर्णता दिन निर्देशन दिइएको छ । महासचिव पोखरेलले सांगठानिक प्रतिवेदन प्रस्तुत गर्दै सर्वोच्च अदालतले पार्टी पहिल्यैकै अवस्थामा पुयाएपछि आयोजक कमिटिका चारवटा बैठक अन्तरपार्टी निर्देशनअनुसार भएको जानकारी दिए । यसबीचमा १० वटा स्थायी कमिटी बैठक भएको थियो । यस्तै महासचिवको प्रस्तावमाथि केन्द्रीय सदस्यले बोल्ने क्रम जारी छ । बैठक शुक्रबारदेखि जारी छ । रासस"
अवरुद्ध बीपी राजमार्ग एकतर्फी सञ्चालन,काभ्रे : बिहानैदेखि अवरुद्ध बीपी राजमार्ग एकतर्फी सञ्चालनमा आएको छ। राजमार्ग अन्तर्गत काभ्रेको रोशी गाउँपालिका सडकखण्ड एकतर्फी सञ्चालनमा आएको हो। बाढीले बीपी राजमार्ग अवरुद्ध बाढीले ल्याएको लेदो फाल्नेक्रम अझै भइरहेको मंगल्टार इलाका प्रहरी कार्यालयका निरीक्षक शेखर खड्काले जानकारी दिए। एकतर्फी सडक सञ्चालनमा आएपछि पनि दुईवटा डोजरले लेदो फाल्नेकाम गरिरहेको उनको भनाइ छ। काल्ढुंगा भ्याकुरे खहरे खोला र मम्ती खोला बढेपछि राजमार्ग अबरुद्ध भएको थियो। पानी परिरहेको कारण राजमार्ग सञ्चालनमा समय लागेको उनको भनाइ छ। बाढीको कारण पूर्व हिँडेका सवारी र पूर्वबाट धुलिखेलतर्फ आउने सबै सवारी बाटोमै रोकिरहेका छन्। एकतर्फी बाटो खुलेपछि विस्तारै सवारी साधनलाई गन्तव्यतर्फ पठाइएको प्रहरी निरीक्षक खड्काले जानकारी दिए।
फुर्सदमा भत्केको बाटो मर्मतमा जुट्दै युवा,"मुगु : सदरमुकाम गमगढीको निस्कने बाटो वर्षाले बिगारेपछि फुर्सदमा रहेका केही युवा बनाउन जुटेका छन्। ढल र वर्षाले बजार जोड्ने मुल बाटो भत्केर सर्वसाधरणलाई आवतजावतमा समस्या भएपछि बाटो मर्मतमा युवा जुटेका हुन्। छायानाथ रारा नगरपालिका२ स्थित चैना भिर र थापा बोर्डिङ्ग स्कुलको बाटो बजारको ढल र वर्षाका कारण भत्किएको दुई हप्ताभन्दा बढी भइसक्दा समेत सरोकारवाल निकायले बाटो मर्मत नगरेपछि बजारमा विभिन्न व्यवसाय गर्ने युवाले बाटो मर्मत गरेका हुन्। सदरमुकाम गमगढीमा विभिन्न व्यवसाय गर्ने १० जना युवाले समय निकालेर भत्केको गोरेटोबाटो मर्मत गरेका हुन्। बाटो बिग्रिएपछि बुढापाका र बालबालिकालाई आवत जावतमा समस्या भएको थियो। यो सदरमुकाम गमगढी जोड्ने मुलबाटो हो। बजारको ढलका कारण बाटो भत्किने गरेको छ। ढल र वर्षापछिको पानीले बाटो बिग्रिएपछि पनि सरोकारवाल निकाय कसैले ध्यान नगएको अवस्थामा युवा जुटेका हुन्। युवाहरुले बाटो बनाएको देख्दा खुशी लागेको छायानाथ रारा नगरपालिका२ का तिलक प्रसाद चौलागाईले बताए। यो अभियानमा रामनारायण भाम, गजेन्द्र शाही, कर्ण बुढा, नन्दबहादर मल्ल, सोमराज भाम, धर्मेन्द्र रावल अर्जनु शाही, सेरबहादुर नेपाली छन रहेको। अभिन्ता राम नारायण भामले जानकारी दिए।"
पहिरोले क्षतिग्रस्त सिद्धिको तीन दोभान,"चितवन : लगातारको पहिरोको कारण सिद्धिको तीन दोभानको बजार पुरिएको छ। असार १७ गते आएको बाढीले बजार क्षेत्रका घर र पसलमा क्षति पुर्याएको छ। कालिका नगरपालिका वडा नम्बर १० र ११ का वस्तीमा क्षति पुगेको छ। असारको १७ गते परेको अविरल वर्षाको कारण आएको बाढीले कालिका नगरपालिकाको वडा नम्बर १० र ११ को घर पहिरोले क्षतिग्रस्त छन्। सबैभन्दा बढी क्षति वडा नम्बर ११ मा भएको छ। मजुवाङ खोला बढेर दाङ्तेस कामीमाउँका घरहरु पनि पुरिएका छन्। वडा नम्बर १० मा भने सिद्धि तीन दोभानमाथि रहेको पहाडबाट पहिरो खसेको हो। पहिला खोलामा सामान्य पानी थियो पछि बाढी नै पसेर क्षति पुयाएको हो स्थानिय व्यवसायी चन्द्रबहादुर तामाङले भने, ४२ वर्षको उमेरमा अहिलेसम्म खोला बढेको देखेको थिइन। घर र सामान छैन। पसलका सामान नष्ट हुँदा लाखौँको क्षति पुगेको छ। बिस घरमा पूर्ण क्षति र तीस घरमा आंशिक क्षति भएको दशका वडाध्यक्ष दिलबहादुर गुरुङले बताए। उनले राहतको काम सुरु गर्न लागेको थियो। बजार क्षेत्रमा रहेका पसल पुरिएको छ। स्थानीय शिक्षक दिनेश चेपाङले कालिका ११ मा बढी क्षति भएको बताए। सिद्धि जाने बाटोमा पर्ने कयर खोला बढेपछि मानिस ओहोर दोहोर गर्न नसक्ने अवस्थामा छन्। खोला बढेकै कारण कोही जान सकेका छैनन्। नगरपालिकाका मेयर खुमनारायण श्रेष्ठले राहत र अस्थाई बसोवासको लागि काम अघि बढाएको बताए। त्यसपछि बाटो र विजुलीको काम गर्ने बताए।"
पत्रकारमाथि लाठी प्रहार गर्ने प्रहरीलाई कारवाही गर्न माग,"काठमाडौं : फोटो पत्रकार क्लब, नेपालले फोटो पत्रकार निमेषजङ राईमाथि लाठी प्रहार गर्ने प्रहरीमाथि कारवाही गर्न माग गरेको छ। शनिबार काठमाडौंको मिनभवनमा भएको प्रदर्शनको फोटो खिँच्न पुगेका पत्रकार राईमाथि लाठी प्रहार भएको भन्दै क्लबले पत्रकारलाई आक्रमण गर्ने प्रहरीमाथि छानबिन गरेर कारवाही गर्न माग गरेको हो। प्रहरीको लाठी लागेर राईको घुँडामा चोट लागेको छ। विपक्षी दलसँग आवद्ध विद्यार्थी संगठनले आयोजना गरेको विरोध कार्यक्रममा प्रहरीले हस्तक्षेप गरेपछि भएको झडपका क्रममा राईमाथि प्रहरीले लाठी हानेको हो। तस्बिर संकलन तथा सम्प्रेषण गरिरहेको पत्रकारमाथि पटकपटक नियोजित रुपमा प्रहरीले आक्रमण गरेको भन्दै क्लबका प्रवक्ता दिपेश श्रेष्ठले विज्ञप्ति सार्वजनिक गर्दै आपत्ति जनाएका हुन्। शान्तिपूर्ण विरोध गर्न पाउनु र नागरिकको नैसर्गिक अधिकार रहेको स्मरण गराउँदै विज्ञप्तिमा चौथो अंगको मानिएको सञ्चार क्षेत्रमाथि हस्तक्षेप नगर्न सुरक्षा निकायसहित नेपाल सरकारलाई आग्रह गरिएको छ। संघीय लोकतान्त्रिक गणतान्त्रिक शासन व्यवस्थामा शान्तिपूर्ण विरोध गर्न पाउनु नागरिकको नैसर्गिक अधिकार रहेको स्मरण गराउँदै चौथो अंगको रुपमा मानिएको संचार क्षेत्रलाई स्वतन्त्र भएर सूचना सम्प्रेषणको सहज वातावरण बनाउन र संचारकर्मी माथि हस्तक्षेप नगर्न सुरक्षा निकायसहित नेपाल सरकारलाई फोटोपत्रकार क्लब, नेपाल आग्रह गर्दछ, विज्ञप्तिमा भनिएको छ।"
"सुनसरीमा बाढी: ५ सय घर डुवानमा, सय परिवार विस्थापित","धरान: लगातारको वर्षातका कारण सुनसरीका अधिकांश स्थान डुवानमा परेका छन् । बाढीको कारण दर्जनौँ घरपरिवार विस्थापित भएका छन् भने सयौं घर डुवानमा परेका छन् । सुनसरीको इटहरी उपमहानगरपालिका, इनरुवा, दुहबी, रामधुनी नगरपालिका, हरिनगरा, भोक्राहा नर्सिङ, कोसी गाउँपालिकाका दर्जनौँ बस्ती डुवानमा परेका छन् । बस्तीको पानी खोलामा निकास नभएका कारण यहाँका सयौँ घर डुवानमा परेका हुन् । शनिवार परेको अविरल वर्षाका कारण सुनसरीका एक सय घर परिवार पूर्ण रुपमा विस्थापित भएको सुनसरीका प्रमुख जिल्ला अधिकारी उमेशकुमार ढकालले जानकारी दिएका छन् । उनले बाढीका कारण पाँच सय घर डुवानमा परेको बताए । सुनसरी खोला बस्तीमा पसेका कारण इनरुवाको सशस्त्र प्रहरी बलको ४ नम्बर गण जलमग्न छ । इनरुवा ४ कोगणेशपुरका एक सय ५० घर डुवानमा परेका छन् । बस्तीमा कुरुवा खोला पसेपछि सिंगो बस्ती नै डुवानमा परेको हो । इनरुवा ९ को बबियामा २५ घर डुवानमा परेका छन् । भोक्राहा नरर्सिङ गाउँपालिकाको वडा नम्बर ७ को सुनसरी खोला किनाराका १४ घर परवार विस्थापित भएका छन् । कोसी गाउँपालिकाको वडा नम्बर ८ का ४० घर डुवानमा परेका छन् । रामधुनी नगरपालिकाको वडा नम्बर १ का ११ घर डुवानमा परेका छन् । हरिनगर गाउँपालिकामा विभिन्न वडाहरुमा सय घर भन्दा बढी डुवानमा परेका छन् । धरान उपमहानगरपालिका १३ स्थित अमरहाटमा पहिरोले तीनघरमा क्षति पुर्याएको छ । इटहरी उपमहानगरपालिकाको वडा नम्बर ४,५,६,१० र ११ वडाका २ सय घर डुवानमा परेका छन् । धरानदेखि विष्णुपादुका जाने बाटोमा पहिरो जाँदा सडक अवरुद्ध बनेको छ । बाढीले विस्थापित भएका परिवारहरुलाई नजिकैको विद्यालय र सार्वजनिक स्थानमा सुरक्षित स्थानमा सारिएको सशस्त्र प्रहरी बल ४ नम्बर गण सुनसरीका सशस्त्र प्रहरी उपरीक्षक माधवप्रसाद पौडेलले जानकारी दिए । डुवानबाट प्रभावित क्षेत्रमा सर्वसाधारणको सुरक्षाका लागि एक हजार भन्दा बढी नेपाली सेना, सशस्त्र प्रहरी र नेपाल प्रहरी परिचालन गरिएको बताइएको छ । प्रमुख जिल्ला अधिकारी ढकालका अनुसार घर डुवानमा परी विस्तापित परिवारलाई सुरक्षित स्थानतर्फ राखिएको छ । बाढीले बस्ती डुबाए पश्चात सुनसरीको भोक्राहा नर्सिङ गाउँपालिकाका बासिन्दा सुरक्षित स्थानतर्फ जाँदै । तस्बिर : रत्नप्रसाद आचार्य यससँगै जथाभावी प्लटिङ गरी निर्माण गरिएको बस्ती र खोला आसापासका क्षेत्रमा बसोवास गर्दैआएका सुकुम्वासी बस्ती डुवानको उच्च जोखिममा छन् । पानीको निकास नभएका कारण अधिकांश सडक समेत डुवानमा परेका छन् । डुवानका कारण पक्की घरहरुमा क्षति नगरेको भए पनि कच्चा घर टिनका घर बनाएर बसेका सर्वसाधारण बाढीको उच्च जोखिममा परेका छन् ।"
सेवा अवधिभर भ्रष्ट्राचारविरुद्ध लागेका उपसचिव सञ्जेलको अवकाश,"विराटनगर : भ्रष्ट्राचार विरोधी सरकारी कर्मचारीको छवि बनाएर चर्चामा रहेका नेपाल सरकारका उपसचिव प्रेमप्रसाद सञ्जेलले अवकाश पाएका छन्। विराटनगरस्थित श्रम तथा रोजगार कार्यालयमा कार्यरत उपसचिव सञ्जेलले ५८ वर्षे उमेर हदका कारण सरकारी सेवाबाट अनिवार्य अवकाश पाएका हुन्। ४० वर्षभन्दा बढी सरकारी सेवामा रहेर असार १५ गतेबाट उनी सेवानिवृत्त भएका हुन्। भ्रष्ट्राचारविरुद्ध खरो उत्रिने उच्च सरकारी कर्मचारीका रूपमा सञ्जेलले छुट्टै छाप बनाउँदा उनी जागिरे जीवनभर चर्चामै रहिरहे। हामी घुस खादैनौँ, तपाईं घुस दिन आउनुभएको भए उल्टै कारबाहीमा पर्नुहोला, हजुर सावधान ! भन्ने उनको चर्चित नाराको चौतर्फी प्रशंसा हुने गरेको छ। सञ्जेल मुलुकको कमजोर एवं लथालिंग प्रशासनिक अवस्था तथा जताततै भ्रष्ट्राचार र अनियमितता बढेपछि त्यसविरुद्ध अभियान चलाएर राज्य संयन्त्रलाई खुला चुनौती दिने सरकारी कर्मचारी हुन्। कोहीसँग पनि घुस नखाएको र भ्रष्ट्राचारविरुद्ध चालेका कदमकै कारण उनको तारिफ हुने गरेको छ। तर उनले अपनाउने छुद्र शैलीको भने विरोध भइरह्यो। उनले कर्मचारीलाई सम्मानजनक शब्द तथा व्यवहार नगरेको उनका आलोचकले बताउने गरेका छन्। घुस नखाने र भ्रष्ट्राचार नगर्ने भएकाले मैले जे गर्दा र जे भन्दा पनि सबैले मान्नुपर्छ भन्ने स्वभाव उहाँमा थियो, श्रम कार्यालयका एक कर्मचारीले भने, त्यो स्वभावले उहाँकै थप उचाइमा क्षति गर्यो भन्ने सबैको बुझाइ छ। ती कर्मचारीका अनुसार घुस नखाने र भ्रष्ट्राचार नगर्ने भएकै कारण सञ्जेलमा केही दम्भ र घमण्ड थियो। भ्रष्ट्राचार नगर्ने शैलीको सबैले स्वागत गरे। तर स्वभाव र व्यवहारले सञ्जेलका बारेमा त्यति राम्रो सन्देश गएन, उनले भने, घुस नखाएजस्तै व्यवहार पनि राम्रो देखाएको भए अझै उहाँको चर्चा र सम्मान हुने थियो। यो कुरामा भने उहाँ चुक्नुभयो। तर अन्यायमा पर्दा सञ्जेलबाट न्याय पाइन्छ भन्ने छाप छाड्न उनी सफल भएर सरकारी सेवाबाट विदा भए। घुस खान र भ्रष्ट्राचार गर्न हुँदैन भन्ने मान्यता स्थापित गराएर लामो सरकारी सेवाबाट विश्राम लिएका सञ्जेलले सेवाग्राहीको काममा ढिलासुस्ती गर्न हुँदैन भन्ने थिति बसाले। जागिरे जीवनमा राजनैतिक गन्धबाट टाढै रहेका उनी विभिन्न दबाब सामु कहिल्यै घुँडा नटेकेका सरकारी कर्मचारी पनि हुन्। सञ्जेलको अवकाशपछि श्रम तथा रोजगार कार्यालय विराटनगरमा निमित्त कार्यालय प्रमुखको जिम्मेवारी अर्जुनकुमार चौधरीलाई दिइएको छ। श्रममा रहँदा सञ्जेलले विदेशमा समस्यामा परेकाको उद्धारमा सहयोग गर्ने, गैरकानुनी रुपमा विदेश पठाउने तथा कामदारलाई शोषण गर्ने उद्योग, कलकारखाना, होटल लगायतलाई कारबाही गर्ने गरे। वैदेशिक रोजगारीका नाममा ठगिएको ३ करोड १० लाख रुपैयाँ असुल गरिदिए। कार्यालयका सूचना अधिकारी रामप्रसाद तिमल्सिनाका अनुसार सञ्जेलको निर्णयबाट वैदेशिक रोजगारी ठगीमा संलग्न ११० जना हिरासतमा र थुनामा परे। ठगिएका ४ हजार ५ सयभन्दा बढीले न्याय पाएको उनको भनाइ छ। तर वैदेशिक रोजगार विभागले वैदेशिक ठगी मुद्दा हेर्न २०७६ चैतबाट आफूलाई रोक लगाएको सञ्जेलको भनाइ छ। उनले विभिन्न उद्योग तथा कारखानाबाट शोषणमा परेर पीडित बनेका मजदुर तथा श्रमिकको पक्षमा काम गरेर उनीहरुलाई न्याय दिलाए। श्रम कार्यालयमा कार्यरत रहँदा वैदेशिक रोजगारी र उद्योगबाट पीडित भएकाकै उद्धार र सेवामा सबैभन्दा धेरै ध्यान दिएँ, सञ्जेल भन्छन्, सेवामा हुने ढिलासुस्ती हटाउँदै घुस माग्ने कर्मचारीलाई जागिरबाट निकालिदिएँ। सञ्जेलले २ वर्ष ८ महिना १४ दिन श्रम कार्यालयमा बिताउँदा १० हजारभन्दा बढी मजदुरलाई न्याय दिएको सुनाए। सञ्जेललाई निर्वाचन आयोगको क्षेत्रीय निर्देशकबाट २०७५ असोज २३ गते उक्त कार्यालयको प्रमुखका रूपमा पठाइएको थियो। तर कर्मचारीका नेता र केही व्यापारीको दबाबमा पुस ५ गते सरकारले व्यवसायिक सीप तथा तालिम प्रतिष्ठान इटहरी सुरु गर्यो। त्यसविरुद्ध सञ्जेलले सर्वोच्च अदालतमा २०७५ फागुन १७ गते रिट निवेदन दायर गरे। सर्वोच्चको आदेशपछि उनी २०७५ फागुन २२ गते श्रम तथा रोजगार कार्यालय विराटनगरमै हाजिर भएर काम थालेका थिए। सरकारी सेवामा रहुन्जेल भ्रष्टाचार नगरेको, विचौलियाविरुद्ध खनिएको, घुस नखाएको र आफ्ना कार्यालयमा कार्यरत कसैलाई पनि भ्रष्ट्राचार गर्न नदिएको सञ्जेल बताउँछन्। उनले कार्यालयको काममा झारा टार्ने, ढिलासुस्ती गर्ने, घुस खाने र सेवाग्राहीलाई सहज ढंगले सेवा प्रवाह नगर्ने कर्मचारीलाई तत्कालै जागिरबाट हटाउने गरेका थिए। भ्रष्ट्राचार गर्ने र घुस खाने धेरै कर्मचारीले उनको कारबाहीमा परेर जागिरे जीवनबाट हात धुनु परेको थियो। श्रम कार्यालयबाट उनले १९ जना कर्मचारीलाई सेवाबाट बर्खास्त गरिदिएका छन्। घुस्याहा कर्मचारीकै कारण मुलुकमा भ्रष्ट्राचार बढिरहेको र सर्वसाधारण जनताले सहज सेवा पाउन नसकेको उनको ठम्याइ छ। भ्रष्ट्राचार र घुसखोरीको विरोध गर्दा हुने जस्तोसुकै कारबाही भोग्न आफू तयार रहेको भनेर उनले राज्य संयन्त्रलाई खुला चुनौती दिँदै आएका थिए। सञ्जेल २०३८ साल कात्तिक २८ गतेबाट खरिदारदेखि सरकारी सेवा सुरु गरेका हुन्। शाखा अधिकृत हुँदै पछि बढुवा भएर २०६६ कात्तिक २९ गते उपसचिव बनेका थिए। धेरै आरोहअवरोहबीच सञ्जेलले भ्रष्ट्राचारको विरोध गरेकै कारण सरकारबाट बारम्बार मनपरी र आकस्मिक तथा अस्वभाविक सरुवाको सिकार बन्नु परेको स्मरण गरे। लामो समयपछि सरकारी सेवाबाट विश्राम लिएकाले अहिल्यै नयाँ काम गर्ने योजना नरहेको उनले सुनाए। विभिन्न मुलुकबाट भ्रष्ट्राचारविरुद्धको अभियानमा सहयोग गरिदिन अफर आइरहेका छन्, सञ्जेल भन्छन्, केही समय घरमै आराम गरेपछि त्यो विषयमा सोचौँला। यसअघि पनि अफर आएको उनी बताउँछन्। तर आफ्नै देशमा खोरिया फाँडेजस्तो भ्रष्ट्राचार भएकाले नगइकन मुलुक सुधार्नुपर्छ भनेर लागेको उनले बताए। मुलुकमा मौलाएको संस्थागत भ्रष्ट्राचार रोक्न सानातिना प्रयासबाट सम्भव नहुने उनको ठम्याइ छ।। नागरिक अगुवा केशव अधिकारी प्रेम सञ्जेल भ्रष्ट्राचारविरुद्धको एउटा ब्राण्ड भएको बताउँछन्। एउटाको व्यवहार अर्कोलाई मन नपर्न सक्छ। सबैका आआफ्ना स्वभाव हुन्छ, उनले भने, तर सञ्जेलले भ्रष्ट्राचारविरुद्ध चालेको कदम मुलुक र जनताकै हितमा छ। सञ्जेलका नराम्रा कुरा छाडेर राम्रा कुराको अनुशरण गर्र्नु उचित हुन्छ।"
खोटाङमा घर भत्किदा बालकको मृत्यु,खोटाङ : निरन्तरको बर्षाका कारण खोटाङमा पुरानो घर घत्किदा एक बालकको मृत्यु भएको छ । दुई जना घाइते भएका छन् । हलेसी तुवाचुङ नगरपालिका ८ नमुनाभञ्ज्याङका मनकुमार सार्कीको खाली रहेको पुरानो घर भत्किदा घरभित्र खेलिरहेका तीन बालकमध्ये एक जनाको मृत्यु भएको हो । शुक्रबार बिहान ११ घर भत्किदा सोही स्थानका १४ वर्षीय राजकुमार सार्कीको घरले पुरेर मृत्यु भएको छ । सोही स्थानका १० वर्षीय मिलन सार्की र १० वर्षीय लुने सार्की सामान्य घाइते भएका छन् । घाइतेहरुको सामान्य उपचारपश्चात घर फिर्ता भइसकेका छन् ।
सडक निर्माणमा जथाभाबी डोजरको प्रयोग : बाढीपहिरोको उच्च जोखिम,"बाजुरा : बडिमालिका नगरपालिका९ को अनाई र झराउले गाउँ बाढीपहिरोको बस्ती नै उच्च जोखिममा भएको छ। निरन्तर वर्षा र डोजरले जथाभाबी सडक खनेपछि कमजोर भएको जमिन भाँसिदा बस्ती नै जोखिममा परेको छ। गाउँमाथिबाट पहिरो आउने खतरा बढेपछि अनाईका १२ झराउलेका ८ गरी २० घरपरिवार अहिले पानी आएको दिनमा रातभर जागाराम बस्नु परेको अनाईका स्थानीय जया चदाराले बताए। मार्तडी कोल्टि सडक निर्माण गर्दा डोजर प्रयोग भएको र निरन्तर वर्षाका कारण कमजोर जमिन भासिएर सडकबाट खनेको बाटो ढुंगा गाँउमा पसेपछि अनाई र झराउले बस्ती जोखिममा स्थानीय शिक्षक गोरख बिकले बताए। रोपेको धानवालीमा बाढि पसेर बगरमा परिणत गरेको छ। बिकले गाउँमाथिबाट मार्तडी कोल्टि सडक निर्माण कम्पनीले जथाभाबी माटो ढुंगा बस्तिलाई नै जोखिम हुने गरेर फालेको बताए। स्थानीयले लगाएको धानको बेर्ना, रोपेको धान, मकै बाली पुरिनुका साथै गाउनै जोखिममा बनेको हो। सडक निर्माण कम्पनीलाई सडक खनेको माटोलाई बस्तिलाई जोखिम हुने गरी नफाल्न अनुरोध गर्दा निर्माण कम्पनीले बेवास्था गरेको उल्टै स्थानीयलाई धमक्याउने गरेको अनाईकी स्थानीय मन्धरी सुनारले बताइन्। ढु्ंगा माटोलाई बस्तीभन्दा दायाँबाया कुनै ठाँउ बेबस्था गर्न डोजर चालकलाई र सडक निर्माण कम्पनीलाई आग्रह गर्दा नमानेर बस्ती नै जोखिम बनाएको सुनारले बताइन्। बस्तीको मुनीतिर अनाई खोलाले कटान गरेको र माथि मार्तडी कोल्टि सडक जथाभाबी खन्दा घरपरिवार बचाउनै मुस्किल भएको स्थानीयले बताएका छन्। स्थानिय धौली चदाराले भन्छिन्, बाबु बाजेदेखि आफ्ना दिन यहि काट्यौ अब बस्ती नै नरहेपछि बालबच्चा कहाँ लिएर पाल्ने हो। नेपाल सरकारले बस्ती नै सुरक्षित ठाउँमा सारि दिन पहल गरिदिए हुन्थ्यो। जथाभाबी सडक निर्माण कम्पनीले सडक खन्दा बस्ती जोखिम भएकोले जोगाउन जिल्ला प्रशासन कार्यलय बाजुरालाई स्थानीयले आग्रह गरेका छन्। जथाभाबी सडक निर्माणका कारण बस्ति जोखिम र सम्पतीको क्षतिको बारेमा प्रहरी, जनप्रतिनिधि स्थानियका रोहोबरमा मुचुल्कासहित प्रशासनलाई आग्रह गरेको बडिमालिका नगरपालिका ९ का कार्यबहाक अध्यक्ष लालचन्द्र नेपालीले बताए। जिल्ला प्रशासन कार्यालय बाजुराले स्थानियको निवेदनपछि पूर्वाधार विकास कार्यालयलाई सडक निर्माणका कारण बस्ती जोखिम र सम्पतिको क्षति भएको भए आवश्यक क्षतिपुर्तिको व्यवस्था मिलाउन पत्राचार गरेको साहयक प्रमुख जिल्ला अधिकारी समिर भण्डारीले वताए। जथाभाबी सडक निर्माणले जिल्लाका दर्जनौं बस्ती पहिरोको उच्च जोखिममा बनेका छन्।"
जेसिबीमा एम्बुलेन्स ठोक्किँदा पाँच जना घाइते,"विराटनगर : विराटनगरमा प्रसूतिका लागि कोसी अस्पतालतर्फ लैजाँदै गरेकी महिलालाई बोकेको एम्बुलेन्स जेसिबीमा ठोक्किएर शुक्रबार राति भएको दुर्घटनामा पाँच जना घाइते भएका छन्। विराटनगर महानगरपालिका३ स्थित कोसी राजमार्गमा उत्तरबाट दक्षिणतर्फ जाँदै गरेको को १ क २४०३ नम्बरको जेसिबी पूर्वतर्फ मोडिदै गर्दा राति ९:१५ बजेतिर पछाडिबाट को १ च ४०७३ नम्बरको एम्बुलेन्स ठोक्किएको थियो। जेसिबीमा ठोक्किएर अनियन्त्रित बनेको एम्बुलेन्सले दक्षिणतर्फ नै जाँदै गरेको को ३८ प ६०६३ नम्बरको स्कुटरलाई समेत ठक्कर दिएर दुर्घटना हुँदा पाँच जना घाइते भएको मोरङ ट्राफिक प्रमुख प्रहरी निरीक्षक चन्द्रबहादुर खड्काले बताए। उनका अनुसार दुर्घटनामा परेर प्रसूतिका लागि अस्पताल लग्दै गरिएकी विराटनगर४ की ३० वर्षीया आस्था बास्तोला, उनका पति ३३ वर्षीय ईश्वर बास्तोला, एम्बुलेन्स चालक विराटनगर१ का २९ वर्षीय प्रदीप दाहाल घाइते भएका छन्। त्यस्तै स्कुटर चालक विराटनगर१२ का ४३ वर्षीय पंकज भट्टराई र स्कुटरको पछाडि सवार २४ वर्षीय अमित सरदार पनि घाइते भएको खड्काले बताए। टाउको, हात, खुट्टा, घुँडा, ढाड लगायत शरीरका विभिन्न भागमा चोट लागेका घाइतेहरुको कोसी अस्पताल र विराट शिक्षण अस्पतालमा उपचार भइरहेको प्रहरी निरीक्षक खड्काले बताए। दुर्घटनामा परेका सवारी साधन र जेसिबी चालक विराटनगर३ का २३ वर्षीय सुनील चौधरीलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ। प्रहरीले तीव्र गतिका कारण दुर्घटना भएको जानकारी दिएको छ।"
घनाबस्तीमा जंगली हात्ती देखिएपछि स्थानीय त्रसित,"रौतहट : वनक्षेत्रबाट रौतहटको घनाबस्तीमा जंगली हात्ती पसेपछि स्थानीय त्रसित भएका छन् । शनिबार बिहान देवाहीगोनाही नगरपालिकाको कर्कचटोलमा देखापरेको एउटा जंगली हात्ती शिवनगर बजार हुँदै माधवनारायण नगरपालिकाको वडा नं ५ मिठुअवामा पुगेको छ । हात्तीले शिवनगरको एक घरमा क्षति पुर्याएको छ भने मिठुअवामा केही व्यक्तिको भकारी फुटाएर धान खाएको छ । वनक्षेत्रबाट करिब ३० किलोमिटर टाढा बस्तीहरुमा हात्ती देखिएपछि गाउँमा त्रास देखिएको छ । बस्तीमा जंगली हात्ती देखेपछि स्थानीयले बिहानै प्रहरीलाई खबर गरेका थिए । हात्ती मिठुअवाको झाँझ पुल नजिकैको आप बगैंचामा पुगेको स्थानीयले बताएका छन् । हात्ती नियन्त्रणमा लिन वन कार्यालय, नेपाली सेना र चितवन राष्ट्रिय निकुन्जको टोली हात्ती रहेको स्थानमा गएको रौतहटका प्रमुख जिल्ला अधिकारी इन्द्र देव यादवले जानकारी दिए ।"
बाढीबाट हुने क्षति घटाउँदै विद्युतीय उपकरण,"बर्दिबास : बाढीबाट हुने धनजनको क्षति घटाउन महोत्तरीको बर्दिबासस्थित रातु र जंघा खोलामा बाढी पूर्व सूचना प्रणाली जडान गरिएको छ। पूर्वपश्चिम महेन्द्र राजमार्गमा पर्ने पुलमा बाढी मापन गर्ने विद्युतीय सूचना प्रणाली जडान गरिएको हो। महोत्तरीका १५ वटै स्थानीय तह मनसुनी वर्षाका कारण पहिरो, कटान र डुबानको जोखिममा रहेको नेपाल रेडक्रस सोसाइटी महोत्तरी शाखाका सभापति दिपक मिश्रले बताए। वर्षाले महोत्तरी ४० गाउँ प्रत्येक वर्ष डुवानमा पर्ने गरेका छन्। इसीईमोड र सेभ द चिल्ड्रेनको आर्थिक सहयोगमा रातु र जंघा खोलामा बाढी बारे सूचना दिने प्रविधिको जडान गरिएको छ। यो प्रणालीबाट प्राप्त सूचनालाई जनसमुदाय स्तरमा पठाउन बाढी प्रभावित स्थानीय तहहरुमा समूहहरु छन् भने नेपाल प्रहरी, सशस्त्र प्रहरी र नेपाली सेनाले जोखिमको अवस्था बारे विश्लेषण गरिरहेका छन्। यो सूचना प्रणाली जडानले चौबीसै घण्टा बाढीको सतह बारे जानकारी दिने गरेको छ, उपकरण जडान गर्न पहल गरेको सामुदायिक विकास तथा पैरवी मञ्च नेपाल बर्दिबासका अध्यक्ष नागदेव यादव भन्छन्, बाढी बारे सूचना समयमा गाउँ तहसम्म पुग्छ, प्रविधि जडानले बाढीबाट हुने धनजन जोखिम घटायो। गाउँलेहरु बाढी आइरहेको छ भनेर पहिले सूचित भएका कारण सुरक्षित ठाउँमा बेलैमा पुग्ने गरेकोले जोखिम घट्दै गएको उनले बताए।"
बाढीले बीपी राजमार्ग अवरुद्ध,काभ्रे : बीपी राजमार्ग अन्तर्गत काभ्रेको रोशी गाउँपालिका ११ काल्ढुंगा र १२ मम्ती खोलाखण्ड अबरुद्ध भएको छ। काल्ढुंगा भ्याकुरे खहरे खोला र मम्ती खोला बढेपछि राजमार्ग अबरुद्ध रहेको मङल्टार इलाका प्रहरी चौकी इन्चार्ज प्रहरी निरीक्षक शेखर खड्काले जानकारी दिए। राजमार्ग दुबैतर्फ अबरुद्ध रहेको पानी परिरहेको कारण राजमार्ग चल्न सक्ने अवस्था नरहेको खड्काले जानकारी दिए। दुबै खोलामा लेदो बाढीको कारण पूर्व हिँडेका सवरी र पूर्वबाट धुलिखेलतर्फ आउने सबै सवारीहरु बाटोमै रोकिरहेको प्रहरी निरीक्षक खड्काले जानकारी दिए। खहरे खोलाको पानीको बहब कम भएपछि राजमार्ग खुलाउने प्रयसमा रहेको खोलामा तयारी अवस्था जेसिबी राखिरहेको खड्काले जानकारी दिए।
"मनसुनी वायु सक्रिय : अझै केही दिन भारी वर्षा हुने, उच्च सावधानी अपनाउन आग्रह","काठमाडौं : जल तथा मौसम विज्ञान विभागले देशभर मनसुनी वायुको सक्रिय प्रभाव रहेको जनाएको छ। मौसम पूर्वानुमान महाशाखाले शनिबार जारी गरेको बुलेटिनअनुसार अझै केहि दिन भारी वर्षाको सम्भावना रहेको छ। महाशाखाकाअनुसार प्रदेश १, प्रदेश २, बागमती, गण्डकी र लुम्बिनी प्रदेशका धेरै स्थानहरु र बाँकी प्रदेशका एकदुई स्थानमा वर्षा भइरहेको छ। बर्खाको शुरुवातमै बाढी पहिरोका कारण थुप्रै धनजनको क्षति भएको छ। हरेक वर्षझैं यस वर्ष पनि प्राकृतिक प्रकोपको पीडा बल्झिएको छ। लगातारको बर्षाका कारण पहाडी भेगमा पहिरो र तराइका बस्तीमा बाढीको जोखिम बढ्दै गएको छ। बर्षाले पहिरो खसेका कारण ग्रामीण सडक अवरुद्ध भएका छन्। कतिपय ठाउँमा सवारी आवागमनमा बाधा पुगेकाले दैनिक जनजीवन प्रभावित हुन पुगेको छ। मौसम पूर्वानुमान महाशाखाले शनिबार दिउँसो प्रदेश १, प्रदेश २, बागमती प्रदेश, लुम्बिनी प्रदेश र गण्डकी प्रदेशमा सामान्यदेखि पूर्ण बदली तथा कर्णाली तथा सुदुरपश्चिम प्रदेशमा आंशिक देखि सामान्य बदली रहने जनाएको छ। प्रदेश १, प्रदेश २, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरुमा तथा कर्णाली र सुदूरपश्चिम प्रदेशका थोरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश र गण्डकी प्रदेशका थोरै स्थानहरुमा मेघ गर्जन चट्याङ्ग सहित भारी वर्षाको सम्भावना छ। प्रदेश २ र बागमती प्रदेशका एक दुइ स्थानमा धेरै भारि बर्षाको समेत सम्भावना रहेको बुलेटिनमा उल्लेख छ। राती प्रदेश १, प्रदेश २, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरुमा तथा कर्णाली र सुदूरपश्चिम प्रदेशका थोरै स्थानहरुमा हल्का देखि मध्यम वर्षाको सम्भावना रहेको छ। प्रदेश १, प्रदेश २, बागमती र गण्डकी प्रदेशका थोरै स्थानहरुमा मेघ गर्जन चट्याङ्ग सहित भारी वर्षाको सम्भावना रहेको छ। प्रदेश १, प्रदेश २, र गण्डकी प्रदेशका एक दुइ स्थानमा धेरै भारि बर्षाको समेत सम्भावना रहेको छ। मोरङ र सुनसरीका खोलामा यसवर्षकै ठूलो बाढी सप्तकोसी नदीमा पानीको बहाव यो वर्षकै उच्च : आसपासका क्षेत्रमा सतर्कता सप्तकोसीमा पानीको बहाव उच्च : रातो बत्ती बालियो, भारतले खोलेन सबै ढोका आइतबार प्रदेश १, प्रदेश २, बागमती प्रदेश, लुम्बिनी प्रदेश र गण्डकी प्रदेशका धेरै स्थानहरुमा साथै कर्णाली र सुदूरपश्चिम प्रदेशका थोरै स्थानहरुमा हल्कादेखि मध्यम वर्षाको सम्भावना रहेको छ। प्रदेश १, प्रदेश २, बागमती र गण्डकी प्रदेशका थोरै स्थानहरुमा मेघ गर्जन चट्याङ्गसहित भारी वर्षाको सम्भावना रहेको महाशाखाले जनाएको छ। सोमबार देशका धेरै स्थानहरुमा हल्का देखि मध्यम वर्षाको सम्भावना रहेको छ। महाशाखाका अनुसार प्रदेश १, प्रदेश २ र गण्डकी प्रदेशका थोरै स्थानहरुमा मेघ गर्जन चट्याङ्गसहित भारी वर्षाको सम्भावना रहेको छ। यता बाढी पूर्वानुमान महाशाखाले मुख्य तथा सहायक नदीको बहाव बढेको जनाएको छ। आज बिहानको मापन अनुसार कर्णाली, महाकाली र यसका सहायक नदीमा बहाब सामान्य रहेको, कोशी, नारायणी र यसका सहायक नदीमा बहाब बढ्दो क्रममा रहेको महाशाखाले जनाएको छ। यद्यपी सबै नदीको बहाव सतर्कता तहभन्दा रहेको छ । बिहान ९ बजे सप्तकोसी पानीको बहाब बढेर प्रति सेकेन्ड २२१४७५ क्युसेक पुगेको सुनसरीका प्रमुख जिल्ला अधिकारी उमेश ढकालले जानकारी दिएका छन्।"
ओछ्यानमै श्रीमतीको हत्या गरेको आरोप,विराटनगर : मोरङको बेलबारी नगरपालिका७ बाहुनीमा एक पुरुषले ओछ्यानमा काठको मुङ्ग्रोले हानेर शनिबार बिहान श्रीमतीको हत्या गरेका छन् । ५४ वर्षीय अम्बिका घिमिरेले ४८ वर्षीया सीता घिमिरेको हत्या गरेको मोरङ प्रहरीका निमित्त प्रमुख डीएसपी मञ्जील मुकारुङले जानकारी दिए । उनका अनुसार बिहान ५ बजेतिर घरभित्र ओछ्यानमा महिला मृत भेटिएको खवर आउनसाथ इलाका प्रहरी कार्यालय बेलबारीका प्रहरी निरीक्षक (इन्सपेक्टर) सरोज खनाल नेतृत्वको टोली घटनास्थल पुगेको थियो। खनाल नेतृत्वको टोलीले देब्रे कञ्चट फुटेर सिरानी तथा ब्ल्याङ्केटमा रगत लागेको र घोप्टो परेको अवस्थामा शव फेला पारेको हो । सिरानीले छोपेको अवस्थामा कपालसमेत लागेको मुङ्ग्रो पनि फेला परेपछि घटनालाई शंकास्पद मानेर प्रहरीले अनुसन्धान थालेको थियो । प्रहरी घरमा पुग्दा श्रीमतीसँग एउटै ओछ्यानमा सुतेका अम्बिका भने थिएनन् । प्रारम्भिक अनुसन्धानबाट बिहानका राति साढे दुई बजेतिर काठको मुङ्ग्रोले हानेर एउटै ओछ्यानमा सुतेकी श्रीमतीको हत्या गरेर फरार बनेको डीएसपी मुकारुङले जानकारी दिए । अम्बिकालाई लुकिछिपी बसेको अवस्थामा गाउँबाटै पक्राउ गरेको छ । शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगिएको छ । खोटाङ घर भएको घिमिरे परिवार छ वर्षअघि मात्रै बसाइँ सरेर बाहुनी आएको वडाध्यक्ष चेतराज बस्नेतले जानकारी दिए । उनका अनुसार भारतको आसाम पुगेर फर्किएको भन्दै परिवारबाट सम्पर्कविहीन बनेको निक्कै लामो समयपछि अम्बिका आएका थिए । लामो समयपछि अम्बिका दुई वर्षअघि मात्रै परिवारको सम्पर्कमा आएरसँगै बस्न थालेको उनको भनाइ छ ।
मोरङ र सुनसरीका खोलामा यसवर्षकै ठूलो बाढी,"विराटनगर : मोरङ र सुनसरीमा रहेका दर्जनौँ खोलामा शनिबार बिहानबाट बाढी आउन थालेको छ। यसवर्ष मनसुन सुरु भएपछि पहिलो पटक खोलाहरुमा जलसतह बढेर वर्षकै ठूलो बाढी आएको हो। केही दिनदेखि निरन्तर एवं भीषण वर्षा भइरहेका कारण बाढी आएको जनाइएको छ। मोरङ र सुनसरीका बूढी, सेउती, केसलिया, लोहन्द्रा, गछिया, जौलाहा, बक्राहा लगायतका कैयौं खोलाहरुमा जलसतह बढेको जल तथा मौसम विज्ञान विभागले जनाएको छ। बाढीसँगै खोला आसपासमा बसोबास गरिरहेकाहरुमा त्रास बढेको छ। बर्खाका समयमा खोलामा आउने बाढीले मोरङ र सुनसरीमा वर्षेनी ठूलो जनधनको क्षति पुर्याउँदै आएको छ। कयौं मानिस विस्थापित हुने गरेका छन्। बर्षा जारी रहेको र अझै खोलामा पानीको सतह बढ्नेभन्दै विभागले सबैलाई सतर्कता अपनाउन आग्रह गरेको छ। दुवै जिल्लाका दर्जनौँ स्थानमा ठूलो बर्षा भइरहेको विभागले जनाएको छ। विभागले सुनसरीको इटहरी, तरहरा, मोरङको सुन्दहरैँचा, बेलबारी लेटाङ लगायतका दर्जनौँ स्थानमा छ घण्टाभन्दा बढी निरन्तर ठूलो बर्षा भएको जनाएको छ। बाढीले क्षति पुर्याउन सक्ने भएकाले खोलानजिक बसोबास गरिरहेकाहरुले उच्च सतर्कता अपनाउन आवश्यक रहेको विभागको भनाइ छ। विभागले खोलाहरुमा पानीको सतह बढेको र सतर्कता अपनाउनुपर्ने विषयमा बिहानै सबैमा सूचित गरिसकेको छ। बर्षा अझै जारी रहने मौसमविद्ले बताएका छन्। उनीहरुका अनुसार नदी वरपरका बासिन्दाले क्षति हुनबाट बच्न बेलैमा सचेत हुनुपर्ने अवस्था छ। बाढीले पुर्याउनसक्ने क्षतिका बारेमा पूर्वसूचना प्रवाह गर्दै विभागले तटीय तथा डुबान भइरहने क्षेत्रमा सावधानीको विकल्प नभएको जनाएको छ। मोरङ प्रहरीका निमित्त प्रमुख डीएसपी मञ्जील मुकारुङले बाढी तथा डुबानले पुर्याउन सक्ने क्षतिलाई मध्यनजर गरेर उच्च सतर्कता अपनाउन थालिएको जानकारी दिए। खोलाको छेउछाउमा बसोबास गरिरहेकाहरुलाई सुरक्षित स्थानतर्फ सर्नका लागि आग्रह गरिसकिएको उनको भनाइ छ। बाढी र डुबानले पुर्याउने सम्भावित क्षतिलाई ध्यान दिएर उद्धारका लागि नेपाल प्रहरी लगायतका सुरक्षा निकाय तयारी अवस्थामा रहेको जानकारी मुकारुङले दिए। उनका अनुसार प्रहरीका विभिन्न युनिटले खोला वरपर निगरानी बढाएर त्यहाँको अवस्थाका बारेमा बेलाबेला जानकारी गराइरहेका छन्। सुनसरी प्रहरी प्रमुख एसपी सञ्जयसिंह थापाले बाढी तथा डुबानको समस्या बढ्नसक्ने भएकाले बेलैमा सबै सचेत भएर सतर्कता अपनाउनुपर्नेमा जोड दिए। उनले बाढीबाट प्रभावित हुनेहरुको उद्धारका लागि सबै तयारी पूरा भइसकेको जानकारी दिए। बाढी र डुबानले ठाउँठाउँमा समस्या उत्पन्न हुन थालेको छ, उनले भने, त्यसबाट भएको क्षतिको यकिन गर्ने प्रयास भइरहेको छ। त्यस्तै मोरङको रतुवामाई नगरपालिका३ चौकीघाटस्थित रतुवा खोलामाथिको पक्की पुल बाढीको जोखिममा परेको छ। बाढीले कटान सुरु गरेपछि झापा र मोरङलाई जोड्ने रतुवा खोलामाथिको पुल जोखिममा परेको हो।प्रहरीका अनुसार पुल आसपासमा ६० प्रतिशतजति कटान भइसकेको छ। पुलबाट सवारी आवागमनमा अवरोध पुगेको प्रहरीले जनाएको छ।"
सप्तकोसी नदीमा पानीको बहाव यो वर्षकै उच्च : आसपासका क्षेत्रमा सतर्कता,"धरान : सप्तकोसी नदीमा पानीको बहाव यो वर्षकै उच्च भएको छ। पानीको बहाव उच्च भएपछि कोसी आसपासका क्षेत्रका बासिन्दाको सुरक्षामा उच्च सतर्कता अपनाइएको छ। हप्तादिनदेखि पहाडि जिल्लाहरुमा निरन्तर बर्षात भएपछि सप्तकोसीमा पानीको बहाव उच्च भएको सुनसरीका प्रमुख जिल्ला अधिकारी उमेशकुमार ढकालले बताए। उनले शनिबार सप्तकोसीमा पानीको बहाव प्रति सेकेण्ड एकलाख ८० हजार क्युसेक पुगेको जानकारी दिए। सप्तकोसीमा पानीको बहाव उच्च भएसँगै कोसी आसपासका क्षेत्रका बासिन्दाको सुरक्षालाई मध्यनजर गर्दै सचेत गराइएको प्रजिअ ढकालले बताए। सप्तकोसी नदीमा पानीको बहाव प्रति सेकेण्ड एकलाख ५० हजार क्युसेक पुगेपछि खतरा मानिन्छ। सप्तकोसी नदीमा पानीको बहाव उच्च भएसँगै सप्तकोसी व्यारेजमा खतराको संकेत स्वरुप रातो बत्ती बालिएको छ। सप्तकोसीमा पानीको बहाव उच्च भएपछि सुनसरी, उदयपुर र सप्तरीका सर्बसाधारण आतंकित बनेका छन्। पानीको बहाव उच्च हुँदासमेत भारत सरकारले कोसी व्यारेजका ५६ मध्ये २८ वटा मात्र ढोका खोलेको छ। सबै ढोका नखोलेका कारण पानीको निकास थुनिएर कोसी आसपासका क्षेत्रका बस्ती डुवानमा पर्ने त्रास बढेको स्थानीयले बताएका छन्। भारत सरकारको नियन्त्रणमा रहेको कोसी व्यारेजमा पानीको बहाव उच्च हुँदासमेत सबै ढोका नखोलिएका कारण कोसी आसपासका सर्बसाधारण त्रसित भएको कोसी पीडित संघर्ष समितिका सचिव बाबुराम कार्कीले बताए। उनले पानीको बहाव उच्च हुँदासमेत कोसी व्यारेजका सबै ढोका खोलेर सर्वसाधारणलाई र्निढुक्क साथ रात विताउन व्यवस्था मिलाइदिन सरकार सँग माग गरेका छन्। सप्तकोसीमा पानीको बहाव उच्च भएपछि सुनसरीको महेन्द्रनगर, प्रकासपुर, राजाबास, मधुवन, र हरिपुर क्षेत्रका सर्वसाधारण त्रसित बनेको कार्कीको भनाई छ। सप्तकोसीमा पानीबो बहाव बढेसँगै सुनसरीको कोसी आसपासका क्षेत्रमा र डुवान भएका स्थानमा नेपाल प्रहरी, सशस्त्र प्रहरी र नेपाली सेनालाई उद्धारका लागि तयारी अवस्थामा राखिएको छ। सशस्त्र प्रहरी बल ४ नम्बर गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलले कोसी आसापासका क्षेत्रमा हुने सम्भावित घटनालाई मध्यनजर गर्दै गोताखोरसहितको सशस्त्र प्रहरीको टोली उद्धारका लागि परिचालन गरिसकिएको जानकारी दिए। २०६५ साल भदौ २ गते सप्तकोसीले पूर्वी तटबन्ध भत्काएर कटान गर्दा पानीको बहाव एक लाख ६८ हजार रहेको थियो। कोसी कटानका कारण सुनसरीको साविकका गाविसहरु हरीपुर, हरीपुर, प्श्चिम कुशाहा र लौकही गाविसमा हजारौं विघा खेतियोग्य जमिन भरुभुमि बनाउनुका साथै ५ हजारभन्दा बढी घर परिवारको उठिबास बनाएको थियो।"
नदीको बहाव बंग्याएर अवैध उत्खनन गर्दा डुवानको जोखिममा विराटनगर,"विराटनगर: प्रदेश १ को राजधानी विराटनगर प्रत्येक वर्षा यामसँगै डुवानमा पर्ने गरेको छ । विराटनगरको पूर्व भएर बग्ने सिंघिया खोला र पश्चिम भएर बग्ने केशलीया खोलाको पानीले डुवानमा पर्ने गरेको हो । दुवै खोलामा समान्य रुपमा पानीको सतह बढ्ने बित्तिकै विराटनगर महानगरपालिकाका आधा दर्जन वडा डुवानमा पर्दा ठूलो संख्यामा सर्वसधारण विस्थापित हुनु परेको छ । विराटनगगर महानगरपालिका र कटहरी गाउँपालिकाको सीमा भएर बग्ने सिंघिया खोलाको प्राकृतिक बहावलाई थुन्ने गरी जग्गा धनीले बाँध निर्माण गरेका छन् । नम्बरी जग्गा भएको भन्दै जग्गाधनीहरुले खोलाको प्राकृतिक बहावलाई फर्काउने गरी निर्माण गरेको बाँधले खोलाको पुल संगै विराटनगर महानगरपालिका वडा नम्बर १ र २ मा रहेका बस्ती जोखिम जोखिममा परेका छन् । खोलाको पानी बग्ने प्रमुख धारमा नै नम्बरी भएको भन्दै तारजाली र ढुंगाबाट ग्याबिङ गरेर बाँध बनाएपछि स्थानीयबासीले विरोध जनाएका हुन् । तर जग्गाधनीले नम्बरी जग्गा भएको भन्दै आफुखुसी खोलाको प्राकृतिक बहावलाई परिवर्तन गरेर बनाएको बाँधमाथि धार समेत बनाएको छ । स्थानीहरुले खोलाको जलाधार क्षेत्रमा बांध बनाएर खोलाको जग्गा अतिक्रमण गर्न खोजिएको भन्दै विरोध जनाए पनि जनप्रनिधिहरुले वेवास्ता गर्दा डुवान रोकिएको छैन् । पश्चिमतर्फ विराटनगर महानगरपालिका र पूर्वतर्फ कटहरी गाउँपालिका छन् । विराटनगर १ गंगा टोलकी स्थानीय लक्ष्मी रायका अनुसार खोलाको पूर्वपट्टी तटबन्ध बनाइएको कारण वर्षायाममा खोलाले धार परिवर्तन गर्ने र टोल नै डुवानमा पर्ने गरेको हो । सिंघिया खोलाको पूर्वउत्तरतर्फ ढुंगा र तारजाली प्रयोग गरेर १ सय ६५ मिटरको बाँध बनाइएको बताइएको छ । ६५ मिटर कटहरीतर्फका जग्गाधनीले निजी खर्चमा बाँध बनाउन लगाएका हुन् । बाँध बनाएर खोला क्षेत्र अतिक्रमण गर्न खोजिएको स्थानीयको दावी छ । यससँगै डुवानका कारण हरेक वर्ष विराटनगर महानगरपालिका वडा १ का ५० भन्दा बढी सुखुम्बासीको घर र २ का नम्बरी जग्गामा बनाइएका सयौँ घर डुवानमा पर्ने गरेको स्थानीय बताउँछन् । तर जनप्रतिनिधिले यसबारे समयमै ध्यान नदिए विराटनगरले ठूलो क्षति बेहर्नु पर्ने सरोकारवालाले चिन्ता व्यक्त गरेका छन् । विराटनगर २ का वडाध्यक्ष कुमार पोखरेलले भने स्थानीयको गुनासो आएपछि खोलाको स्थलगत निरीक्षण गरेर जोखिम रोक्न पहल गरेको समेत बताए । उनले एक्लैले बाँध रोक्न नसक्ने भन्दै सरोकारवाला पक्षलाई एकजुट भएर लाग्न आह्वान गरेका छन् । कटहरी गाउँपालिका वडा नं १ का वडाध्यक्ष कपुरलाल माझीले जग्गाधनीहरुले सरसल्लाह नगरिकनै खोलामा बाँध बनाएको भन्दै वडाका दुईवटा बस्ती डुवानमा परेको बताए । बगरमै प्लटिङ नदीको बहाव फेरिदिएपछि बनेको जमिनमा प्लटिङ गरेर विक्री गर्ने क्रम समेत सुरु भएको छ । सस्तोमा लिएको यस्तो जग्गा हाल ४ देखि ६ लाख रुपैयाँ धुरका दरले बच्ने गरिएको स्थानीले बताउँछन् । कटहरी गाउँपालिका वडा नम्बर १का वडाध्यक्ष कपुरलाल माझीका अनुसार विराटनगरको पश्चिम भएर बग्ने केशलीया खोलामा अवैध रुपमा बर्षेनी हुने गरेको माटो कटानले वडा नम्बर ६, १२ र १६का बस्तीहरु डुवानमा परेका छन्। केही दिनअघि सुरु भएको वर्षाले ती बस्तीहरुमा पानी पस्दा स्थानीयहरु भागेर सुरक्षित स्थानमा आश्रय लिन पुगेका थिए । विराटनगर ६मा कोशलीया खोलको पानी पस्दा ५ दर्जन घर परिवार र १ सय जना भन्दा बढी प्रभावित भए । यस खोलामा विराटनगर ४ स्थित इकराहीमा माटो ठेकेदारले खोलाको प्राकृतिक बहावलाई प्रभावित गरेर १५ फिट गहिरो सम्म माटो निकाल्ने र खोलाको बहाव भन्दा बाहिर रहेको नम्बरी जग्गाको माटो पनि प्रति ट्रिपका दरले जग्गाधनी दिएर माटो निकाल्ने गरेका छन् ।"
सडकमै बालिकामाथि बलात्कार प्रयास !,दैलेखः दैलेखमा एक बालिकामाथि सडकमै बलात्कार प्रयास भएको छ । नारायण नगरपालिका८ तर्ताङस्थित पशु अस्पताल तथा पशु सेवा कार्यालयको पूर्वतर्फको सडकमै बालिकामाथि बलात्कार प्रयास भएको प्रहरीले जनाएको छ । बिहीवार दिउँसो साँढे ४ बजे ती बालिका उक्त सडक हुँदै घर फर्किँदै थिइन् । सडक छेउछाउ सल्लाघारी समेत छ । घरायसी काम सकेर घरतर्फ फर्किँदै गरेकी बालिकामाथि जबरजस्ती करणी उद्योग (बलात्कार प्रयास) को आरोपमा १८ वर्षीय युवकलाई प्रहरीले पक्राउ गरेको छ । नारायण नगरपालिका८ का १८ वर्षीय दिपेन्द्र नेपालीलाई पक्राउ गरिएको जिल्ला प्रहरी कार्यालय दैलेखका प्रहरी नायब उपरीक्षक (डिएसपी) अनुपम श्रेष्ठले बताए । मदिरा सेवन गरी सडकमै बसेका युवकले ती बालिकालाई सडकबाट तानेर जंगलतर्फ लगेको प्रारम्भिक अनुसन्धानबाट खुलेको प्रहरीले जनाएको छ । प्रहरीका अनुसार ती युवकले गरेको बलात्कार प्रयासको प्रतिरोध गर्दा ती युवतीको आँखामा चोट लाग्नुका साथै नाक र मुखबाट रगत निस्किएको थियो । बलात्कार प्रयासमा प्रतिरोध गरेर बालिका बलात्कृत हुनबाट जोगिएको प्रहरीले जनाएको छ । प्रतिरोधका क्रममा बालिका चिच्याएको स्थानीयले थाहा पाएका थिए । स्थानीयले प्रहरीलाई खबर गरेपछि प्रहरीको टोली घटनास्थलमा पुगेको थियो । बालिकामाथि बलात्कार प्रयास गरेका ती युवकलाई घटनास्थल नजिकैबाट पक्राउ गरेको हो । बालिकामाथि जबरजस्ती करणी उद्योग (बलात्कार प्रयास) को आरोपमा पक्राउ परेका ती युवकमाथि जबरजस्ती करणी उद्योगमा मुद्दा दर्ता भएको छ । आरोपितलाई दैलेख जिल्ला अदालतबाट १० दिनको म्याद थप अनुमती लिइ हिरासतमा राखेर थप अनुसन्धान थालेको डिएसपी श्रेष्ठले जानकारी दिए ।
