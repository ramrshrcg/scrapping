शीर्षक,विवरण
"स्थानीय चुनाव : बहालवाला जनप्रतिनिधिले राजीनामा दिनुनपर्ने, सेवासुविधा नलिएको स्वघोषणा गर्नुपर्ने","काठमाडौं : प्रमुख निर्वाचन आयुक्त दिनेशकुमार थपलियाले निर्वाचन आचारसंहितामा बहालवाला जनप्रतिनिधिले उम्मेदवार बन्दा स्वघोषणा गर्नुपर्ने बताएका छन्। बहालवाला जनप्रतिनिधिले उम्मेचारी दिँदा चार अक्षरको राजीनामा होइन् किन तीन अक्षरको स्वयं घोषणा गरोस्। सरकारी लाभको पदमा छैन भनेर उम्मेदवारी दिदाँ त्यसैसंगै उल्लेख गरेको कागज पेश गर्न पर्छ। यो घोषणा नै सबै भन्दा विश्वसनीय हुन्छ। उम्मेदवारी दिँदा बहालवाला जनप्रतिनिधिले राजीनामा दिनुपर्ने आचारसंहिताको प्रवधान विषयमा अदालतमा परेको मुद्दा विचाराधीन रहेकोले त्यो अहिलेलाई लागु नहुने आयोगले जनाएको छ। यद्यपि बहालवाला जनप्रतिनिधले पदमा बहाल रहेको तलबभत्ता तथा अन्य सेवासुविधा नलिएको स्वघोषणा गर्नुपर्नेछ। प्रमुख आयुक्त थपलियाले समाजिक सञ्जालको चुनावमा दुरुपयोग नगर्न सबैलाई आग्रह गरेका छन्। चुनावमा सबैभन्दा बढी समाजिक सञ्जालको उपयोग गरौं, उनले भने, आफ्नो ओरिजनल एकाउन्ट बनाएर पार्टीको धारणा, विचार, सिद्धान्त राख्दा आयोगलाई कुनै आपति छैन। समाजिक सञ्जाललाई व्यापक र सही ठाउँमा प्रयोग गरौं। खर्चिलो र भड्किलो चुनावलाई आचारसंहिताले नियन्त्रण गरेको उनले बताए। २०४८ देखि नेपालमा निर्वाचन आचारसंहिता लागू हुँदै आएको छ। यसमा मन्त्री, मुख्यमन्त्री, प्रधानमन्त्रीलाई आफ्नो आफ्नो निर्वाचन क्षेत्रमा प्रचार गर्न पाउने पुरानै व्यवस्था रहेको उनले बताए। चरा उडेजस्तै मन्त्रीलाई झण्डा हल्लाएर अरुको निर्वाचन क्षेत्रमा प्रचार गर्न पाउने अनि उनीहरुका पार्टीका उम्मेदवारसँग लड्ने बिचरा भएर चुनावमा लड्दा राम्रो हुँदैन। सबैले निर्वाचनमा समान स्थान पाउन भन्दै हामीले प्रधानमन्त्री, मन्त्री जस्ताले आफ्नो निर्वाचनमा मात्रै प्रचार गर्न पाउने भनेका छौं, उनले भने। निर्वाचन आयोगले आचारसंहिता संशोधन नगर्ने बताउँदै उनले सबै सरोकारवालालाई स्पष्ट पार्ने बताए।"
"कमल थापा भन्छन् : गभर्नर निलम्बनको निर्णय निन्दनीय, तत्काल सच्याउ","काठमाडौं : राप्रपा नेपालका अध्यक्ष कमल थापाले राष्ट्र बैकका गभर्नर महाप्रसाद अधिकारी निलम्बन गर्ने सरकारको निर्णयको निन्दा गरेका छन्। मुलुकको अर्थतन्त्रबारे गलत अफवाह फैलाएको र गम्भीर सूचना चुहाएको भन्दै मन्त्रिपरिषद्ले छानविन समिति गठन गरेको छ भने अर्थ मन्त्रालयले अधिकारीलाई शुक्रबार निलम्बन पत्र थमाएको छ। यसमा टिप्पणी गर्दै पूर्वउपप्रधानमन्त्रीसमेत रहेका थापाले निर्णयलाई अदुरदर्शी, गैरजिम्मेवार र निन्दनीय भनेका छन्। अर्थतन्त्र कमजोर बन्दै गइरहेको अवस्थामा हचुवाको भरमा नेपाल राष्ट्र बैंकको गभर्नरलाई निलम्बन गर्ने सरकारको निर्णय अदूरदर्शी, गैरजिम्मेवार र निन्दनीय छ, उनले सामाजिक सञ्जालमा लेखेका छन्। यसले समग्र आर्थिक क्षेत्रमा गलत सन्देश प्रवाहित भएको उनको टिप्पणी छ। यो निर्णय तत्काल सच्याउनु राम्रो हुने भन्दै उनले प्रधानमन्त्री शेरबहादुर देउवाको ध्यानाकर्षण गराएका छन्।"
मदन भण्डारीस्मृति फुटबल सुरु : सर्लाहीद्वारा सुनसरी पराजित,"राजविराज : सप्तरीको सप्तकोसी नगरपालिका फत्तेपुरमा शुक्रबारदेखि सुरु भएको मदन भण्डारीस्मृति फुटबल प्रतियोगिताको उद्घाटन खेलमा बागमती फुटबल क्लब सर्लाही विजयी भएको छ। बागमती फुटबल क्लबले इटहरी फुटबल क्लब सुनसरीलाई २१ ले पराजित गर्दै विजयी सुरुवात गरेको हो। खेल सुरु भएको २ मिनेटमै बागमती फुटबल क्ल्बका अनिल थापाले एक गोल गरी अग्रता दिलाए। मध्यान्हपछि इटहरी फुटबल क्लबका दिपेन तामाङले एक गोल गरी खेललाई बराबरी ल्याएपनि बागमती फुटबल क्लबका बिमल घिसिङले निर्णायक गोल गरी विजय दिलाए। जिल्ला फुटबल संघ सप्तरी र न्यू त्रियुगा स्पोर्ट्स क्लबको संयुक्त आयोजनामा सुरु भएको प्रतियोगितामा प्रदेश नम्बर १ र मधेस प्रदेशका ८ वटा टिमको सहभागिता रहेको छ। राष्ट्रियस्तरका खेलाडीहरु सम्मिलित टिममा सर्लाही र सुनसरीसहित, दमक फुटबल एकेडेमी झापा, डाँगीहाट फुटबल क्लब मोरङ, गाइघाट फुटबल क्लब उदयपुर, सहलेस फुटबल क्लब सिरहा, एपीएफ फुटबल क्लब महोत्तरी र आयोजक टिमको सहभागिता रहेको जिल्ला फुटबल संघ सप्तरीका महासचिव अमर खवासले जानकारी दिए। प्रतियोगितामा विजेतालाई नगद दुई लाख र उपविजेतालाई नगद एक लाख रुपैयाँ तथा ट्रफी प्रमाणपत्र, मेडल प्रदान गरिने खवासले जानकारी दिए। प्रतियोगितामा सर्वाधिक गोलकर्ता, उत्कृष्ट खेलाडी, म्यान अफ दि म्याच, बेस्ट गोल किपरलाई समेत पुरस्कृत गरिने आयोजकले जनाएको छ। प्रतियोगिताको दोस्रो खेल शनिबार गाइघाट फुटबल क्लब उदयपुर र डाँगीहाट युथ क्लब मोरङबीच हुने जिल्ला फुटबल संघ सप्तरीले जनाएको छ। सप्तरीको १ (क) बाट निर्वाचित मधेस प्रदेश सभा सदस्य सत्यनारायण मण्डलको संसदीय विकास कोष र सप्तकोसी नगरपालिका सप्तरीको सहयोगमा सञ्चालित प्रतियोगिताको उद्घाटन प्रदेश सभा सदस्य सत्यनारायण मण्डलले गरे। जिल्ला फुटबल संघ सप्तरीका अध्यक्ष देबेन्द्रमान सिंह बस्नेतको अध्यक्षतामा आयोजित कार्यक्रममा सप्तकोसी नगरपालिकाका नगर प्रमुख उत्तमकुमार शर्मा, नेकपा (एमाले) का केन्द्रीय सदस्य राजकुमार लेखी र विभिन्न राजनीतिक दलका नगर अध्यक्षहरुको उपस्थिति रहेको थियो।"
२८ ट्राफिक प्रहरी अधिकृतलाई दर्ज्यानी चिन्ह प्रदान,काठमाडौं : काठमाडौं उपत्यकाका २८ ट्राफिक प्रहरीहरुलाई दर्ज्यानी चिन्ह प्रदान गरिएको छ। काठमाडौं उपत्यका ट्राफिक प्रहरी कार्यालय तथा अन्तर्गतमा रहेका ट्राफिक प्रहरी कार्यालयमा कार्यरत प्रहरी नायव निरीक्षकबाट प्रहरी बरिष्ठ नायव निरीक्षक पदमा पदोन्नति भएको २८ जना प्रहरी अधिकृतहरुलाई दर्ज्यानी चिन्ह प्रदान गरिएको हो। उपत्यका ट्राफिक प्रहरी कार्यालय रामशाहपथमा शुक्रबार आयोजित कार्यक्रमकाबीच पदोन्नती भएका प्रहरी कर्मचारीहरुलाई कार्यालयका प्रमुख प्रहरी बरिष्ठ उपरीक्षक उमेश राज जोशीले दर्ज्यानी चिन्ह प्रदान गरेको प्रहरीले जनाएको छ। एसएसपी जोशीले पदोन्नति भएका प्रहरी अधिकृतहरूलाई बधाई दिँदै पदोन्नतिसँगै थपिएको जिम्मेवारी पुरा गर्न पूर्ण व्यवसायिक भई इमान्दारिताका साथ कार्यक्षेत्रमा कृयाशिल रहनुपर्ने बताए।
"आफ्नो अक्षमता छोप्न अर्थमन्त्रीले गभर्नर निलम्बन गरे, देश श्रीलंकाको बाटोमा : एमाले","काठमाडौं : प्रमुख प्रतिपक्षी नेकपा एमालेले राष्ट्र बैंकका गभर्नर महाप्रसाद अधिकारीलाई निलम्बन गर्ने सरकारलाई निर्णयको कडा आलोचना गरेको छ। एमाले उपमहासचिव विष्णु रिमालले आफ्नो अक्षमता छोप्न अर्थमन्त्री जनार्दन शर्माले गभर्नरलाई निशाना बनाएको टिप्पणी गरेका छन्। आफ्नो अक्षमता छोप्न अरूमाथि जाई लाग्नेलाई हाम्रो तिर भन्थेढङ्ग मरुकसो गरूँ?! निरन्तर बिग्री रहेको अर्थतन्त्रलाई ठीक बाटोमा ल्याउन सबैसंग सहयोगको याचना गर्नुपर्ने बेला प्रिय अर्थ मन्त्रीजी, अर्थकै बैधानिक सल्लाहकार गभर्नरलाई निलम्बन गरेर महान काम गर्नुभयो! क्यावात्, रिमालले ट्वीटरमार्फत व्यांग्यात्मक शैलीमा आलोचना गरेका छन्। उनले अमेरिकाबाट ४० करोड भित्र्याउन दबाब दिनु र अहिले गभर्नरको निलम्बन हुनु संयोगमात्रै नभएको बताएका छन्। हिजो अस्ति के कसो करोडसरोड को चर्चा हुनु, आज अटेरगभर्नरलाई निलम्बन गर्नु स्याल कराउनु र बाख्रा हराउनु जस्तै हो त? उनले प्रश्न गरेका छन्। एमाले प्रचार विभाग उपप्रमुख विष्णु रिजालले पनि गभर्नरको निलम्बनले देशलाई श्रीलंकाको बाटोमा लैजाने टिप्पणी गरेका छन्। तस्करीको लाइन खुलाएर अर्थतन्त्र ध्वस्त बनाउने अर्थमन्त्रीलाई बर्खास्त गनुपर्नेमा अर्थतन्त्र सुधारका लागि सरकारलाई सुझाव दिइरहेका गभर्नरलाई निलम्बन गरेर परमादेशी सरकारले 'टाउको दुखेको औषधी नाइटोमा' लगाएको छ, उनले भनेका छन्, यसले मुलुकलाई द्रूततर गतिमा श्रीलंकाको बाटोमा लैजानुबाहेक केही गर्दैन। उनले अर्थतन्त्रका बारेमा कुनै सरोकार नभएका र 'अर्थ'मा मात्रै विशेष रुचि भएका जनार्दन शर्माका गुरिल्लागिरीबाट अर्थतन्त्रलाई मुक्त गर्ने होइन भने देश टाट पल्टिने दिशामा दौडिनबाट कसैले रोक्न नसक्ने पनि उल्लेख गरेका छन्। यसअघि राप्रपा अध्यक्ष कमल थापाले पनि निलम्बनको निर्णयलाई अदुरदर्शी, गैरजिम्मेवार र निन्दनीय भन्दै सच्याउन माग गरेका थिए।"
प्रचण्डका भाइ नारायण दाहाल राष्ट्रियसभा सदस्य मनोनीत,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डका भाइ नारायणप्रसाद दाहाल राष्ट्रियसभा सदस्य मनोनीत भएका छन्। मन्त्रिपरिषद्को सिफारिसमा राष्ट्रपति विद्यादेवी भण्डारीले शुक्रबार साँझ दाहाललाई संविधानको धारा ८६ (२) (ख) बमोजिम मनोनीत गरेको राष्ट्रपति कार्यालयका प्रवक्ता सागर आचार्यले जानकारी दिएका छन्। राष्ट्रियसभा सदस्य रामनारायण विडारीको पदावधि सकिएपछि उनको ठाउँमा सत्ता साँझेदार माओवादी अध्यक्ष प्रचण्डलाई भाईलाई नियुक्त गरिएको हो। नेकपा हुँदा माओवादी कोटाबाट विडारी राष्ट्रियसभा सदस्य मनोनीत भएकाले उनको पदावधि सकिएकाले यो सिटमा माओवादीकै भागमा परेको हो।
राष्ट्र बैंकका गभर्नर अधिकारी निलम्बित,"काठमाडौं : सरकारले राष्ट्र बैंकका गभर्नर महाप्रसाद अधिकारीलाई निलम्बन गरेको छ। सरकारलाई असहयोग गरेको, अर्थसम्बन्धी नीतिगत सूचनाहरु चुहाएको आरोप लगाउँदै अर्थ मन्त्रालयले अधिकारीलाई निलम्बनको पत्र थमाएको हो। अधिकारीमाथि छानविन गर्न सर्वोच्च अदालतका पूर्वन्यायाधीश पुरुषोत्तम भण्डारीको नेतृत्वमा छानविन समितिसमेत गठन गरिएको अर्थ मन्त्रालय स्रोतले जनाएको छ। गभर्नर अधिकारीको कार्यशैलीप्रति अर्थमन्त्री जनार्दन शर्मा असन्तुष्ट थिए। अधिकारी र शर्माबीच लामो समयदेखि व्यक्तिगत टसल परेको थियो। अधिकारीमाथि मुख्यत: मुलुकको अर्थतन्त्रबारे गलत अफवाह फैलाएको र गम्भीर प्रकृतिको सूचना चुहाएको आरोप लगाइएको छ। पछिल्ला दिनमा टाट पल्टिएको श्रीलंकासँग तुलना गरेर नेपालको अर्थतन्त्र नकारात्मक बाटोतर्फ अग्रसर भइरहेको भन्दै चर्चा भइरहेको छ। अधिकारी निलम्बनमा परेसँगै वरिष्ठतम् डेपुटी गभर्नर निलम ढुंगानालाई कार्यवाहक गभर्नरको जिम्मेवारी दिइएको छ।"
"चिनियाँ जनकंग्रेस अध्यक्षको सभामुख सापकोटासँग सम्वाद, के भयो कुराकानी ?","काठमाडौं : चीनको राष्ट्रिय जनकंग्रेस (संसद)को स्थायी समितिका अध्यक्ष लि चाङ्सुले सभामुख अग्निप्रसाद सापकोटासँग भर्चुअल बैठक गरेका छन्। शुक्रबार दिउँसो सवा घण्टा चलेको बैठकमा दुवै देशका संसद, मैत्री सम्बन्ध, देशको विकास तथा अन्य जनहितका विषयमा द्विपक्षीय छलफल भएको संसद सचिवालयले जनाएको छ। सचिवालयले जनकंग्रेस अध्यक्ष चाङ्सुकै अनुरोधमा बैठक भएको जनाएको छ। चिनियाँ विदेशमन्त्री वाङ यीको भ्रमणलगत्तै जनकंग्रेस अध्यक्षले नेपालका सभामुखसँग सम्वाद गरेका हुन्। सम्वादमा अध्यक्ष चाङ्सुले दुर्इ देशबीच उच्चस्तरीय भ्रमण तथा विचार आदानप्रदान नेपाल र चीनबीच रहिआएको सम्बन्ध, विगतमा नेपालका सभामुख तथा सांसदले गरेको चीनको भ्रमणले नेपाल र चीन युगौंदेखि भूगोल, संस्कृति तथा परम्पराहरुले नजिकबाट जोडिएको बताए। सम्बन्धको जग जनस्तरसम्म फैलिएको, व्यापक र सुमधुर रहेकोले थप गौरवान्वित हुन पाएको उनको भनाइ थियो। नेपालको सार्वभौमिकता, भौगोलिक अखण्डता तथा राजनीतिक स्वतन्त्रताको लागि चीनले सम्मान गर्ने बताउँदै कोरोना महामारीको प्रभावकारी नियन्त्रण, रोकथाम र प्रतिकार्यमा चीनले नेपाललाई सहयोग गरेको र यस प्रकारको सहयोगले सरकार सरकारबीच मात्र नभै जनस्तरको सम्बन्धलार्इ समेत अझ व्यापक र प्रगाढ बनाउन थप मद्दत पुग्ने कुरामा जोड दिए। नेपालमा चीनले विगत लामो समयदेखि विकास निर्माण, अर्थतन्त्र विकास, स्वास्थ्य उपचार र सांस्कृतिक सम्बन्ध विकासमा योगदान पुर्याएको उनले बताए। भूकम्प, महामारी लगायत विपद्का समयमा नेपाल चीन आपसमा भरपर्दो छिमेकी रहेको उनको भनाइ थियो। खासा, केरुङ लगायतबाट हुने व्यापार तथा आवतजावतलाई सुलभ तुल्याइने र नेपालको खेलकुद तथा शिक्षाको विकासमा चीनले योगदान दिने उनले बताए। सभामुख सापकोटाले भर्चुअल बैठकको आयोजना प्रस्ताव गरेकोमा चिनियाँ जनकंग्रेसका अध्यक्ष चाङ्सुलाई धन्यवाद दिए। सापकोटाले नेपालको सार्वभौमिकता, भौगोलिक अखण्डता तथा राजनीतिक स्वतन्त्रताको लागि चीनको निशर्त सम्मानको खुला दिलले प्रंशसा गरे। आगामी दिनमा समेत नेपाल चीनसम्बन्ध अझ प्रगाढ र परिष्कृत बनाउन संघीय संसदले कुनै कसर बाकीँ नराख्ने विश्वास दिलाए। दुवै देशका विधायिकीहरुमा स्थापित नेपालचीन संसदीय मैत्री समूहले गरेको योगदानलार्इ कदर गर्दै आगामी दिनमा द्विपक्षीय सम्बन्ध विस्तारमा थप सक्रिय भूमिका निर्वाह गर्ने कुरामा आफू विश्वस्त रहेको बताए। नेपाल र चीनले अन्तरव्यवस्थापिका संघमा साझा चासो र सरोकारका विषयहरुमा सक्रिय भूमिका निर्वाह गरेको र इन्डोनेसियामा सम्पन्न भएको १४४औ आईपीयूको महासभामा दुवै राष्ट्रका प्रतिनिधिमण्डलले रचनात्मक भूमिका खेलेकोमा सराहना गरे। सभामुख सापकोटाले आर्थिक विकास, सांस्कृतिक पुनर्जागरण, प्रविधिको विकासद्वारा समग्र राष्ट्रिय शक्तिको निर्माणमा चीनले प्राप्त गरेको अभूतपूर्व प्रगतिको उच्च प्रशंसा गर्दै यो नेपालका लागि समेत विकास र समृद्धिको मार्गदर्शक हुन सक्ने विश्वास व्यक्त गरे। चिनियाँ राष्ट्रपति सीको नेपाल भ्रमणका अवसरमा तथा त्यसपूर्व र पश्चात भएका महत्वपूर्ण समझदारीहरु कार्यान्वयनका चरणमा रहेकोमा कोभिड १९ को कारण केही असहजता भए पनि समयमा नै सम्पन्न हुनेमा सापकोटाले विश्वास व्यक्त गरे। उनले चीन नेपालको दोस्रो ठूलो व्यापार साझेदार, विदेशी लगानीको पहिलो स्रोत मुलुक भएको तथा पर्यटन क्षेत्रमा समेत ठूलो हिस्सा रहेको चर्चा गर्दै कोभिड कम हुँदै जाँदा सहकार्य बढ्दै जानेमा आशाबादी रहेको बताए। कोरोना महामारीको प्रभावकारी नियन्त्रण, रोकथाम र प्रतिकार्यमा चीनले गरेको सफलता विश्व समुदायको लागि समेत उदारणीय रहेको र नेपालमा कोरोना महामारीको प्रभावकारी रोकथाम तथा नियन्त्रणका लागि शुरुवात देखि नै चीनले उपलब्ध गराएको सहयोग तथा चीन सरकारबाट प्रदान गरिएको खोप र अन्य स्वास्थ्य सामग्री, उपकरण लगायतको सहायताको लागि चीन सरकारप्रति कृतज्ञता व्यक्त गरे। बैठकमा सभामुख सापकोटाले कोभिड १९ पछि सीमित परिमाणमा आयातनिर्यात भइरहेका नेपाल चीनबीचको तातोपानी र केरुङलगायतका नाकाहरुलाई अझ व्यवस्थित, विस्तार र सहज ढंगले सुचारु गर्न चिनियाँ पक्षसँग आग्रह गरे। भर्चुअल बैठकमा नेपालका तर्फबाट संघीय संसद सचिवालय र परराष्ट्र मन्त्रालयका वरिष्ठ अधिकारीहरू र चिनियाँ पक्षबाट राष्ट्रिय जन कांग्रेसका विभिन्न समितिका अध्यक्ष र परराष्ट्र मन्त्रालयका उपमन्त्रीहरूको समेत उपस्थिति रहेको थियो। बैठकका क्रममा दुवै पक्षबाट नेपाल चीन सम्बन्धका विविध पक्षमा गहन विचार आदान प्रदान हुनुका साथै दुई देशका संसद्बीच उच्चस्तरीय भ्रमणको आदान प्रदान निरन्तर हुनुपर्नेमा जोड दिइएको थियो। अन्तिममा राष्ट्रिय जनकंग्रेसको स्थायी समितिका अध्यक्ष लि चाङ्सु र सभामुख सापकोटाले आपसमा अनुकूल समयमा भ्रमण गर्न निम्तो आदानप्रदान गरेका थिए। दुवै मुलुकका विधायिकीहरुबीचको यस्ता भ्रमण र विचार आदानप्रदानले थप घनिभूत सम्बन्ध स्थापना हुने र आगामी दिनमा यसलाई निरन्तरता दिने निष्कर्ष निकालिएको संसद सचिवालयका प्रवक्ता डा रोजनाथ पाण्डेले जानकारी दिए।"
आयात प्रतिस्थापन नगरे बाह्य क्षेत्र व्यवस्थापन चुनौतीपूर्ण : गभर्नर अधिकारी,"काठमाडौं : नेपाल राष्ट्र बैंकका गभर्नर महाप्रसाद अधिकारीले बाह्य क्षेत्र व्यवस्थापन चुनौतीपूर्ण बनेको बताएका छन् । शुक्रबार नेपाल राष्ट्र बैंकले आयोजना गरेको 'अर्थशास्त्र र वित्तसम्बन्धी राष्ट्रिय सम्मेलन' मा मुलुकको आर्थिक अवस्थाबारे चित्रण गर्दै वाह्य क्षेत्र चुनौतीपूर्ण भएको बताएका हुन् । कोभिडको प्रभाव घटेसँगै कर्जा विस्तार, बढ्दो आयात र पर्यटन क्षेत्रको आम्दानीमा कमी आएका कारण चालु खाता र शोधनान्तर स्थिति निरन्तर घाटामा रहेको उनले बताए । यसकारण बाह्य क्षेत्र व्यवस्थापनलाई चुनौतीपूर्ण बनाएको उनको भनाइ छ । चालु आर्थिक वर्षको पहिलो आठ महिनामा व्यापार घाटा करिब रु२९८ अर्बले वृद्धि भएको जानकारी दिए । २०७८ साउनयता विप्रेषण आप्रवाह घटिरहे पनि फागुन महिनामा भने विप्रेषण आप्रवाहमा सुधार देखिएको जानकारी गभर्नर अधिकारीले दिए । हाल नेपालसँग ७४ महिनाको वस्तु र ६७ महिनाको वस्तु वा सेवा आयात धान्न पुग्ने विदेशी विनिमय सञ्चिति कायम रहेको आँकडा उनले प्रस्तुत गरे । बाह्य क्षेत्र व्यवस्थापनको निम्ति अवलम्बन गरिएका नीतिगत व्यवस्थाका कारण बाह्य क्षेत्रको अवस्थामा केही सुधार देखिएको धारणा गभर्नर अधिकारीले राखे । तथापि रुसयुक्रेनबीचको जारी द्वन्द्वको अन्त्य र कुल आयातमा ३५ प्रतिशत हिस्सा रहेको उपभोग्य वस्तुको आयातलाई प्रतिस्थापन नगर्दासम्म बाह्य क्षेत्र स्थायित्वमा जोखिम कायमै रहने उनको भनाइ छ । 'विदेशी मुद्रा आर्जनको स्रोत सीमित र साँघुरो रहेको सानो र खुला अर्थतन्त्र भएको नेपाल जस्तो देशमा पर्याप्त विदेशी मुद्रा सञ्चिति कायम राख्नुपर्ने बाध्यता हुन्छ । तसर्थ, बाह्य क्षेत्र समस्याले समग्र अर्थतन्त्र र यसका विभिन्न परिसूचकमा पार्नसक्ने प्रभावलाई मनन गर्दै यसतर्फ सबैले सोच्न जरुरी छ,' उनले भने । गभर्नर अधिकारीकाअनुसार बाह्य क्षेत्र व्यवस्थापनलाई सुदृढ तुल्याउन आन्तरिक उत्पादन वृद्धि, निर्यात प्रवद्र्धन, विप्रेषण आप्रवाह, वैदेशिक लगानी र वैदेशिक सहायतामा वृद्धि गर्नुपर्छ । यस क्रममा उनले भने, 'बैंक दरको वृद्धि, सुनको आयात कटौती, विदेशी मुद्राको निक्षेप प्रोत्साहन, वैदेशिक सहायता परिचालनलगायतका नीतिगत व्यवस्थाहरू अवलम्बन गरिएको छ ।' अन्तर्राष्ट्रिय मुद्रा कोषबाट भर्खरै ३९ करोड ५९ लाख अमेरिकी डलर विस्तारित कर्जा सुविधा (ईसीएफ), करिब ४७ अर्ब बराबरको शून्य ब्याजदरको ऋण स्वीकृत भएको उनले जानकारी दिए ।"
फरार प्रतिवादी पक्राउ,जाजरकोट : जाजरकोटमा जंगली जनावर सम्बन्धी मुद्धाका फरार प्रतिवादीलाई प्रहरीले पक्राउ गरेको छ। जिल्लाको नलगाड नगरपालिका१ अनाहपानी निवासी २३ वर्षका रामबहादुर चनारालाई प्रहरीले शुक्रबार पक्राउ गरेको हो। जंगली जनावर शिकार गरेर मासु बेचविखन गरेको आरोपमा चनाराविरुद्ध मुद्धा परेको थियो। मुद्धा परे लगत्तै पक्राउ पूर्जी जारी भएपनि उनी फरार हुँदै आएका थिए। पक्राउ परेका चनारालाई प्रहरीले डिभिजन वन कार्यालय जाजरकोटको जिम्मा लगाएको छ। डिभिजन वन प्रमुख बसन्तबाबु श्रेष्ठका अनुसार रामबहादुरकी आमाले झोलामा घोरलको मासु विक्रीका लागि बजार लैजादै गर्दा प्रहरीले तीन महिना अघि फेला पारेको थियो। आमाकै बयानका आधारमा छोराले जंगलबाट मारेर मासु ल्याएको खुलेपछि आमालाई तारेखमा छोडिएको थियो। पक्राउ परेका चनारालाई प्रहरी हिरासतमा राखेर अनुसन्धान भैरहेको डिभिजन बन प्रमुख श्रेष्ठले बताए।
निर्वाचन आचारसंहिता उल्लंघन गर्ने कसैलाई क्षम्य हुँदैन : प्रमुख निर्वाचन आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले स्थानीय तहको निर्वाचनका लागि जारी गरिएको आचारसंहिता पालना नगर्नेलाई कानुन बमोजिम कारबाही हुने बताएका छन्। निर्वाचन आयोगको पत्रकार सम्मेलनमा प्रमुख निर्वाचन आयुक्त थपलियाले निर्वाचन आचारसंहिता पालना नगर्नेलाई निर्वाचन कसुरमा कारवाही गर्न आयोग तयार रहेको बताएका हुन्। उनले भने, निर्वाचन आचारसंहिता पालना नगर्नेलाई निर्वाचन कसुरमा कारवाही गर्न आयोग तयार छ। कसैलाई क्षम्य हुँदैन। हरेक उम्मेद्धवारले लाभको पदमा नरहेको स्वघोषणा गर्नुपर्छ र त्यसको जिम्मेवार स्वयम् नै हुनुपर्नेछ। उनले निर्वाचनका क्रममा सामाजिक सञ्जालको प्रयोग गर्न मिल्ने तर दुरुपयोग गर्न नहुने बताए। आयोगले आजदेखि निर्वाचन आचारसंहिता लागू हुने जनाएको छ।"
महोत्तरीको औरहीमा लालपूर्जा वितरण,"महोत्तरी : महोत्तरीको औरहीमा सुकुम्बासीलाई लालपूर्जा वितरण गरिएको छ। शुक्रबार दिउँसो औरही नगरपालिका६ वैरियाँमा आयोजित एक कार्यक्रमकाबीच स्थानीय २७८ जनालाई लालपूर्जा वितरण गरिएको हो। नापी कार्यालय महोत्तरी जलेश्वरको २ नं टोलीले साविककोल खोपी गाविस वडा नं २, ३, ४ र ५ नंको वासीलाई लालपूर्जा वितरण गरिएको नगरप्रमुख सुनिलकुमार यादवले बताए। गाँउ व्लक लालपूर्जा वितरण कार्यक्रम अन्तर्गत उनीहरुलाई लालपूर्जा वितरण गरिएको नापी अधिकृत राकेश कुमार झाले जानकारी दिए। उनीहरुले अब सरकारीस्तरको हरेक सेवा सुविधा प्राप्त गर्न सक्ने अधिकृत झाले बताए। हालसम्म जिल्लाका विभिन्न स्थानमा गरी ५ हजार १ सय जनालाई लालपूर्जा वितरण गरिएको अधिकृत झाले जानकारी दिए।"
नेपालको अर्थतन्त्र श्रीलंका जस्तो धराशायी हुँदैन : अर्थमन्त्री शर्मा,"काठमाडौं : अर्थमन्त्री जर्नादन शर्माले नेपालको अर्थतन्त्र श्रीलंकाको जस्तो धराशायी नहुने तर्क गरेका छन् । तर अर्थमन्त्री शर्माले यतिबेला नेपालको अर्थतन्त्र दबाबमा परेको स्वीकार गरेका छन् । शुक्रबार नेपाल राष्ट्र बैंकले आयोजना गरेको 'अर्थशास्त्र र वित्तसम्बन्धी राष्ट्रिय सम्मेलन' मा बोल्दै अर्थमन्त्री शर्माले नेपालको अर्थतन्त्र तुलनात्मक रुपले आन्तरिक रुपमा बलियो, उत्पादन र राजस्व प्रणालीमा सुदृढ तथा ऋणको ठूलो चाप नरहेकाले श्रीलंका जस्तो नहुने तर्क गरेका हुन् । 'हाम्रो ऋण र उत्पादनको अवस्था, विदेशी लगानी, ऋण सहायतालगाायतका तथ्यांक हेर्यौं भने श्रीलंकासँग तुलना नै हुन सक्दैन, 'उनले भने, 'नेपाल र श्रीलंकाबीच तुलना नै नहुने भएकाले अर्थतन्त्र श्रीलंका जस्तो हुँदैन ।' अर्थमन्त्री शर्माकाअनुसार क्रिप्टोकरेन्सी, हाइपर फण्डलगाायतका कारण नेपालबाट 'क्यापिटल फ्लाई' भइरहेको सूचना आफूले ५ महिनाअघि नै थाहा पाएर राष्ट्र बैंकलाई जानकारी गराएको हो । तर, यो समस्या समाधान गर्न उचित कदम चाल्न नसक्दा अहिले अवैद्यरुपमा पैसा बाहिरिन थालेको उनको भनाइ थियो । 'प्रविधिको विकासबाट आउने चुनौतीबाट त्रसित हुने होइन । यसको दुरुपयोग हुन नदिने गरी हामीले कदम चाल्नुपर्नेमा ध्यान दिनुपर्छ,' उनले भो । अर्थतन्त्र यतिबेला दबाबमा रहेको बताउँदै उनले सबै क्षेत्रबाट सहयोग लिएर सुधार गर्नुपर्ने खाँचो रहेको बताए । काम गर्ने परम्परागत शैलीलाई परिवर्तन गरेर मात्रै अर्थतन्त्रमा सुधार ल्याउनसक्ने उनले बताए । मुलुकभित्र भएका स्रोत साधनको अधिकतम उपयोग गर्नुपर्ने, मुलुक भित्रै उत्पादनजन्य गतिविधि तथा ठूला पूर्वाधारको निर्माण थालेर रोजगारी सृजना गर्नुपर्ने र निर्यात वृद्धिको पहल गर्नुपर्ने चुनौती रहेको उनले बताए । वैदेशिक रोजगारीमा जाने नेपालीबाट रेमिट्यान्स प्राप्त गरेपछि उनीहरुलाई पनि विभिन्न सहुलीयत दिनुपर्ने विषयमा सरकारले आवश्यक गृहकार्य अघि बढाएको उनले जानकारी दिए । कोभिड १९ का कारण सुस्ताएको पर्यटन क्षेत्रलाई वृद्धि गर्न सरकारले विशेष पहल थालेको उनको भनाइ छ ।"
"सुदूरपश्चिम सरकार पुनर्गठन, कांग्रेसबाट तीन मन्त्रीले लिए सपथ","धनगढी : सुदूरपश्चिम प्रदेश सरकारको मन्त्रिपरिषद् पुनर्गठन भएको छ। पुनर्गठित मन्त्रिपरिषद्मा कांग्रेसले तीन मन्त्रीसहित सहभागिता जनाएको छ। आज रातिदेखि निर्वाचन आचारसंहिता लागु हुने भएपछि हतार हतारमा कांग्रेसलाई सरकारमा सहभागी गराएर मन्त्रीहरुको सपथ गराइएको छ। मन्त्रिपरिषद्मा कांग्रेस संसदीय दलका नेता रणबहादुर रावल आन्तरिक मामिला तथा कानून मन्त्री, गोबिन्द बोहरा सामाजिक विकास मन्त्री र टेकबहादुर रैकाले सामाजिक विकास राज्यमन्त्रीको जिम्मेवारी पाएका छन्। उनीहरुलाई प्रदेश प्रमुखले सपथ ग्रहण गराएका छन्। यसअघि यी मन्त्रालय नेकपा एकीकृत समाजवादीले सम्हाल्दै आएको थियो। समाजवादीबाट आन्तरिक मामिलामन्त्री पूर्णा जोशी, सामाजिक विकासमन्त्री लालबहादुर खड्का र आर्थिक मामिलामन्त्री तारा लामालाई फिर्ता बोलाइएको छ। यस्तै केही मन्त्रीको जिम्मेवारी हेरफेर गरिएको छ। भौतिक पूर्वाधार विकास राज्यमन्त्रीबाट चुनकुमारी चौधरीलाई फिर्ता बोलाएर समाजवादीले कुलवीर चौधरीलाई पठाएको छ। अर्थ राज्यमन्त्रीबाट माया तामाङ बोहरालाई फिर्ता बोलाएर अमर साउदलाई नियुक्त गरिएको छ। समाजवादीबाट सामाजिक विकास राज्यमन्त्री मनाकुमारी साउद पनि फिर्ता भएकी छन्। उनको ठाउँमा कांग्रेसबाट रैकाले जिम्मेवारी पाएका हुन्। यसअघि सम्म प्रतिपक्षमा रहेको काँग्रसले स्थानीय तहको निर्वाचन नजिकिँदै गइरहेको बेला सत्तारुढ गठबन्धनले केन्द्रबाटै चुनावी तालमेल गर्ने निर्णय गरे पनि सुदूरपश्चिम प्रदेशमा काँग्रेसले आफूलाई सरकारमा सामेल नगराएकाले स्थानीय निकायको चुनावमा गठबन्धन हुन नसक्ने बताउँदै आएको थियो।"
मन्त्री चौधरीद्वारा ११ वटा खानेपानीका उपभोक्ता समितिलाई सवारी वितरण,"काठमाडौं : खानेपानी मन्त्री उमाकान्त चौधरीले सरकारले उपलब्ध गराएका सवारी साधनको समुचित उपयोग गरी खानेपानीका उपभोक्तालाई सेवा प्रदान गर्न आग्रह गरेका छन्। एसियाली विकास बैंकले उपलब्ध गराएका ११ वटा सवारी साधन विभिन्न खानेपानी आयोजनाको उपभोक्ता समितिका प्रतिनिधिहरुलाई शुक्रबार हस्तान्तरण गर्दै मन्त्री चौधरीले शुद्ध खानेपानी उपभोग गर्न पाउने नेपाली नागरिकको मौलिक हकलाई प्रत्याभूत गर्न वितरित सवारी साधनले सहयोग पुग्ने विश्वास व्यक्त गरे। उपभोक्तालाई खानेपानीको सेवा उपलब्ध गराएको मुल्याङ्कनका आधारमा सरकारले वितरण गरेको सवारी साधनको दुरुपयोग नगरी २४सै घण्टा सेवाको लागि उपयोग होस्, मन्त्री चौधरीले भने, खानेपानीको सेवा विस्तार र सहज बनाउने कार्यमा कोही कसैले राजनीति गर्न हुँदैन, यो राजनीति गर्ने विषय पनि होइन। खानेपानी मन्त्रालयका सचिव सुरेश आचार्यले हालसम्म मन्त्रालय मातहतका निकायले २५ वटा सवारी साधन विभिन्न खानेपानी उपभोक्ता समितिलाई उपलब्ध गराएको भन्दै सवारी साधनको प्रयोगमार्फत जनताको सेवामा लाग्न आग्रह गरे। नेपाल सरकार र एसियाली विकास बैंकबीच भएको ऋण सम्झौता बमोजिम साना सहरी खानेपानी आयोजनासँग गरेको खरिद सम्झौता बमोजिम ६ वटा र सहरी खानेपानी तथा सरसफाई (क्षेत्रगत) अयोजनासँग गरेको खरिद सम्झौता बमोजिम ६ वटा गरी ११ वटा सवारी साधन ११ वटा खानेपानी अयोजनाको खानेपानी तथा सरसफाई उपभोक्ता समितिलाई हस्तान्तरण गरिएको हो। विभिन्न खानेपानी आयोजनाको मर्मत सम्भार, अनुगमन, निरिक्षण र व्यवस्थित संचालनको लागि ३० प्रतिशत लागत साझेदार भएका ति खानेपानी तथा सरसफाई उपभोक्ता समितिहरुलाई ती ११ वटा पिकअप सवारी साधन हस्तान्तरण गरिएको हो। साना सहरी खानेपानी तथा सरसफाई (क्षेत्रगत) आयोजना प्रमुख सालिकराम पौडेलका अनुसार शुक्रबार काभ्रे पाँचखालको सुनकोशी पाँचखाल खानेपानी उपभोक्ता समिति, भरतपुर नगरपालिका १९ स्थित शारदानगर जागृती खानेपानी तथा सरसफाई उपभोक्ता संस्था, सप्तरीस्थित कंचनपुर शहरी खानेपानी तथा सरसफाई उपभोक्ता संस्था, दार्चुलास्थित खलंगा खानेपानी ढल तथा सरसफाई उपभोक्ता समितिलाई ति सवारी वितरण गरिएको हो। त्यस्तै कैलालीको अत्तरिया साना सहरी खानेपानी तथा सरसफाई उपभोक्ता समिति, डडेल्धुरास्थित खलंगा खानेपानी तथा सरफाई समिति, काश्कीस्थित निर्मलपोखरी बागमारा पुडित साना शहरी खानेपानी सरसफाई समिति, सर्लाहीस्थित लालबन्दी खानेपानी उपभोक्ता समिति, उदयपुरस्थित कटारी बजार नयाँ खानेपानी उपभोक्ता समिति, कैलालीस्थित लम्की साना शहर खानेपानी तथा सरफाई उपभोक्ता संस्था र भक्तपुरस्थित दधिकोट बृहत खानेपानी तथा सरसफाई मूल उपभोक्ता समितिलाई एकएक वटा पिक सवारी वितरण गरिएको हो।"
"एमालेको असहमतिपछि खुकुलो पारियो आचारसंहिता, अब सामाजिक सञ्जालमा प्रचार गर्न पाउने","काठमाडौं : निर्वाचन आयोगले स्थानीय तह निर्वाचन आचारसंहिता २०७८ परिमार्जन गरेको छ। सामाजिक सञ्जालमा उम्मेदवार र दलले प्रचार गर्न पाउनेगरी आयोगले सामान्य संशोधन गरेको हो। आयोगका प्रवक्ता शालिग्राम शर्मा पौडेलले भने, आधिकारिक पेजबाट पार्टीले आफ्ना विचार, सिद्धान्त राख्न पाउने छन्। तर, कुनै उमेदवारलाई होच्याउन पाइने छैन। चैत्र २५ गतेबाट निर्वाचन सम्पन्न नभएसम्म निर्वाचन आचारसंहिता २०७८ लागु हुने छ। यसअघि आयोगले जारी गरेको स्थानीय तह निर्वाचन आचारसंहिताको विषयमा नेकपा एमालेले लिखितरुपमै असहमति जनाएको थियो। एमालेका तर्फबाट महासचिव शंकर पोखरेल नेतृत्वको टोलीले बिहीबार निर्वाचन आयोगका प्रमुख आयुक्त दिनेश थपलियालाई भेटेर ६ वटा विषयमा असहमति राखेका थिए। आचारसंहितामा निर्वाचनलाई प्रभाव पार्ने गरी कसैको पक्ष वा विपक्षमा विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरूले प्रकाशन गरेका सामग्री सेयर गर्न नहुने, तर आयोगले तयार गरेको निर्वाचन तथा मतदाता शिक्षा सामग्री प्रकाशन वा पोष्ट गर्न यस खण्डले बाधा पुयाएको मानिने छैन भन्ने प्रावधानले राजनीतिक दललाई विचार अभिव्यक्ति गर्न, आफ्नो दलको पक्षमा मत माग्न र उम्मेद्वार स्वयंलाई प्रचार गर्न निषेध गरेको देखिन्छ, आयोगलाई बुझाएको पत्रमा उल्लेख छ। एमालेको असहमतिपछि आयोगले सामाजिक सञ्जालसम्बन्धी प्रावधान खुकुलो पारेको हो।"
रौतामाईमा जग्गादाताको नामबाट विद्यालय,"उदयपुर : उदयपुरको रौतामाई गाउँपालिकामा पहिलो पटक जग्गादाताको नामबाट सामुदायिक विद्यालयको नामाकरण गरिएको छ। जग्गादाता स्वर्गिय धर्मध्वज थापाका परिवारले गाउँपालिकाले व्यवस्था गरेको शिक्षा सम्बन्धि ऐन, नियमावली तथा मापदण्ड पूरा गरेसँगै वडा नं ८ स्थित आधारभूत विद्यालय कोप्चेको नाम परिवर्तन भएको हो। थापा परिवारले २५ लाख मुल्य बराबरको ८ रोपनी १ आना १ पैसा जग्गा विद्यालयका नाममा निःशुल्क पास गरिदिएकाले नाम परिवर्तन गरिएको प्रधानाध्यापक बेदबहादुर खत्रीले बताए। शिक्षा ऐनमा आधारभूत तहको विद्यालयलाई २० लाखमाथि रकम वा सम्पती सहयोग गर्दा दाताले चाहेको नामबाट नामकरण हुने व्यवस्था छ। सोही व्यवस्थालाई टेकेर विद्यालय व्यवस्थापन समितिले नाम परिवर्तनको निर्णयसहित गाउँपालिकामा निवेदन दिएको थियो। विद्यालयको निर्णय, त्यसपछिका प्राविधिक पंक्ष अनुसारका तोकिएका मापदण्ड र स्थलगत अवस्था बुझ्दा नाम परिवर्तत उपयुक्त देखिएकाले कार्यपालिकाको नामपरिवर्तन गरिएको गाउँपालिकाका अध्यक्ष गजेन्द्रबहादुर खड्काले बताए। उनले भने, विद्यालयको नाम परिवर्तनका लागि आवश्यक पर्ने डकुमेन्टहरु पूरा गरेकाले कार्यपालिकाको २०७८ फागुन १० गते बसेको बैठकले जग्गादाता धर्मध्वज थापा आधारभूत विद्यालय कोप्चे नामाकरण गर्ने निर्णय गरिएको हो। निर्णय कार्यान्वयनका लागि गाउँपालिकाका अध्यक्ष खड्काले एक समारोहका बीच परिवर्तित नामको उद्घाटन गरेका छन्। विद्यालय स्थापनाका लागि थापा परिवारले २०४५ सालमा १ रोपनी जग्गा उपलब्ध गराएको थियो। क्रमश विद्यालयको स्तर बृद्धी हुँदै जाँदा संरचना निर्माणमा जग्गा अपुग भएपछि नाम परिवर्तन गर्ने शर्तमा थप जग्गा उपलब्ध गराएको जग्गादाताका छोरा शंकरबहादुर थापाले बताए। उनले भने, पास गरिदिएको एक रोपनी वाहेक विद्यालयले अस्थायीरुपमा उपभोग गरेको जग्गा थापा परिवारकै नाममा रहेकाले विपन्न परिवारको शिक्षा क्षेत्रमा सुनिश्चित गर्न सबै दान गरिएको हो। थपे, खासगरी कोप्चे क्षेत्रमा गरिव, विपन्न परिवारको बस्ने गरेकाले त्यस्ता बालबालिका आर्थिक अवस्थाका कारण अध्ययनका लागि वाहिर पठाउने अवस्था नरहेकाले उनीहरुको उज्वल भविष्यका लागि शिक्षा क्षेत्रमा लगानी गरेका हौ। स्वर्गिय थापा विद्यालयका संस्थापक सदस्य हुन्। २०४१ सालमा स्थापना भएको उक्त विद्यालयलाई जिल्ला शिक्षा कार्यालयले २०४५ फागुन २ गते सम्बन्धन दिएको थियो। प्राथामिक तहबाट सुरु भएको उक्त विद्यालयलाई २०६४ सालमा निम्न माध्यमिक तह सञ्चालन गर्ने अनुमति लिइएको अध्यक्ष रामबहादुर लायो मगर बताउँछन्। थापा परिवारले विद्यालय परिषरमा स्वर्गिय थापाको शालिकसमेत निर्माण गरेको छ।"
अछाममा ९४ हजार बढी बालबालिकालाई टाइफाइडविरुद्धको खोप लगाउने लक्ष्य,"अछाम : अछाममा ९४ हजार भन्दा बढी बालबालिकालाई टाइफाइड रोगविरुद्धको खोप लगाउने लक्ष्यसहित अभियानको सुरुवात गरिएको छ। साँफेबगरमा रहेको किन्डर गार्डेन एकेडेमी स्कुलमा खोप लगाउने कार्यक्रमको आयोजना गरी जिल्लामा खोप अभियानको शुभारम्भ गरिएको हो। स्वास्थ कार्यालय अछामका अनुसार चैत २५ देखि बैशाख १८ गतेसम्म ९४ हजार बालबालिकालाई खोप लगाउने लक्ष्य लिईएको छ। जिल्लामा दुई चरणमा खोप कार्यक्रम सुरु गरिने भएको छ। दश पालिका मध्ये शुक्रबार ७ वटा पालिका साँफेबगर, मंगलसेन, कमलबजार नगरपालिका, मेल्लेख, रामारोशन, चौरपाटी, बान्नीगढी जयगढ गाउँपालिकाले खोप अभियान सञ्चालन गरेको छन् भने ३ पालिका पञ्चदेवल बिनायक नगरपालिका, ढकारी र तुर्माखाँद गाउँपालिकाले बैशाख ३ गतेबाट खोप सञ्चालन गर्ने स्वास्थ कार्यालय अछामका प्रमुख झनक ढुंगानाले जानकारी दिए। उनले जिल्लामा ८ सय २५ वटा खोप सेसनबाट खोप लगाउने कार्यक्रम रहेको बताए। यस अभियानका लागि जिल्लामा दुईसय भन्दा बढी स्वाथ्यकर्मी र १६ सय जति स्वयमसेवक परिचालन गरिएको ढुंगानाले जानकारी दिए। टाइफाइड खोप अभियान अन्तर्गत १५ महिनादेखि १५ वर्ष उमेर समूहका सबै बालबालिकालाई खोप दिइनेछ।"
स्थानीय चुनावको आचारसंहिता आज मध्यरातदेखि लागू हुन्छ : निर्वाचन आयोग,"काठमाडौं : निर्वाचन आयोगले आज मध्यरातदेखि स्थानीय तह निर्वाचन आचारसंहिता २०७८ लागू हुने जनाएको छ। आयोगले शुक्रवार साँझ पत्रकार सम्मेलन गर्दै मध्यरातदेखि आचारसंहिता लागू हुने जनाएको हो। आयोगका प्रवक्ता शालिग्राम शर्मा पौडेलले आज रातिदेखि आचारसंहिता कार्यान्वयनमा आउने भन्दै पूर्णरुपमा पालना गर्न आह्वान गरेका छन्। उनले आचारसंहिता पालना भएनभएको आयोगले सुक्ष्म अनुगमन गर्ने पनि बताए। उनकाअनुसार आचारसंहितामा चुनावी प्रचारको सीमा तय गरिएको छ। जसअनुसार राजनीतिक दल वा उम्मेदवारहरुको निर्वाचन चिन्ह अंकित ज्याकेट, कमिज, भेष्ट, टिसर्ट, टोपी वा क्याप लगाउन पाउने छैनन्। रातको समयमा चुनाव प्रचार गर्न पाइने छैन। बिहान ८ देखि साँझ ७ बजेसम्म मात्रै चुनावी कार्यक्रम सञ्चालन गर्न पाइने आयोगले जारी गरेको आचारसंहितामा उल्लेख छ। जुलुस, आमसभा, भेला वा प्रचारप्रसारका काम गर्दा बिहान ८ बजेदेखि साँझ ७ बजेसम्म मात्रै गर्नुपर्ने, आचारसंहितामा उल्लेख छ। स्थानीय प्रशासनको अनुमति लिएर मात्र राजनीतिक दल र तिनका भ्रातृसंगठनले सार्वजनिक स्थलमा जुलुस, आमसभा, कोणसभा वा बैठक गर्न पाउने भएका छन्। राजनीतिक दल वा उम्मेदवारले निर्वाचन चिन्ह अंकित ज्याकेट, टोपी, गम्छा, टिसर्ट, कमिज, माक्स लकेट उत्पादन र प्रयोग गर्न नपाइने आचारसंहितामा उल्लेख छ। उम्मेदवारले निर्वाचन सम्बन्धी खर्च गर्दा बैंक वा वित्तीय संस्थामा खाता खोल्नुपर्नेछ। उम्मेदवारले निर्वाचन सम्बन्धी खर्च गर्दा उम्मेदवारको तर्फबाट खर्च गर्ने जिम्मेवार पदाधिकारी तोक्नुपर्ने आचारसंहितामा उल्लेख छ। चैत ३ गते आयोगबाट निर्वाचन आचारसंहिता२०७८ राजपत्रमा प्रकाशित भएको थियो। ३० वैशाखमा हुने चुनावका लागि १० वैशाखमा उम्मेदवारी दर्ता हुने छ। दाबी, विरोध र फिर्ताको समय दिएर १५ वैशाखसम्म उम्मेदवारको अन्तिम नामावली सार्वजनिक गर्ने कार्यतालिका छ। २८ वैशाखसम्म उम्मेदवारले चुनावी प्रचार गर्न पाउने आयोगले जनाएको छ।"
गौशाला बजार विकासको मुख्य बाधक अख्तियार : मेयर महतो,"गौशाला : अख्तियार दुरुपयोग अनुसन्धान आयोगले समयमै मुद्धाको सुनवाई नगर्दा गौशाला बजारको विकास हुन नसकेको मेयर शिवनाथ महतोले बताएका छन्। शुक्रबार गौशाला नगरपालिका१ को वडा कार्यालय भवनको उद्घाटन गर्दै मेयर महतोले अख्तियारले मुद्धाको फर्छौट गर्न नसक्दा गौशाला बजारमा गत ५ वर्षको अवधिमा जनअपेक्षाअनुसार विकास गर्नका लागि असक्षम रहेको बताएका छन्। नगरपालिका स्थापना हुनुपूर्व नै यहाँको चौतर्फी बाटोको सम्बन्धमा दर्ता भएको उजुरी उपर सुनवाई हुन नसक्दा नगरकै मुटुलाई संरक्षण गर्न नसकेको मेयर महतोले स्वीकार गरेका छन्। मेयर महतोले भने, अन्य स्थानमा विकास भएतापनि बजारमा सिन्कोसमेत भाँच्न सकेका छैनौं। बजारक्षेत्र दिनानुदिन कुरुप बन्दै गएको छ। आफूले चाहेर पनि नगरको मुटुलाई संरक्षण गर्न सकेन। विस २०७१ मा कसैले विकास निर्माणप्रति असन्तुष्ट जनाउँदै अख्तियारको कार्यालयमा दायर भएको मुद्धाको केही दिनमा नै सुनवाई हुने आफूहरुले आश्वासन पाएको मेयर महतोले जानकारी दिए। अब सो मुद्धाको सुनवाई पछि बजारक्षेत्रमा पनि विकासको लहर फुटने मेयर महतोले आश्वासन दिएका हुन्। साविकको स्थानमा सेवाग्राहीलाई सेवा प्रदान गर्नका लागि असहज भएपछि जनचाहनाअनुरुप वडा कार्यालय सारिएको वडा नं १ का वडाअध्यक्ष भिमवहादुर रानाले बताए। अब नयाँ भवनबाट जनमैत्री सेवा र सुशासन स्थापित गर्नका लागि आफू कटिवद्ध रहने वडाअध्यक्ष रानाले प्रतिवद्धता जनाए। ६० लाखको लागतमा नगरस्तरीय योजनामार्फत निर्माण सम्पन्न भएको सो भवनको जग्गा स्थानीय राधेश्याम सापकोटाले सवा एक कट्ठा जग्गा निःशुल्क रुपमा प्रदान गरेका थिए।"
गगन थापाले मागे सुझाव,"काठमाडौं : नेपाली कांग्रेसका महामन्त्री एवं घोषणापत्र तयारी समितिका संयोजक गगनकुमार थापाले सुझाव दिन अनुरोध गरेका छन्। पार्टीको घोषणापत्रलाई थप यथार्थपरक बनाउन थापाले आवश्यक सल्लाह सुझाव प्रदान गर्न पार्टी पंक्ति, आम जनता र विभिन्न क्षेत्रमा क्रियाशील व्यक्ति तथा संस्थाहरूलाई अनुरोध गरेका हुन्। २९ सदस्यीय तयारी समितिको बैठक राखेर संयोजक थापाले बिहीबार सुझाव संकलन तथा प्रारम्भिक मस्यौदा निर्माणका लागि कार्यविभाजन गरेका थिए। बैठकमा घोषणा पत्रमा समेटिनुपर्ने विषयका बारेमा छलफल भएको थापाले उल्लेख गरेका छन् । समितिले घोषणापत्र तयार गरेपछि कांग्रेसले वैशाख ११ गते लोकतन्त्र दिवसका अवसरमा सार्वजनिक गर्नेछ।"
सूर्य चुनाव चिह्नलाई साझा बनाएर जान सक्ने सम्भावना छ : कमल थापा,"काठमाडौं : राप्रपा नेपालका अध्यक्ष कमल थापाले स्थानीय निर्वाचनमा सूर्य चुनाव चिह्नलाई साझा बनाएर जान सकिने बताएका छन्। पार्टीको घोषणापत्र सार्वजनिक गर्दै अध्यक्ष थापाले नेकपा एमालेसँग तालमेल गरेर सूर्य चिह्नलाई साझा बनाएर जान सकिने बताएका हुन्। उनले भने, सूर्य चिह्नलाई साझा बनाएर चुनावमा जान सक्ने सम्भावना छ। नेकपा एमालेसंग तालमेल हुने सम्भावना छ। त्यसका लागि छलफल चलिरहेको छ।"
बेवारिसे भरुवा बन्दुक फेला,जाजरकोट : जाजरकोटमा बेवारिसे भरुवा बन्दुक फेला परेको छ। नलगाड नगरपालिका५ कैँचु जंगलमा लुकाईछिपाई राखेको अवस्थामा प्रहरीले भरुवा बन्दुक बरामद गरेको हो। गोप्य सूचनाका आधारमा इलाका प्रहरी कार्यालय दल्लीबाट प्रहरी नायब निरीक्षक छविलाल चौधरीको कमाण्डमा खटिएको प्रहरी टोलीले उक्त बन्दुक बरामद गरेको प्रहरीले जनाएको छ।
ताप्लेजुङमा शुक्रबारबाट प्रदेशस्तरीय स्नोकर प्रतियोगिता,"ताप्लेजुङ : थेरेङ्नाम सांस्कृतिक मेलाको अवसरमा ताप्लेजुङमा शुक्रबारबाट प्रदेशस्तरीय स्नोकर प्रतियोगिता सुरु भएको छ। प्रदेश नं १ का ५१ जना खेलाडी सहभागी हुने प्रतियोगिता आगामी बैशाख १ गतेसम्म सञ्चालन हुनेछ। किराँत याक्थुङ चुम्लुङ फुङलिङ नगरसमितिको आयोजना तथा मूनाल स्नोकर हाउसको व्यवस्थापनमा प्रतियोगिता सञ्चालन भएको हो। खेलको फुङलिङ नगरपालिकाका मेयर छत्रपति प्याकुरेलले उद्घाटन गरेका छन्। प्रतियोगितामा नेपालको तर्फबाट एसियन कपमा सहभागी सन्जय बज्राचार्य र आयुष गौतमको पनि सहभागिता रहेको खेल संयोजक ज्ञानेन्द्र भट्टराईले बताए। विलियाड स्नोकर एण्ड पुल एसोसिएसन नेपालको राष्ट्रिय नियम अनुसार सञ्चालन हुने खेलको विजेताले नगद ७० हजारसहित ट्रफि मेडल र प्रमाणपत्र प्राप्त गर्नेछन्। यस्तै उपविजेताले नगद ३० हजारसहित ट्रफि मेडल र प्रमाणपत्र, तृतिय हुने दुईजनाले जनही १० हजारसहित प्रमाणपत्र पाउने आयोजकले जनाएको छ। यता विद्यागततर्फ बेष्ट प्लेयरले नगद १० हजार, हाईएष्ट ब्रेकले नगद १५ हजार र म्याक्सिमम ब्रेकले नगद ६० हजार रुपैयाँसहित ट्रफि, मेडल र प्रमाणपत्र प्राप्त गर्नेछन्। ताप्लेजुङमा प्रदेशस्तरीय स्नोकर प्रतियोगिता सञ्चालन गरेको यो पहिलोपटक हो।"
गण्डकी : अस्पताल र खेलकुद समितिका पदाधिकारी बर्खास्त,"पोखरा : गण्डकी प्रदेश सरकारको मन्त्रिपरिषद बैठकले स्थानीय तह निर्वाचन आचारसंहिता सुरु हुनु अघिल्लो दिन ११ जिल्लाका खेलकुद विकास समितिका पदाधिकारी र संक्रामक तथा सरुवा रोग अस्पताल व्यवस्थापनि समितिका पदाधिकारीलाई बर्खास्त गर्ने निर्णय गरेको छ। प्रदेश सरकारको बिहीबार बसेको मन्त्रिपरिषदको बैठकको निर्णय सुनाउँदै सरकारका प्रवक्ता तथा भौतिक पूर्वाधार विकास मन्त्री कुमार खड्काले ११ जिल्लाका खेलकुद विकास समितिका अध्यक्ष, पदाधिकारी र सदस्यसँगै संक्रामक तथा सरुवा रोग अस्पताल व्यवस्थापन समितिका पदाधिकारी बर्खास्त गर्ने निर्णय गरेको जानकारी दिए। यसरी बर्खास्तमा पर्नेमा कोरोना संक्रमणको समयमा उत्कृष्ट काम गरेको भन्दै आफैंले पुरस्कृत गरेको संक्रामक तथा सरुवा रोग अस्पतालका अध्यक्ष र पदाधिकारी पनि परेका छन्। गण्डकी प्रदेश सरकारले यस अघिको सरकारले विभिन्न पदमा नियुक्त गरेकाहरुलाई पदमुक्त गर्न सुरु गरेको हो। चार वर्षका लागि नियुक्त भएका खेलकुदका र तीन वर्षका लागि नियुक्त अस्पतालका अध्यक्ष नियुक्त भएको एक वर्ष नपुग्दै पदमुक्त भएका हुन्। प्रदेश सभाको चालु अधिवेशन २५ गते राति १२ बजेदेखि अन्त्य गर्ने निर्णयसमेत बैठकले गरेको छ। पाएको जिम्मेवारी अनुसार काम नगरेको भन्दै युवा तथा खेलकुद मन्त्रालयले सफाईका लागि जिल्ला खेलकुदका पदाधिकारी एंव सदस्यलाई सफाईकालागि स्पष्टीकरण सोधेको र उनीहरुले दिएको स्पष्टीकरण चित्त नबुझेपछि पदमुक्त गरिएको सरकारका प्रवक्ता कुमार खड्काले बताएका छन्। खेलकुद विकास समितिका पदाधिकारी र सदस्यलाई हटाउने उद्धेश्यसहित युवा तथा खेलकुद मन्त्री एंव गण्डकी प्रदेश खेलकुद परिषदका अध्यक्ष राजीव गुरुङले ४ चैतमा उनीहरुलाई १५ दिनको समय दिएर स्पष्टिकरण सोधेका थिए। पदमुक्त गरिएका मध्ये कास्कीका अध्यक्ष तोरण वानियाले राजनीतिक पूर्वाग्रहले आफूहरुलाई पदमुक्त गरेको प्रतिक्रिया दिए। उनले ११ जिल्लाका अध्यक्ष बसेर छलफल गरेर के गर्ने भन्ने निर्णयमा पुग्ने पनि बताए। बिहिबारकै बैठकबाट पदमुक्त गरिएका संक्रामक तथा सरुवा रोग अस्पताल व्यवस्थापन एवम् सञ्चालक समितिका अध्यक्ष प्राडाकुष्ण प्रसाद पौडेल भने अदालत जाने बताएका छन्। सरकारले अहिलेसम्म हटाएका आधिकारीक पत्र नपाएका बताउँदै यदि हटाएको हो भने अदालत जाने उनले बताएका छन्। १८ चैतमा सम्पन्न गण्डकीको मन्त्रिपरिषद बैठकले अध्यक्ष पौडेललाई संक्रामक तथा सरुवा रोग अस्पताल व्यवस्थापन तथा गठन आदेश २०७७ को दफा ३ को उपदफा ६ वमोजिम २४ घण्टे स्पष्टीकरण सोध्ने निर्णय गरेको थियो। २२ गते पत्र पाएका पौडेलले दिएको समयमा स्पष्टीकरकण बुझाएका थिए। तीन वर्षे कार्यकालको लागि नियुक्ति भएको अवस्थामा सरकार परिवर्तन भएकै आधारमा अघिल्लो सरकारले नियुक्ती गरेको आधारमा कामको मूल्यांकन नगरी स्पष्टीकरण सोधिनु र हटाउनु भनेको अपमान भएको उनले बताएका छन्। कुनै पार्टीको सदस्य नभइ निष्ठापूर्वक अस्पतालमा सेवा प्रदान गदै आएकाले न्यायको लागि अदालल जाने पनि उनले बताएका छन्। पौडेलले बुझाएको स्पष्टिकरणमा चित्त बुझ्दो नभएपछि अस्पताल गठन आदेशको दफा ३ को उपदफा ६ बमोजिम पदमुक्त गरिएको सरकारक प्रवक्ता खड्काको भनाई छ। तत्कालीन मुख्यमन्त्री पृथ्वीसुब्बा गुरुङ नेतृत्वको सरकारले गत १६ वैशाखमा पौडेललाई नियुक्त गरेको थियो। गठबन्धन सरकारले भागवण्डाका आधारमा अस्पतालका पदाधिकारी नियुक्त गर्ने तयारी गरेको स्रोतले बतायो।"
भोटलाई सामान्य रुपमा नलिऔं : अध्यक्ष लिङ्देन,"काठमाडौंः राष्ट्रिय प्रजातान्त्रिक पार्टी (राप्रपा) का अध्यक्ष राजेन्द्र लिङ्देनले भोटलाई सामान्यरुपमा लिन नहुने बताएका छन् । राप्रपा नेपालले राजधानीमा आयोजना गरेको कार्यक्रममा अध्यक्ष लिङ्देनले नेताकै कारण देश बिग्रेको भन्दै भोटलाई सामान्य रुपमा लिन नहुने बताएका हुन्। 'दोष तपाईंको हातको पनि छ । देशलाई दोष नदिनुस् । तपाईले विगतमा गरेका गल्ती सच्याउनुस् । त्यो सच्याउने जिम्मा राष्ट्रिय प्रजातन्त्र पार्टी नेपालले दिएको छ,उनले भने, 'हामीले भोटलाई सामान्य रुपमा नलिऔं । भोट गरिबको लागि चाहियो । नेता सर्वसाधारणका लागि चहिने हो ।' गरिब जनताको उत्थान गर्ने नेता चाहिएको बताउँदै अध्यक्ष लिङ्देनले सही नेता चुन्न अवसर आएको बताए।"
"निर्वाचन अचारसंहिता मिच्नेलाई राम राम भन्न सकिन्छ, काँधै हाल्न सकिन्न : प्रमुख आयुक्त थपलिया","काठमाडौं : प्रमुख आयुक्त दिनेशकुमार थपलियाले निर्वाचन आचारसंहिता कार्यान्वयमा सरोकारवाला व्यक्तिहरु जिम्मेवार बन्नुपर्ने बताएका छन्। आयोगको मिडिया सेन्टरमा आचार संहिता लागू भएपछि बोल्दै यसको उल्लघंन गरे कडा कारवाही हुने बताएका हुन्। प्रभावकारी ढंगले कार्यान्वयन गर्न सबै पक्षलाई आयोगले आग्रह गरेको छ। आचारसंहिता राम्रो रहेकोले आम नागरिकबाट यसको कार्यान्वयको पक्ष बलियो बनाउन आग्रह गरेको उनले बताए। यदि सबैले यो कुरो मन, वचन, कर्मले भनेका छन् भने कार्यान्वयन हुन्छ, प्रमुख आयुक्त थपलियाले भने, बाहिरी मनले भनेका छन् भने उल्लघंन हुन्छ। अचारसंहिता मिच्नेलाई राम राम भन्न सकिन्छ काँधै हाल्न सकिन्न। निर्वाचन कसुरमा कारवाही हुन्छ। कसैलाई छुट छैन। स्थानीय तहमा निर्वाचन अधिकृतको कार्यालय स्थापना नभएसम्म आचारसंहिता अनुगमन प्रमुख जिल्ला अधिकारी र निर्वाचन अधिकृतले गर्ने छन्।"
प्रादेशिक अस्पताल प्रतिष्ठानबाट अलगको माग गर्दै स्वास्थ्यकर्मी आन्दोलित,"जनकपुरधाम : मधेस सरकारको स्वामित्वमा रहेको प्रादेशिक अस्पताल जनकपुरधामलाई मधेस स्वास्थ्य विज्ञान प्रतिष्ठान अन्तर्गत गाभिएपछि स्वास्थ्यकर्मीहरु आन्दोलित भएका छन्। प्रादेशिक अस्पताल जनकपुरधामका स्वास्थ्यकर्मी तथा अस्पताल मातहत रहेको नर्सिङ्ग कलेजका विद्यार्थीहरु नगरमा प्रदर्शन गर्दै मधेस प्रदेशका सभामुखलाई प्रादेशिक अस्पताललाई प्रतिष्ठानबाट हटाउन माग गर्दै ज्ञापनपत्र बुझाएका हुन्। आन्दोलित कर्मचारी तथा विद्यार्थीहरु तीन बुँदे माग राख्दै प्रदेश सरकार विरुद्ध प्रदर्शन गरेका छन्। प्रादेशिक अस्पताल जनकपुरधामलाई पूर्ण सरकारी संस्था कायम गर, प्रादेशिक अस्पताल जनकपुरधामको मातहतमा रहेको एक मात्र जनकपुर नर्सिङ क्याम्पसलाई अन्यत्र सार्न पाईदैन् र विकास समितिलगायतका कर्मचारीहरुलाई पूर्ण रुपमा व्यवस्था गर भन्दै विभिन्न प्लेकार्डसहित नगरभरि प्रदर्शन गरेका हुन्। प्रादेशिक अस्पताल जनकपुरधामका चिकित्सक डा रामनरेश पण्डितले प्रादेशिक अस्पताललाई मधेस स्वास्थ्य विज्ञान प्रतिष्ठान अन्तर्गत नराखि छुट्टै राख्नुपर्ने धारणा राखे। प्रादेशिक अस्पताल छुट्टै अस्पताल हुनुपर्यो। हामी चाहन्छौं मधेश स्वास्थ्य विज्ञान प्रतिष्ठान पनि छुट्टै बनोस् र यो प्रादेशिक अस्पताल प्रदेशभरिको सेन्ट्रल अस्पताल बनोस्। किनभने यो प्रदेश सबैभन्दा बढी जनसंख्या भएको प्रदेश हो र यो प्रदेशमा अशिक्षा, गरिबी र रोग बढी भएको प्रदेश हो। त्यसैलाई प्रादेशिक अस्पताललाई अरुको स्वामित्वमा होईन आफ्नै स्वामित्व प्राप्त होस् डा पण्डितले भने। प्रादेशिक अस्पताल प्रतिष्ठान अन्तर्गत भए खिचडी हुने डा पण्डितको भनाई छ। उनले भने, यहाँ तीन प्रकारका कर्मचारी छन्, एउटा नेपाल सरकारको जो लोकसेवाबाट आएका छन्, अर्को विकास समितिका कर्मचारी र अब प्रतिष्ठानका कर्मचारी पनि भए। तीन थरीको कर्मचारी हुँदा संस्था चल्दैन्। सबैको आआफ्नो उद्देश्य छ। प्रदेशसभाबाट नै यो ऐन कानून बनेर लागू भएकोले सभामुख तथा सांसदहरुसँग अनुरोधका लागि प्रदेशसभामा आएको डा पण्डितले बताए। त्यस्तै नर्सिङ क्याम्पसमा अध्ययनरत एन्जिला शर्माले प्रादेशिक अस्पताल गए क्याम्पस पनि जाने भएकोले आन्दोलनमा आएको बताईन्। उनले आफूहरु अध्ययन गरिरहेको कोर्स प्रतिष्ठानमा नरहेकाले अब आफूहरु यता न उताको भएको बताईन्। मधेस सरकार मातहत रहेको प्रादेशिक अस्पताल प्रतिष्ठान गठनपछि प्रतिष्ठान अन्तर्गत सञ्चालनमा आईसकेको छ। केही दिन अघि मात्र अस्पतालका मेसुलाई पदमुक्त गरिएको थियो।"
काँग्रेसले खोलो तरेर लौरो बिर्सन हुदैन : गृहमन्त्री खाँड,"बेनी : गृहमन्त्री बालकृष्ण खाँडले वर्तमान सत्ता गठबन्धनप्रति पूर्ण विश्वास गर्न र खोलो तरेर लौरो बिर्सन नहुने बताएका छन्। नेपाली काँग्रेस म्याग्दीले शुक्रबार बेनीमा आयोजना गरेको कार्यकर्ता भेटघाट कार्यक्रमलाई सम्बोधन गर्दै उनले गठबन्धनमा आवद्ध दलहरुलाई समेटेर साथसाथै लैजानुपर्ने बताएका छन्। गठबन्धनका लागि हामीले अन्य दलहरुलाई वचन दिएका छौं, खाँडले भने नदीमा बाढी आउँदा लौरेले खोला तर्ने अनी पारी तरेपछि लौरो बिर्सन हुदैँन। नयाँ चुनाव भएर संसदको अंकगणित फेरबदल नहुँदासम्म गठबन्धन कायम रहन्छ। वर्तमान सत्ता गठबन्धनले आगामी संघीय र प्रदेश सभा निर्वाचनसम्म निरन्तरता पाउनेमा विश्वास गर्न कार्यकर्तालाई आग्रह गरे। राजनीतिक विचार फरक भएपनि निश्चित उद्देश्यका लागि इतिहाँसदेखिनै सहकार्य र सम्झौता गरेको विषय काँग्रेसले बिर्सनु हुदैन्, गृहमन्त्री खाँडले भने नेपालमा दिगो शान्ति, संविधान, लोकतान्त्रिक मूल्य पद्धतिको रक्षा गर्दै काँग्रेसलाई महत्वपूर्ण भूमिकामा फर्काउन गठबन्धन गरेको हो। संसदमा साथै भएका दलहरुसँगको सहकार्यलाई निरन्तरता र हातेमालो गरेर संबिधान, मानवअधिकार, प्रेस स्वतन्त्रता, लोकतन्त्रको रक्षा गर्ने मुख्य कार्यभारतर्फ केन्द्रित हुन कार्यकर्तालाई निर्देशन दिए। नेपाल छन्त्याल संघको सातौं महाधिवेशनमा भाग लिन बेनी आउने क्रममा गृहमन्त्री खाँड हेलिकप्टरमार्फत शुक्रबारनै म्याग्दीको धवलागिरी गाउँपालिका१ गुर्जामा पुगेका थिए। छन्त्याल र दलित समुदायको बसोबास रहेको विकट गुर्जा जस्ता बस्तीका बासिन्दा र त्यहाँ कार्यरत कर्मचारीहरुलाई थप सुविधा दिनेगरी योजना र नीति बनाउनुपर्ने गृहमन्त्री खाँडको भनाई थियो। यसैगरी आमाको नामबाट बंशजको आधारमा नागरिकता पाउने संवैधानिक व्यवस्था कार्यान्वयनका लागि नागरिकता ऐन बनाउन छलफलमा जुटेको पनि गृहमन्त्री खाँडले बताए। आमाको नामबाट नागरिकता नपाउँदा समस्यामा परेका म्याग्दीको बेनी नगरपालिका७ का यास्मीन बेगम, समिर खान र सेनाज बेगमले गृहमन्त्री खाँडलाई ज्ञापनपत्र बुझाएर ध्यानाकर्षण गराएका थिए। गृहमन्त्री खाँडलाई नेपाली काँग्रेस म्याग्दीका सभापति खम्बिर गर्बुजा, पूर्व सभापति तथा संविधानसभा सदस्य रेशमबहादुर बानियाले जिल्लाको वस्तुअवस्थाका बारेमा जानकारी गराएका थिए। नेपाल तरुण दलका अध्यक्ष विद्धान गुरुङले आसन्न स्थानीय तह चुनावमा काँग्रेसका जनप्रतिनिधीले गरेका राम्रा कामको प्रचार र विपक्षीका गलत क्रियाकलापका भण्डाफोरमा उत्रन कार्यकर्तालाई निर्देशन दिए।"
राष्ट्रपति भण्डारीसमक्ष न्याय सेवा आयोगको प्रतिवेदन पेस,"काठमाडौं : राष्ट्रपति विद्यादेवी भण्डारीसमक्ष सर्वोच्च अदालतका कायममुकायम प्रधानन्यायाधीश दीपककुमार कार्कीले सर्वोच्च अदालत, न्याय परिषद् र न्याय सेवा आयोगको आर्थिक वर्ष २०७७७८ को वार्षिक प्रतिवेदन पेस गरेका छन्। न्याय परिषद् एवं न्याय सेवा आयोगका अध्यक्षसमेत रहेका कामु प्रधानन्यायाधीश कार्कीले नेपालको संविधानको धारा १३८ वमोजिम ती प्रतिवेदनहरु पेस गरेको राष्ट्रपति कार्यालयले जनाएको छ ।"
कोरोनापछि मुस्ताङ घुम्ने विदेशी पर्यटक बढे,"जोमसोम : कोरोना कहरका कारण सुस्ताएको मुस्ताङको पर्यटनक्षेत्र विस्तारै चलायमान हुँदैछ। कोरोना कहरले ठप्पै बनेको मुस्ताङको बाह्य पर्यटनले विस्तारै गतिलिन थालेको अन्नपूर्ण संरक्षण क्षेत्र आयोजना(एक्याप) जोमसोमले जनाएको छ। कोरोना कहर अघि बर्सेनि औसत ६० हजारको अनुमान विदेशी पर्यटक मुस्ताङ भित्रिएको तथ्यांक एक्यापको रेकर्डमा उल्लेख छ। त्यसयता भने विदेशी पर्यटक आउने क्रम घटेको थियो। कोरोना कहर अघिको वर्ष आर्थिक वर्ष २०७५०७६ मा मुस्ताङमा ५३ हजार ९ सय ७ जना विदेशी पर्यटकले भ्रमण गरेका थिए। त्यसपछि आर्थिक वर्ष २०७६०७७ मा भने २९ हजार ६ सय १७ विदेशीले मुस्ताङ भ्रमण गरे। यस्तै आर्थिक वर्ष २०७७०७८ मा भने कोरोना जोखिमका कारण विदेशी पर्यटक ह्वात्तै घटेर जम्मा १ हजार ७ सय ६१ जनामा सीमित रह्यो। कोरोना जोखिमका कारण आन्तरिक तथा बाह्य हवाई उडान बन्द भएको र मुस्ताङका होटलहरु बन्द रहेको र स्थानीयस्तरमा लकडाउन लगाईएका कारण मुस्ताङमा पर्यटक आवागमन न्यून भएको एक्याप जोमसोमका कार्यालय प्रमुख ऋषि बरालको भनाई छ। चालु वर्षको हिउँदयाम सकिएको र कोरोना भाईरसको जोखिम न्यूनिकरण हुँदै गर्दा मुस्ताङमा अपेक्षाकृत रुपमा विदेशी पर्यटक वृद्धि हुन थालेको एक्याप जोमसोमका कार्यालय प्रमुख बरालले जानकारी दिए। उनका अनुसार कोरोनापछि चालुवर्ष २०७८०७९ को चैत्र १७ गतेसम्ममा कुल १० हजार २६ विदेशी पर्यटक मुस्ताङ भित्रिएका हुन्। मुस्ताङ भ्रमण गर्ने विदेशी पर्यटकमा सार्क र तेश्रो मुलुकका गरी ६२ राष्ट्रका पर्यटक छन्। जसमा अधिकांश सार्क र त्यसमध्ये भारतीय पर्यटक बढी रहेको एक्याप जोमसोमले जनाएको छ। चालु आव २०७८०७९ को श्रावण र भदौ महिनामा शून्य रहेको विदेशी पर्यटकको सख्या असोज लागेपछि क्रमशःचलायमान हुन थालेको हो। चालु वर्षको असोजमा ३ सय ५५ सार्क र १६ तेश्रो मुलुक गरी ४ सय ५१ जना, कार्तिकमा १ हजार ५२ सार्क र ३ सय ५ तेश्रो मुलुक गरी १ हजार ३ सय ५७, मंसिरमा १ हजार ४ सार्क र १ सय ३८ तेश्रो मुलुक गरी १ हजार १ सय ४२, पुसमा ५ सय १ सार्क र ६२ तेश्रो मुलुक गरी ५ सय ६३, माघमा ६३ सार्क र २३ तेश्रो मुलुक गरी ७६, फागुनमा १ हजार ४ सय ८९ सार्क र १ सय ५४ तेश्रो मुलुक गरी १ हजार ६ सय ४३ र चैत्रमा ४ हजार १ सय ७९ सार्क र २ सय ४८ जना तेश्रो मुलुक गरी १० हजार २६ विदेशी पर्यटकले मुस्ताङ भ्रमण गरेका हुन्। सार्क राष्ट्रबाट भ्रमण गर्नेमा भारत, श्रीलंका र बङ्गलादेशका पर्यटक छन्। कोरोनापछि हिउँदयाम सकिएको र बसन्तऋतुको आगमन सुरु भएसँगै फागनुबाट विदेशी पर्यटक बढ्न थालेका हुन्। चालुवर्षको चैत्र महिनाको १७ दिनमा सबैभन्दा बढी पर्यटक मुस्ताङ भित्रिए भने माघ महिनामा सबैभन्दा कम पर्यटक मुस्ताङ भित्रिएको एक्यापले उल्लेख गरेको छ कोरोना कहरको वर्ष आर्थिक वर्ष २०७७०७८ मा सबैभन्दा कम पर्यटक मुस्ताङ भित्रिएका हुन्। जुन मुस्ताङकै ईतिहाँसमा कम पर्यटक भित्रिएको रेकर्ड हो। सो वर्षको श्रावण, भदौ, असोज, कार्तिक, मंसिर, बैशाख, जेठ र असार महिना गरी ८ महिना मुस्ताङमा पर्यटकको सख्या शून्य रह्यो। तर, सोही वर्षको पुस महिनामा ७ सय २६, माघमा ४ सय १२, फागुनमा ५ सय ३९ र चैत्र महिनामा १ सय २० जना गरी १ हजार ७ सय ६१ जना विदेशी पर्यटकले मुस्ताङ भ्रमण गरेका थिए। सो वर्ष १ हजार २५ जना सार्क राष्ट्र र ७ सय ३६ जना तेश्रो मुलुकका विदेशी पर्यटकले मुस्ताङ भ्रमण गरेका हुन्।"
"बतास समूहको होटल बन्द नगर्न अदालतको आदेश, तर सरकारले लगायो ताला, भित्रै थुनिए पाहुना","काठमाडौं : पशुपति क्षेत्र विकास कोषले नेपालभारतमैत्री धर्मशालाभित्र रहेको होटल आनन्दमा ताला लगाएको छ। अदालतको व्यवसायमा असर पर्ने कुनै कार्य नगर्नू भन्ने अन्तरकालीन आदेशविपरीत कोषका अधिकारीले शुक्रबार पाहुना भित्रै थुनेर होटल बन्द गर्न धर्मशालाको गेटमै ताला लगाएका हुन्। बतास समूहले सञ्चालन गरेको होटल बन्द गराउन पुगेका कोषका पदाधिकारीलाई होटल सञ्चालकले कानुनी उपचारमा रहेकाले अदालतको फैसलासम्म कुर्न आग्रह गरेका थिए। तर कोषका अधिकारीले ढिपी गरेर होटल आनन्दमा तालाबन्दी गरेर सिल गर्न खोजेका थिए। होटलका कर्मचारीले गेटबाट भित्र पस्न नदिएपछि कोषका कर्मचारीले धर्मशालाको गेटमै ताला लगाइदिएर गेटमा सुरक्षाकर्मी र गार्ड राखेर हिँडेका छन्। कोषका कर्मचारीले ताला लगाएपछि होटलमा बसेका पाहुना थुनिएका छन्। होटलका महाप्रबन्धक जीपी पोखरेलले बाहिरबाट तालाबन्दी गर्दा पाहुनाहरु थुनिएको बताए। अदालतबाट हाम्रो स्टे अर्डर आइसक्यो। तर कोषले जबर्जस्ती ताला लगाइदिँदा गेस्ट र कर्मचारी भित्र थुनिएका छन्। नजरबन्दजस्तो अवस्था छ। खोलीपाउ भनेर कहाँ गुहार गर्ने होला? उनले प्रश्न गरे। उनकाअनुसार होटलमा २५ जना भारतीय नागरिक छन्। व्यवसायमा असर नगर्नू भनेर हामीसँग अदालतको स्टे अर्डर आइसक्यो। तर तालाबन्दी गरेर भित्र हुनेले बाहिर जान पाएका छैनन। बाहिर हुनेले भित्र जान पाएनन्। गेटमा प्रहरी र गार्ड छन्। गेटको सुरक्षा गर्न होला, उनले भने। आफूहरु थुनिएको बारे प्रहरीलाई खबर गरे पनि कुनै सुनुवाइ नभएको पोखरेलले गुनासो गरे। १०० मा खबर गरेको गौशाला वृत्तमा भन्नुस् भन्छन्। गौशालामा फोन उठाउँदैनन्। हामी कहिलेसम्म सफोकेसनमा बस्ने? उनले प्रश्न गरे। जिल्ला अदालत काठमाडौंले शुक्रबारै करारको यथावत परिपालना गरिपाउँ भन्ने निवेदनमा सुनुवाइ गर्दै निवेदकको व्यवसायमा गैरकानुनी रुपमा असर पर्नेगरी कुनै पनि कार्य नगर्नु नगराउन मुलुकी देवानी कार्यविधि संहिता, २०७४ को दफा १५६ बमोजिम अन्तरकालीन आदेश जारी गरेको छ। आदेशमा कोषसँग होटल आनन्दसँग सम्झौता रद्ध गर्नुको कारण सोधिएको छ। १५ दिनभित्र लिखित जवाफ पेश गर्न भनिएको छ। तर कोषले भने सम्झौताअनुसार काम नभएको भन्दै चैत १७ गते होटल आनन्द प्रालिसँग भएको सञ्चालन सम्झौता रद्ध गरेको थियो भने भवन खाली गर्न सार्वजनिक सूचना नै निकालेको थियो। र आज गेटमा ताला नै लगाएको छ।"
दक्षिणकाली नगरपालिकाको चाल्नाखेल वोसनमा केवलकार सञ्चालनमा आउने,"काठमाडौं : काठमाडौंको दक्षिणकाली नगरपालिका १ को चाल्नाखेल वोसनमा केवलकार सञ्चालनमा आउने भएको छ । चम्पादेवी ईको फ्रेण्डली कम्पनी प्रालिले सो केवलकार सञ्चालन गर्ने भएको हो । चम्पादेवी ईको फ्रेण्डली कम्पनीले एक पत्रकार सम्मेलन गरी सो विषयमा जानकारी गराएको हो । कम्पनिका तर्फबाट सञ्चालक कमलेश कुमार अग्रवालले केवलकार सञ्चालनका लागि आवश्यक प्राविधिक कार्य पुरा भएको र अब निर्माण प्रक्रिया सुरु हुने जानकारी दिए । उनका अनुसार अबको तीन वर्षमा निर्मण कार्य सम्पन्न भइ सो केवलकार सञ्चालनमा आउनेछ । कम्पनिका अनुसार चम्पादेवीमाताको मन्दिर रहेको डाँडाहरु गरी करिब बाइस हेक्टर वन क्षेत्र नेपाल सरकारबाट प्राप्त भएको छ । केही प्राविधिक एवं कानुनी अवरोधहरुको निकास सर्वोच्च अदालतबाट प्राप्त गरेसपछि यो परियोजनाको कार्य तीब्र गतिले प्रारम्भ गरिएको कम्पनिले जनाएको छ । यो केबलकार परियोजना २०७६बैशाख २ गते बसेको ७१औं नगर कार्यपालिकाको निर्णय अनुसार २०७६ बैशाख ६ मा केबलकार निर्माण तथा संचालन अनुमति प्राप्त भएको हो । कम्पनीले उक्त दक्षिणकाली नगरपालिका बाट मिति २०७६ बैशाख ६ मा निर्माण तथा संचालन अनुमति पत्र प्राप्त गरेपछि निवेदक कम्पनीलाई आवश्यक पर्ने जग्गाका जग्गाधनीहरु नेपाल तथा नेपाल बाहिर विभिन्न देशमा बस्ने भएको हुँदा निज जग्गा धनीहरुलाई सम्पर्क गरी निवेदक कम्पनीलाई आवश्यक पर्ने बेस स्टेसन, रोप वे का जग्गाहरु ख्रिद गर्ने काम सम्पन्न गरिएको हो । कम्पनीले उक्त केबुलकार संचालनका लागि डिजाइन अष्ट्रियन कम्पनीबाट तयार गरिएको जनाएको छ । कम्पनिका अनुसार सो केबलकार यूरोपियन केबलकार हुनेछ । कम्पनीले चम्पादेवीमाताको मन्दिरको डिजाइन वरिष्ठ आर्किटेक र वास्तु विशेषज्ञ शंकरनाथ रिमालबाट गरिएको हो । कम्पनीले उक्त केबुलकार प्रोजेक्ट निर्माण गर्नका लागि ५०० देखि ६०० करोड अनुमानित खर्च गर्ने योजना रहेको जानकारी गराएको छ । कम्पनीले उक्त केबुलकार २०८१ को अन्त्यमा सक्ने जनाएको छ। कम्पनीले विदेशीलगानीकर्ता समेत भित्राउने लक्ष्य राखेको छ ।"
नेपाल बारको अध्यक्षमा गोपालकृष्ण घिमिरे निर्वाचित,"काठमाडौं : कानुन व्यवसायीहरुको छाता संगठन नेपाल बार एसोसिएसनको अध्यक्षमा गोपाल कृष्ण घिमिरे निर्वाचित भएका छन् । बृहत लोकतान्त्रिक प्रगतिशील समावेशी तथा पेशागत कानुन व्यवसायी समूहका घिमिरे ४४ सय ३३ मत ल्याएर अध्यक्षमा निर्वाचित भएका हुन् । निकटतम प्रतिद्वन्द्वी विष्णुमणि अधिकारीले २४ सय ८२ मत प्राप्त गरेका छन् । यस्तै, बारको महासचिवमा घिमिरे समूहकै अन्जिता खनाल निर्वाचित भएकी छन् । घिमिरेले ३६ सय ८२ मत ल्याइन् । निकटतम प्रतिस्पर्धी केदारप्रसाद कोइरालाले २९ सय ८९ मत ल्याएका छन् । अन्य पदाधिकारी र सदस्यहरुमा पनि घिमिरे प्यानल विजय भएको छ। निर्वाचनमा नयाँ कार्यसमितिका लागि प्रगतिशील तथा पेशागत कानुन व्यवसायी समूह र बृहत् लोकतान्त्रिक प्रगतिशील समावेशी तथा पेशागत कानु व्यवसायी समूहबीच प्रतिष्प्रधा भएको थियो। निर्वाचनको अन्तिम मतपरिणाम भने घोषणा गर्न बाँकी छ। बारमा अध्यक्षसहित ११ पदाधिकारी र सदस्य गरी २५ जनाको कार्यसमितिका लागि निर्वाचन भएको हो।"
राप्रपाको खुलामञ्चमा शक्ति प्रदर्शन,"काठमाडौः राष्ट्रिय प्रजातन्त्र पार्टी (राप्रपा) ले राजधानीमा शक्ति प्रदर्शन गरेको छ । स्थानीय चुनाव नजिकिँदै गर्दा काठमाडौंको खुलामञ्चमा राप्रपाले कार्यक्रमको आयोजना गरेको हो । अहिले आमसभा सुरु भइसकेको छ । सभालाई सम्बोधन गर्न अध्यक्ष राजेन्द्र लिङ्देन, पूर्वअध्यक्षहरू पशुपतिशम्शेर राणा र प्रकाशचन्द्र लोहनीलगायतका नेताहरु कार्यक्रमस्थलमा पुगिसकेका छन्। लिङदेल अध्यक्ष बनेपछि राप्रपाले पहिलो पटक आससभा गरेको हो। कमल थापा भने राप्रपाबाट अलग्गिएर राप्रपा नेपाल गठन गरेका छन् ।"
मर्स्याङ्दीमा ज्येष्ठ नागरिक एकल पुरुषलाई मासिक भत्ता,"बेंसीसहर : लमजुङको मर्स्याङ्दी गाउँपालिकाका एकल पुरुषहरूले मासिक ५ सय रुपैयाँ भत्ता पाउने भएका छन्। पालिकाभित्र रहेका ६० वर्षदेखि ६९ वर्षसम्मका एकल पुरुषलाई सामाजिक सुरक्षा भत्तावापत मासिक रकम दिइने भएको हो। पालिकाको ९६ औं बैठकले गत फागुन महिनादेखि नै लागू हुने गरी एकल पुरुषलाई सामाजिक सुरक्षा भत्ता दिने निर्णय गरेको हो। एकल पुरुष भएनि पेन्सन भएकालाई भने यो सेवा उपलब्ध नहुने गाउँपालिका अध्यक्ष अर्जुन गुरुङले बताए। पालिका अध्यक्ष गुरुङका अनुसार ९ वडा रहेको यस पालिकामा ९३ जना एकल पुरुष रहेका छन्। गाउँपालिकाले तीनतीन महिनामा भत्ता वितरण गर्ने र निर्णय भएअनुसार गत फागुन महिनासहितको यहीँ चैतको अन्तिममा भत्ता वितरण गर्ने तयारी भइरहेको गाउँपालिकाको महिला, बालबालिका तथा ज्येष्ठ नागरिक शाखाका प्रमुख लक्ष्मी घलेले बताइन्। यसअघि गाउँ कार्यपालिकाको ९२ औँ बैठकले पालिकाभित्रका ग वर्गका अपांगता भएका व्यक्तिलाई मासिक भत्ता दिने निर्णय गरेको थियो। गत माघ महिनादेखि लागू हुने गरी पालिकाअन्तर्गत ग वर्गका अपांगता भएका व्यक्तिहरूलाई मासिक पाँचसय रुपैयाँ सामाजिक सुरक्षा भत्ता दिन थालिएको छ। क र ख वर्गका अपांगता भएका व्यक्तिहरूलाई संघ सरकारले नै सामाजिक सुरक्षा भत्ता उपलब्ध गराउँदै आएको तर, ग वर्गमा पर्नेहरूले मासिक भत्ता नपाउने भएकाले पालिकाले मासिकरूपमा भत्ता उपलब्ध गराउने निर्णय गरेको गाउँपालिका उपाध्यक्ष होमबहादुर विकले बताए। ग र घ वर्गका अपांगता भएकाले सेवा सुविधाबाट बञ्चित भएको गुनासो गरेपछि कार्यपालिकाको बैठकले तत्कालका लागि ग वर्गलाई मासिकरूपमा पाँचसय रुपैयाँ उपलब्ध गराउने निर्णय गरेको थियो।"
चौवाटार सिँचाइ योजना सम्पन्न,सन्धिखर्क : अर्घाखाँचीकै गौरबको योजनाकोरुपमा रहेको चौवाटार सिँचाइ योजनाको निर्माण कार्य सम्पन्न भएको छ। छत्रदेव गाउँपालिका६ ठुलापोखरामा रहेको यस सिँचाइ योजना सम्पन्न भएपछि चौवा फाट र आसपासका कृषकहरु खुशी भएका छन्। सिँचाइ आयोजनाको शुक्रबार एक कार्यक्रमकाबीच लुम्बिनी प्रदेशका उर्जा जलस्रोत तथा सिँचाइ मन्त्री बिरबहादुर रानाले उद्धाटन गरेका छन्। सिँचाइ आयोजनाको उद्धाटन गर्दै मन्त्री रानाले सबै कृषकहरुलाई ब्यावसायीक कृषिमा लाग्न आग्रह गरेका छनु। उनले सरकारको लगानीमा निर्माण भएका भौतिक संरचनाहरुको स्थानीयहरुले संरक्षण गर्नुपर्नेमा जोड दिए। यस सिँचाइ योजनाबाट २ सय २० घरधुरीका १४ सय ५० जना प्रत्यक्ष लाभान्वित भएका छन्। जरेखोला मिलमिलेबाट सेरीखोलासम्म ८ हजार २ सय मिटर लम्बाई रहेको यस सिँचाइ योजना ८ करोड ३९ लाखको लागतमा सम्पन्न भएको सिँचाइ विकास डिभिजन कार्यालय अर्घाखाँचीका प्रमुख इन्जिनीयर बिष्णु भण्डारीले बताए। २०४३ साल देखिनै योजना पारेर कुलो निर्माण गर्न स्थानीयहरु अग्रसर भएपनि त्यो सपना अहिले ३६ बर्ष पछि पूरा भएको छ। २०७४ सालको स्थानीय तहको निर्वाचनमा जनतासँग आफूले गरेको चुनाबी प्रतिबद्धता अनुसार चौवाटार सिँचाइ योजनाको काम सम्पन्न भएको छत्रदेव गाउँपालिकाका अध्यक्ष लेखनाथ पोख्रेलले बताए।
सहयोग जुटाएर बीपी प्रतिष्ठानलाई ह्विलचियर वितरण,धरान : बिरामीको उपचारमा लथालिङ्ग बनेको बीपी कोइराला स्वास्थ्य विज्ञान प्रतिष्ठान धरानलाई फेसबुकबाट सहयोगजुटाएर ह्विलचियर वितरण गरिएको छ। प्रतिष्ठानको आकस्मिक कक्षमा बिरामीले भोग्नुपरेको अपठ्यारोलाई सहज पुर्याउने उद्धेश्यले सहयोग जुटाएर १० थान ह्विलचियर वितरण गरिएको छ। धरान सरोकार समाज नामको फेसबुक पेजमार्फत आर्थिक सहयोग जुटाएर प्रतिष्ठानलाई शुक्रबार ह्विलचियर वितरण गरेको फेसबुकका अभियन्ता तथा धरानका अग्रज पत्रकार महेश श्रेष्ठले बताए। ह्विलचियरका लागि सहयोग गर्ने दाताहरुले प्रतिष्ठानको आकस्मिक कक्षका इन्चार्ज डा मासुम पौडेललाई हस्तान्तरण गरिएको छ। प्रतिष्ठानको आकस्मिक कक्षकी इन्चार्ज डा मासुम पौडेलले बिरामीको उपचारमा सहयोग पुर्याउने उद्धेश्यले ह्विलचियर प्रदान गर्ने सबैलाई धन्यवाद दिईन। उनले ह्विल चियर प्राप्त भएपछी आकस्मिक कक्षमा विरामीलाई उपचार गर्न केही सहज हुने बताईन्।
राप्रपा नेपालको निर्वाचन घोषणापत्र सार्वजनिक,"काठमाडौंः राप्रपा नेपालले स्थानीय तह निर्वाचन घोषणापत्र र चुनाव चिन्ह 'तीर' को सार्वजनिक गरेको छ । पार्टीले शुक्रबार राजधानीमा पत्रकार सम्मेलन गरेर घोषणापत्र सार्वजनिक गरेको हो । राप्रपा अध्यक्ष कमल थापाले घोषणापत्र सार्वजनिक गरेका हुन् । घोषणापत्रमा भ्रष्टाचार र घुसखोरी विरुद्ध सशक्त कदम चाल्दै सुशासन र जवाफदेहिता बढाउने उल्लेख छ । सुशासन अभिवृद्धी गर्न सूचनाको हक सम्बन्धी कानुनको कार्यान्वयनमा जनसहभागिता बढाउने भनिएको छ । गाउँ नगरपालिकामा भ्रष्टाचारमुक्त प्रशासन कायम गरिने उल्लेख छ । गाउँनगरपालिकाको काम कारबाही पारदर्शी र उत्तरदायिपूर्ण बनाइने भनिएको छ । घोषणापत्रमा राप्रपा नेपाल स्थानीय धार्मिकसाँस्कृतिक पहिचानसहितको हिन्दुराष्ट्र पुनस्र्थापना प्रमुख कार्यनीति भएको एकमात्र दल भनिएको छ । राप्रपा नेपालले जनताको सर्वोच्चतालाई ग्रहण गरेकोले सुन्ने, हेर्ने र बोल्ने राजसंस्थाको पक्षमा नहुने उल्लखे छ । राप्रपा नेपालले राष्ट्रिय निर्माता पृथ्वीनारायण शाहलाई आदर्शपुरुष मान्नुका साथै पृथ्वीनारायण शाहको दिव्यउपदेशलाई आफ्नो पार्टीको मार्गनिर्देशक सिद्धान्त मानेको छ । राप्रपा नेपालले नेपालको माटोमा प्रवद्र्धित सम्वद्र्धनवादलाई पार्टीको मूल दर्शनको रुपमा आत्मसात गरेको छ । संविधानको भावना अनुसार नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाभिमान र हित तथा राप्रपा नेपालको सम्बद्र्धनवादी दर्शनअनुसार सवै धर्मसस्कृति, परम्परा, रीति रिवाज लगायत साँस्कृतिक तथा प्राकतिक सम्पदाको प्रवद्र्धन तथा संरक्षण गरिने उल्लेख छ । स्थानीय तहमा समावेशी आर्थिक तथा सामाजिक विकासको मान्यताका आधारमा स्थानीय लोकतान्त्रिक अभ्यासलाई प्रभावकारी रुपमा अगाडि बढाइने भनिएको छ । स्वदेशी उत्पादनको प्रयोगमा विशेष सुविधा सहुलियत दिइ आम स्तरको उत्पादनमा जोड दिइने भनिएको छ । स्थानीय तहको पूर्वाधार विकास र स्थानीय जनताको जीवनस्तर उकास्ने कार्यक्रमहरुलाई स्थानीय तहमा निर्वाचित राप्रपा नेपालका पदाधिकारी तथा सरकारहरुले उच्च प्राथमिकता दिने उल्लेख छ । पूर्वाधार विकास र जनताको जीवनस्तर अभिवृद्धि हुने कुनै पनि योजना तथा कार्यक्रमहरुमा राप्रपा नेपालले सबै दलहरु र स्थानीय नागरिक समुदायसँग समन्वय गरी जनसहभागितामा योजना तर्जूमा र योजना कार्यान्वयन गरिने भनिएको छ ।"
"बजेट पुस्तिका छपाइमा बदमासी, एउटैको मुल्य १३४५ !","दैलेख : जिल्लाको नारायण नगरपालिकाको बजेट पुस्तिका (रातो किताब) छपाइमा बदमासी भएको पाइएको छ। जिल्ला सदरमुकाम रहेको नगरपालिकाले आर्थिक वर्ष २०७८०७९ को वार्षिक नीति बजेट तथा कार्यक्रम पुस्तिका छपाइमा अस्वाभाविक रकम खर्च गरेको हो । बाहिर रंगिन (रातो) रहेको उक्त पुस्तिका २४७ पेजको छ । नगरपालिकाले एउटा पुस्तिका छाप्न भ्याट बाहेक एक हजार ३ सय ४५ रुपैयाँ भुक्तानी दिएको छ । पुस्तिका वीरेन्द्रनगर सुर्खेतस्थित भवानी छापाखानामा छपाई भएको हो । छापाखानाले २०७८ कात्तिक ८ गते नारायण नगरपालिकाको नाममा जारी गरेको भ्याट बिलमा एउटा पुस्तिकाको मुल्य एक हजार ३ सय ४५ रुपैयाँ उल्लेख छ । बिलमा कुल दुई सय ३० थान पुस्तिका छपाइ भएको उल्लेख छ । अन्य छापाखानामा बजेट पुस्तिका छपाइबारे बुझ्दा अधिकतम मूल्य ४ सय रुपैयाँ पर्छ। भवानी छापाखानालाई नगरपालिकाले २ सय ३० थान किताबको एक हजार ३ सय ४५ का दरले भ्याटसहित ३ लाख ४९ हजार ५ सय ६५ रुपैयाँ भुक्तानी दिएको छ । नगरपालिकाका सूचना अधिकारी निरकबहादुर रावलले उक्त बजेट पुस्तिकाको बारेमा आफूलाई कुनै पनि जानकारी नभएको बताए। सूचना प्रविधि अधिकृत बिसीले भने पुस्तिका छपाइमा बदमासी नभएको दाबी गरे । 'हामी प्रक्रियागत रुपमा चुकेका छैनौं, 'उनले भने, 'हामीले पुस्तिका छपाइका लागि कोटेसन माग गरेका थियौं, फरक फरक मूल्य सूची राखेर तीनवटा व्यवसायिक फर्मबाट कोटेसन परेको थियो, ती कोटेसनमध्ये सबैभन्दा कम मुल्य भवानी छापाखानाबाट पेश हुन आयो, सोही रकमलाई आधार मानेर नगरपालिकाले छपाइको काम गरेको हो ।' पुस्तिका प्रकाशन समितिको संयोजक उपप्रमुख सावित्री मल्ल छिन् भने प्रमुख संरक्षक नगरप्रमुख रत्नबहादुर खड्का छन् । सम्पादन मण्डलमा तत्कालिन प्रमुख प्रशासकीय अधिकृत रेमश बहादुर बुढा, अधिकृत छैठौँ द्वय निरकबहादुर रावल र खमबहादुर थापा, सूचना प्रविधि अधिकृत प्रकास कुमार बिसी र नासु गोविन्दप्रसाद अधिकारी रहेको पुस्तिकामा उल्लेख छ । पुस्तिका छपाइमा भएको बदमासीबारे अहिले अख्तियार दुरुपयोग अनुसन्धान आयोगले छानबीन गरिरहेको छ । नगरपालिकाका जनप्रतिनिनिहरु भने बजेट पुस्तिका छपाइमा आफूहरुको संलग्नता नभएको दाबी गर्छन् । नीति तथा कार्यक्रम २०७८ असार ३० गते बसेको आठौँ नगरसभाबाट पारित भएको थियो ।"
राष्ट्रपति भण्डारीसमक्ष प्रतिवेदन पेस,"काठमाडौं : राष्ट्रपति विद्यादेवी भण्डारीसमक्ष सर्वोच्च अदालतका कायममुकायम प्रधानन्यायाधीश दीपकुमार कार्कीले सर्वोच्च अदालत, न्याय परिषद् र न्याय सेवा आयोगको आर्थिक वर्ष २०७७७८ को वार्षिक प्रतिवेदन पेस गरेका छन्। राष्ट्रपति भण्डारीसमक्ष न्याय परिषद् एवं न्याय सेवा आयोगका अध्यक्षसमेत रहेका कामु प्रधानन्यायाधीश कार्कीले नेपालको संविधानको धारा १३८ वमोजिम ती प्रतिवेदनहरु पेस गरको राष्ट्रपति कार्यालयले जनाएको छ।"
त्रिभुवन विमानस्थलबाट तीन महिनामा ८ करोड बढीको सुन बरामद,"काठमाडौं : त्रिभुवन अन्तर्राष्ट्रिय विमानस्थलबाट तीन महिनामा ८ करोड बढीको सुन बरामद भएको छ। अन्तर्राष्ट्रिय विमानस्थल सुरक्षा कार्यालय गौंचरका अनुसार माघ, फाल्गुन र चैत्र महिनामा मात्रै ८ करोड ५ लाख ४९ हजार १ सय ४३ रुपैयाँ बराबरको सुन बरामद गरिएको हो। कार्यालयले विज्ञप्ति प्रकाशन गर्दै तीन महिनामा १४ जना मानिसहरुको साथबाट ९ हजार ८ सय ४७ दशमलव ७० ग्राम सुन बरामद गरेको जनाएको हो।"
कालीगण्डकीमा सशस्त्रको सिमुलेशन,"स्याङ्जा : स्याङ्जा र पाल्पाको संगमस्थल रामनदीधाम (राम्दी) मा सशस्त्र प्रहरीले बाढी पहिरोमा उद्धार नमुना अभ्यास(सिमुलेशन) गरेको छ। सशस्त्र प्रहरी बल नेपाल ३० गुल्म स्याङ्जाको आयोजनामा सिमुलेशन गरिएको हो। राम्दीस्थित कालीगण्डकी नदीमा बाढी पहिरो आउँदा र नदीले बगाउँदा गरिने उद्धार, प्राथमिक उपचार र अस्पतालसम्म लैजाने बिधिका बारेमा नमुना अभ्यास गरिएको हो। सशस्त्र प्रहरी बल नेपाल ४ मुक्तिनाथ बाहिनी र गण्डकी प्रदेश आन्तरिक मामिला मन्त्रालयको समन्वयमा सिमुलेसन गरिएको हो। बाढी पहिरो आउदा कसरी र कुनकुन माध्यम उपयोग गरेर मानवीय तथा सोसँगै जोडिएका भौतिक संरचनाको उद्धार एवं सहयोग कसरी गर्न सकिन्छ भन्ने अभ्यास गराइएको सशस्त्र प्रहरी नायब उपरिक्षक मोहन न्यौपानेले जानकारी दिए। बर्सेनि जाने बाढीपहिरो, चट्याङ्, आगलागी, दुर्घट्ना र महामारीलगायतका बिपत्ती तथा प्रकोपका कारण हुने जनधनको क्षती न्युनिकरणका गर्न उद्धार टोलीले गर्नुपर्ने बिबिध कार्य, तयारीका बारेमा अभ्यास गरिएको हो। यस्तै प्राकृतिक तथा अन्य विपत्तिबाट छिटो छरितो जोगिन र जोगाउनका लागि तत्काल अपनाउन सकिने बिधि र प्रक्रिया अपनाई सिमुलेशन गरिएको मुक्तिनाथ बाहिनीपति शम्भु सुवेदीले जानकारी दिए। विपत्ति र आपत्ति कति बेला आउँछ त्यो थाहा नै हुँदैन। बाहिनीपति सुवेदी भन्छन्, बिपत्तिका बेला सुरक्षाकर्मीले आफनो शरिरलाई जोखिममै राखेर पनि उद्धार कार्यमा खटिरहन्छन भने उद्धार टोली यसरी नै तयारी अवस्थामा खटिएका हुन्छन। बर्सेनि गरिने यस्ता अभ्यास अन्तर्गत यसवर्ष लम्जुङ्मा भूकम्प सम्बन्धी, कास्कीमा फेवातालमा डुब्ने अभ्यास सम्बन्धी र स्याङ्जा विपद उद्धार सम्बन्धी नमूना अभ्यास गरेको बाहिनीपति सुवेदीले जनाए। जिल्लामा हुने हरेक विपद्का बेला नेपाल प्रहरी, सशस्त्र प्रहरी, नेपाली सेनाले बढो जिम्मेवारीपूर्वक काम गर्दे आएको प्रमुख जिल्ला अधिकारी एवं जिल्ला विपद् व्यवस्थापन समितिका संयोजकसमेत रहेका राजुप्रसाद पौडेलले जनाए। झण्डै डेढ घण्टाजतिको नमूना अभ्यास क्रममा बाढीपहिरोमापरि कालीगण्डकी नदीमा चिच्चाउँदै बगेका ४ युवाहरुलाई केही सुरक्षाकर्मीले डोरीबाट हामफालेर, केही डुंगामा चढेर, केही पौडिँदै गएर बग्दैँ आएका युवालाई उद्धारगरी, प्राथमिक उपचार गरेर अस्पतालसम्म पुरयाउने सम्मका र एक वेपत्ता ब्यक्तिलाई गोताखोरका माध्यमबाट खोजेर नदीबाट बाहिर निकाली मृत रहेको शरिर उनका आफन्तलाई जिम्मा लगाउनेसम्मका चरणबद्ध कार्य प्रर्दशन गरिएको थियो। यसैगरी बाढी पहिरोले घर भत्केपछिका उद्धार र अस्थायी घर बनाई स्थानान्तरणसम्मका अभ्यास पनि गरिएका थिए। नमुना अभ्यासमा नेपाल प्रहरी, सशस्त्र प्रहली, नेपाली सेनालगायत सुरक्षाकर्मी सहभागि थिए भने कार्यक्रमको सहजीकरण सशस्त्र प्रहरी निरीक्षक उमेश ढकालले गरेका थिए।"
निर्वाचनमा माधव नेपालको पार्टीले तीन सिट पनि ल्याउँदैन : अध्यक्ष ओली,"काठमाडौंः नेकपा एमाले अध्यक्ष केपी शर्मा ओलीले आगामी निर्वाचनमा माधवकुमार नेपालले तीन सीट पनि नल्याउने दावी गरेका छन्। राष्ट्रिय स्वास्थ्यकर्मी संघ नेपालको चौथो राष्ट्रिय महाधिवेशन उद्घाटन गर्दै अध्यक्ष ओलीले नेपाललाई तीन सिट ल्याएर देखाउन समेत चुनौती दिए। उनले भने, 'माधव नेपाल र उनी नेतृत्वको पार्टी २२२३ सिट ल्याउने हुति भएको पार्टी हो ? अब तीन सिट ल्याएर देखाउन्त । पार्टीभित्रको कुरा दिइयो खुरु खुरु साथीहरुलाई । अहिले त जसले दौडेर भित्तो छुन्छ त्यो मन्त्री भन्ने प्रतिष्पर्धा पो भयो त । प्रचण्डको ५४५४ सिट आउने हो चुनावमा । चारवटा सिट आउँदैन भनेर हामीसँग मिल्या होइन । ' एमालेले हरेक क्षेत्र सुक्ष्म तरिकाले हेरिरहेको बताए। 'स्वास्थ्य क्षेत्रलाई प्रदूषित गर्ने तत्वहरु सक्रिय छन् । स्वास्थ्य शिक्षाको हव हुनुपर्छ नेपाल ,'उनले भने,' विश्व हेल्थका निमित्त मोडेल हस्पिटल हुनुपर्छ । भ्रष्टाचार गर्नेहरुले नै वाइडबडीको कुरा गर्ने गरेको उनले बताए । भ्रष्टहरुले नै सदाचारको कुरा उठाएको ओलीको भनाइ छ।"
दार्चुलामा भारतले ६ करोडको सहयोग गर्ने,"काठमाडौं : भारतीय राजदूतावासले दार्चुलामा शिक्षा र स्वास्थ्य क्षेत्रमा ६ करोड रुपैयाँ सहयोग गर्ने भएको छ। दार्चुलाको दुहुँ गाउँपालिका वडा नं ३ स्थित जनविकास माध्यमिक विद्यालय बारबाज र नौगाडको इयरकोट स्वास्थ्य चौकी भवनलगायतका संरचना निर्माणका लागि भारतीय राजदूतावासले सहयोग गर्ने भएको हो। यसका लागि भारतीय राजदूतावास र नेपाल सरकार सङ्घीय मामिला तथा सामान्य प्रशासन मन्त्रालय, दुहुँ गाउँपालिका र नौगाड गाउँपालिकाका प्रतिनिधिबीच समझदारीपत्रमा हस्ताक्षर भएको छ। विद्यालय भवन र स्वास्थ्यचौकी भवन निर्माणका लागि भारतले अनुदान सहयोग गर्ने भारतीय राजदूतावासका प्रमुख सचिव नवीन कुमारले बताए। दूतावासले विद्यालय भवन निर्माणका लागि कूल तीन करोड ३७ लाख सहयोग दिनेछ। भने २० प्रतिशत रकम गाउँपालिकाले व्यहोर्ने गरी सम्झौता भएको दुहुँ गाउँपालिकाका निमित्त प्रमुख प्रशासकीय अधिकृत भूपेन्द्र बडालले जानकारी दिए। यस्तै नौगाड गाउँपालिका१ स्थित इयरकोट स्वास्थ्यचौकी भवन निर्माणका लागि भारतले कूल दुई करोड ५३ लाख सहयोग गर्ने भएको छ। भारतीय राजदूतावासले समुदायमा उच्च प्रभाव विकास योजनाअन्तर्गत यो अनुदान सहयोग गर्न लागेको हो। यी परियोजनाको निर्माणले स्थानीय बासिन्दालाई राम्रो शिक्षा र स्वास्थ्य सेवा सुविधा प्राप्त हुने विश्वास भारतीय दूतावासको छ। नेपालका सातैवटा प्रदेशमा विशेष गरी तल्लो तहमा स्वास्थ्य, शिक्षा, खानेपानी, कनेक्टिभिटी, सरसफाइ तथा अन्य सार्वजनिक संरचनाको निर्माण जस्ता विविध क्षेत्रमा सन् २००३ यता भारतले ५२४ भन्दाबढी उच्च प्रभाव सामुदायिक विकास परियोजना अघि बढाइसकेको छ भने ४६७ वटा परियोजना सम्पन्न गरिसकेको छ।"
"थप १२ जनामा कोरोना संक्रमण, ८९ डिस्चार्ज",काठमाडौं : नेपालमा थप १२ जना कोरोना भाइरस संक्रमित थपिएका छन्। ४३४९ नमूनाको परीक्षण गर्दा १२ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। यस्तै पछिल्लो २४ घन्टामा थप ८९ जना कोरोनामुक्त भएका छ्न्। हाल ६६९ जना कोरोनाका सक्रिय संक्रमित रहेको मन्त्रालयले जनाएको छ। पछिल्लो २४ घन्टामा थप २६ हजार ४५ जनाले कोरोनाविरुद्धको खोप लगाएका छन्।
जाजरकोटमा ७६ हजार बालबालिकालाई टाइफाइडविरुद्धको खोप लगाइँदै,"जाजरकोट : जाजरकोटको कुदुबाट टाइफाइड खोप अभियानको शुभारम्भ गरिएको छ । भगवति मावि कुदुमा आयोजित एक कार्यक्रममा जिल्ला खोप समन्वय समितिका अध्यक्ष एवं जिल्ला समन्वय समितिका संयोजक मनबहादुर रावल र स्वास्थ्य सेवा कार्यालय जाजरकोटका प्रमुख नवराज कँडेलले खोप अभियानको शुभारम्भ गरेका हुन् । खोप अभियनको शुभारम्भ गदै संयोजक रावलले सबै बालबालिकालाई खोप अभियानमा सहभागी गराउन आब्हान गरे । बालबालिकाको स्वास्थ्यलाई अझ मजबुद बनाउन र रोगसँग लड्ने क्षमता वृद्धि गर्न यो खोप निकै प्रभावकारी हुने भन्दै नजिकको खोप केन्द्र गएर खोप लगाउन अभिभावकलाई उनले आग्रह गरे । सरकारले देशभरका १५ महिना देखि १५ वर्ष उमेर समूहका सबै बालबालिकालाई खोप अभियानमा समेट्ने लक्ष्य लिएको छ । जाजरकोटका सात पालिकाका सो उमेर समूहका ७६ हजार बालबालिकालाई टाइफाइड विरुद्धको खोप लगाउने तयारी भएको कार्यालय प्रमुख कँडेलले बताए । पहिलो चरणमा शुक्रबारदेखि भेरी नगरपालिका, नलगाड नगरपालिका र बारेकोट गाउँपालिकामा आगामी बैशाख ४ गते सम्म र दोस्रो चरणमा आगामी चैत्र २७ देखि बैशाख ९ गते सम्म जिल्लाका नलगाड नगरपालिका, शिवालय गाँउपालिका, जुनीचाँदे गाँउपालिका र कुशे गाउँपालिका भित्रका बालबालिकालाई खोप दिने तयारी भएको छ । विश्व स्वास्थ्य संगठनले नै प्रमाणित गरेर पठाएको खोप भएकोले यसको अन्य असर केही नभएकाले हुँदा ढुक्क भएर आफ्ना बालबालिकालाई खोप लगाउन कार्यालय प्रमुख कँडेलले आग्रह गरे । उनले यो खोप अभियान देश व्यापी भएकोले सहयोग गर्न सम्बन्धित सरोकारवालालाई आग्रह गरे । उनले खोप अभियानका लागि सबै खोप केन्द्रमा सरोकारवालालाई अभिमुखिकरण कार्यक्रमका गरिएको र सबै खोप केन्द्रमा खोप पठाइसकिएको बताए । खोप लगाएका बालबालिकालाई खोप कार्ड समेत प्रदान गरिएको छ ।"
"टाइफाइडविरुद्धको राष्ट्रिय खोप अभियान ,कस्ता बालबालिकाले लगाउन हुँदैन ?","काठमाडौंः आजदेखि टाइफाइडविरुद्धको राष्ट्रिय खोप अभियान सुरु भएको छ । यस अभियानअन्तर्गत देशभरका १५ महिनादेखि १५ वर्ष उमेरसम्मका ७५ लाख बालबालिकालाई खोप लगाउने तयारी छ । बैशाख १८ गतेसम्म चल्ने अभियान चल्ने र अभियानपछि टाइफाइडविरुद्धको खोप नियमित खोप तालिकामा समावेश गर्ने स्वास्थ्य मन्त्रालयले जनाएको छ । स्वास्थ्य सेवा विभाग, परिवार कल्याण महाशाखाअन्तर्गत् खोप शाखा प्रमुख सागर दाहालले खोप अभियानका लागि स्वास्थ्यकर्मी खटिइसकेको बताए । स्वास्थ्य मन्त्रालयले तयार गरेको टाइफाइड खोप अभियानमा बारम्बार सोधिने प्रश्नहरु प्रस्तुत गरिएको छ । कस्ताले लगाउनु हुँदैन ? यो खोप विगतमा कुनै खोप लिँदा गम्भीर प्रकारको प्रतिकृया देखा परेको वा कुनै खाना वा अन्य वस्तुबाट कडा एलर्जी भएको भए, एड्सको लक्षण देखा परेको अवस्थामा दिनुहुँदैन । साथै हाल उच्च ज्वरो आएको वा सिकिस्त बिरामी भएको अवस्थामा दिनु हुँदैन। तर, बिरामी ठिक भइसकेपछि यो खोप लिन सकिन्छ । साधारण बिरामी भएको अवस्था जस्तैः हल्का ज्वरो आएको, रुघा खोकी लागेको, कुपोषण भएको अवस्थामा यो खोप दिन सकिन्छ । टाइफाइड रोग कसरी सर्छ ? टाइफाइड (म्यादे ज्वरो) ज्यानै जोखिममा पार्न सक्ने संक्रामक रोग हो । संक्रमित व्यक्तिको दिसाको माध्यमबाट टाइफाइड रोग लगाउने जिवाणु बाहिरी वातावरणमा पुग्दछ र स्वस्थ व्यक्तिमा दूषित खाना वा पानीको माध्यमबाट सर्छ । यो रोग कुन उमेरका मानिसलाई लाग्छ ? यो रोग सबै उमेर समूहको व्यक्तिहरुमा लागेको पाइएको छ । विशेषतः १५ वर्ष मुनिका बालबालिकामा धेरै लागेको पाइएको छ । रोगका मुख्य लक्षण तथा चिन्हहरु के के हुन् ? यो रोगको संक्रमण भएमा उच्च ज्वरो, टाउको दुख्ने, जिउ दुख्ने, पसिना आउने र जिब्रोमा सेतो लेत लाग्ने आदी जस्ता मुख्य लक्षण र चिन्ह् देखिन्छन् भने केहिमा पेट दुख्ने, पखाला लाग्ने, वाकवाकी लाग्ने, भोक नलाग्ने, शरीरमा रातो बिमिरा आउने आदी लक्षण र चिन्ह देखिन सक्छन् । यो रोगको संक्रमणपछि केहि व्यक्तिहरुमा शरीरका विभिन्न भागमा संक्रमण फैलने, सानो आन्द्रामा घाउ हुने र प्वाल पर्ने र मस्तिष्क सम्बन्धी समस्या आदी जस्ता जटिलताहरु देखा पर्न सक्छ । रोगको पहिचान र निदान कसरी गर्न सकिन्छ ? लक्षण तथा चिन्हको आधारमा रोगको प्रारम्भिक पहिचान हुन्छ । साथै रगत र दिसा पिसाबको जाँच गरेर यो रोगको पहिचान गर्न सकिन्छ । यो रोगको उपचार र रोकथाम कसरी गर्न सकिन्छ ? समयमै स्वास्थ्य केन्द्रमा गइ चिकित्सक तथा स्वास्थयकर्मीको परामर्श अनुसार उपयुक्त प्रति जैविक औषधिको सेवनबाट यो रोगको उपचार गर्नुपर्छ । यो रोग एक व्यक्तिबाट अर्को व्यक्तिमा दूषित खाना र पानीको माध्यमबाट सर्ने भएको हुँदा यसबाट बच्ने मुख्य उपाय भनेको नै व्यक्तिगत सरसफाइ तथा वातावरण स्वच्छ राख्नु हो । साथै यो रोगबाट बच्न १५ महिनाको उमेरमा एक मात्रा खोप लगाउनुपर्छ । यो खोप ककसले लिन जरुरी छ ? यो खोप १५ महिना वा सो भन्दामाथि उमेर समूहका सबै व्यक्तिहरुले लिन मिल्छ । तर, हालको अभियानमा १५ महिनादेखि १५ वर्षमुनिका बालबालिकाले लगाउनुपर्छ । सो पछि नियमित खोपमार्फत् १५ महिनाका प्रत्येक बालबालिकाहरुले टाइफाइडविरुद्धको एक मात्रा खोप अनिवार्य लिनुपर्छ । के टाइफाइडविरुद्धको खोप सुरक्षित र प्रभावकारी छ ? हाल नेपालमा दिन लागिएको टाइफाइड कन्ज्युगेट भ्याक्सिन विश्व स्वास्थ्य संगठले सिफारिस गरेको र विश्वको धेरै देशहरुमा प्रयोग भइसकेको खोप हो । यो खोप सुरक्षित र प्रभावकारी छ । यो खोप कहाँकहाँबाट उपलब्ध हन्छ ? आफ्नो स्थानीय तहको वडामा रहेको तोकिएको विद्यालय र स्वास्थ्य संस्थामा खोप केन्द्र निर्धारण गरिएको हुन्छ । आफूलाई पायक पर्ने खोप केन्द्रमा गइ यो खोप लिन सकिन्छ । यसअघि टाइफाइडविरुद्धको खोप लिएका बालबालिकाहरूले यो अभियानमा खोप लगाउने वा नलगाउने ? १५ महिनादेखि १५ वर्ष भित्रका बालबालिकाले यसअघि टाइफाइड विरुद्धको खोप लिएको भएता पनि यो अभियानमा १ मात्रा खोप लिनु पर्दछ । यो खोप लगाएपछि कुनै प्रमाणकागजात उपलब्ध हुन्छ ? हो, उपलब्ध हुन्छ । खोप लगाएपछि सबै बालबालिकालाई खोप कार्ड उपलब्ध हुनेछ र यो कार्ड सुरक्षित साथ राख्नुपर्दछ ।"
बालिका करणीको आरोपमा युवक पक्राउ,स्याङ्जा : एक बालिकालाई जबरजस्ती करणीको आरोपमा ४३ वर्षीय यामबहादुर कुँवर पक्राउ परेका छन्। वालिङ नगरपालिका का ४३ वर्षीय कुँवरले १३ वर्षीया बालिकालाई चैत ११ गते जबरजस्ती करणी गरेको जाहेरीका आधारमा पक्राउ गरेको प्रहरी प्रवक्ता राजेन्द्रप्रसाद अधिकारीले जानकारी दिए। बालिकाका आफन्तले चैत २३ गते वडा प्रहरी कार्यालयमा वालिङ्मा जबरजस्ती करणीको उजुरी दर्ता गराएपछि उनलाई पक्राउ गरी कारबाही अघि बढाइएको प्रहरीले जनाएको छ। जिल्ला अदालतबाट बिहीबार म्याद थप भइ अनुसन्धान अघि बढेको प्रनाउ अधिकारीले जनाए।
"सन्धिखर्कमा तीर्थयात्री सवार बस दुर्घटना, ३० जना घाइते",अर्घाखाँची : जिल्लाको सन्धिखर्क २ बेलबाटिकानजिकै तीर्थयात्री सवार बस दुर्घटना भएको छ। दुर्घटनामा ३० जना घाइते भएको प्रहरीले जनाएको छ। स्वर्गद्वारी दर्शन गरेर सुपा देउराली जाँदै गरेको ग २ ख ६८० नम्बरको बस बेलबाटिका नजिकै दुर्घटना भएको जिल्ला प्रहरी कार्यालय अर्घाखाँचीका प्रमुख अम्बर थापाले बताए । बसमा पोखराका तीर्थयात्रीहरु सवार रहेको तथा सबै घाइतेहरुको सन्धिखर्कका विभिन्न अस्पतालमा उपचारका भइरहेको प्रहरी प्रमुख थापाले बताए । दुर्घटनास्थलमा प्रमुख जिल्ला अधिकारी सशिधर घिमिरे र प्रहरी प्रमुख थापासहितको टोलीले उद्धार गरेको छ।
"दुर्गम भयो भनेर बस्ती सार्ने होइन,यहीको विकास गर्नुपर्छ : गृहमन्त्री खाण","म्याग्दी : गृहमन्त्री बालकृष्ण खाडले मोटरबाटो नपुगेका वडा र गाउँलाई अति दुर्गम स्थानका रूपमा परिभाषित् गरेर त्यही अनुसारको बजेट छुट्टयाई विकास गर्ने वातावरण निर्माण गर्न पहल गर्ने बताएका छन्। म्याग्दीको धौलागिरी गाउँपालिका वडा नं १ को विकट गाउँ बुर्जामा शुक्रबार पुगेका गृहमन्त्री खाणले विकट स्थानको विकासका लागि पहल गर्ने बताएका हुन्। 'दुर्गम स्थानको बारेमा परिभाषा बदल्न जरुरी छ । मोटरबाटो नपुगेका स्थानमा मोटरबाट नपुग्दासम्म अति दुर्गम स्थानका रूपमा परिभाषित् गरेर त्यही अनुसारको बजेट व्यवस्थापन गर्न पहल गर्नुपर्छ,' गृहमन्त्री खाणले भने,' बुर्जा जस्ता विकट वडा र गाउँबारे थप योजना ल्याउन मन्त्रिपरिषद्, योजना आयोगसँग कुरा गर्छु ।' हिमालको फेदमा कडो कष्ट सहेर बसिरहेका नेपालीहरूले नेपाली भूमि, राष्ट्रियताको रक्षा गरिरहेको भन्दै उनले प्रसंशा गरे। हिमाल र तराईका मुलुकको सीमानामा बसेर नेपालको भूमि, राष्ट्रियता र सार्वजनिक सम्पत्तिको रक्षा गर्ने नेपालीहरूलाई सरकारले सम्मान गर्नुपर्ने उनको भनाइ थियो। विकट गाउँमा मानवबस्ती भयो भनेर सुगममा सार्ने योजना ल्याउने गृहकार्यमा लाग्नु भन्दा दुर्गमलाई नै सुगम बनाउने योजना ल्याउनु उपयुक्त हुने गृहमन्त्री खाणको बताए। दुर्गम स्थानमा भयो भनेर बस्ती सार्ने होइन । विकटतामा पनि हामीले सुगमता खोज्ने योजना ल्याउने हो । नयाँ सम्भावना के हुनसक्छ, खोज्ने हो,' गृहमन्त्री खाणले भने, 'यहाँ विकट भनेर छोड्ने हो भने यहाँको भूमि, नदीनाला, र सार्वजनिक सम्पत्तिको जगेर्ना कसले गर्ने यही विकट स्थानलाई सुगम बनाउन सरकारले पपहल गर्छ ।' जिल्ला सदरमुकाम बेनीबाट २६ कोष टाढा पर्ने बुर्जामा छन्त्याल र विश्वकर्माका २५० घरधुरी छन् । अत्यधिक हिउँ पर्ने यो स्थानमा जौं, गौं र आलुको मात्रै खेति हुन्छ ।"
वीरगन्जमा अन्तर्राष्ट्रिय तेक्वान्दो प्रतियोगिता सुरु,"वीरगन्ज : वीरगन्जमा शुक्रबारदेखि अन्तर्राष्ट्रिय तेक्वान्दो प्रतियोगिता सुरु भएको छ। पर्सा जिल्ला तेक्वान्दो संघले आयोजना गरेको अन्तर्राष्ट्रिय तेक्वान्दो प्रतियोगिताको समुद्घाटन, मधेस प्रदेशका उर्जा तथा खानेपानी मन्त्री ओम प्रकाश शर्माले गरे। शनिबारसम्म चल्ने प्रतियोगितामा नेपाल, भारत र बंगलादेशका खेलाडीहरुको सहभागिता रहेको छ। नेपालबाट सात वटै प्रदेश, नेपाली सेनाको त्रिभुवन आर्मी क्लब, सशस्त्र प्रहरीको एपिएफ क्लब र नेपाल पुलिस क्लब तथा भारत र बंगलादेशका गरी १७ वटा टिमका खेलाडी सहभागी छन्। नेपालबाट मात्रै १२ टिम, भारतको सिक्किम, दार्जिलिङ, पन्जाब र पन्जाब गरी ४ टिम र बंगलादेशबाट १ गरी कुल १७ टिमका खेलाडीले प्रतियोगितामा भाग लिएको पर्सा जिल्ला तेक्वान्दो संघका अध्यक्ष गणेशमान श्रेष्ठले जानकारी दिए। खेलाडी, रेफ्री र प्रशिक्षक गरि करिब ३ सय जना सहभागी प्रतियोगितामा ४१ केजीदेखि ७४ केजी तौल समुहमा खेलाडीहरुले प्रतिस्पर्धा गर्ने श्रेष्ठले बताए। अगामी १४ औं साग खेलकुद प्रतियोगिता र इन्डोनेसियामा हुने १९ औं एसियन खेलकुद प्रतियोगितालाई मध्यनजर गरि वीरगन्जमा ३ वटा देशका खेलाडी सहभागी गराएर अन्तरराष्ट्रिय तेक्वान्दो प्रतियोगिता आयोजना गरिएको श्रेष्ठले बताए। पर्सा जिल्ला तेक्वान्दो संघका अध्यक्ष गणेशमान श्रेष्ठकै अध्यक्षतामा शुक्रबार आयोजित प्रतियोगिताको समुद्घाटन समारोहमा प्रदेशसभा सदस्य राजेश्वर साह तेली , पर्साका प्रमुख जिल्ला अधिकारी उमेश ढकाल, नेपाल प्रहरीका प्रहरी उपरीक्षक रमेश बस्नेत, सशस्त्र प्रहरी उपरीक्षक तेजप्रसाद पोखरेल, शिक्षाविद् डाक्टर दिपक शाक्य, वडा अध्यक्ष रामनगीना साह कानु, एमाले नेता शीव पटेल लायगतले प्रतियोगिता सफलताको शुभकामना मन्तव्य व्यक्त गरे।"
पलेशा र सिर्जनाले एसियन पारा गेम्स खेल्ने,काठमाडौं : नेपाली पारा तेक्वान्दो खेलाडी पलेसा गोवद्र्धन र सिर्जना घिसिङले आगामी अक्टोबर ९ देखि १५ तारिखसम्म चीनको हेङ्जाउमा आयोजना हुने एसियन पारा गेम्समा सहभागिता जनाउने भएका छन्। टोकियो पारालिम्पिकमा दुई खेल जित्दै ऐतिहासिक सफलता हात पारेकी पलेसाले के४४ विधाको ५७ केजीमुनिको तौल समूहमा प्रतिस्पर्धा गर्ने भएकी हुन्। यसैगरी एसियन युथ गेम्स र डब्लुटी प्रसिडेन्ट कप एसियन रिजनमा रजत पदक विजेता सिर्जनाले के४४ विधाको ५२ केजीमुनिको तौल समूहमा प्रतिस्पर्धा गर्ने छिन्। विश्व तेक्वान्दो महासंघको पछिल्लो विश्व वरीयताक्रम अनुसार पलेसा नवौं स्थानमा छिन्। यस्तै सिर्जना १०औं स्थानमा छिन्। विश्व वरीयतामा माथिल्लो स्थानमा रहेका कारण एसियन पारा गेम्सका लागि उनीहरूले वाइल्ड कार्डमार्फ सहभागिता सुनिश्चित गरेको पारा तेक्वान्दोका लेबल२ प्रशिक्षक कविराजनेगी लामाले जानकारी दिए।
नयाँ वर्षमा नेपथ्य गुञ्जिने,"काठमाडौं : चर्चित सांगीतिक समूह नेपथ्य फेरि आफ्ना दर्शक श्रोताहरूमाझ गुञ्जिने भएको छ। यसको प्रारम्भ हुँदैछ, पूर्वको उज्यालो सहर दमकबाट। आगामी वैशाख १ गते अर्थात् नयाँ वर्षका दिनलाई संगीतमय बनाउन नेपथ्य झापाको फराकिलो मैदानमा गुञ्जिन लागेको हो। दमकको इँटाभट्टा स्कुल अर्थात् सरस्वती माध्यमिक विद्यालयको प्रांगणमा नेपथ्य गुञ्जिन लागेको हो। यसअघि नेपथ्यले चार हजारभन्दा बढी दर्शकको उपस्थितिमा यही मैदानमा आफूलाई उभ्याएको थियो। विद्यालयको खुला आकाशको प्रांगणमा प्रस्तुत हुनुअघि दमकमा तीनवटा कन्सर्ट सिनेमा हलमा आयोजना गरिएको थियो। पछिल्लो खुला कन्सर्टका लागि पाँच वटा ट्रकमा काठमाडौंदेखि नै आधुनिक मञ्चदेखि ध्वनि प्रणालीसमेत त्यहाँ पुर्याइएको थियो। संगीतप्रेमी दर्शकहरूका निम्ति हामीले यसपालि पनि नेपथ्यलाई उत्तिकै भव्यतापूर्वक उभ्याउने तयारी गरेका छौं, ब्यान्डको व्यवस्थापन गर्दै आएको नेपालयका किरणकृष्ण श्रेष्ठ भन्छन्, नेपथ्यप्रेमीलाई नयाँपन महसुस गराउने थप जमर्को गरेका छौं। पछिल्लो कन्सर्टका बेला धरान, विराटनगर हुँदै इलामसम्मका दर्शकले त्यहाँ उपस्थिति जनाएका थिए। त्यही सहरमा नेपथ्यको पाँचौं प्रस्तुति हुन लागेको हो। कोरोना भाइरसको कठोर पञ्जा विश्वभर फैलाउनुअघि नेपथ्यले आफूलाई राजधानी काठमाडौंको भृकुटीमण्डपमा उपस्थित गराएको थियो। २०७६ फागुन १७ गते एउटा गाउँले विद्यालयको पुनर्निर्माणका लागि कन्सर्ट आयोजना गरिएको थियो। त्यो कोरोना महामारीअघि नेपथ्यको अन्तिम प्रस्तुति थियो। यसपटक नेपथ्य कार्यक्रम दुई वर्षपछि हुन लागेको हो। महामारीको सम्पूर्ण समय कास्कीको अनकन्टार डाँडामा रहेको आफ्नो गोठमा कृषक भएर बिताएँ, नेपथ्यका अगुवा एवं प्रमुख गायक अमृत गुरुङ भन्छन् ।"
निर्वाचनसम्बन्धी संयुक्त विज्ञप्ति जारी गर्ने सत्ता गठबन्धनको निर्णय,"काठमाडौंः स्थानीय तह निर्वाचनका लागि गठन भएको निर्वाचन तयारी तथा अनुगमन समितिले निर्वाचन सम्बन्धमा संयुक्त विज्ञप्ति जारी गर्ने निर्णय गरेको छ । शुक्रबार प्रधानमन्त्रीको सरकारी निवास बालुबाटारमा बसेको सत्ता गठबन्धनमा आवद्ध दलका नेताहरुको बैठकले यस्तो निर्णय गरेको हो । नेकपा एकीकृत समाजवादीका सम्मानित नेता झलनाथ खनालले निर्वाचनलाई मध्येनजर गर्दै संयुक्त विज्ञप्ति जारी गर्ने निर्णय भएको जानकारी दिए । उनले अन्नपूर्णसँग भने, 'कांग्रेस र हामीबीच अनौपचारिक छलफल भएको छ । संयुक्त विज्ञप्ति जारी गर्ने कुरा भयो ।' बैठकमा गठबन्धनमा आवद्ध पाँच दलका शीर्ष नेताहरु सहभागी थिए। बैठकमा रामचन्द्र पौडेल नेतृत्वको समितिले चुनावी तालमेलमा अहिलेसम्म भएका प्रगतिबारे जानकारी गराएका थिए। गठबन्धनले आगामी स्थानीय तह निर्वाचनको तयारी, परिचालन तथा अनुगमनका लागि वरिष्ठ नेता पौडेलको नेतृत्वमा समिति गठन गरेको छ।"
मञ्जुश्री फाईनान्स लिमिटेडको शाखा कार्यालय गोंगबुको उद्घाटन,"काठमाडौं : मञ्जुश्री फाईनान्स लिमिटेडले काठमाडौं जिल्ला टोखा नगरपालिका वडा नं ०४, गोंगबुमा आफ्नो २४ औं शाखा उद्घाटन गरेको छ । मञ्जुश्री फाईनान्स लिमिटेडको संस्थापक अध्यक्ष तथा नेपाल सरकारको पूर्व मुख्य सचिव एवं नेपालको तर्फबाट अमेरिकाको लागि राजदुत श्री दामोदरप्रसाद गौतम ज्यूले एक समारोहका बीच उक्त शाखा कार्यालयको उद्घाटन गरेका हुन्। २०७८ साल पौष मसान्तसम्म रु १ अर्ब ३५ करोड चुक्ता पुँजी एवं रु ५० करोड डिवेन्चर जारी गरेको राष्ट्रिय स्तरको यस फाईनान्सले रु ११६३ अर्व निक्षेप संकलन गरी रु ११०२ अर्व कर्जा परिचालन गरेको छ। यसका साथै यस फाईनान्सले विप्रेशण, मोवाइल बैकिंग, इन्टरनेट बैकिंग र ब्त्ः सेवा लगायत सरल कर्जा र निक्षेपमा आकर्षक ब्याजदरको सुविधा दिंदै आएको छ।"
मतगणना नसकिदै नेपाल बारको अध्यक्षमा घिमिरेको जित सुनिश्चित,काठमाडौंः कानुन व्यवसायीहरुको छाता संगठन नेपाल बार एशोसियसनको अध्यक्षमा वरिष्ठ अधिवक्ता गोपालकृष्ण घिमिरेको जित निश्चित भएको छ। गठबन्धनका तर्फबाट उम्मेदवारी दिएका घिमिरेले करिब १५ सय मत गणना बाँकी रहँदा ३७२८ मत प्राप्त गरेका छन् । उनका प्रत्यासी वरिष्ठ अधिवक्ता विष्णुमणी अधिकारीले १९७७ मत प्राप्त गरेका छन् । नयाँ कार्यसमितिका लागि प्रगतिशील तथा पेसागत कानुन व्यवसायी समूहको नेतृत्व अधिकारी र बृहत् लोकतान्त्रिक प्रगतिशील समावेशी तथा पेसागत कानुन व्यवसायी समूहको नेतृत्व घिमिरेले गरेका छन् । महासचिवतर्फ पनि घिमिरेको प्यानलबाट अधिवक्ता अन्जिता खनालले अग्रता लिएकी छन्। खनालले ३१७५ मत प्राप्त गरेकी छन् भने अधिकारीको प्यानलबाट अधिवक्ता केदार प्रसाद कोइरालाले २३४५ मत प्राप्त गरेका छन् । बारमा अध्यक्षसहित ११ पदाधिकारी र सदस्य गरी २५ जनाको कार्यसमितिका लागि निर्वाचन भएको हो।
बागमतीमा ६० करोडका हिल स्टेसन,"हेटौंडा : बागमती प्रदेश सरकारले ६० करोड रुपैयाँ खर्चेर १० वटा स्थानमा हिल स्टेसन बनाउने भएको छ। तीमध्ये ६ स्थानमा हिल स्टेसन निर्माण जारी छ भने एक स्थानमा निर्माण सुरु हुन र तीन स्थानको डीपीआर हुन बाँकी रहेको बागमती प्रदेश पर्यटन विकास आयोजनाले जनाएको छ। हिल स्टेसनमा भ्यु टावर, बगैंचा, कोसेली घर, सामुदायिक लज, मनोरञ्जन घर, निजी रिसोर्टलगायतका भौतिक संरचना निर्माण हुनेछ। प्रदेशका उत्कृष्ट गन्तव्यहरू छनोट गरी आन्तरिक र बाह्य पर्यटकलाई गर्मी छल्न र अग्लो डाँडाबाट हिमालसहित अन्य क्षेत्रको दृश्यावलोकन गर्न सक्नेगरी हिल स्टेसन निर्माण थालिएको हो । दोलखाको जिरी, सिन्धुपाल्चाकको मुडे, नुवाकोटको ककनी, मकवानपुरको चित्लाङ, सिन्धुलीको सिन्धुलीगढी र रामेछापको शिवालयमा भ्यु टावरसहितको हिल स्टेसन निर्माणको क्रममा रहेको पर्यटन विकास आयोजनाका प्रमुख विष्णु भण्डारीले बताए। यी योजनाहरू सम्पन्न गर्न ६० करोड रुपैयाँ लागत अनुमान गरिएको छ। ठेक्कामार्फत निर्माणाधीन उक्त हिल स्टेसनहरू निर्माण कम्पनीले हालसम्म १३ करोड ८१ लाख रुपैयाँ भुक्तानी पाइसकेका छन्। बहुवर्षीय योजनाअन्तर्गत निर्माणाधीन हिल स्टेसनहरूका लागि हाल ३१ करोड २४ लाख रुपैयाँ बजेट प्रदेश सरकारले विनियोजन गरेको छ। निर्माणाधीन हिल स्टेसनमध्ये दोस्रो चरणमा भ्यु टावर निर्माणको काम जिरी, मुडे, ककनी, सिन्धुलीगढी र शिवालय तथा चित्लाङमा पहिलो चरणमा पुगेको आयोजनाले जनाएको छ। १० ठाउँका हिल स्टेसनमध्ये रुवी भ्यालीमा निर्माणको काम सुरु भएको छैन। उक्त स्थानमा भ्यु टावरसहितको स्टेसन निर्माणका लागि १ करोड ९३ लाख खर्च हुने डीपीआर छ। रसुवाको सोम्दाङ, चितवनको सिराईचुली र ललितपुरको महाङ्कालस्थित कालेश्वर महादेव मन्दिरमा हिल स्टेसन निर्माणका लागि डीपीआर हुन बाँकी रहेको आयोजना प्रमुख भण्डारीले बताए। २०७६ असार १३ गते तत्कालीन उद्योग, पर्यटन, वन तथा वातावरण मन्त्रालयले प्रदेशभित्र आन्तरिक र बाह्य पर्यटकको चहलपहल बढाउन प्रदेशका १० उत्कृष्ट पर्यटकीय गन्तव्यमा सुविधासम्पन्न हिल स्टेसन निर्माण गर्ने निर्णय गरेको थियो। त्यसका लागि सन् २०२० देखि २०३० सम्म भ्रमण दशक मनाउन करिब एक अर्ब रुपैयाँ खर्चेर हिल स्टेसन निर्माण गर्न प्रदेश सरकारले प्रक्रिया अघि बढाएको हो। तर, करोडौं रुपैयाँ खर्चेर हिल स्टेसन निर्माण सुरु गरे पनि त्यसको प्रभावकारिताका बारेमा भने प्रश्न उठ्न थालेको छ। अग्ला डाँडाहरूमा भ्यु टावर र अन्य संरचना निर्माण आवश्यक नरहेको भन्दै भ्यु टावर निर्माण क्षेत्रका स्थानीयले अन्य क्षेत्रमा लगानी गरिदिन प्रदेश सरकारसँग माग गर्दै आएका छन्।"
सुनको मूल्य तोलमा ५०० ले बढ्यो,"काठमाडौं : नेपाली बजारमा सुनको मूल्यमा वृद्धि भएको छ। शुक्रबार आज छापावाल सुनको मूल्य प्रतितोला ५०० ले बढेर ९९ हजार ५०० कायम गरिएको नेपाल सुन चाँदी व्यवसायी महासंघले जनाएको छ। यसअघि बिहीबार प्रतितोला ९९ हजारमा कारोबार भएको थियो । नेपाल सुनचाँदी व्यवसायी महासंघले सार्वजनिक गरेको विवरणानुसार आज तेजाबी सुनको मूल्य प्रतितोला ९९ हजार छ । यसको मूल्य बुधबार प्रतितोला ९८ हजार ५०० तोकिएको थियो। त्यस्तै, आज चाँदीको मूल्य अघिल्लो कारोबार मूल्यका तुलनामा प्रतितोला १० रुपैयाँले बढेर एक हजार ३५५ पुगेको महासंघले जनाएको छ ।"
जस्तो समाज उस्तै नेता,"मान्छे किन लोभमा फस्न थाले ? किन भ्रष्टाचार भयो ? यो सबैको जरो भनेको समाजको विकृति हो। यो विकृतिलाई नहटाएसम्म हालको विकृत अवस्था रहिरहन्छ। समाजमा विकृति कसले ल्यायो भन्ने प्रश्न आउँछ। समाजमा बस्ने मानिसले नै ल्याएको हो अर्थात् हामीहरूले नै ल्याएका हौं। तपाईं हामी जो पनि एउटा कारण हुन सक्छौं। इष्टमित्र, आफन्त जोकोही पनि कारण हुन सक्छन्। साथीभाइ पनि हुन सक्छन्। हामी सबै मिलेर यस खालको विकृतिको सिर्जना गरेका हौं। राजनीतिक दलहरू भनेका पनि यही समाजका अंग हुन्। हामीले फरक आँखाले हेर्नु हुँदैन। समाजमा देखिएका विविध विकृतिकै परिणाम हो राजनीतिक दलमा देखिएका विकृति पनि। समाजका सदस्य नै संस्थागत ढंगले जोडिएका हुन्। समाज स्वच्छ भए मात्र सबै कुरा स्वच्छ हुँदै जान्छ। एउटा विकृति फैलिएपछि त्यसको असर त सबैलाई पर्छ नै। किनकि समाजका हरेक गतिविधि एउटा सञ्जालमा जोडिएका छन्। यस्तो विकृति परिवारबाटै हुने हो। परिवारमा विकृति हुने कुरो सबैको केही न केही मात्रामा हुन्छ। कोही निर्दोष होला, अर्थात् उसले त्यो काम नगरेको होला। तर, ऊ पनि समाजको अंग भएकाले कहीँ कतै प्रत्यक्ष वा परोक्ष रूपमा जोडिन सक्छ। झैझगडा हुन्छ, भ्रष्टाचार हुन्छ भने एक्लै सम्भव छैन। यो जे हुन्छ, त्यो समाजको उपज हो। समाजमा सबै मिलेर नियन्त्रण हुने कुरो हो यी सबै। मिले त विकृति नियन्त्रण हुन बेर लाग्दैन। मिलेन भने त कसरी नियन्त्रण हुन्छ र ? सामाजिक होस् वा राजनीतिक विकृति, कसरी नियन्त्रण हुन्छ ? भन्ने प्रश्नको चाहिँ ठ्याक्कै यही वा यसरी नै भन्ने उत्तर भने हुँदैन। समाधानका विभिन्न तरिका हुन सक्छन्। फेरि एउटा समाजको एउटा विषय जुन ढंगले समाधान गरिएको हुन्छ, त्यस्तै विषय भए पनि अर्को समाजमा लागू हुन्छ भन्ने हुँदैन। खासगरी विषय हेरी त्यससँग जोडिएका मानिसबीच नै निकास खोज्नुपर्ने हुन्छ, सकिन्छ पनि। सरोकार नभएकाले समाधान खोज्ने कुरो पनि भएन। नेपालको समस्या समाधान गर्न कुनै देश गएर वा विदेशी बोलाएर होला त ? हुँदैन। नेपाली नै हुनुपर्छ। कोही सही मान्छे उदाहरणीय हुन्छन् तर ती पनि समयक्रमसँगै जोडिने वा मुछिने अवस्था हुन्छ। यस्ता मान्छे कसरी सही भइरहने वा बनाइराख्ने ? धेरैको चासोको विषय हुन सक्छ। यसमा पनि यही नै भन्ने उत्तर हुन्न। सूत्र पनि हुँदैन। विज्ञान होस् वा गणित, त्यहाँ समस्याको समाधान गर्ने सूत्र हुन्छ। सामाजिक सन्दर्भमा सूत्र लागू हुन्न। कुरा गर्नेहरूले भन्छन्, यसो गर्यो भने हुन्छ उसो गर्यो भने भइहाल्छ, के नै ठूलो कुरो हो र ? भनेर। ती गफ गर्ने मेसो मात्र हुन्। भनिसकें, कतै कुनै काम भयो भने त्यही काम कुरो अर्को समाजमा हुन सक्छ भन्ने हुँदैन। नेपाली समाजमा भाषा, जात, जाति, संस्कृति, भूगोल आदि विविध कारणले विविधता छ। एउटा समुदायमा काम गर्ने कतिपय कुरा अर्कोमा पच्दैन। मान्छेहरू विभिन्न संस्कारमा हुर्किएका हुन्छन्। को कस्तोमा हुर्किएको हो भन्ने कुरा त्यसमा भर पर्छ। बोलेको कुरा पुर्याउने संस्कारमा हुर्किएको भए ऊ सही नागरिक बनेर निस्कन्छ। होइन भने बोल्ने, बोलेर पनि नपुर्याउने अनि नपुर्याएकोमा समेत कुनै पछुतो नमान्ने स्वभाव हुन्छ मान्छेको। विकृतिको यो एउटा सानो स्वरूप मात्र हो। संस्कार परिवारबाट दिन सुरु गरिन्छ। परिवार भनेकै समाजमा रहेको हुन्छ। कतै सानो समाज हुन्छ त कतै ठुलो हुन्छ। विभिन्न आकारमा समाज रहन्छ। परिवार नराम्रो संस्कारको भए पनि समाज राम्रो छ भने मान्छे नबिग्रन सक्छ। अन्ततः ऊ सही निस्कन सक्छ। समाजले राम्रो संस्कारमा लैजान सक्छ। परिवार राम्रो छ तर वरिपरिको समाज विकृत छ भने जति नै राम्रो व्यक्तिमा पनि समाजको असर पर्न सक्छ। विश्व परिवेश पनि नियाल्नु पर्छ। आफूलाई सोहीअनुसार समायोजन गर्दै अघि बढ्नु पर्छ। सही र राम्रा कुरा सिक्नुपर्छ। गलत कुरा त्यहीँ छोडेर अघि बढ्नुपर्छ। विद्यालयबाट बालबालिका सही निकाल्न सकिन्छ नि ? भनेर पनि कसैको मनमा जिज्ञासा उत्पन्न हुनसक्छ। म त भन्छु, विद्यालयमा अध्यापन गराउने पनि त समाजकै सदस्य हुन् नि। त्यसैले विद्यालय पनि समाजअनुसारको हुन्छ। समाजले बनाएको विद्यालय भए पनि शिक्षकशिक्षिका कस्ता छन् भन्ने पनि हुन सक्छ। जस्तो समाज उस्तै विद्यालय हुन्छ नि। मान्छेको जिन्दगी हावाहुरी जस्तो हो, नदी वा खोलाजस्तो पनि हुन्छ। एकै ठाउँमा जन्मिएको, हुर्किएको, अध्ययन गरेको भए पनि परिस्थितिले कसलाई कहाँ पुर्याउँछ ? कस्तो ठाउँमा पुर्याउँछ ? संगत कस्तो हुन्छ ? उसले जिन्दगीमा कति हन्डर र ठक्कर खान्छ भन्ने पनि हुन्छ। एउटै आमाको कोखबाट जन्मिएको दुई बालकमा पनि त फरक हुन्छ। समाजले कुनै पनि व्यक्तिलाई सधैं नै आफ्नो छत्रछायाँमा राखेर त हुर्काउन सक्दैन। हातखुट्टा लागेपछि विभिन्न वातावरणमा जानुपर्छ, काम गर्नुपर्छ। विभिन्न समुदायसँग घुलमिल भएर काम गर्नुपर्छ। भोग्दै जाँदा परिस्थितिले के, कसरी अगाडि बढाउँछ ? सही सिकाउँछ वा गलत भन्न सकिन्न। कसैलाई स्वदेशमै राख्छ कसैलाई विदेश पुर्याउँछ। युवा रोजगारीका लागि विदेश जाने कुरा सबै सामान्य हो। नेपालबाट कोही किन विदेश जान्छन् ? स्वदेशमा रोजगारी छैन र विदेश जान्छन्। स्वदेशमै रोजगार दिन त सरकार सक्षम हुन पर्यो नि। नत्र जहाँ रोजगारी पाउँछन्, त्यहाँ जान्छन्। जुन स्वाभाविक कुरा हो। कुनै नौलो वा अचम्मको कुरा पनि भएन। कतिपय निजी क्षेत्र, संस्था वा व्यक्तिसमेतले रोजगार दिएका उदाहरण प्रशस्तै छन्। हरेक नेतृत्व आफ्नो क्षेत्र वा विषयमा उदाहरणीय बन्न सक्नुपर्छ। यो समाजमा राजनीति गर्न चुनाव लड्नेलाई मात्र नेता भनेर बुझिन्छ, त्यो गलत हो। मानव सभ्यताको इतिहासमा जेजस्ता काम भइरहेका छन्, खासमा भन्ने हो भने अहिले जसरी चलिरहेको छ, त्यसरी चल्दैन। चल्न पनि दिनु हुँदैन। परिवर्तन भइरहन्छ, गर्नु पनि पर्छ। अहिले जति पनि काम भइरहेको छ, त्यो पुरानो पुस्ताको आधारमा भइरहेको छ। अब नयाँ पुस्ताले पुरानो पुस्ताबाट सिकेर चल्नुपर्छ। कि त पुरानोले सिकाएअनुसार काम गर्नुपर्छ। होइन, पुरानो पुस्ताले गरेको काम वा सिकाएको तरिका ठीक भएन भने नयाँ तरिकाले चल्नु पर्यो। यसको अन्तिम निर्णय नयाँ पुस्ताले गर्नुपर्छ। विश्व परिवेश पनि नियाल्नु पर्छ। आफूलाई सोहीअनुसार समायोजन गर्दै अघि बढ्नु पर्छ। विदेशीले जे गरे त्यही कुरो जस्ताको तस्तै नक्कल गर्नुपर्छ भन्ने होइन। सही र राम्रा कुरा सिक्नुपर्छ। गलत कुरा त्यहीँ छोडेर अघि बढ्नुपर्छ। नत्र अघि माथि भनिए जसरी हरेक क्षेत्रमा सामाजिक विकृति देखिइरहन्छ। यस्तै कुराले हो समाज विकृत हुँदै जाने। के ग्रहण गर्ने के नगर्ने भन्ने विवेक हरेक नागरिकसँग हुनुपर्छ। नागरिक हरपल सचेत हुनुपर्छ। सचेत नागरिक बनाउन सही र संस्कारी शिक्षा दिने काम सरकारको हो। विकृति फिल्टर गर्न नसक्नेहरू नै हुन् समाजमा विकृति ल्याउने। आफ्नो परिवेश, हावापानी, स्थिति सुहाउने गरी नक्कल गर्न सकिन्छ। आवश्यकता वा हावापानीअनुसार प्रयोग गर्नुपर्छ। विदेशीले जे काम जसरी गरे त्यही शैलीमा बग्नु भने हुँदैन। जो नेताले देश चलाइरहेका छन् जसरी चलाइरहेका छन् त्यो वर्तमान विषय हो। स्थानीय जनप्रतिनिधिदेखि प्रदेश हुँदै संघीय सरकारसम्म सञ्चालन गर्ने नेता आदि सबै यही समाजकै सदस्य भएकाले यसरी पनि बुझ्नुपर्छ। तर, यही ढंगले पनि चल्दैन, विकासले पनि गति लिँदैन। समाजलाई कसरी बदल्ने भन्ने चिन्तनमा नेता सकारात्मक ढंगले निरन्तर लागिरहनु पर्छ। कुनै न कुनै समयमा एउटा त्यस्तो समय आउँछ कि समाज एकदमै सही अवस्थामा पुग्नेछ। तर कहिले आउँछ ? कसरी आउँछ ? भन्ने कुरा चाहिँ थाहा हुँदैन।"
२८ गतेभित्र उम्मेदवारको सिफारिस गर्न लोसपाको निर्देशन,"काठमाडौंः लोकतान्त्रिक समाजवादी पार्टी(लोसपा) ले आगामी चैत २८ गते भित्र उम्मेदवारको नाम सिफारिस गर्न निर्देशन दिएको छ । बैशाख ३० गते तोकिएको स्थानीय तहको निर्वाचनमा २८ गतेभित्र वडा र पालिकास्तरबाट उम्मेदवारको नाम सिफारिस गर्न निर्देशन दिएको हो । लोसपा नेता केशव झाका अनुसार वडाध्यक्ष, पालिका प्रमुख, उपप्रमुखलगायतको नाम सिफारिस गर्न निर्देशन दिइएको हो । झाले अन्नपूर्णसँग भने, '२४ गते केन्द्रबाट जिल्लामा पर्यवेक्षक पठाइएको थियो । २८ गते सम्म सबै पालिकामा प्रमुख र उपप्रमुखको नाम अधिकतम सिफारिस गर्नुपर्नेछ । जहाँ विवाद छ, एक जनामा सहमति जुटेन भने तीनजनाको नाम सिफारिस गर्नुपर्नेछ ।' झाले स्थानीय निर्वाचनमा केन्द्रबाट तालमेल नगर्ने र आवश्यकता र औतित्यताका आधारमा तालमेल गर्न सकिने बताए । लोसपाले केन्द्रीय पर्यवेक्षकको उपस्थितिमा बिहीबार जिल्लाहरूमा विस्तारित बैठक गरेको थियो ।"
"उपकार लघुवित्तको आइपिओ खुल्यो, अधिकतम एक हजार कित्तासम्म आवेदन दिने पाइने",काठमाडौं : उपकार लघुवित्त वित्तीय संस्था लिमिटेडले सर्वसाधारणका लागि साधारण सेयर बिक्री खुला गरेको छ । कम्पनीले शुक्रबारदेखि प्रतिकित्ता १०० अङ्कित मूल्यमा दुई करोड ३६ लाख २५ हजार मूल्य बराबरको दुई लाख ३६ हजार २५० कित्ता प्रारम्भिक सार्वजनिक निष्कासन (आइपिओ) को बिक्री खुला गरेको हो । कम्पनीले निष्काशन गरेको साधारण सेयरमा जारी पूँजीको ०५ प्रतिशत अर्थात् तीन हजार २८१ कित्ता सेयर कर्मचारीलाई र निष्काशित सेयरको पाँच प्रतिशत अर्थात् ११ हजार ८१३ कित्ता सामूहिक लगानी कोषलाई सुरक्षित गरी बाँकी दुई लाख २१ हजार १५६ कित्ता सेयर खरिदका लागि सर्वसाधारणले आवेदन दिन पाउने कम्पनीले जारी गरेको आह्वान पत्रमा उल्लेख छ । सर्वसाधारणले यही चैत २९ गतेसम्म न्यूनतम १० कित्तादेखि अधिकतम एक हजार कित्तासम्मका लागि आवेदन दिन सक्नेछन् भने सो अवधिसम्म मागबमोजिम आवेदन नआए आगामी वैशाख ९ गतेसम्म निष्काशन खुला रहने कम्पनीले जनाएको छ । नेपाल धितोपत्र बोर्डबाट सिआस्वा सुविधा प्रदान गर्न अनुमति पाएका बैंक तथा वित्तीय संस्था र तिनका शाखा कार्यालयका साथै अनलाइनमार्फत 'मेरोशेयर' प्रयोग गरेर पनि सर्वसाधारणले सेयर खरिदका लागि आवेदन दिन सकिने कम्पनीको धितोपत्र निष्काशन तथा बिक्री प्रबन्धक नेपाल एसबिआई मर्चेन्ट बैंकिङ लिमिटेडले जनाएको छ । धितोपत्रको सार्वजनिक निष्कासन गर्दा क्रेडिट रेटिङ गर्नुपर्ने व्यवस्थाअनुसार रेटिङ गर्दा इक्रा नेपाल लिमिटेडले कम्पनीलाई 'इक्रानपी बीबी माइनस' ग्रेडिङ प्रदान गरेको छ ।
बालुवाटारमा सत्ता गठबन्धनको बैठक जारी,"काठमाडौं : प्रधानमन्त्रीको सरकारी निवास बालुवाटारमा सत्ता गठबन्धनको बैठक जारी छ । बैठकमा पाँच दलले स्थानीय तह निर्वाचन र गठबन्धनको चुनावी रणनीतिबारे छलफल गर्न बैठक बसिरहेको बालुवाटार स्रोतले जनाएको छ। बैठकमा गठबन्धनमा आवद्ध पाँच दलका शीर्ष नेताहरु सहभागी छन्। बैठकमा रामचन्द्र पौडेल नेतृत्वको समितिले चुनावी तालमेलमा अहिलेसम्म भएका प्रगतिबारे जानकारी गराउने बताइएको छ। गठबन्धनको बैठकले आगामी स्थानीय तह निर्वाचनको तयारी, परिचालन तथा अनुगमनका लागि वरिष्ठ नेता पौडेलको नेतृत्वमा समिति गठन गरेको छ।"
"न्यू इयर इभमा फोनपे गर्दा २० जनाले हेलिकप्टरमा सगरमाथा घुम्न पाउने, २५ प्रतिशतसम्म छुट","काठमाडौं : नेपालको अग्रणी भुक्तानी प्रणाली सञ्चालक फोनपे पेमेन्ट सर्भिस लिमिटेडले २०७८ सालको अन्तिम दिन चैत्र ३० गते न्यू इयर इभका दिनमा फोनपे मार्फत भुक्तानी गर्ने ग्राहक र व्यवसायीलाई विशेष अफर सार्वजनिक गरेको छ । यस अफर अन्तरगत न्यू इयर इभका दिनमा फोनपे मार्फत कारोबार गर्ने १० जना ग्राहक र १० जना मर्चेन्ट (व्यवसायी) गरि २० जनाले आकर्षक अफर प्राप्त गर्नेछन् । यस अफर अन्तरगत फोनपे मार्फत कारोबार गर्नेमध्येबाट भाग्यशाली १० जना ग्राहक र १० जना मर्चेन्टले हेलिकप्टर मार्फत विश्वकै अग्लो हिमाल सगरमाथा घुम्न पाउने छन् भने सगरमाथा आधार शिविर नजिक रहेको होटल एभरेष्ट भ्यूमा ब्रेक फाष्ट गर्ने अवसर प्राप्त हुनेछ । फोनपेले डिजिटल करोबारलाई प्रोत्साहन गर्नका लागि यस किसिमको योजना सार्बजनिक गरेको हो । यो योजनामा २९ गते राति १२ बजेदेखि ३० राति १२ बजेसम्म कारोबार गर्ने सबै व्यक्ति र मर्चेन्ट सहभागी हुनेछन् । विजेता गोला प्रथा मार्फत घोषणा गरिनेछ । यस्तै सोही दिन विभिन्न बैंक, वित्तीय संस्था तथा भुक्तानी सेवा प्रदायक संस्थाले समेत छुट तथा क्यासब्याक अफर सार्बजनिक गरेका छन् । सोही दिन एनआइसी एशिया बैंक, इसेवा, लक्ष्मी बैंक, एनएमबी बैंक, मेगा बैंक, सनराइज बैंक, गरिमा विकास बैंक, सिद्धार्थ बैंक, राष्ट्रिय वाणिज्य बैंक, सानिमा बैंक, सिभिल बैंक, आइएमई पे, खल्ती, प्रभुपे मार्फत क्यूआर स्क्यान गर्दा १० प्रतिशत छुट तथा क्यासब्याक प्राप्त गर्न सकिनेछ । यसैगरि भोजडिल, फुडमांडु , सेल्सबेरी, डेलि ग्रोसरि,खानपिन लगायतका ठाउँमा क्यूआर भुक्तानी गर्दा २५ प्रतिशतसम्म छुट प्राप्त सकिनेछ । फोनपे नेटवर्कमा आबद्ध कुनैपनि बैंक तथा वित्तीय संस्था तथा विभिन्न भुक्तानी सेवा प्रदायकका मोबाईल एप्स्बाट सहजै क्यूआर मार्फत भुक्तानी गर्न सकिन्छ । फोनपे पेमेन्ट सर्विस लिमिटेड लिमिटेड नेपाल राष्ट्रबैंकबाट अनुमति प्राप्त नेपालको अग्रणी र प्रतिष्ठित भुक्तानी प्रणाली सञ्चालक हो । फोनपे नेटवर्कमा ६० वटा बैंक तथा वित्तीय संस्था र भुक्तानी प्रणाली सञ्चालक आबद्ध छन् । यस्तै फोनपेमा हालसम्म ६ लाख ७० हजार भन्दा बढि मर्चेन्ट रहेका छन् । एक करोड ४० लाखभन्दा धेरै मोबाइल बैकिङ्ग प्रयोगकर्ता तथा करिब ८० लाख भुक्तानी प्रणाली सेवा प्रदायकका मोबाईल एप्स् मार्फत फोनपेले सेवा पुर्याउँदै आएको छ ।"
यस्ता छन् मन्त्रिपरिषद्का निर्णयहरु,"काठमाडौंः सरकारले जेष्ठ नागरिकहरूलाई विशिष्ट प्रकारको स्वास्थ्य सेवा उपलब्ध गराउन विशेषज्ञ सेवासहितको जेष्ठ नागरिक अस्पताल स्थापना गर्न सैद्धान्तिक सहमति प्रदान गर्ने निर्णय गरेको छ। मन्त्रिपरिषद्को बिहीबार बैठकको निर्णय सार्वजनिक गर्दै सरकाका प्रवक्ता एवं संचार तथा सूचना प्रविधि मन्त्री ज्ञानेन्द्रबहादुर कार्कीले बताएका हुन्। यस्तै बैठकले हेटौडा सिमेन्ट उद्योग लिमिटेडको महाप्रबन्धकमा बसन्तकुमार पाण्डेलाई नियुक्त गर्ने निर्णय गरेको छ । बैठकले अमलेखगंज सवस्टेशनको लागि जग्गा प्राप्ति गर्ने र प्रारम्भिक कारबाही चलाउने अधिकारी तोक्ने निर्णय गरेको छ । बैठकले पश्चिम सेती कोरिडोर ४०० केभी प्रसारण लाइन आयोजनाको लागि जग्गा प्राप्ति गर्ने र प्रारम्भिक कारबाही चलाउने अधिकारी तोक्ने भएको छ । लाटिनाथ ३३ केभी प्रसारण लाइन तथा सवस्टेशनको लागि जग्गा प्राप्ति गर्ने र प्रारम्भिक कारबाही चलाउने अधिकारी तोक्ने निर्णय गरेको हो। श्रम अदालतको अध्यक्षमा उच्च अदालत विराटनगर, ओखलढुंगा इजलासका न्यायाधीश बासुदेव आचार्यलाई तोकेको छ । काठमाडौं उपत्यका विकास प्राधिकरण ऐन, २०४५ को दफा २३ बमोजिमको पुनरावेदन समितिको अध्यक्षमा अदालतको कामकाज समेत गर्ने गरी उच्च अदालत पाटनका न्यायाधीश महेश शर्मा पौडेललाई तोक्ने निर्णय गरेको छ । राजश्व न्यायाधिकरण पोखराको कानून सदस्य एवम् अध्यक्ष पदमा उच्च अदालत पोखराका न्यायाधीश रमेशप्रसाद राजभण्डारीलाई तोक्ने निर्णय गरेको छ । वैदेशिक रोजगार न्यायाधिकरणको अध्यक्ष पदमा उच्च अदालत जनकपुर, वीरगंज इजलासका माननीय न्यायाधीश डा रवि शर्मा अर्याललाई तोक्ने निर्णय गरेको छ।"
रकम नपाएपछि बिमा उपचार बन्द,"तानसेन : पाल्पामा स्वास्थ्य बिमा गरेका बिरामी उपचार सेवाबाट वञ्चित हुने भएका छन्। स्वास्थ्य बिमा बोर्ड उपचारबापतको रकम लामो समयसम्म अस्पतालहरूलाई भुक्तानी नगरेपछि पाल्पाका ठूला अस्पतालले उपचार सेवा बन्द गर्ने घोषणा गरेका हुन्। पाल्पामा युनाटेड मिसन अस्पताल, लुम्बिनी मेडिकल कलेज, पाल्पा अस्पताल, रामपुर अस्पताल, ताहु प्राथमिक उपचार केन्द्र, खस्यौली प्राथमिक उपचार केन्द्र, पाल्पा लायन्स लाकौल आँखा अस्पताल, कालीगण्डकी आँखा उपचार केन्द्रले स्वास्थ्य बिमामार्फत उपचार सेवा प्रदान गर्दै आएका छन्। बिमाबाट उपचार गराएबापत युनाटेड मिसन अस्पताल पाल्पालाई २०७८ फागुन महिनासम्मको १२ करोड ७ लाख ३७ हजार ५ सय ८७ रुपैयाँ तिर्न बाँकी छ। उक्त बक्यौता रकम २०७९ वैशाख ५ गतेसम्म भुक्तानी नगरेमा ६ गतेदेखि बिमाबाट हुने सबै किसिमका उपचार बन्द गर्ने घोषणा गरिएको छ। उक्त घोषणापछि बिमा बोर्डले मिसन अस्पताललाई पेस्कीको रूपमा २ करोड ७५ लाख रुपैयाँ पठाएको छ। अस्पतालले पठाएको हिसाबअनुसार भुक्तानीका लागि दबाब दिएपछि पेस्की मात्र पठाएको अस्पतालले जनाएको छ। लामो समयदेखिको हिसाबकिताब फस्र्याेट नहुँदा समस्या परेको युनाटेड मिसन अस्पतालका प्रशासकीय अधिकृत जीवन भट्टराईले बताए। एउटै अस्पतालको १२ करोडभन्दा बढी बिमा बोर्डले तिर्न बाँकी बक्यौता रकम भुत्तानी नभएमा वैशाख ६ गतेदेखि बिमाबाट हुने उपचार बन्द गर्ने घोषणा लुम्बिनी मेडिकल कलेज एवं शिक्षण अस्पताल पाल्पाले स्वास्थ्य बिमा बोर्डबाट फागुन महिनासम्मको २२ करोड ७५ लाख रुपैयाँ रकम स्वास्थ्य बिमा बोर्डबाट भुक्तानी लिन बाँकी छ। समयमा रकम नपाएपछि अस्पतालले दैनिक ७ सय जनासम्म स्वास्थ्य बिमाबाट बिरामीको उपचार गर्दै आएकोमा फागुन महिनादेखि संख्या कटौती गरी दैनिक २ सय ५० जना बिरामीको मात्रै उपचार गर्दै आएको छ। चैत २३ गतेसम्म बिमाबाट रकम भुक्तानी नभएको कलेजका प्रवक्ता कृष्णप्रसाद पराजुलीले बताए। पाल्पा अस्पतालले स्वास्थ्य बिमा उपचारबापत २०७८ फागुन मसान्तसम्मको १ करोड २३ लाख रुपैयाँ भुक्तानी लिन बाँकी रहेको अस्पताल विकास समितिका अध्यक्ष नेत्रप्रसाद भट्टराईले बताए। प्रदेशका उत्कृष्ट गन्तव्यहरू छनोट गरी आन्तरिक र बाह्य पर्यटकलाई हिमालसहित अन्य क्षेत्रको दृश्यावलोकन गर्न सक्नेगरी हिल स्टेसन निर्माण थालिएको हो। बिमा बोर्डले पाल्पा लायन्स लाकौल आँखा अस्पतालको २०७८ फागुनसम्मको १ करोड ७५ लाख रुपैयाँ भुक्तानी गर्न बाँकी रहेको छ। हामीजस्तो सानो अस्पतालले दैनिक आम्दानीबाट दैनिक प्रशासन तथा औषधि खरिद गर्दै आएको अवस्थामा लामो समयसम्म ठूलो रकम बिमा बोर्डबाट भुक्तानी नहुँदा समस्या जटिल बन्दै गएको नेपाल नेत्र ज्योति संघ पाल्पाका सभापति बुद्धिप्रसाद शर्माले बताए। बिमा बोर्डबाट उपचारबापतको रकम नपाउँदा अस्पतालमा कार्यरत कर्मचारीलाई मासिक तलब खुवाउन, औषधि खरिद, उपचारका उपकरणहरू मर्मत गर्न तथा नयाँ किन्न समस्या भएको पाल्पाका अस्पतालहरूले जनाएका छन्। पाल्पामा २ लाख ४२ हजार ४ सय २३ जनसंख्या रहेकोमा २ लाख १५ हजारले स्वास्थ्य बिमा गराएका छन्। पाल्पा स्वास्थ्य बिमा गर्ने उत्कृष्ट जिल्लाको रूपमा परिचित छ।"
वडास्तरीय क्रिकेटको उपाधी ठुलापोखरालाई,"सन्धिखर्क : अर्घाखाँचीको छत्रदेव गाउँपालिकामा सञ्चालित अध्यक्ष कप रनिंगशिल्ड भलिबल प्रतियोगीता तथा वडास्तरीय क्रिकेट प्रतियोगिता सम्पन्न भएको छ । छत्रदेव रंगशाला रातापोखरामा भएको वडास्तरीय क्रिकेट प्रतियोगिताको आजको फाइनल खेलमा वडा नम्बर ४ केरुंगालाई हराउँदै वडा नम्बर ६ ठुलापोखरा विजयी भएको हो । भलिबल प्रतियोगीतामा वडा नम्बर ४ लाई हराउँदै वडा नम्बर ८ अर्घातोष विजयी भएको हो । विजयी टिमहरुलाई लुम्बिनी प्रदेशका उर्जा जलस्रोत तथा सिंचाई मन्त्री वीरबहादुर रानाले पुरस्कार वितरण गरे। भलिबल तथा क्रिकेट प्रतियोगीतामा प्रथम, द्धितीय र तृतीय हुनेले क्रमश ५० हजार, ३० हजार र २० हजर रुपैयाँसहित शिल्ड, मेडल र प्रमाणपत्र प्राप्त गरेका छन् । खेलको समापन समारोहमा बोल्दै मन्त्री रानाले खेलकुदले देशलाई विश्वमा चिनाउने भएकाले खेलकुदको विकासमा तीनै तहका सरकारहरु लाग्नुपर्ने बताए । कार्यक्रममा छत्रदेव गाउँपालिकाका अध्यक्ष लेखनाथ पोख्रेल, कपिलवस्तु जिल्लाका सहायक प्रमुख जिल्ला अधिकारी अनिल पौडेल, छत्रदेव गाउँपालिकाका उपाध्यक्ष तुल्सीदेवी श्रेष्ठ , प्रमुख प्रशासकीय अधिकृत भेसराज पन्थ, लगायतले मन्तव्य राखेका थिए ।"
संयुक्त राष्ट्रको मानवअधिकार परिषद्बाट रुस निष्कासित : पश्चिमी देशको प्राथमिकताका आधारमा निकालिएको रुसको आरोप,"मस्को : संयुक्त राष्ट्रसंघको महासभाले बिहीबार रुसलाई राष्ट्रसंघ मानवअधिकार परिषद्बाट निलम्बन गरेको छ। यसपछि रुसले यो निर्णय मानवअधिकारको अवस्थाका आधारमा नभई पश्चिमी देशको प्राथमिकतालाई ध्यानमा राखेर गरिएको जनाएको छ। संयुक्त राष्ट्रसंघका लागि रुसको मिसनले सामाजिक सञ्जालमा एक विज्ञप्ति जारी गरेको हो। यसमा भनिएको छ, 'अमेरिकाको यो प्रस्ताव गैरकानुनी र राजनीतिक रूपमा प्रेरित छ। यसको उद्देश्य स्वतन्त्र विदेश र घरेलु नीति भएको सार्वभौमसत्ता सम्पन्न राष्ट्रमाथि दबाब दिनु हो।' रुसले यो प्रस्ताव विश्वव्यापी सम्बन्धका लागि खतरनाक भएको भन्दै निलम्बन हुनुअघि नै अप्रिल ७, २०२२ मा मानवअधिकार परिषद्बाट बाहिरिने निर्णय गरेको थियो। रुसले केही देशको समूहले मानवअधिकार परिषद्लाई आफ्नो स्वार्थ पूरा गर्न प्रयोग गरिरहेको आरोप लगाएको छ। युक्रेनी सहर बुचामा मानवअधिकार उल्लङ्घन गरेको आरोप लागेपछि बिहीबार संयुक्त राष्ट्रसंघले रुसलाई मानवअधिकार परिषदबाट बहिष्कार गर्ने निर्णय गरेको थियो। संयुक्त राष्ट्रसंघमा रुसलाई युएनएचसीआरबाट निलम्बन गर्ने प्रस्तावमा ९३ देशले समर्थनमा र २४ वटा विपक्षमा मतदान गरेका थिए। ५८ देश अनुपस्थित रहे। यो मतदानमा भारत अनुपस्थित रह्यो। संयुक्त राष्ट्र संघमा रुस विरुद्धको प्रस्तावमा भएको मतदानमा भारत अहिलेसम्म अनुपस्थित नै रहेको छ। बीबीसी"
वडाको पहलमा नयाँबानेश्वर क्षेत्रको ५० रोपनी जग्गा संरक्षण,"काठमाडौं : काठमाडौँ महानगरपालिका१० का विभिन्न भागमा रहेको ५० रोपनी सार्वजनिक जग्गालाई संरक्षण गरी उद्यान निर्माण गरिएको छ। वडा क्षेत्रमा रहेका सार्वजनिक जग्गा संरक्षण गरी खुला स्थानको विकास गर्ने नीतिअनुसार तीन करोड ५० लाख लगानीमा उद्यान निर्माण गरेर ११ ठाउँका गरी करिब ५० रोपनी सार्वजनिक जग्गा संरक्षण गरिएको वडाध्यक्ष रामकुमार केसीले राससलाई जानकारी दिए। नयाँबानेश्वर, छक्कुबक्कु, जोगीकुटी, संयुक्त राष्ट्रसङ्घीय उद्यान (युएन पार्क), सेतो गणेशस्थानसँगैको स्थललगायत स्थानको सार्वजनिक जग्गा वडाको नेतृत्वमा संरक्षण भएको हो। सार्वजनिक जग्गा संरक्षणका लागि यस क्षेत्रबाट बागमती प्रदेशसभामा प्रतिनिधित्व गर्ने प्रदेश सरकारका संस्कृति तथा पर्यटनमन्त्री दीपेन्द्र श्रेष्ठलेसमेत सहयोग गरेका वडा कार्यालयले जनाएको छ। मन्त्री श्रेष्ठले प्रदेशसभा सदस्यका रूपमा मात्र प्रतिनिधित्व गर्दा पनि सार्वजनिक जग्गामा रोपेको मकै काटेर उद्यान निर्माण गर्ने कामको नेतृत्व गरेका थिए। विभिन्न विद्यालय एवं व्यक्तिले मिचेका बागमती र रुद्रमती नदी किनारका जग्गा खाली गर्न पनि मन्त्री श्रेष्ठले आफैँ स्थलगतरूपमा खटेर सहयोग गरेका छन्। विभिन्न व्यक्ति एवं संस्थाले मिचेका करिब २० रोपनी जग्गा भने अझै संरक्षणमा ल्याउन नसकिएको वडाध्यक्ष केसीले सुनाए। ती जग्गा पनि संरक्षण गर्ने गरी वडा कार्यालयले योजना बनाइसकेको छ। संरक्षण गरिएका र गर्न बाँकी जग्गामा बनेको उद्यानलाई भूकम्पलगायत प्राकृतिक प्रकोपका बेला पनि उपयोगमा ल्याउन सकिने गरी खुला स्थलका रूपमा विकास गरिएको छ। रासस"
मृतकका परिवारलाई दुई लाख दिने सहमतिपछि परियारको शव बुझियो,"गोरखा : कुटपिटबाट मृत्यु भएकी गोरखा नगरपालिका वडा नं ११ बारकिलोकी फूलमाया परियारको शव आफन्तले बुझेका छन्। कुटपिट गर्ने पक्षले परियारको परिवारलाई दुईलाख रुपैयाँ दिएपछि शव बुझेको हो। कोकाकोला चोरेको आरोपमा कुटपिट गर्ने सोही ठाउँकी दुर्गा आलेले दुईलाख रुपैयाँ तिरेको मृतकका भाइ धनबहादुर परियारले जानकारी दिए । 'उहाँहरुले दुई लाख रुपैयाँ तिर्नुभयो । हामीले शव बुझेर ल्यायौँ र सतगत गर्यौं,' उनले भने, 'प्रहरीमा पनि गएनौँ । मुद्दामामिला पनि गरेनौं।' बारकिलो बजारको सार्वजनिक सौचालय सरसफाइको काम गर्दै आएकी ३६ वर्षीया परियारको गत मंगलबार भरतपुर अस्पतालमा उपचारको क्रममा मृत्यु भएको थियो । गत हप्ताको बिहीबार उनकी सात वर्षकी छोरी वर्षा परियारले कोकाकोला चोरेको आरोपमा आलेले बालिकालाई कुटेको र सोही विषयमा फूलमायामाथि पनि कुचोले कुटपिट गरेको भाइ नाता पर्ने अर्का विकास परियारको भनाइ छ । कुटपिटको घटनापछि परियार सिकिस्त बिरामी भइ गोरखा अस्पताल र त्यसपछि भरतपुर अस्पतालमा उपचाररत थिइन् । 'गोरखा अस्पतालले मृगौला लगायतका भित्रि अंगले काम नगरेको र डब्लुबीसीले काम नगरेको भन्दै भरतपुर रेफर गरेको रहेछ,' प्रहरी निरीक्षक रामजी देवकोटाले भने । भरतपुर अस्पतालमा गरिएको पोस्टमार्टम रिपोर्टमा पनि आन्द्रा प्लाल परेको, मृगौला र कलेजोले काम नगरेको उल्लेख रहेको परियारले बताए । कुटपिटबाटै मृत्यु भएको हुनसक्ने आरोपमा स्थानीयबासीले बुधबार रातभर बारकिलो प्रहरी चौकीमा नाराबाजी र घेराउ गरेका थिए । तर बिहीबार दिउँसो कुटपिट गर्ने पक्ष र मृतकका आफन्तहरु बीच छलफल हुँदा दुईलाख रुपैयाँ लेनदेनमा समझदारी भएको मृतकका आफन्तले जनाएका छन् ।"
बागलुङमा एकै रात सहकारीसहित सात घरमा चोरी,"बागलुङ : बागलुङको जैमिनी नगरपालिका१ कुश्मीशेरा बजारमा गत राति एक सहकारीसहित सात घरमा चोरी भएको छ। सिवाइसी बचत तथा ऋण सहकारी संस्थाको कुश्मीशेरा शाखासहित स्थानीय छ जनाको घरमा चोरी भएको हो। कुश्मीशेरा बजारका व्यवसायी गोविन्द अँखेलीको घरबाट दुई तोला सुन र नगद रु २० हजार चोरी भएको चेम्बर अफ कमर्श कुश्मीशेराका अध्यक्ष विष्णु आचार्यले बताए। त्यस्तै शान्ति माध्यमिक विद्यालयका प्रधानाध्यापक यामबहादुर जिसीको घरबाट रु पाँच हजार चोरी भएको छ। कुश्मीशेरा बजारमा व्यापार गर्ने अनिल सापकोटाको पसलबाट रु २७ हजार चोरी भएको आचार्यले बताए। चुडामणि शर्माको मेडिकल, नयनसिंह थापाको घर र मनबहादुर परियारको पसलबाट पनि चोरी भएको छ। उनीहरुको केकति चोरी भएको भन्ने विषयमा खोजी भइरहेको छ। सिवाइसी बचत तथा ऋण सहकारी संस्थाको शाखा रहेको घरमा समेत तोडफोड भएको आचार्यले बताए। चोरी भए, नभएको विषयमा खोजी भइरहेको छ। चोरी भएका सबै घर तथा पसलमा झ्याल, ढोका फोडेर चोरी भएको प्रहरीले जनाएको छ। बिहीबार राति साढे २ बजेसम्म बजारमा गस्ती गरेको प्रहरीले चोरीका विषयमा आज बिहानमात्रै जानकारी पाएको जनाएको छ। घटनाका विषयमा खोजी र अनुसन्धान भइरहेको प्रहरी चौकी कुश्मीशेराका हवल्दार हरि शर्माले जानकारी दिए। तीन महिना पहिला कुश्मीशेरा बजारकै हेमलाल पौडेलको पसल फोडेर चोरी भएको थियो। प्रहरीले त्यतिबेला चोरी गर्नेलाई समेत पक्राउ गर्न सकेको छैन। तीन महिनापछि कुश्मीशेरा बजारमा पुनः चोरीका घटना बढेको स्थानीयवासी बताउँछन्। रासस"
रुसी हमलाले युक्रेनको बोरोद्यान्का सहरको अवस्था निकै भयानक भएको जेलेन्स्कीको दावी,"किभ : युक्रेनका राष्ट्रपति भोलोडिमिर जेलेन्स्कीले आफ्नो नयाँ फेसबुक पेजामा बोरोद्यान्का सहरको अवस्था बुचाकोभन्दा भयानक भएको दावी गरेका छन्। जेलेन्स्कीले भने, 'बोरोद्यान्काका अहिले भत्किएका भवनहरूको खोजी गर्दा यहाँको अवस्था झन डरलाग्दो छ र यहाँ रुसी सेनाको अत्याचारबाट पीडित हुनेको संख्या पनि बढी छ।' बुचा र बोरोद्यान्का दुवै सहर किभको बाहिरी भागमा छन्। रुसी आक्रमणपछि यी ठाउँमा भीषण युद्ध भइरहेको छ । युक्रेनका अभियोजक जनरलका अनुसार बोरोद्यान्काका दुईवटा भवनको भग्नावशेषबाट २६ जनाको शव निकालिएको छ । इरिना भेनेडिक्टोभाले रुसले जानाजानी आवासीय क्षेत्रलाई निशाना बनाएको आरोप लगाएकी छन् । उनले सामाजिक सञ्जालमा लेखेकी छन्, यहाँ कुनै सैन्य आधार छैन। रुसी सेनाले साँझ आवासीय भवनहरूमा आक्रमण गरे, सो समय अधिकांश मानिसहरू आफ्नो घरमा थिए।' उनले रुसी सेनाले युद्ध अपराध गरेको प्रमाण हरेक मोडमा फेला परेको बताइन्। बीबीसी"
गर्भका छोरी बचाऔं,"चार वर्षअघि एउटा सुखद समाचार मिडियामा छायो। काठमाडौंका ५७ वर्षीय हीराकाजी महर्जनको शरीरमा छोरी सरिता महर्जनको कलेजो प्रत्यारोपण गरियो। एक वर्षअघि चितवनकी ५४ वर्षीया धनकुमारी लामालाई छोरी उषाले आफ्नो शरीरको आधा कलेजो दिएर आमालाई पुनर्जन्म दिइन्। कलेजोले काम नगरेर जीवनमरणको दोसाँधमा रहेका यी आमा बाबुले छोरीकै कारण नयाँ जीवन पाए। मेरा एकजना नातामा फुपू पर्ने आफन्त हुनुहुन्छ। काठमाडौंमा घर, दुई छोरा एक छोरी। दुवै छोरा विदेशमा, छोरी नजिकै। गाह्रोसाह्रो पर्दा छोरीकै सहारा लिनुपर्छ, लिनुहुन्छ। विकल्प पनि त छैन। सञ्चो होस् वा बिसञ्चो, चाडपर्व, खुसीयाली, छोरी नै नजिक। मेरी एकजना छिमेकीको दुई जना छोरा हुनुहुन्छ। दुवैजनाको बिहे गरी नातिनातिना पनि छन्। मेरो घरमा आएका बेला मेरी आमासँग भन्नुहुन्छ रे, मेरो पनि छोरी भइदिएको भए ? धेरैजसो आमाबुवालाई उमेरको उत्तरार्धमा रेखदेख गर्ने छोराभन्दा छोरी नै बढी देखिन्छ। विडम्बना यस्तो छ कि प्रत्येक वर्ष हजारौं छोरीहरू यो सुन्दर धर्तीमा जन्मन नपाउँदै मर्छन्। यही समाजले छोरीको जन्ममा खुसी मान्दैन। पितृसत्तात्मक समाजमा मरणोपरान्त आफ्नो काजकिरिया गर्नकै लागि पनि छोरा चाहन्छ। छोरा र छोरीमा सामाजिक विभेद त कायम छ नै। बोल्नु र व्यवहारमा देखाउनु दुई फरक कुरा हुन् भन्ने प्रमाणित गर्न यही सन्दर्भ काफी छ। अझै प्रविधिको विकासले गर्भमै पनि छोरीहरू पीडित बन्दै गएका छन्। यसको उदाहरण हो, लिंग पहिचानपश्चात गरिने भ्रूणहत्या। पछिल्लो समयमा गर्भमा रहेको भ्रूणको लिंग पहिचान गर्ने र आफूले चाहेको लिंग नभए गर्भपतन गर्ने जस्ता प्रवृत्ति बढिरहेका छन्। जुन काम गर्न कानुनले बर्जित गरेको छ। लैंगिक बहस जतिसुकै चर्को भए पनि छोरा समाजको पहिलो रोजाइ हुने गरेको यथार्थ कतैसँग छुपेको छैन। अशिक्षित समाजको कुरै छाडौं, बाहिर लैंगिक समानताका चर्का नारा लगाउनेले नै छोरा पाउनु सौभाग्यका रूपमा लिन्छन्। लिंग पहिचान गर्ने र छोरी भए दुःखी हुने छोरा भए उत्सव मनाउने परम्परा बाँकी नै छ। यस्तो समाजलाई भ्रूणको लिंग पहिचान गर्ने प्रविधिले थप प्रोत्साहन गरेको छ। छोरा पाउने आशामा गर्भ बसाएका दम्पतीले लिंग पहिचान गरी छोरी भएको खण्डमा भ्रूणहत्या गर्छन्। जसका कारण छोरी जन्मने क्रम घटेको छ। अघिल्लो जनगणनामा १५ वर्षमुनिको उमेर समूहको जनसंख्यामा छोरीभन्दा छोराको संख्या बढी छ। जसको कारणबारे सरकारी वा गैरसरकारी निकायबाट कुनै अध्ययन भएको देखिँदैन। यद्यपि लिंग पहिचान गर्ने प्रविधिको परिणाम हो भनेर अनुमान गर्न सकिन्छ। छोरीको संख्यामा कमी आएको भन्दै पछिल्लो समयमा तराईका कतिपय स्थानीय तहमा छोरी जन्माउन प्रोत्साहन गर्नलाई छोरीलाई शिक्षा स्वास्थ्य निःशुल्क गर्ने अभियान सुरु गरिएको छ। अर्कातर्फ, पश्चिमा संस्कृतिको प्रभाव पनि नेपालमा व्यापक छ। बेबीसावर गर्नकै लागि पनि गर्भमै रहेको शिशुको लिंग पहिचान गर्ने क्रम पनि बढिरहेको छ। जन्मिँदै नजन्मिएको सन्तान छोरी वा छोरा भनेर सार्वजनिक गर्ने क्रम पनि बढेको छ। छोरा भए नीलो र छोरी भए पिंक रङले स्टेज सजाउने र सोही रङका पहिरन लगाएर केक काट्नकै लागि पनि लिंग पहिचान गर्ने चलनसमेत बढ्दै गएको छ। तर नेपालमा जुनसुकै बहानामा गरिने लिंग पहिचानलाई कानुनी मान्यता दिइएको छैन। यसर्थ, भ्रूणको लिंग पहिचान गरी सार्वजनिक गर्ने काम नै अवैधानिक हो। तर खुलेआम इट्स अ गल ! इट्स अ बोई ! भनेर पेटमा रहेको भ्रूण सार्वजनिक गरिन्छ। यसो भनिरहँदा बेबीसावर र दहीचिउरा कार्यक्रमको विरोधी भने म हैन। बेबीसावर सुत्केरी हुने पूर्वसन्ध्यामा रहेकी महिलालाई खुसी बनाउन गरिन्छ। अझ भनौं, मानसिक रूपमा स्फुर्ति बनाउन यस्ता कार्यक्रम लाभदायक हुन्छन्। प्रसव वेदना भोग्ने क्रममा रहेकी महिलालाई परिवार र साथीभाइ भेला गरी दहीचिउरा र बेबीसावर भोज आयोजना गर्दा मनोबल बढ्न सक्छ। बेबीसावर र दहीचिउरा कार्यक्रमकै कारण प्रसव वेदनाको पूर्वसन्ध्यामा ऊर्जा महसुस गरेको अनुभव मसँग छ। दहीचिउराका लागि भेला भएका अनुभवी आफन्तबाट पाएको हौसलाले पनि डेलिभरीका समयमा आत्मबल पैदा गर्छ। लिंग पहिचान नै गरेर सेलिब्रेट गर्ने प्रवृत्तिले भने लैंगिक विभेदलाई प्रोत्साहन गरिरहेको छ। लिंग पहिचानलाई खुलेआम गर्नु लैंगिक विभेदलाई समर्थन गर्नु हो। जसले भ्रूणहत्या जस्तो आपराधिक कामलाई प्रोत्साहन गरेको छ। खुलेआम गर्भमै रहेको सन्तानको लिंग पहिचान भएको कुराले आफूले चाहेको सन्तान मात्र जन्माउने चाहने दम्पतीका लागि सहज बनाइदिएको छ। जुन कानुनमा बन्देज छ र यो आपराधिक काम हो। लैंगिक बहस जतिसुकै चर्को भए पनि छोरा समाजको पहिलो रोजाइ हुने गरेको यथार्थ कतैसँग छुपेको छैन। गर्भमा रहेको लिंग पहिचान गर्न शिशुका बाबुआमा र चिकित्सकलाई समेत कानुनले बर्जित गरेको छ। अधिवक्ता दिनेश त्रिपाठी पुरुष प्रधान समाजमा छोरा पाउनैका लागि गर्भ पहिचान गरी छोरी भए गर्भपतन गर्ने प्रचलन भएका कारण गर्भमा रहेको भ्रूणको पहिचान गर्न कानुनले रोकेको बताउँछन्। कानुनले नै बर्जित गरेको काम गर्न चिकित्सक, दम्पती वा जोसुकैलाई दण्डनीय हुने उनी बताउँछन्। उनी भन्छन्, लिंग पहिचान गरी गर्भपतन गर्नु त अपराध नै हो। तर दण्डहीनताका अभावमा कानुनले बर्जित गरेका भ्रूणको लिंग पहिचान चिकित्सकले पनि खुलेआम गरिरहेका छन्। क्लिनिक नै सञ्चालन गरेर भ्रूणको लिंग पहिचान गर्ने क्रम बढेको छ। गर्भावस्थामा भ्रूणको शारीरिक अवस्था पत्ता लगाउन भनेर गरिने एनोमोली टेस्ट विशेष किसिमको भिडियो एक्सरे गर्भावस्थाको २२ हप्तामा गरिन्छ। जसमा बच्चाको हातखुट्टा र अन्य अंग ठीक छ कि छैन। बच्चाको तौल लम्बाइ आदि कुरा पत्ता लगाएर कुनै समस्या भए त्यसको समाधान खोज्ने उद्देश्य एनोमोली टेस्टको हो। सोही प्रविधिमा भ्रूणको लिंग पहिचान हुन्छ। बच्चाको शारीरिक अवस्थाको पहिचान गर्ने प्रयोजनका लागि गरिने यो अल्ट्रासाउन्डबाट लिंगका विषयमा जानकारी दिन पाइँदैन। चिकित्सकले त्यसको जानकारी गर्भवती र उसका आफन्तलाई दिने गर्छन्। जुन गैरकानुनी हो। अझै कतिपय क्लिनिक त लिंग पहिचानकै लागि खुलेका छन्। यस्ता क्लिनिक छोराको पर्खाइमा धेरै छोरी जन्माएर छोरा पाउने आशामा फेरि गर्भवती भएका र लिंग पहिचान गरी छोरा भए जन्माउने अनि छोरी भए गर्भपतन गराउने उद्देश्य भएका दम्पती लक्षित सञ्चालित छन्। यसरी लिंग पहिचान गर्ने कामले छोरी भ्रूणहरूको गर्भमै आयु सकिएका छन्। छोराकै रहरमा धेरै सन्तान जन्माएका आमाहरूलाई लिंग पहिचान गर्ने कामले झनै बोझ थपिदिएको छ। उनीहरू पटकपटक गर्भधारण गरेर पटकपटक गर्भपतन गर्न बाध्य छन्। तुलनात्मक रूपमा पहिलेको गर्भबाट एक वा सोभन्दा बढी छोरीहरू भएको तर छोरा नभएको महिलालाई छोरा जन्माउनकै लागि दबाब पर्ने गरेको छ। खुलेआम लिंग पहिचान गर्ने अस्पताल र क्लिनिकको नियमन गरी कारबाहीको दायरामा ल्याउन सके मात्रै पनि भ्रूणहत्या केही हदसम्म कम हुन सक्छ। पारिवारिक र सामाजिक दबाब खेपेका उनीहरूलाई यस्ता प्रविधिले अझै पीडा थपेका छन्। मेरो आफ्नै परिवारभित्र भएको एउटा घटना उदाहरणका रूपमा प्रस्तुत गर्न मन लाग्यो। दुर्गम जिल्ला मानिने संखुवासभाको एउटा गाउँमा बस्ने उमेरले ४० कट्नु भएकी मेरी आफन्तको तीन छोरी छन्। जसमध्ये एक छोरीको विवाहसमेत भइसकेको थियो। छोराको उत्कट चाहना पाल्नुभएका मेरा ती आफन्त दम्पतीले गर्भमै रहेको भ्रूणको लिंग पहिचान गर्न सकिने जानकारी पाएपछि गर्भधारण गर्नुभयो। सुनसरीको एउटा क्लिनिकमा आएर छोरा नै रहेको पुष्टि गर्नुभयो। उमेर छिप्पिसकेको र आवश्यक गर्भवती स्याहार नपाएर हुनसक्छ, सात महिनामै कम तौलको शिशुलाई जन्म दिनुभयो। तत्काल स्थानीय अस्पताल भर्ना गर्दा स्थानीय अस्पतालले काठमाडांैको कान्ति बाल अस्पताल रिफर गरिदियो। हेलिकप्टर चार्टड गरी तत्काल कठमाडौं ल्याई सोही अस्पताल भर्ना गरियो। करिब दुई महिना अस्पतालको आईसीयु उपचार कक्षमा उपचारपश्चात् शिशुलाई डिस्चार्ज गरियो। मैले यो उदाहरण प्रस्तुत गर्नुको कारण हो, ३५ कटेपछि गर्भधारण गर्नु आमाको स्वास्थ्यलाई जोखिम हुन्छ। लिंग पहिचान गर्ने प्रविधिको सहज पहुँचका कारण मेरी आफन्तले आफ्नो जीवनलाई जोखिममा राखेर परिवारलाई छोरा जन्माइदिन तयार हुनुभयो। सौभाग्य भन्नुपर्छ, शिशु र आमा दुवैको अवस्था हाल राम्रो छ। तर, सबैलाई यो सौभाग्य नजुर्न सक्छ। ३५ कटेपछिको गर्भाधारण आफैंमा जोखिम हो। कम अवधि नपुगी जन्मिएको कम तौलको शिशु बचाउन पनि निकै कठिन छ। तत्काल उपचार नपाएको भए आमा र नवजात शिशुको अवस्था के हुने थियो ? भनेर हामी अनुमान गर्न सक्छौं। यो त एउटा प्रतिनिधि उदाहरण मात्रै हो। गर्भमै लिंग पहिचान गर्दा धेरै छोरी भ्रूणको आमाको गर्भमै आफ्नो आयु समाप्त भएको छ। यही क्रममा छोरीको संख्या घट्दै जाने हो भने सामाजिक संरचनामै विचलन आउन सक्छ। यसलाई सन्तुलनमा राख्न पनि लिंग पहिचान गरेर गर्भपतन गर्ने गैरकानुनी कामको नियन्त्रण गर्नुपर्छ। खुलेआम लिंग पहिचान गर्ने अस्पताल र क्लिनिकको नियमन गरी कारबाहीको दायरामा ल्याउन सके मात्रै पनि भ्रूणहत्या केही हदसम्म कम हुन सक्छ।"
गौरवको बबई सिंचाइमा ढिलासुस्ती,"गुलरिया : तीन दशक अघि बर्दियाका खेती योग्य जमिनहरुमा सिंचाइ सुविधा पुर्याउने लक्ष्यसहित सुरु गरिएको बबई सिंचाइ आयोजना निर्माणको काम समयमै सम्पन्न नहुँदा किसानहरु निराश बनेका छन्। पाँचौ गुरुयोजनाको चरणमा रहेको आयोजनामा बर्षेनी योजना थपिँदा निर्माण कार्यले पूर्णता पाउन नसकेको हो। आयोजनाले स्थानीयको आशा अनुसार चाहिने समयमा सिंचाइ सुविधा उपलब्ध गराउन नसकेको बाँसगढी नगरपालिका५ निवासी लोकराज पौडेलको गुनासो छ। 'आवस्यक परेका बेलामा कुलोमा पानी नआउँदा हामी चिन्तित छौं। बिउ राख्दा, गहुँ, मकै छर्ने बेलामा सिंचाइ सुविधा नपाउँदा पिडित हुन्छौं', उनले भने, 'बबई सिंचाइ आयोजनाको निर्माणाधीन संरचना पूर्ण रुपमा सम्पन्न नहुँदा सास्ती खेप्नु परेको छ।' पौडेलले राष्ट्रिय गौरवको बबई सिंचाइ आयोजना बर्दियाली किसानहरुका लागि आशा र भरोसाको केन्द्र भएकाले सरकारले नयाँ रणनितिका साथ तोकिएकै समयमा काम सम्पन्न गरी किसानप्रति उत्तरदायी बन्नु पर्ने बताए। राष्ट्रिय गौरबको आयोजना कृषिको उर्भरभुमी मानिने बर्दियाका किसानहरुको आशाको केन्द्रका रुपमा स्थापित भएको छ। आयोजना निर्माणको ३३ वर्ष पुगिसक्दा पनि निर्माण सम्पन्न हुन नसक्नु बर्दियाबासीको र्दुभाग्य हो। बर्दियाका ३६ हजार हेक्टर क्षेत्रफलमा बाह्रै महिना सिंचाइ सुविधा पुर्याउने लक्ष्य लिएर बबई सिंचाइ आयोजनाले काम अघि बढाएको आयोजना निर्देशक नविन चन्द्र अधिकारीले बताए। उनले भने, '०४५ सालमा स्थापना भएको बबई सिंचाइले ८ वर्ष अघि मात्र राष्ट्रिय गौरवको आयोजनाको रुपमा काम गर्दै आएको छ। स्थापना कालदेखि २४ वर्षको समयावधिसम्म आयोजनाले सामान्य रुपमा काम गर्दै आएको थियो। गौरबको आयोजना घोषणापछि तीव्र रुपमा काम अघि बढेको छ।' उनले बर्दियाको खेतीयोग्य जमिनमा निरन्तर पानी पुर्याउने लक्ष्य रहेको बताए। आयोजनालाई जग्गा प्राप्तीमा सामाजिक तथा प्रकृयागत जटिलता पनि ढिलाएको कारण बनेको उनले बताए। मुआब्जा दर निर्धारण, नदीजन्य सामाग्री अभाव लगायत ५ महिना मात्र काम गर्ने समयका कारण आयोजनाको कामले तीव्र गति लिन नसकेको उनले प्रष्ट्याए। बबई सिंचाइ आयोजनाले पूर्वमा बढैयाताल गाउँपालिका, बारबर्दिया, बाँसगढी र गुलरिया नगरपालिकाका केही क्षेत्र र पश्चिमतर्फ ठाकुरबाबा, मधुवन र गुलरिया नगरपालिकाको बाँकी क्षेत्रमा सिंचाइ सुविधा पुर्याउने गरी काम गर्दैछ। आयोजनाले आधा काम मात्र गर्न भ्याएको छ। आयोजनाले भौतिक तथा वित्तीय प्रगती पूर्ण रुपमा गर्न बाँकी नै छ। बबई सिंचाइ आयोजनातर्फ ३४ किलोमिटर र पश्चिमतर्फ २८ किलोमिटर नहरको भौतिक संरचना निर्माण सम्पन्न गरेको छ। पश्चिमतर्फ १५ किलोमिटर नहर निर्माणको काम अझै बाँकी रहेको बबई सिंचाइ आयोजनाका सिनियर डिभिजनल ईन्जिनियर रामकृष्ण घोरासैनीले बताए। आयोजनाले सुरुदेखि आजको दिनसम्म साढे १० अर्ब बजेट खर्च गर्दै समष्टिगत रुपमा ५३ दशमलव ६९ प्रतिशत वित्तीय र ५७ दशमलव ३४ प्रतिशत भौतिक प्रगती गरेको छ। चालु आर्थिक वर्षको दोस्रो चौमासिकसम्ममा ६२ करोड रुपैयाँ खर्च गर्दै ५९ वटा ठेक्का चालु अवस्थामा छन्। आयोजनाले हालसम्म ४ सय २३ दशमलव ४७ हेक्टर जग्गा अधिग्रहण, ७९ दशमलव ७५ प्रतिशत मूलनहर निर्माण र २०९ दशमलव ३८ किलोमिटर शाखा, उपशाखा तथा प्रशाखा नहर निर्माणको काम सम्पन्न गरेको प्रष्ट्याउँदै सिनियर इन्जिनियर घौरासैनीले भने, 'बबई सिंचाइ आयोजना स्थापना भएदेखि गौरवको आयोजना नहुँदासम्मको अवधिमा भौतिक तथा वित्तिय प्रगतिमा फड्को मार्न सकेको देखिंदैन।' गौरबको आयोजना घोषणापश्चात् बजेटको भोल्युम बढेपछि कामले पनि गति लिएको छ। त्यसअघि न्युन बजेटका कारण आयोजनाको प्रगति कछुवाको गतिमा भएको हो। आयोजनाले किसानहरुका लागि ७ महिना नहरमा पानी दिनुपर्छ। ५ महिना मात्र आयोजनाको भौतिक निर्माणको समय रहेकाले पनि भौतिक प्रगतिमा समस्या पर्ने गर्छ। ३६ हजार हेक्टर क्षेत्रफलमा सिंचाइ सुविधा पुर्याउने लक्ष्य लिए पनि योजना सम्पन्न नहुँदा साढे २४ हजार हेक्टरमा मात्र ७ महिना सिंचाइ सुविधा उपलब्ध हुने गरेको छ। आयोजनाको भौतिक संरचना निर्माणाधीन अवस्थामा रहेकाले सुख्खा महिनामा पानीको अभाव हुने गरेको उनले बताए। 'आयोजनाको आर्थिक वर्ष ०८२८३ सम्ममा निर्माण कार्य सम्पन्न गर्ने लक्ष्य छ। रुस युक्रेन युद्धको प्रभावले तेल लगायत आयातित बस्तुमा मुल्यबृद्धि हुँदा निर्माण कम्पनीहरुले नहर निर्माणको कार्य गर्न समस्या परेको बताउँदै आएका छन्। डण्डी लगायतका निर्माण सामाग्रीको मुल्य आकाशीयपछि कतिपय ठेकेदारहरुले साईट निर्माणको काम ठप्प पारेका छन्', घोरासैनीले भने।"
मुस्ताङमा बालबालिकालाई टाइफाइडविरुद्ध खोप अभियान सुरु,"जोमसोम :मुस्ताङमा बालबालिकालाई टाइफाइविरुद्धको खोप अभियान सुरु भएको छ। ५ स्थानीय तह रहेको मुस्ताङमा जिल्लाको वारागुङ मुक्तिक्षेत्र४ कागबेनीस्थित जनशान्ति माविबाट शुक्रबार खोप अभियान सुभारम्भ गरिएको हो। सरकारले देशव्यापी खोप अभियान सञ्चालन गरेअनुसार मुस्ताङमा खोप अभियान सुभारम्भ भएको स्वास्थ्य कार्यालय मुस्ताङले जनाएको छ । खोप अभियानको जिल्ला खोप समन्वय समिति संयोजक एवं जिसस उपप्रमुख राजेन्द्र शेरचनले भ्याक्सिन बक्स स्वास्थ्य कार्यालय प्रमुख रामबहादुर नेपालीलाई हस्तान्तरण गरी अभियान सुरु गरेका हुन्। मुस्ताङका ५ वटै स्थानीय तहमा १५ महिनादेखि १५ वर्षमुनिका कुल ३ हजार ७ सय ७१ जना बालबालिकाले टाइफाइडविरुद्धको खोप लगाउने कार्यक्रम रहेको स्वास्थ्य कार्यालय प्रमुख रामबहादुर नेपालीले जनाकारी दिए । मुस्ताङमा ३७ वटा खोप केन्द्र र ४८ वटा खोप सेसन रहने उनको भनाइ छ । मुस्ताङका ५ स्थानीय तहका ३७ विद्यालयमा २ हजार ९ सय २८ बालबालिकालाई खोप लगाइनेछ । विद्यालयको पहुँचमा नरहेका ४ सय ४३ जना बालबालिकालाई खोप लगाइने कार्यक्रम छ । जसअन्तर्गत मुस्ताङको थासाङमा ८ सय ९१,घरपझोङमा १ हजार ४१,वारागुङ मुक्तिक्षेत्रमा ७ सय १४ ,लोघेकर दामोदरकुण्डमा ३ सय ४१ र लोमान्थाङ गाउँपालिकामा ३ सय ७३ जना बालबालिका टाइफाइडविरुद्धको खोपको पहुँचमा जोडिनेछन् । सरकारको खोप अभियान सफल पार्न मुस्ताङको थासाङमा चैत्र २७ गतेदेखि २९ गते,घरपझोङमा चैत्र २७ गतेदेखि ३० गते,वारागुङ मुक्तिक्षेत्रमा चैत्र २५ गतेदेखि २९ गते,लोघेकर दामोदरकुण्डमा बैशाख १ गतेदेखि बैशाख ४ गते र लोमान्थाङ गाउँपालिकामा बैशाख ८ गतेदेखि बैशाख १० गतेसम्म खोप लगाउने कार्यतालिका रहेको छ । अभियानअन्तर्गत मुस्ताङमा ४८ जना खोप कार्यकर्ता र ९६ जना स्वंमसेवक गरी कुल १ सय ४४ जना जनशक्ति परिचालन भएका छन् । खोप अभियानमा स्वास्थ्य स्वंमसेविकासहित महिला शिक्षिकाहरुलाई समेत परिचालन गरिएको छ। अभियानमा खटिएका ३७ खोप केन्द्रले खोप लगाएको ३ दिनभित्र पालिकालाई रिपोटिङ गर्नेछन् भने सम्बन्धित स्थानीय तहले ७ दिनभित्र स्वास्थ्य कार्यालयलाई रिपोटिङ गर्नुपने जनाइएको छ। मुस्ताङको थासाङमा १० ,घरपझोङमा ९,वारागुङ मुक्तिक्षेत्रमा १३ ,लोघेकर दामोदरकुण्डमा ७ र लोमान्थाङमा ९ वटा खोप केन्द्र तोकिएका छन् । े टाइफाइडविरुद्धको खोप एकपटक लगाए मात्रै पुग्छ । १५ महिना पुगेका बालबालिकालाई नियमित रुपमा खोप लगाउने व्यवस्था गरिएको छ । खोप अभियान अघि स्वास्थ्य कार्यालयको समन्वयमा जिल्ला, पालिका तथा पालिका भित्रका प्रत्येक वडाहरुमा खोप समन्वय समिति गठन गरी अभिमुखिकरण भएको र उनीहरुलाई तालिम समेत दिइएको स्वास्थ्य कार्यालयले बताएको छ । मुस्ताङमा विद्यालयतर्फ ८० प्रतिशत र समुदायमा रहेका १५ प्रतिशत गरी कुल ९५ प्रतिशत बालबालिकालाई खोप लगाउने लक्ष्य राखिएको छ ।खोपको माध्यमबाट टाइफाइड रोगलाई जिल्लालाई शून्यमा पुर्याउन अभियान सञ्चालन भएको हो । टाइफाइडविरुद्धको खोप अभियानको सुभारम्भ समारोहमा बोल्दै जिसस उपप्रमुख राजेन्द्र शेरचनले लक्षित बालबालिकाको पहुँचमा खोप पुर्याउन सके मात्र अभियान सार्थक हुने विश्वाश व्यक्त गरे । यसअघि मुस्ताङमा कोरोनाविरुद्धको खोप अभियान सफल र प्रभावकारी रहेको उल्लेख गर्दै यसपटक पनि सोही किर्तिमानी मुस्ताङले कायम राख्ने बताए । प्रमुख जिल्ला अधिकारी नेत्रप्रसाद शर्माले खोप अभियान प्रभावकारी बनाउन प्रशासनिक निकायबाट सक्दो सहयोग हुने प्रतिबद्धता जनाए । वारागुङ मुक्तिक्षेत्रकी उपाध्यक्ष उपाध्यक्ष ढिकी गुरुङले खोप अभियान सफल पार्न आफ्नो पालिकाले समन्वयकारी भूमिका निभाउने प्रतिबद्धता जनाइन् ।"
अष्ट्रेलियाले युक्रेनलाई १४२ करोड डलर सहयोग गर्ने: ३ सैन्य ट्रक पठायो,"किभ : अष्ट्रेलियाले युक्रेनमा तीनवटा सशस्त्र सैन्य ट्रक पठाएको छ। गत हप्ता भोलोडिमिर जेलेन्स्कीको अनुरोधमा अष्ट्रेलियाले युक्रेनलाई कूल २० वटा ट्रक दिने वाचा गरेको छ। अष्ट्रेलियाबाट दिएका यी सवारी साधनलाई युद्धक्षेत्रमा रहेका सैनिक र सर्वसाधारणलाई एक ठाउँबाट अर्को ठाउँमा लैजान प्रयोग गर्न सकिन्छ । तर यी गाडीहरु युद्धमा आक्रमण गर्न भने प्रयोग गर्न सकिँदैन। युक्रेनी राष्ट्रपति जेलेन्स्कीले गत हप्ता अष्ट्रेलियाको संसदलाई भिडियो कन्फरेन्समार्फत सम्बोधन गरेका थिए। अष्ट्रेलियाले युक्रेनलाई १४२ मिलियन डलर सैन्य र मानवीय सहायता उपलब्ध गराउने वाचा गरेको छ । यससँगै अष्ट्रेलियाले रुसी सेलिब्रेटी र तेल आयातमा पनि प्रतिबन्ध लगाएको छ । अष्ट्रेलियाका प्रधानमन्त्री स्कट मोरिसनले गत हप्ता जेलेन्स्कीको बयान पछि भने, 'राष्ट्रपति जेलेन्स्की, अष्ट्रेलिया जीवनको लडाईमा युक्रेनको साथमा उभिएको छ।' बीबीसी"
परिवर्तनको प्रयास,"वेस्टमिन्स्टर एबेको क्रिप्ट्समा एंगलिकन विशपको चिहान थियो। जंगलको एउटा सुन्दर स्थानमा उक्त चिहानलाई निकै सजिसजाउ बनाएर राखिएको थियो। अक्सर धेरै मानिस त्यहाँ पुग्थे। क्रमशः उक्त स्थान मानिसको भीडभाड बढ्दो हुन्थ्यो। त्यहाँ जानुको मुख्य अर्थ अन्य दृश्यावलीका साथै चिहानमा लेखिएका विषय नै हुन्थ्यो। उक्त चिहानमा निम्न शब्दहरू लेखिएका थिए, जब म जवान र स्वतन्त्र थिएँ। र, मेरो कल्पनाको कुनै सीमा थिएन। मैले संसार परिवर्तन गर्ने सपना देखें। जब म बूढो र बुद्धिमान हुँदै गएँ, मैले संसार परिवर्तन हुँदैन भनेर पत्ता लगाएँ। त्यसैले मैले मेरा दृश्यहरू अलिकति छोटो पारें। मेरो देश मात्र परिवर्तन गर्ने निर्णय गरें। तर, त्यो पनि अचल देखिन्थ्यो। मलाई मेरो जीवनमा गोधूलि वर्षहरू अत्यन्तै प्रिय लाग्थे। गोधुलि वर्षहरू बढ्दै जाँदा एक अन्तिम हतास प्रयास गरें। उक्त प्रयासमा म मेरो परिवारलाई मात्र परिवर्तन गर्न बसें। मेरो नजिकका मानिसहरू तर अफसोस, तिनीहरूसँग यो केही थिएन। र अब, म मेरो मृत्युशैय्यामा सुतिरहेको बेला म अचानक महसुस गर्छु। यदि मैले पहिले आफ्नै जीवन परिवर्तन गरेको भए ! उदाहरणको रूपमा, मैले मेरो परिवार परिवर्तन गर्ने थिएँ। उहाँहरूको प्रेरणा र प्रोत्साहनबाट म मेरो देशलाई अझ राम्रो बनाउन सक्षम हुने थिएँ। कसलाई थाहा छ ? मैले संसारलाई पनि परिवर्तन गरेको हुन सक्ने थिएँ। नैतिक शिक्षा : परिवर्तन अरूबाट खोज्ने होइन, आफैंबाट सुरु गर्नुपर्छ। अरूबाट गर्ने अपेक्षा अघि आफू गर्ने कर्ममा ध्यान देऊ। अरू चिज बदल्ने होइन, आफूबाटै बदल्ने प्रयत्न गर।"
अपहृत बालकको शव छिमेकीको शौचालयमा,"मलंगवा : मिठु भनेर चिनिने ८ वर्षीय आकाशकुमार ठाकुरको अपहरणपछि हत्या भएको छ। उनको शव बिहीबार बिहान छिमेकी जगदीश ठाकुर बडहीको शौचालयको सेफ्टी ट्यांकीमा लुकाएको अवस्थामा भेटिएको हो। सर्लाहीको मलंगवा नगरपालिका१२ गम्हरियाका आकाश चैत २० गते राति ८ बजेदेखि हराइरहेका थिए। खाना खाएर दैलोमा खेल्दै गरेको अवस्थामा अपहरणकारीले अपहरण गरेको बुवा दीपेन्द्रले बताए। परिवारका सदस्यले बालक हराएको खबर राति ११ बजे प्रहरीमा गरेका थिए। उक्त खबर पाएपछि दीपेन्द्र पनि बहराइनबाट घर फर्किएका थिए। छोरालाई जसरी पनि बचाउने उदेश्यले परदेशबाट आए पनि बचाउन नसकेको दीपेन्द्रले बताए। म छोरालाई जसरी पनि बचाउनुपर्छ भनी आएँ। यहाँ आएदेखि नै छोरालाई चारैतिर खोज्ने गर्यौं, उनले भने, तर, बिहीबार छोराको शव छिमेकी जगदिश ठाकुर बडहीको चर्पीको सेफ्टी ट्यांकीमा भेटियो। अपहरणकारीले राकेश शर्मा नामको आईडीबाट साउदी अरबमा रहेका सालो मुकेश ठाकुरसंग १५ लाख फिरौती मागेको उनले सुनाए। करिब सात वर्षदेखि आफू परदेशमै बस्ने भएकाले कसैसँग कुनै प्रकारको दुश्मनी थिएन। तर, किन मेरो छोरालाई मार्यो थाहा भएन ?, उनले भने, छोरा अहिलेसम्म जिउँदै होला भन्ने ठूलो आश थियो। छोराछोरीकै भविष्यका लागि ७ वर्षदेखि परदेशमा थिएँ। अपहरणकारीको निसानामा बालबालिका दीपेन्द्र र महासुन्दर दम्पतीका दुई छोरी र दुई छोरा हुन्। दुई छोरीपछि जेठो छोरा थिए आकाश। स्थानीय निजी विद्यालयमा १ कक्षामा पढथे। छोराको हत्यापछि ३० बर्षिया महासुन्दर बिहीबार बिहानदेखि अचेत छिन्। कुनै बेला होस आउँदा छोरा आकाश भनेर बरबराउँछिन्। छिमेकी र आफन्तले जति सम्हाल्न खोजे पनि उनी छोरालाई खोज्दै अचेत हुने गरेको छ। बेहोसीको हालतमा रहेकी महासुन्दरको आँसु थाम्न सकेको छैन। उनीसँगै गाउँ पनि शोकमग्न भएको छ। प्रहरीले बालकको अपहरणलगत्तै अनुसन्धान थालेको थियो। अपहरणको आशंकामा केही छिमेकीलाई ल्याएर अनुसन्धान गर्दा हत्या गरी शव सेफ्टी ट्यांकीमा फालेको पत्ता लागेको होे। आकाश र जगदिशको घर एउटा घरले छेकेको छ। घटनाबारे जानकारी पाएलगतै प्रहरी खटिएको जिल्ला प्रहरी कार्यालय सर्लाहीका प्रहरी नायब उपरीक्षक माधवप्रसाद बुढाथोकीले जानकारी दिएका छन्। उनका अनुसार अनुसन्धानमा फेला परेको तथ्यअनुरुप नै आकाशको मृत शरीर बोरामा बेरेर सेफ्टी ट्यांकीमा फालिएको भेटिएको हो। घटनामा संलग्न रहेको आशंकामा जगदिशका परिवारका व्यक्ति र केही अन्य गरी ७ जनालाई हिरासतमा लिएर अनुसंधान भइरहेको छ। हत्या के कति कारणले भएको हो त्यो अहिले सम्म खुल्न सकेको छैन्, बुढाथोकीले भने। वैदेशिक रोजगारीबाट आर्थिक प्रगति गरेका दीपेन्द्रको परिवार सामान्य र सरल रहेको स्थानीयबासीले जनाएका छन्। घरका परिवारले आर्थिक प्रगति राम्रै गरिरहेका थिए। पैसाको लोभ वा अन्य कुनै इश्र्याले बालकको हत्या भएको हुन सक्ने स्थानियबासीको ठम्याइ छ।"
एनएमबि बैंक र दराज प्रालि बीच सम्झौता,"काठमाडौं : एनएमबि बैंक लिमिटेडले २०७८ चैत्र २३ गते बुधबारको दिन अनलाइन बजार दराजसँग नयाँ नेपाली वर्षको अवसरमा अनलाइन सपिङ्ग गर्दा छुट प्रदान गर्ने सम्बन्धी सम्झौता गरेको छ। बैंकका ग्राहकहरुले दराजद्वारा अनलाइन सामान खरिद गरि अनलाइनबाटै भुक्तानी गर्दा १५ सम्म छुट प्राप्त गर्न सकिनेछ। उक्त सम्झौतापत्रमा बैंकका तर्फबाट रिटेल बैंकिङ्ग प्रमुख श्री रोशन रेग्मी र दराजका तर्फबाट डिजिटल पेमेन्ट पार्टनरसीप प्रमुख अरुण फुयाँललेले हस्ताक्षर गरेका छन्। बैंकको कार्ड प्रयोगकर्ताहरुले नेपाली नयाँ वर्षको उपलक्ष्यमा हुन लागेको नव वर्ष २०७९ अभियान २०७८ चैत्र २८ को दिनदेखि सिमित समयको लागि डेबिट कार्डमार्फत अग्रिम भुक्तानीमा अधिकतम १० वा रु १,००० सम्मको छुट र क्रेडिट कार्डमार्फत अग्रिम भुक्तानीमा अधिकतम १५ वा रु १,५०० सम्मको छुट प्राप्त गर्न सक्नेछन्। उक्त छुट प्रप्त गर्नको लागि ग्राहकहरुले आफ्नो कार्डमा ईकमर्स सक्रिय गर्नु पर्छ। बैंकले ग्राहकहरूलाई आफ्नो कार्डमा ईकमर्स सहजै सक्रिय गर्न सकिने र क्रेडिट कार्ड सरल प्रक्रियाबाट प्राप्त हुने जानकारी गराएको छ। यस सम्झौताको मुख्य उद्देश्य बैंकका ग्राहकहरुलाई नयाँ वर्षमा सजिलोसँग घरमै बसी अनलाइनबाटै सामान खरिद र भुक्तानी गर्दा छुट प्राप्त गर्न सकिने अवसर प्रदान गर्नु हो। तसर्थ यस सम्झौताले विशेष छुट उपलब्ध गराउने हुँदा ग्राहक महानुभावहरुलाई विशेष सहयोग पुग्ने विश्वास दराजले लिएको छ। एनएमबि बैंकले दि फिनान्सियल टाईम्स, लण्डनको द ब्यान्कर पत्रिकाद्वारा एसियाकै सर्वोत्कृष्ट बैंकको उपाधी बैंक अफ दि इयर एसिया २०२१ उपाधीबाट सम्मानित भएको बैंक हो। एनएमबि बैंकले २०१७, २०१८, २०२० र २०२१ लागी पनि उक्त पत्रिकाद्वारा चार पटक नेपालकै उत्कृष्ट बैंकको उपाधी बैंक अफ दि इयर नेपाल प्राप्त गरि सकेकको छ। एनएमबि बैंकले हाल देशभर २०१ शाखाहरु, १३९ एटिएमहरु र ११ एक्सटेन्सन काउन्टरहरु मार्फत उच्चस्तरीय सेवा प्रदान गदै आइरहेको छ।"
चिनियाँ ह्याकरले भारतको पावर प्लान्टमा कति पटक आक्रमण गरे?,"नयाँ दिल्ली : उर्जा मन्त्री आरके सिंहले चिनियाँ ह्याकरहरूले लद्दाख नजिकैको भारतको पावर प्लान्टमा दुई पटक आक्रमण गर्ने प्रयास गरेको जानकारी दिएका छन् । तर, ह्याकरहरू यसमा सफल हुन नसकेको समाचार बीबीसीमा छ। अमेरिकास्थित साइबर सेक्युरिटी फर्म रेकर्डेड फ्युचरले यस्तो दाबी गरेको हो । अप्रिल ६ मा जारी गरिएको प्रतिवेदनमा चिनियाँ ह्याकरहरूले सेप्टेम्बर २०२१ देखि ७ राज्य लोड डिस्प्याच सेन्टरहरू (एसएलडीसीएस) मा आक्रमण गरेका छन्। यी केन्द्रहरू लद्दाखमा भारतचीनको विवादित सीमा नजिकै छन्। यी केन्द्रहरूमा ग्रिड नियन्त्रण र विद्युत वितरण कार्य गरिन्छ। अङ्ग्रेजी पत्रिका द हिन्दूमा यो समाचार छापिएको छ । चिनियाँ ह्याकरहरूले लगातार भारतीय पावर प्लान्टलाई निशाना बनाएको प्रतिवेदनलाई केन्द्र सरकारले पुष्टि गरेको छ। मन्त्री आरके सिंहले बिहीबार पत्रकारहरूलाई चिनियाँ ह्याकरहरूले लद्दाख नजिकैको विद्युत वितरण केन्द्रहरूमा कम्तिमा दुई पटक आक्रमण गर्ने प्रयास गरेका बताएका हुन्। बीबीसी"
महावीर पुनलाई बेलायतको विश्वविद्यालयमा सम्मान,"काठमाडौं : बेलायतको युनिभर्सिटी अफ सेन्ट्रल लकांशायरले बिज एजुकेशनको आयोजनामा राष्ट्रिय आविष्कार केन्द्रका संस्थापक एवं नेपाली वैज्ञानिक डा महावीर पुन मगरलाई सम्मान गरेको छ। डा पुनले नेपालको खोज, अनुसन्धान तथा प्रविधिको क्षेत्रमा पुर्याएको योगदान र उनको कर्मको प्रतिफलस्वरुप सम्मान गरिएको हो। सो अवसरमा डा पुनसँग अन्तर्क्रियासमेत गरिएको थियो। कार्यक्रममा डा पुनले आफ्नो काम भिडियोमार्फत प्रस्तुत गरेका थिए। पुनले जनस्तर र विदेशीको सहयोगबाट स्थापित केन्द्रले ड्रोन, बायोमेडिकल, कृषि, शिक्षा, स्वास्थ्यलगायतका २० भन्दा बढी क्षेत्रमा नयाँनयाँ अनुसन्धानको काम गरिरहेको जानकारी गराए। कार्यक्रममा नेपाल एजुकेशन काउन्सिल युकेका पदाधिकारी वसन्त नेपाल, लेखनाथ गैरे, गणेश खड्का, कृष्ण खनाललगायतको उपस्थिति थियो। रासस"
प्रतिबद्धता भुल्दै मधेस,"जनकपुरधाम : मधेस सरकार सातवटै प्रदेशभन्दा भिन्न सत्तासमीकरण गरी गठन भएको थियो। तर, मधेसको ४ वर्ष उपलब्धिभन्दा विवादमै बितेको छ। मधेस आन्दोलनको म्यान्डेड लिएर राष्ट्रिय जनता पार्टी नेपाल (राजपा) र समाजवादी पार्टीले बहुमतको सरकार बनाउने मौका पाएको थियो। अन्य प्रदेशहरूमा एकै खालको नेतृत्व भए पनि मधेस पृथक् बन्यो। मधेस आन्दोलनको जगमा बनेको मधेसवादी दलको प्रदेशमा पहिलो सरकारले आफूलाई संघीयताको जननीसमेत भन्यो। संघीयताको असल अभ्यास यसै प्रदेशबाट भएको हो। मधेसवादी दलका ७ मन्त्रीसहित मुख्यमन्त्री लालबाबु राउत नेतृत्वको सरकार २०७४ फागुन ३ गते गठन भयो। फागुन १६ र २०७५ साउन ९ गते भएको पुनर्गठनपछि मधेसमा मुख्यमन्त्रीलगायत मन्त्री र राज्यमन्त्री गरी १३ सदस्यीय मन्त्रिपरिषद्को गठन भयो। करिब साढे ३ वर्ष मधेसवादी दलको सत्तासाझेदारीमा चलेको सरकार केन्द्रीय राजनीतिक समीकरण मिलाउनका लागि मन्त्री परिवर्तनको खेलमा लाग्यो। हाल नेपाली कांग्रेसका ३, नेकपा माओवादीका १ मन्त्री र १ राज्यमन्त्री गरी २, नेकपा एकीकृत समाजवादी (एस)का २ मन्त्री र १ राज्यमन्त्री र जनता समाजवादी पार्टीका ३ मन्त्री र २ राज्यमन्त्री गरी जम्मा १४ सदस्यीय मन्त्रिमण्डल छ। दलीय दाउपेच र टुटफुटले अन्य प्रदेशहरूमा सरकारको नेतृत्व फेरबदल भइरहँदा मधेसमा भने एउटै सरकार छ। सत्तासाझेदार दल र मन्त्री फेरिए पनि मधेस आन्दोलनबाट उदाएको समाजवादी पार्टीका नेता मुख्यमन्त्री लालबाबु राउतले नै प्रदेशको नेतृत्व गरिरहेका छन्। भारतीय प्रधानमन्त्री नरेन्द्र मोदी र उत्तरप्रदेशका मुख्यमन्त्री योगी आदित्यनाथको जनकपुर भ्रमण, प्रदेशको नामकरण र स्थायी राजधानी तोकिएको विषयलाई सरकारले मुख्य उपलब्धि मानेको छ। सरकारले प्रदेशमा समृद्धिका आधारहरू खडा गरेको जिकिर गरे पनि पछिल्लो ४ वर्षे कार्यकालमा जनताको जीवनस्तर उकास्न दीर्घकालीन योजना ल्याउन सकेको छैन। सबैभन्दा बढी जनघनत्व रहेको यस प्रदेशमा १८ प्रतिशत दलित समुदायको बसोबास छ। कुल जनसंख्याको २४ प्रतिशत व्यक्ति बहुआयामिक गरिबीको रेखामुनि छन्। तर, उनीहरूका लागि सरकारको कुनै योजना नआएको सर्वसाधारणको आरोप छ। मुख्यमन्त्री राउतले पद तथा गोपनीयताको शपथ लिने क्रममा दिएको पहिलो भाषणमा प्रदेश सरकार सञ्चालनका लागि ५ वटा स अर्थात् शिक्षा, स्वास्थ्य, सडक, सिँचाइ र सुशासन प्रमुख प्राथमिकतामा रहने प्रतिबद्धता व्यक्त गरेका थिए। तर, सरकारले ४ वर्षमा आफ्नो यी प्रतिबद्धताहरू बिर्सिंदै गएको सर्वसाधारणको गुनासो छ। मुख्यमन्त्री लालबाबु राउतले प्रदेश सरकारलाई असफल बनाउन संघीय सरकारले सक्दो प्रयास गरेको आरोप लगाउँछन्। मधेसमा सरकार गठन भएदेखि नै कर्मचारी अभाव छ। समयमा कर्मचारी नपठाउने र आएका कर्मचारीहरू पनि प्रदेशको भावना र मर्मअनुसार काम गर्न नमान्ने खालको भएकोले सरकारलाई आफ्नो कार्य सम्पादन गर्न निकै कठिन भएको छ, मुख्यमन्त्री राउत भन्छन्, विभिन्न मन्त्रालय तथा मातहतका निकायहरूको स्थापना, कर्मचारी व्यवस्थापन, भौतिक पूर्वाधारको विकास, सेवा सञ्चालनका लागि कानुनको अभाव लगायतका विभिन्न चुनौतीहरूका बीच प्रदेश सरकारले नागरिक दायित्व तथा जिम्मेवारी निर्वाह गरेको छ। चारवर्षे अवधिमा ६४ निर्वाचन क्षेत्रमा सडक कालोपत्रे, तीनवटा विश्वविद्यालयको स्थापना, आधुनिक प्रदेश ल्याबको स्थापनालगायतका महत्त्वपूर्ण काम गरेको बताए। भ्रष्टाचार, नातावाद, कृपावाद, बेरुजु, कर्मचारीसँगको विवादलगायतका विषयहरूले बढी चर्चा पाएको छ। सरकार आफ्नो छवि सुधार्न यस अवधिमा थुप्रै महत्त्वाकांक्षी योजनाहरू ल्याए पनि तिनले खासै उपयोगिता सिद्ध गर्न सकेका छैनन्। कानुन कार्यान्वयनमा झमेला मधेस सरकारले पछिल्लो ४ वर्षको कार्यकालमा ४४ वटा कानुन बनाएको छ। जसमा प्रदेश प्रहरी सेवासम्बन्धी व्यवस्था गर्न बनेको विधेयक २०७५, प्रदेश लोक सेवा आयोग ऐन २०७६, प्रादेशिक सडक निर्माण, सम्भार तथा विस्तार गर्ने सम्बन्धमा व्यवस्था गर्न बनेको विधेयक २०७६, प्रदेश एफएम रेडियो तथा टेलिभिजन सञ्चालन सम्बन्धमा व्यवस्था गर्न बनेको विधयेक २०७७, जनलोकपाल सम्बन्धमा व्यवस्था गर्न बनेको विधेयक २०७७, प्रदेश सञ्चारका सम्बन्धमा व्यवस्था गर्न बनेको विधेयक २०७७ लगायतका प्रमुख रहेका छन्। प्रदेश अनुसन्धान ब्युरो, प्रदेश दुग्ध विकास बोर्डको स्थापना र व्यवस्थापन गर्न बनेको विधेयक, मधेस स्वास्थ्य विज्ञान प्रतिष्ठान सम्बन्धमा व्यवस्था गर्न बनेको विधेयक, प्रदेश उद्योग व्यवस्थापनका सम्बन्धमा व्यवस्था गर्न बनेको विधेयक, बालबालिकाको हक अधिकारको सम्बन्धमा व्यवस्था गर्न बनेको विधेयक, प्रदेश निजामती सेवाको गठन, सञ्चालन र सेवाको सर्त सम्बन्धमा व्यवस्था गर्न बनेको विधेयक, स्वास्थ्य सेवा सम्बन्धमा व्यवस्था गर्न बनेको विधेयक र जाँचबुझ आयोगको गठन तथा काम कर्तव्य र अधिकारको सम्बन्धमा व्यवस्था गर्न बनेको विधेयकहरू प्रमाणीकरण भइसकेका छन्। मधेस कानुन निर्माणमा अन्य प्रदेशभन्दा अगाडि रहे पनि कार्यान्वयनमा निकै कमजोर छ। सातै प्रदेशमध्ये सबैभन्दा पहिला प्रदेश प्रहरी ऐन ल्याएर चर्चा पाएको मधेसमा हालसम्म पनि प्रहरी भर्ना प्रक्रिया सुरु हुन सकेको छैन। संघीय सरकारको उदासीनताका कारण प्रहरी भर्ना गर्न नपाएको मधेस प्रदेशका आन्तरिक मामिला तथा सञ्चारमन्त्री भरत साहको भनाइ छ। उनले भने, संघीय सरकारविरुद्ध संकल्प प्रस्ताव सदनबाट पारित भएको छ। र, नैतिक दबाब दिन हामीले विभिन्न प्रयासहरू गरेका छौं। तर, संघको अवरोध निरन्तर जारी छ। त्यस्तै, प्रदेशको आफ्नै शासन र प्रशासन भएन भने संघीयताको कुनै महत्त्व नै नहुने सांसद ज्ञानेन्द्रकुमार यादव बताउँछन्। संघले अहिलेसम्म प्रदेशमा प्रहरी भर्नाको बाटो नखोल्नु केन्द्रीकृत सोचको पराकाष्ठा हो। चार वर्षको अवधिमा आधारभूत संरचना तयार गर्नमै बितेको बताउँछन्, मधेस सरकारका प्रवक्ता तथा अर्थमन्त्री शैलेन्द्र साह। उनी भन्छन्, अब आउने सरकारका लागि मैदान तयार भइसकेको छ। उनीहरूले राम्रो खेल देखाउने वातावरण बनाउन सक्छन्। बेकामे भए आयोग मधेस सरकारले करिब एक दर्जन आयोग, समिति र बोर्डको गठन गरिसकेको छ। तर, गठित सबै संगठन बेकामे भए। केवल कार्यकर्ता भर्ती केन्द्र बने। यसका सबै पदाधिकारीहरू फुर्सदिला छन्। तर, यिनीहरूको तलब भत्तामै मासिक लाखौं खर्च हुने गरेको छ। अन्य प्रदेशहरूमा नीति तथा योजना आयोगमा ३ सदस्यीय मात्र रहेका छन्। मधेसमा भने ५ सदस्यीय रहने प्रावधान बनाइएको छ। तर, राजनीतिक भागबन्डा नमिल्दा आयोग हाल २ जना पदाधिकारीकै भरमा चलिरहेको छ। मुख्यमन्त्री अध्यक्ष रहने तथा उपाध्यक्षमा १ विज्ञसहित ४ जना सदस्यसहितको आयोगमा हाल उपाध्यक्ष र १ महिला सदस्य मात्र छन्। सदस्य संख्या यति धेरै गर्नुपर्ने आवश्यकतै थिएन। यो अनावश्यक भार मात्रै हो। सरकारलाई आयोगले बनाएर दिने गरेको वार्षिक नीति तथा कार्यक्रम कार्यान्वयनको अवस्था निकै कमजोर छ, नीति तथा योजना आयोगका उपाध्यक्ष प्राध्यापक डाक्टर भोगेन्द्र झा भन्छन्, हामीले दिने गरेको नीति तथा कार्यक्रम एकथरी हुन्छ र बजेटको विनियोजन अर्कै थरी। सरकार आफैंले बनाएको आयोगको सल्लाह कम्तीमा मान्यो भने प्रदेशका लागि राम्रो हुने थियो। तीनै तहको सरकारमाथि निगरानीका लागि संघीय सरकार मातहतको अख्तियार दुरुपयोग अनुसन्धान आयोग हुँदाहुँदै पनि मधेस प्रदेश सरकारले जनलोकपाल आयोग गठन गरेको छ। प्रदेशको सार्वजनिक मामिलालाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र जनसहभागितामूलक बनाउन तथा प्रदेशमा सुशासन कायम गर्न गठित उक्त आयोग कार्यकर्ता भर्तीमै सीमित छ। रामसहाय यादव अध्यक्ष रहेका ३ सदस्यीय आयोगमा सदस्यमा शोभा महतो र राजकिशोर साहलाई नियुक्त गरिएको छ। यहाँ भ्रष्टाचार र अनियमिततासम्बन्धी उजुरीहरू आएको छ। तर, हामी कर्मचारीको उपलब्धता नहुँदा, बजेटको व्यवस्थापन नहुँदा केही काम गर्न सकेका छैनौं, आयोगका अध्यक्ष रामसहाय यादव भन्छन्, भवनसमेत उपलब्ध गराइएको छैन। जनकपुरको ग्रामीण विकास प्रशिक्षण केन्द्रको प्रशासनिक भवनभित्र हामी एउटै कोठामा ३ जना पदाधिकारीहरू बस्नुपर्ने बाध्यता छ। प्रदेशमा बेरुजुको चाङ सरकार गठन भएको ४ वर्ष बितिसक्दा पनि सरकारले आर्थिक कारोबारमा सुधार ल्याउन सकेको छैन। महालेखा परीक्षकको प्रतिवेदनले बेरुजु रकम देखाउँदै आए पनि प्रदेश सरकारले असुल गर्न सकेको छैन। मधेसमा आर्थिक वर्ष २०७५७६ मा १ अर्ब ९९ करोड ८ लाख बेरुजु थियो। २०७६७७ मा १ अर्ब ८० करोड ५९ लाख १८ हजार थप भएर ३ अर्ब ६८ करोड ९२ लाख १७ हजार बेरुजु कायम भएको महालेखाको प्रतिवेदनमा उल्लेख छ। अल्झनमै बित्यो सुदूरपश्चिमको ४ वर्ष सरकार फेरबदलमै अल्झियो बागमती केन्द्रकै छायामा कर्णाली संघको सेपमा गण्डकी मधेस प्रदेशमा सबैभन्दा बढी बेरुजु भौतिक पूर्वाधार विकास मन्त्रालयको १ अर्ब १ करोड ५३ लाख ९३ हजार छ। मुख्यमन्त्री तथा मन्त्रिपरिषद्को कार्यालयको १९ करोड २८ लाख ५९ हजार, भूमि व्यवस्था तथा कृषि सहकारी मन्त्रालयको २२ करोड ४७ लाख ८५ हजार, सामाजिक मन्त्रालयको ८ करोड १ लाख ३२ हजार, आन्तरिक मामिला तथा कानुन मन्त्रालय ७ करोड ५१ लाख ५५ हजार र प्रदेश व्यवस्थापिका संसद् सचिवालयको ३ करोड १६ लाख ८३ हजार छ। यसबाहेक आवश्यक प्रक्रिया पूरा गरी नियमित गर्नुपर्नेबाहेक आव २०७६७७ मा मात्र मन्त्री, सांसद र कर्मचारीले लगेको ३९ करोड ३८ हजार पेस्की फस्र्याैट गर्नुपर्ने छ भने १६ करोड ६५ लाखभन्दा बढी असुल उपर गर्नुपर्ने देखिन्छ। मन्त्रीसँगै फेरिएका योजनाहरू अतिरिक्त कमिसनका लागि मधेस सरकारले ४ वर्षे कार्यकालमा थुप्रै महत्त्वाकांक्षी योजनाहरू ल्यायो। तर, तिनलाई कार्यान्वयन नै नगरी करोडौं रकम बर्बाद गरिएको छ। भौतिक पूर्वाधार तथा विकास मन्त्रालयका तत्कालीन मन्त्री जितेन्द्र सोनलले प्रदेशभरिका मुख्य सहरहरूलाई एकअर्कासँग जोड्न प्रदेश परिवहनको योजना ल्याएको थियो। सरकारले ३ करोड ९ लाख ८२ हजार रुपैयाँमा वातानुकूलित सुविधा सम्पन्न बसहरू खरिद गर्यो। बस खरिदको केही दिनपछि तत्कालीन मन्त्री सोनलले पत्रकार सम्मेलन गरे। सम्मेलनमा उनले भनेका थिए, प्रदेश परिवहन चलाउन सञ्चालन समिति गठन गरिनेछ र सोही समितिले भाडादर पनि निर्धारण गर्नेछ। तर, सोनल मन्त्री पदबाट हटेपछि प्रदेश परिवहन योजना पनि अलपत्र पर्यो। करोडौंमा खर्च गरिएका बसहरू अहिले मधेस भवनभित्र घामपानीमा कुहिँदै छन्। सोनलको स्थानमा मन्त्री नियुक्त भएका कांग्रेसका रामसरोज यादवले बससेवा सञ्चालनको योजना नै बेकार रहेको तर्क दिँदै आएका छन्। यो बिना योजना खरिद गरिएका बसहरू हुन् सरकारले यातायात सञ्चालन गर्नुको कुनै तुक छैन्, मन्त्री यादव भन्छन्। यस्तै, बिनायोजना नै प्रदेशको आन्तरिक मामिला तथा कानुन मन्त्रालयका तत्कालीन मन्त्री ज्ञानेन्द्र यादवद्वारा खरिद गरिएका ९ वटा वारुण यन्त्रहरू पनि वर्षभरि घामपानीमा खिइएर अन्ततः सेना र विभिन्न स्थानीय तहहरूलाई वितरण गरिएको छ। ५३ लाख दरले खरिद गरिएको ती यन्त्रहरू कामै नलागि बेकार हुन थालेपछि नवनियुक्त सञ्चारमन्त्री भरत साहले सेना र केही स्थानीय तहलाई बाँडेका हुन्। मुख्यमन्त्रीका महत्त्वाकांक्षी योजनाहरू मधेस प्रदेशका मुख्यमन्त्री लालबाबु राउतले ४ वर्षमा ल्याएका केही महत्त्वाकांक्षी योजनाहरू देशभरि निकै चर्चा पायो। जसमा सबैभन्दा बढी चर्चामा मुख्यमन्त्री बेटी पढाऊ, बेटी बचाऊ र मुख्यमन्त्री स्वच्छता अभियान रहेको छ। मुख्यमन्त्री बेटी पढाउ, बेटी बचाऊ अभियानअन्तर्गत सरकारले आठै जिल्लामा कक्षा ८ मा अध्ययनरत छात्राहरूका लागि साइकल वितरण अभियान सञ्चालन गर्यो। यसका लागि मुख्यमन्त्री तथा मन्त्रिपरिषद्को कार्यालयले २ चरणमा १९ करोड ५४ लाख रुपैयाँ खर्चेर २७ हजार २६२ थान साइकल खरिद गरेको थियो। पहिलो चरणभन्दा दोस्रो चरणमा खरिद मूल्य प्रतिसाइकल २१४ रुपैयाँ बढी देखाएर २ करोड १४ लाख अनियमितता गरिएको आरोप लगाइएको थियो। यसबारे उजुरी परेपछि अख्तियार दुरुपयोग अनुसन्धान आयोगले असोज १३ गते मुख्यमन्त्री तथा मन्त्रिपरिषद्को कार्यालयमा छापासमेत मारेको थियो। यसै अभियानअन्तर्गतको छोरी शिक्षा बिमाको नाममा छोरीहरूलाई छक्याउने काम मात्रै गरिएको पाइएको छ। २०७५ माघ १ पछि जन्मिएका छोरीहरू २० वर्ष पुगेपछि उनलाई प्रदेश सरकारद्वारा ३ लाख रुपैयाँ बिमा उपलब्ध गराइने भन्दै अभियान चलाइएको थियो। आठै जिल्लामा २६ हजार ९५६ जना छोरीको बिमा भइसकेको दाबी सरकारले गर्दै आएको थियो। तर, हालसम्म ५ हजार ६६६ जना छोरीहरूको नाममा खातामा मात्रै सरकारबाट रकम जम्मा गरिएको छ। आयोगले साइकल खरिदको प्रारम्भिक चरणमा अनियमितता देखेको र यसको थप अनुसन्धान भइरहेको अख्तियार दुरुपयोग अनुसन्धान आयोग बर्दिबास कार्यालयका प्रमुख कृष्णप्रसाद सापकोटा बताउँछन्। त्यसैगरी, मुख्यमन्त्री स्वच्छता अभियानअन्तर्गत पछिल्लो ३ वर्षमा झण्डै डेढ अर्ब रुपैयाँ बजेट विनियोजन भएको छ। तर, पहुँचकै भरमा योजनाहरू बाँडिएको र अनावश्यक रूपमा रकम खर्चिएको व्यापक गुनासो छ। बेटी पढाऊ, बेटी बचाऊ कार्यक्रम र मुख्यमन्त्री स्वच्छता अभियानमा अनियमितताको व्यापक गुनासो बढेपछि चालू आवमा यी कार्यक्रमहरू सामाजिक विकास मन्त्रालय मातहत राखिएको छ। यद्यपि, प्रदेश सरकारसँग जनताको जुन अपेक्षा थियो, त्यो सरकारले पूरा गर्न नसकेको बताउँछन्, मधेस प्रदेश नीति तथा योजना आयोगका उपाध्यक्ष डा भोगेन्द्र झा। यसको पहिलो कारण हो, सबै अपरिपक्व हुनु र अर्को नेतृत्वपंक्तिको अनुशासनहीनता छ। वित्तीय अनुशासन कायम गर्न सरकार असफल रह्यो, उनी भन्छन्, अनुभवहीनताको नाममा सरकारको असफलतालाई लुकाउन खोजिएको छ। तर, अबको १० महिना मुख्य परीक्षा छ र जनताले यसको मूल्यांकन गर्नेछन्। मधेसमा सरकार गठन भएदेखि नै कर्मचारी अभाव छ। तर, पनि कानुनको अभावलगायतका विभिन्न चुनौतीका बीच पनि प्रदेश सरकारले नागरिक दायित्व तथा जिम्मेवारी निर्वाह गरेको छ। लालबाबु राउत  मधेस प्रदेश, मुख्यमन्त्री यो चार वर्षको अवधिमा हामीले आधारभूत संरचना तयार गर्यौं। अब आउने सरकारका लागि मैदान तयार भइसकेको छ। उनीहरूले राम्रो खेल देखाउने वातावरण बनाउन सक्छन्। शैलेन्द्र साह, सरकारका प्रवक्ता तथा अर्थमन्त्री, मधेस प्रदेश केन्द्र सरकारबाट संविधानअनुसार बन्नुपर्ने कानुनहरू बन्न नसक्दा प्रदेश सरकारलाई आफ्नो काम निर्वाध रूपमा सञ्चालन गर्न अवरोध भएको छ। विकासका योजनाहरू भए पनि सरकारले उद्योग वा अन्य प्रयोजनका लागि जग्गा पाउन सकिरहेको छैन। दीपेन्द्र झा, मुख्यन्यायाधिवक्ता, मधेस प्रदेश प्रदेश सरकारसँग जनताको जुन अपेक्षा थियो, त्यो पूरा भएन। यसको एउटा कारण हो, सबै अपरिपक्व हुनु र अर्को नेतृत्वको अनुशासनहीनता। अनुभवहिनताको नाममा सरकारको असफलतालाई लुकाउन खोजिएको छ। डा भोगेन्द्र झाउपाध्यक्ष, मधेस प्रदेश, नीति तथा योजना आयोग अलपत्र परेका योजनाहरू प्रदेश परिवहन योजना छोरी शिक्षा बिमा योजना मुख्यमन्त्री कार्यालय मातहत हेलो प्रदेश डेस्क स्थापना योजना हरित प्रदेश अभियान चुरे संरक्षण योजना सहिद परिवारका लागि एक परिवार एक रोजगार कार्यक्रम मुख्यमन्त्री सडक योजना महिला सुरक्षा डेस्क निर्माण आपकी सरकार आपके द्वार योजना"
संस्कारले दिएको सोच,"टिलपिल टिलपिल गर्दै अस्ताउँदै गरेको सूर्यझैं जीवनदेखि अस्ताउँदै गरेको कुनै वृद्धवृद्धा बाटो हिँड्दै गर्दा लडेको खण्डमा आजका अधिकांश किशोरकिशोरी ती वृद्ध वा वृद्धालाई उठाउँदैनन्। चर्मचक्षुले देखे पनि उनीहरूको मनचक्षुलाई भने यो दृश्यले पटक्कै छुँदैन। जीवन गतिशीलताको यथार्थलाई बुझ्न नसकेका यी किशोरकिशोरी ठीक यही अवस्था भोलिको भविष्य बनेर आफ्नै जीवनमा पनि आउँदै छ भन्ने कुरा रत्तिभर पनि सोच्न सक्दैनन्। अहिलेको नयाँ पुस्ताले आफ्नो समाजबाट के सिकिरहेका छन् भन्ने एउटा सानो उदाहरण मात्र हो यो। आज माध्यमिक शिक्षा पूरा गर्दै गरेका अधिकांश छोराछोरीप्रति उनीहरूका बाबुआमा खुसी र सन्तुष्ट देखिँदैनन्। आफूले आशा गरे अनुरूपका सन्तान यिनीहरू नहुने भए भन्नेमा यी बाबुआमाहरू चिन्तित देखिन्छन्। उनीहरूले दिएको राम्रो सल्लाह समेतलाई यो उमेरका बालबालिकाले नकारात्मक रूपमा लिने गरेका छन्। आफ्ना अभिभावक अनि मान्यजनप्रति उनीहरू श्रद्धाभाव प्रकट गर्न चाहँदैनन्। यस्तै उनीहरूलाई आफ्नो मौलिक पहिचान झल्काउने कुनै पनि चिज मन पर्दैन। उनीहरूलाई न त आफ्नो संस्कृति मन पर्छ न संस्कार, न भाषा मन पर्छ न भेष। आफ्नो देशको गौरवमय इतिहास र पुर्खाको बहादुरी सुन्दा उनीहरूको शरीर गर्वले ढक्क फुल्दैन। उनीहरूको लवज अनि जीवनशैलीमा विदेशी देखासिकी र संस्कृतिको प्रभाव स्पष्ट झल्किन्छ। निजी विद्यालयमा अध्ययनरत कति विद्यार्थीलाई त नेपालीमा कुनै अंक भन्यो भने नबुझ्नु आजको यथार्थ हो। विगत केही वर्षदेखि नेपाली किशोरकिशोरीमा लाखौं खर्च गरेर १२ कक्षा वा स्नातक तह सक्नेबित्तिकै अध्ययनका लागि विदेश जाने ठूलो ट्रेन्ड नै चलेको छ । एउटा गएको देखेर अर्को, अनि अर्को गएको देखेर फेरि अर्को जाने क्रम बढ्दो छ। कतिलाई बाध्यताले डोहोर्यायो होला त कतिलाई रहर र महत्त्वाकांक्षाले। तिनलाई यसरी नेपालमै शिक्षाको राम्रो अवसर पाएको एउटा ठूलो समूह छ। जसमा विदेशी भूमि टेकेपश्चात् विस्तारै स्वदेश प्रेम घट्दै गएको देखिन्छ। अनि उतैको नागरिक बन्ने इच्छा तीव्र रूपमा बढ्दै गएको छ। शारीरिक र मानसिक रूपमा उत्पादनमूलक र ऊर्जावान् वर्ग यसरी बिदेसिनु र आफ्नो राष्ट्रलाई चटक्कै बिर्सनु आजको दुःखद् यथार्थ हो। आफ्नो देशको गौरवमय इतिहास र पुर्खाको बहादुरी सुन्दा अधिकांश युवा पुस्ताको शरीर गर्वले ढक्क फुल्दैन। प्राचीन समयदेखि नै नेपाली समाजमा शिक्षाले मानिसलाई असल र चरित्रवान् बनाउँछ भन्ने बलियो मान्यता रहँदै आएको छ। शिक्षाको एउटा प्रमुख उद्देश्य पनि यही नै हो। तर, आजकल हाम्रो समाजमा यो मान्यता दिनप्रतिदिन गलत बन्दै जाने क्रम बढ्दो छ। यहाँ शिक्षा ग्रहण गरेर शिक्षित भनिएका मानिसहरू नै खराब बन्दै गइरहेका छन्। समाजमा अहंकारी र निर्दयीको संख्या शिक्षितहरूले नै बढाइरहेका छन्। हाम्रो देशमा भएका जुनसुकै वृद्धाश्रम गएर हेरे पनि त्यहाँ अधिकांश वृद्धहरू शिक्षित छोराछोरीकै बाबुआमा भेटिन्छन्। कतिपय पारिवारिक बेमेल र कलहमा पनि शिक्षित मानिसहरू नै बढी संलग्न देखिन्छन्। केही दशकयता शिक्षाले मानिसमा कवि शिरोमणि लेखनाथ पौड्यालको कविताले भनेझैं, मै खाऊँ मै लाऊँ सुख सयल मोज म गरुँ, मै हाँसु मै बाँचु अरू सब मरुन् दुर्बलहरू भन्ने प्रकारको भावना पो विकसित गरेको हो कि जस्तो देखिन्छ। आफूभन्दा ठूलालाई सम्मान र सानालाई प्रेम गर्नुपर्छ भन्ने कुरा अक्षरमा मात्र सीमित भएको छ। अब भनौं, हामीले हाम्रो शिक्षालाई कता लाँदैछौं ? के हामी सही बाटो नै हिँडिरहेका छौं त ? एउटा बच्चा दिनमा ६, ७ घण्टा माध्यमिक तहसम्मको अध्ययनका लागि विद्यालयमा रहन्छ। शिक्षामा सबैभन्दा महत्त्वपूर्ण र आधारभूत तह प्राथमिकदेखि यही माध्यमिकसम्मको तह हो। पाठ्यक्रममा आधारित रहेर एउटा व्यक्तिले प्राप्त गर्ने सम्पूर्ण शिक्षाको जग नै माध्यमिक शिक्षा हो। कुनै पनि बच्चालाई भविष्यमा कुन क्षेत्रतर्फ उन्मुख गराउने, उनीहरूलाई कहाँ सुरक्षित अवतरण गराउने भन्ने कुराको निक्र्योल नै यही माध्यमिक शिक्षाले गर्छ। बृहत् अर्थमा भन्दा एउटा व्यक्ति पूर्ण व्यक्तिको रूपमा कस्तो बन्ने भन्ने शिक्षा सँगै ऊ गर्वमा रहँदादेखि, उसको आमाले के सोचिन् ? सम्मको भूमिका रहन्छ। यस्तै, कस्तो आहारविहार गरिन् अनि उसको जन्मपश्चात् उसले कस्तो पारिवारिक, सामाजिक, सांस्कृतिक वातावरण प्राप्त गर्यो भन्ने कुराले निर्धारण गर्छ। साथै, उसको पहिलो विद्यालयको रूपमा आमा हुँदै शैक्षिक संस्थाबाट कस्तो संगत, संस्कार अनि वातावरण पायो भन्ने कुराले पनि त्यति नै महत्त्वपूर्ण भूमिका खेल्छ। त्यसैले आजको माध्यमिक शिक्षा अनि शिक्षार्थी हेरेर एउटा देशको भोलि आउने भविष्य आकलन गर्न सकिन्छ भन्ने कुरामा सायद दुई मत नहोला।तर, आज हामीले सञ्चालन गरिरहेको माध्यमिक शिक्षामा नैतिकता खै ? प्रेम र करुणा खै ? आफ्नो माटोको सुगन्ध खै ? समग्रमा भन्दा संस्कार खै ? संस्कारबिनाको शिक्षा भनेको लगामबिनाको घोडासरह हुन्छ। जसले गन्तव्यमा पुर्याउन सक्दैन। त्यसैले अबको माध्यमिक तहमा शिक्षासँगै संस्कार मिसाउन अत्यन्त आवश्यक छ। यसका लागि अहिलेको माध्यमिक शिक्षाको पाठ्यक्रममा तीन महत्वपूर्ण विषय थप गर्नु पर्छ। ती हुन्, नैतिकता, अध्यात्म र राष्ट्रियता। शारीरिक र मानसिक रूपमा उत्पादनमूलक र ऊर्जावान् वर्ग यसरी बिदेसिनु र आफ्नो राष्ट्रलाई चटक्कै बिर्सनु आजको दुःखद् यथार्थ हो। नैतिकता भन्नाले कुनै पनि समाजमा स्वीकृत वा प्रचलित आचरण गर्नु हो। समाजले विभिन्न संस्कृतिअन्तर्गत रहेर व्यक्तिले कुनै कार्य गर्न हुन्छ वा हुँदैन भनेर तोकिएको अलिखित नियम हो। नैतिक ज्ञानले एउटा व्यक्तिलाई बच्चादेखि नै सही र गलतबीचको भिन्नता सिकाउँछ। उसले समाज वा राष्ट्रबाट प्राप्त गर्ने अधिकार सँगसँगै निभाउनु पर्ने कर्तव्यको समेत बोध नैतिकताले गराउँछ। अक्सर नयाँ पुस्ता बेलाबेलामा स्वतन्त्रताको अभ्यास गर्दै जाँदा अराजक हुने स्थितिसम्म पुग्न लाग्दा नैतिकताले नै उनीहरूलाई सम्हालिन मद्दत गर्छ। समयसँगै नैतिकताका सीमाहरू परिवर्तन भइरहेको भान हुँदा एउटा किशोरलाई आफू ठीक ठाउँमा उभिने हैसियत यही नैतिक ज्ञानले प्रदान गर्छ। अध्यात्म भनेको आफ्नो मूल स्वभाव वा प्रकृति जे हो, त्यसलाई चिनेर आफू त्यस्तै बन्नु हो। अध्यात्मले व्यक्तिलाई शान्त र स्थिर बनाउने ल्याकत राख्छ जसले गर्दा उसको चेतनास्तर बढ्न गई बोध शक्तिमा वृद्धि हुन्छ। एउटा बालक वा बालिकाको उमेर बढ्दै जाँदा उसको चेतन मन र अवचेतन मन बीचको द्वन्द्वलाई सन्तुलन गर्न अध्यात्म ज्ञानले सिकाउँछ। अध्यात्मले आफूभित्र रहेको ऊर्जा र क्षमतालाई बाहिर ल्याई आफ्नो सर्वाङ्गीण विकास गर्न ठूलो सहयोग गर्छ। यसले भन्छ, ज्ञान त्यो हो, जुन आफैं भित्र प्रकट हुन्छ। त्यसैले सिद्धान्तको रूपमा अरूको सूचना ग्रहण गर्नुभन्दा व्यक्तिलाई आफैंभित्र ज्ञान प्रकट गर्न अध्यात्मले उत्प्रेरित गर्छ। अध्यात्मले वसुधैव कुटुम्बकम अर्थात् सारा पृथ्वी एक परिवार हो भन्ने सिकाइ व्यक्तिलाई दया, प्रेम, करुणा, धैर्यजस्ता सत्गुण धारण गर्न मद्दत गरी मन, वचन र कर्ममा एकरूपता ल्याउन प्रेरणा दिन्छ। राष्ट्रियताको ज्ञानले व्यक्तिमा राष्ट्रप्रतिको आस्था बढाई राष्ट्र हितमा लाग्न उत्प्रेरित गर्छ। संसारको जुनसुकै कुनामा गए पनि स्वदेश बिर्सन दिँदैन, राष्ट्रियताको शिक्षाले। यही शिक्षाले नागरिकको राष्ट्रिय स्वाभिमान र देश प्रेमको भावना बढाई देशबाट केवल आशा मात्र नगरेर, देशलाई चाहिँ म के दिन सक्छु भनेर सोच्न सिकाउँछ। आफ्नो देशको सुनौलो इतिहास र पुर्खाको योगदानप्रति गौरव गर्न अनि जातीय, वर्गीय र क्षेत्रीय पहिचानभन्दा माथि देश राख्न राष्ट्रियताको ज्ञानले अभिप्रेरित गर्छ। हाम्रो माध्यमिक शिक्षामा संस्कारका साथै यसको शिक्षण पद्धतिमा समेत केही परिवर्तनहरू गर्न आवश्यक देखिन्छ। धेरै वर्षअघि हाम्रा पूर्वजहरूले शिक्षा प्रदान गर्नका लागि गुरुकुल परम्पराको विकास गरेका थिए। त्यस परम्परामा शिष्यहरूले गुरुको समीप रहेर, गुरुको सेवा गरेर, सबैसँग सामूहिक र भावनात्मक सम्बन्ध राखेर शिक्षा ग्रहण गर्थे। त्यस समयमा गुरुले एउटा शिष्यभित्र रहेको अज्ञानरूपी अन्धकारलाई ज्ञानरूपी प्रकाशद्वारा हटाएर उसलाई सभ्य, गुणवान् र ज्ञानी बनाउन भूमिका खेल्थे। उनीहरूमा गुरु शब्दझैं एक प्रकारको अद्भुत गुरुत्वाकर्षण शक्ति हुने गथ्र्यो। शिष्यलाई तिमी सफल हुनैपर्छ भन्ने त्रासबाट मुक्त गरी असल चाहिँ बन्नुपर्छ भनेर प्रेरित गरिन्थ्यो। महाभारतकालीन समयमा युधिष्ठिरले गुरु द्रोणाचार्यबाट पाएको सत्य बोल्नु, हिंसा नगर्नू भन्ने शिक्षा तीन महिना लगाएर भए पनि जीवनमा उतारेका थिए। युधिष्ठिरको यो प्रसंगझैं शिक्षा र शिक्षण पद्धतिले विद्यार्थीमा जीवनोपयोगी प्रभाव पार्न सक्नुपर्छ भन्ने मान्यता प्राचीन गुरुकुल परम्पराको थियो। जुन आज पनि उत्तिकै सान्दर्भिक छ। त्यसैले उक्त गुरुकुल परम्परा र आजको आधुनिक शिक्षण पद्धति दुवैको सकारात्मक र प्रभावकारी विधिहरू झिकेर एउटा नयाँ शिक्षण पद्धति बनाउन जरुरी छ। जसले हाम्रो माटोको सुगन्ध बोकेको होस् अनि जसमाथि हामी सम्पूर्ण शिक्षा प्रेमीले गौरव गर्न सकौं। विद्यालयको अलावा हामीले घरमै पनि सन्तानलाई संस्कार सिकाउन उत्तिकै आवश्यक छ। उनीहरूलाई भविष्यको चित्रभन्दा पनि आजको सुचरित्र निर्माण गर्न बढी प्रेरित गर्नुपर्छ। आजको चरित्रले नै भोलिको चित्र कोर्ने हो। समग्रमा भन्नुपर्दा, अबको माध्यमिक शिक्षालाई हामीले एउटा नयाँ उचाइमा पुर्याउन आवश्यक छ। अब सम्पूर्ण सरोकारवाला एक पूर्ण व्यवस्थित, वैज्ञानिक, जीवनोपयोगी अनि सार्थक पाठ्यक्रम बनाउन एक ठाउँमा उभिनु पर्छ। ताकि हाम्रा सन्ततिहरूले यसै शिक्षाको माध्यमबाट संसार हाँक्न सकुन्। विश्वभरका विद्यार्थीको शिक्षाको केन्द्र नेपाल बन्न सकोस्।"
रुपातालमा १० हजार माछाका भुरा छाडियो,"पोखरा : रुपातालमा १० हजार माछाका भुरा छाडिएको छ। जलीय जैविक विविधता संरक्षणको लागी पोखराका विभिन्न तालहरुमा माछाका भुरा छाड्ने कार्यक्रम अन्तर्गत मत्सय विकास केन्द्र मिर्मी स्याङ्जाले रुपामा माछाका भुरा छाडेको हो। जलवायु परिवर्तन, तालमा आस्रित जनसमुदायको बढ्दो जनसंख्याका कारण तालमा भएका स्थानीय जातका माछा लोप हुँदै गएकोले माछाको उत्पादन बढाउन भुरा छाडिएको मत्सय विकास केन्द्र मिर्मी स्याङ्जाका कार्यलय प्रमुख रविनसन अधिकारीले बताए। माछामा गण्डकी प्रदेशलाई आत्मनिर्भर बनाउन यस्ता कार्यक्रम सहयोगी हुने पशुपन्छी तथा मत्सय विकास निर्देशनालय गण्डकी प्रदेश निर्देशक डा मनबहादुर पुनले बताए। पोखराको तेस्रा ठूलो रुपातालमा माछाका भुरा छाडिंदै।"
कैलालीमा मोटरसाइकल दुर्घटना : दुईको मृत्यु,कैलाली : पूर्वपश्चिम राजमार्गअन्तर्गत पर्ने कैलालीको चौकीडाँडा सडकखण्डमा गए राति भएको मोटरसाइकल दुर्घटनामा घाइते दुई जनाको उपचारका क्रममा मृत्यु भएको छ। दुर्घटनाबाट घाइते भएका से४प ४७३० नंको मोटरसाइकल चालक कञ्चनपुर कृष्णपुर नगरपालिका५ का ३० वर्षीय लोकेन्द्र पार्की र सुदूरपश्चिम प्रदेश०२००४प १११ नंको मोटरसाइकल चालक कञ्चनपुरकै शुक्लाफाँटा नगरपालिकाका ३२ वर्षीय पुरनकुमार मडैको सेती प्रादेशिक अस्पताल धनगढीमा उपचारका क्रममा राति मृत्यु भएको जिल्ला प्रहरी कार्यालयका प्रवक्ता बेदप्रकाश जोशीले बताए। दुई मोटरसाइकल एकापसमा ठोक्किएर दुर्घटना भएको थियो। दुर्घटनाबाट मोटरसाइकलको पछाडि सवार रहेका कृष्णपुर नगरपालिकाका दीपक भट्ट र शुक्लाफाँटा नगरपालिकाका महेश पार्की पनि घाइते भएका छन्। सेती प्रादेशिक अस्पतालमा उपचार भइरहेको उनीहरुको अवस्था समान्य छ। रासस
उदाउँदो सूर्यलाई अर्घ्य दिएर सकियो चैतेछठ,"महोत्तरी : महोत्तरीलगायत सम्पूर्ण मिथिलाञ्चलमा शुक्रबार बिहान उदाउँदो सूर्यलाई अर्घ्य दिँदै चैतेछठ सम्पन्न भएको छ। चार दिनसम्म विभिन्न विधि गर्दै मनाइने यो पर्व अन्तिम दिन आज बिहान तराईका महोत्तरी, धनुषा, सिरहा, सप्तरी, सुनसरी, मोरङ, सर्लाही, रौतहट, बारा, पर्सालगायत मिथिलाञ्चलभरिका जलाशयमा उदाउँदो सूर्यलाई अर्घ्य अर्पण गर्दै धुमधामका साथ सम्पन्न भएको छ। चैते छठपर्व महोत्तरीको जलेश्वर, मटिहानी, सुगा, गौशाला, पिपरा, सम्सी, बर्दिवासलगायत अन्य सहरी एवं ग्रामीण क्षेत्रमा रहेका विभिन्न पोखरी, तलाऊ तथा जिल्लाका प्रसिद्ध नदी बिग्ही, रातो मरहा, जङ्गहा, अङ्कुसी नदी तथा नहरको किनारमा धार्मिक विधिपूर्वक छठ सम्पन्न भएको छ। सत्य, अहिंसाप्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्नु यस पर्वको विशेषता रहेको छ। सूर्य उपासना परम्पराको मोहक पद्धति मानिएको संसारमा यही एक यस्तो पर्व हो, जसमा अस्ताउँदो र उदाउँदो सूर्यको पूजा गरिन्छ। पारिवारिक सुख, शान्ति, समृद्धि, शारीरिक कल्याण, रोगबाट मुक्ति तथा विभिन्न मनोकाङ्क्षा पूरा होस् भन्ने उद्देश्यले श्रद्धापूर्वक मनाइने छठका अवसरमा पोखरी, नदी, तलाऊ र जलाशयमा श्रद्धालु भक्तजनको भीड लाग्ने गर्दछ। चारदिनसम्म मनाइने यस पर्वको पहिलो दिन मङ्गलबार बर्तालुले नहा खा अर्थात् नुहाएर खाएर जीउ चोख्याउने काम गरेका थिए। पर्वको दोस्रो दिन बुधबार खरना मनाएका थिए। खरनाका दिन बर्तालुले दिनभरि उपवास निराहार बसेर राति छठ देवतालाई आगमनको निम्तो दिँदै कूलदेवताको पूजा गरेका थिए र राति अरवा अरबाइन (बिना नुन हालेको) खानेकुरा खाएका थिए। षष्ठीका दिन अर्थात् बिहीबार साँझ गहुँ र चामल ओखल, जातो वा ढिकीमा कुटान पिसान गरी सोबाट निस्केको पिठोबाट बनाइएका विभिन्न गुलियो खाद्य सामग्री ठकुवा, भुसवा, खजुरिया, पेरुकियाजस्ता पकवान र विभिन्न फलफूल तथा मुला, गाँजर, बेसारको गाँहो, भोगटे, ज्यामिरी, नरिवल, सुन्तला, केरा नाङ्लो, कोनिया, सरवा, ढाकन, माटोको हात्ती, ठूलो ढाक्कीमा राखी परिवारका सम्पूर्ण सदस्य विभिन्न भक्ति एवं लोकगीत गाउँदै निर्धारित जलाशय नजिक बनाएको छठघाटसम्म पुगेका थिए। षष्ठीका दिन बिहीबार साँझ बर्तालुले सन्ध्याकालीन अर्घ्यका लागि पानीमा पसेर सूर्य अस्ताउञ्जेलसम्म अस्ताउँदो सूर्यलाई आराधना गर्दै दुवै हत्केलामा पिठार र सिन्दुर लगाएर अक्षता, फूल हालेर अन्य अर्घ्य सामग्री पालोपालो गरी अस्ताचलगामी सूर्यलाई अर्घ्य अर्पण गरेका थिए। आज बिहान पुनः छठघाटमा पुगी जलाशयमा पसेर अघिल्लो दिन साँझमा गरेको क्रम दोहोर्याइ प्रातःकालीन उदाउँदो सूर्यलाई अर्घ्य दिई छठ सम्पन्न गरेका छन्। रासस"
एकल महिलाका पीडा : समाजले हाँस्नसमेत दिँदैन,"अछाम : साँफेबगर नगरपालिका४ की भगवती खड्का ३० वर्षकी भइन्। उनले २५ वर्षको उमेरमा श्रीमान् गुमाइन्। कलिलै उमेरमा जीवनसाथी गुमाउनुको पीडा एकातिर छ भने अर्काेतिर ४ छोरीको पालनपोषण, पढाइ, लेखाइको जिम्मेवारी छ, उनलाई। भगवतीका जेठी छोरी सतीक्षा, माइली समीक्षा, साइँली सदीक्षा र कान्छी सरिता जनकल्याण माविमा पढ्छन्। एकल महिलालाई समाजले हेर्ने नराम्रो दृष्टिकोण र अर्कोतिर परिवार पाल्न आर्थिक कठिनाइ उनले झेल्नुपरेको छ। भगवतीलाई छोरीहरूको पढाइ खर्च एक्लैले जुटाउन परिरहेको छ। श्रीमान् नहुने महिलालाई हाम्रो समाजले हेला गर्छ। समाजको नराम्रो नजरबाट जोगिनुपर्छ। छोरीहरूको पालनपोषण एक्लै गर्न निकै मुस्किल छ, उनले भनिन्, कहिलेकाहीँ खुसी हुँदासमेत खुलेर हाँस्न पाउँदैनौं। यहाँ त श्रीमान् नभएका महिलालाई खुलेर बाँच्न अधिकार पनि छैन। भगवती साँफेबगरमा रहेको दिदीबहिनी जैविक प्याड उद्योगमा काम गर्छिन्। प्याड बनाउने काम दैनिक गुजारा गर्ने माध्यम बनेको उनले बताइन्। खप्तडकी जलादेवी कडायतको श्रीमान् बितेको एक वर्ष भयो। उनी अहिले २९ वर्षकी भइन्। भारतमा राम्रै कमाइरहेका श्रीमान् शेरबहादुर कडायतको मृत्युपछि २ छोराछोरी लिएर उनी अछाम फर्किन्। जलाको १० वर्षको छोरा र ४ वर्ष छोरी छन्। एकल हुनुको पीडा त भोग्नु परिरहेकै छ। त्यसमाथि सन्तानको भविष्य, समाजको अपहेलनासँग लड्नु परिरहेको बताउँछिन्। वर्षभरि खानपुग्ने गरी जग्गा जमिन छैन। चौमासिकमा पाउने सामाजिक सुरक्षा भत्ताले उधारो तिर्नसमेत नपुग्ने बताउँछिन्। उनले भनिन्, एक्लैले घरपरिवार चलाउन गरेको संघर्ष समाजले देख्दैन। हामीले लगाएको, खाएको, हिँड्डुल गरेको, कोकोसँग बोलेको सबै कुराको हिसाबकिताब समाजले राख्ने गर्छ। समाजले हामीलाई मान्छे नै होइनौं जस्तो व्यवहार गर्छ। साँफेबगर नगरपालिकामा ८ सय ९५ जना एकल महिला छन्। तीमध्ये ६० वर्षमुनिका ६ सय र ६० वर्षमाथिका २ सय ९५ जना छन्। बाब्लाकी ३७ वर्षीया शान्ता नेपालीको पीडा पनि उस्तै छ। उनको श्रीमान्को मृत्यु भएको ४ वर्ष भयो। उनीमाथि चार छोरोछोरीको पालनपोषणको जिम्मेरीवारी आइलाग्यो। श्रीमान् निर्प नेपालीको मृत्युपछि उनी माइतीमै माइतीघर बाजुरामा बस्दै आएकी छन्। उनले भनिन्, जेठी छोरी अपांग छे, मेरो तल्लो पेट दुख्ने समस्या छ। उपचार गर्न पाएको छैन। अलिअलि जोहो गरेर छोराछोरीलाई खुवाउँदा गाउँका मान्छेहरू यसले के काम गरेर ल्याई, कसले दियो? भन्दै नानाथरी कुरा गर्न थाल्छन्। त्यस्तै, जला सोमबार नगरपालिकाले एकल महिलाहरूलाई वितरण गरेको खाद्यान्न लिन नगरपालिका पुगेकी थिइन्। उनले खाद्यान्न वितरणभन्दा पनि आफूहरूलाई सीप सिकाएर परिवार पाल्ने र समाजमा सम्मान पूर्वक बाँच्ने वातावरण मिलाइदिन आग्रह गरिन्। उनको पनि पति बिछोडिनुको पीडा एकातिर छ। भने, अर्कोतिर परिवार र समाजबाट दुव्र्यवहार खेप्नुपर्छ। यस्ता गतिविधिले एकल महिलाहरूको जीवन कठिन बन्न पुगेको एकल महिला तथा महिला अधिकारकर्मी दूतकला बिष्टले बताइन्। उनले भनिन्, एकल महिलाप्रति समाजमा विद्यमान कूरीतिको अन्त्य, विभेदपूर्ण व्यवहार, संस्कार जरैदेखि उन्मूलन हुनुपर्छ। धार्मिक, साँस्कृतिक, आर्थिक, सामाजिक, राजनीतिक दृष्टिले कोही एकल महिला पीडित बनिरहेकै छन्। यसको अन्त्य गर्न सरकार कठोर बन्नुपर्छ। विपन्न तथा एकल महिलाहरूलाई नगरपालिकाबाट बेलाबेलामा राहत तथा खाद्यान्न वितरण गर्दैे आएको साँफेबगर नगरपालिकाका उपप्रमुख विमलादेवी बुड्थापाले बताइन्। साँफेबगर नगरपालिकामा ८ सय ९५ जना एकल महिला छन्। तीमध्ये ६० वर्षमुनिका ६ सय र ६० वर्षमाथिका २ सय ९५ छन्।"
वैशाख २ देखि अनलाइनबाटै संस्थागत श्रम स्वीकृति,"काठमाडौं : वैदेशिक रोजगार कार्यालय काठमाडौंले संस्थागत श्रम स्वीकृति अनलाइन प्रणालीबाट मात्र जारी हुने व्यवस्था गरेको छ। आगामी वैशाख २ गतेदेखि अनलाइन प्रणालीबाट मात्र संस्थागत श्रम स्वीकृति दिने निर्णय गरिएको कार्यालय प्रमुख रमेश अर्यालले जानकारी दिए। कार्यालयले पुनः श्रम स्वीकृति, संस्थागत श्रम स्वीकृति र व्यक्तिगत श्रम स्वीकृतिको काम गर्दै आएको छ। संस्थागत श्रम स्वीकृतिका लागि म्यानपावर व्यवसायी वा उनीहरुका प्रतिनिधि कार्यालय आउने गरेकामा यो व्यवस्थासँगै कार्यालयमा भौतिक उपस्थितिबिना नै संस्थागत श्रम स्वीकृतिको व्यवस्था गरिएको हो। कार्यालयले गत माघदेखि अनलाइन प्रणालीबाट मात्र पुनः श्रम स्वीकृति दिँदै आएको छ। पुनः श्रम स्वीकृति अनलाइन प्रणालीबाट मात्र हुन थालेसँगै दैनिक एक हजारभन्दा धेरै सेवाग्राहीले कार्यालयमा उपस्थित नभई अनलाइनबाटै सेवा लिँदै आएका छन्। श्रम मन्त्रालयले श्रम स्वीकृतिलाई फेसलेस, पेपरलेस र क्यासलेस बनाइ छिटो, छरितो र पारदर्शीरूपमा सेवाप्रवाह गर्न अनलाइन प्रणाली कार्यान्वयनमा ल्याइएको जनाएको छ। वैदेशिक रोजगारीमा जाने श्रमिकलाई सहज र सरल तरिकाबाट सेवा प्रदान गर्ने नीतिअनुसार अनलाइन प्रणालीबाट श्रम स्वीकृति दिने व्यवस्था मिलाइएको श्रम, रोजगार तथा सामाजिक सुरक्षामन्त्री कृष्णकुमार श्रेष्ठको भनाइ छ। आधुनिक प्रविधिको प्रयोग गरी सहज र सरल तरिकाबाट छिटोछरितोरूपमा गुनासोरहित सेवा प्रदान गर्न मन्त्रालयले दिएको निर्देशनानुसार पुनः श्रम स्वीकृतिसँगै संस्थागत श्रम स्वीकृतिको काम पनि अनलाइन प्रणालीबाट गर्न लागिएको कार्यालय प्रमुख अर्यालको भनाइ छ। कागजात जाँच गर्न समय लाग्ने तथा कहिलेकाहीँ सर्भरको समस्या हुनसक्ने भएकाले तीन दिनअघि नै संस्थागत श्रम स्वीकृतिका लागि अनलाइनमा आवेदन दिन इजाजत पत्रवाला म्यानपावर कम्पनी र सरोकारवालालाई कार्यालयले अनुरोध पनि गरेको छ। रासस"
"इजरायलको तेल अवीवमा गोली चल्यो : २ जनाको मृत्यु, दुई हप्तामा चौथो आक्रमण","इजरायल : इजरायलको तेल अवीवमा भएको गोलीकाण्डमा दुई जनाको मृत्यु भएको छ भने कैयौं घाइते भएका छन्। पछिल्लो दुई हप्तामा इजरायलमा भएको यो चौथो आक्रमण हो। गोलीबारी तेल अवीवको डिजेनगोफ स्ट्रिटमा भएको थियो। सो सबैभन्दा व्यस्त ठाउँहरू मध्ये एक मानिन्छ। बार र रेष्टुरेन्ट भएको क्षेत्र भएकाले यहाँ मानिसको आवतजावत पनि बढी हुन्छ। टाइम्स अफ इजरायलका अनुसार डिजेनगोफको बारमा एक व्यक्तिले गोली हानेका हुन्। सुरक्षा बलले अहिले आक्रमणकारीको खोजी गरिरहेको छ। इजरायलको आपतकालीन सेवाका प्रवक्ताले आक्रमणपछि कम्तीमा नौ जनालाई अस्पताल लगिएको र तीमध्ये चारजना जीवन र मृत्युको लडाइँ लडिरहेका डाक्टरले बताएका छन्। आक्रमणपछि इजरायली सेनाको विशेष फौज घटनास्थलमा पुगेको थियो। बिहीबार राति जारी एक विज्ञप्तिमा, इजरायली प्रधानमन्त्री नाफ्ताली बेनेटले आक्रमणमा मारिएकाहरूका परिवारहरूप्रति समवेदना व्यक्त गरेका छन्। पीएम बेनेटले भने, 'आतंकवादी जहाँ भए पनि हामी ऊसमक्ष पुग्छौं र प्रत्यक्ष वा अप्रत्यक्ष रूपमा सहयोग गर्ने सबैले पनि मूल्य चुकाउनु पर्छ।' प्रहरी अधिकारीहरुका अनुसार इजरायल प्रहरी, आर्मी स्पेशल फोर्स र शिन बेट इन्टेलिजेन्स सर्भिसका १००० भन्दा बढी सदस्यले आक्रमणकारीको खोजी गरिरहेका छन्। इजरायली सुरक्षा बलहरू हालैका आक्रमणहरूलाई ध्यानमा राख्दै उच्च सतर्कतामा छन्। गत महिनाको अन्त्यमा, एक प्यालेस्टिनी बन्दुकधारीले तेल अवीवमा पाँच जनाको हत्या गरेका थिए। यसअघि तीन अरबइजरायलीहरूले दुई आक्रमणमा छ जनाको ज्यान लिएका थिए। यी घटना इजरायलको उत्तरमा हदेरा र दक्षिणमा बेरशेबा सहरहरूका हुन्। सबै आक्रमणकारीलाई गोली हानी मारिएको थियो। बीबीसी"
गोरखामा फरक शक्तिको गठबन्धन,"गोरखा : देशभर कांग्रेस र एमाले पहिलो र दोस्रो शक्तिका रूपमा चुनावी प्रतिस्पर्धा गर्दैछन्। त्यसैले कांग्रेसले माओवादी, जसपा, नेकपा एकीकृत समाजवादीलगायतका पाँच पार्टी साथ लिएर एमालेसित चुनावी टक्कर गर्ने गृहकार्य गरिरहेको छ। तर, गोरखामा चुनावी माहोलमा फरक दृश्य छ। विगत ३० वर्षदेखि कांग्रेस र माओवादी पहिलो र दोस्रो शक्तिको रूपमा चुनावी मैदानमा भिड्दै आएका छन्। एमाले र जसपा तेस्रो, चौथो शक्तिका रूपमा स्थापित छन्। त्यसपछिको शक्तिको रूपमा नेकपा एस छ। २०७९ वैशाख ३० मा हुने चुनावी प्रयोजनका लागि सत्ता गठबन्धनमा रहेका पार्टीहरूले चुनावी तालमेल गर्ने निर्णय गरेपछि दृश्य अझै रोचक देखिएको छ। यहाँ पहिलो, दोस्रो, चौथो, पाँचांै शक्तिका रूपमा स्थापित दलहरू मिलेर तेस्रो शक्तिसित प्रतिस्पर्धा गर्दैछन्। २०७४ को स्थानीय चुनावमा ११ मध्य नौ पालिका जितेको कांग्रेस र दुई पालिका जित्ने माओवादी चुनावी तालमेल गर्दैछन्। त्यसमा जनता समाजवादी पार्टी र नेकपा एकीकृत समाजवादी पार्टीले पनि साथ दिएका छन्। पाँच वर्षअघिको चुनावमा २७,५०७ मतदाता रहेको गोरखा नगरपालिका जित्ने कांग्रेसका राजनराज पन्तले ६,५६० मत ल्याएका थिए। उनका निकटतम प्रतिद्वन्द्वी माओवादीका कृष्ण रानाले ५,०२६ मत ल्याएका थिए। एमालेका उम्मेदवार विश्वेश्वर कट्टेलले ४,२८३ र जसपाका ज्ञानेन्द्र कुमालले २,०८३ मत ल्याएका थिए। पहिलो र दोस्रो शक्तिका रूपमा कांग्रेस र माओवादी थियो। २५,७३० मतदाता रहेको पालुङटार नगरपालिकामा नेपाली कांग्रेसबाट मेयर जित्ने दीपकबाबु कँडेलले ४,६९८ मत प्राप्त गरेका थिए। उनका निकटतम प्रतिद्वन्द्वी माओवादीकै विवश चिन्तनले ४,४१९, जसपाका अशोक देवकोटाले ३,९७६ र एमालेका जुद्धविलास भण्डारीले २,४१० मत ल्याएका थिए। ७,८७५ मतदाता रहेको धार्चे गाउँपालिकामा नेपाली कांग्रेसबाट अध्यक्ष जित्ने सन्तोष गुरुङले १,७०७ मत ल्याएका थिए। उनका निकटतम प्रतिद्वन्द्वी तत्कालीन जसपाका लक्ष्मण गुरुङले १,६३८, माओवादीका सूर्यबहादुर गुरुङले १,१२८ मत ल्याएका थिए। एमालेले प्रमुख पदमा उम्मेदवारी फिर्ता लिई जसपालाई सघाएको थियो। त्यस्तै ९,९३८ मत रहेको अजिरकोटमा कांग्रेसबाट अध्यक्ष बनेका फणीन्द्र धितालले ३,०३३ मत प्राप्त गरेका थिए। उनका निकटतम प्रतिद्वन्द्वी माओवादीका दीपक देवकोटाले २,७०२, एमालेका गुणबहादुर भुजेलले ३४७ र जसपाका गणेश तामाङले १२१ मत ल्याएका थिए। पहिलो, दोस्रो, चौथोलगायतका शक्ति मिलेर तेस्रो शक्तिसित चुनावी प्रतिस्पर्धा गर्दा निषेध गरेजस्तो हुने नेपाली कांग्रेसका जिल्ला सचिव किशोरजंग थापा बताउँछन्। पहिलो र तेस्रो मिलेर दोस्रोसित भिड्ने वा दोस्रो र तेस्रो शक्ति मिलेर पहिलोसित टक्कर गर्नुपर्ने हो, उनले भने, तर यहाँ पहिलो, दोस्रो, चौथो, पाँचौ शक्ति मिलेर तेस्रोसित प्रतिस्पर्धा गर्दैछन्। तत्कालका लागि नतिजा आफू अनुकूल जस्तो देखिए पनि प्रकारान्तरमा यो प्रतिकूल बन्न सक्छ।"
चुनावी तालमेलमा एमालेलाई प्राथमिकता दिने राप्रपा नेपालको निर्णय,"काठमाडौं : राष्ट्रिय प्रजातन्त्र पार्टी (राप्रपा) नेपालले एमालेसँग चुनावी तालमेललाई प्राथमिकता दिने भएको छ। कमल थापाको अध्यक्षतामा बसेको केन्द्रीय कार्य समितिको भर्च्यूअल बैठकले एमालेसँग निर्वाचनमा तालमेललाई प्राथमिकता दिने निर्णय गरेको हो। बैठकले तालमेल भएका स्थानहरूमा 'साझा चुनाव चिन्ह' लिएर उठ्नेबारे निर्णय गर्ने अधिकार पदाधिकारी बैठकलाई दिने निर्णय गरेको छ। बैठकले बैशाख ३० गते हुने स्थानीय चुनावको घोषणा पत्र पारित गरेको छ। पार्टीको घोषणापत्र आज दिउँसो सार्वजनिक हुँदैछ। राप्रपा नेपालले घोषणा पत्रमा शिक्षा, स्वास्थ्यमा उच्चतम् लगानी, रोजगारी सिर्जनामा जोड,सनातन धर्म संस्कृतिको रक्षा,पूर्वाधार विकास, कृषिमा आत्मनिर्भरता, भ्रष्टाचार शुन्य अवस्थाको सिर्जना, स्थानीय अर्थतन्त्र र पूंजी निर्माण, अति विपन्न परिवारलाई बिजुली र पानीको महसुलमा ५० प्रतिशत छुट, 'आमा र नाबालकबालिका' को भरणपोषण र जीवनवृत्तिका लागि संयुक्त अनुदान दिने विषयलाई प्राथमिकता दिएको छ। सत्तारुढ दल गठबन्धन एमालेविरुद्ध मोर्चाबन्दी गरेर अगाडि बढ्ने तयारीमा छन्। गठबन्धनमा नेपाली कांग्रेस, नेकपा माओवादी केन्द्र, जनता समाजवादी, एकीकृत समाजवादी र राष्ट्रिय जनमोर्चा सहभागी छन्।"
विप्लवको पार्टी चुनावमा जाने,"काठमाडौं : तपाईंको पार्टी चुनावमा जान्छ ? हामी त चुनावमा जान्छौं। त्यसका लागि दल दर्ता गर्नु पर्ला नि ? त्यसको प्रावधान के छ भनेर बुझ्न आको भित्र आयोगका पदाधिकारीसँग के छलफल भयो ? आफैं बुझिहाल्नुस्  निर्वाचन आयोगबाट बाहिरिँदै गर्दा विप्लव नेतृत्वको नेकपाका प्रवक्ता खड्गबहादुर विश्वकर्मा प्रकाण्डले अन्नपूर्णसँग संक्षिप्त कुराकानी गरे। विस्तृत बताइदिनुभन्दा भन्दै उनी गाडी चढेर हिँडे। कपिलवस्तुमा सम्पन्न केन्द्रीय कमिटी बैठकबाट निर्वाचनमा सहभागी नहुने विप्लव नेतृत्वको पार्टीले निर्णय गरेको थियो। बिहीबार निर्वाचनमा सहभागी कसरी हुने भन्ने विषयमा प्रकाण्डले निर्वाचन आयोगका प्रमुख आयुक्त दिनेश थपलियालाई भेटेका हुन्। भेटमा पार्टी प्रवक्ता प्रकाण्डले दल दर्ताबारे आयोगसँग परामर्श गरेका थिए। यस्तै, निर्वाचनमा सहभागिताबारे छलफल भएको थियो। साथै आयोगले निर्वाचन सन्दर्भमा गरेको तयारीबारे जिज्ञासा राखेको थियो। स्थानीय तह निर्वाचनका लागि ७९ वटा राजनीतिक दल दर्ता भएका छन्। दल दर्ताको समय गत फागुन १५ मा सकिएको थियो। दैनिक ४ लाख मतपत्र छपाइ निर्वाचन आयोगले ७१ निर्वाचन अधिकृतलाई हटाएको छ। मतदान केन्द्रमा खट्न असमर्थ रहेको भनेपछि नयाँ निर्वाचन अधिकृतलाई खटाएको आयोगका सूचना अधिकारी सूर्यप्रसाद अर्यालले जनाए। हिमाली तथा दुर्गम जिल्लाको मतपत्र छपाइ भइरहेको छ। दैनिक ४ लाख मतपत्र छपाइ भइरहेको हो। आदर्श निर्वाचन बनाउन आचारसंहितामा कडाइ गरिएको बिहीबार आयोगले गरेको पत्रकार भेटघाटमा उनले बताए ।"
पिकअपले ठक्कर दिँदा मोटरसाइकल चालकको मृत्यु,विराटनगर : पूर्वपश्चिम लोकमार्गअन्तर्गत मोरङको उर्लाबारीमा पिकअपले ठक्कर दिँदा बिहीबार राति मोटरसाइकल चालकको मृत्यु भएको छ । उर्लाबारी नगरपालिका४ आइतबारेमा दुर्घटना हुँदा झापाको दमक नगरपालिका३ का २८ वर्षीय राजन घिमालको मृत्यु भएको मोरङ प्रहरीका प्रवक्ता डीएसपी दीपक श्रेष्ठले बताए । उनका अनुसार धिमालले चलाएको को ३२ प ६९३१ नम्बरको मोटरसाइकललाई पूर्वबाट पश्चिमतर्फ जाँदै गरेको को १ च ६३९९ नम्बरको पिकअप भेनले राति ८:४० बजेतिर ठक्कर दिएको थियो । दुर्घटनामा परेर गम्भीर घाइते भएका धिमालको उपचारका क्रममा उर्लाबारीस्थित अरनिको अस्पतालमा राति ९:२५ बजेतिर मृत्यु भएको डीएसपी श्रेष्ठले बताए । गलत लेनमा चलाएको मोटरसाइकलका कारण दुर्घटना भएको प्रहरीको प्रारम्भिक अनुसन्धानबाट खुलेको छ । पिकअप र चालक उर्लाबारी४ का २१ वर्षीय दीपेन्द्र बोहोरालाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ ।
अपहरणकारीको निसानामा बालबालिका,"जनकपुरधाम राजविराज : घटना १ जनकपुरधाम उपमहानगरपालिका१६ पुल्चोकमा डेरा गरी बस्ने ध्रुवकुमार मण्डलकी ४ वर्षकी छोरी सृष्टि कुमारी गत चैत १० गते हराइन्। उनी कोठाअगाडि बाटोमा खेलिरहेकी थिइन्। परिवारले चारैतिर खोजतलास गरे। तर, उनी फेला परिनन्। खोजतलासकै क्रममा पीडित परिवारले फोनमार्फत १५ लाख रुपैयाँ फिरौती माग गरेको धम्की पायो। हामीले तिम्रो छोरी अपहरण गरी ल्याएका छौं। सकुशल चाहिएको छ भने १५ लाख फिरौती देऊ। पैसा नदिए र पुलिसलाई खबर गरे छोरीलाई मारेर फालिदिन्छौं, ध्रुवले अपहरणकारीको भनाइ उद्धृत गरे। पीडित परिवारले भोलिपल्ट जिल्ला प्रहरी कार्यालय धनुषामा जानकारी गरायो। अपहरणकारीले पीडित परिवारलाई पटकपटक फोन गरी धम्क्याएका थिए। उनीहरूले बच्चीलाई फोनमा रुवाउँदै मार्ने धम्की पनि दिए। तर, प्रहरीले समयमै अनुसन्धान सुरु गरी पीडितको घरनजिकै डेरा गरी बस्ने २० वर्षको चन्द्र दासलाई नियन्त्रणमा लियो। अनुसन्धानको क्रममा २१ वर्षीय अरविन्द मुखिया र रविकुमार रामलाई पक्राउ गरी बालिकालाई उद्धार गरियो। घटनामा संलग्न रहेका तीनैजना अपहरणकारी २० देखि २५ वर्ष उमेरसमूहका थिए। उनीहरूले बालिकालाई पहिलादेखि नै टार्गेट गरेर घटना गराएका थिए। घटना २ जनकपुरधाम उपमहानगरपालिका६ बाट गत माघ २६ गते मोहमद राइनको ७ महिनाको छोरा मोहम्द अख्तर राइन बेपत्ता भए। दूधेबालकलाई उनकी ६ वर्षकी बहिनी एलिजा खातुनले खेलाइराखेको बेला एक महिलाले आएर बच्चा लिई फरार भइन्। प्रहरीले घटनामा अनुसन्धान गर्दै जाँदा अर्को दिन धनुषाको गणेशमान चारनाथ १० डुमरियाका ३० वर्षीया मनीषादेवी मुखियालाई पक्राउ गर्यो। उनको साथबाट अख्तरसँगै थप एक बालिका नन्दनी मुखियालाई समेत अपहरण गरेको हुँदा दुवैलाई सकुशल अपहरण मुक्त गराइयो। अपहृत बालकको शव छिमेकीको शौचालयमा घटनामा संलग्न २० वर्षीय किरण राम र २२ वर्षीय कृष्णकुमार यादवलाई समेत पक्राउ गरियो। बच्चाहरूलाई अपहरण गरी फिरौती माग्ने मनशायले घटना गराइयो प्रहरीको अनुसन्धानमा देखियो। घटना ३ जनकपुरधाम उपमहानगरपालिका१७ बाट गत पुस ७ गते रासलाल मुखियाको १२ महिनाको छोरा कृष्णकुमार मुखियालाई अपहरण गरियो। प्रहरीले खोजतलास गर्दै जाँदा मुखियालाई भारतको बिहार सीतामढी घर भएका र जनकपुरमा डेरा गरी बस्ने २५ वर्षीय सुरेश ठाकुरले अपहरण गरेको खुल्न आयो। खोजतलासको क्रममा ठाकुरले बालकलाई भारतको सिमाना कटाउनै लागेको बेला पक्राउ गरी बालकलाई अपहरण मुक्त गरियो।  बालबालिका अपहरणका घटना अधिकांश फिरौती र केही पारिवारिक द्वेषको क्रममा बदला लिन हुने गरेको देखिएको धनुषाका प्रहरी उपरीक्षक वसन्त रजौरे बताउँछन्। बालबालिकालाई सजिलै नियन्त्रण गर्न सकिन्छ। उनीहरू ठूलो मान्छेजस्तो प्रतिकार गर्न सक्षम हुँदैनन्। त्यसैले पनि अपराधीहरूको पहिलो निसानामा पर्ने गर्छन्, प्रहरी उपरीक्षक रजौरे भन्छन्, पछिल्लो समय सजिलै पैसा कमाउने लोभमा पनि फिरौतीको मनसाय राखेर यस्ता आपराधिक कार्यहरू बढी भएको देखिन्छ। तर, प्रहरीले यस्ता संवेदनशील घटना भएको जानकारी पाउनबित्तिकै अनुसन्धान गरी अपराधीलाई नियन्त्रणमा लिने काम गरेको छ। राज्यका साथै विभिन्न संघसंस्थाले बालबालिकाको सर्वोत्तम हितका कार्यक्रम सञ्चालन गरिरहेका छन्। मधेस प्रदेश सरकारले सुरक्षित बेटी अभियान, बालहिंसा, घरेलु हिंसाविरुद्ध प्रतिरोधात्मक तथा उपचारात्मक कार्यक्रम सञ्चालन गर्ने नीति तथा कार्र्यक्रममार्फत घोषणा गरेको छ। बालबालिकाको सुरक्षाका लागि नीति तथा सेवाहरूमा सुधार ल्याउन सरोकारवाला निकाय कार्यरत छन्। तर, घर, समाज पनि बालबालिकाको लागि असुरक्षित स्थान बनेको छ। हजारौं बालबालिका जोखिममा छन्। इन्सेकले सन् २०२१ मा मधेस प्रदेशमा मानव अधिकार उल्लंघन र ज्यादतीका घटनामा ७ सय ५८ जना पीडित भएको अभिलेख गरेको छ। बालअधिकार उल्लंघनका घटनामा मात्र २ सय २३ जना पीडित भएको अभिलेख गरेको छ। हिंसाको प्रतिकार गर्न बालबालिका असमर्थ हुने हुँदा अपराधीहरूले बालबालिकालाई निसाना बनाउने गरेका छन्। खासगरी बालबालिका अरूमा अधीनस्थ हुनुपर्ने, आफैंमा निर्णय गर्ने क्षमताको अभाव रहने, वयस्क सरह बल र चेतनाको विकास नहुने, हिंसाप्रति सजग नरहने कारणले अपराधीलाई हिंसाको तारो बनाउन सहज हुने गरेको छ। यसैकारण पनि बालबालिकाको अपहरण फिरौतीको माध्यम बन्ने गरेको छ। अपहरणको घटना र कारण केलाउँदा नेपाल मानव तस्करीको लागि एक प्रमुख स्रोत, ओसारपसार गर्ने बाटो र गन्तव्य राष्ट्र पनि बन्न गएको छ। जनकपुरधाम उपमहानगरपालिका६ स्थित महाराज सागर पोखरीको डिलमा ६ वर्षीया दिदी एलिजा खातुनलाई ५० रुपियाँ दिएर कुरकुरे किन्न पठाई मनीषादेवी मुखियाले एलिजाका सातमहिने भाइ अख्तर राइनलाई लिएर भागेकी थिइन्। बच्चालाई अपहरण गरी जनकपुरधाम उपमहानगरपालिका१९ बेगाशिवपुरको पिपराढीस्थित हाँस तथा भैंसी फार्मको पछाडि खेतमा भाग्दै गरेको अवस्थामा गणेशमान चारनाथ नगरपालिका१० डुमरिया बस्ने ३५ वर्षीया मनीषादेवी मुखिया, औरही गाउँपालिका१ पौडेश्वर घर भई हाल जनकपुरधाम उपमहानगरपालिका८ बस्ने २० वर्षीया किरण राम र महोत्तरीको लोहारपट्टी नगरपालिका वडा नम्बर४ घर भई हाल जनकपुरधाम उपमहानगरपालिका७ बस्ने २२ वर्षीय कृष्णकुमार यादव माघ २७ गते पक्राउ परे। जनकपुरधाम उपमहानगरपालिका१७ मनहरपुरका १४ महिनाका बालक कृष्ण मुखियाको अपहरण गरेको आरोपमा भारत बिहार राज्यको जिल्ला सीतामढी ग्राम पञ्चायत बाजपट्टी १० घर भई धनुषा जनकपुरधाम उपमहानगरपालिका१६ पुल्चोक बस्ने २५ वर्षीय सुरेश ठाकुर पुस ८ गते नगराइन नगरपालिका२ स्थित नेपाल भारतको सिमाना नजिकबाट पक्राउ परे। १० वर्षीय बालकलाई अपहरण गरेको आरोपमा जनकपुरधाम उपमहानगरपालिका१३ बस्ने बस्ने ४२ वर्षीय रामजी पासवान र ३२ वर्षीया विभा पासवानलाई जिल्ला प्रहरी कार्यालय धनुषाले चैत १ गते पक्राउ गर्यो। धनुषा जिल्ला अदालतले २०७७ माघ २२ गते नै रामजीलाई २२ वर्ष कैद र विभालाई १७ वर्ष कैदको फैसला सुनाएको थियो। पाँच वर्षीया सृष्टि मण्डललाई अपहरण गरेको आरोपमा धनुषाको कमला नगरपालिका८ का २६ वर्षीय अभिषेक दास चैत ११ गते पक्राउ परे। आरोपितले पीडित बालिकाको रिहाइको लागि १५ लाख रुपैयाँ फिरौती माग गरेको बालिकाकी आमा राधा मण्डलले बताइन्। आफ्नै बुवा र मामा मिलेर बालकको अपहरणको घटना पनि सार्वजनिक भएको छ। धनुषाको नगइराइन नगरपालिका ६ निवासी ७ वर्षीय छोरालाई रमेश दासले नै अपहरण गरेर रमेशले आफ्ना बुवा हरिचनसँग एक करोड असुल्ने प्रयास गरेको घटना २०७७ फागुन ९ गते सार्वजनिक भएको थियो। यसले बदला लिन, लेनदेनको निहुँ र सम्पत्तिका लागि जसले पनि बालकको अपहरण गर्न सक्छन् भन्ने पुष्टि हुँदै आएको छ। बालबालिका हराएको र अपहरणका घटनाले प्रहरीलाई समेत झस्काउने गरेको सप्तरीका एसपी अविनारायण काफ्ले बताउँछन्। देशभर बर्सेनि हजारौं मानिस हराउँछन्, जसमा बालबालिकाको संख्या उल्लेख्य हुन्छ। प्रहरीकहाँ बालबालिका हराएको उजुरी दैनिकजसो आउने गरेको मधेस प्रदेश प्रहरी कार्यालयका प्रवक्ता एसपी तुलबहादुर कार्कीले बताए। हराएका बालबालिकाको खोजी गर्न प्रहरी तथा अन्य सरोकारवाला निकायसमेत सहभागी रहेको बालबालिका खोजतलास समन्वय केन्द्रसमेत खडा गरिएको छ। पछिल्लो समय कहालिलाग्दो रूपमा बढेको बालबालिका अपहरणका घटना होऊन् या हत्या र मानव बेचबिखनसम्मका गम्भीर प्रकृतिका अपराध त्यसबाट पीडित हुनेको ठूलो संख्या पनि बालबालिकाकै छ। सप्तरीका एसपी काफ्लेका अनुसार अपराधको आँकडा केलाउँदा बालबालिकालाई निसाना बनाउने क्रम निकै बढेको देखिन्छ। कलिला बालबालिका लक्षित अपहरणका घटनाले समाजमा कलिला नानीहरू जोगाउनै कठिन भइरहेको नागरिक समाज सप्तरीका अध्यक्ष थानसिंह भन्साली बताउँछन्।"
आचारसंहितामा एमालेले किन राख्यो निर्वाचन आयोगसँग विमति ?,"काठमाडौं : प्रमुख विपक्षी एमालेले संविधान र कानुनसँग बाझिने विषय निर्वाचन आचारसंहितामा राखेको भन्दै ६ बुँदे लिखित विमति राखेको छ। पार्टी महासचिव शंकर पोखरेललगायत नेताले बिहीबार निर्वाचन आयोगमा प्रमुख आयुक्त दिनेशकुमार थपलियालाई विमतिपत्र बुझाएका हुन्। एमालेले आचारसंहिताका केही प्रावधानले लोकतन्त्रले दिएको स्वतन्त्रताको अधिकारलाई कुण्ठित गरेको दाबी गरेको छ। यस आयोगले तयार गरेको आचारसंहिता संविधान र कानुनसँग बाझिएको बाहेक कुनै पनि निकायद्वारा जारी गरिएका वा जारी हुने संहिताको पालना गर्न, गराउनसमेत हाम्रो पार्टी प्रतिबद्ध छ, एमालेले पत्रमा भनेको छ। निर्वाचनलाई प्रभाव पार्ने गरी कसैको पक्ष वा विपक्षमा विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न नपाइने भन्ने आचारसंहिताको नियमप्रति एमालेले विमति राखेको छ। यो प्रावधानले राजनीतिक दललाई विचार अभिव्यक्ति गर्न, आफ्नो दलको पक्षमा मत माग्न र उम्मेदवार स्वयंलाई प्रचार गर्न निषेध गरेको देखिन्छ, एमालेले आयोगमा पेस गरेको विमतिपत्रमा भनेको छ। आयोगले तयार गरेका निर्वाचन तथा मतदाता शिक्षा सामग्री प्रकाशन वा पोस्ट गर्न भने आयोगले छुट दिएको छ। लोकतन्त्रमा राजनीतिक दलहरूले आफ्ना विचार तथा मान्यताहरू मतदाता समक्ष राख्ने, प्रचारप्रसार गर्ने, आधुनिक सञ्चार माध्यम सामाजिक सञ्जाललाई प्रचारका माध्यमका रूपमा अभ्यासमा लानुपर्छ, महासचिव पोखरेलले भने, यसको प्रयोगले प्रचारमा दलहरूले गर्ने खर्च घटाउँछ। यसलाई अवसरका रूपमा सदुपयोग गर्नुपर्छ। दलहरूका विचार, नीति, कार्यक्रमको तुलना गरी श्रेष्ठतम् दल रोज्ने जनताको संवैधानिक हकलाई समेत आचारसंहिताले कुण्ठित गरेको एमालेको आरोप छ। आयोगका सहप्रवक्ता सूर्यप्रसाद अर्यालले एमालेको पत्रमाथि पत्रबारे चाँडै छलफल हुने बताए। एमालेको लिखित विमतिका कारण आचारसंहिता लागू हुन केही दिन ढिलाइ हुन सक्ने आयोगले जनाएको छ। यस्तै, प्रधानमन्त्री, मन्त्री वा कुनै पनि तहको कार्यपालिकाको सदस्य, आफ्नो निर्वाचन क्षेत्रबाहेक अन्यत्र प्रचारप्रसारमा जान नपाइने भन्ने आचारसंहिताको नियमप्रति पनि एमाले विमति जनाएको छ। मन्त्री वा प्रधानमन्त्री या कार्यपालिकाका कुनै पनि सदस्यलाई काममा पक्षपात गर्ने छुट हुन्न तर, उनीहरूको वैचारिक र दलीय आबद्धतामा अंकुश लगाउन मिल्दैन, एमालेले भनेको छ। उम्मेदवार हुनुअघि राजीनामा दिनुपर्ने निर्वाचन आचारसंहिता कार्यान्वयन नगर्न अन्तरिम आदेश राजनीतिक दललाई पैसा खर्च गर्न निर्वाचन आयोगको कडाइ, ६० बुँदे निर्देशन जारी एमालेले गरेन निर्वाचन आचारसंहितामा हस्ताक्षर एमाले महासचिव पोखरेलले आचारसंहिताको यो प्रावधान निर्वाचनको सिद्धान्त र संविधानमा भएको राजनीतिक दलबीचको प्रतिस्पर्धाको सिद्धान्तविपरीत भएको दाबी गरे। निजी संस्था वा गैरसरकारी संस्थामा संलग्न व्यक्तिलाई सामाजिक सञ्जालमार्फत निर्वाचनको प्रचारप्रसारमा लगाइएको रोक कहिलेबाट लागू हुने हो भनी एमालेले आयोगसँग प्रश्न गरेको छ। यदि यस्तो व्यवस्था तत्काल लागू हुने हो भन्ने अनुपयुक्त मात्रै होइन संविधानप्रदत्त अभिव्यक्ति स्वतन्त्रताको विपरीतसमेत हुनेछ, एमालेको विरोधपत्रमा छ। कुनै पनि उम्मेदवारले आफ्नो कार्यालयबाहेक अन्यन्त्र झन्डा वा चुनाव चिह्नको प्रयोग गर्न नपाउने भन्ने आचारसंहिताको प्रावधानप्रति पनि एमालेले आपत्ति जनाएको छ। निर्वाचनमा पोस्टर, पम्पलेप तुल, भित्ते लेखनजस्ता माध्यममा रोक लगाउँदा सामाजिक सञ्जाल र वेवपेज एवं एपहरू प्रचारका उपयुक्त वैकल्पिक माध्यम भएको एमालेको भनाइ छ। स्थानीय तहमा उम्मेदवार हुने जनप्रतिनिधिले पदबाट राजीनामा गर्नुपर्ने आचारसंहिताको दफा ३६ को प्रावधानप्रति पनि एमालेले विमति राखेको छ। स्थानीय सरकारको निरन्तरताको सिद्धान्त र खाली गर्ने नहुने गरी संविधानले गरेको स्थानीय तहको व्यवस्था प्रतिकूल हुने यो प्रावधानमाथि पुनर्विचार गर्न हाम्रो दल आग्रह गर्दछ, एमालेले भनेको छ। आचारसंहिताको अनुसूची (३) को (८) मा भएको मतदान अधिकृतले गरेको निर्णय तथा निर्वाचित अधिकृतले मत सदर वा बदर गरेको निर्णयमा विवाद गर्ने छैन भन्ने प्रावधानप्रति पनि एमालेको आपत्ति जनाएको छ। यो व्यवस्थाले निर्वाचनमा हुने सक्ने धाँधलीविरुद्धमा अदालतमार्फत प्राप्त हुन सक्ने अधिकारमाथि अंकुश लगाउन खोजिएको एमालेले आरोप छ। एमाले महासचिव पोखरेलले आफ्नो पार्टीको फाइदाका कुरा मात्रै अघि नसारेको दाबी गरे। लोकतन्त्रका मूल्यमान्यतालाई निर्वाचनसँग जोड्न खोजेका छौं, पोखरेलले भने, लोकतान्त्रिक अभ्यासद्वारा हाम्रो निर्वाचन आयोग अघि बढ्नुपर्छ।"
चार रुसी कुटनीतिज्ञलाई देश छोड्न अष्ट्रियाको आदेश,भियना : अष्ट्रियाले आफ्नो देशभित्र रहेका चार रुसी कुटनीतिज्ञलाई देश छोड्न आदेश दिएको छ। उनीहरूले आफ्नो देशमा रहेर कूटनीतिक मूल्य मान्यता विपरितका गतिविधिहरू गरेको भन्दै अष्ट्रियाले उनीहरूलाई देश छाड्न आदेश दिएको हो। अष्ट्रियाको विदेश मन्त्रालयले दिएको जानकारी अनुसार देश छाड्न आदेश दिइएका व्यक्तिहरू मध्ये तीन जना भियना स्थित रुसी दूतावासमा कार्यरत कर्मचारी रहेका छन्। अर्का एक जना भने पश्चिमी सहर साल्जबर्गमा रहेको कन्सुलेट जनरलमा कार्यरत कूटनीतिज्ञ रहेका छन्। उनीहरूलाई यही अप्रिल १२ सम्ममा अष्ट्रिया छोडिसक्नु पर्ने आदेश दिइएको विदेश मन्त्रालयका अधिकारीहरूले जनाएका छन् । युरोपेली देशहरूबाट गत सोमबारसम्ममा झण्डै २०० रुसी कुटनीतिज्ञहरूलाई देश निकाला गरि सकिएको छ । रासस
आचारसंहितामा एमालेले किन राख्यो निर्वाचन आयोगसँग विमति ?,"काठमाडौं : प्रमुख विपक्षी एमालेले संविधान र कानुनसँग बाझिने विषय निर्वाचन आचारसंहितामा राखेको भन्दै ६ बुँदे लिखित विमति राखेको छ। पार्टी महासचिव शंकर पोखरेललगायत नेताले बिहीबार निर्वाचन आयोगमा प्रमुख आयुक्त दिनेशकुमार थपलियालाई विमतिपत्र बुझाएका हुन्। एमालेले आचारसंहिताका केही प्रावधानले लोकतन्त्रले दिएको स्वतन्त्रताको अधिकारलाई कुण्ठित गरेको दाबी गरेको छ। यस आयोगले तयार गरेको आचारसंहिता संविधान र कानुनसँग बाझिएको बाहेक कुनै पनि निकायद्वारा जारी गरिएका वा जारी हुने संहिताको पालना गर्न, गराउनसमेत हाम्रो पार्टी प्रतिबद्ध छ, एमालेले पत्रमा भनेको छ। निर्वाचनलाई प्रभाव पार्ने गरी कसैको पक्ष वा विपक्षमा विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न नपाइने भन्ने आचारसंहिताको नियमप्रति एमालेले विमति राखेको छ। यो प्रावधानले राजनीतिक दललाई विचार अभिव्यक्ति गर्न, आफ्नो दलको पक्षमा मत माग्न र उम्मेदवार स्वयंलाई प्रचार गर्न निषेध गरेको देखिन्छ, एमालेले आयोगमा पेस गरेको विमतिपत्रमा भनेको छ। आयोगले तयार गरेका निर्वाचन तथा मतदाता शिक्षा सामग्री प्रकाशन वा पोस्ट गर्न भने आयोगले छुट दिएको छ। लोकतन्त्रमा राजनीतिक दलहरूले आफ्ना विचार तथा मान्यताहरू मतदाता समक्ष राख्ने, प्रचारप्रसार गर्ने, आधुनिक सञ्चार माध्यम सामाजिक सञ्जाललाई प्रचारका माध्यमका रूपमा अभ्यासमा लानुपर्छ, महासचिव पोखरेलले भने, यसको प्रयोगले प्रचारमा दलहरूले गर्ने खर्च घटाउँछ। यसलाई अवसरका रूपमा सदुपयोग गर्नुपर्छ। दलहरूका विचार, नीति, कार्यक्रमको तुलना गरी श्रेष्ठतम् दल रोज्ने जनताको संवैधानिक हकलाई समेत आचारसंहिताले कुण्ठित गरेको एमालेको आरोप छ। आयोगका सहप्रवक्ता सूर्यप्रसाद अर्यालले एमालेको पत्रमाथि पत्रबारे चाँडै छलफल हुने बताए। एमालेको लिखित विमतिका कारण आचारसंहिता लागू हुन केही दिन ढिलाइ हुन सक्ने आयोगले जनाएको छ। यस्तै, प्रधानमन्त्री, मन्त्री वा कुनै पनि तहको कार्यपालिकाको सदस्य, आफ्नो निर्वाचन क्षेत्रबाहेक अन्यत्र प्रचारप्रसारमा जान नपाइने भन्ने आचारसंहिताको नियमप्रति पनि एमाले विमति जनाएको छ। मन्त्री वा प्रधानमन्त्री या कार्यपालिकाका कुनै पनि सदस्यलाई काममा पक्षपात गर्ने छुट हुन्न तर, उनीहरूको वैचारिक र दलीय आबद्धतामा अंकुश लगाउन मिल्दैन, एमालेले भनेको छ। एमाले महासचिव पोखरेलले आचारसंहिताको यो प्रावधान निर्वाचनको सिद्धान्त र संविधानमा भएको राजनीतिक दलबीचको प्रतिस्पर्धाको सिद्धान्तविपरीत भएको दाबी गरे। निजी संस्था वा गैरसरकारी संस्थामा संलग्न व्यक्तिलाई सामाजिक सञ्जालमार्फत निर्वाचनको प्रचारप्रसारमा लगाइएको रोक कहिलेबाट लागू हुने हो भनी एमालेले आयोगसँग प्रश्न गरेको छ। यदि यस्तो व्यवस्था तत्काल लागू हुने हो भन्ने अनुपयुक्त मात्रै होइन संविधानप्रदत्त अभिव्यक्ति स्वतन्त्रताको विपरीतसमेत हुनेछ, एमालेको विरोधपत्रमा छ। कुनै पनि उम्मेदवारले आफ्नो कार्यालयबाहेक अन्यन्त्र झन्डा वा चुनाव चिह्नको प्रयोग गर्न नपाउने भन्ने आचारसंहिताको प्रावधानप्रति पनि एमालेले आपत्ति जनाएको छ। निर्वाचनमा पोस्टर, पम्पलेप तुल, भित्ते लेखनजस्ता माध्यममा रोक लगाउँदा सामाजिक सञ्जाल र वेवपेज एवं एपहरू प्रचारका उपयुक्त वैकल्पिक माध्यम भएको एमालेको भनाइ छ। स्थानीय तहमा उम्मेदवार हुने जनप्रतिनिधिले पदबाट राजीनामा गर्नुपर्ने आचारसंहिताको दफा ३६ को प्रावधानप्रति पनि एमालेले विमति राखेको छ। स्थानीय सरकारको निरन्तरताको सिद्धान्त र खाली गर्ने नहुने गरी संविधानले गरेको स्थानीय तहको व्यवस्था प्रतिकूल हुने यो प्रावधानमाथि पुनर्विचार गर्न हाम्रो दल आग्रह गर्दछ, एमालेले भनेको छ। आचारसंहिताको अनुसूची (३) को (८) मा भएको मतदान अधिकृतले गरेको निर्णय तथा निर्वाचित अधिकृतले मत सदर वा बदर गरेको निर्णयमा विवाद गर्ने छैन भन्ने प्रावधानप्रति पनि एमालेको आपत्ति जनाएको छ। यो व्यवस्थाले निर्वाचनमा हुने सक्ने धाँधलीविरुद्धमा अदालतमार्फत प्राप्त हुन सक्ने अधिकारमाथि अंकुश लगाउन खोजिएको एमालेले आरोप छ। एमाले महासचिव पोखरेलले आफ्नो पार्टीको फाइदाका कुरा मात्रै अघि नसारेको दाबी गरे। लोकतन्त्रका मूल्यमान्यतालाई निर्वाचनसँग जोड्न खोजेका छौं, पोखरेलले भने, लोकतान्त्रिक अभ्यासद्वारा हाम्रो निर्वाचन आयोग अघि बढ्नुपर्छ।"
अपहृत बालकको शव छिमेकीको शौचालयमा,"मलंगवा : मिठु भनेर चिनिने ८ वर्षीय आकाशकुमार ठाकुरको अपहरणपछि हत्या भएको छ। उनको शव बिहीबार बिहान छिमेकी जगदीश ठाकुर बडहीको शौचालयको सेफ्टी ट्यांकीमा लुकाएको अवस्थामा भेटिएको हो। सर्लाहीको मलंगवा नगरपालिका१२ गम्हरियाका आकाश चैत २० गते राति ८ बजेदेखि हराइरहेका थिए। खाना खाएर दैलोमा खेल्दै गरेको अवस्थामा अपहरणकारीले अपहरण गरेको बुवा दीपेन्द्रले बताए। परिवारका सदस्यले बालक हराएको खबर राति ११ बजे प्रहरीमा गरेका थिए। उक्त खबर पाएपछि दीपेन्द्र पनि बहराइनबाट घर फर्किएका थिए। छोरालाई जसरी पनि बचाउने उदेश्यले परदेशबाट आए पनि बचाउन नसकेको म छोरालाई जसरी पनि बचाउनुपर्छ भनी आएँ। यहाँ आएदेखि नै छोरालाई चारैतिर खोज्ने गर्यौं, उनले भने, तर, बिहीबार छोराको शव छिमेकी जगदिश ठाकुर बडहीको चर्पीको सेफ्टी ट्यांकीमा भेटियो। अपहरणकारीले राकेश शर्मा नामको आईडीबाट साउदी अरबमा रहेका सालो मुकेश ठाकुरसंग १५ लाख फिरौती मागेको उनले सुनाए। करिब सात वर्षदेखि आफू परदेशमै बस्ने भएकाले कसैसँग कुनै प्रकारको दुश्मनी थिएन। तर, किन मेरो छोरालाई मार्यो थाहा भएन ?, उनले भने, छोरा अहिलेसम्म जिउँदै होला भन्ने ठूलो आश थियो। छोराछोरीकै भविष्यका लागि ७ वर्षदेखि परदेशमा थिएँ। दीपेन्द्र र महासुन्दर दम्पतीका दुई छोरी र दुई छोरा हुन्। दुई छोरीपछि जेठो छोरा थिए आकाश। स्थानीय निजी विद्यालयमा १ कक्षामा पढथे। छोराको हत्यापछि ३० बर्षिया महासुन्दर बिहीबार बिहानदेखि अचेत छिन्। कुनै बेला होस आउँदा छोरा आकाश भनेर बरबराउँछिन्। छिमेकी र आफन्तले जति सम्हाल्न खोजे पनि उनी छोरालाई खोज्दै अचेत हुने गरेको छ। बेहोसीको हालतमा रहेकी महासुन्दरको आँसु थाम्न सकेको छैन। उनीसँगै गाउँ पनि शोकमग्न भएको छ। प्रहरीले बालकको अपहरणलगत्तै अनुसन्धान थालेको थियो। अपहरणको आशंकामा केही छिमेकीलाई ल्याएर अनुसन्धान गर्दा हत्या गरी शव सेफ्टी ट्यांकीमा फालेको पत्ता लागेको होे। आकाश र जगदिशको घर एउटा घरले छेकेको छ। घटनाबारे जानकारी पाएलगतै प्रहरी खटिएको जिल्ला प्रहरी कार्यालय सर्लाहीका प्रहरी नायब उपरीक्षक माधवप्रसाद बुढाथोकीले जानकारी दिएका छन्। उनका अनुसार अनुसन्धानमा फेला परेको तथ्यअनुरुप नै आकाशको मृत शरीर बोरामा बेरेर सेफ्टी ट्यांकीमा फालिएको भेटिएको हो। घटनामा संलग्न रहेको आशंकामा जगदिशका परिवारका व्यक्ति र केही अन्य गरी ७ जनालाई हिरासतमा लिएर अनुसंधान भइरहेको छ। हत्या के कति कारणले भएको हो त्यो अहिले सम्म खुल्न सकेको छैन्, बुढाथोकीले भने। वैदेशिक रोजगारीबाट आर्थिक प्रगति गरेका दीपेन्द्रको परिवार सामान्य र सरल रहेको स्थानीयबासीले जनाएका छन्। घरका परिवारले आर्थिक प्रगति राम्रै गरिरहेका थिए। पैसाको लोभ वा अन्य कुनै इश्र्याले बालकको हत्या भएको हुन सक्ने स्थानियबासीको ठम्याइ छ।"
अपहरणकारीको निसानामा बालबालिका,"जनकपुरधाम राजविराज : घटना १ जनकपुरधाम उपमहानगरपालिका१६ पुल्चोकमा डेरा गरी बस्ने ध्रुवकुमार मण्डलकी ४ वर्षकी छोरी सृष्टि कुमारी गत चैत १० गते हराइन्। उनी कोठाअगाडि बाटोमा खेलिरहेकी थिइन्। परिवारले चारैतिर खोजतलास गरे। तर, उनी फेला परिनन्। खोजतलासकै क्रममा पीडित परिवारले फोनमार्फत १५ लाख रुपैयाँ फिरौती माग गरेको धम्की पायो। हामीले तिम्रो छोरी अपहरण गरी ल्याएका छौं। सकुशल चाहिएको छ भने १५ लाख फिरौती देऊ। पैसा नदिए र पुलिसलाई खबर गरे छोरीलाई मारेर फालिदिन्छौं, ध्रुवले अपहरणकारीको भनाइ उद्धृत गरे। पीडित परिवारले भोलिपल्ट जिल्ला प्रहरी कार्यालय धनुषामा जानकारी गरायो। अपहरणकारीले पीडित परिवारलाई पटकपटक फोन गरी धम्क्याएका थिए। उनीहरूले बच्चीलाई फोनमा रुवाउँदै मार्ने धम्की पनि दिए। तर, प्रहरीले समयमै अनुसन्धान सुरु गरी पीडितको घरनजिकै डेरा गरी बस्ने २० वर्षको चन्द्र दासलाई नियन्त्रणमा लियो। अनुसन्धानको क्रममा २१ वर्षीय अरविन्द मुखिया र रविकुमार रामलाई पक्राउ गरी बालिकालाई उद्धार गरियो। घटनामा संलग्न रहेका तीनैजना अपहरणकारी २० देखि २५ वर्ष उमेरसमूहका थिए। उनीहरूले बालिकालाई पहिलादेखि नै टार्गेट गरेर घटना गराएका थिए। घटना २ जनकपुरधाम उपमहानगरपालिका६ बाट गत माघ २६ गते मोहमद राइनको ७ महिनाको छोरा मोहम्द अख्तर राइन बेपत्ता भए। दूधेबालकलाई उनकी ६ वर्षकी बहिनी एलिजा खातुनले खेलाइराखेको बेला एक महिलाले आएर बच्चा लिई फरार भइन्। प्रहरीले घटनामा अनुसन्धान गर्दै जाँदा अर्को दिन धनुषाको गणेशमान चारनाथ १० डुमरियाका ३० वर्षीया मनीषादेवी मुखियालाई पक्राउ गर्यो। उनको साथबाट अख्तरसँगै थप एक बालिका नन्दनी मुखियालाई समेत अपहरण गरेको हुँदा दुवैलाई सकुशल अपहरण मुक्त गराइयो। घटनामा संलग्न २० वर्षीय किरण राम र २२ वर्षीय कृष्णकुमार यादवलाई समेत पक्राउ गरियो। बच्चाहरूलाई अपहरण गरी फिरौती माग्ने मनशायले घटना गराइयो प्रहरीको अनुसन्धानमा देखियो। घटना ३ जनकपुरधाम उपमहानगरपालिका१७ बाट गत पुस ७ गते रासलाल मुखियाको १२ महिनाको छोरा कृष्णकुमार मुखियालाई अपहरण गरियो। प्रहरीले खोजतलास गर्दै जाँदा मुखियालाई भारतको बिहार सीतामढी घर भएका र जनकपुरमा डेरा गरी बस्ने २५ वर्षीय सुरेश ठाकुरले अपहरण गरेको खुल्न आयो। खोजतलासको क्रममा ठाकुरले बालकलाई भारतको सिमाना कटाउनै लागेको बेला पक्राउ गरी बालकलाई अपहरण मुक्त गरियो। बालबालिका अपहरणका घटना अधिकांश फिरौती र केही पारिवारिक द्वेषको क्रममा बदला लिन हुने गरेको देखिएको धनुषाका प्रहरी उपरीक्षक वसन्त रजौरे बताउँछन्। बालबालिकालाई सजिलै नियन्त्रण गर्न सकिन्छ। उनीहरू ठूलो मान्छेजस्तो प्रतिकार गर्न सक्षम हुँदैनन्। त्यसैले पनि अपराधीहरूको पहिलो निसानामा पर्ने गर्छन्, प्रहरी उपरीक्षक रजौरे भन्छन्, पछिल्लो समय सजिलै पैसा कमाउने लोभमा पनि फिरौतीको मनसाय राखेर यस्ता आपराधिक कार्यहरू बढी भएको देखिन्छ। तर, प्रहरीले यस्ता संवेदनशील घटना भएको जानकारी पाउनबित्तिकै अनुसन्धान गरी अपराधीलाई नियन्त्रणमा लिने काम गरेको छ।राज्यका साथै विभिन्न संघसंस्थाले बालबालिकाको सर्वोत्तम हितका कार्यक्रम सञ्चालन गरिरहेका छन्। मधेस प्रदेश सरकारले सुरक्षित बेटी अभियान, बालहिंसा, घरेलु हिंसाविरुद्ध प्रतिरोधात्मक तथा उपचारात्मक कार्यक्रम सञ्चालन गर्ने नीति तथा कार्र्यक्रममार्फत घोषणा गरेको छ। बालबालिकाको सुरक्षाका लागि नीति तथा सेवाहरूमा सुधार ल्याउन सरोकारवाला निकाय कार्यरत छन्। तर, घर, समाज पनि बालबालिकाको लागि असुरक्षित स्थान बनेको छ। हजारौं बालबालिका जोखिममा छन्। इन्सेकले सन् २०२१ मा मधेस प्रदेशमा मानव अधिकार उल्लंघन र ज्यादतीका घटनामा ७ सय ५८ जना पीडित भएको अभिलेख गरेको छ। बालअधिकार उल्लंघनका घटनामा मात्र २ सय २३ जना पीडित भएको अभिलेख गरेको छ। हिंसाको प्रतिकार गर्न बालबालिका असमर्थ हुने हुँदा अपराधीहरूले बालबालिकालाई निसाना बनाउने गरेका छन्। खासगरी बालबालिका अरूमा अधीनस्थ हुनुपर्ने, आफैंमा निर्णय गर्ने क्षमताको अभाव रहने, वयस्क सरह बल र चेतनाको विकास नहुने, हिंसाप्रति सजग नरहने कारणले अपराधीलाई हिंसाको तारो बनाउन सहज हुने गरेको छ। यसैकारण पनि बालबालिकाको अपहरण फिरौतीको माध्यम बन्ने गरेको छ। अपहरणको घटना र कारण केलाउँदा नेपाल मानव तस्करीको लागि एक प्रमुख स्रोत, ओसारपसार गर्ने बाटो र गन्तव्य राष्ट्र पनि बन्न गएको छ। जनकपुरधाम उपमहानगरपालिका६ स्थित महाराज सागर पोखरीको डिलमा ६ वर्षीया दिदी एलिजा खातुनलाई ५० रुपियाँ दिएर कुरकुरे किन्न पठाई मनीषादेवी मुखियाले एलिजाका सातमहिने भाइ अख्तर राइनलाई लिएर भागेकी थिइन्। बच्चालाई अपहरण गरी जनकपुरधाम उपमहानगरपालिका१९ बेगाशिवपुरको पिपराढीस्थित हाँस तथा भैंसी फार्मको पछाडि खेतमा भाग्दै गरेको अवस्थामा गणेशमान चारनाथ नगरपालिका१० डुमरिया बस्ने ३५ वर्षीया मनीषादेवी मुखिया, औरही गाउँपालिका१ पौडेश्वर घर भई हाल जनकपुरधाम उपमहानगरपालिका८ बस्ने २० वर्षीया किरण राम र महोत्तरीको लोहारपट्टी नगरपालिका वडा नम्बर४ घर भई हाल जनकपुरधाम उपमहानगरपालिका७ बस्ने २२ वर्षीय कृष्णकुमार यादव माघ २७ गते पक्राउ परे। जनकपुरधाम उपमहानगरपालिका१७ मनहरपुरका १४ महिनाका बालक कृष्ण मुखियाको अपहरण गरेको आरोपमा भारत बिहार राज्यको जिल्ला सीतामढी ग्राम पञ्चायत बाजपट्टी १० घर भई धनुषा जनकपुरधाम उपमहानगरपालिका१६ पुल्चोक बस्ने २५ वर्षीय सुरेश ठाकुर पुस ८ गते नगराइन नगरपालिका२ स्थित नेपाल भारतको सिमाना नजिकबाट पक्राउ परे।१० वर्षीय बालकलाई अपहरण गरेको आरोपमा जनकपुरधाम उपमहानगरपालिका१३ बस्ने बस्ने ४२ वर्षीय रामजी पासवान र ३२ वर्षीया विभा पासवानलाई जिल्ला प्रहरी कार्यालय धनुषाले चैत १ गते पक्राउ गर्यो। धनुषा जिल्ला अदालतले २०७७ माघ २२ गते नै रामजीलाई २२ वर्ष कैद र विभालाई १७ वर्ष कैदको फैसला सुनाएको थियो। पाँच वर्षीया सृष्टि मण्डललाई अपहरण गरेको आरोपमा धनुषाको कमला नगरपालिका८ का २६ वर्षीय अभिषेक दास चैत ११ गते पक्राउ परे। आरोपितले पीडित बालिकाको रिहाइको लागि १५ लाख रुपैयाँ फिरौती माग गरेको बालिकाकी आमा राधा मण्डलले बताइन्। आफ्नै बुवा र मामा मिलेर बालकको अपहरणको घटना पनि सार्वजनिक भएको छ। धनुषाको नगइराइन नगरपालिका ६ निवासी ७ वर्षीय छोरालाई रमेश दासले नै अपहरण गरेर रमेशले आफ्ना बुवा हरिचनसँग एक करोड असुल्ने प्रयास गरेको घटना २०७७ फागुन ९ गते सार्वजनिक भएको थियो। यसले बदला लिन, लेनदेनको निहुँ र सम्पत्तिका लागि जसले पनि बालकको अपहरण गर्न सक्छन् भन्ने पुष्टि हुँदै आएको छ। बालबालिका हराएको र अपहरणका घटनाले प्रहरीलाई समेत झस्काउने गरेको सप्तरीका एसपी अविनारायण काफ्ले बताउँछन्। देशभर बर्सेनि हजारौं मानिस हराउँछन्, जसमा बालबालिकाको संख्या उल्लेख्य हुन्छ। प्रहरीकहाँ बालबालिका हराएको उजुरी दैनिकजसो आउने गरेको मधेस प्रदेश प्रहरी कार्यालयका प्रवक्ता एसपी तुलबहादुर कार्कीले बताए। हराएका बालबालिकाको खोजी गर्न प्रहरी तथा अन्य सरोकारवाला निकायसमेत सहभागी रहेको बालबालिका खोजतलास समन्वय केन्द्रसमेत खडा गरिएको छ। पछिल्लो समय कहालिलाग्दो रूपमा बढेको बालबालिका अपहरणका घटना होऊन् या हत्या र मानव बेचबिखनसम्मका गम्भीर प्रकृतिका अपराध त्यसबाट पीडित हुनेको ठूलो संख्या पनि बालबालिकाकै छ। सप्तरीका एसपी काफ्लेका अनुसार अपराधको आँकडा केलाउँदा बालबालिकालाई निसाना बनाउने क्रम निकै बढेको देखिन्छ। कलिला बालबालिका लक्षित अपहरणका घटनाले समाजमा कलिला नानीहरू जोगाउनै कठिन भइरहेको नागरिक समाज सप्तरीका अध्यक्ष थानसिंह भन्साली बताउँछन्।"
प्रतिबद्धता भुल्दै मधेस,"जनकपुरधाम : मधेस सरकार सातवटै प्रदेशभन्दा भिन्न सत्तासमीकरण गरी गठन भएको थियो। तर, मधेसको ४ वर्ष उपलब्धिभन्दा विवादमै बितेको छ। मधेस आन्दोलनको म्यान्डेड लिएर राष्ट्रिय जनता पार्टी नेपाल (राजपा) र समाजवादी पार्टीले बहुमतको सरकार बनाउने मौका पाएको थियो। अन्य प्रदेशहरूमा एकै खालको नेतृत्व भए पनि मधेस पृथक् बन्यो। मधेस आन्दोलनको जगमा बनेको मधेसवादी दलको प्रदेशमा पहिलो सरकारले आफूलाई संघीयताको जननीसमेत भन्यो। संघीयताको असल अभ्यास यसै प्रदेशबाट भएको हो। मधेसवादी दलका ७ मन्त्रीसहित मुख्यमन्त्री लालबाबु राउत नेतृत्वको सरकार २०७४ फागुन ३ गते गठन भयो। फागुन १६ र २०७५ साउन ९ गते भएको पुनर्गठनपछि मधेसमा मुख्यमन्त्रीलगायत मन्त्री र राज्यमन्त्री गरी १३ सदस्यीय मन्त्रिपरिषद्को गठन भयो। करिब साढे ३ वर्ष मधेसवादी दलको सत्तासाझेदारीमा चलेको सरकार केन्द्रीय राजनीतिक समीकरण मिलाउनका लागि मन्त्री परिवर्तनको खेलमा लाग्यो। हाल नेपाली कांग्रेसका ३, नेकपा माओवादीका १ मन्त्री र १ राज्यमन्त्री गरी २, नेकपा एकीकृत समाजवादी (एस)का २ मन्त्री र १ राज्यमन्त्री र जनता समाजवादी पार्टीका ३ मन्त्री र २ राज्यमन्त्री गरी जम्मा १४ सदस्यीय मन्त्रिमण्डल छ। दलीय दाउपेच र टुटफुटले अन्य प्रदेशहरूमा सरकारको नेतृत्व फेरबदल भइरहँदा मधेसमा भने एउटै सरकार छ। सत्तासाझेदार दल र मन्त्री फेरिए पनि मधेस आन्दोलनबाट उदाएको समाजवादी पार्टीका नेता मुख्यमन्त्री लालबाबु राउतले नै प्रदेशको नेतृत्व गरिरहेका छन्। भारतीय प्रधानमन्त्री नरेन्द्र मोदी र उत्तरप्रदेशका मुख्यमन्त्री योगी आदित्यनाथको जनकपुर भ्रमण, प्रदेशको नामकरण र स्थायी राजधानी तोकिएको विषयलाई सरकारले मुख्य उपलब्धि मानेको छ। सरकारले प्रदेशमा समृद्धिका आधारहरू खडा गरेको जिकिर गरे पनि पछिल्लो ४ वर्षे कार्यकालमा जनताको जीवनस्तर उकास्न दीर्घकालीन योजना ल्याउन सकेको छैन। सबैभन्दा बढी जनघनत्व रहेको यस प्रदेशमा १८ प्रतिशत दलित समुदायको बसोबास छ। कुल जनसंख्याको २४ प्रतिशत व्यक्ति बहुआयामिक गरिबीको रेखामुनि छन्। तर, उनीहरूका लागि सरकारको कुनै योजना नआएको सर्वसाधारणको आरोप छ। मुख्यमन्त्री राउतले पद तथा गोपनीयताको शपथ लिने क्रममा दिएको पहिलो भाषणमा प्रदेश सरकार सञ्चालनका लागि ५ वटा स अर्थात् शिक्षा, स्वास्थ्य, सडक, सिँचाइ र सुशासन प्रमुख प्राथमिकतामा रहने प्रतिबद्धता व्यक्त गरेका थिए। तर, सरकारले ४ वर्षमा आफ्नो यी प्रतिबद्धताहरू बिर्सिंदै गएको सर्वसाधारणको गुनासो छ। मुख्यमन्त्री लालबाबु राउतले प्रदेश सरकारलाई असफल बनाउन संघीय सरकारले सक्दो प्रयास गरेको आरोप लगाउँछन्। मधेसमा सरकार गठन भएदेखि नै कर्मचारी अभाव छ। समयमा कर्मचारी नपठाउने र आएका कर्मचारीहरू पनि प्रदेशको भावना र मर्मअनुसार काम गर्न नमान्ने खालको भएकोले सरकारलाई आफ्नो कार्य सम्पादन गर्न निकै कठिन भएको छ, मुख्यमन्त्री राउत भन्छन्, विभिन्न मन्त्रालय तथा मातहतका निकायहरूको स्थापना, कर्मचारी व्यवस्थापन, भौतिक पूर्वाधारको विकास, सेवा सञ्चालनका लागि कानुनको अभाव लगायतका विभिन्न चुनौतीहरूका बीच प्रदेश सरकारले नागरिक दायित्व तथा जिम्मेवारी निर्वाह गरेको छ। चारवर्षे अवधिमा ६४ निर्वाचन क्षेत्रमा सडक कालोपत्रे, तीनवटा विश्वविद्यालयको स्थापना, आधुनिक प्रदेश ल्याबको स्थापनालगायतका महत्त्वपूर्ण काम गरेको बताए। भ्रष्टाचार, नातावाद, कृपावाद, बेरुजु, कर्मचारीसँगको विवादलगायतका विषयहरूले बढी चर्चा पाएको छ। सरकार आफ्नो छवि सुधार्न यस अवधिमा थुप्रै महत्त्वाकांक्षी योजनाहरू ल्याए पनि तिनले खासै उपयोगिता सिद्ध गर्न सकेका छैनन्। मधेस सरकारले पछिल्लो ४ वर्षको कार्यकालमा ४४ वटा कानुन बनाएको छ। जसमा प्रदेश प्रहरी सेवासम्बन्धी व्यवस्था गर्न बनेको विधेयक २०७५, प्रदेश लोक सेवा आयोग ऐन २०७६, प्रादेशिक सडक निर्माण, सम्भार तथा विस्तार गर्ने सम्बन्धमा व्यवस्था गर्न बनेको विधेयक २०७६, प्रदेश एफएम रेडियो तथा टेलिभिजन सञ्चालन सम्बन्धमा व्यवस्था गर्न बनेको विधयेक २०७७, जनलोकपाल सम्बन्धमा व्यवस्था गर्न बनेको विधेयक २०७७, प्रदेश सञ्चारका सम्बन्धमा व्यवस्था गर्न बनेको विधेयक २०७७ लगायतका प्रमुख रहेका छन्। प्रदेश अनुसन्धान ब्युरो, प्रदेश दुग्ध विकास बोर्डको स्थापना र व्यवस्थापन गर्न बनेको विधेयक, मधेस स्वास्थ्य विज्ञान प्रतिष्ठान सम्बन्धमा व्यवस्था गर्न बनेको विधेयक, प्रदेश उद्योग व्यवस्थापनका सम्बन्धमा व्यवस्था गर्न बनेको विधेयक, बालबालिकाको हक अधिकारको सम्बन्धमा व्यवस्था गर्न बनेको विधेयक, प्रदेश निजामती सेवाको गठन, सञ्चालन र सेवाको सर्त सम्बन्धमा व्यवस्था गर्न बनेको विधेयक, स्वास्थ्य सेवा सम्बन्धमा व्यवस्था गर्न बनेको विधेयक र जाँचबुझ आयोगको गठन तथा काम कर्तव्य र अधिकारको सम्बन्धमा व्यवस्था गर्न बनेको विधेयकहरू प्रमाणीकरण भइसकेका छन्। मधेस कानुन निर्माणमा अन्य प्रदेशभन्दा अगाडि रहे पनि कार्यान्वयनमा निकै कमजोर छ। सातै प्रदेशमध्ये सबैभन्दा पहिला प्रदेश प्रहरी ऐन ल्याएर चर्चा पाएको मधेसमा हालसम्म पनि प्रहरी भर्ना प्रक्रिया सुरु हुन सकेको छैन। संघीय सरकारको उदासीनताका कारण प्रहरी भर्ना गर्न नपाएको मधेस प्रदेशका आन्तरिक मामिला तथा सञ्चारमन्त्री भरत साहको भनाइ छ। उनले भने, संघीय सरकारविरुद्ध संकल्प प्रस्ताव सदनबाट पारित भएको छ। र, नैतिक दबाब दिन हामीले विभिन्न प्रयासहरू गरेका छौं। तर, संघको अवरोध निरन्तर जारी छ। त्यस्तै, प्रदेशको आफ्नै शासन र प्रशासन भएन भने संघीयताको कुनै महत्त्व नै नहुने सांसद ज्ञानेन्द्रकुमार यादव बताउँछन्। संघले अहिलेसम्म प्रदेशमा प्रहरी भर्नाको बाटो नखोल्नु केन्द्रीकृत सोचको पराकाष्ठा हो।चार वर्षको अवधिमा आधारभूत संरचना तयार गर्नमै बितेको बताउँछन्, मधेस सरकारका प्रवक्ता तथा अर्थमन्त्री शैलेन्द्र साह। उनी भन्छन्, अब आउने सरकारका लागि मैदान तयार भइसकेको छ। उनीहरूले राम्रो खेल देखाउने वातावरण बनाउन सक्छन्। मधेस सरकारले करिब एक दर्जन आयोग, समिति र बोर्डको गठन गरिसकेको छ। तर, गठित सबै संगठन बेकामे भए। केवल कार्यकर्ता भर्ती केन्द्र बने। यसका सबै पदाधिकारीहरू फुर्सदिला छन्। तर, यिनीहरूको तलब भत्तामै मासिक लाखौं खर्च हुने गरेको छ। अन्य प्रदेशहरूमा नीति तथा योजना आयोगमा ३ सदस्यीय मात्र रहेका छन्। मधेसमा भने ५ सदस्यीय रहने प्रावधान बनाइएको छ। तर, राजनीतिक भागबन्डा नमिल्दा आयोग हाल २ जना पदाधिकारीकै भरमा चलिरहेको छ। मुख्यमन्त्री अध्यक्ष रहने तथा उपाध्यक्षमा १ विज्ञसहित ४ जना सदस्यसहितको आयोगमा हाल उपाध्यक्ष र १ महिला सदस्य मात्र छन्। सदस्य संख्या यति धेरै गर्नुपर्ने आवश्यकतै थिएन। यो अनावश्यक भार मात्रै हो। सरकारलाई आयोगले बनाएर दिने गरेको वार्षिक नीति तथा कार्यक्रम कार्यान्वयनको अवस्था निकै कमजोर छ, नीति तथा योजना आयोगका उपाध्यक्ष प्राध्यापक डाक्टर भोगेन्द्र झा भन्छन्, हामीले दिने गरेको नीति तथा कार्यक्रम एकथरी हुन्छ र बजेटको विनियोजन अर्कै थरी। सरकार आफैंले बनाएको आयोगको सल्लाह कम्तीमा मान्यो भने प्रदेशका लागि राम्रो हुने थियो। तीनै तहको सरकारमाथि निगरानीका लागि संघीय सरकार मातहतको अख्तियार दुरुपयोग अनुसन्धान आयोग हुँदाहुँदै पनि मधेस प्रदेश सरकारले जनलोकपाल आयोग गठन गरेको छ। प्रदेशको सार्वजनिक मामिलालाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र जनसहभागितामूलक बनाउन तथा प्रदेशमा सुशासन कायम गर्न गठित उक्त आयोग कार्यकर्ता भर्तीमै सीमित छ। रामसहाय यादव अध्यक्ष रहेका ३ सदस्यीय आयोगमा सदस्यमा शोभा महतो र राजकिशोर साहलाई नियुक्त गरिएको छ। यहाँ भ्रष्टाचार र अनियमिततासम्बन्धी उजुरीहरू आएको छ। तर, हामी कर्मचारीको उपलब्धता नहुँदा, बजेटको व्यवस्थापन नहुँदा केही काम गर्न सकेका छैनौं, आयोगका अध्यक्ष रामसहाय यादव भन्छन्, भवनसमेत उपलब्ध गराइएको छैन। जनकपुरको ग्रामीण विकास प्रशिक्षण केन्द्रको प्रशासनिक भवनभित्र हामी एउटै कोठामा ३ जना पदाधिकारीहरू बस्नुपर्ने बाध्यता छ। सरकार गठन भएको ४ वर्ष बितिसक्दा पनि सरकारले आर्थिक कारोबारमा सुधार ल्याउन सकेको छैन। महालेखा परीक्षकको प्रतिवेदनले बेरुजु रकम देखाउँदै आए पनि प्रदेश सरकारले असुल गर्न सकेको छैन। मधेसमा आर्थिक वर्ष २०७५७६ मा १ अर्ब ९९ करोड ८ लाख बेरुजु थियो। २०७६७७ मा १ अर्ब ८० करोड ५९ लाख १८ हजार थप भएर ३ अर्ब ६८ करोड ९२ लाख १७ हजार बेरुजु कायम भएको महालेखाको प्रतिवेदनमा उल्लेख छ। मधेस प्रदेशमा सबैभन्दा बढी बेरुजु भौतिक पूर्वाधार विकास मन्त्रालयको १ अर्ब १ करोड ५३ लाख ९३ हजार छ। मुख्यमन्त्री तथा मन्त्रिपरिषद्को कार्यालयको १९ करोड २८ लाख ५९ हजार, भूमि व्यवस्था तथा कृषि सहकारी मन्त्रालयको २२ करोड ४७ लाख ८५ हजार, सामाजिक मन्त्रालयको ८ करोड १ लाख ३२ हजार, आन्तरिक मामिला तथा कानुन मन्त्रालय ७ करोड ५१ लाख ५५ हजार र प्रदेश व्यवस्थापिका संसद् सचिवालयको ३ करोड १६ लाख ८३ हजार छ। यसबाहेक आवश्यक प्रक्रिया पूरा गरी नियमित गर्नुपर्नेबाहेक आव २०७६७७ मा मात्र मन्त्री, सांसद र कर्मचारीले लगेको ३९ करोड ३८ हजार पेस्की फस्र्याैट गर्नुपर्ने छ भने १६ करोड ६५ लाखभन्दा बढी असुल उपर गर्नुपर्ने देखिन्छ। अतिरिक्त कमिसनका लागि मधेस सरकारले ४ वर्षे कार्यकालमा थुप्रै महत्त्वाकांक्षी योजनाहरू ल्यायो। तर, तिनलाई कार्यान्वयन नै नगरी करोडौं रकम बर्बाद गरिएको छ। भौतिक पूर्वाधार तथा विकास मन्त्रालयका तत्कालीन मन्त्री जितेन्द्र सोनलले प्रदेशभरिका मुख्य सहरहरूलाई एकअर्कासँग जोड्न प्रदेश परिवहनको योजना ल्याएको थियो। सरकारले ३ करोड ९ लाख ८२ हजार रुपैयाँमा वातानुकूलित सुविधा सम्पन्न बसहरू खरिद गर्यो। बस खरिदको केही दिनपछि तत्कालीन मन्त्री सोनलले पत्रकार सम्मेलन गरे। सम्मेलनमा उनले भनेका थिए, प्रदेश परिवहन चलाउन सञ्चालन समिति गठन गरिनेछ र सोही समितिले भाडादर पनि निर्धारण गर्नेछ। तर, सोनल मन्त्री पदबाट हटेपछि प्रदेश परिवहन योजना पनि अलपत्र पर्यो। करोडौंमा खर्च गरिएका बसहरू अहिले मधेस भवनभित्र घामपानीमा कुहिँदै छन्। सोनलको स्थानमा मन्त्री नियुक्त भएका कांग्रेसका रामसरोज यादवले बससेवा सञ्चालनको योजना नै बेकार रहेको तर्क दिँदै आएका छन्। यो बिना योजना खरिद गरिएका बसहरू हुन् सरकारले यातायात सञ्चालन गर्नुको कुनै तुक छैन्, मन्त्री यादव भन्छन्। यस्तै, बिनायोजना नै प्रदेशको आन्तरिक मामिला तथा कानुन मन्त्रालयका तत्कालीन मन्त्री ज्ञानेन्द्र यादवद्वारा खरिद गरिएका ९ वटा वारुण यन्त्रहरू पनि वर्षभरि घामपानीमा खिइएर अन्ततः सेना र विभिन्न स्थानीय तहहरूलाई वितरण गरिएको छ। ५३ लाख दरले खरिद गरिएको ती यन्त्रहरू कामै नलागि बेकार हुन थालेपछि नवनियुक्त सञ्चारमन्त्री भरत साहले सेना र केही स्थानीय तहलाई बाँडेका हुन्। मधेस प्रदेशका मुख्यमन्त्री लालबाबु राउतले ४ वर्षमा ल्याएका केही महत्त्वाकांक्षी योजनाहरू देशभरि निकै चर्चा पायो। जसमा सबैभन्दा बढी चर्चामा मुख्यमन्त्री बेटी पढाऊ, बेटी बचाऊ र मुख्यमन्त्री स्वच्छता अभियान रहेको छ। मुख्यमन्त्री बेटी पढाउ, बेटी बचाऊ अभियानअन्तर्गत सरकारले आठै जिल्लामा कक्षा ८ मा अध्ययनरत छात्राहरूका लागि साइकल वितरण अभियान सञ्चालन गर्यो। यसका लागि मुख्यमन्त्री तथा मन्त्रिपरिषद्को कार्यालयले २ चरणमा १९ करोड ५४ लाख रुपैयाँ खर्चेर २७ हजार २६२ थान साइकल खरिद गरेको थियो। पहिलो चरणभन्दा दोस्रो चरणमा खरिद मूल्य प्रतिसाइकल २१४ रुपैयाँ बढी देखाएर २ करोड १४ लाख अनियमितता गरिएको आरोप लगाइएको थियो। यसबारे उजुरी परेपछि अख्तियार दुरुपयोग अनुसन्धान आयोगले असोज १३ गते मुख्यमन्त्री तथा मन्त्रिपरिषद्को कार्यालयमा छापासमेत मारेको थियो। यसै अभियानअन्तर्गतको छोरी शिक्षा बिमाको नाममा छोरीहरूलाई छक्याउने काम मात्रै गरिएको पाइएको छ। २०७५ माघ १ पछि जन्मिएका छोरीहरू २० वर्ष पुगेपछि उनलाई प्रदेश सरकारद्वारा ३ लाख रुपैयाँ बिमा उपलब्ध गराइने भन्दै अभियान चलाइएको थियो। आठै जिल्लामा २६ हजार ९५६ जना छोरीको बिमा भइसकेको दाबी सरकारले गर्दै आएको थियो। तर, हालसम्म ५ हजार ६६६ जना छोरीहरूको नाममा खातामा मात्रै सरकारबाट रकम जम्मा गरिएको छ। आयोगले साइकल खरिदको प्रारम्भिक चरणमा अनियमितता देखेको र यसको थप अनुसन्धान भइरहेको अख्तियार दुरुपयोग अनुसन्धान आयोग बर्दिबास कार्यालयका प्रमुख कृष्णप्रसाद सापकोटा बताउँछन्। त्यसैगरी, मुख्यमन्त्री स्वच्छता अभियानअन्तर्गत पछिल्लो ३ वर्षमा झण्डै डेढ अर्ब रुपैयाँ बजेट विनियोजन भएको छ। तर, पहुँचकै भरमा योजनाहरू बाँडिएको र अनावश्यक रूपमा रकम खर्चिएको व्यापक गुनासो छ। बेटी पढाऊ, बेटी बचाऊ कार्यक्रम र मुख्यमन्त्री स्वच्छता अभियानमा अनियमितताको व्यापक गुनासो बढेपछि चालू आवमा यी कार्यक्रमहरू सामाजिक विकास मन्त्रालय मातहत राखिएको छ।यद्यपि, प्रदेश सरकारसँग जनताको जुन अपेक्षा थियो, त्यो सरकारले पूरा गर्न नसकेको बताउँछन्, मधेस प्रदेश नीति तथा योजना आयोगका उपाध्यक्ष डा भोगेन्द्र झा। यसको पहिलो कारण हो, सबै अपरिपक्व हुनु र अर्को नेतृत्वपंक्तिको अनुशासनहीनता छ। वित्तीय अनुशासन कायम गर्न सरकार असफल रह्यो, उनी भन्छन्, अनुभवहीनताको नाममा सरकारको असफलतालाई लुकाउन खोजिएको छ। तर, अबको १० महिना मुख्य परीक्षा छ र जनताले यसको मूल्यांकन गर्नेछन्। मधेसमा सरकार गठन भएदेखि नै कर्मचारी अभाव छ। तर, पनि कानुनको अभावलगायतका विभिन्न चुनौतीका बीच पनि प्रदेश सरकारले नागरिक दायित्व तथा जिम्मेवारी निर्वाह गरेको छ। लालबाबु राउत  मधेस प्रदेश, मुख्यमन्त्री यो चार वर्षको अवधिमा हामीले आधारभूत संरचना तयार गर्यौं। अब आउने सरकारका लागि मैदान तयार भइसकेको छ। उनीहरूले राम्रो खेल देखाउने वातावरण बनाउन सक्छन्। शैलेन्द्र साह, सरकारका प्रवक्ता तथा अर्थमन्त्री, मधेस प्रदेश केन्द्र सरकारबाट संविधानअनुसार बन्नुपर्ने कानुनहरू बन्न नसक्दा प्रदेश सरकारलाई आफ्नो काम निर्वाध रूपमा सञ्चालन गर्न अवरोध भएको छ। विकासका योजनाहरू भए पनि सरकारले उद्योग वा अन्य प्रयोजनका लागि जग्गा पाउन सकिरहेको छैन। दीपेन्द्र झा, मुख्यन्यायाधिवक्ता, मधेस प्रदेश प्रदेश सरकारसँग जनताको जुन अपेक्षा थियो, त्यो पूरा भएन। यसको एउटा कारण हो, सबै अपरिपक्व हुनु र अर्को नेतृत्वको अनुशासनहीनता। अनुभवहिनताको नाममा सरकारको असफलतालाई लुकाउन खोजिएको छ। डा भोगेन्द्र झाउपाध्यक्ष, मधेस प्रदेश, नीति तथा योजना आयोग अलपत्र परेका योजनाहरू"
राष्ट्र बैंकका गभर्नर अधिकारी निलम्बित,"काठमाडौं : सरकारले राष्ट्र बैंकका गभर्नर महाप्रसाद अधिकारीलाई निलम्बन गरेको छ। सरकारलाई असहयोग गरेको, अर्थसम्बन्धी नीतिगत सूचनाहरु चुहाएको आरोप लगाउँदै अर्थ मन्त्रालयले अधिकारीलाई निलम्बनको पत्र थमाएको हो। अधिकारीमाथि छानविन गर्न सर्वोच्च अदालतका पूर्वन्यायाधीश पुरुषोत्तम भण्डारीको नेतृत्वमा छानविन समितिसमेत गठन गरिएको अर्थ मन्त्रालय स्रोतले जनाएको छ। गभर्नर अधिकारीको कार्यशैलीप्रति अर्थमन्त्री जनार्दन शर्मा असन्तुष्ट थिए। अधिकारी र शर्माबीच लामो समयदेखि व्यक्तिगत टसल परेको थियो। अधिकारीमाथि मुख्यत: मुलुकको अर्थतन्त्रबारे गलत अफवाह फैलाएको र गम्भीर प्रकृतिको सूचना चुहाएको आरोप लगाइएको छ। पछिल्ला दिनमा टाट पल्टिएको श्रीलंकासँग तुलना गरेर नेपालको अर्थतन्त्र नकारात्मक बाटोतर्फ अग्रसर भइरहेको भन्दै चर्चा भइरहेको छ। अधिकारी निलम्बनमा परेसँगै वरिष्ठतम् डेपुटी गभर्नर निलम ढुंगानालाई कार्यवाहक गभर्नरको जिम्मेवारी दिइएको छ।"
प्रचण्डका भाइ नारायण दाहाल राष्ट्रियसभा सदस्य मनोनीत,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डका भाइ नारायणप्रसाद दाहाल राष्ट्रियसभा सदस्य मनोनीत भएका छन्। मन्त्रिपरिषद्को सिफारिसमा राष्ट्रपति विद्यादेवी भण्डारीले शुक्रबार साँझ दाहाललाई संविधानको धारा ८६ (२) (ख) बमोजिम मनोनीत गरेको राष्ट्रपति कार्यालयका प्रवक्ता सागर आचार्यले जानकारी दिएका छन्। राष्ट्रियसभा सदस्य रामनारायण विडारीको पदावधि सकिएपछि उनको ठाउँमा सत्ता साँझेदार माओवादी अध्यक्ष प्रचण्डलाई भाईलाई नियुक्त गरिएको हो। नेकपा हुँदा माओवादी कोटाबाट विडारी राष्ट्रियसभा सदस्य मनोनीत भएकाले उनको पदावधि सकिएकाले यो सिटमा माओवादीकै भागमा परेको हो।
"चिनियाँ जनकंग्रेस अध्यक्षको सभामुख सापकोटासँग सम्वाद, के भयो कुराकानी ?","काठमाडौं : चीनको राष्ट्रिय जनकंग्रेस (संसद)को स्थायी समितिका अध्यक्ष लि चाङ्सुले सभामुख अग्निप्रसाद सापकोटासँग भर्चुअल बैठक गरेका छन्। शुक्रबार दिउँसो सवा घण्टा चलेको बैठकमा दुवै देशका संसद, मैत्री सम्बन्ध, देशको विकास तथा अन्य जनहितका विषयमा द्विपक्षीय छलफल भएको संसद सचिवालयले जनाएको छ। सचिवालयले जनकंग्रेस अध्यक्ष चाङ्सुकै अनुरोधमा बैठक भएको जनाएको छ। चिनियाँ विदेशमन्त्री वाङ यीको भ्रमणलगत्तै जनकंग्रेस अध्यक्षले नेपालका सभामुखसँग सम्वाद गरेका हुन्। सम्वादमा अध्यक्ष चाङ्सुले दुर्इ देशबीच उच्चस्तरीय भ्रमण तथा विचार आदानप्रदान नेपाल र चीनबीच रहिआएको सम्बन्ध, विगतमा नेपालका सभामुख तथा सांसदले गरेको चीनको भ्रमणले नेपाल र चीन युगौंदेखि भूगोल, संस्कृति तथा परम्पराहरुले नजिकबाट जोडिएको बताए। सम्बन्धको जग जनस्तरसम्म फैलिएको, व्यापक र सुमधुर रहेकोले थप गौरवान्वित हुन पाएको उनको भनाइ थियो। नेपालको सार्वभौमिकता, भौगोलिक अखण्डता तथा राजनीतिक स्वतन्त्रताको लागि चीनले सम्मान गर्ने बताउँदै कोरोना महामारीको प्रभावकारी नियन्त्रण, रोकथाम र प्रतिकार्यमा चीनले नेपाललाई सहयोग गरेको र यस प्रकारको सहयोगले सरकार सरकारबीच मात्र नभै जनस्तरको सम्बन्धलार्इ समेत अझ व्यापक र प्रगाढ बनाउन थप मद्दत पुग्ने कुरामा जोड दिए। नेपालमा चीनले विगत लामो समयदेखि विकास निर्माण, अर्थतन्त्र विकास, स्वास्थ्य उपचार र सांस्कृतिक सम्बन्ध विकासमा योगदान पुर्याएको उनले बताए। भूकम्प, महामारी लगायत विपद्का समयमा नेपाल चीन आपसमा भरपर्दो छिमेकी रहेको उनको भनाइ थियो। खासा, केरुङ लगायतबाट हुने व्यापार तथा आवतजावतलाई सुलभ तुल्याइने र नेपालको खेलकुद तथा शिक्षाको विकासमा चीनले योगदान दिने उनले बताए। सभामुख सापकोटाले भर्चुअल बैठकको आयोजना प्रस्ताव गरेकोमा चिनियाँ जनकंग्रेसका अध्यक्ष चाङ्सुलाई धन्यवाद दिए। सापकोटाले नेपालको सार्वभौमिकता, भौगोलिक अखण्डता तथा राजनीतिक स्वतन्त्रताको लागि चीनको निशर्त सम्मानको खुला दिलले प्रंशसा गरे। आगामी दिनमा समेत नेपाल चीनसम्बन्ध अझ प्रगाढ र परिष्कृत बनाउन संघीय संसदले कुनै कसर बाकीँ नराख्ने विश्वास दिलाए। दुवै देशका विधायिकीहरुमा स्थापित नेपालचीन संसदीय मैत्री समूहले गरेको योगदानलार्इ कदर गर्दै आगामी दिनमा द्विपक्षीय सम्बन्ध विस्तारमा थप सक्रिय भूमिका निर्वाह गर्ने कुरामा आफू विश्वस्त रहेको बताए। नेपाल र चीनले अन्तरव्यवस्थापिका संघमा साझा चासो र सरोकारका विषयहरुमा सक्रिय भूमिका निर्वाह गरेको र इन्डोनेसियामा सम्पन्न भएको १४४औ आईपीयूको महासभामा दुवै राष्ट्रका प्रतिनिधिमण्डलले रचनात्मक भूमिका खेलेकोमा सराहना गरे। सभामुख सापकोटाले आर्थिक विकास, सांस्कृतिक पुनर्जागरण, प्रविधिको विकासद्वारा समग्र राष्ट्रिय शक्तिको निर्माणमा चीनले प्राप्त गरेको अभूतपूर्व प्रगतिको उच्च प्रशंसा गर्दै यो नेपालका लागि समेत विकास र समृद्धिको मार्गदर्शक हुन सक्ने विश्वास व्यक्त गरे। चिनियाँ राष्ट्रपति सीको नेपाल भ्रमणका अवसरमा तथा त्यसपूर्व र पश्चात भएका महत्वपूर्ण समझदारीहरु कार्यान्वयनका चरणमा रहेकोमा कोभिड १९ को कारण केही असहजता भए पनि समयमा नै सम्पन्न हुनेमा सापकोटाले विश्वास व्यक्त गरे। उनले चीन नेपालको दोस्रो ठूलो व्यापार साझेदार, विदेशी लगानीको पहिलो स्रोत मुलुक भएको तथा पर्यटन क्षेत्रमा समेत ठूलो हिस्सा रहेको चर्चा गर्दै कोभिड कम हुँदै जाँदा सहकार्य बढ्दै जानेमा आशाबादी रहेको बताए। कोरोना महामारीको प्रभावकारी नियन्त्रण, रोकथाम र प्रतिकार्यमा चीनले गरेको सफलता विश्व समुदायको लागि समेत उदारणीय रहेको र नेपालमा कोरोना महामारीको प्रभावकारी रोकथाम तथा नियन्त्रणका लागि शुरुवात देखि नै चीनले उपलब्ध गराएको सहयोग तथा चीन सरकारबाट प्रदान गरिएको खोप र अन्य स्वास्थ्य सामग्री, उपकरण लगायतको सहायताको लागि चीन सरकारप्रति कृतज्ञता व्यक्त गरे। बैठकमा सभामुख सापकोटाले कोभिड १९ पछि सीमित परिमाणमा आयातनिर्यात भइरहेका नेपाल चीनबीचको तातोपानी र केरुङलगायतका नाकाहरुलाई अझ व्यवस्थित, विस्तार र सहज ढंगले सुचारु गर्न चिनियाँ पक्षसँग आग्रह गरे। भर्चुअल बैठकमा नेपालका तर्फबाट संघीय संसद सचिवालय र परराष्ट्र मन्त्रालयका वरिष्ठ अधिकारीहरू र चिनियाँ पक्षबाट राष्ट्रिय जन कांग्रेसका विभिन्न समितिका अध्यक्ष र परराष्ट्र मन्त्रालयका उपमन्त्रीहरूको समेत उपस्थिति रहेको थियो। बैठकका क्रममा दुवै पक्षबाट नेपाल चीन सम्बन्धका विविध पक्षमा गहन विचार आदान प्रदान हुनुका साथै दुई देशका संसद्बीच उच्चस्तरीय भ्रमणको आदान प्रदान निरन्तर हुनुपर्नेमा जोड दिइएको थियो। अन्तिममा राष्ट्रिय जनकंग्रेसको स्थायी समितिका अध्यक्ष लि चाङ्सु र सभामुख सापकोटाले आपसमा अनुकूल समयमा भ्रमण गर्न निम्तो आदानप्रदान गरेका थिए। दुवै मुलुकका विधायिकीहरुबीचको यस्ता भ्रमण र विचार आदानप्रदानले थप घनिभूत सम्बन्ध स्थापना हुने र आगामी दिनमा यसलाई निरन्तरता दिने निष्कर्ष निकालिएको संसद सचिवालयका प्रवक्ता डा रोजनाथ पाण्डेले जानकारी दिए।"
"स्थानीय चुनाव : बहालवाला जनप्रतिनिधिले राजीनामा दिनुनपर्ने, सेवासुविधा नलिएको स्वघोषणा गर्नुपर्ने","काठमाडौं : प्रमुख निर्वाचन आयुक्त दिनेशकुमार थपलियाले निर्वाचन आचारसंहितामा बहालवाला जनप्रतिनिधिले उम्मेदवार बन्दा स्वघोषणा गर्नुपर्ने बताएका छन्। बहालवाला जनप्रतिनिधिले उम्मेचारी दिँदा चार अक्षरको राजीनामा होइन् किन तीन अक्षरको स्वयं घोषणा गरोस्। सरकारी लाभको पदमा छैन भनेर उम्मेदवारी दिदाँ त्यसैसंगै उल्लेख गरेको कागज पेश गर्न पर्छ। यो घोषणा नै सबै भन्दा विश्वसनीय हुन्छ। उम्मेदवारी दिँदा बहालवाला जनप्रतिनिधिले राजीनामा दिनुपर्ने आचारसंहिताको प्रवधान विषयमा अदालतमा परेको मुद्दा विचाराधीन रहेकोले त्यो अहिलेलाई लागु नहुने आयोगले जनाएको छ। यद्यपि बहालवाला जनप्रतिनिधले पदमा बहाल रहेको तलबभत्ता तथा अन्य सेवासुविधा नलिएको स्वघोषणा गर्नुपर्नेछ। प्रमुख आयुक्त थपलियाले समाजिक सञ्जालको चुनावमा दुरुपयोग नगर्न सबैलाई आग्रह गरेका छन्। चुनावमा सबैभन्दा बढी समाजिक सञ्जालको उपयोग गरौं, उनले भने, आफ्नो ओरिजनल एकाउन्ट बनाएर पार्टीको धारणा, विचार, सिद्धान्त राख्दा आयोगलाई कुनै आपति छैन। समाजिक सञ्जाललाई व्यापक र सही ठाउँमा प्रयोग गरौं। खर्चिलो र भड्किलो चुनावलाई आचारसंहिताले नियन्त्रण गरेको उनले बताए। २०४८ देखि नेपालमा निर्वाचन आचारसंहिता लागू हुँदै आएको छ। यसमा मन्त्री, मुख्यमन्त्री, प्रधानमन्त्रीलाई आफ्नो आफ्नो निर्वाचन क्षेत्रमा प्रचार गर्न पाउने पुरानै व्यवस्था रहेको उनले बताए। चरा उडेजस्तै मन्त्रीलाई झण्डा हल्लाएर अरुको निर्वाचन क्षेत्रमा प्रचार गर्न पाउने अनि उनीहरुका पार्टीका उम्मेदवारसँग लड्ने बिचरा भएर चुनावमा लड्दा राम्रो हुँदैन। सबैले निर्वाचनमा समान स्थान पाउन भन्दै हामीले प्रधानमन्त्री, मन्त्री जस्ताले आफ्नो निर्वाचनमा मात्रै प्रचार गर्न पाउने भनेका छौं, उनले भने। निर्वाचन आयोगले आचारसंहिता संशोधन नगर्ने बताउँदै उनले सबै सरोकारवालालाई स्पष्ट पार्ने बताए।"
"कमल थापा भन्छन् : गभर्नर निलम्बनको निर्णय निन्दनीय, तत्काल सच्याउ","काठमाडौं : राप्रपा नेपालका अध्यक्ष कमल थापाले राष्ट्र बैकका गभर्नर महाप्रसाद अधिकारी निलम्बन गर्ने सरकारको निर्णयको निन्दा गरेका छन्। मुलुकको अर्थतन्त्रबारे गलत अफवाह फैलाएको र गम्भीर सूचना चुहाएको भन्दै मन्त्रिपरिषद्ले छानविन समिति गठन गरेको छ भने अर्थ मन्त्रालयले अधिकारीलाई शुक्रबार निलम्बन पत्र थमाएको छ। यसमा टिप्पणी गर्दै पूर्वउपप्रधानमन्त्रीसमेत रहेका थापाले निर्णयलाई अदुरदर्शी, गैरजिम्मेवार र निन्दनीय भनेका छन्। अर्थतन्त्र कमजोर बन्दै गइरहेको अवस्थामा हचुवाको भरमा नेपाल राष्ट्र बैंकको गभर्नरलाई निलम्बन गर्ने सरकारको निर्णय अदूरदर्शी, गैरजिम्मेवार र निन्दनीय छ, उनले सामाजिक सञ्जालमा लेखेका छन्। यसले समग्र आर्थिक क्षेत्रमा गलत सन्देश प्रवाहित भएको उनको टिप्पणी छ। यो निर्णय तत्काल सच्याउनु राम्रो हुने भन्दै उनले प्रधानमन्त्री शेरबहादुर देउवाको ध्यानाकर्षण गराएका छन्।"
"आफ्नो अक्षमता छोप्न अर्थमन्त्रीले गभर्नर निलम्बन गरे, देश श्रीलंकाको बाटोमा : एमाले","काठमाडौं : प्रमुख प्रतिपक्षी नेकपा एमालेले राष्ट्र बैंकका गभर्नर महाप्रसाद अधिकारीलाई निलम्बन गर्ने सरकारलाई निर्णयको कडा आलोचना गरेको छ। एमाले उपमहासचिव विष्णु रिमालले आफ्नो अक्षमता छोप्न अर्थमन्त्री जनार्दन शर्माले गभर्नरलाई निशाना बनाएको टिप्पणी गरेका छन्। आफ्नो अक्षमता छोप्न अरूमाथि जाई लाग्नेलाई हाम्रो तिर भन्थेढङ्ग मरुकसो गरूँ?! निरन्तर बिग्री रहेको अर्थतन्त्रलाई ठीक बाटोमा ल्याउन सबैसंग सहयोगको याचना गर्नुपर्ने बेला प्रिय अर्थ मन्त्रीजी, अर्थकै बैधानिक सल्लाहकार गभर्नरलाई निलम्बन गरेर महान काम गर्नुभयो! क्यावात्, रिमालले ट्वीटरमार्फत व्यांग्यात्मक शैलीमा आलोचना गरेका छन्। उनले अमेरिकाबाट ४० करोड भित्र्याउन दबाब दिनु र अहिले गभर्नरको निलम्बन हुनु संयोगमात्रै नभएको बताएका छन्। हिजो अस्ति के कसो करोडसरोड को चर्चा हुनु, आज अटेरगभर्नरलाई निलम्बन गर्नु स्याल कराउनु र बाख्रा हराउनु जस्तै हो त? उनले प्रश्न गरेका छन्। एमाले प्रचार विभाग उपप्रमुख विष्णु रिजालले पनि गभर्नरको निलम्बनले देशलाई श्रीलंकाको बाटोमा लैजाने टिप्पणी गरेका छन्। तस्करीको लाइन खुलाएर अर्थतन्त्र ध्वस्त बनाउने अर्थमन्त्रीलाई बर्खास्त गनुपर्नेमा अर्थतन्त्र सुधारका लागि सरकारलाई सुझाव दिइरहेका गभर्नरलाई निलम्बन गरेर परमादेशी सरकारले 'टाउको दुखेको औषधी नाइटोमा' लगाएको छ, उनले भनेका छन्, यसले मुलुकलाई द्रूततर गतिमा श्रीलंकाको बाटोमा लैजानुबाहेक केही गर्दैन। उनले अर्थतन्त्रका बारेमा कुनै सरोकार नभएका र 'अर्थ'मा मात्रै विशेष रुचि भएका जनार्दन शर्माका गुरिल्लागिरीबाट अर्थतन्त्रलाई मुक्त गर्ने होइन भने देश टाट पल्टिने दिशामा दौडिनबाट कसैले रोक्न नसक्ने पनि उल्लेख गरेका छन्। यसअघि राप्रपा अध्यक्ष कमल थापाले पनि निलम्बनको निर्णयलाई अदुरदर्शी, गैरजिम्मेवार र निन्दनीय भन्दै सच्याउन माग गरेका थिए।"
"निर्वाचन अचारसंहिता मिच्नेलाई राम राम भन्न सकिन्छ, काँधै हाल्न सकिन्न : प्रमुख आयुक्त थपलिया","काठमाडौं : प्रमुख आयुक्त दिनेशकुमार थपलियाले निर्वाचन आचारसंहिता कार्यान्वयमा सरोकारवाला व्यक्तिहरु जिम्मेवार बन्नुपर्ने बताएका छन्। आयोगको मिडिया सेन्टरमा आचार संहिता लागू भएपछि बोल्दै यसको उल्लघंन गरे कडा कारवाही हुने बताएका हुन्। प्रभावकारी ढंगले कार्यान्वयन गर्न सबै पक्षलाई आयोगले आग्रह गरेको छ। आचारसंहिता राम्रो रहेकोले आम नागरिकबाट यसको कार्यान्वयको पक्ष बलियो बनाउन आग्रह गरेको उनले बताए। यदि सबैले यो कुरो मन, वचन, कर्मले भनेका छन् भने कार्यान्वयन हुन्छ, प्रमुख आयुक्त थपलियाले भने, बाहिरी मनले भनेका छन् भने उल्लघंन हुन्छ। अचारसंहिता मिच्नेलाई राम राम भन्न सकिन्छ काँधै हाल्न सकिन्न। निर्वाचन कसुरमा कारवाही हुन्छ। कसैलाई छुट छैन। स्थानीय तहमा निर्वाचन अधिकृतको कार्यालय स्थापना नभएसम्म आचारसंहिता अनुगमन प्रमुख जिल्ला अधिकारी र निर्वाचन अधिकृतले गर्ने छन्।"
निर्वाचनसम्बन्धी संयुक्त विज्ञप्ति जारी गर्ने सत्ता गठबन्धनको निर्णय,"काठमाडौंः स्थानीय तह निर्वाचनका लागि गठन भएको निर्वाचन तयारी तथा अनुगमन समितिले निर्वाचन सम्बन्धमा संयुक्त विज्ञप्ति जारी गर्ने निर्णय गरेको छ । शुक्रबार प्रधानमन्त्रीको सरकारी निवास बालुबाटारमा बसेको सत्ता गठबन्धनमा आवद्ध दलका नेताहरुको बैठकले यस्तो निर्णय गरेको हो । नेकपा एकीकृत समाजवादीका सम्मानित नेता झलनाथ खनालले निर्वाचनलाई मध्येनजर गर्दै संयुक्त विज्ञप्ति जारी गर्ने निर्णय भएको जानकारी दिए । उनले अन्नपूर्णसँग भने, 'कांग्रेस र हामीबीच अनौपचारिक छलफल भएको छ । संयुक्त विज्ञप्ति जारी गर्ने कुरा भयो ।' बैठकमा गठबन्धनमा आवद्ध पाँच दलका शीर्ष नेताहरु सहभागी थिए। बैठकमा रामचन्द्र पौडेल नेतृत्वको समितिले चुनावी तालमेलमा अहिलेसम्म भएका प्रगतिबारे जानकारी गराएका थिए। गठबन्धनले आगामी स्थानीय तह निर्वाचनको तयारी, परिचालन तथा अनुगमनका लागि वरिष्ठ नेता पौडेलको नेतृत्वमा समिति गठन गरेको छ।"
निर्वाचनमा माधव नेपालको पार्टीले तीन सिट पनि ल्याउँदैन : अध्यक्ष ओली,"काठमाडौंः नेकपा एमाले अध्यक्ष केपी शर्मा ओलीले आगामी निर्वाचनमा माधवकुमार नेपालले तीन सीट पनि नल्याउने दावी गरेका छन्। राष्ट्रिय स्वास्थ्यकर्मी संघ नेपालको चौथो राष्ट्रिय महाधिवेशन उद्घाटन गर्दै अध्यक्ष ओलीले नेपाललाई तीन सिट ल्याएर देखाउन समेत चुनौती दिए। उनले भने, 'माधव नेपाल र उनी नेतृत्वको पार्टी २२२३ सिट ल्याउने हुति भएको पार्टी हो ? अब तीन सिट ल्याएर देखाउन्त । पार्टीभित्रको कुरा दिइयो खुरु खुरु साथीहरुलाई । अहिले त जसले दौडेर भित्तो छुन्छ त्यो मन्त्री भन्ने प्रतिष्पर्धा पो भयो त । प्रचण्डको ५४५४ सिट आउने हो चुनावमा । चारवटा सिट आउँदैन भनेर हामीसँग मिल्या होइन । ' एमालेले हरेक क्षेत्र सुक्ष्म तरिकाले हेरिरहेको बताए। 'स्वास्थ्य क्षेत्रलाई प्रदूषित गर्ने तत्वहरु सक्रिय छन् । स्वास्थ्य शिक्षाको हव हुनुपर्छ नेपाल ,'उनले भने,' विश्व हेल्थका निमित्त मोडेल हस्पिटल हुनुपर्छ । भ्रष्टाचार गर्नेहरुले नै वाइडबडीको कुरा गर्ने गरेको उनले बताए । भ्रष्टहरुले नै सदाचारको कुरा उठाएको ओलीको भनाइ छ।"
राप्रपा नेपालको निर्वाचन घोषणापत्र सार्वजनिक,"काठमाडौंः राप्रपा नेपालले स्थानीय तह निर्वाचन घोषणापत्र र चुनाव चिन्ह 'तीर' को सार्वजनिक गरेको छ । पार्टीले शुक्रबार राजधानीमा पत्रकार सम्मेलन गरेर घोषणापत्र सार्वजनिक गरेको हो । राप्रपा अध्यक्ष कमल थापाले घोषणापत्र सार्वजनिक गरेका हुन् । घोषणापत्रमा भ्रष्टाचार र घुसखोरी विरुद्ध सशक्त कदम चाल्दै सुशासन र जवाफदेहिता बढाउने उल्लेख छ । सुशासन अभिवृद्धी गर्न सूचनाको हक सम्बन्धी कानुनको कार्यान्वयनमा जनसहभागिता बढाउने भनिएको छ । गाउँ नगरपालिकामा भ्रष्टाचारमुक्त प्रशासन कायम गरिने उल्लेख छ । गाउँनगरपालिकाको काम कारबाही पारदर्शी र उत्तरदायिपूर्ण बनाइने भनिएको छ । घोषणापत्रमा राप्रपा नेपाल स्थानीय धार्मिकसाँस्कृतिक पहिचानसहितको हिन्दुराष्ट्र पुनस्र्थापना प्रमुख कार्यनीति भएको एकमात्र दल भनिएको छ । राप्रपा नेपालले जनताको सर्वोच्चतालाई ग्रहण गरेकोले सुन्ने, हेर्ने र बोल्ने राजसंस्थाको पक्षमा नहुने उल्लखे छ । राप्रपा नेपालले राष्ट्रिय निर्माता पृथ्वीनारायण शाहलाई आदर्शपुरुष मान्नुका साथै पृथ्वीनारायण शाहको दिव्यउपदेशलाई आफ्नो पार्टीको मार्गनिर्देशक सिद्धान्त मानेको छ । राप्रपा नेपालले नेपालको माटोमा प्रवद्र्धित सम्वद्र्धनवादलाई पार्टीको मूल दर्शनको रुपमा आत्मसात गरेको छ । संविधानको भावना अनुसार नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाभिमान र हित तथा राप्रपा नेपालको सम्बद्र्धनवादी दर्शनअनुसार सवै धर्मसस्कृति, परम्परा, रीति रिवाज लगायत साँस्कृतिक तथा प्राकतिक सम्पदाको प्रवद्र्धन तथा संरक्षण गरिने उल्लेख छ । स्थानीय तहमा समावेशी आर्थिक तथा सामाजिक विकासको मान्यताका आधारमा स्थानीय लोकतान्त्रिक अभ्यासलाई प्रभावकारी रुपमा अगाडि बढाइने भनिएको छ । स्वदेशी उत्पादनको प्रयोगमा विशेष सुविधा सहुलियत दिइ आम स्तरको उत्पादनमा जोड दिइने भनिएको छ । स्थानीय तहको पूर्वाधार विकास र स्थानीय जनताको जीवनस्तर उकास्ने कार्यक्रमहरुलाई स्थानीय तहमा निर्वाचित राप्रपा नेपालका पदाधिकारी तथा सरकारहरुले उच्च प्राथमिकता दिने उल्लेख छ । पूर्वाधार विकास र जनताको जीवनस्तर अभिवृद्धि हुने कुनै पनि योजना तथा कार्यक्रमहरुमा राप्रपा नेपालले सबै दलहरु र स्थानीय नागरिक समुदायसँग समन्वय गरी जनसहभागितामा योजना तर्जूमा र योजना कार्यान्वयन गरिने भनिएको छ ।"
"दुर्गम भयो भनेर बस्ती सार्ने होइन,यहीको विकास गर्नुपर्छ : गृहमन्त्री खाण","म्याग्दी : गृहमन्त्री बालकृष्ण खाडले मोटरबाटो नपुगेका वडा र गाउँलाई अति दुर्गम स्थानका रूपमा परिभाषित् गरेर त्यही अनुसारको बजेट छुट्टयाई विकास गर्ने वातावरण निर्माण गर्न पहल गर्ने बताएका छन्। म्याग्दीको धौलागिरी गाउँपालिका वडा नं १ को विकट गाउँ बुर्जामा शुक्रबार पुगेका गृहमन्त्री खाणले विकट स्थानको विकासका लागि पहल गर्ने बताएका हुन्। 'दुर्गम स्थानको बारेमा परिभाषा बदल्न जरुरी छ । मोटरबाटो नपुगेका स्थानमा मोटरबाट नपुग्दासम्म अति दुर्गम स्थानका रूपमा परिभाषित् गरेर त्यही अनुसारको बजेट व्यवस्थापन गर्न पहल गर्नुपर्छ,' गृहमन्त्री खाणले भने,' बुर्जा जस्ता विकट वडा र गाउँबारे थप योजना ल्याउन मन्त्रिपरिषद्, योजना आयोगसँग कुरा गर्छु ।' विकट गाउँमा मानवबस्ती भयो भनेर सुगममा सार्ने योजना ल्याउने गृहकार्यमा लाग्नु भन्दा दुर्गमलाई नै सुगम बनाउने योजना ल्याउनु उपयुक्त हुने गृहमन्त्री खाणको बताए। दुर्गम स्थानमा भयो भनेर बस्ती सार्ने होइन । विकटतामा पनि हामीले सुगमता खोज्ने योजना ल्याउने हो । नयाँ सम्भावना के हुनसक्छ, खोज्ने हो,' गृहमन्त्री खाणले भने, 'यहाँ विकट भनेर छोड्ने हो भने यहाँको भूमि, नदीनाला, र सार्वजनिक सम्पत्तिको जगेर्ना कसले गर्ने यही विकट स्थानलाई सुगम बनाउन सरकारले पपहल गर्छ ।' जिल्ला सदरमुकाम बेनीबाट २६ कोष टाढा पर्ने बुर्जामा छन्त्याल र विश्वकर्माका २५० घरधुरी छन् । अत्यधिक हिउँ पर्ने यो स्थानमा जौं, गौं र आलुको मात्रै खेति हुन्छ ।"
"बजेट पुस्तिका छपाइमा बदमासी, एउटैको मुल्य १३४५ !","दैलेख : जिल्लाको नारायण नगरपालिकाको बजेट पुस्तिका (रातो किताब) छपाइमा बदमासी भएको पाइएको छ। जिल्ला सदरमुकाम रहेको नगरपालिकाले आर्थिक वर्ष २०७८०७९ को वार्षिक नीति बजेट तथा कार्यक्रम पुस्तिका छपाइमा अस्वाभाविक रकम खर्च गरेको हो । बाहिर रंगिन (रातो) रहेको उक्त पुस्तिका २४७ पेजको छ । नगरपालिकाले एउटा पुस्तिका छाप्न भ्याट बाहेक एक हजार ३ सय ४५ रुपैयाँ भुक्तानी दिएको छ । पुस्तिका वीरेन्द्रनगर सुर्खेतस्थित भवानी छापाखानामा छपाई भएको हो । छापाखानाले २०७८ कात्तिक ८ गते नारायण नगरपालिकाको नाममा जारी गरेको भ्याट बिलमा एउटा पुस्तिकाको मुल्य एक हजार ३ सय ४५ रुपैयाँ उल्लेख छ । बिलमा कुल दुई सय ३० थान पुस्तिका छपाइ भएको उल्लेख छ । अन्य छापाखानामा बजेट पुस्तिका छपाइबारे बुझ्दा अधिकतम मूल्य ४ सय रुपैयाँ पर्छ। भवानी छापाखानालाई नगरपालिकाले २ सय ३० थान किताबको एक हजार ३ सय ४५ का दरले भ्याटसहित ३ लाख ४९ हजार ५ सय ६५ रुपैयाँ भुक्तानी दिएको छ । नगरपालिकाका सूचना अधिकारी निरकबहादुर रावलले उक्त बजेट पुस्तिकाको बारेमा आफूलाई कुनै पनि जानकारी नभएको बताए। सूचना प्रविधि अधिकृत बिसीले भने पुस्तिका छपाइमा बदमासी नभएको दाबी गरे । 'हामी प्रक्रियागत रुपमा चुकेका छैनौं, 'उनले भने, 'हामीले पुस्तिका छपाइका लागि कोटेसन माग गरेका थियौं, फरक फरक मूल्य सूची राखेर तीनवटा व्यवसायिक फर्मबाट कोटेसन परेको थियो, ती कोटेसनमध्ये सबैभन्दा कम मुल्य भवानी छापाखानाबाट पेश हुन आयो, सोही रकमलाई आधार मानेर नगरपालिकाले छपाइको काम गरेको हो ।' पुस्तिका प्रकाशन समितिको संयोजक उपप्रमुख सावित्री मल्ल छिन् भने प्रमुख संरक्षक नगरप्रमुख रत्नबहादुर खड्का छन् । सम्पादन मण्डलमा तत्कालिन प्रमुख प्रशासकीय अधिकृत रेमश बहादुर बुढा, अधिकृत छैठौँ द्वय निरकबहादुर रावल र खमबहादुर थापा, सूचना प्रविधि अधिकृत प्रकास कुमार बिसी र नासु गोविन्दप्रसाद अधिकारी रहेको पुस्तिकामा उल्लेख छ । पुस्तिका छपाइमा भएको बदमासीबारे अहिले अख्तियार दुरुपयोग अनुसन्धान आयोगले छानबीन गरिरहेको छ । नगरपालिकाका जनप्रतिनिनिहरु भने बजेट पुस्तिका छपाइमा आफूहरुको संलग्नता नभएको दाबी गर्छन् । नीति तथा कार्यक्रम २०७८ असार ३० गते बसेको आठौँ नगरसभाबाट पारित भएको थियो ।"
गगन थापाले मागे सुझाव,"काठमाडौं : नेपाली कांग्रेसका महामन्त्री एवं घोषणापत्र तयारी समितिका संयोजक गगनकुमार थापाले सुझाव दिन अनुरोध गरेका छन्। पार्टीको घोषणापत्रलाई थप यथार्थपरक बनाउन थापाले आवश्यक सल्लाह सुझाव प्रदान गर्न पार्टी पंक्ति, आम जनता र विभिन्न क्षेत्रमा क्रियाशील व्यक्ति तथा संस्थाहरूलाई अनुरोध गरेका हुन्। २९ सदस्यीय तयारी समितिको बैठक राखेर संयोजक थापाले बिहीबार सुझाव संकलन तथा प्रारम्भिक मस्यौदा निर्माणका लागि कार्यविभाजन गरेका थिए। बैठकमा घोषणा पत्रमा समेटिनुपर्ने विषयका बारेमा छलफल भएको थापाले उल्लेख गरेका छन् । समितिले घोषणापत्र तयार गरेपछि कांग्रेसले वैशाख ११ गते लोकतन्त्र दिवसका अवसरमा सार्वजनिक गर्नेछ।"
यस्ता छन् मन्त्रिपरिषद्का निर्णयहरु,"काठमाडौंः सरकारले जेष्ठ नागरिकहरूलाई विशिष्ट प्रकारको स्वास्थ्य सेवा उपलब्ध गराउन विशेषज्ञ सेवासहितको जेष्ठ नागरिक अस्पताल स्थापना गर्न सैद्धान्तिक सहमति प्रदान गर्ने निर्णय गरेको छ। मन्त्रिपरिषद्को बिहीबार बैठकको निर्णय सार्वजनिक गर्दै सरकाका प्रवक्ता एवं संचार तथा सूचना प्रविधि मन्त्री ज्ञानेन्द्रबहादुर कार्कीले बताएका हुन्। यस्तै बैठकले हेटौडा सिमेन्ट उद्योग लिमिटेडको महाप्रबन्धकमा बसन्तकुमार पाण्डेलाई नियुक्त गर्ने निर्णय गरेको छ । बैठकले अमलेखगंज सवस्टेशनको लागि जग्गा प्राप्ति गर्ने र प्रारम्भिक कारबाही चलाउने अधिकारी तोक्ने निर्णय गरेको छ । बैठकले पश्चिम सेती कोरिडोर ४०० केभी प्रसारण लाइन आयोजनाको लागि जग्गा प्राप्ति गर्ने र प्रारम्भिक कारबाही चलाउने अधिकारी तोक्ने भएको छ । लाटिनाथ ३३ केभी प्रसारण लाइन तथा सवस्टेशनको लागि जग्गा प्राप्ति गर्ने र प्रारम्भिक कारबाही चलाउने अधिकारी तोक्ने निर्णय गरेको हो। श्रम अदालतको अध्यक्षमा उच्च अदालत विराटनगर, ओखलढुंगा इजलासका न्यायाधीश बासुदेव आचार्यलाई तोकेको छ । काठमाडौं उपत्यका विकास प्राधिकरण ऐन, २०४५ को दफा २३ बमोजिमको पुनरावेदन समितिको अध्यक्षमा अदालतको कामकाज समेत गर्ने गरी उच्च अदालत पाटनका न्यायाधीश महेश शर्मा पौडेललाई तोक्ने निर्णय गरेको छ । राजश्व न्यायाधिकरण पोखराको कानून सदस्य एवम् अध्यक्ष पदमा उच्च अदालत पोखराका न्यायाधीश रमेशप्रसाद राजभण्डारीलाई तोक्ने निर्णय गरेको छ । वैदेशिक रोजगार न्यायाधिकरणको अध्यक्ष पदमा उच्च अदालत जनकपुर, वीरगंज इजलासका माननीय न्यायाधीश डा रवि शर्मा अर्याललाई तोक्ने निर्णय गरेको छ।"
नेपाल बारको अध्यक्षमा गोपालकृष्ण घिमिरे निर्वाचित,"काठमाडौं : कानुन व्यवसायीहरुको छाता संगठन नेपाल बार एसोसिएसनको अध्यक्षमा गोपाल कृष्ण घिमिरे निर्वाचित भएका छन् । बृहत लोकतान्त्रिक प्रगतिशील समावेशी तथा पेशागत कानुन व्यवसायी समूहका घिमिरे ४४ सय ३३ मत ल्याएर अध्यक्षमा निर्वाचित भएका हुन् । निकटतम प्रतिद्वन्द्वी विष्णुमणि अधिकारीले २४ सय ८२ मत प्राप्त गरेका छन् । यस्तै, बारको महासचिवमा घिमिरे समूहकै अन्जिता खनाल निर्वाचित भएकी छन् । घिमिरेले ३६ सय ८२ मत ल्याइन् । निकटतम प्रतिस्पर्धी केदारप्रसाद कोइरालाले २९ सय ८९ मत ल्याएका छन् । अन्य पदाधिकारी र सदस्यहरुमा पनि घिमिरे प्यानल विजय भएको छ। निर्वाचनमा नयाँ कार्यसमितिका लागि प्रगतिशील तथा पेशागत कानुन व्यवसायी समूह र बृहत् लोकतान्त्रिक प्रगतिशील समावेशी तथा पेशागत कानु व्यवसायी समूहबीच प्रतिष्प्रधा भएको थियो। निर्वाचनको अन्तिम मतपरिणाम भने घोषणा गर्न बाँकी छ। बारमा अध्यक्षसहित ११ पदाधिकारी र सदस्य गरी २५ जनाको कार्यसमितिका लागि निर्वाचन भएको हो।"
भोटलाई सामान्य रुपमा नलिऔं : अध्यक्ष लिङ्देन,"काठमाडौंः राष्ट्रिय प्रजातान्त्रिक पार्टी (राप्रपा) का अध्यक्ष राजेन्द्र लिङ्देनले भोटलाई सामान्यरुपमा लिन नहुने बताएका छन् । राप्रपा नेपालले राजधानीमा आयोजना गरेको कार्यक्रममा अध्यक्ष लिङ्देनले नेताकै कारण देश बिग्रेको भन्दै भोटलाई सामान्य रुपमा लिन नहुने बताएका हुन्। 'दोष तपाईंको हातको पनि छ । देशलाई दोष नदिनुस् । तपाईले विगतमा गरेका गल्ती सच्याउनुस् । त्यो सच्याउने जिम्मा राष्ट्रिय प्रजातन्त्र पार्टी नेपालले दिएको छ,उनले भने, 'हामीले भोटलाई सामान्य रुपमा नलिऔं । भोट गरिबको लागि चाहियो । नेता सर्वसाधारणका लागि चहिने हो ।' गरिब जनताको उत्थान गर्ने नेता चाहिएको बताउँदै अध्यक्ष लिङ्देनले सही नेता चुन्न अवसर आएको बताए।"
स्थानीय चुनावको आचारसंहिता आज मध्यरातदेखि लागू हुन्छ : निर्वाचन आयोग,"काठमाडौं : निर्वाचन आयोगले आज मध्यरातदेखि स्थानीय तह निर्वाचन आचारसंहिता २०७८ लागू हुने जनाएको छ। आयोगले शुक्रवार साँझ पत्रकार सम्मेलन गर्दै मध्यरातदेखि आचारसंहिता लागू हुने जनाएको हो। आयोगका प्रवक्ता शालिग्राम शर्मा पौडेलले आज रातिदेखि आचारसंहिता कार्यान्वयनमा आउने भन्दै पूर्णरुपमा पालना गर्न आह्वान गरेका छन्। उनले आचारसंहिता पालना भएनभएको आयोगले सुक्ष्म अनुगमन गर्ने पनि बताए। उनकाअनुसार आचारसंहितामा चुनावी प्रचारको सीमा तय गरिएको छ। जसअनुसार राजनीतिक दल वा उम्मेदवारहरुको निर्वाचन चिन्ह अंकित ज्याकेट, कमिज, भेष्ट, टिसर्ट, टोपी वा क्याप लगाउन पाउने छैनन्। रातको समयमा चुनाव प्रचार गर्न पाइने छैन। बिहान ८ देखि साँझ ७ बजेसम्म मात्रै चुनावी कार्यक्रम सञ्चालन गर्न पाइने आयोगले जारी गरेको आचारसंहितामा उल्लेख छ। जुलुस, आमसभा, भेला वा प्रचारप्रसारका काम गर्दा बिहान ८ बजेदेखि साँझ ७ बजेसम्म मात्रै गर्नुपर्ने, आचारसंहितामा उल्लेख छ। स्थानीय प्रशासनको अनुमति लिएर मात्र राजनीतिक दल र तिनका भ्रातृसंगठनले सार्वजनिक स्थलमा जुलुस, आमसभा, कोणसभा वा बैठक गर्न पाउने भएका छन्। राजनीतिक दल वा उम्मेदवारले निर्वाचन चिन्ह अंकित ज्याकेट, टोपी, गम्छा, टिसर्ट, कमिज, माक्स लकेट उत्पादन र प्रयोग गर्न नपाइने आचारसंहितामा उल्लेख छ। उम्मेदवारले निर्वाचन सम्बन्धी खर्च गर्दा बैंक वा वित्तीय संस्थामा खाता खोल्नुपर्नेछ। उम्मेदवारले निर्वाचन सम्बन्धी खर्च गर्दा उम्मेदवारको तर्फबाट खर्च गर्ने जिम्मेवार पदाधिकारी तोक्नुपर्ने आचारसंहितामा उल्लेख छ। चैत ३ गते आयोगबाट निर्वाचन आचारसंहिता२०७८ राजपत्रमा प्रकाशित भएको थियो। ३० वैशाखमा हुने चुनावका लागि १० वैशाखमा उम्मेदवारी दर्ता हुने छ। दाबी, विरोध र फिर्ताको समय दिएर १५ वैशाखसम्म उम्मेदवारको अन्तिम नामावली सार्वजनिक गर्ने कार्यतालिका छ। २८ वैशाखसम्म उम्मेदवारले चुनावी प्रचार गर्न पाउने आयोगले जनाएको छ।"
"एमालेको असहमतिपछि खुकुलो पारियो आचारसंहिता, अब सामाजिक सञ्जालमा प्रचार गर्न पाउने","काठमाडौं : निर्वाचन आयोगले स्थानीय तह निर्वाचन आचारसंहिता २०७८ परिमार्जन गरेको छ। सामाजिक सञ्जालमा उम्मेदवार र दलले प्रचार गर्न पाउनेगरी आयोगले सामान्य संशोधन गरेको हो। आयोगका प्रवक्ता शालिग्राम शर्मा पौडेलले भने, आधिकारिक पेजबाट पार्टीले आफ्ना विचार, सिद्धान्त राख्न पाउने छन्। तर, कुनै उमेदवारलाई होच्याउन पाइने छैन। चैत्र २५ गतेबाट निर्वाचन सम्पन्न नभएसम्म निर्वाचन आचारसंहिता २०७८ लागु हुने छ। यसअघि आयोगले जारी गरेको स्थानीय तह निर्वाचन आचारसंहिताको विषयमा नेकपा एमालेले लिखितरुपमै असहमति जनाएको थियो। एमालेका तर्फबाट महासचिव शंकर पोखरेल नेतृत्वको टोलीले बिहीबार निर्वाचन आयोगका प्रमुख आयुक्त दिनेश थपलियालाई भेटेर ६ वटा विषयमा असहमति राखेका थिए। आचारसंहितामा निर्वाचनलाई प्रभाव पार्ने गरी कसैको पक्ष वा विपक्षमा विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरूले प्रकाशन गरेका सामग्री सेयर गर्न नहुने, तर आयोगले तयार गरेको निर्वाचन तथा मतदाता शिक्षा सामग्री प्रकाशन वा पोष्ट गर्न यस खण्डले बाधा पुयाएको मानिने छैन भन्ने प्रावधानले राजनीतिक दललाई विचार अभिव्यक्ति गर्न, आफ्नो दलको पक्षमा मत माग्न र उम्मेद्वार स्वयंलाई प्रचार गर्न निषेध गरेको देखिन्छ, आयोगलाई बुझाएको पत्रमा उल्लेख छ। एमालेको असहमतिपछि आयोगले सामाजिक सञ्जालसम्बन्धी प्रावधान खुकुलो पारेको हो।"
सूर्य चुनाव चिह्नलाई साझा बनाएर जान सक्ने सम्भावना छ : कमल थापा,"काठमाडौं : राप्रपा नेपालका अध्यक्ष कमल थापाले स्थानीय निर्वाचनमा सूर्य चुनाव चिह्नलाई साझा बनाएर जान सकिने बताएका छन्। पार्टीको घोषणापत्र सार्वजनिक गर्दै अध्यक्ष थापाले नेकपा एमालेसँग तालमेल गरेर सूर्य चिह्नलाई साझा बनाएर जान सकिने बताएका हुन्। उनले भने, सूर्य चिह्नलाई साझा बनाएर चुनावमा जान सक्ने सम्भावना छ। नेकपा एमालेसंग तालमेल हुने सम्भावना छ। त्यसका लागि छलफल चलिरहेको छ।"
"सुदूरपश्चिम सरकार पुनर्गठन, कांग्रेसबाट तीन मन्त्रीले लिए सपथ","धनगढी : सुदूरपश्चिम प्रदेश सरकारको मन्त्रिपरिषद् पुनर्गठन भएको छ। पुनर्गठित मन्त्रिपरिषद्मा कांग्रेसले तीन मन्त्रीसहित सहभागिता जनाएको छ। आज रातिदेखि निर्वाचन आचारसंहिता लागु हुने भएपछि हतार हतारमा कांग्रेसलाई सरकारमा सहभागी गराएर मन्त्रीहरुको सपथ गराइएको छ। मन्त्रिपरिषद्मा कांग्रेस संसदीय दलका नेता रणबहादुर रावल आन्तरिक मामिला तथा कानून मन्त्री, गोबिन्द बोहरा सामाजिक विकास मन्त्री र टेकबहादुर रैकाले सामाजिक विकास राज्यमन्त्रीको जिम्मेवारी पाएका छन्। उनीहरुलाई प्रदेश प्रमुखले सपथ ग्रहण गराएका छन्। यसअघि यी मन्त्रालय नेकपा एकीकृत समाजवादीले सम्हाल्दै आएको थियो। समाजवादीबाट आन्तरिक मामिलामन्त्री पूर्णा जोशी, सामाजिक विकासमन्त्री लालबहादुर खड्का र आर्थिक मामिलामन्त्री तारा लामालाई फिर्ता बोलाइएको छ। यस्तै केही मन्त्रीको जिम्मेवारी हेरफेर गरिएको छ। भौतिक पूर्वाधार विकास राज्यमन्त्रीबाट चुनकुमारी चौधरीलाई फिर्ता बोलाएर समाजवादीले कुलवीर चौधरीलाई पठाएको छ। अर्थ राज्यमन्त्रीबाट माया तामाङ बोहरालाई फिर्ता बोलाएर अमर साउदलाई नियुक्त गरिएको छ। समाजवादीबाट सामाजिक विकास राज्यमन्त्री मनाकुमारी साउद पनि फिर्ता भएकी छन्। उनको ठाउँमा कांग्रेसबाट रैकाले जिम्मेवारी पाएका हुन्। यसअघि सम्म प्रतिपक्षमा रहेको काँग्रसले स्थानीय तहको निर्वाचन नजिकिँदै गइरहेको बेला सत्तारुढ गठबन्धनले केन्द्रबाटै चुनावी तालमेल गर्ने निर्णय गरे पनि सुदूरपश्चिम प्रदेशमा काँग्रेसले आफूलाई सरकारमा सामेल नगराएकाले स्थानीय निकायको चुनावमा गठबन्धन हुन नसक्ने बताउँदै आएको थियो।"
आयात प्रतिस्थापन नगरे बाह्य क्षेत्र व्यवस्थापन चुनौतीपूर्ण : गभर्नर अधिकारी,"काठमाडौं : नेपाल राष्ट्र बैंकका गभर्नर महाप्रसाद अधिकारीले बाह्य क्षेत्र व्यवस्थापन चुनौतीपूर्ण बनेको बताएका छन् । शुक्रबार नेपाल राष्ट्र बैंकले आयोजना गरेको 'अर्थशास्त्र र वित्तसम्बन्धी राष्ट्रिय सम्मेलन' मा मुलुकको आर्थिक अवस्थाबारे चित्रण गर्दै वाह्य क्षेत्र चुनौतीपूर्ण भएको बताएका हुन् । कोभिडको प्रभाव घटेसँगै कर्जा विस्तार, बढ्दो आयात र पर्यटन क्षेत्रको आम्दानीमा कमी आएका कारण चालु खाता र शोधनान्तर स्थिति निरन्तर घाटामा रहेको उनले बताए । यसकारण बाह्य क्षेत्र व्यवस्थापनलाई चुनौतीपूर्ण बनाएको उनको भनाइ छ । चालु आर्थिक वर्षको पहिलो आठ महिनामा व्यापार घाटा करिब रु२९८ अर्बले वृद्धि भएको जानकारी दिए । २०७८ साउनयता विप्रेषण आप्रवाह घटिरहे पनि फागुन महिनामा भने विप्रेषण आप्रवाहमा सुधार देखिएको जानकारी गभर्नर अधिकारीले दिए । हाल नेपालसँग ७४ महिनाको वस्तु र ६७ महिनाको वस्तु वा सेवा आयात धान्न पुग्ने विदेशी विनिमय सञ्चिति कायम रहेको आँकडा उनले प्रस्तुत गरे । बाह्य क्षेत्र व्यवस्थापनको निम्ति अवलम्बन गरिएका नीतिगत व्यवस्थाका कारण बाह्य क्षेत्रको अवस्थामा केही सुधार देखिएको धारणा गभर्नर अधिकारीले राखे । तथापि रुसयुक्रेनबीचको जारी द्वन्द्वको अन्त्य र कुल आयातमा ३५ प्रतिशत हिस्सा रहेको उपभोग्य वस्तुको आयातलाई प्रतिस्थापन नगर्दासम्म बाह्य क्षेत्र स्थायित्वमा जोखिम कायमै रहने उनको भनाइ छ । 'विदेशी मुद्रा आर्जनको स्रोत सीमित र साँघुरो रहेको सानो र खुला अर्थतन्त्र भएको नेपाल जस्तो देशमा पर्याप्त विदेशी मुद्रा सञ्चिति कायम राख्नुपर्ने बाध्यता हुन्छ । तसर्थ, बाह्य क्षेत्र समस्याले समग्र अर्थतन्त्र र यसका विभिन्न परिसूचकमा पार्नसक्ने प्रभावलाई मनन गर्दै यसतर्फ सबैले सोच्न जरुरी छ,' उनले भने । गभर्नर अधिकारीकाअनुसार बाह्य क्षेत्र व्यवस्थापनलाई सुदृढ तुल्याउन आन्तरिक उत्पादन वृद्धि, निर्यात प्रवद्र्धन, विप्रेषण आप्रवाह, वैदेशिक लगानी र वैदेशिक सहायतामा वृद्धि गर्नुपर्छ । यस क्रममा उनले भने, 'बैंक दरको वृद्धि, सुनको आयात कटौती, विदेशी मुद्राको निक्षेप प्रोत्साहन, वैदेशिक सहायता परिचालनलगायतका नीतिगत व्यवस्थाहरू अवलम्बन गरिएको छ ।' अन्तर्राष्ट्रिय मुद्रा कोषबाट भर्खरै ३९ करोड ५९ लाख अमेरिकी डलर विस्तारित कर्जा सुविधा (ईसीएफ), करिब ४७ अर्ब बराबरको शून्य ब्याजदरको ऋण स्वीकृत भएको उनले जानकारी दिए ।"
गण्डकी : अस्पताल र खेलकुद समितिका पदाधिकारी बर्खास्त,पोखरा : गण्डकी प्रदेश सरकारको मन्त्रिपरिषद बैठकले स्थानीय तह निर्वाचन आचारसंहिता सुरु हुनु अघिल्लो दिन ११ जिल्लाका खेलकुद विकास समितिका पदाधिकारी र संक्रामक तथा सरुवा रोग अस्पताल व्यवस्थापनि समितिका पदाधिकारीलाई बर्खास्त गर्ने निर्णय गरेको छ। पाएको जिम्मेवारी अनुसार काम नगरेको भन्दै युवा तथा खेलकुद मन्त्रालयले सफाईका लागि जिल्ला खेलकुदका पदाधिकारी एंव सदस्यलाई सफाईकालागि स्पष्टीकरण सोधेको र उनीहरुले दिएको स्पष्टीकरण चित्त नबुझेपछि पदमुक्त गरिएको सरकारका प्रवक्ता कुमार खड्काले बताएका छन्। खेलकुद विकास समितिका पदाधिकारी र सदस्यलाई हटाउने उद्धेश्यसहित युवा तथा खेलकुद मन्त्री एंव गण्डकी प्रदेश खेलकुद परिषदका अध्यक्ष राजीव गुरुङले ४ चैतमा उनीहरुलाई १५ दिनको समय दिएर स्पष्टिकरण सोधेका थिए। पदमुक्त गरिएका मध्ये कास्कीका अध्यक्ष तोरण वानियाले राजनीतिक पूर्वाग्रहले आफूहरुलाई पदमुक्त गरेको प्रतिक्रिया दिए। उनले ११ जिल्लाका अध्यक्ष बसेर छलफल गरेर के गर्ने भन्ने निर्णयमा पुग्ने पनि बताए। बिहिबारकै बैठकबाट पदमुक्त गरिएका संक्रामक तथा सरुवा रोग अस्पताल व्यवस्थापन एवम् सञ्चालक समितिका अध्यक्ष प्राडाकुष्ण प्रसाद पौडेल भने अदालत जाने बताएका छन्। सरकारले अहिलेसम्म हटाएका आधिकारीक पत्र नपाएका बताउँदै यदि हटाएको हो भने अदालत जाने उनले बताएका छन्। १८ चैतमा सम्पन्न गण्डकीको मन्त्रिपरिषद बैठकले अध्यक्ष पौडेललाई संक्रामक तथा सरुवा रोग अस्पताल व्यवस्थापन तथा गठन आदेश २०७७ को दफा ३ को उपदफा ६ वमोजिम २४ घण्टे स्पष्टीकरण सोध्ने निर्णय गरेको थियो। २२ गते पत्र पाएका पौडेलले दिएको समयमा स्पष्टीकरकण बुझाएका थिए। तीन वर्षे कार्यकालको लागि नियुक्ति भएको अवस्थामा सरकार परिवर्तन भएकै आधारमा अघिल्लो सरकारले नियुक्ती गरेको आधारमा कामको मूल्यांकन नगरी स्पष्टीकरण सोधिनु र हटाउनु भनेको अपमान भएको उनले बताएका छन्। कुनै पार्टीको सदस्य नभइ निष्ठापूर्वक अस्पतालमा सेवा प्रदान गदै आएकाले न्यायको लागि अदालल जाने पनि उनले बताएका छन्। पौडेलले बुझाएको स्पष्टिकरणमा चित्त बुझ्दो नभएपछि अस्पताल गठन आदेशको दफा ३ को उपदफा ६ बमोजिम पदमुक्त गरिएको सरकारक प्रवक्ता खड्काको भनाई छ। तत्कालीन मुख्यमन्त्री पृथ्वीसुब्बा गुरुङ नेतृत्वको सरकारले गत १६ वैशाखमा पौडेललाई नियुक्त गरेको थियो। गठबन्धन सरकारले भागवण्डाका आधारमा अस्पतालका पदाधिकारी नियुक्त गर्ने तयारी गरेको स्रोतले बतायो।
"बतास समूहको होटल बन्द नगर्न अदालतको आदेश, तर सरकारले लगायो ताला, भित्रै थुनिए पाहुना","काठमाडौं : पशुपति क्षेत्र विकास कोषले नेपालभारतमैत्री धर्मशालाभित्र रहेको होटल आनन्दमा ताला लगाएको छ। अदालतको व्यवसायमा असर पर्ने कुनै कार्य नगर्नू भन्ने अन्तरकालीन आदेशविपरीत कोषका अधिकारीले शुक्रबार पाहुना भित्रै थुनेर होटल बन्द गर्न धर्मशालाको गेटमै ताला लगाएका हुन्। बतास समूहले सञ्चालन गरेको होटल बन्द गराउन पुगेका कोषका पदाधिकारीलाई होटल सञ्चालकले कानुनी उपचारमा रहेकाले अदालतको फैसलासम्म कुर्न आग्रह गरेका थिए। तर कोषका अधिकारीले ढिपी गरेर होटल आनन्दमा तालाबन्दी गरेर सिल गर्न खोजेका थिए। होटलका कर्मचारीले गेटबाट भित्र पस्न नदिएपछि कोषका कर्मचारीले धर्मशालाको गेटमै ताला लगाइदिएर गेटमा सुरक्षाकर्मी र गार्ड राखेर हिँडेका छन्। कोषका कर्मचारीले ताला लगाएपछि होटलमा बसेका पाहुना थुनिएका छन्। होटलका महाप्रबन्धक जीपी पोखरेलले बाहिरबाट तालाबन्दी गर्दा पाहुनाहरु थुनिएको बताए। अदालतबाट हाम्रो स्टे अर्डर आइसक्यो। तर कोषले जबर्जस्ती ताला लगाइदिँदा गेस्ट र कर्मचारी भित्र थुनिएका छन्। नजरबन्दजस्तो अवस्था छ। खोलीपाउ भनेर कहाँ गुहार गर्ने होला? उनले प्रश्न गरे। उनकाअनुसार होटलमा २५ जना भारतीय नागरिक छन्। व्यवसायमा असर नगर्नू भनेर हामीसँग अदालतको स्टे अर्डर आइसक्यो। तर तालाबन्दी गरेर भित्र हुनेले बाहिर जान पाएका छैनन। बाहिर हुनेले भित्र जान पाएनन्। गेटमा प्रहरी र गार्ड छन्। गेटको सुरक्षा गर्न होला, उनले भने। आफूहरु थुनिएको बारे प्रहरीलाई खबर गरे पनि कुनै सुनुवाइ नभएको पोखरेलले गुनासो गरे। १०० मा खबर गरेको गौशाला वृत्तमा भन्नुस् भन्छन्। गौशालामा फोन उठाउँदैनन्। हामी कहिलेसम्म सफोकेसनमा बस्ने? उनले प्रश्न गरे। जिल्ला अदालत काठमाडौंले शुक्रबारै करारको यथावत परिपालना गरिपाउँ भन्ने निवेदनमा सुनुवाइ गर्दै निवेदकको व्यवसायमा गैरकानुनी रुपमा असर पर्नेगरी कुनै पनि कार्य नगर्नु नगराउन मुलुकी देवानी कार्यविधि संहिता, २०७४ को दफा १५६ बमोजिम अन्तरकालीन आदेश जारी गरेको छ। आदेशमा कोषसँग होटल आनन्दसँग सम्झौता रद्ध गर्नुको कारण सोधिएको छ। १५ दिनभित्र लिखित जवाफ पेश गर्न भनिएको छ। तर कोषले भने सम्झौताअनुसार काम नभएको भन्दै चैत १७ गते होटल आनन्द प्रालिसँग भएको सञ्चालन सम्झौता रद्ध गरेको थियो भने भवन खाली गर्न सार्वजनिक सूचना नै निकालेको थियो। र आज गेटमा ताला नै लगाएको छ।"
राप्रपाको खुलामञ्चमा शक्ति प्रदर्शन,"काठमाडौः राष्ट्रिय प्रजातन्त्र पार्टी (राप्रपा) ले राजधानीमा शक्ति प्रदर्शन गरेको छ । स्थानीय चुनाव नजिकिँदै गर्दा काठमाडौंको खुलामञ्चमा राप्रपाले कार्यक्रमको आयोजना गरेको हो । अहिले आमसभा सुरु भइसकेको छ । सभालाई सम्बोधन गर्न अध्यक्ष राजेन्द्र लिङ्देन, पूर्वअध्यक्षहरू पशुपतिशम्शेर राणा र प्रकाशचन्द्र लोहनीलगायतका नेताहरु कार्यक्रमस्थलमा पुगिसकेका छन्। लिङदेल अध्यक्ष बनेपछि राप्रपाले पहिलो पटक आससभा गरेको हो। कमल थापा भने राप्रपाबाट अलग्गिएर राप्रपा नेपाल गठन गरेका छन् ।"
काँग्रेसले खोलो तरेर लौरो बिर्सन हुदैन : गृहमन्त्री खाँड,"बेनी : गृहमन्त्री बालकृष्ण खाँडले वर्तमान सत्ता गठबन्धनप्रति पूर्ण विश्वास गर्न र खोलो तरेर लौरो बिर्सन नहुने बताएका छन्। नेपाली काँग्रेस म्याग्दीले शुक्रबार बेनीमा आयोजना गरेको कार्यकर्ता भेटघाट कार्यक्रमलाई सम्बोधन गर्दै उनले गठबन्धनमा आवद्ध दलहरुलाई समेटेर साथसाथै लैजानुपर्ने बताएका छन्। गठबन्धनका लागि हामीले अन्य दलहरुलाई वचन दिएका छौं, खाँडले भने नदीमा बाढी आउँदा लौरेले खोला तर्ने अनी पारी तरेपछि लौरो बिर्सन हुदैँन। नयाँ चुनाव भएर संसदको अंकगणित फेरबदल नहुँदासम्म गठबन्धन कायम रहन्छ। वर्तमान सत्ता गठबन्धनले आगामी संघीय र प्रदेश सभा निर्वाचनसम्म निरन्तरता पाउनेमा विश्वास गर्न कार्यकर्तालाई आग्रह गरे। राजनीतिक विचार फरक भएपनि निश्चित उद्देश्यका लागि इतिहाँसदेखिनै सहकार्य र सम्झौता गरेको विषय काँग्रेसले बिर्सनु हुदैन्, गृहमन्त्री खाँडले भने नेपालमा दिगो शान्ति, संविधान, लोकतान्त्रिक मूल्य पद्धतिको रक्षा गर्दै काँग्रेसलाई महत्वपूर्ण भूमिकामा फर्काउन गठबन्धन गरेको हो। संसदमा साथै भएका दलहरुसँगको सहकार्यलाई निरन्तरता र हातेमालो गरेर संबिधान, मानवअधिकार, प्रेस स्वतन्त्रता, लोकतन्त्रको रक्षा गर्ने मुख्य कार्यभारतर्फ केन्द्रित हुन कार्यकर्तालाई निर्देशन दिए। नेपाल छन्त्याल संघको सातौं महाधिवेशनमा भाग लिन बेनी आउने क्रममा गृहमन्त्री खाँड हेलिकप्टरमार्फत शुक्रबारनै म्याग्दीको धवलागिरी गाउँपालिका१ गुर्जामा पुगेका थिए। छन्त्याल र दलित समुदायको बसोबास रहेको विकट गुर्जा जस्ता बस्तीका बासिन्दा र त्यहाँ कार्यरत कर्मचारीहरुलाई थप सुविधा दिनेगरी योजना र नीति बनाउनुपर्ने गृहमन्त्री खाँडको भनाई थियो। यसैगरी आमाको नामबाट बंशजको आधारमा नागरिकता पाउने संवैधानिक व्यवस्था कार्यान्वयनका लागि नागरिकता ऐन बनाउन छलफलमा जुटेको पनि गृहमन्त्री खाँडले बताए। आमाको नामबाट नागरिकता नपाउँदा समस्यामा परेका म्याग्दीको बेनी नगरपालिका७ का यास्मीन बेगम, समिर खान र सेनाज बेगमले गृहमन्त्री खाँडलाई ज्ञापनपत्र बुझाएर ध्यानाकर्षण गराएका थिए। गृहमन्त्री खाँडलाई नेपाली काँग्रेस म्याग्दीका सभापति खम्बिर गर्बुजा, पूर्व सभापति तथा संविधानसभा सदस्य रेशमबहादुर बानियाले जिल्लाको वस्तुअवस्थाका बारेमा जानकारी गराएका थिए। नेपाल तरुण दलका अध्यक्ष विद्धान गुरुङले आसन्न स्थानीय तह चुनावमा काँग्रेसका जनप्रतिनिधीले गरेका राम्रा कामको प्रचार र विपक्षीका गलत क्रियाकलापका भण्डाफोरमा उत्रन कार्यकर्तालाई निर्देशन दिए।"
नेपालको अर्थतन्त्र श्रीलंका जस्तो धराशायी हुँदैन : अर्थमन्त्री शर्मा,"काठमाडौं : अर्थमन्त्री जर्नादन शर्माले नेपालको अर्थतन्त्र श्रीलंकाको जस्तो धराशायी नहुने तर्क गरेका छन् । तर अर्थमन्त्री शर्माले यतिबेला नेपालको अर्थतन्त्र दबाबमा परेको स्वीकार गरेका छन् । शुक्रबार नेपाल राष्ट्र बैंकले आयोजना गरेको 'अर्थशास्त्र र वित्तसम्बन्धी राष्ट्रिय सम्मेलन' मा बोल्दै अर्थमन्त्री शर्माले नेपालको अर्थतन्त्र तुलनात्मक रुपले आन्तरिक रुपमा बलियो, उत्पादन र राजस्व प्रणालीमा सुदृढ तथा ऋणको ठूलो चाप नरहेकाले श्रीलंका जस्तो नहुने तर्क गरेका हुन् । 'हाम्रो ऋण र उत्पादनको अवस्था, विदेशी लगानी, ऋण सहायतालगाायतका तथ्यांक हेर्यौं भने श्रीलंकासँग तुलना नै हुन सक्दैन, 'उनले भने, 'नेपाल र श्रीलंकाबीच तुलना नै नहुने भएकाले अर्थतन्त्र श्रीलंका जस्तो हुँदैन ।' अर्थमन्त्री शर्माकाअनुसार क्रिप्टोकरेन्सी, हाइपर फण्डलगाायतका कारण नेपालबाट 'क्यापिटल फ्लाई' भइरहेको सूचना आफूले ५ महिनाअघि नै थाहा पाएर राष्ट्र बैंकलाई जानकारी गराएको हो । तर, यो समस्या समाधान गर्न उचित कदम चाल्न नसक्दा अहिले अवैद्यरुपमा पैसा बाहिरिन थालेको उनको भनाइ थियो । 'प्रविधिको विकासबाट आउने चुनौतीबाट त्रसित हुने होइन । यसको दुरुपयोग हुन नदिने गरी हामीले कदम चाल्नुपर्नेमा ध्यान दिनुपर्छ,' उनले भो । अर्थतन्त्र यतिबेला दबाबमा रहेको बताउँदै उनले सबै क्षेत्रबाट सहयोग लिएर सुधार गर्नुपर्ने खाँचो रहेको बताए । काम गर्ने परम्परागत शैलीलाई परिवर्तन गरेर मात्रै अर्थतन्त्रमा सुधार ल्याउनसक्ने उनले बताए । मुलुकभित्र भएका स्रोत साधनको अधिकतम उपयोग गर्नुपर्ने, मुलुक भित्रै उत्पादनजन्य गतिविधि तथा ठूला पूर्वाधारको निर्माण थालेर रोजगारी सृजना गर्नुपर्ने र निर्यात वृद्धिको पहल गर्नुपर्ने चुनौती रहेको उनले बताए । वैदेशिक रोजगारीमा जाने नेपालीबाट रेमिट्यान्स प्राप्त गरेपछि उनीहरुलाई पनि विभिन्न सहुलीयत दिनुपर्ने विषयमा सरकारले आवश्यक गृहकार्य अघि बढाएको उनले जानकारी दिए । कोभिड १९ का कारण सुस्ताएको पर्यटन क्षेत्रलाई वृद्धि गर्न सरकारले विशेष पहल थालेको उनको भनाइ छ ।"
२८ गतेभित्र उम्मेदवारको सिफारिस गर्न लोसपाको निर्देशन,"काठमाडौंः लोकतान्त्रिक समाजवादी पार्टी(लोसपा) ले आगामी चैत २८ गते भित्र उम्मेदवारको नाम सिफारिस गर्न निर्देशन दिएको छ । बैशाख ३० गते तोकिएको स्थानीय तहको निर्वाचनमा २८ गतेभित्र वडा र पालिकास्तरबाट उम्मेदवारको नाम सिफारिस गर्न निर्देशन दिएको हो । लोसपा नेता केशव झाका अनुसार वडाध्यक्ष, पालिका प्रमुख, उपप्रमुखलगायतको नाम सिफारिस गर्न निर्देशन दिइएको हो । झाले अन्नपूर्णसँग भने, '२४ गते केन्द्रबाट जिल्लामा पर्यवेक्षक पठाइएको थियो । २८ गते सम्म सबै पालिकामा प्रमुख र उपप्रमुखको नाम अधिकतम सिफारिस गर्नुपर्नेछ । जहाँ विवाद छ, एक जनामा सहमति जुटेन भने तीनजनाको नाम सिफारिस गर्नुपर्नेछ ।' झाले स्थानीय निर्वाचनमा केन्द्रबाट तालमेल नगर्ने र आवश्यकता र औतित्यताका आधारमा तालमेल गर्न सकिने बताए । लोसपाले केन्द्रीय पर्यवेक्षकको उपस्थितिमा बिहीबार जिल्लाहरूमा विस्तारित बैठक गरेको थियो ।"
बालुवाटारमा सत्ता गठबन्धनको बैठक जारी,"काठमाडौं : प्रधानमन्त्रीको सरकारी निवास बालुवाटारमा सत्ता गठबन्धनको बैठक जारी छ । बैठकमा पाँच दलले स्थानीय तह निर्वाचन र गठबन्धनको चुनावी रणनीतिबारे छलफल गर्न बैठक बसिरहेको बालुवाटार स्रोतले जनाएको छ। बैठकमा गठबन्धनमा आवद्ध पाँच दलका शीर्ष नेताहरु सहभागी छन्। बैठकमा रामचन्द्र पौडेल नेतृत्वको समितिले चुनावी तालमेलमा अहिलेसम्म भएका प्रगतिबारे जानकारी गराउने बताइएको छ। गठबन्धनको बैठकले आगामी स्थानीय तह निर्वाचनको तयारी, परिचालन तथा अनुगमनका लागि वरिष्ठ नेता पौडेलको नेतृत्वमा समिति गठन गरेको छ।"
आचारसंहितामा एमालेले किन राख्यो निर्वाचन आयोगसँग विमति ?,"काठमाडौं : प्रमुख विपक्षी एमालेले संविधान र कानुनसँग बाझिने विषय निर्वाचन आचारसंहितामा राखेको भन्दै ६ बुँदे लिखित विमति राखेको छ। पार्टी महासचिव शंकर पोखरेललगायत नेताले बिहीबार निर्वाचन आयोगमा प्रमुख आयुक्त दिनेशकुमार थपलियालाई विमतिपत्र बुझाएका हुन्। एमालेले आचारसंहिताका केही प्रावधानले लोकतन्त्रले दिएको स्वतन्त्रताको अधिकारलाई कुण्ठित गरेको दाबी गरेको छ। यस आयोगले तयार गरेको आचारसंहिता संविधान र कानुनसँग बाझिएको बाहेक कुनै पनि निकायद्वारा जारी गरिएका वा जारी हुने संहिताको पालना गर्न, गराउनसमेत हाम्रो पार्टी प्रतिबद्ध छ, एमालेले पत्रमा भनेको छ। निर्वाचनलाई प्रभाव पार्ने गरी कसैको पक्ष वा विपक्षमा विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न नपाइने भन्ने आचारसंहिताको नियमप्रति एमालेले विमति राखेको छ। यो प्रावधानले राजनीतिक दललाई विचार अभिव्यक्ति गर्न, आफ्नो दलको पक्षमा मत माग्न र उम्मेदवार स्वयंलाई प्रचार गर्न निषेध गरेको देखिन्छ, एमालेले आयोगमा पेस गरेको विमतिपत्रमा भनेको छ। आयोगले तयार गरेका निर्वाचन तथा मतदाता शिक्षा सामग्री प्रकाशन वा पोस्ट गर्न भने आयोगले छुट दिएको छ। लोकतन्त्रमा राजनीतिक दलहरूले आफ्ना विचार तथा मान्यताहरू मतदाता समक्ष राख्ने, प्रचारप्रसार गर्ने, आधुनिक सञ्चार माध्यम सामाजिक सञ्जाललाई प्रचारका माध्यमका रूपमा अभ्यासमा लानुपर्छ, महासचिव पोखरेलले भने, यसको प्रयोगले प्रचारमा दलहरूले गर्ने खर्च घटाउँछ। यसलाई अवसरका रूपमा सदुपयोग गर्नुपर्छ। दलहरूका विचार, नीति, कार्यक्रमको तुलना गरी श्रेष्ठतम् दल रोज्ने जनताको संवैधानिक हकलाई समेत आचारसंहिताले कुण्ठित गरेको एमालेको आरोप छ। आयोगका सहप्रवक्ता सूर्यप्रसाद अर्यालले एमालेको पत्रमाथि पत्रबारे चाँडै छलफल हुने बताए। एमालेको लिखित विमतिका कारण आचारसंहिता लागू हुन केही दिन ढिलाइ हुन सक्ने आयोगले जनाएको छ। यस्तै, प्रधानमन्त्री, मन्त्री वा कुनै पनि तहको कार्यपालिकाको सदस्य, आफ्नो निर्वाचन क्षेत्रबाहेक अन्यत्र प्रचारप्रसारमा जान नपाइने भन्ने आचारसंहिताको नियमप्रति पनि एमाले विमति जनाएको छ। मन्त्री वा प्रधानमन्त्री या कार्यपालिकाका कुनै पनि सदस्यलाई काममा पक्षपात गर्ने छुट हुन्न तर, उनीहरूको वैचारिक र दलीय आबद्धतामा अंकुश लगाउन मिल्दैन, एमालेले भनेको छ। एमाले महासचिव पोखरेलले आचारसंहिताको यो प्रावधान निर्वाचनको सिद्धान्त र संविधानमा भएको राजनीतिक दलबीचको प्रतिस्पर्धाको सिद्धान्तविपरीत भएको दाबी गरे। निजी संस्था वा गैरसरकारी संस्थामा संलग्न व्यक्तिलाई सामाजिक सञ्जालमार्फत निर्वाचनको प्रचारप्रसारमा लगाइएको रोक कहिलेबाट लागू हुने हो भनी एमालेले आयोगसँग प्रश्न गरेको छ। यदि यस्तो व्यवस्था तत्काल लागू हुने हो भन्ने अनुपयुक्त मात्रै होइन संविधानप्रदत्त अभिव्यक्ति स्वतन्त्रताको विपरीतसमेत हुनेछ, एमालेको विरोधपत्रमा छ। कुनै पनि उम्मेदवारले आफ्नो कार्यालयबाहेक अन्यन्त्र झन्डा वा चुनाव चिह्नको प्रयोग गर्न नपाउने भन्ने आचारसंहिताको प्रावधानप्रति पनि एमालेले आपत्ति जनाएको छ। निर्वाचनमा पोस्टर, पम्पलेप तुल, भित्ते लेखनजस्ता माध्यममा रोक लगाउँदा सामाजिक सञ्जाल र वेवपेज एवं एपहरू प्रचारका उपयुक्त वैकल्पिक माध्यम भएको एमालेको भनाइ छ। स्थानीय तहमा उम्मेदवार हुने जनप्रतिनिधिले पदबाट राजीनामा गर्नुपर्ने आचारसंहिताको दफा ३६ को प्रावधानप्रति पनि एमालेले विमति राखेको छ। स्थानीय सरकारको निरन्तरताको सिद्धान्त र खाली गर्ने नहुने गरी संविधानले गरेको स्थानीय तहको व्यवस्था प्रतिकूल हुने यो प्रावधानमाथि पुनर्विचार गर्न हाम्रो दल आग्रह गर्दछ, एमालेले भनेको छ। आचारसंहिताको अनुसूची (३) को (८) मा भएको मतदान अधिकृतले गरेको निर्णय तथा निर्वाचित अधिकृतले मत सदर वा बदर गरेको निर्णयमा विवाद गर्ने छैन भन्ने प्रावधानप्रति पनि एमालेको आपत्ति जनाएको छ। यो व्यवस्थाले निर्वाचनमा हुने सक्ने धाँधलीविरुद्धमा अदालतमार्फत प्राप्त हुन सक्ने अधिकारमाथि अंकुश लगाउन खोजिएको एमालेले आरोप छ। एमाले महासचिव पोखरेलले आफ्नो पार्टीको फाइदाका कुरा मात्रै अघि नसारेको दाबी गरे। लोकतन्त्रका मूल्यमान्यतालाई निर्वाचनसँग जोड्न खोजेका छौं, पोखरेलले भने, लोकतान्त्रिक अभ्यासद्वारा हाम्रो निर्वाचन आयोग अघि बढ्नुपर्छ।"
प्रतिबद्धता भुल्दै मधेस,"जनकपुरधाम : मधेस सरकार सातवटै प्रदेशभन्दा भिन्न सत्तासमीकरण गरी गठन भएको थियो। तर, मधेसको ४ वर्ष उपलब्धिभन्दा विवादमै बितेको छ। मधेस आन्दोलनको म्यान्डेड लिएर राष्ट्रिय जनता पार्टी नेपाल (राजपा) र समाजवादी पार्टीले बहुमतको सरकार बनाउने मौका पाएको थियो। अन्य प्रदेशहरूमा एकै खालको नेतृत्व भए पनि मधेस पृथक् बन्यो। मधेस आन्दोलनको जगमा बनेको मधेसवादी दलको प्रदेशमा पहिलो सरकारले आफूलाई संघीयताको जननीसमेत भन्यो। संघीयताको असल अभ्यास यसै प्रदेशबाट भएको हो। मधेसवादी दलका ७ मन्त्रीसहित मुख्यमन्त्री लालबाबु राउत नेतृत्वको सरकार २०७४ फागुन ३ गते गठन भयो। फागुन १६ र २०७५ साउन ९ गते भएको पुनर्गठनपछि मधेसमा मुख्यमन्त्रीलगायत मन्त्री र राज्यमन्त्री गरी १३ सदस्यीय मन्त्रिपरिषद्को गठन भयो। करिब साढे ३ वर्ष मधेसवादी दलको सत्तासाझेदारीमा चलेको सरकार केन्द्रीय राजनीतिक समीकरण मिलाउनका लागि मन्त्री परिवर्तनको खेलमा लाग्यो। हाल नेपाली कांग्रेसका ३, नेकपा माओवादीका १ मन्त्री र १ राज्यमन्त्री गरी २, नेकपा एकीकृत समाजवादी (एस)का २ मन्त्री र १ राज्यमन्त्री र जनता समाजवादी पार्टीका ३ मन्त्री र २ राज्यमन्त्री गरी जम्मा १४ सदस्यीय मन्त्रिमण्डल छ। दलीय दाउपेच र टुटफुटले अन्य प्रदेशहरूमा सरकारको नेतृत्व फेरबदल भइरहँदा मधेसमा भने एउटै सरकार छ। सत्तासाझेदार दल र मन्त्री फेरिए पनि मधेस आन्दोलनबाट उदाएको समाजवादी पार्टीका नेता मुख्यमन्त्री लालबाबु राउतले नै प्रदेशको नेतृत्व गरिरहेका छन्। भारतीय प्रधानमन्त्री नरेन्द्र मोदी र उत्तरप्रदेशका मुख्यमन्त्री योगी आदित्यनाथको जनकपुर भ्रमण, प्रदेशको नामकरण र स्थायी राजधानी तोकिएको विषयलाई सरकारले मुख्य उपलब्धि मानेको छ। सरकारले प्रदेशमा समृद्धिका आधारहरू खडा गरेको जिकिर गरे पनि पछिल्लो ४ वर्षे कार्यकालमा जनताको जीवनस्तर उकास्न दीर्घकालीन योजना ल्याउन सकेको छैन। सबैभन्दा बढी जनघनत्व रहेको यस प्रदेशमा १८ प्रतिशत दलित समुदायको बसोबास छ। कुल जनसंख्याको २४ प्रतिशत व्यक्ति बहुआयामिक गरिबीको रेखामुनि छन्। तर, उनीहरूका लागि सरकारको कुनै योजना नआएको सर्वसाधारणको आरोप छ। मुख्यमन्त्री राउतले पद तथा गोपनीयताको शपथ लिने क्रममा दिएको पहिलो भाषणमा प्रदेश सरकार सञ्चालनका लागि ५ वटा स अर्थात् शिक्षा, स्वास्थ्य, सडक, सिँचाइ र सुशासन प्रमुख प्राथमिकतामा रहने प्रतिबद्धता व्यक्त गरेका थिए। तर, सरकारले ४ वर्षमा आफ्नो यी प्रतिबद्धताहरू बिर्सिंदै गएको सर्वसाधारणको गुनासो छ। मुख्यमन्त्री लालबाबु राउतले प्रदेश सरकारलाई असफल बनाउन संघीय सरकारले सक्दो प्रयास गरेको आरोप लगाउँछन्। मधेसमा सरकार गठन भएदेखि नै कर्मचारी अभाव छ। समयमा कर्मचारी नपठाउने र आएका कर्मचारीहरू पनि प्रदेशको भावना र मर्मअनुसार काम गर्न नमान्ने खालको भएकोले सरकारलाई आफ्नो कार्य सम्पादन गर्न निकै कठिन भएको छ, मुख्यमन्त्री राउत भन्छन्, विभिन्न मन्त्रालय तथा मातहतका निकायहरूको स्थापना, कर्मचारी व्यवस्थापन, भौतिक पूर्वाधारको विकास, सेवा सञ्चालनका लागि कानुनको अभाव लगायतका विभिन्न चुनौतीहरूका बीच प्रदेश सरकारले नागरिक दायित्व तथा जिम्मेवारी निर्वाह गरेको छ। चारवर्षे अवधिमा ६४ निर्वाचन क्षेत्रमा सडक कालोपत्रे, तीनवटा विश्वविद्यालयको स्थापना, आधुनिक प्रदेश ल्याबको स्थापनालगायतका महत्त्वपूर्ण काम गरेको बताए। भ्रष्टाचार, नातावाद, कृपावाद, बेरुजु, कर्मचारीसँगको विवादलगायतका विषयहरूले बढी चर्चा पाएको छ। सरकार आफ्नो छवि सुधार्न यस अवधिमा थुप्रै महत्त्वाकांक्षी योजनाहरू ल्याए पनि तिनले खासै उपयोगिता सिद्ध गर्न सकेका छैनन्। मधेस सरकारले पछिल्लो ४ वर्षको कार्यकालमा ४४ वटा कानुन बनाएको छ। जसमा प्रदेश प्रहरी सेवासम्बन्धी व्यवस्था गर्न बनेको विधेयक २०७५, प्रदेश लोक सेवा आयोग ऐन २०७६, प्रादेशिक सडक निर्माण, सम्भार तथा विस्तार गर्ने सम्बन्धमा व्यवस्था गर्न बनेको विधेयक २०७६, प्रदेश एफएम रेडियो तथा टेलिभिजन सञ्चालन सम्बन्धमा व्यवस्था गर्न बनेको विधयेक २०७७, जनलोकपाल सम्बन्धमा व्यवस्था गर्न बनेको विधेयक २०७७, प्रदेश सञ्चारका सम्बन्धमा व्यवस्था गर्न बनेको विधेयक २०७७ लगायतका प्रमुख रहेका छन्। प्रदेश अनुसन्धान ब्युरो, प्रदेश दुग्ध विकास बोर्डको स्थापना र व्यवस्थापन गर्न बनेको विधेयक, मधेस स्वास्थ्य विज्ञान प्रतिष्ठान सम्बन्धमा व्यवस्था गर्न बनेको विधेयक, प्रदेश उद्योग व्यवस्थापनका सम्बन्धमा व्यवस्था गर्न बनेको विधेयक, बालबालिकाको हक अधिकारको सम्बन्धमा व्यवस्था गर्न बनेको विधेयक, प्रदेश निजामती सेवाको गठन, सञ्चालन र सेवाको सर्त सम्बन्धमा व्यवस्था गर्न बनेको विधेयक, स्वास्थ्य सेवा सम्बन्धमा व्यवस्था गर्न बनेको विधेयक र जाँचबुझ आयोगको गठन तथा काम कर्तव्य र अधिकारको सम्बन्धमा व्यवस्था गर्न बनेको विधेयकहरू प्रमाणीकरण भइसकेका छन्। मधेस कानुन निर्माणमा अन्य प्रदेशभन्दा अगाडि रहे पनि कार्यान्वयनमा निकै कमजोर छ। सातै प्रदेशमध्ये सबैभन्दा पहिला प्रदेश प्रहरी ऐन ल्याएर चर्चा पाएको मधेसमा हालसम्म पनि प्रहरी भर्ना प्रक्रिया सुरु हुन सकेको छैन। संघीय सरकारको उदासीनताका कारण प्रहरी भर्ना गर्न नपाएको मधेस प्रदेशका आन्तरिक मामिला तथा सञ्चारमन्त्री भरत साहको भनाइ छ। उनले भने, संघीय सरकारविरुद्ध संकल्प प्रस्ताव सदनबाट पारित भएको छ। र, नैतिक दबाब दिन हामीले विभिन्न प्रयासहरू गरेका छौं। तर, संघको अवरोध निरन्तर जारी छ। त्यस्तै, प्रदेशको आफ्नै शासन र प्रशासन भएन भने संघीयताको कुनै महत्त्व नै नहुने सांसद ज्ञानेन्द्रकुमार यादव बताउँछन्। संघले अहिलेसम्म प्रदेशमा प्रहरी भर्नाको बाटो नखोल्नु केन्द्रीकृत सोचको पराकाष्ठा हो।चार वर्षको अवधिमा आधारभूत संरचना तयार गर्नमै बितेको बताउँछन्, मधेस सरकारका प्रवक्ता तथा अर्थमन्त्री शैलेन्द्र साह। उनी भन्छन्, अब आउने सरकारका लागि मैदान तयार भइसकेको छ। उनीहरूले राम्रो खेल देखाउने वातावरण बनाउन सक्छन्। मधेस सरकारले करिब एक दर्जन आयोग, समिति र बोर्डको गठन गरिसकेको छ। तर, गठित सबै संगठन बेकामे भए। केवल कार्यकर्ता भर्ती केन्द्र बने। यसका सबै पदाधिकारीहरू फुर्सदिला छन्। तर, यिनीहरूको तलब भत्तामै मासिक लाखौं खर्च हुने गरेको छ। अन्य प्रदेशहरूमा नीति तथा योजना आयोगमा ३ सदस्यीय मात्र रहेका छन्। मधेसमा भने ५ सदस्यीय रहने प्रावधान बनाइएको छ। तर, राजनीतिक भागबन्डा नमिल्दा आयोग हाल २ जना पदाधिकारीकै भरमा चलिरहेको छ। मुख्यमन्त्री अध्यक्ष रहने तथा उपाध्यक्षमा १ विज्ञसहित ४ जना सदस्यसहितको आयोगमा हाल उपाध्यक्ष र १ महिला सदस्य मात्र छन्। सदस्य संख्या यति धेरै गर्नुपर्ने आवश्यकतै थिएन। यो अनावश्यक भार मात्रै हो। सरकारलाई आयोगले बनाएर दिने गरेको वार्षिक नीति तथा कार्यक्रम कार्यान्वयनको अवस्था निकै कमजोर छ, नीति तथा योजना आयोगका उपाध्यक्ष प्राध्यापक डाक्टर भोगेन्द्र झा भन्छन्, हामीले दिने गरेको नीति तथा कार्यक्रम एकथरी हुन्छ र बजेटको विनियोजन अर्कै थरी। सरकार आफैंले बनाएको आयोगको सल्लाह कम्तीमा मान्यो भने प्रदेशका लागि राम्रो हुने थियो। तीनै तहको सरकारमाथि निगरानीका लागि संघीय सरकार मातहतको अख्तियार दुरुपयोग अनुसन्धान आयोग हुँदाहुँदै पनि मधेस प्रदेश सरकारले जनलोकपाल आयोग गठन गरेको छ। प्रदेशको सार्वजनिक मामिलालाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र जनसहभागितामूलक बनाउन तथा प्रदेशमा सुशासन कायम गर्न गठित उक्त आयोग कार्यकर्ता भर्तीमै सीमित छ। रामसहाय यादव अध्यक्ष रहेका ३ सदस्यीय आयोगमा सदस्यमा शोभा महतो र राजकिशोर साहलाई नियुक्त गरिएको छ। यहाँ भ्रष्टाचार र अनियमिततासम्बन्धी उजुरीहरू आएको छ। तर, हामी कर्मचारीको उपलब्धता नहुँदा, बजेटको व्यवस्थापन नहुँदा केही काम गर्न सकेका छैनौं, आयोगका अध्यक्ष रामसहाय यादव भन्छन्, भवनसमेत उपलब्ध गराइएको छैन। जनकपुरको ग्रामीण विकास प्रशिक्षण केन्द्रको प्रशासनिक भवनभित्र हामी एउटै कोठामा ३ जना पदाधिकारीहरू बस्नुपर्ने बाध्यता छ। सरकार गठन भएको ४ वर्ष बितिसक्दा पनि सरकारले आर्थिक कारोबारमा सुधार ल्याउन सकेको छैन। महालेखा परीक्षकको प्रतिवेदनले बेरुजु रकम देखाउँदै आए पनि प्रदेश सरकारले असुल गर्न सकेको छैन। मधेसमा आर्थिक वर्ष २०७५७६ मा १ अर्ब ९९ करोड ८ लाख बेरुजु थियो। २०७६७७ मा १ अर्ब ८० करोड ५९ लाख १८ हजार थप भएर ३ अर्ब ६८ करोड ९२ लाख १७ हजार बेरुजु कायम भएको महालेखाको प्रतिवेदनमा उल्लेख छ। मधेस प्रदेशमा सबैभन्दा बढी बेरुजु भौतिक पूर्वाधार विकास मन्त्रालयको १ अर्ब १ करोड ५३ लाख ९३ हजार छ। मुख्यमन्त्री तथा मन्त्रिपरिषद्को कार्यालयको १९ करोड २८ लाख ५९ हजार, भूमि व्यवस्था तथा कृषि सहकारी मन्त्रालयको २२ करोड ४७ लाख ८५ हजार, सामाजिक मन्त्रालयको ८ करोड १ लाख ३२ हजार, आन्तरिक मामिला तथा कानुन मन्त्रालय ७ करोड ५१ लाख ५५ हजार र प्रदेश व्यवस्थापिका संसद् सचिवालयको ३ करोड १६ लाख ८३ हजार छ। यसबाहेक आवश्यक प्रक्रिया पूरा गरी नियमित गर्नुपर्नेबाहेक आव २०७६७७ मा मात्र मन्त्री, सांसद र कर्मचारीले लगेको ३९ करोड ३८ हजार पेस्की फस्र्याैट गर्नुपर्ने छ भने १६ करोड ६५ लाखभन्दा बढी असुल उपर गर्नुपर्ने देखिन्छ। अतिरिक्त कमिसनका लागि मधेस सरकारले ४ वर्षे कार्यकालमा थुप्रै महत्त्वाकांक्षी योजनाहरू ल्यायो। तर, तिनलाई कार्यान्वयन नै नगरी करोडौं रकम बर्बाद गरिएको छ। भौतिक पूर्वाधार तथा विकास मन्त्रालयका तत्कालीन मन्त्री जितेन्द्र सोनलले प्रदेशभरिका मुख्य सहरहरूलाई एकअर्कासँग जोड्न प्रदेश परिवहनको योजना ल्याएको थियो। सरकारले ३ करोड ९ लाख ८२ हजार रुपैयाँमा वातानुकूलित सुविधा सम्पन्न बसहरू खरिद गर्यो। बस खरिदको केही दिनपछि तत्कालीन मन्त्री सोनलले पत्रकार सम्मेलन गरे। सम्मेलनमा उनले भनेका थिए, प्रदेश परिवहन चलाउन सञ्चालन समिति गठन गरिनेछ र सोही समितिले भाडादर पनि निर्धारण गर्नेछ। तर, सोनल मन्त्री पदबाट हटेपछि प्रदेश परिवहन योजना पनि अलपत्र पर्यो। करोडौंमा खर्च गरिएका बसहरू अहिले मधेस भवनभित्र घामपानीमा कुहिँदै छन्। सोनलको स्थानमा मन्त्री नियुक्त भएका कांग्रेसका रामसरोज यादवले बससेवा सञ्चालनको योजना नै बेकार रहेको तर्क दिँदै आएका छन्। यो बिना योजना खरिद गरिएका बसहरू हुन् सरकारले यातायात सञ्चालन गर्नुको कुनै तुक छैन्, मन्त्री यादव भन्छन्। यस्तै, बिनायोजना नै प्रदेशको आन्तरिक मामिला तथा कानुन मन्त्रालयका तत्कालीन मन्त्री ज्ञानेन्द्र यादवद्वारा खरिद गरिएका ९ वटा वारुण यन्त्रहरू पनि वर्षभरि घामपानीमा खिइएर अन्ततः सेना र विभिन्न स्थानीय तहहरूलाई वितरण गरिएको छ। ५३ लाख दरले खरिद गरिएको ती यन्त्रहरू कामै नलागि बेकार हुन थालेपछि नवनियुक्त सञ्चारमन्त्री भरत साहले सेना र केही स्थानीय तहलाई बाँडेका हुन्। मधेस प्रदेशका मुख्यमन्त्री लालबाबु राउतले ४ वर्षमा ल्याएका केही महत्त्वाकांक्षी योजनाहरू देशभरि निकै चर्चा पायो। जसमा सबैभन्दा बढी चर्चामा मुख्यमन्त्री बेटी पढाऊ, बेटी बचाऊ र मुख्यमन्त्री स्वच्छता अभियान रहेको छ। मुख्यमन्त्री बेटी पढाउ, बेटी बचाऊ अभियानअन्तर्गत सरकारले आठै जिल्लामा कक्षा ८ मा अध्ययनरत छात्राहरूका लागि साइकल वितरण अभियान सञ्चालन गर्यो। यसका लागि मुख्यमन्त्री तथा मन्त्रिपरिषद्को कार्यालयले २ चरणमा १९ करोड ५४ लाख रुपैयाँ खर्चेर २७ हजार २६२ थान साइकल खरिद गरेको थियो। पहिलो चरणभन्दा दोस्रो चरणमा खरिद मूल्य प्रतिसाइकल २१४ रुपैयाँ बढी देखाएर २ करोड १४ लाख अनियमितता गरिएको आरोप लगाइएको थियो। यसबारे उजुरी परेपछि अख्तियार दुरुपयोग अनुसन्धान आयोगले असोज १३ गते मुख्यमन्त्री तथा मन्त्रिपरिषद्को कार्यालयमा छापासमेत मारेको थियो। यसै अभियानअन्तर्गतको छोरी शिक्षा बिमाको नाममा छोरीहरूलाई छक्याउने काम मात्रै गरिएको पाइएको छ। २०७५ माघ १ पछि जन्मिएका छोरीहरू २० वर्ष पुगेपछि उनलाई प्रदेश सरकारद्वारा ३ लाख रुपैयाँ बिमा उपलब्ध गराइने भन्दै अभियान चलाइएको थियो। आठै जिल्लामा २६ हजार ९५६ जना छोरीको बिमा भइसकेको दाबी सरकारले गर्दै आएको थियो। तर, हालसम्म ५ हजार ६६६ जना छोरीहरूको नाममा खातामा मात्रै सरकारबाट रकम जम्मा गरिएको छ। आयोगले साइकल खरिदको प्रारम्भिक चरणमा अनियमितता देखेको र यसको थप अनुसन्धान भइरहेको अख्तियार दुरुपयोग अनुसन्धान आयोग बर्दिबास कार्यालयका प्रमुख कृष्णप्रसाद सापकोटा बताउँछन्। त्यसैगरी, मुख्यमन्त्री स्वच्छता अभियानअन्तर्गत पछिल्लो ३ वर्षमा झण्डै डेढ अर्ब रुपैयाँ बजेट विनियोजन भएको छ। तर, पहुँचकै भरमा योजनाहरू बाँडिएको र अनावश्यक रूपमा रकम खर्चिएको व्यापक गुनासो छ। बेटी पढाऊ, बेटी बचाऊ कार्यक्रम र मुख्यमन्त्री स्वच्छता अभियानमा अनियमितताको व्यापक गुनासो बढेपछि चालू आवमा यी कार्यक्रमहरू सामाजिक विकास मन्त्रालय मातहत राखिएको छ।यद्यपि, प्रदेश सरकारसँग जनताको जुन अपेक्षा थियो, त्यो सरकारले पूरा गर्न नसकेको बताउँछन्, मधेस प्रदेश नीति तथा योजना आयोगका उपाध्यक्ष डा भोगेन्द्र झा। यसको पहिलो कारण हो, सबै अपरिपक्व हुनु र अर्को नेतृत्वपंक्तिको अनुशासनहीनता छ। वित्तीय अनुशासन कायम गर्न सरकार असफल रह्यो, उनी भन्छन्, अनुभवहीनताको नाममा सरकारको असफलतालाई लुकाउन खोजिएको छ। तर, अबको १० महिना मुख्य परीक्षा छ र जनताले यसको मूल्यांकन गर्नेछन्। मधेसमा सरकार गठन भएदेखि नै कर्मचारी अभाव छ। तर, पनि कानुनको अभावलगायतका विभिन्न चुनौतीका बीच पनि प्रदेश सरकारले नागरिक दायित्व तथा जिम्मेवारी निर्वाह गरेको छ। लालबाबु राउत  मधेस प्रदेश, मुख्यमन्त्री यो चार वर्षको अवधिमा हामीले आधारभूत संरचना तयार गर्यौं। अब आउने सरकारका लागि मैदान तयार भइसकेको छ। उनीहरूले राम्रो खेल देखाउने वातावरण बनाउन सक्छन्। शैलेन्द्र साह, सरकारका प्रवक्ता तथा अर्थमन्त्री, मधेस प्रदेश केन्द्र सरकारबाट संविधानअनुसार बन्नुपर्ने कानुनहरू बन्न नसक्दा प्रदेश सरकारलाई आफ्नो काम निर्वाध रूपमा सञ्चालन गर्न अवरोध भएको छ। विकासका योजनाहरू भए पनि सरकारले उद्योग वा अन्य प्रयोजनका लागि जग्गा पाउन सकिरहेको छैन। दीपेन्द्र झा, मुख्यन्यायाधिवक्ता, मधेस प्रदेश प्रदेश सरकारसँग जनताको जुन अपेक्षा थियो, त्यो पूरा भएन। यसको एउटा कारण हो, सबै अपरिपक्व हुनु र अर्को नेतृत्वको अनुशासनहीनता। अनुभवहिनताको नाममा सरकारको असफलतालाई लुकाउन खोजिएको छ। डा भोगेन्द्र झाउपाध्यक्ष, मधेस प्रदेश, नीति तथा योजना आयोग अलपत्र परेका योजनाहरू"
विप्लवको पार्टी चुनावमा जाने,"काठमाडौं : तपाईंको पार्टी चुनावमा जान्छ ? कपिलवस्तुमा सम्पन्न केन्द्रीय कमिटी बैठकबाट निर्वाचनमा सहभागी नहुने विप्लव नेतृत्वको पार्टीले निर्णय गरेको थियो। बिहीबार निर्वाचनमा सहभागी कसरी हुने भन्ने विषयमा प्रकाण्डले निर्वाचन आयोगका प्रमुख आयुक्त दिनेश थपलियालाई भेटेका हुन्। भेटमा पार्टी प्रवक्ता प्रकाण्डले दल दर्ताबारे आयोगसँग परामर्श गरेका थिए। यस्तै, निर्वाचनमा सहभागिताबारे छलफल भएको थियो। साथै आयोगले निर्वाचन सन्दर्भमा गरेको तयारीबारे जिज्ञासा राखेको थियो। स्थानीय तह निर्वाचनका लागि ७९ वटा राजनीतिक दल दर्ता भएका छन्। दल दर्ताको समय गत फागुन १५ मा सकिएको थियो। दैनिक ४ लाख मतपत्र छपाइ निर्वाचन आयोगले ७१ निर्वाचन अधिकृतलाई हटाएको छ। मतदान केन्द्रमा खट्न असमर्थ रहेको भनेपछि नयाँ निर्वाचन अधिकृतलाई खटाएको आयोगका सूचना अधिकारी सूर्यप्रसाद अर्यालले जनाए। हिमाली तथा दुर्गम जिल्लाको मतपत्र छपाइ भइरहेको छ। दैनिक ४ लाख मतपत्र छपाइ भइरहेको हो। आदर्श निर्वाचन बनाउन आचारसंहितामा कडाइ गरिएको बिहीबार आयोगले गरेको पत्रकार भेटघाटमा उनले बताए ।"
चुनावी तालमेलमा एमालेलाई प्राथमिकता दिने राप्रपा नेपालको निर्णय,"काठमाडौं : राष्ट्रिय प्रजातन्त्र पार्टी (राप्रपा) नेपालले एमालेसँग चुनावी तालमेललाई प्राथमिकता दिने भएको छ। कमल थापाको अध्यक्षतामा बसेको केन्द्रीय कार्य समितिको भर्च्यूअल बैठकले एमालेसँग निर्वाचनमा तालमेललाई प्राथमिकता दिने निर्णय गरेको हो। बैठकले तालमेल भएका स्थानहरूमा 'साझा चुनाव चिन्ह' लिएर उठ्नेबारे निर्णय गर्ने अधिकार पदाधिकारी बैठकलाई दिने निर्णय गरेको छ। बैठकले बैशाख ३० गते हुने स्थानीय चुनावको घोषणा पत्र पारित गरेको छ। पार्टीको घोषणापत्र आज दिउँसो सार्वजनिक हुँदैछ। राप्रपा नेपालले घोषणा पत्रमा शिक्षा, स्वास्थ्यमा उच्चतम् लगानी, रोजगारी सिर्जनामा जोड,सनातन धर्म संस्कृतिको रक्षा,पूर्वाधार विकास, कृषिमा आत्मनिर्भरता, भ्रष्टाचार शुन्य अवस्थाको सिर्जना, स्थानीय अर्थतन्त्र र पूंजी निर्माण, अति विपन्न परिवारलाई बिजुली र पानीको महसुलमा ५० प्रतिशत छुट, 'आमा र नाबालकबालिका' को भरणपोषण र जीवनवृत्तिका लागि संयुक्त अनुदान दिने विषयलाई प्राथमिकता दिएको छ। सत्तारुढ दल गठबन्धन एमालेविरुद्ध मोर्चाबन्दी गरेर अगाडि बढ्ने तयारीमा छन्। गठबन्धनमा नेपाली कांग्रेस, नेकपा माओवादी केन्द्र, जनता समाजवादी, एकीकृत समाजवादी र राष्ट्रिय जनमोर्चा सहभागी छन्।"
गोरखामा फरक शक्तिको गठबन्धन,"गोरखा : देशभर कांग्रेस र एमाले पहिलो र दोस्रो शक्तिका रूपमा चुनावी प्रतिस्पर्धा गर्दैछन्। त्यसैले कांग्रेसले माओवादी, जसपा, नेकपा एकीकृत समाजवादीलगायतका पाँच पार्टी साथ लिएर एमालेसित चुनावी टक्कर गर्ने गृहकार्य गरिरहेको छ। तर, गोरखामा चुनावी माहोलमा फरक दृश्य छ। विगत ३० वर्षदेखि कांग्रेस र माओवादी पहिलो र दोस्रो शक्तिको रूपमा चुनावी मैदानमा भिड्दै आएका छन्। एमाले र जसपा तेस्रो, चौथो शक्तिका रूपमा स्थापित छन्। त्यसपछिको शक्तिको रूपमा नेकपा एस छ। २०७९ वैशाख ३० मा हुने चुनावी प्रयोजनका लागि सत्ता गठबन्धनमा रहेका पार्टीहरूले चुनावी तालमेल गर्ने निर्णय गरेपछि दृश्य अझै रोचक देखिएको छ। यहाँ पहिलो, दोस्रो, चौथो, पाँचांै शक्तिका रूपमा स्थापित दलहरू मिलेर तेस्रो शक्तिसित प्रतिस्पर्धा गर्दैछन्। २०७४ को स्थानीय चुनावमा ११ मध्य नौ पालिका जितेको कांग्रेस र दुई पालिका जित्ने माओवादी चुनावी तालमेल गर्दैछन्। त्यसमा जनता समाजवादी पाँच वर्षअघिको चुनावमा २७,५०७ मतदाता रहेको गोरखा नगरपालिका जित्ने कांग्रेसका राजनराज पन्तले ६,५६० मत ल्याएका थिए। उनका निकटतम प्रतिद्वन्द्वी माओवादीका कृष्ण रानाले ५,०२६ मत ल्याएका थिए। एमालेका उम्मेदवार विश्वेश्वर कट्टेलले ४,२८३ र जसपाका ज्ञानेन्द्र कुमालले २,०८३ मत ल्याएका थिए। पहिलो र दोस्रो शक्तिका रूपमा कांग्रेस र माओवादी थियो। २५,७३० मतदाता रहेको पालुङटार नगरपालिकामा नेपाली कांग्रेसबाट मेयर जित्ने दीपकबाबु कँडेलले ४,६९८ मत प्राप्त गरेका थिए। उनका निकटतम प्रतिद्वन्द्वी माओवादीकै विवश चिन्तनले ४,४१९, जसपाका अशोक देवकोटाले ३,९७६ र एमालेका जुद्धविलास भण्डारीले २,४१० मत ल्याएका थिए। ७,८७५ मतदाता रहेको धार्चे गाउँपालिकामा नेपाली कांग्रेसबाट अध्यक्ष जित्ने सन्तोष गुरुङले १,७०७ मत ल्याएका थिए। उनका निकटतम प्रतिद्वन्द्वी तत्कालीन जसपाका लक्ष्मण गुरुङले १,६३८, माओवादीका सूर्यबहादुर गुरुङले १,१२८ मत ल्याएका थिए। एमालेले प्रमुख पदमा उम्मेदवारी फिर्ता लिई जसपालाई सघाएको थियो। त्यस्तै ९,९३८ मत रहेको अजिरकोटमा कांग्रेसबाट अध्यक्ष बनेका फणीन्द्र धितालले ३,०३३ मत प्राप्त गरेका थिए। उनका निकटतम प्रतिद्वन्द्वी माओवादीका दीपक देवकोटाले २,७०२, एमालेका गुणबहादुर भुजेलले ३४७ र जसपाका गणेश तामाङले १२१ मत ल्याएका थिए। पहिलो, दोस्रो, चौथोलगायतका शक्ति मिलेर तेस्रो शक्तिसित चुनावी प्रतिस्पर्धा गर्दा निषेध गरेजस्तो हुने नेपाली कांग्रेसका जिल्ला सचिव किशोरजंग थापा बताउँछन्। पहिलो र तेस्रो मिलेर दोस्रोसित भिड्ने वा दोस्रो र तेस्रो शक्ति मिलेर पहिलोसित टक्कर गर्नुपर्ने हो, उनले भने, तर यहाँ पहिलो, दोस्रो, चौथो, पाँचौ शक्ति मिलेर तेस्रोसित प्रतिस्पर्धा गर्दैछन्। तत्कालका लागि नतिजा आफू अनुकूल जस्तो देखिए पनि प्रकारान्तरमा यो प्रतिकूल बन्न सक्छ।"
बागमतीमा ६० करोडका हिल स्टेसन,"हेटौंडा : बागमती प्रदेश सरकारले ६० करोड रुपैयाँ खर्चेर १० वटा स्थानमा हिल स्टेसन बनाउने भएको छ। तीमध्ये ६ स्थानमा हिल स्टेसन निर्माण जारी छ भने एक स्थानमा निर्माण सुरु हुन र तीन स्थानको डीपीआर हुन बाँकी रहेको बागमती प्रदेश पर्यटन विकास आयोजनाले जनाएको छ। हिल स्टेसनमा भ्यु टावर, बगैंचा, कोसेली घर, सामुदायिक लज, मनोरञ्जन घर, निजी रिसोर्टलगायतका भौतिक संरचना निर्माण हुनेछ। प्रदेशका उत्कृष्ट गन्तव्यहरू छनोट गरी आन्तरिक र बाह्य पर्यटकलाई गर्मी छल्न र अग्लो डाँडाबाट हिमालसहित अन्य क्षेत्रको दृश्यावलोकन गर्न सक्नेगरी हिल स्टेसन निर्माण थालिएको हो । दोलखाको जिरी, सिन्धुपाल्चाकको मुडे, नुवाकोटको ककनी, मकवानपुरको चित्लाङ, सिन्धुलीको सिन्धुलीगढी र रामेछापको शिवालयमा भ्यु टावरसहितको हिल स्टेसन निर्माणको क्रममा रहेको पर्यटन विकास आयोजनाका प्रमुख विष्णु भण्डारीले बताए। यी योजनाहरू सम्पन्न गर्न ६० करोड रुपैयाँ लागत अनुमान गरिएको छ। ठेक्कामार्फत निर्माणाधीन उक्त हिल स्टेसनहरू निर्माण कम्पनीले हालसम्म १३ करोड ८१ लाख रुपैयाँ भुक्तानी पाइसकेका छन्। बहुवर्षीय योजनाअन्तर्गत निर्माणाधीन हिल स्टेसनहरूका लागि हाल ३१ करोड २४ लाख रुपैयाँ बजेट प्रदेश सरकारले विनियोजन गरेको छ। निर्माणाधीन हिल स्टेसनमध्ये दोस्रो चरणमा भ्यु टावर निर्माणको काम जिरी, मुडे, ककनी, सिन्धुलीगढी र शिवालय तथा चित्लाङमा पहिलो चरणमा पुगेको आयोजनाले जनाएको छ। १० ठाउँका हिल स्टेसनमध्ये रुवी भ्यालीमा निर्माणको काम सुरु भएको छैन। उक्त स्थानमा भ्यु टावरसहितको स्टेसन निर्माणका लागि १ करोड ९३ लाख खर्च हुने डीपीआर छ। रसुवाको सोम्दाङ, चितवनको सिराईचुली र ललितपुरको महाङ्कालस्थित कालेश्वर महादेव मन्दिरमा हिल स्टेसन निर्माणका लागि डीपीआर हुन बाँकी रहेको आयोजना प्रमुख भण्डारीले बताए। २०७६ असार १३ गते तत्कालीन उद्योग, पर्यटन, वन तथा वातावरण मन्त्रालयले प्रदेशभित्र आन्तरिक र बाह्य पर्यटकको चहलपहल बढाउन प्रदेशका १० उत्कृष्ट पर्यटकीय गन्तव्यमा सुविधासम्पन्न हिल स्टेसन निर्माण गर्ने निर्णय गरेको थियो। त्यसका लागि सन् २०२० देखि २०३० सम्म भ्रमण दशक मनाउन करिब एक अर्ब रुपैयाँ खर्चेर हिल स्टेसन निर्माण गर्न प्रदेश सरकारले प्रक्रिया अघि बढाएको हो। तर, करोडौं रुपैयाँ खर्चेर हिल स्टेसन निर्माण सुरु गरे पनि त्यसको प्रभावकारिताका बारेमा भने प्रश्न उठ्न थालेको छ। अग्ला डाँडाहरूमा भ्यु टावर र अन्य संरचना निर्माण आवश्यक नरहेको भन्दै भ्यु टावर निर्माण क्षेत्रका स्थानीयले अन्य क्षेत्रमा लगानी गरिदिन प्रदेश सरकारसँग माग गर्दै आएका छन्।"
मतगणना नसकिदै नेपाल बारको अध्यक्षमा घिमिरेको जित सुनिश्चित,काठमाडौंः कानुन व्यवसायीहरुको छाता संगठन नेपाल बार एशोसियसनको अध्यक्षमा वरिष्ठ अधिवक्ता गोपालकृष्ण घिमिरेको जित निश्चित भएको छ। गठबन्धनका तर्फबाट उम्मेदवारी दिएका घिमिरेले करिब १५ सय मत गणना बाँकी रहँदा ३७२८ मत प्राप्त गरेका छन् । उनका प्रत्यासी वरिष्ठ अधिवक्ता विष्णुमणी अधिकारीले १९७७ मत प्राप्त गरेका छन् । नयाँ कार्यसमितिका लागि प्रगतिशील तथा पेसागत कानुन व्यवसायी समूहको नेतृत्व अधिकारी र बृहत् लोकतान्त्रिक प्रगतिशील समावेशी तथा पेसागत कानुन व्यवसायी समूहको नेतृत्व घिमिरेले गरेका छन् । महासचिवतर्फ पनि घिमिरेको प्यानलबाट अधिवक्ता अन्जिता खनालले अग्रता लिएकी छन्। खनालले ३१७५ मत प्राप्त गरेकी छन् भने अधिकारीको प्यानलबाट अधिवक्ता केदार प्रसाद कोइरालाले २३४५ मत प्राप्त गरेका छन् । बारमा अध्यक्षसहित ११ पदाधिकारी र सदस्य गरी २५ जनाको कार्यसमितिका लागि निर्वाचन भएको हो।
२८ ट्राफिक प्रहरी अधिकृतलाई दर्ज्यानी चिन्ह प्रदान,काठमाडौं : काठमाडौं उपत्यकाका २८ ट्राफिक प्रहरीहरुलाई दर्ज्यानी चिन्ह प्रदान गरिएको छ। काठमाडौं उपत्यका ट्राफिक प्रहरी कार्यालय तथा अन्तर्गतमा रहेका ट्राफिक प्रहरी कार्यालयमा कार्यरत प्रहरी नायव निरीक्षकबाट प्रहरी बरिष्ठ नायव निरीक्षक पदमा पदोन्नति भएको २८ जना प्रहरी अधिकृतहरुलाई दर्ज्यानी चिन्ह प्रदान गरिएको हो। उपत्यका ट्राफिक प्रहरी कार्यालय रामशाहपथमा शुक्रबार आयोजित कार्यक्रमकाबीच पदोन्नती भएका प्रहरी कर्मचारीहरुलाई कार्यालयका प्रमुख प्रहरी बरिष्ठ उपरीक्षक उमेश राज जोशीले दर्ज्यानी चिन्ह प्रदान गरेको प्रहरीले जनाएको छ। एसएसपी जोशीले पदोन्नति भएका प्रहरी अधिकृतहरूलाई बधाई दिँदै पदोन्नतिसँगै थपिएको जिम्मेवारी पुरा गर्न पूर्ण व्यवसायिक भई इमान्दारिताका साथ कार्यक्षेत्रमा कृयाशिल रहनुपर्ने बताए।
बेवारिसे भरुवा बन्दुक फेला,जाजरकोट : जाजरकोटमा बेवारिसे भरुवा बन्दुक फेला परेको छ। नलगाड नगरपालिका५ कैँचु जंगलमा लुकाईछिपाई राखेको अवस्थामा प्रहरीले भरुवा बन्दुक बरामद गरेको हो। गोप्य सूचनाका आधारमा इलाका प्रहरी कार्यालय दल्लीबाट प्रहरी नायब निरीक्षक छविलाल चौधरीको कमाण्डमा खटिएको प्रहरी टोलीले उक्त बन्दुक बरामद गरेको प्रहरीले जनाएको छ।
चौवाटार सिँचाइ योजना सम्पन्न,सन्धिखर्क : अर्घाखाँचीकै गौरबको योजनाकोरुपमा रहेको चौवाटार सिँचाइ योजनाको निर्माण कार्य सम्पन्न भएको छ। छत्रदेव गाउँपालिका६ ठुलापोखरामा रहेको यस सिँचाइ योजना सम्पन्न भएपछि चौवा फाट र आसपासका कृषकहरु खुशी भएका छन्। सिँचाइ आयोजनाको शुक्रबार एक कार्यक्रमकाबीच लुम्बिनी प्रदेशका उर्जा जलस्रोत तथा सिँचाइ मन्त्री बिरबहादुर रानाले उद्धाटन गरेका छन्। सिँचाइ आयोजनाको उद्धाटन गर्दै मन्त्री रानाले सबै कृषकहरुलाई ब्यावसायीक कृषिमा लाग्न आग्रह गरेका छनु। उनले सरकारको लगानीमा निर्माण भएका भौतिक संरचनाहरुको स्थानीयहरुले संरक्षण गर्नुपर्नेमा जोड दिए। यस सिँचाइ योजनाबाट २ सय २० घरधुरीका १४ सय ५० जना प्रत्यक्ष लाभान्वित भएका छन्। जरेखोला मिलमिलेबाट सेरीखोलासम्म ८ हजार २ सय मिटर लम्बाई रहेको यस सिँचाइ योजना ८ करोड ३९ लाखको लागतमा सम्पन्न भएको सिँचाइ विकास डिभिजन कार्यालय अर्घाखाँचीका प्रमुख इन्जिनीयर बिष्णु भण्डारीले बताए। २०४३ साल देखिनै योजना पारेर कुलो निर्माण गर्न स्थानीयहरु अग्रसर भएपनि त्यो सपना अहिले ३६ बर्ष पछि पूरा भएको छ। २०७४ सालको स्थानीय तहको निर्वाचनमा जनतासँग आफूले गरेको चुनाबी प्रतिबद्धता अनुसार चौवाटार सिँचाइ योजनाको काम सम्पन्न भएको छत्रदेव गाउँपालिकाका अध्यक्ष लेखनाथ पोख्रेलले बताए।
महोत्तरीको औरहीमा लालपूर्जा वितरण,"महोत्तरी : महोत्तरीको औरहीमा सुकुम्बासीलाई लालपूर्जा वितरण गरिएको छ। शुक्रबार दिउँसो औरही नगरपालिका६ वैरियाँमा आयोजित एक कार्यक्रमकाबीच स्थानीय २७८ जनालाई लालपूर्जा वितरण गरिएको हो। नापी कार्यालय महोत्तरी जलेश्वरको २ नं टोलीले साविककोल खोपी गाविस वडा नं २, ३, ४ र ५ नंको वासीलाई लालपूर्जा वितरण गरिएको नगरप्रमुख सुनिलकुमार यादवले बताए। गाँउ व्लक लालपूर्जा वितरण कार्यक्रम अन्तर्गत उनीहरुलाई लालपूर्जा वितरण गरिएको नापी अधिकृत राकेश कुमार झाले जानकारी दिए। उनीहरुले अब सरकारीस्तरको हरेक सेवा सुविधा प्राप्त गर्न सक्ने अधिकृत झाले बताए। हालसम्म जिल्लाका विभिन्न स्थानमा गरी ५ हजार १ सय जनालाई लालपूर्जा वितरण गरिएको अधिकृत झाले जानकारी दिए।"
राष्ट्रपति भण्डारीसमक्ष प्रतिवेदन पेस,"काठमाडौं : राष्ट्रपति विद्यादेवी भण्डारीसमक्ष सर्वोच्च अदालतका कायममुकायम प्रधानन्यायाधीश दीपकुमार कार्कीले सर्वोच्च अदालत, न्याय परिषद् र न्याय सेवा आयोगको आर्थिक वर्ष २०७७७८ को वार्षिक प्रतिवेदन पेस गरेका छन्। राष्ट्रपति भण्डारीसमक्ष न्याय परिषद् एवं न्याय सेवा आयोगका अध्यक्षसमेत रहेका कामु प्रधानन्यायाधीश कार्कीले नेपालको संविधानको धारा १३८ वमोजिम ती प्रतिवेदनहरु पेस गरको राष्ट्रपति कार्यालयले जनाएको छ।"
निर्वाचन आचारसंहिता उल्लंघन गर्ने कसैलाई क्षम्य हुँदैन : प्रमुख निर्वाचन आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले स्थानीय तहको निर्वाचनका लागि जारी गरिएको आचारसंहिता पालना नगर्नेलाई कानुन बमोजिम कारबाही हुने बताएका छन्। निर्वाचन आयोगको पत्रकार सम्मेलनमा प्रमुख निर्वाचन आयुक्त थपलियाले निर्वाचन आचारसंहिता पालना नगर्नेलाई निर्वाचन कसुरमा कारवाही गर्न आयोग तयार रहेको बताएका हुन्। उनले भने, निर्वाचन आचारसंहिता पालना नगर्नेलाई निर्वाचन कसुरमा कारवाही गर्न आयोग तयार छ। कसैलाई क्षम्य हुँदैन। हरेक उम्मेद्धवारले लाभको पदमा नरहेको स्वघोषणा गर्नुपर्छ र त्यसको जिम्मेवार स्वयम् नै हुनुपर्नेछ। उनले निर्वाचनका क्रममा सामाजिक सञ्जालको प्रयोग गर्न मिल्ने तर दुरुपयोग गर्न नहुने बताए। आयोगले आजदेखि निर्वाचन आचारसंहिता लागू हुने जनाएको छ।"
मर्स्याङ्दीमा ज्येष्ठ नागरिक एकल पुरुषलाई मासिक भत्ता,"बेंसीसहर : लमजुङको मर्स्याङ्दी गाउँपालिकाका एकल पुरुषहरूले मासिक ५ सय रुपैयाँ भत्ता पाउने भएका छन्। पालिकाभित्र रहेका ६० वर्षदेखि ६९ वर्षसम्मका एकल पुरुषलाई सामाजिक सुरक्षा भत्तावापत मासिक रकम दिइने भएको हो। पालिकाको ९६ औं बैठकले गत फागुन महिनादेखि नै लागू हुने गरी एकल पुरुषलाई सामाजिक सुरक्षा भत्ता दिने निर्णय गरेको हो। एकल पुरुष भएनि पेन्सन भएकालाई भने यो सेवा उपलब्ध नहुने गाउँपालिका अध्यक्ष अर्जुन गुरुङले बताए। पालिका अध्यक्ष गुरुङका अनुसार ९ वडा रहेको यस पालिकामा ९३ जना एकल पुरुष रहेका छन्। गाउँपालिकाले तीनतीन महिनामा भत्ता वितरण गर्ने र निर्णय भएअनुसार गत फागुन महिनासहितको यहीँ चैतको अन्तिममा भत्ता वितरण गर्ने तयारी भइरहेको गाउँपालिकाको महिला, बालबालिका तथा ज्येष्ठ नागरिक शाखाका प्रमुख लक्ष्मी घलेले बताइन्। यसअघि गाउँ कार्यपालिकाको ९२ औँ बैठकले पालिकाभित्रका ग वर्गका अपांगता भएका व्यक्तिलाई मासिक भत्ता दिने निर्णय गरेको थियो। गत माघ महिनादेखि लागू हुने गरी पालिकाअन्तर्गत ग वर्गका अपांगता भएका व्यक्तिहरूलाई मासिक पाँचसय रुपैयाँ सामाजिक सुरक्षा भत्ता दिन थालिएको छ। क र ख वर्गका अपांगता भएका व्यक्तिहरूलाई संघ सरकारले नै सामाजिक सुरक्षा भत्ता उपलब्ध गराउँदै आएको तर, ग वर्गमा पर्नेहरूले मासिक भत्ता नपाउने भएकाले पालिकाले मासिकरूपमा भत्ता उपलब्ध गराउने निर्णय गरेको गाउँपालिका उपाध्यक्ष होमबहादुर विकले बताए। ग र घ वर्गका अपांगता भएकाले सेवा सुविधाबाट बञ्चित भएको गुनासो गरेपछि कार्यपालिकाको बैठकले तत्कालका लागि ग वर्गलाई मासिकरूपमा पाँचसय रुपैयाँ उपलब्ध गराउने निर्णय गरेको थियो।"
रौतामाईमा जग्गादाताको नामबाट विद्यालय,"उदयपुर : उदयपुरको रौतामाई गाउँपालिकामा पहिलो पटक जग्गादाताको नामबाट सामुदायिक विद्यालयको नामाकरण गरिएको छ। जग्गादाता स्वर्गिय धर्मध्वज थापाका परिवारले गाउँपालिकाले व्यवस्था गरेको शिक्षा सम्बन्धि ऐन, नियमावली तथा मापदण्ड पूरा गरेसँगै वडा नं ८ स्थित आधारभूत विद्यालय कोप्चेको नाम परिवर्तन भएको हो। थापा परिवारले २५ लाख मुल्य बराबरको ८ रोपनी १ आना १ पैसा जग्गा विद्यालयका नाममा निःशुल्क पास गरिदिएकाले नाम परिवर्तन गरिएको प्रधानाध्यापक बेदबहादुर खत्रीले बताए। शिक्षा ऐनमा आधारभूत तहको विद्यालयलाई २० लाखमाथि रकम वा सम्पती सहयोग गर्दा दाताले चाहेको नामबाट नामकरण हुने व्यवस्था छ। सोही व्यवस्थालाई टेकेर विद्यालय व्यवस्थापन समितिले नाम परिवर्तनको निर्णयसहित गाउँपालिकामा निवेदन दिएको थियो। विद्यालयको निर्णय, त्यसपछिका प्राविधिक पंक्ष अनुसारका तोकिएका मापदण्ड र स्थलगत अवस्था बुझ्दा नाम परिवर्तत उपयुक्त देखिएकाले कार्यपालिकाको नामपरिवर्तन गरिएको गाउँपालिकाका अध्यक्ष गजेन्द्रबहादुर खड्काले बताए। उनले भने, विद्यालयको नाम परिवर्तनका लागि आवश्यक पर्ने डकुमेन्टहरु पूरा गरेकाले कार्यपालिकाको २०७८ फागुन १० गते बसेको बैठकले जग्गादाता धर्मध्वज थापा आधारभूत विद्यालय कोप्चे नामाकरण गर्ने निर्णय गरिएको हो। निर्णय कार्यान्वयनका लागि गाउँपालिकाका अध्यक्ष खड्काले एक समारोहका बीच परिवर्तित नामको उद्घाटन गरेका छन्। विद्यालय स्थापनाका लागि थापा परिवारले २०४५ सालमा १ रोपनी जग्गा उपलब्ध गराएको थियो। क्रमश विद्यालयको स्तर बृद्धी हुँदै जाँदा संरचना निर्माणमा जग्गा अपुग भएपछि नाम परिवर्तन गर्ने शर्तमा थप जग्गा उपलब्ध गराएको जग्गादाताका छोरा शंकरबहादुर थापाले बताए। उनले भने, पास गरिदिएको एक रोपनी वाहेक विद्यालयले अस्थायीरुपमा उपभोग गरेको जग्गा थापा परिवारकै नाममा रहेकाले विपन्न परिवारको शिक्षा क्षेत्रमा सुनिश्चित गर्न सबै दान गरिएको हो। थपे, खासगरी कोप्चे क्षेत्रमा गरिव, विपन्न परिवारको बस्ने गरेकाले त्यस्ता बालबालिका आर्थिक अवस्थाका कारण अध्ययनका लागि वाहिर पठाउने अवस्था नरहेकाले उनीहरुको उज्वल भविष्यका लागि शिक्षा क्षेत्रमा लगानी गरेका हौ। स्वर्गिय थापा विद्यालयका संस्थापक सदस्य हुन्। २०४१ सालमा स्थापना भएको उक्त विद्यालयलाई जिल्ला शिक्षा कार्यालयले २०४५ फागुन २ गते सम्बन्धन दिएको थियो। प्राथामिक तहबाट सुरु भएको उक्त विद्यालयलाई २०६४ सालमा निम्न माध्यमिक तह सञ्चालन गर्ने अनुमति लिइएको अध्यक्ष रामबहादुर लायो मगर बताउँछन्। थापा परिवारले विद्यालय परिषरमा स्वर्गिय थापाको शालिकसमेत निर्माण गरेको छ।"
बालिका करणीको आरोपमा युवक पक्राउ,स्याङ्जा : एक बालिकालाई जबरजस्ती करणीको आरोपमा ४३ वर्षीय यामबहादुर कुँवर पक्राउ परेका छन्। वालिङ नगरपालिका का ४३ वर्षीय कुँवरले १३ वर्षीया बालिकालाई चैत ११ गते जबरजस्ती करणी गरेको जाहेरीका आधारमा पक्राउ गरेको प्रहरी प्रवक्ता राजेन्द्रप्रसाद अधिकारीले जानकारी दिए। बालिकाका आफन्तले चैत २३ गते वडा प्रहरी कार्यालयमा वालिङ्मा जबरजस्ती करणीको उजुरी दर्ता गराएपछि उनलाई पक्राउ गरी कारबाही अघि बढाइएको प्रहरीले जनाएको छ। जिल्ला अदालतबाट बिहीबार म्याद थप भइ अनुसन्धान अघि बढेको प्रनाउ अधिकारीले जनाए।
राष्ट्रपति भण्डारीसमक्ष न्याय सेवा आयोगको प्रतिवेदन पेस,"काठमाडौं : राष्ट्रपति विद्यादेवी भण्डारीसमक्ष सर्वोच्च अदालतका कायममुकायम प्रधानन्यायाधीश दीपककुमार कार्कीले सर्वोच्च अदालत, न्याय परिषद् र न्याय सेवा आयोगको आर्थिक वर्ष २०७७७८ को वार्षिक प्रतिवेदन पेस गरेका छन्। न्याय परिषद् एवं न्याय सेवा आयोगका अध्यक्षसमेत रहेका कामु प्रधानन्यायाधीश कार्कीले नेपालको संविधानको धारा १३८ वमोजिम ती प्रतिवेदनहरु पेस गरेको राष्ट्रपति कार्यालयले जनाएको छ ।"
कोरोनापछि मुस्ताङ घुम्ने विदेशी पर्यटक बढे,"जोमसोम : कोरोना कहरका कारण सुस्ताएको मुस्ताङको पर्यटनक्षेत्र विस्तारै चलायमान हुँदैछ। कोरोना कहरले ठप्पै बनेको मुस्ताङको बाह्य पर्यटनले विस्तारै गतिलिन थालेको अन्नपूर्ण संरक्षण क्षेत्र आयोजना(एक्याप) जोमसोमले जनाएको छ। कोरोना कहर अघि बर्सेनि औसत ६० हजारको अनुमान विदेशी पर्यटक मुस्ताङ भित्रिएको तथ्यांक एक्यापको रेकर्डमा उल्लेख छ। त्यसयता भने विदेशी पर्यटक आउने क्रम घटेको थियो। कोरोना कहर अघिको वर्ष आर्थिक वर्ष २०७५०७६ मा मुस्ताङमा ५३ हजार ९ सय ७ जना विदेशी पर्यटकले भ्रमण गरेका थिए। त्यसपछि आर्थिक वर्ष २०७६०७७ मा भने २९ हजार ६ सय १७ विदेशीले मुस्ताङ भ्रमण गरे। यस्तै आर्थिक वर्ष २०७७०७८ मा भने कोरोना जोखिमका कारण विदेशी पर्यटक ह्वात्तै घटेर जम्मा १ हजार ७ सय ६१ जनामा सीमित रह्यो। कोरोना जोखिमका कारण आन्तरिक तथा बाह्य हवाई उडान बन्द भएको र मुस्ताङका होटलहरु बन्द रहेको र स्थानीयस्तरमा लकडाउन लगाईएका कारण मुस्ताङमा पर्यटक आवागमन न्यून भएको एक्याप जोमसोमका कार्यालय प्रमुख ऋषि बरालको भनाई छ। चालु वर्षको हिउँदयाम सकिएको र कोरोना भाईरसको जोखिम न्यूनिकरण हुँदै गर्दा मुस्ताङमा अपेक्षाकृत रुपमा विदेशी पर्यटक वृद्धि हुन थालेको एक्याप जोमसोमका कार्यालय प्रमुख बरालले जानकारी दिए। उनका अनुसार कोरोनापछि चालुवर्ष २०७८०७९ को चैत्र १७ गतेसम्ममा कुल १० हजार २६ विदेशी पर्यटक मुस्ताङ भित्रिएका हुन्। मुस्ताङ भ्रमण गर्ने विदेशी पर्यटकमा सार्क र तेश्रो मुलुकका गरी ६२ राष्ट्रका पर्यटक छन्। जसमा अधिकांश सार्क र त्यसमध्ये भारतीय पर्यटक बढी रहेको एक्याप जोमसोमले जनाएको छ। चालु आव २०७८०७९ को श्रावण र भदौ महिनामा शून्य रहेको विदेशी पर्यटकको सख्या असोज लागेपछि क्रमशःचलायमान हुन थालेको हो। चालु वर्षको असोजमा ३ सय ५५ सार्क र १६ तेश्रो मुलुक गरी ४ सय ५१ जना, कार्तिकमा १ हजार ५२ सार्क र ३ सय ५ तेश्रो मुलुक गरी १ हजार ३ सय ५७, मंसिरमा १ हजार ४ सार्क र १ सय ३८ तेश्रो मुलुक गरी १ हजार १ सय ४२, पुसमा ५ सय १ सार्क र ६२ तेश्रो मुलुक गरी ५ सय ६३, माघमा ६३ सार्क र २३ तेश्रो मुलुक गरी ७६, फागुनमा १ हजार ४ सय ८९ सार्क र १ सय ५४ तेश्रो मुलुक गरी १ हजार ६ सय ४३ र चैत्रमा ४ हजार १ सय ७९ सार्क र २ सय ४८ जना तेश्रो मुलुक गरी १० हजार २६ विदेशी पर्यटकले मुस्ताङ भ्रमण गरेका हुन्। सार्क राष्ट्रबाट भ्रमण गर्नेमा भारत, श्रीलंका र बङ्गलादेशका पर्यटक छन्। कोरोनापछि हिउँदयाम सकिएको र बसन्तऋतुको आगमन सुरु भएसँगै फागनुबाट विदेशी पर्यटक बढ्न थालेका हुन्। चालुवर्षको चैत्र महिनाको १७ दिनमा सबैभन्दा बढी पर्यटक मुस्ताङ भित्रिए भने माघ महिनामा सबैभन्दा कम पर्यटक मुस्ताङ भित्रिएको एक्यापले उल्लेख गरेको छ कोरोना कहरको वर्ष आर्थिक वर्ष २०७७०७८ मा सबैभन्दा कम पर्यटक मुस्ताङ भित्रिएका हुन्। जुन मुस्ताङकै ईतिहाँसमा कम पर्यटक भित्रिएको रेकर्ड हो। सो वर्षको श्रावण, भदौ, असोज, कार्तिक, मंसिर, बैशाख, जेठ र असार महिना गरी ८ महिना मुस्ताङमा पर्यटकको सख्या शून्य रह्यो। तर, सोही वर्षको पुस महिनामा ७ सय २६, माघमा ४ सय १२, फागुनमा ५ सय ३९ र चैत्र महिनामा १ सय २० जना गरी १ हजार ७ सय ६१ जना विदेशी पर्यटकले मुस्ताङ भ्रमण गरेका थिए। सो वर्ष १ हजार २५ जना सार्क राष्ट्र र ७ सय ३६ जना तेश्रो मुलुकका विदेशी पर्यटकले मुस्ताङ भ्रमण गरेका हुन्।"
अछाममा ९४ हजार बढी बालबालिकालाई टाइफाइडविरुद्धको खोप लगाउने लक्ष्य,"अछाम : अछाममा ९४ हजार भन्दा बढी बालबालिकालाई टाइफाइड रोगविरुद्धको खोप लगाउने लक्ष्यसहित अभियानको सुरुवात गरिएको छ। साँफेबगरमा रहेको किन्डर गार्डेन एकेडेमी स्कुलमा खोप लगाउने कार्यक्रमको आयोजना गरी जिल्लामा खोप अभियानको शुभारम्भ गरिएको हो। स्वास्थ कार्यालय अछामका अनुसार चैत २५ देखि बैशाख १८ गतेसम्म ९४ हजार बालबालिकालाई खोप लगाउने लक्ष्य लिईएको छ। जिल्लामा दुई चरणमा खोप कार्यक्रम सुरु गरिने भएको छ। दश पालिका मध्ये शुक्रबार ७ वटा पालिका साँफेबगर, मंगलसेन, कमलबजार नगरपालिका, मेल्लेख, रामारोशन, चौरपाटी, बान्नीगढी जयगढ गाउँपालिकाले खोप अभियान सञ्चालन गरेको छन् भने ३ पालिका पञ्चदेवल बिनायक नगरपालिका, ढकारी र तुर्माखाँद गाउँपालिकाले बैशाख ३ गतेबाट खोप सञ्चालन गर्ने स्वास्थ कार्यालय अछामका प्रमुख झनक ढुंगानाले जानकारी दिए। उनले जिल्लामा ८ सय २५ वटा खोप सेसनबाट खोप लगाउने कार्यक्रम रहेको बताए। यस अभियानका लागि जिल्लामा दुईसय भन्दा बढी स्वाथ्यकर्मी र १६ सय जति स्वयमसेवक परिचालन गरिएको ढुंगानाले जानकारी दिए। टाइफाइड खोप अभियान अन्तर्गत १५ महिनादेखि १५ वर्ष उमेर समूहका सबै बालबालिकालाई खोप दिइनेछ।"
गौशाला बजार विकासको मुख्य बाधक अख्तियार : मेयर महतो,"गौशाला : अख्तियार दुरुपयोग अनुसन्धान आयोगले समयमै मुद्धाको सुनवाई नगर्दा गौशाला बजारको विकास हुन नसकेको मेयर शिवनाथ महतोले बताएका छन्। शुक्रबार गौशाला नगरपालिका१ को वडा कार्यालय भवनको उद्घाटन गर्दै मेयर महतोले अख्तियारले मुद्धाको फर्छौट गर्न नसक्दा गौशाला बजारमा गत ५ वर्षको अवधिमा जनअपेक्षाअनुसार विकास गर्नका लागि असक्षम रहेको बताएका छन्। नगरपालिका स्थापना हुनुपूर्व नै यहाँको चौतर्फी बाटोको सम्बन्धमा दर्ता भएको उजुरी उपर सुनवाई हुन नसक्दा नगरकै मुटुलाई संरक्षण गर्न नसकेको मेयर महतोले स्वीकार गरेका छन्। मेयर महतोले भने, अन्य स्थानमा विकास भएतापनि बजारमा सिन्कोसमेत भाँच्न सकेका छैनौं। बजारक्षेत्र दिनानुदिन कुरुप बन्दै गएको छ। आफूले चाहेर पनि नगरको मुटुलाई संरक्षण गर्न सकेन। विस २०७१ मा कसैले विकास निर्माणप्रति असन्तुष्ट जनाउँदै अख्तियारको कार्यालयमा दायर भएको मुद्धाको केही दिनमा नै सुनवाई हुने आफूहरुले आश्वासन पाएको मेयर महतोले जानकारी दिए। अब सो मुद्धाको सुनवाई पछि बजारक्षेत्रमा पनि विकासको लहर फुटने मेयर महतोले आश्वासन दिएका हुन्। साविकको स्थानमा सेवाग्राहीलाई सेवा प्रदान गर्नका लागि असहज भएपछि जनचाहनाअनुरुप वडा कार्यालय सारिएको वडा नं १ का वडाअध्यक्ष भिमवहादुर रानाले बताए। अब नयाँ भवनबाट जनमैत्री सेवा र सुशासन स्थापित गर्नका लागि आफू कटिवद्ध रहने वडाअध्यक्ष रानाले प्रतिवद्धता जनाए। ६० लाखको लागतमा नगरस्तरीय योजनामार्फत निर्माण सम्पन्न भएको सो भवनको जग्गा स्थानीय राधेश्याम सापकोटाले सवा एक कट्ठा जग्गा निःशुल्क रुपमा प्रदान गरेका थिए।"
प्रादेशिक अस्पताल प्रतिष्ठानबाट अलगको माग गर्दै स्वास्थ्यकर्मी आन्दोलित,"जनकपुरधाम : मधेस सरकारको स्वामित्वमा रहेको प्रादेशिक अस्पताल जनकपुरधामलाई मधेस स्वास्थ्य विज्ञान प्रतिष्ठान अन्तर्गत गाभिएपछि स्वास्थ्यकर्मीहरु आन्दोलित भएका छन्। प्रादेशिक अस्पताल जनकपुरधामका स्वास्थ्यकर्मी तथा अस्पताल मातहत रहेको नर्सिङ्ग कलेजका विद्यार्थीहरु नगरमा प्रदर्शन गर्दै मधेस प्रदेशका सभामुखलाई प्रादेशिक अस्पताललाई प्रतिष्ठानबाट हटाउन माग गर्दै ज्ञापनपत्र बुझाएका हुन्। आन्दोलित कर्मचारी तथा विद्यार्थीहरु तीन बुँदे माग राख्दै प्रदेश सरकार विरुद्ध प्रदर्शन गरेका छन्। प्रादेशिक अस्पताल जनकपुरधामलाई पूर्ण सरकारी संस्था कायम गर, प्रादेशिक अस्पताल जनकपुरधामको मातहतमा रहेको एक मात्र जनकपुर नर्सिङ क्याम्पसलाई अन्यत्र सार्न पाईदैन् र विकास समितिलगायतका कर्मचारीहरुलाई पूर्ण रुपमा व्यवस्था गर भन्दै विभिन्न प्लेकार्डसहित नगरभरि प्रदर्शन गरेका हुन्। प्रादेशिक अस्पताल जनकपुरधामका चिकित्सक डा रामनरेश पण्डितले प्रादेशिक अस्पताललाई मधेस स्वास्थ्य विज्ञान प्रतिष्ठान अन्तर्गत नराखि छुट्टै राख्नुपर्ने धारणा राखे। प्रादेशिक अस्पताल छुट्टै अस्पताल हुनुपर्यो। हामी चाहन्छौं मधेश स्वास्थ्य विज्ञान प्रतिष्ठान पनि छुट्टै बनोस् र यो प्रादेशिक अस्पताल प्रदेशभरिको सेन्ट्रल अस्पताल बनोस्। किनभने यो प्रदेश सबैभन्दा बढी जनसंख्या भएको प्रदेश हो र यो प्रदेशमा अशिक्षा, गरिबी र रोग बढी भएको प्रदेश हो। त्यसैलाई प्रादेशिक अस्पताललाई अरुको स्वामित्वमा होईन आफ्नै स्वामित्व प्राप्त होस् डा पण्डितले भने। प्रादेशिक अस्पताल प्रतिष्ठान अन्तर्गत भए खिचडी हुने डा पण्डितको भनाई छ। उनले भने, यहाँ तीन प्रकारका कर्मचारी छन्, एउटा नेपाल सरकारको जो लोकसेवाबाट आएका छन्, अर्को विकास समितिका कर्मचारी र अब प्रतिष्ठानका कर्मचारी पनि भए। तीन थरीको कर्मचारी हुँदा संस्था चल्दैन्। सबैको आआफ्नो उद्देश्य छ। प्रदेशसभाबाट नै यो ऐन कानून बनेर लागू भएकोले सभामुख तथा सांसदहरुसँग अनुरोधका लागि प्रदेशसभामा आएको डा पण्डितले बताए। त्यस्तै नर्सिङ क्याम्पसमा अध्ययनरत एन्जिला शर्माले प्रादेशिक अस्पताल गए क्याम्पस पनि जाने भएकोले आन्दोलनमा आएको बताईन्। उनले आफूहरु अध्ययन गरिरहेको कोर्स प्रतिष्ठानमा नरहेकाले अब आफूहरु यता न उताको भएको बताईन्। मधेस सरकार मातहत रहेको प्रादेशिक अस्पताल प्रतिष्ठान गठनपछि प्रतिष्ठान अन्तर्गत सञ्चालनमा आईसकेको छ। केही दिन अघि मात्र अस्पतालका मेसुलाई पदमुक्त गरिएको थियो।"
दार्चुलामा भारतले ६ करोडको सहयोग गर्ने,"काठमाडौं : भारतीय राजदूतावासले दार्चुलामा शिक्षा र स्वास्थ्य क्षेत्रमा ६ करोड रुपैयाँ सहयोग गर्ने भएको छ। दार्चुलाको दुहुँ गाउँपालिका वडा नं ३ स्थित जनविकास माध्यमिक विद्यालय बारबाज र नौगाडको इयरकोट स्वास्थ्य चौकी भवनलगायतका संरचना निर्माणका लागि भारतीय राजदूतावासले सहयोग गर्ने भएको हो। यसका लागि भारतीय राजदूतावास र नेपाल सरकार सङ्घीय मामिला तथा सामान्य प्रशासन मन्त्रालय, दुहुँ गाउँपालिका र नौगाड गाउँपालिकाका प्रतिनिधिबीच समझदारीपत्रमा हस्ताक्षर भएको छ। विद्यालय भवन र स्वास्थ्यचौकी भवन निर्माणका लागि भारतले अनुदान सहयोग गर्ने भारतीय राजदूतावासका प्रमुख सचिव नवीन कुमारले बताए। दूतावासले विद्यालय भवन निर्माणका लागि कूल तीन करोड ३७ लाख सहयोग दिनेछ। भने २० प्रतिशत रकम गाउँपालिकाले व्यहोर्ने गरी सम्झौता भएको दुहुँ गाउँपालिकाका निमित्त प्रमुख प्रशासकीय अधिकृत भूपेन्द्र बडालले जानकारी दिए। यस्तै नौगाड गाउँपालिका१ स्थित इयरकोट स्वास्थ्यचौकी भवन निर्माणका लागि भारतले कूल दुई करोड ५३ लाख सहयोग गर्ने भएको छ। भारतीय राजदूतावासले समुदायमा उच्च प्रभाव विकास योजनाअन्तर्गत यो अनुदान सहयोग गर्न लागेको हो। यी परियोजनाको निर्माणले स्थानीय बासिन्दालाई राम्रो शिक्षा र स्वास्थ्य सेवा सुविधा प्राप्त हुने विश्वास भारतीय दूतावासको छ। नेपालका सातैवटा प्रदेशमा विशेष गरी तल्लो तहमा स्वास्थ्य, शिक्षा, खानेपानी, कनेक्टिभिटी, सरसफाइ तथा अन्य सार्वजनिक संरचनाको निर्माण जस्ता विविध क्षेत्रमा सन् २००३ यता भारतले ५२४ भन्दाबढी उच्च प्रभाव सामुदायिक विकास परियोजना अघि बढाइसकेको छ भने ४६७ वटा परियोजना सम्पन्न गरिसकेको छ।"
सहयोग जुटाएर बीपी प्रतिष्ठानलाई ह्विलचियर वितरण,धरान : बिरामीको उपचारमा लथालिङ्ग बनेको बीपी कोइराला स्वास्थ्य विज्ञान प्रतिष्ठान धरानलाई फेसबुकबाट सहयोगजुटाएर ह्विलचियर वितरण गरिएको छ। प्रतिष्ठानको आकस्मिक कक्षमा बिरामीले भोग्नुपरेको अपठ्यारोलाई सहज पुर्याउने उद्धेश्यले सहयोग जुटाएर १० थान ह्विलचियर वितरण गरिएको छ। धरान सरोकार समाज नामको फेसबुक पेजमार्फत आर्थिक सहयोग जुटाएर प्रतिष्ठानलाई शुक्रबार ह्विलचियर वितरण गरेको फेसबुकका अभियन्ता तथा धरानका अग्रज पत्रकार महेश श्रेष्ठले बताए। ह्विलचियरका लागि सहयोग गर्ने दाताहरुले प्रतिष्ठानको आकस्मिक कक्षका इन्चार्ज डा मासुम पौडेललाई हस्तान्तरण गरिएको छ। प्रतिष्ठानको आकस्मिक कक्षकी इन्चार्ज डा मासुम पौडेलले बिरामीको उपचारमा सहयोग पुर्याउने उद्धेश्यले ह्विलचियर प्रदान गर्ने सबैलाई धन्यवाद दिईन। उनले ह्विल चियर प्राप्त भएपछी आकस्मिक कक्षमा विरामीलाई उपचार गर्न केही सहज हुने बताईन्।
मन्त्री चौधरीद्वारा ११ वटा खानेपानीका उपभोक्ता समितिलाई सवारी वितरण,"काठमाडौं : खानेपानी मन्त्री उमाकान्त चौधरीले सरकारले उपलब्ध गराएका सवारी साधनको समुचित उपयोग गरी खानेपानीका उपभोक्तालाई सेवा प्रदान गर्न आग्रह गरेका छन्। एसियाली विकास बैंकले उपलब्ध गराएका ११ वटा सवारी साधन विभिन्न खानेपानी आयोजनाको उपभोक्ता समितिका प्रतिनिधिहरुलाई शुक्रबार हस्तान्तरण गर्दै मन्त्री चौधरीले शुद्ध खानेपानी उपभोग गर्न पाउने नेपाली नागरिकको मौलिक हकलाई प्रत्याभूत गर्न वितरित सवारी साधनले सहयोग पुग्ने विश्वास व्यक्त गरे। उपभोक्तालाई खानेपानीको सेवा उपलब्ध गराएको मुल्याङ्कनका आधारमा सरकारले वितरण गरेको सवारी साधनको दुरुपयोग नगरी २४सै घण्टा सेवाको लागि उपयोग होस्, मन्त्री चौधरीले भने, खानेपानीको सेवा विस्तार र सहज बनाउने कार्यमा कोही कसैले राजनीति गर्न हुँदैन, यो राजनीति गर्ने विषय पनि होइन। खानेपानी मन्त्रालयका सचिव सुरेश आचार्यले हालसम्म मन्त्रालय मातहतका निकायले २५ वटा सवारी साधन विभिन्न खानेपानी उपभोक्ता समितिलाई उपलब्ध गराएको भन्दै सवारी साधनको प्रयोगमार्फत जनताको सेवामा लाग्न आग्रह गरे। नेपाल सरकार र एसियाली विकास बैंकबीच भएको ऋण सम्झौता बमोजिम साना सहरी खानेपानी आयोजनासँग गरेको खरिद सम्झौता बमोजिम ६ वटा र सहरी खानेपानी तथा सरसफाई (क्षेत्रगत) अयोजनासँग गरेको खरिद सम्झौता बमोजिम ६ वटा गरी ११ वटा सवारी साधन ११ वटा खानेपानी अयोजनाको खानेपानी तथा सरसफाई उपभोक्ता समितिलाई हस्तान्तरण गरिएको हो। विभिन्न खानेपानी आयोजनाको मर्मत सम्भार, अनुगमन, निरिक्षण र व्यवस्थित संचालनको लागि ३० प्रतिशत लागत साझेदार भएका ति खानेपानी तथा सरसफाई उपभोक्ता समितिहरुलाई ती ११ वटा पिकअप सवारी साधन हस्तान्तरण गरिएको हो। साना सहरी खानेपानी तथा सरसफाई (क्षेत्रगत) आयोजना प्रमुख सालिकराम पौडेलका अनुसार शुक्रबार काभ्रे पाँचखालको सुनकोशी पाँचखाल खानेपानी उपभोक्ता समिति, भरतपुर नगरपालिका १९ स्थित शारदानगर जागृती खानेपानी तथा सरसफाई उपभोक्ता संस्था, सप्तरीस्थित कंचनपुर शहरी खानेपानी तथा सरसफाई उपभोक्ता संस्था, दार्चुलास्थित खलंगा खानेपानी ढल तथा सरसफाई उपभोक्ता समितिलाई ति सवारी वितरण गरिएको हो। त्यस्तै कैलालीको अत्तरिया साना सहरी खानेपानी तथा सरसफाई उपभोक्ता समिति, डडेल्धुरास्थित खलंगा खानेपानी तथा सरफाई समिति, काश्कीस्थित निर्मलपोखरी बागमारा पुडित साना शहरी खानेपानी सरसफाई समिति, सर्लाहीस्थित लालबन्दी खानेपानी उपभोक्ता समिति, उदयपुरस्थित कटारी बजार नयाँ खानेपानी उपभोक्ता समिति, कैलालीस्थित लम्की साना शहर खानेपानी तथा सरफाई उपभोक्ता संस्था र भक्तपुरस्थित दधिकोट बृहत खानेपानी तथा सरसफाई मूल उपभोक्ता समितिलाई एकएक वटा पिक सवारी वितरण गरिएको हो।"
त्रिभुवन विमानस्थलबाट तीन महिनामा ८ करोड बढीको सुन बरामद,"काठमाडौं : त्रिभुवन अन्तर्राष्ट्रिय विमानस्थलबाट तीन महिनामा ८ करोड बढीको सुन बरामद भएको छ। अन्तर्राष्ट्रिय विमानस्थल सुरक्षा कार्यालय गौंचरका अनुसार माघ, फाल्गुन र चैत्र महिनामा मात्रै ८ करोड ५ लाख ४९ हजार १ सय ४३ रुपैयाँ बराबरको सुन बरामद गरिएको हो। कार्यालयले विज्ञप्ति प्रकाशन गर्दै तीन महिनामा १४ जना मानिसहरुको साथबाट ९ हजार ८ सय ४७ दशमलव ७० ग्राम सुन बरामद गरेको जनाएको हो।"
फरार प्रतिवादी पक्राउ,जाजरकोट : जाजरकोटमा जंगली जनावर सम्बन्धी मुद्धाका फरार प्रतिवादीलाई प्रहरीले पक्राउ गरेको छ। जिल्लाको नलगाड नगरपालिका१ अनाहपानी निवासी २३ वर्षका रामबहादुर चनारालाई प्रहरीले शुक्रबार पक्राउ गरेको हो। जंगली जनावर शिकार गरेर मासु बेचविखन गरेको आरोपमा चनाराविरुद्ध मुद्धा परेको थियो। मुद्धा परे लगत्तै पक्राउ पूर्जी जारी भएपनि उनी फरार हुँदै आएका थिए। पक्राउ परेका चनारालाई प्रहरीले डिभिजन वन कार्यालय जाजरकोटको जिम्मा लगाएको छ। डिभिजन वन प्रमुख बसन्तबाबु श्रेष्ठका अनुसार रामबहादुरकी आमाले झोलामा घोरलको मासु विक्रीका लागि बजार लैजादै गर्दा प्रहरीले तीन महिना अघि फेला पारेको थियो। आमाकै बयानका आधारमा छोराले जंगलबाट मारेर मासु ल्याएको खुलेपछि आमालाई तारेखमा छोडिएको थियो। पक्राउ परेका चनारालाई प्रहरी हिरासतमा राखेर अनुसन्धान भैरहेको डिभिजन बन प्रमुख श्रेष्ठले बताए।
"सन्धिखर्कमा तीर्थयात्री सवार बस दुर्घटना, ३० जना घाइते",अर्घाखाँची : जिल्लाको सन्धिखर्क २ बेलबाटिकानजिकै तीर्थयात्री सवार बस दुर्घटना भएको छ। दुर्घटनामा ३० जना घाइते भएको प्रहरीले जनाएको छ। स्वर्गद्वारी दर्शन गरेर सुपा देउराली जाँदै गरेको ग २ ख ६८० नम्बरको बस बेलबाटिका नजिकै दुर्घटना भएको जिल्ला प्रहरी कार्यालय अर्घाखाँचीका प्रमुख अम्बर थापाले बताए । बसमा पोखराका तीर्थयात्रीहरु सवार रहेको तथा सबै घाइतेहरुको सन्धिखर्कका विभिन्न अस्पतालमा उपचारका भइरहेको प्रहरी प्रमुख थापाले बताए । दुर्घटनास्थलमा प्रमुख जिल्ला अधिकारी सशिधर घिमिरे र प्रहरी प्रमुख थापासहितको टोलीले उद्धार गरेको छ।
कालीगण्डकीमा सशस्त्रको सिमुलेशन,"स्याङ्जा : स्याङ्जा र पाल्पाको संगमस्थल रामनदीधाम (राम्दी) मा सशस्त्र प्रहरीले बाढी पहिरोमा उद्धार नमुना अभ्यास(सिमुलेशन) गरेको छ। सशस्त्र प्रहरी बल नेपाल ३० गुल्म स्याङ्जाको आयोजनामा सिमुलेशन गरिएको हो। राम्दीस्थित कालीगण्डकी नदीमा बाढी पहिरो आउँदा र नदीले बगाउँदा गरिने उद्धार, प्राथमिक उपचार र अस्पतालसम्म लैजाने बिधिका बारेमा नमुना अभ्यास गरिएको हो। सशस्त्र प्रहरी बल नेपाल ४ मुक्तिनाथ बाहिनी र गण्डकी प्रदेश आन्तरिक मामिला मन्त्रालयको समन्वयमा सिमुलेसन गरिएको हो। बाढी पहिरो आउदा कसरी र कुनकुन माध्यम उपयोग गरेर मानवीय तथा सोसँगै जोडिएका भौतिक संरचनाको उद्धार एवं सहयोग कसरी गर्न सकिन्छ भन्ने अभ्यास गराइएको सशस्त्र प्रहरी नायब उपरिक्षक मोहन न्यौपानेले जानकारी दिए। बर्सेनि जाने बाढीपहिरो, चट्याङ्, आगलागी, दुर्घट्ना र महामारीलगायतका बिपत्ती तथा प्रकोपका कारण हुने जनधनको क्षती न्युनिकरणका गर्न उद्धार टोलीले गर्नुपर्ने बिबिध कार्य, तयारीका बारेमा अभ्यास गरिएको हो। यस्तै प्राकृतिक तथा अन्य विपत्तिबाट छिटो छरितो जोगिन र जोगाउनका लागि तत्काल अपनाउन सकिने बिधि र प्रक्रिया अपनाई सिमुलेशन गरिएको मुक्तिनाथ बाहिनीपति शम्भु सुवेदीले जानकारी दिए। विपत्ति र आपत्ति कति बेला आउँछ त्यो थाहा नै हुँदैन। बाहिनीपति सुवेदी भन्छन्, बिपत्तिका बेला सुरक्षाकर्मीले आफनो शरिरलाई जोखिममै राखेर पनि उद्धार कार्यमा खटिरहन्छन भने उद्धार टोली यसरी नै तयारी अवस्थामा खटिएका हुन्छन। बर्सेनि गरिने यस्ता अभ्यास अन्तर्गत यसवर्ष लम्जुङ्मा भूकम्प सम्बन्धी, कास्कीमा फेवातालमा डुब्ने अभ्यास सम्बन्धी र स्याङ्जा विपद उद्धार सम्बन्धी नमूना अभ्यास गरेको बाहिनीपति सुवेदीले जनाए। जिल्लामा हुने हरेक विपद्का बेला नेपाल प्रहरी, सशस्त्र प्रहरी, नेपाली सेनाले बढो जिम्मेवारीपूर्वक काम गर्दे आएको प्रमुख जिल्ला अधिकारी एवं जिल्ला विपद् व्यवस्थापन समितिका संयोजकसमेत रहेका राजुप्रसाद पौडेलले जनाए। झण्डै डेढ घण्टाजतिको नमूना अभ्यास क्रममा बाढीपहिरोमापरि कालीगण्डकी नदीमा चिच्चाउँदै बगेका ४ युवाहरुलाई केही सुरक्षाकर्मीले डोरीबाट हामफालेर, केही डुंगामा चढेर, केही पौडिँदै गएर बग्दैँ आएका युवालाई उद्धारगरी, प्राथमिक उपचार गरेर अस्पतालसम्म पुरयाउने सम्मका र एक वेपत्ता ब्यक्तिलाई गोताखोरका माध्यमबाट खोजेर नदीबाट बाहिर निकाली मृत रहेको शरिर उनका आफन्तलाई जिम्मा लगाउनेसम्मका चरणबद्ध कार्य प्रर्दशन गरिएको थियो। यसैगरी बाढी पहिरोले घर भत्केपछिका उद्धार र अस्थायी घर बनाई स्थानान्तरणसम्मका अभ्यास पनि गरिएका थिए। नमुना अभ्यासमा नेपाल प्रहरी, सशस्त्र प्रहली, नेपाली सेनालगायत सुरक्षाकर्मी सहभागि थिए भने कार्यक्रमको सहजीकरण सशस्त्र प्रहरी निरीक्षक उमेश ढकालले गरेका थिए।"
परिवर्तनको प्रयास,"वेस्टमिन्स्टर एबेको क्रिप्ट्समा एंगलिकन विशपको चिहान थियो। जंगलको एउटा सुन्दर स्थानमा उक्त चिहानलाई निकै सजिसजाउ बनाएर राखिएको थियो। अक्सर धेरै मानिस त्यहाँ पुग्थे। क्रमशः उक्त स्थान मानिसको भीडभाड बढ्दो हुन्थ्यो। त्यहाँ जानुको मुख्य अर्थ अन्य दृश्यावलीका साथै चिहानमा लेखिएका विषय नै हुन्थ्यो। उक्त चिहानमा निम्न शब्दहरू लेखिएका थिए, जब म जवान र स्वतन्त्र थिएँ। र, मेरो कल्पनाको कुनै सीमा थिएन। मैले संसार परिवर्तन गर्ने सपना देखें। जब म बूढो र बुद्धिमान हुँदै गएँ, मैले संसार परिवर्तन हुँदैन भनेर पत्ता लगाएँ। त्यसैले मैले मेरा दृश्यहरू अलिकति छोटो पारें। मेरो देश मात्र परिवर्तन गर्ने निर्णय गरें। तर, त्यो पनि अचल देखिन्थ्यो। मलाई मेरो जीवनमा गोधूलि वर्षहरू अत्यन्तै प्रिय लाग्थे। गोधुलि वर्षहरू बढ्दै जाँदा एक अन्तिम हतास प्रयास गरें। उक्त प्रयासमा म मेरो परिवारलाई मात्र परिवर्तन गर्न बसें। मेरो नजिकका मानिसहरू तर अफसोस, तिनीहरूसँग यो केही थिएन। र अब, म मेरो मृत्युशैय्यामा सुतिरहेको बेला म अचानक महसुस गर्छु। यदि मैले पहिले आफ्नै जीवन परिवर्तन गरेको भए ! उदाहरणको रूपमा, मैले मेरो परिवार परिवर्तन गर्ने थिएँ। उहाँहरूको प्रेरणा र प्रोत्साहनबाट म मेरो देशलाई अझ राम्रो बनाउन सक्षम हुने थिएँ। कसलाई थाहा छ ? मैले संसारलाई पनि परिवर्तन गरेको हुन सक्ने थिएँ। नैतिक शिक्षा : परिवर्तन अरूबाट खोज्ने होइन, आफैंबाट सुरु गर्नुपर्छ। अरूबाट गर्ने अपेक्षा अघि आफू गर्ने कर्ममा ध्यान देऊ। अरू चिज बदल्ने होइन, आफूबाटै बदल्ने प्रयत्न गर।"
गौरवको बबई सिंचाइमा ढिलासुस्ती,"गुलरिया : तीन दशक अघि बर्दियाका खेती योग्य जमिनहरुमा सिंचाइ सुविधा पुर्याउने लक्ष्यसहित सुरु गरिएको बबई सिंचाइ आयोजना निर्माणको काम समयमै सम्पन्न नहुँदा किसानहरु निराश बनेका छन्। पाँचौ गुरुयोजनाको चरणमा रहेको आयोजनामा बर्षेनी योजना थपिँदा निर्माण कार्यले पूर्णता पाउन नसकेको हो। आयोजनाले स्थानीयको आशा अनुसार चाहिने समयमा सिंचाइ सुविधा उपलब्ध गराउन नसकेको बाँसगढी नगरपालिका५ निवासी लोकराज पौडेलको गुनासो छ। 'आवस्यक परेका बेलामा कुलोमा पानी नआउँदा हामी चिन्तित छौं। बिउ राख्दा, गहुँ, मकै छर्ने बेलामा सिंचाइ सुविधा नपाउँदा पिडित हुन्छौं', उनले भने, 'बबई सिंचाइ आयोजनाको निर्माणाधीन संरचना पूर्ण रुपमा सम्पन्न नहुँदा सास्ती खेप्नु परेको छ।' पौडेलले राष्ट्रिय गौरवको बबई सिंचाइ आयोजना बर्दियाली किसानहरुका लागि आशा र भरोसाको केन्द्र भएकाले सरकारले नयाँ रणनितिका साथ तोकिएकै समयमा काम सम्पन्न गरी किसानप्रति उत्तरदायी बन्नु पर्ने बताए। राष्ट्रिय गौरबको आयोजना कृषिको उर्भरभुमी मानिने बर्दियाका किसानहरुको आशाको केन्द्रका रुपमा स्थापित भएको छ। आयोजना निर्माणको ३३ वर्ष पुगिसक्दा पनि निर्माण सम्पन्न हुन नसक्नु बर्दियाबासीको र्दुभाग्य हो। बर्दियाका ३६ हजार हेक्टर क्षेत्रफलमा बाह्रै महिना सिंचाइ सुविधा पुर्याउने लक्ष्य लिएर बबई सिंचाइ आयोजनाले काम अघि बढाएको आयोजना निर्देशक नविन चन्द्र अधिकारीले बताए। उनले भने, '०४५ सालमा स्थापना भएको बबई सिंचाइले ८ वर्ष अघि मात्र राष्ट्रिय गौरवको आयोजनाको रुपमा काम गर्दै आएको छ। स्थापना कालदेखि २४ वर्षको समयावधिसम्म आयोजनाले सामान्य रुपमा काम गर्दै आएको थियो। गौरबको आयोजना घोषणापछि तीव्र रुपमा काम अघि बढेको छ।' उनले बर्दियाको खेतीयोग्य जमिनमा निरन्तर पानी पुर्याउने लक्ष्य रहेको बताए। आयोजनालाई जग्गा प्राप्तीमा सामाजिक तथा प्रकृयागत जटिलता पनि ढिलाएको कारण बनेको उनले बताए। मुआब्जा दर निर्धारण, नदीजन्य सामाग्री अभाव लगायत ५ महिना मात्र काम गर्ने समयका कारण आयोजनाको कामले तीव्र गति लिन नसकेको उनले प्रष्ट्याए। बबई सिंचाइ आयोजनाले पूर्वमा बढैयाताल गाउँपालिका, बारबर्दिया, बाँसगढी र गुलरिया नगरपालिकाका केही क्षेत्र र पश्चिमतर्फ ठाकुरबाबा, मधुवन र गुलरिया नगरपालिकाको बाँकी क्षेत्रमा सिंचाइ सुविधा पुर्याउने गरी काम गर्दैछ। आयोजनाले आधा काम मात्र गर्न भ्याएको छ। आयोजनाले भौतिक तथा वित्तीय प्रगती पूर्ण रुपमा गर्न बाँकी नै छ। बबई सिंचाइ आयोजनातर्फ ३४ किलोमिटर र पश्चिमतर्फ २८ किलोमिटर नहरको भौतिक संरचना निर्माण सम्पन्न गरेको छ। पश्चिमतर्फ १५ किलोमिटर नहर निर्माणको काम अझै बाँकी रहेको बबई सिंचाइ आयोजनाका सिनियर डिभिजनल ईन्जिनियर रामकृष्ण घोरासैनीले बताए। आयोजनाले सुरुदेखि आजको दिनसम्म साढे १० अर्ब बजेट खर्च गर्दै समष्टिगत रुपमा ५३ दशमलव ६९ प्रतिशत वित्तीय र ५७ दशमलव ३४ प्रतिशत भौतिक प्रगती गरेको छ। चालु आर्थिक वर्षको दोस्रो चौमासिकसम्ममा ६२ करोड रुपैयाँ खर्च गर्दै ५९ वटा ठेक्का चालु अवस्थामा छन्। आयोजनाले हालसम्म ४ सय २३ दशमलव ४७ हेक्टर जग्गा अधिग्रहण, ७९ दशमलव ७५ प्रतिशत मूलनहर निर्माण र २०९ दशमलव ३८ किलोमिटर शाखा, उपशाखा तथा प्रशाखा नहर निर्माणको काम सम्पन्न गरेको प्रष्ट्याउँदै सिनियर इन्जिनियर घौरासैनीले भने, 'बबई सिंचाइ आयोजना स्थापना भएदेखि गौरवको आयोजना नहुँदासम्मको अवधिमा भौतिक तथा वित्तिय प्रगतिमा फड्को मार्न सकेको देखिंदैन।' गौरबको आयोजना घोषणापश्चात् बजेटको भोल्युम बढेपछि कामले पनि गति लिएको छ। त्यसअघि न्युन बजेटका कारण आयोजनाको प्रगति कछुवाको गतिमा भएको हो। आयोजनाले किसानहरुका लागि ७ महिना नहरमा पानी दिनुपर्छ। ५ महिना मात्र आयोजनाको भौतिक निर्माणको समय रहेकाले पनि भौतिक प्रगतिमा समस्या पर्ने गर्छ। ३६ हजार हेक्टर क्षेत्रफलमा सिंचाइ सुविधा पुर्याउने लक्ष्य लिए पनि योजना सम्पन्न नहुँदा साढे २४ हजार हेक्टरमा मात्र ७ महिना सिंचाइ सुविधा उपलब्ध हुने गरेको छ। आयोजनाको भौतिक संरचना निर्माणाधीन अवस्थामा रहेकाले सुख्खा महिनामा पानीको अभाव हुने गरेको उनले बताए। 'आयोजनाको आर्थिक वर्ष ०८२८३ सम्ममा निर्माण कार्य सम्पन्न गर्ने लक्ष्य छ। रुस युक्रेन युद्धको प्रभावले तेल लगायत आयातित बस्तुमा मुल्यबृद्धि हुँदा निर्माण कम्पनीहरुले नहर निर्माणको कार्य गर्न समस्या परेको बताउँदै आएका छन्। डण्डी लगायतका निर्माण सामाग्रीको मुल्य आकाशीयपछि कतिपय ठेकेदारहरुले साईट निर्माणको काम ठप्प पारेका छन्', घोरासैनीले भने।"
उदाउँदो सूर्यलाई अर्घ्य दिएर सकियो चैतेछठ,"महोत्तरी : महोत्तरीलगायत सम्पूर्ण मिथिलाञ्चलमा शुक्रबार बिहान उदाउँदो सूर्यलाई अर्घ्य दिँदै चैतेछठ सम्पन्न भएको छ। चार दिनसम्म विभिन्न विधि गर्दै मनाइने यो पर्व अन्तिम दिन आज बिहान तराईका महोत्तरी, धनुषा, सिरहा, सप्तरी, सुनसरी, मोरङ, सर्लाही, रौतहट, बारा, पर्सालगायत मिथिलाञ्चलभरिका जलाशयमा उदाउँदो सूर्यलाई अर्घ्य अर्पण गर्दै धुमधामका साथ सम्पन्न भएको छ। चैते छठपर्व महोत्तरीको जलेश्वर, मटिहानी, सुगा, गौशाला, पिपरा, सम्सी, बर्दिवासलगायत अन्य सहरी एवं ग्रामीण क्षेत्रमा रहेका विभिन्न पोखरी, तलाऊ तथा जिल्लाका प्रसिद्ध नदी बिग्ही, रातो मरहा, जङ्गहा, अङ्कुसी नदी तथा नहरको किनारमा धार्मिक विधिपूर्वक छठ सम्पन्न भएको छ। सत्य, अहिंसाप्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्नु यस पर्वको विशेषता रहेको छ। सूर्य उपासना परम्पराको मोहक पद्धति मानिएको संसारमा यही एक यस्तो पर्व हो, जसमा अस्ताउँदो र उदाउँदो सूर्यको पूजा गरिन्छ। पारिवारिक सुख, शान्ति, समृद्धि, शारीरिक कल्याण, रोगबाट मुक्ति तथा विभिन्न मनोकाङ्क्षा पूरा होस् भन्ने उद्देश्यले श्रद्धापूर्वक मनाइने छठका अवसरमा पोखरी, नदी, तलाऊ र जलाशयमा श्रद्धालु भक्तजनको भीड लाग्ने गर्दछ। चारदिनसम्म मनाइने यस पर्वको पहिलो दिन मङ्गलबार बर्तालुले नहा खा अर्थात् नुहाएर खाएर जीउ चोख्याउने काम गरेका थिए। पर्वको दोस्रो दिन बुधबार खरना मनाएका थिए। खरनाका दिन बर्तालुले दिनभरि उपवास निराहार बसेर राति छठ देवतालाई आगमनको निम्तो दिँदै कूलदेवताको पूजा गरेका थिए र राति अरवा अरबाइन (बिना नुन हालेको) खानेकुरा खाएका थिए। षष्ठीका दिन अर्थात् बिहीबार साँझ गहुँ र चामल ओखल, जातो वा ढिकीमा कुटान पिसान गरी सोबाट निस्केको पिठोबाट बनाइएका विभिन्न गुलियो खाद्य सामग्री ठकुवा, भुसवा, खजुरिया, पेरुकियाजस्ता पकवान र विभिन्न फलफूल तथा मुला, गाँजर, बेसारको गाँहो, भोगटे, ज्यामिरी, नरिवल, सुन्तला, केरा नाङ्लो, कोनिया, सरवा, ढाकन, माटोको हात्ती, ठूलो ढाक्कीमा राखी परिवारका सम्पूर्ण सदस्य विभिन्न भक्ति एवं लोकगीत गाउँदै निर्धारित जलाशय नजिक बनाएको छठघाटसम्म पुगेका थिए। षष्ठीका दिन बिहीबार साँझ बर्तालुले सन्ध्याकालीन अर्घ्यका लागि पानीमा पसेर सूर्य अस्ताउञ्जेलसम्म अस्ताउँदो सूर्यलाई आराधना गर्दै दुवै हत्केलामा पिठार र सिन्दुर लगाएर अक्षता, फूल हालेर अन्य अर्घ्य सामग्री पालोपालो गरी अस्ताचलगामी सूर्यलाई अर्घ्य अर्पण गरेका थिए। आज बिहान पुनः छठघाटमा पुगी जलाशयमा पसेर अघिल्लो दिन साँझमा गरेको क्रम दोहोर्याइ प्रातःकालीन उदाउँदो सूर्यलाई अर्घ्य दिई छठ सम्पन्न गरेका छन्। रासस"
अपहरणकारीको निसानामा बालबालिका,"जनकपुरधाम राजविराज : घटना १ जनकपुरधाम उपमहानगरपालिका१६ पुल्चोकमा डेरा गरी बस्ने ध्रुवकुमार मण्डलकी ४ वर्षकी छोरी सृष्टि कुमारी गत चैत १० गते हराइन्। उनी कोठाअगाडि बाटोमा खेलिरहेकी थिइन्। परिवारले चारैतिर खोजतलास गरे। तर, उनी फेला परिनन्। खोजतलासकै क्रममा पीडित परिवारले फोनमार्फत १५ लाख रुपैयाँ फिरौती माग गरेको धम्की पायो। हामीले तिम्रो छोरी अपहरण गरी ल्याएका छौं। सकुशल चाहिएको छ भने १५ लाख फिरौती देऊ। पैसा नदिए र पुलिसलाई खबर गरे छोरीलाई मारेर फालिदिन्छौं, ध्रुवले अपहरणकारीको भनाइ उद्धृत गरे। पीडित परिवारले भोलिपल्ट जिल्ला प्रहरी कार्यालय धनुषामा जानकारी गरायो। अपहरणकारीले पीडित परिवारलाई पटकपटक फोन गरी धम्क्याएका थिए। उनीहरूले बच्चीलाई फोनमा रुवाउँदै मार्ने धम्की पनि दिए। तर, प्रहरीले समयमै अनुसन्धान सुरु गरी पीडितको घरनजिकै डेरा गरी बस्ने २० वर्षको चन्द्र दासलाई नियन्त्रणमा लियो। अनुसन्धानको क्रममा २१ वर्षीय अरविन्द मुखिया र रविकुमार रामलाई पक्राउ गरी बालिकालाई उद्धार गरियो। घटनामा संलग्न रहेका तीनैजना अपहरणकारी २० देखि २५ वर्ष उमेरसमूहका थिए। उनीहरूले बालिकालाई पहिलादेखि नै टार्गेट गरेर घटना गराएका थिए। घटना २ जनकपुरधाम उपमहानगरपालिका६ बाट गत माघ २६ गते मोहमद राइनको ७ महिनाको छोरा मोहम्द अख्तर राइन बेपत्ता भए। दूधेबालकलाई उनकी ६ वर्षकी बहिनी एलिजा खातुनले खेलाइराखेको बेला एक महिलाले आएर बच्चा लिई फरार भइन्। प्रहरीले घटनामा अनुसन्धान गर्दै जाँदा अर्को दिन धनुषाको गणेशमान चारनाथ १० डुमरियाका ३० वर्षीया मनीषादेवी मुखियालाई पक्राउ गर्यो। उनको साथबाट अख्तरसँगै थप एक बालिका नन्दनी मुखियालाई समेत अपहरण गरेको हुँदा दुवैलाई सकुशल अपहरण मुक्त गराइयो। अपहृत बालकको शव छिमेकीको शौचालयमा घटनामा संलग्न २० वर्षीय किरण राम र २२ वर्षीय कृष्णकुमार यादवलाई समेत पक्राउ गरियो। बच्चाहरूलाई अपहरण गरी फिरौती माग्ने मनशायले घटना गराइयो प्रहरीको अनुसन्धानमा देखियो। घटना ३ जनकपुरधाम उपमहानगरपालिका१७ बाट गत पुस ७ गते रासलाल मुखियाको १२ महिनाको छोरा कृष्णकुमार मुखियालाई अपहरण गरियो। प्रहरीले खोजतलास गर्दै जाँदा मुखियालाई भारतको बिहार सीतामढी घर भएका र जनकपुरमा डेरा गरी बस्ने २५ वर्षीय सुरेश ठाकुरले अपहरण गरेको खुल्न आयो। खोजतलासको क्रममा ठाकुरले बालकलाई भारतको सिमाना कटाउनै लागेको बेला पक्राउ गरी बालकलाई अपहरण मुक्त गरियो।  बालबालिका अपहरणका घटना अधिकांश फिरौती र केही पारिवारिक द्वेषको क्रममा बदला लिन हुने गरेको देखिएको धनुषाका प्रहरी उपरीक्षक वसन्त रजौरे बताउँछन्। बालबालिकालाई सजिलै नियन्त्रण गर्न सकिन्छ। उनीहरू ठूलो मान्छेजस्तो प्रतिकार गर्न सक्षम हुँदैनन्। त्यसैले पनि अपराधीहरूको पहिलो निसानामा पर्ने गर्छन्, प्रहरी उपरीक्षक रजौरे भन्छन्, पछिल्लो समय सजिलै पैसा कमाउने लोभमा पनि फिरौतीको मनसाय राखेर यस्ता आपराधिक कार्यहरू बढी भएको देखिन्छ। तर, प्रहरीले यस्ता संवेदनशील घटना भएको जानकारी पाउनबित्तिकै अनुसन्धान गरी अपराधीलाई नियन्त्रणमा लिने काम गरेको छ। राज्यका साथै विभिन्न संघसंस्थाले बालबालिकाको सर्वोत्तम हितका कार्यक्रम सञ्चालन गरिरहेका छन्। मधेस प्रदेश सरकारले सुरक्षित बेटी अभियान, बालहिंसा, घरेलु हिंसाविरुद्ध प्रतिरोधात्मक तथा उपचारात्मक कार्यक्रम सञ्चालन गर्ने नीति तथा कार्र्यक्रममार्फत घोषणा गरेको छ। बालबालिकाको सुरक्षाका लागि नीति तथा सेवाहरूमा सुधार ल्याउन सरोकारवाला निकाय कार्यरत छन्। तर, घर, समाज पनि बालबालिकाको लागि असुरक्षित स्थान बनेको छ। हजारौं बालबालिका जोखिममा छन्। इन्सेकले सन् २०२१ मा मधेस प्रदेशमा मानव अधिकार उल्लंघन र ज्यादतीका घटनामा ७ सय ५८ जना पीडित भएको अभिलेख गरेको छ। बालअधिकार उल्लंघनका घटनामा मात्र २ सय २३ जना पीडित भएको अभिलेख गरेको छ। हिंसाको प्रतिकार गर्न बालबालिका असमर्थ हुने हुँदा अपराधीहरूले बालबालिकालाई निसाना बनाउने गरेका छन्। खासगरी बालबालिका अरूमा अधीनस्थ हुनुपर्ने, आफैंमा निर्णय गर्ने क्षमताको अभाव रहने, वयस्क सरह बल र चेतनाको विकास नहुने, हिंसाप्रति सजग नरहने कारणले अपराधीलाई हिंसाको तारो बनाउन सहज हुने गरेको छ। यसैकारण पनि बालबालिकाको अपहरण फिरौतीको माध्यम बन्ने गरेको छ। अपहरणको घटना र कारण केलाउँदा नेपाल मानव तस्करीको लागि एक प्रमुख स्रोत, ओसारपसार गर्ने बाटो र गन्तव्य राष्ट्र पनि बन्न गएको छ। जनकपुरधाम उपमहानगरपालिका६ स्थित महाराज सागर पोखरीको डिलमा ६ वर्षीया दिदी एलिजा खातुनलाई ५० रुपियाँ दिएर कुरकुरे किन्न पठाई मनीषादेवी मुखियाले एलिजाका सातमहिने भाइ अख्तर राइनलाई लिएर भागेकी थिइन्। बच्चालाई अपहरण गरी जनकपुरधाम उपमहानगरपालिका१९ बेगाशिवपुरको पिपराढीस्थित हाँस तथा भैंसी फार्मको पछाडि खेतमा भाग्दै गरेको अवस्थामा गणेशमान चारनाथ नगरपालिका१० डुमरिया बस्ने ३५ वर्षीया मनीषादेवी मुखिया, औरही गाउँपालिका१ पौडेश्वर घर भई हाल जनकपुरधाम उपमहानगरपालिका८ बस्ने २० वर्षीया किरण राम र महोत्तरीको लोहारपट्टी नगरपालिका वडा नम्बर४ घर भई हाल जनकपुरधाम उपमहानगरपालिका७ बस्ने २२ वर्षीय कृष्णकुमार यादव माघ २७ गते पक्राउ परे। जनकपुरधाम उपमहानगरपालिका१७ मनहरपुरका १४ महिनाका बालक कृष्ण मुखियाको अपहरण गरेको आरोपमा भारत बिहार राज्यको जिल्ला सीतामढी ग्राम पञ्चायत बाजपट्टी १० घर भई धनुषा जनकपुरधाम उपमहानगरपालिका१६ पुल्चोक बस्ने २५ वर्षीय सुरेश ठाकुर पुस ८ गते नगराइन नगरपालिका२ स्थित नेपाल भारतको सिमाना नजिकबाट पक्राउ परे। १० वर्षीय बालकलाई अपहरण गरेको आरोपमा जनकपुरधाम उपमहानगरपालिका१३ बस्ने बस्ने ४२ वर्षीय रामजी पासवान र ३२ वर्षीया विभा पासवानलाई जिल्ला प्रहरी कार्यालय धनुषाले चैत १ गते पक्राउ गर्यो। धनुषा जिल्ला अदालतले २०७७ माघ २२ गते नै रामजीलाई २२ वर्ष कैद र विभालाई १७ वर्ष कैदको फैसला सुनाएको थियो। पाँच वर्षीया सृष्टि मण्डललाई अपहरण गरेको आरोपमा धनुषाको कमला नगरपालिका८ का २६ वर्षीय अभिषेक दास चैत ११ गते पक्राउ परे। आरोपितले पीडित बालिकाको रिहाइको लागि १५ लाख रुपैयाँ फिरौती माग गरेको बालिकाकी आमा राधा मण्डलले बताइन्। आफ्नै बुवा र मामा मिलेर बालकको अपहरणको घटना पनि सार्वजनिक भएको छ। धनुषाको नगइराइन नगरपालिका ६ निवासी ७ वर्षीय छोरालाई रमेश दासले नै अपहरण गरेर रमेशले आफ्ना बुवा हरिचनसँग एक करोड असुल्ने प्रयास गरेको घटना २०७७ फागुन ९ गते सार्वजनिक भएको थियो। यसले बदला लिन, लेनदेनको निहुँ र सम्पत्तिका लागि जसले पनि बालकको अपहरण गर्न सक्छन् भन्ने पुष्टि हुँदै आएको छ। बालबालिका हराएको र अपहरणका घटनाले प्रहरीलाई समेत झस्काउने गरेको सप्तरीका एसपी अविनारायण काफ्ले बताउँछन्। देशभर बर्सेनि हजारौं मानिस हराउँछन्, जसमा बालबालिकाको संख्या उल्लेख्य हुन्छ। प्रहरीकहाँ बालबालिका हराएको उजुरी दैनिकजसो आउने गरेको मधेस प्रदेश प्रहरी कार्यालयका प्रवक्ता एसपी तुलबहादुर कार्कीले बताए। हराएका बालबालिकाको खोजी गर्न प्रहरी तथा अन्य सरोकारवाला निकायसमेत सहभागी रहेको बालबालिका खोजतलास समन्वय केन्द्रसमेत खडा गरिएको छ। पछिल्लो समय कहालिलाग्दो रूपमा बढेको बालबालिका अपहरणका घटना होऊन् या हत्या र मानव बेचबिखनसम्मका गम्भीर प्रकृतिका अपराध त्यसबाट पीडित हुनेको ठूलो संख्या पनि बालबालिकाकै छ। सप्तरीका एसपी काफ्लेका अनुसार अपराधको आँकडा केलाउँदा बालबालिकालाई निसाना बनाउने क्रम निकै बढेको देखिन्छ। कलिला बालबालिका लक्षित अपहरणका घटनाले समाजमा कलिला नानीहरू जोगाउनै कठिन भइरहेको नागरिक समाज सप्तरीका अध्यक्ष थानसिंह भन्साली बताउँछन्।"
कैलालीमा मोटरसाइकल दुर्घटना : दुईको मृत्यु,कैलाली : पूर्वपश्चिम राजमार्गअन्तर्गत पर्ने कैलालीको चौकीडाँडा सडकखण्डमा गए राति भएको मोटरसाइकल दुर्घटनामा घाइते दुई जनाको उपचारका क्रममा मृत्यु भएको छ। दुर्घटनाबाट घाइते भएका से४प ४७३० नंको मोटरसाइकल चालक कञ्चनपुर कृष्णपुर नगरपालिका५ का ३० वर्षीय लोकेन्द्र पार्की र सुदूरपश्चिम प्रदेश०२००४प १११ नंको मोटरसाइकल चालक कञ्चनपुरकै शुक्लाफाँटा नगरपालिकाका ३२ वर्षीय पुरनकुमार मडैको सेती प्रादेशिक अस्पताल धनगढीमा उपचारका क्रममा राति मृत्यु भएको जिल्ला प्रहरी कार्यालयका प्रवक्ता बेदप्रकाश जोशीले बताए। दुई मोटरसाइकल एकापसमा ठोक्किएर दुर्घटना भएको थियो। दुर्घटनाबाट मोटरसाइकलको पछाडि सवार रहेका कृष्णपुर नगरपालिकाका दीपक भट्ट र शुक्लाफाँटा नगरपालिकाका महेश पार्की पनि घाइते भएका छन्। सेती प्रादेशिक अस्पतालमा उपचार भइरहेको उनीहरुको अवस्था समान्य छ। रासस
एकल महिलाका पीडा : समाजले हाँस्नसमेत दिँदैन,"अछाम : साँफेबगर नगरपालिका४ की भगवती खड्का ३० वर्षकी भइन्। उनले २५ वर्षको उमेरमा श्रीमान् गुमाइन्। कलिलै उमेरमा जीवनसाथी गुमाउनुको पीडा एकातिर छ भने अर्काेतिर ४ छोरीको पालनपोषण, पढाइ, लेखाइको जिम्मेवारी छ, उनलाई। भगवतीका जेठी छोरी सतीक्षा, माइली समीक्षा, साइँली सदीक्षा र कान्छी सरिता जनकल्याण माविमा पढ्छन्। एकल महिलालाई समाजले हेर्ने नराम्रो दृष्टिकोण र अर्कोतिर परिवार पाल्न आर्थिक कठिनाइ उनले झेल्नुपरेको छ। भगवतीलाई छोरीहरूको पढाइ खर्च एक्लैले जुटाउन परिरहेको छ। श्रीमान् नहुने महिलालाई हाम्रो समाजले हेला गर्छ। समाजको नराम्रो नजरबाट जोगिनुपर्छ। छोरीहरूको पालनपोषण एक्लै गर्न निकै मुस्किल छ, उनले भनिन्, कहिलेकाहीँ खुसी हुँदासमेत खुलेर हाँस्न पाउँदैनौं। यहाँ त श्रीमान् नभएका महिलालाई खुलेर बाँच्न अधिकार पनि छैन। भगवती साँफेबगरमा रहेको दिदीबहिनी जैविक प्याड उद्योगमा काम गर्छिन्। प्याड बनाउने काम दैनिक गुजारा गर्ने माध्यम बनेको उनले बताइन्। खप्तडकी जलादेवी कडायतको श्रीमान् बितेको एक वर्ष भयो। उनी अहिले २९ वर्षकी भइन्। भारतमा राम्रै कमाइरहेका श्रीमान् शेरबहादुर कडायतको मृत्युपछि २ छोराछोरी लिएर उनी अछाम फर्किन्। जलाको १० वर्षको छोरा र ४ वर्ष छोरी छन्। एकल हुनुको पीडा त भोग्नु परिरहेकै छ। त्यसमाथि सन्तानको भविष्य, समाजको अपहेलनासँग लड्नु परिरहेको बताउँछिन्। वर्षभरि खानपुग्ने गरी जग्गा जमिन छैन। चौमासिकमा पाउने सामाजिक सुरक्षा भत्ताले उधारो तिर्नसमेत नपुग्ने बताउँछिन्। उनले भनिन्, एक्लैले घरपरिवार चलाउन गरेको संघर्ष समाजले देख्दैन। हामीले लगाएको, खाएको, हिँड्डुल गरेको, कोकोसँग बोलेको सबै कुराको हिसाबकिताब समाजले राख्ने गर्छ। समाजले हामीलाई मान्छे नै होइनौं जस्तो व्यवहार गर्छ। साँफेबगर नगरपालिकामा ८ सय ९५ जना एकल महिला छन्। तीमध्ये ६० वर्षमुनिका ६ सय र ६० वर्षमाथिका २ सय ९५ जना छन्। बाब्लाकी ३७ वर्षीया शान्ता नेपालीको पीडा पनि उस्तै छ। उनको श्रीमान्को मृत्यु भएको ४ वर्ष भयो। उनीमाथि चार छोरोछोरीको पालनपोषणको जिम्मेरीवारी आइलाग्यो। श्रीमान् निर्प नेपालीको मृत्युपछि उनी माइतीमै माइतीघर बाजुरामा बस्दै आएकी छन्। उनले भनिन्, जेठी छोरी अपांग छे, मेरो तल्लो पेट दुख्ने समस्या छ। उपचार गर्न पाएको छैन। अलिअलि जोहो गरेर छोराछोरीलाई खुवाउँदा गाउँका मान्छेहरू यसले के काम गरेर ल्याई, कसले दियो? भन्दै नानाथरी कुरा गर्न थाल्छन्। त्यस्तै, जला सोमबार नगरपालिकाले एकल महिलाहरूलाई वितरण गरेको खाद्यान्न लिन नगरपालिका पुगेकी थिइन्। उनले खाद्यान्न वितरणभन्दा पनि आफूहरूलाई सीप सिकाएर परिवार पाल्ने र समाजमा सम्मान पूर्वक बाँच्ने वातावरण मिलाइदिन आग्रह गरिन्। उनको पनि पति बिछोडिनुको पीडा एकातिर छ। भने, अर्कोतिर परिवार र समाजबाट दुव्र्यवहार खेप्नुपर्छ। यस्ता गतिविधिले एकल महिलाहरूको जीवन कठिन बन्न पुगेको एकल महिला तथा महिला अधिकारकर्मी दूतकला बिष्टले बताइन्। उनले भनिन्, एकल महिलाप्रति समाजमा विद्यमान कूरीतिको अन्त्य, विभेदपूर्ण व्यवहार, संस्कार जरैदेखि उन्मूलन हुनुपर्छ। धार्मिक, साँस्कृतिक, आर्थिक, सामाजिक, राजनीतिक दृष्टिले कोही एकल महिला पीडित बनिरहेकै छन्। यसको अन्त्य गर्न सरकार कठोर बन्नुपर्छ। विपन्न तथा एकल महिलाहरूलाई नगरपालिकाबाट बेलाबेलामा राहत तथा खाद्यान्न वितरण गर्दैे आएको साँफेबगर नगरपालिकाका उपप्रमुख विमलादेवी बुड्थापाले बताइन्। साँफेबगर नगरपालिकामा ८ सय ९५ जना एकल महिला छन्। तीमध्ये ६० वर्षमुनिका ६ सय र ६० वर्षमाथिका २ सय ९५ छन्।"
"इजरायलको तेल अवीवमा गोली चल्यो : २ जनाको मृत्यु, दुई हप्तामा चौथो आक्रमण","इजरायल : इजरायलको तेल अवीवमा भएको गोलीकाण्डमा दुई जनाको मृत्यु भएको छ भने कैयौं घाइते भएका छन्। पछिल्लो दुई हप्तामा इजरायलमा भएको यो चौथो आक्रमण हो। गोलीबारी तेल अवीवको डिजेनगोफ स्ट्रिटमा भएको थियो। सो सबैभन्दा व्यस्त ठाउँहरू मध्ये एक मानिन्छ। बार र रेष्टुरेन्ट भएको क्षेत्र भएकाले यहाँ मानिसको आवतजावत पनि बढी हुन्छ। टाइम्स अफ इजरायलका अनुसार डिजेनगोफको बारमा एक व्यक्तिले गोली हानेका हुन्। सुरक्षा बलले अहिले आक्रमणकारीको खोजी गरिरहेको छ। इजरायलको आपतकालीन सेवाका प्रवक्ताले आक्रमणपछि कम्तीमा नौ जनालाई अस्पताल लगिएको र तीमध्ये चारजना जीवन र मृत्युको लडाइँ लडिरहेका डाक्टरले बताएका छन्। आक्रमणपछि इजरायली सेनाको विशेष फौज घटनास्थलमा पुगेको थियो। बिहीबार राति जारी एक विज्ञप्तिमा, इजरायली प्रधानमन्त्री नाफ्ताली बेनेटले आक्रमणमा मारिएकाहरूका परिवारहरूप्रति समवेदना व्यक्त गरेका छन्। पीएम बेनेटले भने, 'आतंकवादी जहाँ भए पनि हामी ऊसमक्ष पुग्छौं र प्रत्यक्ष वा अप्रत्यक्ष रूपमा सहयोग गर्ने सबैले पनि मूल्य चुकाउनु पर्छ।' प्रहरी अधिकारीहरुका अनुसार इजरायल प्रहरी, आर्मी स्पेशल फोर्स र शिन बेट इन्टेलिजेन्स सर्भिसका १००० भन्दा बढी सदस्यले आक्रमणकारीको खोजी गरिरहेका छन्। इजरायली सुरक्षा बलहरू हालैका आक्रमणहरूलाई ध्यानमा राख्दै उच्च सतर्कतामा छन्। गत महिनाको अन्त्यमा, एक प्यालेस्टिनी बन्दुकधारीले तेल अवीवमा पाँच जनाको हत्या गरेका थिए। यसअघि तीन अरबइजरायलीहरूले दुई आक्रमणमा छ जनाको ज्यान लिएका थिए। यी घटना इजरायलको उत्तरमा हदेरा र दक्षिणमा बेरशेबा सहरहरूका हुन्। सबै आक्रमणकारीलाई गोली हानी मारिएको थियो। बीबीसी"
पिकअपले ठक्कर दिँदा मोटरसाइकल चालकको मृत्यु,विराटनगर : पूर्वपश्चिम लोकमार्गअन्तर्गत मोरङको उर्लाबारीमा पिकअपले ठक्कर दिँदा बिहीबार राति मोटरसाइकल चालकको मृत्यु भएको छ । उर्लाबारी नगरपालिका४ आइतबारेमा दुर्घटना हुँदा झापाको दमक नगरपालिका३ का २८ वर्षीय राजन घिमालको मृत्यु भएको मोरङ प्रहरीका प्रवक्ता डीएसपी दीपक श्रेष्ठले बताए । उनका अनुसार धिमालले चलाएको को ३२ प ६९३१ नम्बरको मोटरसाइकललाई पूर्वबाट पश्चिमतर्फ जाँदै गरेको को १ च ६३९९ नम्बरको पिकअप भेनले राति ८:४० बजेतिर ठक्कर दिएको थियो । दुर्घटनामा परेर गम्भीर घाइते भएका धिमालको उपचारका क्रममा उर्लाबारीस्थित अरनिको अस्पतालमा राति ९:२५ बजेतिर मृत्यु भएको डीएसपी श्रेष्ठले बताए । गलत लेनमा चलाएको मोटरसाइकलका कारण दुर्घटना भएको प्रहरीको प्रारम्भिक अनुसन्धानबाट खुलेको छ । पिकअप र चालक उर्लाबारी४ का २१ वर्षीय दीपेन्द्र बोहोरालाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ ।
रुपातालमा १० हजार माछाका भुरा छाडियो,"पोखरा : रुपातालमा १० हजार माछाका भुरा छाडिएको छ। जलीय जैविक विविधता संरक्षणको लागी पोखराका विभिन्न तालहरुमा माछाका भुरा छाड्ने कार्यक्रम अन्तर्गत मत्सय विकास केन्द्र मिर्मी स्याङ्जाले रुपामा माछाका भुरा छाडेको हो। जलवायु परिवर्तन, तालमा आस्रित जनसमुदायको बढ्दो जनसंख्याका कारण तालमा भएका स्थानीय जातका माछा लोप हुँदै गएकोले माछाको उत्पादन बढाउन भुरा छाडिएको मत्सय विकास केन्द्र मिर्मी स्याङ्जाका कार्यलय प्रमुख रविनसन अधिकारीले बताए। माछामा गण्डकी प्रदेशलाई आत्मनिर्भर बनाउन यस्ता कार्यक्रम सहयोगी हुने पशुपन्छी तथा मत्सय विकास निर्देशनालय गण्डकी प्रदेश निर्देशक डा मनबहादुर पुनले बताए। पोखराको तेस्रा ठूलो रुपातालमा माछाका भुरा छाडिंदै।"
अपहृत बालकको शव छिमेकीको शौचालयमा,"मलंगवा : मिठु भनेर चिनिने ८ वर्षीय आकाशकुमार ठाकुरको अपहरणपछि हत्या भएको छ। उनको शव बिहीबार बिहान छिमेकी जगदीश ठाकुर बडहीको शौचालयको सेफ्टी ट्यांकीमा लुकाएको अवस्थामा भेटिएको हो। सर्लाहीको मलंगवा नगरपालिका१२ गम्हरियाका आकाश चैत २० गते राति ८ बजेदेखि हराइरहेका थिए। खाना खाएर दैलोमा खेल्दै गरेको अवस्थामा अपहरणकारीले अपहरण गरेको बुवा दीपेन्द्रले बताए। परिवारका सदस्यले बालक हराएको खबर राति ११ बजे प्रहरीमा गरेका थिए। उक्त खबर पाएपछि दीपेन्द्र पनि बहराइनबाट घर फर्किएका थिए। छोरालाई जसरी पनि बचाउने उदेश्यले परदेशबाट आए पनि बचाउन नसकेको दीपेन्द्रले बताए। म छोरालाई जसरी पनि बचाउनुपर्छ भनी आएँ। यहाँ आएदेखि नै छोरालाई चारैतिर खोज्ने गर्यौं, उनले भने, तर, बिहीबार छोराको शव छिमेकी जगदिश ठाकुर बडहीको चर्पीको सेफ्टी ट्यांकीमा भेटियो। अपहरणकारीले राकेश शर्मा नामको आईडीबाट साउदी अरबमा रहेका सालो मुकेश ठाकुरसंग १५ लाख फिरौती मागेको उनले सुनाए। करिब सात वर्षदेखि आफू परदेशमै बस्ने भएकाले कसैसँग कुनै प्रकारको दुश्मनी थिएन। तर, किन मेरो छोरालाई मार्यो थाहा भएन ?, उनले भने, छोरा अहिलेसम्म जिउँदै होला भन्ने ठूलो आश थियो। छोराछोरीकै भविष्यका लागि ७ वर्षदेखि परदेशमा थिएँ। अपहरणकारीको निसानामा बालबालिका दीपेन्द्र र महासुन्दर दम्पतीका दुई छोरी र दुई छोरा हुन्। दुई छोरीपछि जेठो छोरा थिए आकाश। स्थानीय निजी विद्यालयमा १ कक्षामा पढथे। छोराको हत्यापछि ३० बर्षिया महासुन्दर बिहीबार बिहानदेखि अचेत छिन्। कुनै बेला होस आउँदा छोरा आकाश भनेर बरबराउँछिन्। छिमेकी र आफन्तले जति सम्हाल्न खोजे पनि उनी छोरालाई खोज्दै अचेत हुने गरेको छ। बेहोसीको हालतमा रहेकी महासुन्दरको आँसु थाम्न सकेको छैन। उनीसँगै गाउँ पनि शोकमग्न भएको छ। प्रहरीले बालकको अपहरणलगत्तै अनुसन्धान थालेको थियो। अपहरणको आशंकामा केही छिमेकीलाई ल्याएर अनुसन्धान गर्दा हत्या गरी शव सेफ्टी ट्यांकीमा फालेको पत्ता लागेको होे। आकाश र जगदिशको घर एउटा घरले छेकेको छ। घटनाबारे जानकारी पाएलगतै प्रहरी खटिएको जिल्ला प्रहरी कार्यालय सर्लाहीका प्रहरी नायब उपरीक्षक माधवप्रसाद बुढाथोकीले जानकारी दिएका छन्। उनका अनुसार अनुसन्धानमा फेला परेको तथ्यअनुरुप नै आकाशको मृत शरीर बोरामा बेरेर सेफ्टी ट्यांकीमा फालिएको भेटिएको हो। घटनामा संलग्न रहेको आशंकामा जगदिशका परिवारका व्यक्ति र केही अन्य गरी ७ जनालाई हिरासतमा लिएर अनुसंधान भइरहेको छ। हत्या के कति कारणले भएको हो त्यो अहिले सम्म खुल्न सकेको छैन्, बुढाथोकीले भने। वैदेशिक रोजगारीबाट आर्थिक प्रगति गरेका दीपेन्द्रको परिवार सामान्य र सरल रहेको स्थानीयबासीले जनाएका छन्। घरका परिवारले आर्थिक प्रगति राम्रै गरिरहेका थिए। पैसाको लोभ वा अन्य कुनै इश्र्याले बालकको हत्या भएको हुन सक्ने स्थानियबासीको ठम्याइ छ।"
वडाको पहलमा नयाँबानेश्वर क्षेत्रको ५० रोपनी जग्गा संरक्षण,"काठमाडौं : काठमाडौँ महानगरपालिका१० का विभिन्न भागमा रहेको ५० रोपनी सार्वजनिक जग्गालाई संरक्षण गरी उद्यान निर्माण गरिएको छ। वडा क्षेत्रमा रहेका सार्वजनिक जग्गा संरक्षण गरी खुला स्थानको विकास गर्ने नीतिअनुसार तीन करोड ५० लाख लगानीमा उद्यान निर्माण गरेर ११ ठाउँका गरी करिब ५० रोपनी सार्वजनिक जग्गा संरक्षण गरिएको वडाध्यक्ष रामकुमार केसीले राससलाई जानकारी दिए। नयाँबानेश्वर, छक्कुबक्कु, जोगीकुटी, संयुक्त राष्ट्रसङ्घीय उद्यान (युएन पार्क), सेतो गणेशस्थानसँगैको स्थललगायत स्थानको सार्वजनिक जग्गा वडाको नेतृत्वमा संरक्षण भएको हो। सार्वजनिक जग्गा संरक्षणका लागि यस क्षेत्रबाट बागमती प्रदेशसभामा प्रतिनिधित्व गर्ने प्रदेश सरकारका संस्कृति तथा पर्यटनमन्त्री दीपेन्द्र श्रेष्ठलेसमेत सहयोग गरेका वडा कार्यालयले जनाएको छ। मन्त्री श्रेष्ठले प्रदेशसभा सदस्यका रूपमा मात्र प्रतिनिधित्व गर्दा पनि सार्वजनिक जग्गामा रोपेको मकै काटेर उद्यान निर्माण गर्ने कामको नेतृत्व गरेका थिए। विभिन्न विद्यालय एवं व्यक्तिले मिचेका बागमती र रुद्रमती नदी किनारका जग्गा खाली गर्न पनि मन्त्री श्रेष्ठले आफैँ स्थलगतरूपमा खटेर सहयोग गरेका छन्। विभिन्न व्यक्ति एवं संस्थाले मिचेका करिब २० रोपनी जग्गा भने अझै संरक्षणमा ल्याउन नसकिएको वडाध्यक्ष केसीले सुनाए। ती जग्गा पनि संरक्षण गर्ने गरी वडा कार्यालयले योजना बनाइसकेको छ। संरक्षण गरिएका र गर्न बाँकी जग्गामा बनेको उद्यानलाई भूकम्पलगायत प्राकृतिक प्रकोपका बेला पनि उपयोगमा ल्याउन सकिने गरी खुला स्थलका रूपमा विकास गरिएको छ। रासस"
मृतकका परिवारलाई दुई लाख दिने सहमतिपछि परियारको शव बुझियो,"गोरखा : कुटपिटबाट मृत्यु भएकी गोरखा नगरपालिका वडा नं ११ बारकिलोकी फूलमाया परियारको शव आफन्तले बुझेका छन्। कुटपिट गर्ने पक्षले परियारको परिवारलाई दुईलाख रुपैयाँ दिएपछि शव बुझेको हो। कोकाकोला चोरेको आरोपमा कुटपिट गर्ने सोही ठाउँकी दुर्गा आलेले दुईलाख रुपैयाँ तिरेको मृतकका भाइ धनबहादुर परियारले जानकारी दिए । 'उहाँहरुले दुई लाख रुपैयाँ तिर्नुभयो । हामीले शव बुझेर ल्यायौँ र सतगत गर्यौं,' उनले भने, 'प्रहरीमा पनि गएनौँ । मुद्दामामिला पनि गरेनौं।' बारकिलो बजारको सार्वजनिक सौचालय सरसफाइको काम गर्दै आएकी ३६ वर्षीया परियारको गत मंगलबार भरतपुर अस्पतालमा उपचारको क्रममा मृत्यु भएको थियो । गत हप्ताको बिहीबार उनकी सात वर्षकी छोरी वर्षा परियारले कोकाकोला चोरेको आरोपमा आलेले बालिकालाई कुटेको र सोही विषयमा फूलमायामाथि पनि कुचोले कुटपिट गरेको भाइ नाता पर्ने अर्का विकास परियारको भनाइ छ । कुटपिटको घटनापछि परियार सिकिस्त बिरामी भइ गोरखा अस्पताल र त्यसपछि भरतपुर अस्पतालमा उपचाररत थिइन् । 'गोरखा अस्पतालले मृगौला लगायतका भित्रि अंगले काम नगरेको र डब्लुबीसीले काम नगरेको भन्दै भरतपुर रेफर गरेको रहेछ,' प्रहरी निरीक्षक रामजी देवकोटाले भने । भरतपुर अस्पतालमा गरिएको पोस्टमार्टम रिपोर्टमा पनि आन्द्रा प्लाल परेको, मृगौला र कलेजोले काम नगरेको उल्लेख रहेको परियारले बताए । कुटपिटबाटै मृत्यु भएको हुनसक्ने आरोपमा स्थानीयबासीले बुधबार रातभर बारकिलो प्रहरी चौकीमा नाराबाजी र घेराउ गरेका थिए । तर बिहीबार दिउँसो कुटपिट गर्ने पक्ष र मृतकका आफन्तहरु बीच छलफल हुँदा दुईलाख रुपैयाँ लेनदेनमा समझदारी भएको मृतकका आफन्तले जनाएका छन् ।"
महावीर पुनलाई बेलायतको विश्वविद्यालयमा सम्मान,"काठमाडौं : बेलायतको युनिभर्सिटी अफ सेन्ट्रल लकांशायरले बिज एजुकेशनको आयोजनामा राष्ट्रिय आविष्कार केन्द्रका संस्थापक एवं नेपाली वैज्ञानिक डा महावीर पुन मगरलाई सम्मान गरेको छ। डा पुनले नेपालको खोज, अनुसन्धान तथा प्रविधिको क्षेत्रमा पुर्याएको योगदान र उनको कर्मको प्रतिफलस्वरुप सम्मान गरिएको हो। सो अवसरमा डा पुनसँग अन्तर्क्रियासमेत गरिएको थियो। कार्यक्रममा डा पुनले आफ्नो काम भिडियोमार्फत प्रस्तुत गरेका थिए। पुनले जनस्तर र विदेशीको सहयोगबाट स्थापित केन्द्रले ड्रोन, बायोमेडिकल, कृषि, शिक्षा, स्वास्थ्यलगायतका २० भन्दा बढी क्षेत्रमा नयाँनयाँ अनुसन्धानको काम गरिरहेको जानकारी गराए। कार्यक्रममा नेपाल एजुकेशन काउन्सिल युकेका पदाधिकारी वसन्त नेपाल, लेखनाथ गैरे, गणेश खड्का, कृष्ण खनाललगायतको उपस्थिति थियो। रासस"
बागलुङमा एकै रात सहकारीसहित सात घरमा चोरी,"बागलुङ : बागलुङको जैमिनी नगरपालिका१ कुश्मीशेरा बजारमा गत राति एक सहकारीसहित सात घरमा चोरी भएको छ। सिवाइसी बचत तथा ऋण सहकारी संस्थाको कुश्मीशेरा शाखासहित स्थानीय छ जनाको घरमा चोरी भएको हो। कुश्मीशेरा बजारका व्यवसायी गोविन्द अँखेलीको घरबाट दुई तोला सुन र नगद रु २० हजार चोरी भएको चेम्बर अफ कमर्श कुश्मीशेराका अध्यक्ष विष्णु आचार्यले बताए। त्यस्तै शान्ति माध्यमिक विद्यालयका प्रधानाध्यापक यामबहादुर जिसीको घरबाट रु पाँच हजार चोरी भएको छ। कुश्मीशेरा बजारमा व्यापार गर्ने अनिल सापकोटाको पसलबाट रु २७ हजार चोरी भएको आचार्यले बताए। चुडामणि शर्माको मेडिकल, नयनसिंह थापाको घर र मनबहादुर परियारको पसलबाट पनि चोरी भएको छ। उनीहरुको केकति चोरी भएको भन्ने विषयमा खोजी भइरहेको छ। सिवाइसी बचत तथा ऋण सहकारी संस्थाको शाखा रहेको घरमा समेत तोडफोड भएको आचार्यले बताए। चोरी भए, नभएको विषयमा खोजी भइरहेको छ। चोरी भएका सबै घर तथा पसलमा झ्याल, ढोका फोडेर चोरी भएको प्रहरीले जनाएको छ। बिहीबार राति साढे २ बजेसम्म बजारमा गस्ती गरेको प्रहरीले चोरीका विषयमा आज बिहानमात्रै जानकारी पाएको जनाएको छ। घटनाका विषयमा खोजी र अनुसन्धान भइरहेको प्रहरी चौकी कुश्मीशेराका हवल्दार हरि शर्माले जानकारी दिए। तीन महिना पहिला कुश्मीशेरा बजारकै हेमलाल पौडेलको पसल फोडेर चोरी भएको थियो। प्रहरीले त्यतिबेला चोरी गर्नेलाई समेत पक्राउ गर्न सकेको छैन। तीन महिनापछि कुश्मीशेरा बजारमा पुनः चोरीका घटना बढेको स्थानीयवासी बताउँछन्। रासस"
