शीर्षक,विवरण
विद्यालय बन्दसँगै विकल्प,"कोरोनाको दोस्रो लहर सुरु भएसँगै यतिबेला सबैजसो क्षेत्र त्राहीमाम अवस्थामा छ। यसको असर नपर्ने कुनै क्षेत्र छैन। सबैलाई आफ्नो पेसा व्यवसाय जोगाउनेदेखि व्यक्तिगत सुरक्षाका विषयमा समेत गहिरो चिन्ता थपिएको छ। युके भेरिएन्ट नामको नयाँ भाइरसको तीव्र फैलावटसँगै पछिल्लो साता सबैको ध्यान शैक्षिक संस्थातर्फ मोडिएको छ। धेरै मानिसको जमघट हुने तथा भाइरसको संक्रमण सजिलै फैलने भएकाले तत्काल शैक्षिक संस्था बन्द गर्नुपर्ने एकथरिको भनाइ छ। कोरोनाको कारण देखाउँदै बन्द मात्र गरेर समस्या समाधान नहुने र यसले व्यवसाय र मुलुकको अर्थतन्त्रै चौपट पार्ने भएकाले सावधानी अपनाएर पढाइ सुचारु गर्नुपर्ने तर्क अर्कोथरिको छ। बन्द गर्ने र खुलाउने विषयमा तर्कवितर्क भए पनि पढाइका वैकल्पिक पाटोलाई बलियो बनाउने विषयमा भने तार्किक मन्थन भएको पाइँदैन। अबको ध्यान यतातर्फ केन्द्रित हुनुपर्छ। कोरोनालाई जित्न नसकिने हुनाले आफैं सुरक्षित हुने र दैनिकीलाई फरक ढंगबाट सञ्चालन गर्नेतर्फ बहस थाल्नुपर्छ। विश्वमा कोरोनाको असर नपरेको कुनै पनि मुलुक छैन। लाखौ मानिस र अर्बौंको धनमालको क्षति भइसकेको छ। विकसित, अल्पविकसित र अविकसित सबै प्रकारको राष्ट्रमा यसको असर परेको छ। सम्पन्न मुलुक सहजै उठ्लान तर हाम्राजस्ता मुलुकलाई भने समस्या परेको छ। पठनपाठनको सन्दर्भमा पनि यस्तै देखिएको छ। नेपालको तुलनामा निकै ठूलो असर परेको अमेरिका, बेलायतलगायत युरोप र अन्य सम्पन्न मुलुकमा गत वर्षदेखि नै पढाइ सुचारु छ, वैकल्पिक माध्यमबाट। विद्यार्थीको पढाइ, परीक्षालगायत अन्य सबै प्रकारका शैक्षिक गतिविधि रोकिएको छैन। हामीकहाँ भने सधैंजसो बहस मात्रै हुने तर कार्यान्वयनमा चुस्तताको अभावमा पढाइमा प्रत्यक्ष असर परिरहेको छ। यसले समस्यालाई गुजुल्टो मात्रै पारेको छ। कोरोना आयो भन्दै आत्तिएर शैक्षिक संस्था बन्द गर्ने र हाइसन्चो मानेर बस्नुपर्ने अवस्था आउनुको मुख्य कारण यही हो। अब भने हरेकले फरक ढंगबाट सोच्नुपर्छ र कोरोनासँगै जुधेर बाँच्नसक्ने विकल्पमा छलफल हुनुपर्छ। कोरोना संक्रमण रोक्न शैक्षिक संस्था, उद्योग कलकारखाना, होटल, व्यापारिक मललगायतका धेरै मानिसको जमघट हुने ठाउँ बन्द गर्नु सजिलो उपाय हो। तर कसैले पनि भविष्यवाणी गर्न नसकेको यो महामारी रोकिएला र फेरि व्यवसाय सुचारु गरौला भनेर बसिरहने हो भने मुलुकको अर्थतन्त्र चौपट हुन बेर लाग्दैन। अर्थतन्त्र चौपट हुनु भनेको मुलुक अधोगतिको यात्रामा जानु हो। तसर्थ तत्कालका लागि शैक्षिक संस्था सञ्चालनको वैकल्पिक पाटोमा छलफल भए पनि अन्य क्षेत्रमा विकल्प खोज्नुपर्ने बेला आएको छ। गत वर्ष पनि कोरोनाकै कारण लकडाउन भएपछि लामो समयसम्म स्कुल तथा कलेज बन्द रहे। केहीले लकडाउन हुनेबित्तिकै स्वतस्फूर्त अनलाइन वा अन्य माध्यमबाट पढाइ सुचारु गरे भने केही विद्यालय लकडाउनको छटपटीले आत्तिने तर विकल्प केही पनि दिन नसक्ने अवस्थामा पुगे। यसको असर अहिले पनि परिरहेको छ। संक्रमण बढ्दै गयो भने फेरि पनि लकडाउन गर्नुपर्ने हुनसक्छ। अब भने सबै प्रकारका शैक्षिक संस्थाले वैकल्पिक माध्यमबाट हुने पढाइलाई पनि आफ्नो अभिन्न अंग बनाउनुपर्छ। सोहीअनुसार जनशक्ति तयार पार्नुपर्छ। सरकारले विद्यालय भवनका लागि मात्रै होइन, वैकल्पिक पढाइका लागि संरचना तयार पार्न बजेट छुट्याउनुपर्छ। निजी शैक्षिक संस्थालाई पनि सोहीअनुसार निर्देशित गर्नुपर्छ। यति गर्न सकियो भने लकडाउन भए पनि विद्यालय बन्द भयो भनेर कोही पनि आत्तिनुपर्ने अवस्था आउने छैन।"
एमसीसी रोक्नु गलत,"काठमाडौं : प्रधानमन्त्री केपी शर्मा ओलीले एमसीसी सम्झौता संसद्मा निर्णयार्थ प्रस्तुत नगरिएकामा सभामुखप्रति असन्तुष्टि जनाएका छन्। सरकारले संसद्मा टेबल गरेपछि निर्णयार्थ प्रस्तुत नगर्नु गलत भएको प्रधानमन्त्री ओलीको भनाइ छ। नेपाली कांग्रेस र नेकपा माओवादी सरकारमा हुँदा एमसीसी सम्झौता गरिएको थियो। त्यो निर्णयार्थ हामीले संसद्मा टेबल गरेका छौं। र, टेबलमा निर्णयार्थ प्रस्तुत गरिएको छैन। हामी त्यसको माग गरिरहेका छौं, प्रधानमन्त्री ओलीले बुधबार नयाँ वर्षका अवसरमा राष्ट्रका नाममा सम्बोधन गर्दै भने, त्यसरी सरकारले प्रस्तुत गरिसकेपछि निर्णयार्थ प्रस्तुत नगर्ने भनेको संवैधानिक कुनै अधिकार कसैसँग हुँदैन। त्यो गर्नै पर्ने हुन्छ तर संविधान नै नमान्ने, जिद्दी गर्ने त्यो प्रवृति हामी झेलिरहेका छौं। हामी चाहन्छौं, फाटोको खेती होइन। आपसमा, परस्परमा, वैमनस्यता र घृणा होइन, आजको हाम्रो आवश्यकता राष्ट्रिय एकता हो। प्रधानमन्त्री ओलीले संविधानले गरेको व्यवस्थाअनुसार अध्यादेश पेस गर्न नदिएको भन्दै असन्तुष्टि व्यक्त गरे। अचम्म ! लडेर ल्याएको संसद्, मुद्दा लडेर ल्याएको संसद् चल्न नदिएर, संविधानले भनेको पहिलो दिन प्रस्तुत गर्नेगर्नुपर्ने अध्यादेश संसद्मा प्रस्तुत गर्न नदिएर एउटा अप्रिय र अशोभनीय स्थितिको निर्माण भएको छ, प्रधानमन्त्री ओलीले भने। ओलीले अध्यादेशबाट एसिड आक्रमणविरुद्धको कडा कानुन ल्याएको उल्लेख गरे। यस्तै, बलात्कार, बलात्कारपछिका हत्याजस्ता कुरालाई नियन्त्रण गर्न कानुन ल्याएको प्रधानमन्त्री ओलीको भनाइ थियो। छाउपडी होस्, बोक्सी होस्, यसविरुद्ध हामीले अभियान चलाएका छौं। एसिड आक्रमणविरुद्ध अध्यादेश, त्यो जरुरी कुरा बन्यो। समाजले त्यसमा सरकारको बढी ध्यानाकर्षण पनि गर्यो, ओलीले भने। ओलीले वर्ष २०७७ मा कोभिड महामारीबीच सरकारले उल्लेख्य काम गरेको बताए। असहज परिस्थितिमा दीर्घकालीन महŒवका काम भएको दाबी ओलीले गरे। उनले प्रतिकूलताबीच राजनीतिक, आर्थिक तथा सामाजिक क्षेत्रमा सफल वर्ष रहेको बताए। ०७७ साल कोभिडको महामारी भए पनि केही राजनीतिक अस्वस्थता देखापरे पनि निरर्थक वर्ष रहेन, उनले भने, एउटा उपलब्धिको वर्ष नै रह्यो। उनले कोरोना महामारीको जोखिम अझै रहेकाले आवश्यक सावधानी अपनाउन आग्रह गरे। उनले कोभिड १९ को महामारीबाट बच्न स्वास्थ्य सतर्कताका मापदण्ड कडाइसाथ पालना गर्न सबैलाई आह्वान गरे। सरकार लकडाउन गरिहाल्ने मनस्थितिमा नरहेको उनको भनाइ थियो। सरकार लकडाउनमा जान चाहँदैन। कतिपयले आजै लकडाउन हुन्छ, भोलि नै भन्ने हल्ला चलाएका थिए, उनले भने, तर, सरकार सकेसम्म लकडाउनमा जान चाहँदैन। तर, हामीले हेक्का राख्नुपर्छ, युरोपका कतिपय विकसित भनिएका देश, जब महामारी ह्वात्तै फैलियो, त्यस्तो अवस्थामा लकडाउनमा गएका छन्। उनले दोस्रो र तेस्रो चरणमा फैलिएको लहरबाट बच्न लकडाउनको सहारा लिनुपर्ने बाध्यता पनि आउन सक्ने बताए। हामी चाहन्छौं हाम्रो सतर्कताको विधिबाट परिस्थितिलाई बिग्रन नदिऔं भन्ने आग्रह गर्दछौं, उनले भने, सरकार सकेसम्म अस्ति मैले बोल्दा लकडाउन गर्ने धम्की दियो भन्ने पनि केहीले भने। म धम्की दिने हैसियत पनि राख्दिनँ। धम्की दिनुलाई उचित पनि ठान्दिनँ। त्यस्तो अवस्था नआओस् भनेर ध्यान दिनुपर्छ। परिस्थिति बिग्रियो भने त्यहाँ पनि पुग्नुपर्ने हुन सक्छ भनेको हो। त्यसैले हामी सतर्क भएर अघि बढ्नुपर्छ। उनले २०७७ सालमा कोभिड १९ महामारीले सामाजिक जनजीवन, अर्थतन्त्र, शिक्षा, स्वास्थ्यलगायत क्षेत्रलाई आक्रान्त बनाएको स्मरण गरे। संक्रमण कात्तिकदेखि घट्दै गए पनि चैतदेखि फेरि बढ्न थालेको उनले उल्लेख गरे। यसबाट अर्थतन्त्रलगायत विकासका आकांक्षामा प्रतिकूल असर नपरोस् भन्नका लागि सबै सजग हुनुपर्ने उनको भनाइ थियो। उनले आफ्नो भूभागसमेत समावेश गरी नयाँ नक्सा प्रकाशन गरी देशमा उमंग र खुसियाली छाएको बताए। हामीले गत वर्ष आफ्नो भूभागसमेत सामेल गरेर नेपालको नयाँ नक्सा जारी गर्यौं। सम्पूर्ण नेपाली जनताको मनमा त्यसले हर्ष छाएको छ, उमंग छाएको छ, ओलीले भने, राष्ट्रिय गौरव बढेको छ। आत्मविश्वास बढेको छ। र, हामीले हाम्रो गौरवपूर्ण इतिहास फेरि एकपटक सम्झिएका छौं। हाम्रो बहादुरीको इतिहास फेरि एकपटक सम्झिएका छौं। हाम्रा पूर्वजहरूको विद्वतापूर्ण इतिहास, खोज, अध्ययन, अनुसन्धानमूलक इतिहास फेरि एकपटक हामीले सम्झिएका छौं। उनले सरकारले योजनाबद्ध विकासलाई प्राथमिकता दिएको बताए। योजनाबद्ध विकासअन्तर्गत सातै प्रदेशमा ठुल्ठूला औद्योगिक क्षेत्रको शिलान्यास गरिएको चर्चा ओलीले गरे। भने, विकासका निम्ति शान्तिपूर्ण र अनुकूल वातावरण छ। लगानीका निम्ति आउन आग्रह गर्छौं। उनले युवालाई विदेश जानुभन्दा स्वदेशमै रोजगारमूलक काम गर्न आग्रह गरे। सरकारले रोजगार उपलब्ध गराउने प्रतिबद्धता व्यक्त गर्दै उनले उपलब्ध रोजगारीको प्रयोग गर्ने बताए। उनले तत्कालीन सशस्त्र द्वन्द्वका कारण गाउँमा बस्ने अवस्था नरही विदेशीनुपर्ने बाध्यता बनेको उल्लेख गरे। उनले अबको विश्वलाई भयमुक्त, त्रासमुक्त, समानतायुक्त र सम्मानजनकपूर्वक बाँच्न पाउने बनाउनका लागि सबैलाई आग्रह गरे। राष्ट्रिय हितको पक्षमा जहिले पनि न्यायोचितता र अन्तर्राष्ट्रिय उत्तरदायित्वका पक्षलाई हामीले बिर्सनु हुँदैन, उनले भने, न्यायबिनाको या न्यायरहित राष्ट्रियहित राष्ट्रिय अहंकार हुन सक्छ अथवा अन्यायपूर्ण राष्ट्रिय हित हुन सक्छ। त्यस कुरामा हामी सजग हुनुपर्छ। उनले सिंहदबारमै बसेर देशभर भइरहेको विकास निर्माण हेर्न सक्ने प्रविधिका विकास भइसकेको बताए। हामी विभिन्न आयोजना कसरी बनिरहेका छन् भनेर सिंहदरबारबाट हेर्न सक्छौं, उनले भने, तामाकोसीको काम कस्तो भइराखेको छ ? भैरहवा एयरपोर्टको काम कस्तो भइरहेको छ ? पोखरा एयरपोर्टको काम कस्तो भइराखेको छ ? भेरीबबईको काम कस्तो भइराखेको छ ? यी सबै कुरा हामी यहीँ सिंहदरबारमा बसेर हेर्छौं। यी उपलब्धि हामीले हासिल गरेका छौं। उनले मुलुकमा अब कुनै पनि हिंसाको अवलम्बन गर्ने समूह नरहेको दाबी गरे। हिंसाका माध्यमबाट राजनीतिक अभिष्ट पूरा गर्ने कुनै पनि समूह छैन, उनले भने। हिंसा अवलम्बन गरेको समूहलाई शान्तिपूर्ण राजनीतिक मूलधारमा ल्याइएकाले अब मुलुकमा हिंसा नहुने उनको भनाइ थियो। गए वर्ष (२०७६) जसरी हामीले पृथकतावादलाई अन्त्य गर्दै राष्ट्रिय एकताको सुरुवात गर्यौं, यस वर्ष (२०७७) पनि हामीले राजनीतिक उपलब्धि प्राप्त गर्यौं, उनले भने, हिंसाको बाटो अवलम्बन गरेर आफ्नो राजनीतिक अभिष्ट पूरा गर्ने समूहलाई शान्तिपूर्ण राजनीतिको मूलधारमा लिएर आएका छौँ। अब देशमा हिंसाको राजनीति छैन। उनले नयाँ वर्षमा सरकारले नयाँनयाँ कामको थालनी गर्ने बताए। आफ्नो जग्गाजमिन आफू बसेकै ठाउँबाट हेर्न सक्ने गरी मेरो कित्ता कार्यक्रम शुभारम्भ गर्न लागिएको उनको भनाइ थियो। नयाँ वर्षमा हामी नयाँनयाँ काम थालनी गर्दै छौं। मेरो कित्ता भन्ने कार्यक्रम। जो किसानका लागि आफ्नै धनीपुर्जा, आफ्नो कित्ता, आफू बसेकै ठाउँबाट एपबाट हेर्न सक्ने गरी मेरो कित्ता कार्यक्रम शुभारम्भ हुँदै छ, उनले भने। सरकार नयाँ उत्साह र नयाँ आत्मविश्वाससाथ नयाँ वर्षमा प्रवेश गरेको उल्लेख गर्दै उनले सुरू गरेका र अपूर्ण कामलाई पूरा गर्ने, नयाँ कार्यक्रम सुरू गर्ने बताए।"
बुद्धकृष्णले आठौंपटक जिब्रो छेडे (फोटो फिचर),"भक्तपुर : भक्तपुरको बिस्का जात्राअन्तर्गत मध्यपुर थिमिस्थित बोडेको जिब्रो छेड्ने जात्रामा बुद्धकृष्ण बाग श्रेष्ठले आठौंपटक आफ्नो जिब्रो छेडाएका छन् । अघिल्लो वर्ष नै जिब्रो छेडाउन तम्तयार भएर बसेका बुद्धकृष्णले कोरोना भाइरस संक्रमण नियन्त्रण र व्यवस्थापनका कारण जिब्रो छेडाउन पाएनन् । मध्यपुर थिमि नगरपालिका ८ बोडेस्थित पाँचो गणेश मन्दिर परिसरमा प्रत्येक वर्ष वैशाख २ गते हजारौं भक्तजनको सामुन्ने जिब्रो छेडिदै आएको छ । बुद्धकृष्णले यसअघि ७ पटक जिब्रो छेडाइसकेका छन् । उनले १२ वर्षअघिसम्म लगातार चारपटक जिब्रो छेडेका थिए । तर पाँचौंपटक जिब्रो छेड्न नपाउँदै घरमा जूठो परेको थियो । दाजु कृष्णचन्द्रले पनि भाइ बुद्धकृष्णले इच्छा व्यक्त नगरेसम्म १२ पटक लगातार जिब्रो छेडाएका थिए । १३ औं पटक जिब्रो छेड्न नपाउँदै भाइ बुद्धकृष्णले पनि जिब्रो छेड्ने इच्छा व्यक्त गरेपछि सर्लक्कै छोडेका कृष्णचन्द्रले ११ वर्षदेखि अरुको जिब्रो छेड्दै आएका छन् । जसअनुसार कृष्णचन्द्रले बिहीबार भाइ बुद्धकृष्णको जिब्रो छेडाएका छन् । बोडेका श्रेष्ठ जातिले मात्रै उक्त जात्रामा जिब्रो छेड्नुपर्ने प्रचलन रहेको छ । जिब्रो छेड्न तयार बुद्धकृष्णले तीनदिन अघिदेखि केही नखाइ व्रत बसेका थिए । व्रत बसेदेखि जिब्रो नछेडेसम्म सुत्नुहुन्न भन्ने भनाइ रहँदै आएको छ । जिब्रो छेड्दा थप पीडा नहोस् भनेर साता दिनअघि नै नून बार्नुपर्ने प्रचलन रहेको उनले बताए । त्यस्तै व्रत बस्दा जिब्रो छेड्दा शक्ति प्राप्त होस् भनी जिब्रो छेड्ने व्यक्तिले बोडे क्षेत्रका विभिन्न देवीदेवताको पूजा गर्ने चलन रहेको छ । स्थानीय पाँचो गणेश मन्दिरमा जिब्रो छेड्ने दिन नाइके प्रधान, कर्मी नाइके उपस्थित भइसकेपछि नाय्खीँ बाजासहित तीनपटकसम्म जिब्रो छेड्ने व्यक्तिको घरमा निमन्त्रणा लिएर जानुपर्छ । तेस्रोपटकमा मात्रै उक्त व्यक्ति जिब्रो छेड्दा प्रयोग गरिने परम्परागत पोशाक लगाएर गर्वका साथ पाँचो गणेश मन्दिर आइपुग्ने जात्राको विधान रहँदै आएको छ । जिब्रो छेड्ने तयारी भइरहँदा पाँचो गणेश मन्दिर परिसरमै जिब्रो छेड्ने व्यक्तिले बोक्ने अर्ध चन्द्रकारको मसाल जस्तै महादीप तयार गरिन्छ । नकर्मी नाइकेले जिब्रो छेड्ने सुइरो महिना दिनअघि नै तयार गर्छन् । उक्त सुइरो तयार भएपछि तेलमा डुबाएर राख्ने उनी बताउँछन् । तेलमा डुबाएर राख्दा फलामको सुइरोमा खिया लाग्न पाउँदैन र जिब्रो छेड्दा हुने घाउमा संक्रमण हुँदैन भन्ने छ, उनले भने । जिब्रो छेडिसकेपछि महादीप बोकेर जिब्रो छेड्ने व्यक्तिले करिब एक घन्टा समय लगाएर बोडे सहर परिक्रमा गर्छन् । जिब्रो छेड्ने व्यक्तिले चाहे उनी जहाँ पनि जान सकिने बताइन्छ । कुनै समय जिब्रो छेड्ने व्यक्ति काठमाडौंको पशुपतिसम्म हिँडेर पुगेको बताइन्छ । बोडेकै महालक्ष्मी मन्दिरमा उक्त परिक्रमा समापन गरिन्छ । जहाँ जिब्रो छेडिएको सुइरो झिकिन्छ । सुइरो झिकेपछि घाउ भएको जिब्रोमा महालक्ष्मी मन्दिरभित्रबाट झिकिएको माटो राख्ने परम्परा रहेको छ । उक्त माटो राखेपछि जिब्रो छेड्दा लागेको घाउ ३ र ४ दिनमै निको हुने जनविश्वास रहँदै आएको छ । जसअनुसार उक्त प्रचलनले अहिलेसम्म निरन्तरता पाउँदै आएको हो ।"
गण्डकी प्रदेशका मुख्यमन्त्री गुरुङविरुद्ध अविश्वास प्रस्ताव दर्ता,"पोखरा : गण्डकी प्रदेश सरकारका मुख्यमन्त्री पृथ्वीसुब्बा गुरुङविरुद्ध अविश्वास प्रस्ताव दर्ता भएको छ । माओवादी केन्द्र, नेपाली कांग्रेस, जनता समाजवादी दलका सांसदले बिहीबार मुख्यमन्त्री गुरुङविरुद्ध अविश्वास प्रस्ताव दर्ता गराएका हुन् । विपक्षी दलहरूले अविश्वासको प्रस्ताव ल्याउने तयारी गरेपछि प्रदेश सरकारले मध्यरातमा प्रदेशसभा अधिवेशन अन्त्य गरेको थियो । प्रदेशसभा सचिवालयमा दर्ता भएको अविश्वासको प्रस्तावमा नयाँ मुख्यमन्त्रीमा कांग्रेस संसदीय दलका नेता कृष्णचन्द्र नेपाली पोख्रेललाई प्रस्ताव गरिएको छ । अविश्वास प्रस्तावमा राष्ट्रिय जनमोर्चाका सांसदले पनि हस्ताक्षर गर्ने सहमति छ । कांग्रेसका १५, माओवादी केन्द्रका ११ र जसपाका २ गरी २८ सांसदको हस्ताक्षरसहित मुख्यमन्त्रीविरूद्ध अविश्वास प्रस्ताव दर्ता गरिएको हो।"
हरेक महिना आगलागी,"ताप्लेजुङ : २०७७ सालको वैशाख महिना। कोरोना संक्रमणका कारण लकडाउन गरिएपछि बजार पसल ठप्प थिए। यातायातका साधन चलेका थिएनन्। मानिसको चहलपहल हटेपछि फुङलिङ बजारका धेरै व्यवसायी, विद्यार्थी गाउँ फर्किएका थिए। १८ गते बेलुका एक्कासि बजारको पुरानो बैंक लाइनमा आगो लागेको हल्ला फैलियो। नगरपालिकाको दमकल, सुरक्षा निकाय र स्थानीयले आगो निभाउन प्रयास गरे। तर, ८ घरका ११ पसल जलेपछि मात्रै आगो नियन्त्रणमा आयो। जलेकामध्ये धेरै पसल सञ्चालक लकडाउनका कारण गाउँ गएका थिए। वर्षको सुरुआतमा कोरोना कहरका बीचमा सुरु भएको आगलागीका घटना अन्त्यसम्म नै रोकिएनन्। जेठ, असार, साउन र असोजमा एकएक घर जल्दा ९ लाख ३ हजारबराबरको क्षति भयो। कात्तिकमा २ घर जले। ६९ लाख १० हजार मूल्यबराबरको क्षति भयो। ३ जना घाइते भए। मंसिर र पुसमा ३३ घर जल्दा १८ लाख १० हजारको क्षति भएको प्रहरीको तथ्यांक छ। पुसको पहिलो हप्तादेखि प्रसिद्ध तीर्थस्थल पाथीभराको वनमा लागेको डढेलो महिनादिनपछि मात्रै पूर्ण नियन्त्रणमा आएको थियो। डढेलोबाट पाथीभराको मन्दिर बचाउन सिम्रिक एयरको हेलिकप्टरसमेत प्रयोग गरिएको थियो। नेपालमै पहिलो पटक डढेलो निभाउन हेलिकप्टरबाट पानी खन्याइएको थियो। पुस १३ गते हेलिकप्टरबाट पानी खन्याएपछि मन्दिर क्षेत्र सुरक्षित भयो। वनको आगो निभाउन त्यसपछि पनि सुरक्षा निकाय, मन्दिरका कर्मचारी र स्थानीय महिनैभरि खटिएको पाथीभरा क्षेत्र विकास समितिका कार्यकारी निर्देशक मनमणि काफ्ले बताउँछन्। मन्दिर र आसपासका धर्मशाला बचाउन अन्तिम विकल्पको रूपमा हेलिकप्टरको प्रयोग गरेका थियौंं, उनी भन्छन्, हेलिकप्टरले पाँच पटक पानी हालेपछि आगो मन्दिरसम्म पुग्न पाएन। मैले थाहा पाएयता पाथीभराको वनमा पहिलोपटक आगो लागेको हो। ० चैतमा विभिन्न १७ स्थानमा आगो० चार वर्षमा ११४ स्थानमा आगलागी० १५ बढी वनमा ससाना डढेलो महिनैभरि माघ यता भने आगलागी र क्षतिका घटना झन् बढे। माघमा ६ आगलागीका घटनामा सात चौपायापंक्षीको मृत्यु हुनाका साथै पाँच घर गोठ जलेका छन्। चार वटा सामुदायिक वन सखाप भएका छन्। १ करोड ४९ लाख ५० हजार मूल्यबराबरको क्षति भएको छ। माघ २० गते सिरिजंघा गाउँपालिका१ सिनाममा ५ घर जले। दीपेन्द्र गिरी, टेकनाथ गिरी, शान्तिराम गिरी र दीपक गिरीका घर जल्दा ५६ लाख ७८ हजारबराबरको क्षति थियो। बच्चाले भान्सामा आगो फुक्ने क्रममा आगो सल्किएको थियो। फागुन १८ गते बिहान मेरिङ्देन गाउँपालिका३ को दोभान बजारमा आगलागी भयो। ४० करोडको क्षति, ५० घरका ६३ परिवार विस्थापित बने। गाउँपालिकाले निकालेको तथ्यांकमा १ करोड ६० लाख रुपैयाँ नगदै जलेको उल्लेख छ। पीडित परिवार अझै पनि लयमा फर्कन सकेका छैनन्। कोही टेन्टमा त कोही आफन्त र छिमेकीकोमा आश्रय लिइरहेका छन्। केहीले अस्थायी टहरा बनाएर पसल सुरु गरेका छन्। धेरैले पसल व्यवसाय सुरु गर्न नसकेको वडाध्यक्ष गणेश भण्डारी बताउँछन्। दोभानबाहेक फागुनमा अन्य ६ स्थानमा आगलागी भएको छ। २०७७ को ठूलो आगलागी फागुनमा भए पनि धेरै ठाउँमा क्षति भने चैत महिनामा भएको छ। चैतमा विभिन्न १७ स्थानमा आगो लागेको जिल्ला प्रहरी कार्यालय ताप्लेजुङले जनाएको छ। जसमा १० घर र अन्य सामुदायिक वन छन्। ७ वटा सामुदायिक वनमा ठूलो आगो लाग्यो। १५ बढी वनमा ससाना डढेलो महिनैभरि लागिरहेको सामुदायिक वन उपभोक्त महासंघका जिल्ला अध्यक्ष सुरज ओझा बताउँछन्। पछिल्लो एक हप्तामा सदरमुकाम फुङलिङको नर्सरी, मेवाखा, नाङ्खोल्याङ जंगलमा डढेलो लागिरहेको छ। वर्षको अन्तिम दिन मंगलबार फुङलिङस्थित सानो पाथीभरा छेउको जंगलमा डढेलो लागेको छ। जिल्लामा पछिल्लो चार वर्षमा १ सय १४ स्थानमा आगलागी भएको प्रहरीको तथ्यांक छ। जसले २ सय ४ वटा घरमा क्षति पुयाएको छ। वर्षभरि नै आगलागीका घटना भए पनि आगो लाग्नुको खास कारण र लगाउने व्यक्तिको पहिचान हुन सकेको छैन। आगो कसरी सुरु भयो भन्ने अनुसन्धान गर्न कठिन रहेको जिल्ला प्रहरी कार्यालयका इन्स्पेक्टर मोहन पोख्रेल बताउँछन्। घरमा आगो लाग्दा केटाकेटीले सलाई लाइटर चलाउँदा, विद्युत् सर्ट हुँदा, अभिभावक नभएको बेला भन्ने कुरा बढी आउँछ, उनले भने, जंगलमा कसरी लाग्यो भन्ने चाहिँ अनुसन्धानकै विषय बनेको छ।"
गण्डकी प्रदेशसभाको चालु अधिवेशन अन्त्य,"काठमाडौं : मुख्यमन्त्री पृथ्वीसुब्बा गुरुङविरुद्ध माओवादी केन्द्र र कांग्रेसले अविश्वास प्रस्ताव दर्ता गर्ने चर्चा चलिरहेको बेला गण्डकी प्रदेशसभाको चालु अधिवेशन बुधबार मध्यरातदेखि नै अन्त्य भएको छ। प्रदेश सरकारको सिफारिसमा प्रदेश प्रमुख अमिक शेरचनले बैशाख १ गते राति १२ बजेदेखि अधिवेशन अन्त्य गरेका हुन्। शेरचनले जारी गरेको सूचनामा भनिएको छ, प्रदेश सरकार गण्डकी प्रदेश, मन्त्रिपरिषदको सिफारिसमा नेपालको संविधानको धारा १८३ को उपधारा (२) बमोजिम प्रदेश सभाको चालु अधिवेशन संवत् २०७८ साल वैशाख ०१ गते बुधबार रातको १२ :०० बजे देखि अन्त्य गरेको छु। बिहीबार प्रमुख प्रतिपक्षी कांग्रेसले गण्डकीमा एमाले नेता पृथ्वीसुब्बा गुरुङ नेतृत्वको प्रदेश सरकारविरुद्ध अविश्वास प्रस्ताव ल्याउने तयारी थियो। प्रतिपक्षी नेता कृष्णचन्द्र नेपाली पोखरेल पार्टी सभापति शेरबहादुर देउवालाई बुधबार काठमाडौंमा भेटेर फर्किएपछि बिहीबारै उक्त प्रस्ताव दर्ता हुने कांग्रेसले तयारी गरेको थियो। जनमोर्चाका अध्यक्ष चित्रबहादुर केसीले बुधबार वक्तव्य जारी गरी गण्डकी प्रदेश सरकारलाई दिएको समर्थन फिर्ताको घोषणा गरेका छन्। जनमोर्चाको प्रदेश संसदीय दलले भने मुख्यमन्त्री गुरुङलाई हटाएर गैरकम्युनिस्ट सरकार बनाउन सहमत हुन नसकिने जनाएको थियो। तर, पार्टी केन्द्रले भने समर्थन फिर्ताको सर्कुलर गरेको हो। गण्डकीमा ३ सांसद रहेको जनमोर्चाकै भरमा २८ सांसदसहितको एमाले सरकार बहुमतको सुविधामा छ। ६० सदस्यीय प्रदेशसभामा कांग्रेसका १५, माओवादीका १२ र जसपाका २ सांसद छन्। जसपाले कांग्रेससँग गठबन्धन गरी सरकारमा जाने कुरा गरेको प्रतिपक्ष नेता पोखरेलले बताए। माओवादी केन्द्रको संसदीय दलका नेता हरिबहादुर चुमानले पार्टीहरूका केन्द्रको निर्णय र निर्देशनानुसारै प्रदेशमा सरकार फेरबदलको कुरा अघि आएको बताए। उनले कांग्रेस र माओवादी केन्द्रले लुम्बिनी र गण्डकी प्रदेश सरकारमा सत्ता साझेदारीको समझदारी बनाएको संकेत गरे। कांग्रेसको नेतृत्वमा गण्डकीमा सरकार बने लुम्बिनीमा माओवादी केन्द्रले मुख्यमन्त्री पाउने गरी छलफल केन्द्रित छ। कांग्रेस नेतृत्वमा सरकार बन्यो भने उक्त नेता पोखरेल मुख्यमन्त्री हुनेछन्। संसदीय परम्पराअनुसारै दलका नेताले सरकारमा नेतृत्व गर्ने कांग्रेस सांसद कुमार खड्काले बताए। माओवादीबाट प्रतिनिधित्व गर्दै आएका आन्तरिक मामिला तथा कानुनमन्त्री हरिबहादुर चुमान र भूमि व्यवस्था, कृषि तथा सहकारीमन्त्री लेखबहादुर थापाले चैत २५ गते राजीनामा गरेपछि गुरुङ सरकार धरमराएको थियो। माओवादीले भने समर्थन फिर्ता लिएको छैन। माओवादीबाट मन्त्री बनेकाहरूले राजीनामा दिएकै दिन चैत २५ गते कांग्रेसले नयाँ सरकार गठनको पहल गर्न सांसद कुमार खड्का संयोजक, विन्दुकुमार थापा र मणिभद्र शर्मा कँडेल सदस्य रहेको ३ सदस्यीय वार्ता समिति बनाएको थियो। मुख्यमन्त्री गुरुङले ७ वटा मात्रै मन्त्रालय बनाएका छन्। संविधानले भने प्रदेशसभा सदस्यको २० प्रतिशत मन्त्री बनाउन सकिने व्यवस्था गरेको छ। त्यसअनुसार गर्दा गण्डकीमा १२ मन्त्री बनाउन सकिन्छ। तर कांग्रेसले आफ्नो नेतृत्वमा माओवादीलाई ३ र जसपालाई १ मन्त्रालय दिएर अघि बढ्ने स्रोत बताउँछ।"
राष्ट्रिय मेयर सम्मेलनबाट पोखरा घोषणापत्र जारी,"पोखरा : पोखरामा स्थानीय तहका प्रमुखहरुको प्रथम राष्ट्रिय मेयर सम्मेलन सम्पन्न भएको छ। पोखरा महानगरपालिकाको आयोजनामा चैत ३१ र वैशाख १ गते सञ्चालन भएको सम्मेलनले १६ बुँदे पोखरा घोषणापत्र जारी गरेको छ। उनका अनुसार सम्मेलनबाट जारी घोषणापत्रलाई देशका ७५३ वटै पालिकामा इमेलमार्फत पठाएर सुझाव सङ्कलन गरी यही वैशाख १० गते अन्तिम रूप दिइने छ। महानगरको चालु वर्षको वार्षिक कार्यक्रममा मेयर सम्मेलन आयोजना गरिने कार्यक्रम राखेर आयोजना गरिएको प्रमुख जिसीले जानकारी दिए। समृद्ध नेपाल र सुखी नेपालीको आधारशीला तयार गर्ने आधिकारीक निकाय स्थानीय तहहरु भएकाले पालिकाहरुको आपसी सहकार्य, समन्वयात्मक अन्तर आबद्धतालाई नियमित गर्दै सहकार्य गर्न अवसरहरु सिर्जना गर्दै अगाडि बढ्ने प्रतिबद्धता सम्मेलनबाट लिइएको छ। सम्मेलनले स्थानीय विकासका मुद्दाहरुलाई प्राथामिकीकरण गरी नागरिकको गुणस्तरीय, आत्म सम्मानित र पहिचानसहितको जीवन सुनिश्चित गर्न नीति तथा कार्यक्रमहरु तर्जुमा गरी कार्यान्वयन गर्न जोड दिएको छ। पालिकाहरुलाई सामाजिक न्यायसहितको आर्थिक विकासका केन्द्रका रूपमा विकास गर्न सङ्घ तथा प्रदेश सरकारहरुसँग सहकार्य गरी कार्यक्रमहरु सञ्चालन गर्ने र स्थानीय तहरुलाई संविधान प्रदत्त अविछिन्न उत्तराधिकारवाला स्वायत्त संस्थाका रूपमा विकास गर्न निरन्तर सहकार्य गर्ने मञ्चको विकास गर्न यसै वर्षदेखि वार्षिकरूपमा स्थानीयपालिका प्रमुख तथा उपप्रमुखहरुको राष्ट्रिय सम्मेलन गर्ने घोषणा गरिएको छ। जारी घोषणपत्रमा पालिकाहरुको शासकीय क्षमता अभिवृद्धि गर्न निरन्तर सहकार्य गर्ने संयन्त्रको विकास गर्ने, संविधानप्रदत्त अधिकार क्षेत्रहरुमा हुने सबै प्रकारका हस्तक्षेपलाई अस्वीकार गर्र्ने उल्लेख छ। पालिकाहरुलाई परनिर्भर बनाउने प्रदेश तथा सङ्घीय कार्यक्रमहरु निरुत्साहित गर्ने, सङ्घीयताको सबलीकरणका लागि स्थानीय तथा प्रदेश तहमा भएका र विस्तार गर्ने सङ्घीय सरकारका सबै निकायलाई स्थानीय तथा प्रदेशस्तरमा समावेश गर्न सङ्घीय सरकारसँग माग गर्ने जारी घोषणपत्रमा उल्लेख छ।यसैगरी विकासलाई जनमैत्री र परिणाममूलक बनाउन भूगोलमा गरिने विकास बजेट पालिकामा नै पठाउन माग गर्ने र स्थानीय पालिकाको समन्वयबिना सङ्घ तथा प्रदेश सरकारका विकास कार्यक्रमहरुलाई निरुत्साहित गरिने उल्लेख छ। निर्वाचन क्षेत्र सुधार कार्यक्रमहरुलाई पालिकाअन्तरगत पालिकाको योजनामुताविक गर्न पर्ने, सङ्घद्वारा आयोजित योजनाहरु कम्तीमा पनि रु २० करोड र प्रदेशका योजनाहरु रु १० करोडभन्दा माथिका हुनुपर्ने र यसभन्दा साना योजनाहरुमा प्रत्यक्षरूपमा पालिकामै बजेट पठाउने व्यवस्था मिलाउन माग गरिएको छ।भ्रष्टाचार उन्मूलनका लागि शून्य सहनशीलता अपनाउन साझा संयन्त्र विकास गर्ने, पालिकाहरुलाई वातावरण मैत्रीपालिकाका रूपमा विकास गर्न विद्युतीय सवारी साधन, केवलकार र छोटो दूरीको सवारी साधनका रूपमा साइकललाई प्रवद्र्धन गर्न जोड दिइएको छ। यसैगरी अब बन्ने सडकहरुमा साइकल लेनलाई र सडक किनाराको वृक्षारोपणलाई अनिवार्य गर्ने, शहरहरुलाई साइकल मैत्रीशहरका रूपमा विकास गर्ने र प्रत्येक पालिकामा कम्तीमा दुई किलोमिटर साइकलमार्ग निर्माण गर्ने जारी घोषणापत्रमा उल्लेख छ।  रासस"
तामाकोशीको कामप्रति प्रधानमन्त्रीको आक्रोश : किन असाधारण ढिलाइ ?,"काठमाडौं : प्रधानमन्त्री केपी ओलीले माथिल्लो तामाकोशी जलविद्युत परियोजनाको काममा अस्वभाविक ढिलाइ भएकोप्रति आक्रोश व्यक्त गरेका छन्। नापी विभागले राजधानीमा आयोजना गरेको नेलिस तथा मेरो कित्ता शुभारम्भ गर्दै प्रधानमन्त्री ओलीले तामाकोशी परियोजनाको ढिलासुस्तीप्रति आक्रोश व्यक्त गरेका हुन्। उनले यस्तो ढिलासुस्ती नसहने चेतावनीसमेत ओलीले दिएका छन्। मैले १ वर्षदेखि एउटै कुरा सुनेको छु। एउटा सानो पाइप कि के जाति मेसिन जडान गर्नुछ। १ वर्ष अगाडि त्यही सुनेँ, ६ महिना अगाडि पनि त्यही सुनेँ, ३ महिना अगाडि, १ महिना अगाडि पनि त्यही सुनेँ। केही दिन अगाडि पनि त्यही सुनेँ, अघिल्लो दिन पनि त्यही सुनेँ, ओलीले तामाकोशी आयोजनाको कामप्रति असन्तुष्टि व्यक्त गर्दै भने, यो ढिलाइले दैनिक प्रत्यक्ष पाँच करोड र परोक्ष १३ करोडको नोक्सानी भइरहेको छ। यो ढिलासुस्ती अस्वभाविक र असाधारण हो । परियोजनाको कामलाई सरकारले चासोका साथ हेरिरहेको बताउँदै ओलीले यो बिलम्ब र ढिलासुस्ती मान्य नहुने चेतावनीसमेत दिए। उनले मेलम्चीमा यस्तै ढिलाइ गर्न खोजेको तर ताकेता गरेर काम सम्पन्न भएको भन्दै अब तामाकोशीको कामप्रति सरकारले विशेष चासो दिएको बताए। हामीले कडाइ नगरेको भए मेलम्चीको पानी आउने थिएन। हरेक दिनजसो ताकेता गरेर काम सकाएका हौं, ओलीले भने, माथिल्लो तामाकोशीको काममा पनि यसरी नै ढिलासुस्ती भइराखेको छ। ढिलासुस्ती र बिलम्बप्रति अनदेखी गरेर बस्न सकिँदैन। बिलम्ब स्वीकार्य हुनैसक्दैन ।"
घरमै बसेर आफ्नो जग्गाको नक्सा हेर्न र प्रिन्ट गर्न सकिने,"काठमाडौं : जग्गा प्रशासनमा नयाँ प्रविधिको सुरुवात भएको छ । घरमा नै बसेर आफ्नो जग्गाको नक्सा हेर्न, फिल्डबुक र प्लट रजिष्टर प्रिन्ट गर्न सकिने मेरो कित्ताको शुभारम्भ गरिएको हो। प्रधानमन्त्री केपी ओलीले डिजिटल नेपालको अवधारणालाई मुर्तरुप दिन नेपाल ल्याण्ड इन्फरमेसन सिस्टम (नेलिस) र मेरो कित्ता नामको अनलाइन प्रणालीको शुभारम्भ गरेका छन् । प्रधानमन्त्री ओलीले स्वीच अन गरेर नेलिस र मेरो कित्ताको शुभारम्भ गरेका हुन् । नेलिस नापनक्सा कार्यबाट संकलित विवरण (डेटा) को प्रयोगबाट जग्गा दर्ता तथा नक्सा अद्यावधिक गर्ने प्रणाली हो भने मेरो कित्ता अनलाइनमार्फत घरमै बसेर नक्सा, फिल्डबुक र प्लटरजिष्टर प्रिन्ट गर्ने सक्ने प्रणाली हो । शुभारम्भ कार्यक्रम बोल्दै प्रधानमन्त्री ओलीले जग्गा प्रशासन यो प्रणाली नयाँ आयाम ल्याउने बताए । नेलिस र मेरो कित्ता अनलाइन प्रणाली सुरुवात गरेको प्रधानमन्त्री ओलीले हर्ष र खुसी प्रकट गरेको छन । उनले भने, यो असाधारण उपलब्धी हो, अब जग्गा प्रशासन पनि लेस फेस, लेस पेपर, क्यास लेस प्रणालीमा जादैछ, उनले भने, जग्गा प्रशासन मात्र नभइ सरकार हरेक प्रणालीलाई डिजिटलाइन गर्न चाहन्छ । नापी विभागका महानिर्देशक प्रकाश जोशीका अनुसार सुरुका दिनमा काठमाडौं उपत्यकाका कलंकी, डिल्लीबजार र भक्तपुरका जग्गाधनीले यो सेवा लिन सक्नेछन् । यो आर्थिक वर्षभित्र उपत्यकाका सबै नापी कार्यालयमा लागू हुने छ भने आगामी आर्थिक वर्षभित्र यो देश भर लागू हुने छ । नापी कार्यालय नगई घरमै अनलाइनको सहायताले आफ्नो जग्गाको नक्सा, फिल्डबुक र प्लट रजिष्टर प्रिन्ट गर्न सकिने व्यवस्था मेरो कित्ता प्रणलीबाट गर्न सकिने महानिर्देशक जोशीले जानकारी दिए । नापी विभागको वेबसाइटमा गएर मेरो कित्तामा लगइन गरी आफूले चाहे अनुसार जग्गाको विवारण हेरी आफैंले प्रिन्ट गर्न सकिने विभागले जानकारी दिएको छ । उनले यो प्रणालीको प्रयोगबाट छिटो, छरितो र मितव्ययी सेवा प्रवाह हुनेका साथै जग्गा प्रशासन सेवामा पारदर्शिता तथा सुशासन कायमृमा योगदान पुग्ने विश्वास लिएको बताए । अनलाइन लिंक"
२०७७ साल उपलब्धिपूर्ण,"काठमाडौं : राष्ट्रपति विद्यादेवी भण्डारीले २०७७ साललाई राजनीतिक, सामाजिक तथा आर्थिक विकासका दृष्टिले उपलब्धिपूर्ण वर्षका रूपमा लिन सकिने बताएकी छन् । कालापानी, लिपुलेक र लिम्पियाधुरा समेटिएको राजनीतिक नक्सासहितको निशाना छाप परिवर्तनका लागि संविधान संशोधन गर्न दलबीच मतैक्य कायम हुनु महत्वपूर्ण राजनीतिक उपलब्धि भएको राष्ट्रपति भण्डारीको भनाइ छ। यस्तै, केही राजनीतिक समूह सशस्त्र विद्रोहको बाटो परित्याग गरी शान्तिपूर्ण मार्गमा आउनु अर्को राजनीतिक उपलब्धि भएको राष्ट्रपति भण्डारीले नयाँ वर्ष २०७८ को शुभकामना सन्देशमार्फत जनाएकी छन्। नयाँ वर्षलाई स्वागत गरिरहँदा समयको प्रवाहलाई खेर नफाल्ने दृढ संकल्प गर्नुपर्ने सन्देशमा छ। ऐतिहासिक राजनीतिक परिवर्तनपश्चात् भौतिक पूर्वाधार एवं मानव संसाधनको विकास गर्दै सामाजिक आर्थिक प्रगतितर्फ मुलुक अग्रसर बनेको छ। प्रगतिको गतिलाई जनताका अपेक्षासँग समानान्तर रुपले अघि बढाउनु नै हाम्रो राष्ट्रिय लक्ष्य हुनुपर्छ। त्यसैले, यो समय यत्तिमै चित्त बुझाएर बस्ने बेला होइन, बरु नेपाल सरकारको समृद्धिको अभियानमा सक्रिय सहभागिता जनाउँदै अघि बढ्ने अवसर हो भन्ने मलाई लाग्छ, सन्देशमा लेखिएको छ।"
राष्ट्रपतिद्वारा मानपदवीबाट विभूषित,"काठमाडौं : राष्ट्रपति विद्यादेवी भण्डारीले विभिन्न क्षेत्रमा योगदान पुर्याएका व्यक्तित्वहरूलाई बुधबार मानपदवी, अलंकार र पदकबाट सुशोभन गरेकी छन्। उक्त मानपदवी, अलंकार र पदक चैत २७ गते वितरण गर्न बाँकी रहेका महानुभावलाई बुधबार राष्ट्रपति भवन शीतल निवासमा आयोजित समारोहमा प्रदान गरिएको हो। नेपालको संविधानको धारा २७७ (१) बमोजिम मन्त्रिपरिषद्को सिफारिसमा विभूषण प्रदान गरिँदै आएको छ। राष्ट्रिय दिवस तथा संविधान दिवसका अवसरमा असोज ३ गते विभूषण घोषणा गरिएको थियो। विभूषण समितिको सिफारिसमा मानपदवीतर्फ महाउज्जल राष्ट्रदीप प्रथम श्रेणीबाट दुई, सुप्रसिद्ध प्रबल जनसेवाश्री प्रथम श्रेणीबाट सात, उज्जल कीर्तिमय राष्ट्रदीप द्वितीय श्रेणीबाट एक, प्रसिद्ध जनसेवाश्री द्वितीय श्रेणीबाट एक, सुकीर्तिमय राष्ट्रदीप तृतीय श्रेणीबाट नौ, सुप्रबल जनसेवाश्री तृतीयबाट १ सय १२, कीर्तिमय राष्ट्रदीप चतुर्थ श्रेणीबाट आठ, प्रबल जनसेवाश्री चतुर्थबाट २ सय, जनसेवाश्री प्रथमबाट १ सय १०, अलंकारतर्फ १ सय ५५ र पदकतर्फ २८ गरी ६ सय ३३ जनालाई विभूषित गरिने घोषणा भएको थियो। २०७६ मा ४ सय ५० जनालाई विभूषण दिइने घोषणा भएकामा कोभिड १९ का कारण सो वर्ष समारोह गरिएको थिएन। विभूषण ऐन २०६४ को दफा ४ बमोजिम उपप्रधानमन्त्री र्ईश्वर पोखरेलको अध्यक्षता रहेको विभूषण समिति बैठकले उक्त सिफारिस गरेको हो। समितिमा गृहमन्त्री रामबहादुर थापा, तोकिएका विज्ञ र गृहसचिव महेश्वर न्यौपाने सदस्यसचिव थिए।"
"वालुवाटारमा प्रधानमन्त्री ओली र महन्थबीच वार्ता : जसपाले भन्यो, उधारोमा डिल नगरौं","काठमाडौं : प्रधानमत्री केपी शर्मा ओलीले जनता समाजवादी पार्टी (जसपा)का अध्यक्ष महन्थ ठाकुरसँग भेटवार्ता गरेका छन्। दुवै पक्षका कार्यदलका सदस्यको उपस्थितिमा भएको वार्ता सकारात्मक भए पनि सहमति केही भएको छैन। थप आन्तरिक छलफल र परामर्श गरेर पुन: वार्तमा बस्ने जानकारी ठाकुरले दिएका छन्। प्रधानमन्त्री ओली र ठाकूरबीचको वार्तापछि बालुवाटारमै कार्यदलको छलफल भएको छ। कार्यदलमा सरकारी पक्षबाटसंसदीय दलका उपनेता सुवास नेम्वाङ, विष्णु पौडेल र राजन भट्टराई छन् भने जसपाबाट सर्वेन्द्रनाथ शुक्ल र लक्ष्मणलाल कर्ण वार्तामा बस्दै आएका छन् । प्रधानमन्त्रीसँग वार्तामा ठाकुरले पहिले जसपाले राखेका माग र सर्त सम्बोधनका लागि सरकारबाट ठोस् पहल भएपछि मात्र आफूहरूले सहयोगबारे छलफल गर्नसक्ने बताएका थिए। उनले पटकपटक धोखा पाएकोले अब आफूहरू उधारोमा डिल नगर्ने बताउँदै जे गर्ने हो क्यासमै गरौं भनेका थिए। अहिलेको त्रिशंकु संसदमा ३४ सिट जसपा निर्णायक खेलाडीका रुपमा रहेको छ। अहिले जसपाले सरकार र विपक्ष गठबन्धन दुवैतिर कुराकानी जारी राखेको छ। तर कता जाने भनेर अहिलेसम्म संस्थागत निर्णय लिएको छैन। दुवै पक्षले जसपालाई फकाउने कोसिस गरिरहेका छन्। जसपाको साथ पाए ओली सुरक्षित हुनेछन् भने उसको सहयोगबिना कांग्रेस र माओवादी केन्द्रसहितकको सत्ता गठबन्धन पनि संभव हुँदैन। जसपा तटस्थ बसिदियो भने न ओलीले विश्वासको मत पाउनेछन् न त वैकल्पिक सरकार बन्नेछ। त्यो अवस्थामा मुलुक फेरि स्वभाविक रुपमा चुनावमै फर्किने अवस्था बन्नेछ। २ सय ७५ सदस्यीय प्रतिनिधिसभामा प्रधानमन्त्री बन्न १ सय ३८ सांसदको समर्थन चाहिन्छ। यसमा केही निलम्वित र केही निधनले गर्दा रिक्त छन्। अहिले संसदमा एमालेका १२०, कांग्रेसका ६(२ निलम्वित), माओवादी केन्द्रका ४९ (चारजना एमालेतिर फर्केको) र जसपाका ३४ सांसद छन्। तीनजना स्वतन्त्र हैसियतमा छन्। ओलीलाई सुरक्षित हुन सिंगो जसपा पनि आवश्यक पर्दैन। १७ मत मात्रै भए ओली सुरक्षित हुन्छन्। त्यसैले सकेसम्म सिंगै जसपासँग सहकार्य गर्ने र त्यो संभव नभए फुटाएर भए पनि आवश्यक संख्या जुटाउने रणनीतिमा बालुवाटार छ। कसलाई सहयोग गर्ने भन्नेबारेमाा जसपाभित्रै विवाद छ। बाबुराम भट्टराई, उपेन्द्र यादवलगायत ओलीसँग सहकार्य गर्न इच्छुक छैनन्। महन्थ ठाकुर र राजेन्द्र महतोलगायत ओलीसँग निकट देखिन्छन्।"
कोरोना कहरले प्रभावित सिरूवा पर्व,झापा: राजवंशी जातिको महत्त्वपूर्ण सिरूवा पर्व कोरोना कहरले गर्दा प्रभावित बनेको छ । कोरोना महामारीका कारण अघिल्लो वर्ष पनि उक्त पर्व मनाइएको थिएन । वैशाख १ गते आपसमा पानी छ्यापाछ्याप गरी पानी सिरुवा मनाउने गरिन्छ । वैशाख २ गते भने हिलो छ्यापाछ्याप गरी 'काद सिरूवा' मनाउने गरिन्छ । वर्षभरी शीतलता प्राप्त होस् भनी आफन्त र साथीभाइमा यस पर्व मनाउने चलन छ । रिसराग हराएर जाओस् भन्ने कामना गर्दै पानी सिरुवा खेल्ने चलन रहेको भद्रपुरका पुकार राजवंशीले बताए । उनले भने 'माटोसँगको आत्मीयता कायम राख्नको लागि काद सिरुवा मनाउने प्रचलन छ। ३ गते रङ सिरुवा खेलिन्छ। उक्त दिन नयाँ वर्ष थप रंगीन बनोस् भनेर शुभकामना साटासाट गर्ने गरिन्छ ।' सिरुवा पर्व पनि अन्य चाडपर्व जस्तै कोरोना सुरु भएपछिको दुई वर्ष भने प्रभावमा परेको छ । नयाँ वर्षको सुरुवाती तीन दिन विभिन्न स्थानमा हुने सिरुवा सांस्कृतिक कार्यक्रमहरू अन्य गैरराजबंशी माझ पनि उत्तिकै लोकप्रिय हुँदै गएको थियो । अघिल्लो वर्ष पनि भर्खरै सुरु भएको लकडाउनले सिरुवा पर्व प्रभावित भएको थियो। यस वर्ष पनि कोरोना संक्रमणको जोखिम बढेको भन्दै प्रशासनले भीडभाडमा रोक लगाएको छ । कोरोना कहरसँगै सिरुवा प्रतिको रौनकता नै हराउने डर भएको राजवंशी समाज विकास समिति केन्द्रीय समितिका कार्यवाहक अध्यक्ष मोहन राजवंशी बताउँछन् । मोहनका अनुसार प्रशासनले जमघटमा रोक लगाए पनि गाउँका केही ठाउँहरूमा युवाहरू एक आपसमा भेला भएर रमाइलो भने गरेका छन् ।
डढेलो निभाउने क्रममा एक जनाको ज्यान गयो,"बेनी: खरबारीमा लागेको डढेलो निभाउने क्रममा म्याग्दीको बेनी नगरपालिका४ थामडाडाँमा बिहीबार दिउँसो एक जनाको मृत्यु भएको छ । पर्वतको जलजला गाउँपालिका५ धौलापाराका ६० वर्षीय मनबहादुर गुरुङको डढेलो निभाउने क्रममा भीरबाट लडेर मृत्यु भएको जिल्ला प्रहरी कार्यालय म्याग्दीले जनाएको छ । आगोबाट बच्न भाग्ने क्रममा भीरबाट लडेका गुरुङको घटनास्थलमै मृत्यु भएको म्याग्दीका प्रहरी नायव उपरीक्षक श्यामकुमार राइले बताए । गुरुङ थामडाडास्थित मावली घरमा बसेर ज्यालादारी काम गर्दै आएका थिए । तमबहादुर बिकले आफ्नो बारीमा कसिङ्गर पोल्न लगाएको आगो धनबहादुर गुरुङको खरबारी हुँदै थामडाडा सामुदायिक वनमा फैलिएको छ । तमबहादुरलाई प्रहरीले नियन्त्रणमा लिएको छ । नेपाल प्रहरी, शसस्त्र प्रहरी र स्थानीयबासीले डढेलो नियन्त्रणमा लिन खटिएका छन् । यसैगरी म्याग्दीको रघुगंगा गाउँपालिका६ पाखापानीको कमनाथमा रहेको फर्निचर उद्योगमा बिहीबार बिहान आगोलागी हुँदा चार लाख रुपैयाँ बराबरको क्षति भएको हो । केशव पाइजाले सञ्चालन गरेको पाखा पानी फर्निचर उद्योगमा आगोलागी भएको हो । बिहान करिब चार बजेदेखि सुरु भएको आगोलागी ६३० बजेतिर नियन्त्रणमा आएको अमर मावि पाखापानीका प्रअ युकुमार गर्बुजाले बताए । स्थानीयबासी र पाखापानी प्रहरी चौकीको टोली आगो निभाउन खटिएका थिए । आगोलागीबाट उद्योगमा रहेका तयारी फर्निचरका साथै काठ जलेर नष्ट भएको छ । चार लाख रुपैयाँ बराबरको क्षति भएको प्रारम्भिक अनुमान गरिएको प्रअ गर्बुजाले बताए । लामो खडेरीसँगै सामुदायिक, राष्ट्रिय, आरक्ष र संरक्षण क्षेत्रका वनमा केही दिनयता डढेलो लाग्ने क्रम बढेको छ । डढेलोले २०७७ चैत मसान्तसम्म म्याग्दीमा एक हजार छ सय हेक्टर भन्दा बढी क्षेत्रफलको बन सखाप पारेको डिभिजन वन कार्यालयले जनाएको छ । ११४ ठाउँमा एक हजार ६३८ हेक्टर क्षेत्रफलमा डढेलो लागेको सहायक वन अधिकृत नरबहादुर क्षेत्रीले बताए ।"
"रसुवामा टिप्पर दुर्घटना : दाजुभाइको मृत्यु, वडाध्यक्ष गम्भीर घाइते","नुवाकोट : रसुवामा टिप्पर दुर्घटना हुँदा एकै घरका दुई दाजुभाइको मृत्यु भएको छ। मृतकमध्ये एक जना शिक्षक रहेका छन्। रसुवाको कालिका गाउँपालिका २ स्याउबारीस्थित पासाङल्हामु मार्ग (धुन्चेकलिकास्थानबेत्रावती) सडकखण्डमा ग्राङबाट कालिकास्थानतर्फ जाँदै गरेको बा ०१००६ ख १६८८ नम्बरको खाली ट्रिपर दुर्घटना हुँदा सहोदर दाजुभाइको मृत्यु भएको जिल्ला प्रहरी कार्यालय रसुवाले जनाएको छ। दुर्घटनामा स्थानीय वडाध्यक्ष गम्भीर घाइते भएका छन्। सामान लिनका लागि जाँदै गरेको टिप्पर सडकबाट दुई सय मिटर तल खसेर भएको दुर्घटनामा रसुवाकै कालिका गाउँपालिका१ ग्राङ घर भएका २७ वर्षीय राजेन्द्र तामाङ र उनका भाई २५ वर्षीय सागर तामाङको मृत्यु भएको रसुवाका प्रहरी नायव उपरीक्षक देवेन्द्र पाण्डेले जानकारी दिए। राजेन्द्र स्थानीय ग्राङ आधारभुत विद्यालयका शिक्षक हुन् भने भाई सागर सोही टिप्परका चालक हुन्। दुर्घटनामा गम्भीर घाइते भएका उनीहरुको रसुवा अस्पतालमा उपचारको क्रममा मृत्यु भएको जिल्ला अस्पताल रसुवाले जनाएको छ। बुधबार मध्यराती भएको दुर्घटनामा बिहीबार बिहान उक्त घटनास्थलमा स्थानीयवासी र प्रहरी टोली खटी गई खोजतलास गर्ने क्रममा रसुवाको कालिका गापा वडा नं १ का वडाध्यक्ष ३४ वर्षीय मालफुर्पा तामाङलाई गम्भीर अवस्थामा भेटिएपछि नुवाकोट जिल्ला अस्पताल त्रिशूलीमा लगेर उपचार भइरहेको छ। घटनास्थलबाट एकसय ५० मिटर तल खोल्चामा फेला परेका घाइते वडाध्यक्षको दुवै खुट्टामा र छातीमा चोट लागेको छ। रसुवाको कालिका गाउँपालिका२, स्याउबारीमा टिप्पर दुर्घटना हुँदा बेपत्ता भएका वडाध्यक्ष मालफुर्पा भेटिएका हुन्। गएराति दुर्घटना हुँदा कालिका गाउँपालिका१ का वडाध्यक्ष मालफूर्पा तामाङ बेपत्ता भएका थिए। जिल्ला प्रहरी कार्यालय रसुवाका अनुसार उनलाई बिहीबार घाइते अवस्थामा फेला पारिएको हो। उनको बाहिरी चोट नदेखिएको र भित्री चोट हुन सक्ने भएकाले त्रिशूली अस्पताल पठाइएको प्रहरी नायव उपरीक्षक देवेन्द्र पाण्डेले बताए। दुर्घटनामा गम्भीर घाइते तामाङ दाजुभाइको भने उपचारको क्रममा धुन्चे अस्पतालमा मृत्यु भएको हो। रसुवाको राम्चेबाट बेत्रावती जाने क्रममा ट्रिपर सडकबाट तल खसेर दुर्घटना भएको जिल्ला प्रहरी कार्यालय रसुवाले जनाएको छ। दुर्घटना भएको जानकारी राती पौने एक बजेतिर प्रहरीलाई आएको थियो, रसुवा प्रहरीले भन्यो, घटनाबारे थप अनुसन्धान भइरहेको छ।"
विराटनगरमा कोरोना संक्रमित महिलाको मृत्यु,विराटनगर : विराटनगरमा कोरोना भाइरस संक्रमित एक महिलाको बिहीबार बिहान मृत्यु भएको छ । कोसी अस्पताल कोभिड१९ उपचार केन्द्रमा उपचारका क्रममा ४६ वर्षीया महिलाको ज्यान गएको हो । कोरोनाको संक्रमण पुष्टि भएकी विराटनगर महानगरपालिका४ की महिलालाई उपचारका लागि अस्पताल भर्ना गरिएको थियो । उनको बिहान ४:३० बजेतिर मृत्यु भएको अस्पतालका निमित्त संयोजक एपोलो भगतले जानकारी दिए । उपचारका क्रममा नोबेल अस्पतालमा रहेकी महिलाको पीसीआर परीक्षण गराउँदा रिपोर्ट पोजिटिभ आएको थियो । त्यसपछि नोबेलले रेफर गरेर उनलाई थप उपचारका लागि बुधबार दिउँसो कोसी अस्पताल पठाएको थियो । भगतका अनुसार कोसी ल्याउँदा महिलाको अवस्था चिन्ताजनक थियो । शव व्यवस्थापनका लागि पहल भइरहेको जानकारी उनले दिए । मृतक महिलाका श्रीमानलाई पनि कोरोना भाइरसको संक्रमण पुष्टि भएको छ । उनको पनि कोसी मै उपचार भइरहेको भगतले बताए ।
प्रमाण खोज्दै जाँदा नगरिकता नै किर्ते भेटिएपछि,विराटनगर : केही महिना अघि सुनसरीको धरानमा ब्राउन सुगरसहित पक्राउ परेका राजकुमार सिंह भारतीय नागरिक भएको प्रमाण फेला परेको छ। मंसिर १९ गते सुनसरीको धरानमा ७७ ग्राम ब्राउन सुगरसहित पक्राउ परेका सिंह भारतीय नागरिक हुँदाहुँदै नेपाली नागरिक भएको प्रमाण फेला परेको हो। सिंह सप्तरीको तत्कालीन पकरी गाविस२ निवासी भनिए पनि उनको नेपाली नागरिकता नै किर्ते रहेको रहस्य बाहिर आएपछि सप्तरी प्रहरीले सुरु गरेको अनुसन्धानमा भारतीय नागरिक रहेको प्रमाण फेला परेको पाइएको हो । सप्तरी प्रहरी स्रोत अनुसार दोहोरो नागरिकताको छानबिन गर्न एक टोली विरपुर थाना पुगेको थियो। विरपुर थानका एस एच ओ (सिनियर हाउस ओफिसर) राजेशकुमार मण्डलले भिमनगरस्थित रहेको थानाका सव इन्सेपेक्टर शत्रुधनप्रसाद साहको नेतृवमा गएको टोलीले उनको गाउँमा पुगेर सोधपुछ गरेको थियो। सप्तरी प्रहरी सई जायप्रकाश साहको नेतृत्वमा सिङ भारतीय नागरिक भएको प्रमाण जुटाउन विरपुर पुगेको थियो सोधपुछको क्रममा सिंहकी पहिलो श्रीमती कान्ती साहसँग समेत सोधपुछ गरिएको बताइएको छ। सोधपुछको क्रममा साह स्वर्गीय रामबालक सिंहको चार छोरा मध्ये कान्छो छोरा भएको र भारतमा समेत नागरिक भएको सबै प्रमाण भेटिएको हो । सिंह भारतीय नागरिक हुनु र भारतमा पनि उनको आपराधिक पृष्ठभूमी नै रहेको अनुसन्धानबाट खुलेपछि सप्तरी प्रहरी भारतीय प्रहरीसँग सहयोग मागेको हो। इलाका प्रहरी कार्यालय धरानले बा १५ च ९०८८ नम्बरको स्कारपियोमा रहेका बेला सिंहलाई ७७ ग्राम ब्राउन सुगरसहित पक्राउ गरेको थियो । सिंहको अपराध शृङ्खला बिहारको भीमनगरका स्थायी बासिन्दा सिंह बिहारमा हत्या र लुटपाटका घटनामा जेल परेका थिए। उनी जेलबाट रिहा भएपछि अन्य मुद्दामा समेत समातिने डरले नेपाल प्रवेश गरेको हो। उनको नाममा त्यहाँ ३२०८२९७२१८५६ को आधार कार्डसमेत जारी रहेको छ। त्यहाँको मतदाता नामावलीमा समेत सिरियल नम्बर ११६ मा रामवालक सिंहको छोरा राजकुमार सिंह उल्लेख रहेको छ। पक्राउ परेका सिंहको साथबाट बरामद् भएको उनको सवारीचालक अनुमति पत्रमा रहेको नेपाली नागरिकता प्रमाणपत्रको नम्बरका आधारमा उनको नागरिकता किर्ते भएको खुलेको हो। नेपाली नागरिकता नम्बर २०७३९३११३ उल्लेख रहेको छ भने ठेगाना सप्तरी जिल्लाको तत्कालिन पकरी गाविस वडा नम्बर २ रहेको छ। तर उक्त नम्बरको नेपाली नागरिकता प्रमाणपत्र जिल्ला प्रशासन कार्यालय सप्तरीबाट जारी नै नभएको देखिन्छ। जिल्ला प्रशासन कार्यालय सप्तरीमो २०७३९३११३ नम्बरको नेपाली नागरिकता सप्तरीबाट जारी नभएको पाइएपछि प्रहरीले भारतीय प्रहरीको सहयोग लिएको हो। सवारीचालक अनुमति पत्रमा ठेगाना तात्कालीन पकरी गाविस २ सप्तरी रहे पनि उक्त ठाउँमा सिंह थरका एकजना पनि नरहेको स्थानीयको भनाइ छ। ब्राउन सुगरसहित पक्राउ गरिएका तथा सप्तरीबाट जारी भएको भनिएको किर्ते नागरिकताधारी राजकुमार सिंह बिहारको सुपौल जिल्ला अन्तर्गत बसन्तपुर प्रखण्डको भिमनगर पञ्चायतका बासिन्दा रहेको प्रहरीले प्रमाण भेटेको हो। बिहारको भिमनगरमा स्थायी वासिन्दा सिंह बिहारमा हत्या र लुटपाटका घटनामा जेल परेका थिए। उनी जेलबाट रिहा भएपछि अन्य मुद्दामा समेत समातिने डरले नेपाल प्रवेश गरेका हुन्। नेपाल आएपछि उनले किर्ते नेपाली नागरिकता मात्र बनाएनन्। नेपालमै विवाहसमेत गरेका छन्। उनको यो दोस्रो विवाह हो। भण्डावारीका कांग्रेस नेतृ तारा पौडेलको छोरी रन्जु पौडेलसंग दोस्रो विवाह गरेका सिंह पछिल्लो समय सुनसरीको इनरुवालाई पछिल्लो पटक कर्मभूमी बनाएर बसेका हुन् । रन्जुसँग विवाह गरेपछि उनले पहिलो श्रीमतीलाई अलपत्र छोडेका छन्। सप्तरी जिल्लाको ठेगाना देखाएर किर्ते नागरिकता बनाएका भारतीय नागरिक राजकुमार सिंहले सुनसरीको इनरुवामा कपडा पसल खोले पनि अन्य प्रतिबन्धित व्यवसायसमेत गर्दे आएको र सोही क्रममा गत मंसिर १९ गते ब्राउन सुगरसहित धरानबाट पक्राउ परेका हुन्। उनले विभिन्न प्रतिबन्धित व्यवसाय गर्दे नेपालमा करौडौको सम्पति नेपालमा जोडेको समेत खुलेको छ। सप्तरी प्रहरीका प्रमुख राजेन्द्रप्रसाद धमलाले दोहरो नागरिकता सम्बन्धी अनुसन्धान जारी रहेको बताए । उनले भारतको भिमनगर गएर भारतीय प्रहरीसँग सहयोगमा प्रमाण खोजेको विषय आफूलाई थाह नभए पनि चाँडै नै प्रमाणसहित सार्वजनिक गर्ने उनले बताए । सुनसरी जिल्ला सरकारी वकिल कार्यालयले उनको नागरिकता शंका लागेर सप्तरी प्रहरीलाई नागरिकताको धानबिन गर्न जानकारी दिएपछि प्रहरीले आवश्यक अनुसन्धान सुरु गरेको बताएको छ। उनको नागरिकतामा सप्तरीको तात्कालिन पकरी गाविस२ भनेर ठेगाना देखिएपछि त्यसबारे खोजी थाल्दा सिंहको नागरिकता नै किर्ते रहेको रहस्य उजागर भएको हो ।
लोकपर्व जुडशीतल मनाइँदै,"जनकपुर : मिथिलाञ्चलमा आज लोकपर्व जुडशीतल हर्षोल्लासपूर्वक मनाइँदैछ। यस पर्वलाई विशिष्ट कृषि संस्कृति मानिएको छ। प्रकृति र स्वास्थ्यसँग सम्बन्धित यस पर्वलाई मिथिलाञ्चलमा नयाँ वर्षका रूपमा मनाइन्छ भने थारू समुदायले यसलाई सिरूवा पर्व भनी मनाउने गरेको छ। वस्तुतः दुवै पर्वको उद्देश्य सूर्यको तापबाट आकुलव्याकुल मानवलाई शीतलता प्रदान गर्नु रहेको छ। मिथिलाञ्चल मुख्यतः कृषि प्रधान क्षेत्र भएकाले यहाँ मनाइने चाडपर्वमा कृषि संस्कृतिको प्रभाव देखिन्छ। फलतः यस पर्वमा पनि कृषि कर्मबाट उत्पादित उत्पादनको प्रयोग उदाहरणीय एवं उल्लेखनीय मानिन्छ। जुडशीतलमा रहेका दुई पद जुड र शीतल कल्याणसँग सम्बन्धित रहेको छ। जुडले आशीर्वादको भावमा जुराउनु र शीतलले शीतलताको अर्थ दिन्छ अर्थात् शीतलता प्रदान गर्नु नै जुडशीतल हो। यस पर्वमा जेठाले आफूभन्दा सानाको टाउकोमा हत्केलामा पानी लिई आशीर्वाद सूचक भावले शीतलता प्रदान होस् भन्ने गर्दछन्। यस क्रममा मैथिल एकाबिहानै उठेर आफ्ना परिवार र सामूहिकरूपले आफन्तलाई आशीर्वाद दिने चलन रहेको छ। यस पर्वमा शीतलताको कामना सूर्यको कडा तापविरूद्ध हुन्छ। वैशाखदेखि सूर्यको ताप वृद्धि हुने गरेका कारण यस पर्वमा मानवमात्रको कल्याण नभई रूख, बिरुवाका लागि पनि शीतलताको कामना गरिन्छ। यसका साथै घरका दैलामा तथा घरको बीचमा रहेको खम्बालाई पनि जुराउने गरिन्छ। यस दिन चुलो पनि जुराउने भएकाले चुलोमा आगो बालिँदैन। त्यस्तै पशुपक्षी, लतावृक्ष, बोटबिरुवाका साथै घरगृहस्थीका सबै वस्तु सन्दुक, आलमारी, बाकस, पलङ, कुर्सी, टेबुल, कुचो, जाँतो, ढिकी ओखल, मुसल, सिलौटा, लोढा, सवारी साधनमाथि पानी जुराउने गरिन्छ। त्यस्तै यस पर्वमा गाउँका इनार तथा कुवाको जीर्णेद्धार पनि गरिन्छ। यसमा जीउभरि हिलो दल्ने परम्परा पनि रहेको छ। मल र हिलोसँग मानव शरीरको सृष्टि भएको तथ्यलाई यस पर्वले निरन्तरता दिँदै आएको देखिन्छ। जीउभरि हिलो दल्नुलाई प्राकृतिक चिकित्सामा पङ्क स्नानको महत्व रहेको छ। ग्रीष्मको प्रचण्ड तापले सम्भावित रोगको निदानका सन्दर्भमा पङ्क स्नानको प्रथा सुरू भएको बताइन्छ। जुडशीतलमा खानपानको पनि आफ्नो खास परम्परा छ। यस पर्वका बारेमा भनिन्छ एक सालको खाना अर्को सालमा खानुपर्छ। त्यसैले यसमा राति पकाइएको खाना भोलिपल्ट खाने चलन छ। यस पर्वमा तरुवा, बरी (बेसनको व्यञ्जन) दही विशेष प्रकारले खाइन्छ। जुडशीतलमा कुलदेवतालाई बासीभात, दही, मीठा र आँपको टिकुलाको नैवेद्य चढाइने गरिन्छ। त्यस्तै चिल चरा तथा स्याललाई पनि नैवेद्य दिने चलन छ। चिलका लागि नैवेद्यलाई छानामाथि राखिने गरिन्छ भने स्यालका लागि घरदेखि बाहिर लगेर राखिदिने गरिन्छ। यस पर्वमा कतिपय स्थानमा पहलमानीको आयोजना र चङ्गा प्रतियोगिता पनि गरिने परम्परा रहेको छ।"
मोटरसाइकल दुर्घटनामा अनुसन्धान विभागका दुई कर्मचारीको मृत्यु,बागमती : राष्ट्रिय अनुसन्धान विभाग बागमती प्रदेश कार्यालय हेटौँडामा कार्यरत दुई कर्मचारीको मोटरसाइकल दुर्घटनामा परी मृत्यु भएको छ। मृत्यु हुनेमा विभागका सूचक (हबल्दार) पदमा कार्यरत अन्दाजी ३८ वर्षीय शशिकान्त झा र सहायक सूचक (सिपाही) पदमा कार्यरत अन्दाजी ३० वर्षीय सानुकाजी चित्रकार रहेको जिल्ला प्रहरी कार्यालय बाराले आज जनाएको छ। पूर्वपश्चिम राजमार्गअन्तर्गत बाराको पिप्लेको बालगङ्गा पुल नजिक मोटरसाइकल अनियन्त्रित भई गए राति दुर्घटना हुँदा दुवैको मृत्यु भएको हो। पथलैयाबाट निजगढतर्फ ना २७ प ६३६ नंको मोटरसाइकलबाट जाने क्रममा बालगङ्गामा सो दुर्घटना भएको बताइएको छ। सूचक झाको घटनास्थलमा मृत्यु भएको छ भने सहायक सूचक चित्रकारको वीरगञ्जको नारायणी अस्पतालमा उपचारका क्रममा मृत्यु भएको प्रहरीले जनाएको छ। रासस
भारतको पश्चिम बङ्गालको निर्वाचनका लागि पूर्वी नाका सिल,झापा : भारतको पश्चिम बङ्गालमा हुने निर्वाचनका लागि पूर्वी नाका ७२ घण्टा लागि बिहीबार बिहान ६ बजेदेखि सिल गरिएको छ । पश्चिम बङ्गालमा यही वैशाख ४ गते हुने राज्यसभाको निर्वाचनलाई दृष्टिगत गरी काँकडभिट्टा र भद्रपुर नाका सिल गरिएको हो । प्रमुख जिल्ला अधिकारी श्रवणकुमार तिम्सिनाले आज बिहानदेखि वैशाख ४ गते बेलुका ६ बजेसम्मका लागि सीमा नाका सिल गरिएको बताउनुभयो । उहाँका अनुसार सो समयमा यातायात तथा मानिसलाई आवतजावत गर्न पूर्ण रोक लगाइएको छ ।
हाँगो खोलामा पौडी खेल्ने क्रममा दुई किशोरीको मृत्यु,लमजुङ : गण्डकी प्रदेशअन्तर्गत पहाडी जिल्ला लमजुङको मर्स्याङ्दी गाउँपालिका३ थाकनस्थित हाँगो खोलामा पौडी खेल्ने क्रममा डुबेका दुई जनाको मृत्यु भएको छ। घरबाट घाँस काट्न गएको र गर्मी भएपछि खोलामा बुधबार साँझ पौडी खेल्ने क्रममा डुबेर १६ वर्षीया सिर्जना परियार र १३ वर्षीया नमूना परियारको मृत्यु भएको जिल्ला प्रहरी कार्यालय लमजुङका प्रहरी निरीक्षक ओमप्रकाश पुनले जानकारी दिए। उनीहरुलाई पौडी खेल्न नआएको र खोला आठ फिट गहिरो भएका कारण मृत्यु भएको प्रहरीले जनाएको छ। मृतक दुई किशोरीसँगै अन्य दुई जना साथी पनि घाँस काट्नसँगै गएका थिए। उनीहरुमध्ये १४ वर्षीया मुस्कान परियार पनि पौडी खेलेको र मुस्कान पनि खोलामा डुब्न लागेपछि पौडी नखेलेका एक जना साथीले लौरीको सहायताले सकुशल उद्धार गरेको प्रहरीले जनाएको छ। प्रहरीका अनुसार उनीहरु सिर्जना महेन्द्रदेव माविमा ८ कक्षा र नमूना विनायक आधारभूत विद्यालयको ४ कक्षाका विद्यार्थी हुन्। दुवैको शव बेँसीशहर नगरपालिका८ स्थित जिल्ला अस्पताल लमजुङमा परीक्षणका लागि ल्याइएको छ। आज परीक्षण गरेपछि परिवारलाई बुझाइने प्रहरी निरीक्षक पुनको भनाइ छ। रासस
"मानेभञ्ज्याङमा आगलागीबाट २ घर जले, वस्ती नै जोखिममा",ओखलढुंगाः मानेभञ्ज्याङ गाउँपालिका २ वाक्सामा आगलागी भएको छ । गोठको चुल्होबाट सल्केको आगोले २ घर जलेका छन् । स्थानीय भक्त राईको गोठबाट सल्किएको आगोले उनको एक घर र एक मतान तथा छिमेकी कृष्ण बहादुर राईको घर र मतान समेत जलेको मानेभञ्ज्याङ गाउँपालिका २ का वडा अध्यक्ष उमेश कार्कीले जानकारी दिए । कार्कीका अनुसार अरु चारपाँच घर जोखिममा छन् । स्थानीयले आगो नियन्त्रणको प्रयास गरे पनि आगो नियन्त्रणमा आउन सकेको छैन। आगो जंगलमा प्रवेश गरेकाले नियन्त्रण बाहिर गएको कार्कीले बताए । घरसँगै सम्पूर्ण धनमाल तथा खाद्यान्न जलेपछि दुई परिवारको बिचल्ली भएको छ । दुई घर जल्दा ३० लाख भन्दा बाढीको क्षति भएको अनुमान गरिएको छ । आगो नियन्त्रणका लागि प्रहरी चौकी केत्तुके र मानेभञ्ज्याङबाट समेत प्रहरी खटाइएको छ । मानेभञ्ज्याङमा आगो लागेको यो तेस्रो पटक हो । यसअघि दुई पटक वडा नम्बर ४ का वन क्षेत्रमा भीषण आगो लागेको थियो । जिल्लाभर दुई दर्जन बढी स्थानमा आगालगी भएका छन् । घर तथा धनमालका साथै हजारौं हेक्टर वन क्षेत्र समेत जलेर सखाप भएको छ । पानी नपर्दा दैनिक आगलागीका घटना हुँदै आएका छन् । सुख्खा क्षेत्रका वनमा आगलागी नियन्त्रणमा ल्याउन समेत कठिन हुने गरेको छ ।
वीरगन्जमा कोरोना संक्रमित महिलाको मृत्यु,वीरगन्ज : वीरगन्जमा थप एक कोरोना संक्रमित महिलाको मृत्यु भएको छ। वीरगन्जस्थित नारायणी अस्पतालमा ५ दिनदेखि उपचाररत कोरोना संक्रमित महिलाको मृत्यु भएको हो। वीरगन्ज महानगरपालिका२ की ४२ वर्षीया महिलाको कोरोना संक्रमणका कारण मृत्यु भएको हो। गत चैत २९ गते स्वास्थ्यमा समस्या भएपछि उपचारका लागि भर्ना गरिएको ती महिलाको त्यहि दिन पीसीआर परीक्षण गर्दा कोरोना पुष्टि भएको थियो। संक्रमण पुष्टि भएपछि अस्पतालकै आइशोलेशन वार्डमा भर्ना गरेर उपचारको क्रममा बिहीबार बिहान सवा ८ बजे उनको मृत्यु भएको नारायणी अस्पतालका कोभिड कोअर्डिनेटर डाक्टर सरोजरोशन दासले जानकारी दिए। यसअघि गत मंगलबार नारायणी अस्पतालमै पर्साका १ र बाराका १ जना गरी २ जना संक्रमितको मृत्यु भएको थियो।
फालेलुङमा चौरी महोत्सव (फोटोफिचर),"फिदिम : भारतको पश्चिम बंगाल र सिक्किम राज्यसँग सिमाना जोडिएको पाँचथरको तीन सिमानामा चौँथो चौरी महोत्सव सम्पन्न भएको छ । तीन हजार छ सय मिटरको उचाईमा रहेको फालेलुङ गाँउपालिका ४ मा महोत्सव आयोजना गरिएको हो । चौरी महोत्सवकै कारण चौरीजन्य उत्पादनहरुको बजारीकरणमा सहयोग पुगेको चौरीपालक किसानको भनाइ छ । उच्च पहाडको पहिचानको रुपमा रहेको चौरीको प्रवर्द्धन र विकास गर्ने उद्देश्यले महोत्सव आयोजना गरिएको हो। चौरी संस्कृतिको विकास गर्दै जैविक विविधताको संरक्षण र जिल्लाका उच्च पहाडि क्षेत्रलाई पर्यटकीय गन्तव्यको रुपमा चिनाउने उद्देश्यले महोत्सवको आयोजना गरिएको बताइएको छ। महोत्सवले चौरीजन्य उत्पादनमा बजारीकरण गर्न सहयोग पुगेको चौरीपालक किसान चन्द्रलाल नेपालले बताए विगत पाँच वर्ष अघिदेखि यो क्षेत्रमा चौरी महोत्सवको आयोजना गरिँदै आएको छ । अघिल्लो वर्ष कोराना महामारीका कारण महोत्सव स्थगित भएपछि यस पटक निरन्तरता दिइएको हो । महोत्सवकै कारण चौरी गोठलाई गोठस्टेको रुपमा विकास गर्न थालिएको छ । दुर्गम मानिएको यो क्षेत्रमा महोत्सवकै कारण पर्यटकको आवगमन हुन थालेको यस क्षेत्रका अगुवा शिल्प साम्पाङ्ले बताए । चौरी संस्कृतिलाई अन्तराष्ट्रियकरण गर्न महोत्सव महत्वपूर्ण भएको नेपाली कांग्रेस पाँचथरका सभापति नरेन्द्रकुमार केरुङले बताए । चौरी संस्कृति लोभ हुँदै गएकाले त्यसलाई संरक्षणका लागि महोत्सवको आयोजना गरिएको हो । फालेलुङ गाउँपालिकाले प्रवर्द्धन गरेको महोत्सवमा रिकाष्ट र इसिमोडले सहयोग गर्दै आएका छन् । चौरीको महत्व र संस्कृतिलाई जोगाउन आफूहरुले महोत्सवमा लगानी गरेको रिकाष्टका कृषि जैविक विविधता विश्लेषक कमल अर्यालले बताए । युवा पुस्तालाई चौरीपालक व्यवसायमा आकर्षित गर्न र चौरीको बारेमा थप अनुसान्धान गर्न रिकाष्टले चौरीमा लगानी गरेर कार्यक्रम अगाडि बढाएको रिकाष्टका कार्यकारी निर्देशक रामनाथ यादवको भनाइ छ । नयाँ वर्षको अवसरमा आयोजित महोत्सव भौतिक पूर्वाधार ताथ यातायातमन्त्री बसन्तकुमार नेम्बाङको प्रमुख आतिथ्यतामा सम्पन्न भएको हो । महोत्सवमा चौरीको दूधबाट बनाइएका परिकार, चौरी र भेडाको उनबाट बनेका वस्तुहरु र लेकाली क्षेत्रमा पाइने जडिबुटि तथा कृषिजन्य वस्तुका स्टल राखिएको थियो ।"
"मोटरसाइकल दुर्घटनामा एकको मृत्यु, अर्को घाइते",भक्तपुर : भक्तपुरकाठमाडौं ६ लेन सडकअन्तर्गत मध्यपुर थिमि नगरपालिका ४ एसएस चोकमा बुधबार राति मोटरसाइकल दुर्घटना हुँदा एकको मृत्यु भएको छ । मोटरसाइक चालक भने घाइते भएका छन् । महानगरीय प्रहरी परिसर भक्तपुरका अनुसार बा ५३ प ६९३८ नम्बरको मोटरसाइकलको पछाडि सवार काभ्रेपलाञ्चोकको धुलिखेल नपा १० बस्ने ३२ वर्षीय महेश शाहको घटनास्थलमै क्रममा मृत्यु भएको हो । मोटरसाइकल चालक धुलिखेल नपा १० नै बस्ने २२ वर्षीय महेन्द्र शाह घाइते भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए । उनका अनुसार घाइते महेन्द्रको अवस्था गम्भीर रहेको छ । उनको मध्यपुर अस्पताल ठिमीमा उपचार भइरहेको छ । भक्तपुरबाट काठमाडौंतर्फ जाँदै गरेको उक्त मोटरसाइकल आफै अनियन्त्रित भई सडकको बायाँतर्फको रेलिङमा ठक्कर खाई दुर्घटना भएको प्रहरी नायब उपरीक्षक गिरीले जानकारी दिए । दुर्घटनाबारे जानकारी प्राप्त हुनासाथ महानगरीय प्रहरी वृत्त ठिमीका प्रहरी निरीक्षक इन्द्रमणि अधिकारीको कमाण्डमा प्रहरी टोली दुर्घटनास्थल पुगेको थियो। दुर्घटनामा परी गम्भीर घाइते भएका दुवैलाई उद्धार गरी उपचारको लागि मध्यपुर अस्पताल पुर्याएको भक्तपुर प्रहरीले जनाएको छ । अस्पताल पुर्याउँदापुर्याउँदै मोटरसाइकलको पछाडी सवार महेशलाई सम्बन्धित चिकित्सकले मृत घोषित गरेको प्रहरी नायब उपरीक्षक गिरीले बताए । उनले मादक पदार्थ सेवन गरी तीव्र गतिमा लापरबाहीपूर्ण तरिकाले मोटरसाइकल चलाउँदा उक्त दुर्घटना भएको प्रारम्भिक अनुसन्धानबाट खुल्न आएको जानकारी दिए । घटना सम्बन्धमा थप अनुसन्धान भइरहेको भक्तपुर प्रहरीले जनाएको छ ।
न्यायाधीश नहुँदा म्याग्दी अदालतको सेवा ठप्प,"बेनी: न्यायाधीश अभावमा म्याग्दी जिल्ला अदालतको सेवा एक महिनादेखि ठप्प भएको छ । २०७७ फागुन २९ गते उच्च अदालतको न्यायाधीशमा बढुवा भएका जिल्ला अदालतका न्यायाधीश माधवेन्द्रराज रेग्मीको चैत ४ गते सरुवा भएको थियो । रेग्मीको ठाउँमा अर्का न्यायाधीश सरुवा भएर नआउँदा अदालत करिब एक महिनादेखि न्यायाधीश विहीन बनेको हो । रेग्मीको ठाउँमा सर्वोच्चले जनकपुर जिल्ला अदालतका न्यायाधीश तेजनारायण पौडेललाई म्याग्दीमा सरुवा गरेको थियो । मुद्दाको सुनुवाई, फैसला, मिलापत्र लगायत सेवा रोकिएको जिल्ला अदालत म्याग्दीका श्रेष्तेदार भेषराज पौडेलले बताए । मुद्दाको पुनरावेदन गर्ने अधिकार श्रेष्तेदारलाई भए पनि पुनबिचार गर्ने अधिकार न्यायाधीशलाई मात्र हुन्छ, उनले भने मुद्दाको पुर्नबिचार गर्ने न्यायाधीश नहुँदा केही बन्दी बढी समय हिरासत र कारागारमा बस्नुपरेको छ । कानुन ब्यवसायी चिरञ्जिबी शर्माले महिनौसम्म न्यायाधीश नहुँदा नागरिकको मौलिक अधिकारसँग जोडिएको न्याय सेवा प्रभावित भएको बताए । मुद्दाको चाप, सिमित जनशक्ति र झन्झटिलो प्रक्रियाले न्याय सेवामा त्यसै ढिलासुस्ती हुन्छ, उनले भने महिनौसम्म न्यायायधीश नहुँदा सेवाग्राहीलाई झन बढी मर्का परेको छ । सबैभन्दा बढी बैदेशीक रोजगार प्रयोजनका लागि अदालतमा विवाह र सम्बन्ध बिच्छेद गर्नेहरु प्रभावित भएका छन् । जापान, अष्ट्रेलिया, अमेरिका लगायत देशमा आश्रित भिसामा जानका लागि कागजी प्रक्रिया पूरा गर्न अदालतमा विवाह र सम्बन्ध बिच्छेद गर्ने क्रम बढेको छ । जनकपुर अदालतमा न्यायाधीश पौडेलले हेरिरहेका मुद्दा टुङ्गो लगाउनुपर्ने र फैसला भएका मुद्दाको पूर्ण पाठ तयार पार्न समय लाग्ने भएकाले म्याग्दी आउन ढिलाइ भएको श्रेष्तेदार पौडेलले बताए । मुद्दाको पुर्णपाठ तयार पार्न २१ दिन र सरुवा भएको ठाउँमा पुग्न बाटोमो म्याद सात दिनको हुन्छ । न्यायाधीश पौडेलले बैशाख ६ गते म्याग्दी आउने तयारी गरेको अदालतले जनाएको छ । म्याग्दी जिल्ला अदालतमा चालु आर्थिक वर्ष २०७७७८ को साउन देखि चैत महिनासम्म २२६ वटा मुद्दा दर्ता भएका छन् । गत आर्थिक वर्षबाट १५३ वटा मुद्दाको जिम्मेवारी सरेर आएका थिए । १७५ वटा मुद्दाको फैसला भएको छ। यस्तै अदालतले विभिन्न समयमा गरेको फैसला अनुसार पाँच करोड ४३ लाख २८ हजार ४२७ रुपैयाँ जरिवाना र ७५० वर्ष तीन महिना २६ दिन कैद सजाय असुल उपर गर्न बाँकी छ । गत आर्थिक वर्षको जिम्मेवारी सरेको ९५ लाख २४ हजार ३४९ रुपैयाँ र यस वर्ष थपिएको आठ करोड १४ लाख ४६ हजार ६८३ रुपैयाँ मध्य तीन करोड ६६ लाख ४४ हजार ६०५ रुपैयाँ असुल उपर भएको छ । जिम्मेवारी सरेर आएको पाँच लाख ६२ हजार ६४ रुपैयाँ र यो आर्थिक वर्षको तीन करोड ६० लाख ८२ हजार ५४१ रुपैयाँ असुल भएको हो । नौ महिनाको अवधिमा २३५ वर्ष ११ महिना १ दिन कैद सजाय फस्यौट भएको अदालतले जनाएको छ ।"
