शीर्षक,विवरण
पुल निर्माणमा महाभूल,"पुल पुरानो भएर भत्कनु स्वाभाविक नै मानिन्छ। तर, नेपालमा पछिल्लो समय पुरानो हुन पाउनु त परको कुरा, निर्माण सम्पन्न पनि नभई भत्केका घटना उल्लेख्य छन्। अर्बौं लगानी गरेर निर्माण गरिएका ठूलाठूला पुल पनि बनिनसक्दै ढलेका छन्, त्यो पनि हिउँदकै समयमा। यसले पुल निर्माणभित्रको बेथितिलाई प्रष्ट देखाउँछ। सधैं वर्षात्को समयमा पुल भत्किएका घटना धेरै थिए। नदीमा आएको बाढीले बनाउँदै गरेकोलाई धक्का दिन्थ्योबगाउँथ्यो। तर, प्रदेश १ सरकारको पहल र स्विस सरकारको अनुदान सहयोगमा निर्माणाधीन भोजपुर हतुवागढीको पुल भत्कनलाई न त पानी पर्नुपर्यो, न त बाढी नै आउनु पर्यो। निर्माण कम्पनीकै लापरबाहीका कारण पाँच करोड रुपैयाँको लागतमा निर्माण भइरहेको पुल बेथितिको अर्को उदाहरण बन्दै ढलेको छ। पुल भनेकै वारपार गर्न बनाइएको मजबुत संरचना हो। यसको मुख्य काम भनेकै यात्रुलाई छिटो, सुरक्षित र सहज ढंगले नदी वा खोला तार्र्नु हो। तर, अहिलेका पुलका संरचना हेर्दा र भएका घटनालाई केलाउँदा पुल तरेर पारी पुग्न पनि मुटु कमाउनुपर्ने अवस्था छ। नयाँ पुलको पनि कुनै भर छैन। यो गम्भीर विषय हो। निर्माण कम्पनी र सम्बन्धित सरोकारवालाको गैरजिम्मेवारपन हो। बर्सेनि पुल भत्किँदा राज्यकोषमा करोडौंको घाटा हुन्छ। एकै स्थानमा बारम्बार पुल निर्माणका लागि बजेट हाल्नुपर्दा विकासको गति रोकिएको छ। त्यसमा पनि पुल निर्माणको काम एकै वर्षमा सकिएका उदाहरण नेपालमा कमै भेटिन्छ। नदीमाथि एउटा पुल निर्माण गर्न पनि वर्षौं लगाउने र त्यो पनि बाढीसँगै बग्ने हुँदा नागरिकको यात्रा जोखिमपूर्ण छ। सँगै उनीहरूले विकासको महसुस पनि गर्न पाउँदैनन्। निर्माणमा अनियमितता र ढिलाइ नै पुल भत्किनुको मुख्य कारण हो। पर्याप्त अध्ययन नगरी निर्माण सुरु गर्नु, जुनसुकै निर्माण कम्पनीलाई ठेक्का दिनु, निर्माण कम्पनीले निर्माणमा कमसल सामानको प्रयोग गर्नु र समयमा काम नगर्दा पुल टिकेका छैनन्। कमिसनका कारण राम्रो काम नगर्ने कम्पनीले पनि ठेक्का पाउँदा पुलको बेहाल छ। निर्माण सुरु भएर १० वर्षमा पनि सम्पन्न नभएका पुल धेरै छन्। कति पुल त निर्माण कम्पनीले विभिन्न बहानामा बीचमै छाडेको पनि भेटिन्छन्। पुल निर्माणभित्रको कथा खोज्दै जाँदा अनियमितता र भ्रष्टाचारको ठूलो जरो यहाँ भेटिन्छ। कमसल निर्माण गर्ने र भत्किएपछि पुनः बनाउँदा कमिसन बाँडफाँट भइरहने लोभले पनि पुल निर्माणका काम गुणस्तरीय नभएका पर्याप्त उदाहरण नेपालमै छन्। आयु सकिएका भन्दा निर्माणाधीन र प्रयोगमा नआएका पुल भत्किनु चिन्ताको विषय हो। धेरैतिर काम ओगट्ने र कतै पनि समयमा काम नगर्ने ठेकेदारप्रति राज्य कठोर हुनैपर्छ। यो अर्को समस्या हो। ठेकेदार कम्पनीको क्षमता, योग्यता र काम गर्ने शैलीसँग परिचित नभई एउटै व्यक्ति वा कम्पनीलाई सबैतिर ठेक्का दिने काम बन्द गर्नुपर्छ। राज्यले समयमा काम गर्ने ठेकेदारलाई पुरस्कृत गर्ने र समयमा काम नगर्नेमाथि कारबाहीको नीति लिनैपर्छ। रगत र पसिनाबाट जनताले तिरेको करमाथि रजाइँ गर्ने छुट कुनै पनि ठेकेदारलाई दिनु हुँदैन। राजनीतिक पहुँच र आर्थिक लेनदेनमा ठेकेदारलाई छुट दिने हो भने राज्यले विकासको गति बढाउन सक्दैन। त्यसैले सरकारले यस्ता कमजोरीलाई बेलैमा पाखा लगाएर विकासको गति द्रुत बनाउनु पर्छ। सडक, पुल, विद्यालयजस्ता योजना अलपत्र पार्ने र लागत बढाउँदै योजना महँगो बनाउँदै जाने प्रवृत्ति रोक्न जरुरी छ। विकास निर्माणप्रति राज्यकै निकाय स्पष्ट हुन नसक्ने हो भने ठेकेदारले उन्मुक्ति पाइरहनेछन्। सम्झौताअनुसार समयमा काम भए नभएको, गुणस्तरीय छ छैन र लागत सम्बन्धमा राज्यले ठेकेदारमाथि अनुगमन गर्ने र आवश्यक निर्देशन दिन सके मात्र देशले विकासको सही बाटो समात्न सक्छ।"
कांग्रेस जिल्ला अधिवेशन : देउवापौडेल पक्षको कडा टक्कर,"काठमाडौं : कांग्रेसका ५२ जिल्ला अधिवेशनको नजितामा सभापति शेरबहादुर देउवा र वरिष्ठ नेता रामचन्द्र पौडेलबीच कडा टक्कर देखिएको छ। हिमाली जिल्लामा दसैंअघि एक निर्वाचन क्षेत्र भएका जिल्लामा मंसिर ६ गते र एकभन्दा बढी निर्वाचन क्षेत्र भएका जिल्लामा मंसिर १० गते अधिवेशन गरेको थियो। प्रदेश २ का ८ जिल्ला, रसुवा, धनकुटालगायत २५ जिल्लामा भने जिल्ला अधिवेशन हुन बाँकी छ। कतै अधिवेशन स्थगन गरिएको छ भने कतै क्षेत्रीय अधिवेशन सम्पन्न भए पनि जिल्ला अधिवेशनका लागि समय अपुग हुने अवस्था छ। प्रतिनिधिसभा र प्रदेशसभा क्षेत्रीय अधिवेशन भइसकेपछि जिल्ला अधिवेशन नहुँदा पनि महाधिवेशनलाई असर नहुने निर्वाचन समिति सदस्य जगन्नाथ श्रेष्ठले बताए। उनले भने, प्रदेश अधिवेशन हुँदासम्म जिल्ला पनि सबै ठाउँमा अधिवेशनको प्रक्रियामा जान्छ होला। यद्यपि, अब हामी प्रदेशतिर फोकस भएका छौं। जिल्ला निर्वाचनअन्तर्गत मोरङमा भने दोस्रोपटक मतदान भएको छ। कांग्रेसमा सभापति जित्न ५१ प्रतिशत मत नल्याए दोस्रोपटक मतदान गर्ने व्यवस्था छ। काठमाडौंमा सबजु बानियाँले चुनाव जितेका छन्। बानिया यसअघि पनि काठमाडौं जिल्ला कार्यसमितिका सभापति थिए। उनलाई नेता प्रकाशमान सिंह र गगन थापाको साथ थियो। उनका निकटतम प्रतिस्पर्धी उपेन्द्र कार्की उपविजेता बन्न पुगे कार्कीलाई पार्टी सभापति शेरबहादुर देउवा र नेता कृष्णप्रसाद सिटौलाको सहयोग थियो। सबै पदाधिकारीमा बानियाँकै प्यानल निर्वाचित भएको हो। काभ्रेमा पनि देउवासिटौला पक्ष मिलेको थियो। झापामा भने प्रवक्ता विश्वप्रकाश शर्मा र सिटौला पक्षबीच चुनाव हुँदा सिटौला पक्षका नेता देउमान थेवेले सभापतिमा जितेका छन्। झापामा विश्वप्रकाश एक्लै र बाँकी समूह सबै सिटौलातिर थियो। प्रदेश १ का इलाम, पाँचथर, ताप्लेजुङ र ओखलढुंगामा देउवा समूह र भोजपुर, संखुवासभा, खोटाङ र तेह्रथुममा पौडेलकोइराला समूहका नेता सभापति निर्वाचित भएका छन् । वरिष्ठ नेता पौडेलको क्षेत्र गण्डकी प्रदेशमा स्याङ्जा, लमजुङ, मनाङ, म्याग्दी र पर्वतमा देउवा समूहका सभापति निर्वाचित भएका छन्। गोरखा र मुस्ताङमा पौडेल समूहले जितेको छ। कास्कीमा पनि देउवा समूहले जितेको छ। तनहुँमा पौडेल समूहका वैकुण्ठ न्यौपाने र जितप्रकाश आलेबीच प्रतिस्पर्धा भएको थियो। अन्ततः देउवा पक्षका नेता आलेले जिते। बागलुङमा प्रदेश अधिवेशनपछि मात्र जिल्ला अधिवेशन गर्ने तय भएको छ। लुम्बिनीमा भने पौडेल समूह अगाडि आएको छ। नवलपरासी पश्चिम, पाल्पा, अर्घाखाँची, प्यूठान र रोल्पामा पौडेल समूह र रूपन्देही तथा रुकुमपूर्वमा देउवा समूहबाट जिल्ला सभापति चुनिइसकेका छन्।। ५२ जिल्लाको नतिजा आउँदासम्म सभापति देउवा र वरिष्ठ नेता पौडेलबीच कडा प्रतिस्पर्धा देखिएको हो। सिटौला पक्षबाट भने झापामा एक सभापति मात्रै जितेका छन्। देउवा र पौडेल पक्षले २६२५ जिल्लामा सभापति जितेका छन् भने जाजरकोट सभापति कतै पक्षतिर पनि खुल्न चाहेका छैनन्। सर्वसम्मत भएका कतिपय जिल्लामा भने देउवा र पौडेल पक्षले आआफ्ना पक्षधरले जितेको दाबीसमेत गर्दै आएका छन्। १३औं महाधिवेशनमा जिल्लाको नेतृत्वमा कर्णाली प्रदेशका हुम्लाबाहेक नौवटा जिल्लामा पौडेल समूह थियो। यसपटक नतिजा उल्टिएको छ। कर्णालीका १० मध्ये ८ जिल्लामा देउवा समूहले जितेको छ भने २ जिल्लामा मात्र पौडेल समूह विजयी भएको छ। निर्वाचन कार्यतालिका हेरफेरप्रदेश अधिवेशनमा मंसिर १५ गते मनोनयन दर्ताको कार्यक्रम थियो। तर, यसलाई मंसिर १७ गते सारिएको छ। मंसिर १६ गते प्रदेश अधिवेशन उद्घाटन हुने र त्यसको भोलिपल्ट मात्र मनोनयन दर्ताको कार्यक्रम रहेको निर्वाचन समितिका सदस्य जगन्नाथ श्रेष्ठले बताए। सोमबार सभापति एवं प्रधानमन्त्री शेरबहादुर देउवा, वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौलाले महाधिवेशन कार्यतालिकाको विषयमा निर्वाचन समितिसँग छलफल गरेका थिए। छलफलमा नेताहरूले महाधिवेशन उद्घाटन हुनुअघि नै मनोनयन दर्ता गर्नु व्यवहारिक नभएको भन्दै संशोधन गर्न आग्रह गरेका थिए। महाधिवेशनको कार्यतालिकामा सामान्य संशोधन गरेको छ। जसअनुसार निर्वाचन समितिले केन्द्रीय कार्यसमितिको निर्वाचन कार्यतालिका सार्वजनिक गरेको छ। शीर्ष नेताहरूसँगको परामर्शअनुसार महाधिवेशन उद्घाटन पूर्व नै उम्मेदवारी दर्ता गर्ने योजना स्थगित गरिएको छ। कांग्रेस महाधिवेशन २४ मंसिरदेखि हुनेछ। २४ गते नै मतदाता नामावली प्रकाशित हुनेछ भने उम्मेदवारी दर्ता २५ गते बिहान १० बजेदेखि साँझ ५ बजेसम्मका लागि तोकिएको छ। दाबी विरोधलगायतका प्रक्रिया पूरा गरेर २६ गते साँझ ५ बजे उम्मेदवारहरूको अन्तिम नामावली प्रकाशित हुनेछ। २७ गते बिहान ८ बजे मतदान हुनेछ। कांग्रेसको केन्द्रीय महाधिवेशन मंसिर २४२६ सम्म काठमाडौंमा हुँदैछ। सर्लाहीमा गोली नै चल्योसर्लाहीको बलरा नगरपालिकास्थित गडहियामा कांग्रेसको वडा अधिवेशनका क्रममा मतदान अधिकृतलाई नियन्त्रणमा लिन खोज्दा झडप भयो। घटनामा ३ सुरक्षाकर्मी, १ मतदान अधिकृत र १ कांग्रेस कार्यकर्ता घाइते भएको निर्वाचन समितिले बताएको छ।"
ओलीसँग अन्तिमसम्म किन भिडिरहे रावल ?,"काठमाडौं : भीम रावललाई प्रष्ट थाहा छ, उनी चुनाव जित्दैनन्। तर, पनि अन्तिमसम्म पार्टी अध्यक्षमा उठ्ने अडान राखे। रावलकै अडानका कारण एमालेको १०औं महाधिवेशन सहमतिको बन्न सकेन। अध्यक्षलगायत पदाधिकारी र केन्द्रीय सदस्य छान्न चुनावी वातावरण बन्यो। आखिर रावलले केपी ओलीलाई सर्वसम्मत अध्यक्ष बन्न नदिने र चुनावमै भिड्ने अडान किन राखे त ? भन्ने जिज्ञासा पैदा भएका छन्। विगतमा माधव नेपाल निकट रावल ओली पार्टी अध्यक्ष भएपछि उनीसँग पनि निकट बने। त्यतिबेला नेपाल पक्षले बोलाएका गुटगत छलफल, बैठक र रणनीतिमा पनि रावल सहभागी हुँदैनथे। गुटको भेलामा किन नआएको भनेर प्रश्न गर्ने नेपाल पक्षलाई रावलको जवाफ हुन्थ्यो, महाधिवेशनमा गुट हुन्छन्। त्यसपछि जो नेतृत्वमा आउँछ, उसलाई सघाउनुपर्छ। मन जितेकै कारण ओली पहिलोपटक प्रधानमन्त्री हुँदा रावल उपप्रधान तथा रक्षामन्त्री बने। २०७५ जेठ ३ मा माओवादीसँगको पार्टी एकतापछि भने रावल र ओलीबीच सम्बन्ध राम्रो बनेन। ९औं महाधिवेशनबाट सर्वाधिक मत ल्याएर उपाध्यक्ष जितेका रावलले त्यतिबेलाको पार्टीको शक्तिशाली एवं कार्यकारी बोर्ड (सचिवालय) मा नपरेपछि असन्तुष्टि जनाए। कुनै बेला ओलीसँग यति धेरै तिक्तता बढेको थियो कि, पार्टीमा ओली र रावल को भेट नै हुँदैन होला भन्नेसम्मका अनुमान हुन्थे। ०७७ फागुन २३ गते सर्वोच्च अदालतले एमाले र माओवादी एकता भंग गरिदियो। तर, एमालेभित्रको विवाद साम्य भएन। वरिष्ठ नेता नेपाल र ओलीपक्षबीच दूरी बढ्यो। ओलीलाई प्रधानमन्त्रीबाट हटाउन र कांग्रेस सभापति शेरबहादुर देउवालाई प्रधानमन्त्रीमा नियुक्तिका लागि परमादेशको माग गर्दै कांग्रेससँग मिलेर नेपाल पक्ष पनि सर्वोच्च गयो। त्यतिबेला पनि रावल ओलीप्रति निकै आक्रामक थिए। पार्टीमा चर्को विवादबीच ओली र रावलको एक्लाएक्लै भेटवार्ता भयो। रावल युटर्न भए र पार्टी एकता गर्न बनेको कार्यदलमा नेपाल पक्षको संयोजक बने। पार्टी एकतालाई जसरी पनि जोगाउनुपर्छ भनेर रावल जोडतोडले लागे। १० बुँदे सहमति भयो। पार्टी विभाजन गर्न वरिष्ठ नेता नेपालले गरेको प्रस्ताव ठाडै अस्विकार गरे। अनि रावल एमालेमै बसे। सुदूरपश्चिम प्रदेशमा १७ मध्ये १३ सांसद रावल पक्षका थिए। तर, रावल एमालेमै फर्केपछि १३ जनाले साथ छोडे। ४ जना मात्र प्रदेश सांसद उनको पक्षमा उभिए। एमालेमै बसे पनि रावल र ओलीबीच सम्बन्ध सुमधुर बन्न सकेन। रावललाई सुदूरपश्चिम इञ्चार्जको पूर्ववत् जिम्मेवारी दिइएन, कैलालीलगायत जिल्लामा आफू पक्षधरलाई महाधिवेशन प्रतिनिधि बन्नैबाट रोक लगाइएको भन्दै रावलले अध्यक्ष ओलीसमक्ष उजुरी गरे। तर, सुनुवाइ भएन। आफ्ना ले साथ छोडेको र एमालेमा पनि पेलान भोग्नुपरेपछि रावल ओलीसँग महाधिवेशनमा भिड्ने निष्कर्षमा पुगेको उनी पक्षधर नेताहरू बताउँछन्। ओलीले साविककै उपाध्यक्ष पदको अफर पनि नगरेका होइनन्। हक्की र निडर स्वभावका रावलले ओलीको प्रस्ताव इन्कार गरे। महाधिवेशनमा मनोवैज्ञानिक रूपमा दिइएको त्रासलाई पनि सामना गर्न तयार भए। ओली पक्षधर नेताहरूले चुनाव नगराई महाधिवेशन हलबाट सर्वसम्मत नेतृत्व चयनको कुरा उठाएपछि रावलले त्यसविरुद्ध अदालत जाने सम्मको चेतावनी दिए। रावल पक्षधर एक केन्द्रीय सदस्य भन्छन्, अहिले उपाध्यक्ष भएर के गर्नु ? महाधिवेशनपछि संस्थापन पक्षले जिम्मेवारी नदिने र पेल्ने नीति कायमै राख्छ। हालै ललितपुरमा सम्पन्न विधान महाधिवेशनले उमेर हदसम्बन्धी गरेको व्यवस्थाले पनि रावललाई अध्यक्षमा लड्नै पर्ने बाध्यता सिर्जना गरेको थियो। ७० वर्षे उमेर हदका कारण रावल ५ वर्षपछिको महाधिवेशनमा पदाधिकारी बन्न सक्दैनन्। अर्कातर्फ, विगतको माधव नेपाल पक्षको मत संरक्षण गर्ने र त्यो कित्ताको नेता आफू भएको प्रमाणितसमेत गर्न चाहन्छन्, रावल। अर्थात्, पार्टीमा ओली निर्विकल्प होइनन् र फरक मत पनि छ भन्ने सन्देश दिन रावलले चाहेको उनी निकट एक केन्द्रीय सदस्यले बताए। म अर्कोपटक अध्यक्ष हुन्न भन्ने अध्यक्ष कमरेडको भावनाको सम्मान गर्न र पार्टीमा विधि र नीतिको पालनाका लागि मैले अध्यक्षमै उठ्ने निर्णय लिएको हुँ, रावलले भने।"
वाचा गरेभन्दा बढी काम भए,"रामेछाप जिल्लामा रहेका आठ पालिकामध्ये खाँडादेवी गाउँपालिकाले पूर्वाधार विकासमा निकै फड्को मारेको छ। पालिका सडक कालोपत्रेदेखि विद्युतीकरणसम्म तीव्र गतिमा अघि बढेको देखिन्छ। प्रदेश सरकारबाट आउने बजेटमा पनि खाँडादेवी प्राथमिकतामा परेको देखिन्छ। गाउँपालिकाका अध्यक्ष प्रेमबहादुर तामाङसँग सन्तोष ढुंगेलले गरेको कुराकानी : गाउँपालिकाको विकास कुन गतिमा अगाडि बढिरहेको छ ? कृषकलाई उत्पादनमा लगाउन र व्यावसायिक बन्न प्रोत्साहित गरिरहेका छौं। विदेश जानुभन्दा यहीँ फर्म दर्ता गर्नुस्, उत्पादनमा लाग्नुस् भनेका छौं। पहिलो प्राथमिकता भौतिक संरचना निर्माणमा दियौं, त्यसमा पनि सडकलाई १ नम्बरमा राख्यौं। भूकम्पले ठूलो क्षति पुर्याएको अवस्था थियो। भूकम्पले क्षति पुर्याएको निजी आवास, सरकारी कार्यालय र विद्यालय भवनहरू निर्माणको कामलाई प्राथमिकतामा राखेर काम गर्यौं। स्थानीय तहमा पहिलो जनप्रतिनिधि भएकाले गाउँपालिकादेखि वडासम्म कार्यालय भवन बनाउनुपर्ने, स्वास्थ्य संस्थाहरूको स्तरोन्नति गर्नुपर्ने लगायतका सेवा तथा संरचनाहरू निर्माण गरी अगाडि बढ्नुपर्ने अवस्था थियो। हामीले चौथो वर्षमा आइपुग्दा जनतासँग गरेका वाचा पूरा गर्दै लगेका छौं। सबै वडामा हिउँदेबर्खे सडक बनाउनेलगायतका प्रतिबद्धता गरेका थियौं, जुन पूरा भए। निर्वाचित भएर आउनु अघि र अहिलेको अवस्थालाई कसरी तुलना गर्नुहुन्छ ?स्थानीय तह निर्माण हुनुअघि एकात्मक व्यवस्था थियो। खाँडादेवी गाउँपालिकामा हिउँदबर्खा नै चल्ने कुनै पनि सडक थिएन। स्वास्थ्य संस्थाहरूमा निःशुल्क औषधि वितरण हुन्थ्यो तर जनतालाई थाहा थिएन। शिक्षा क्षेत्रमा शिक्षकहरू हाजिर हुन्छन् कि हुँदैनन् ? विद्यार्थी कति छन् ? पढ्छन् कि पढ्दैनन् ? पढाइ कसरी हुन्छ ? केही थाहा थिएन। निर्वाचित भएर आउँदासम्म शिक्षकले पालो गरेर पढाएको अवस्था थियो। समग्रमा विकासले गति लिन सकेको थिएन। पाँच सय मिटर सडक ट्र्याक खोल्यौं। प्रदेश सरकार र गाउँपालिकाको साझेदारीमा २३ किलोमिटर सडक कालोपत्रे भएको छ। विकास निर्माणको क्षेत्रमा परिवर्तन ल्याएका छौं। विकास निर्माणका क्रममा अवरोधको सामना गर्नु पर्यो कि परेन ?विकास निर्माणमा खासै बाधाअवरोध आएन। स्थानीय तहमा पहिलो निर्वाचित जनप्रतिनिधि भएकाले अवसर थियो। ऐनकानुन निर्माण, भौतिक पूर्वाधार निर्माणजस्ता विकास निर्माणको काम चुनौती बने। तर, नागरिकबाट सहयोग पायौं। जस्तो भिजन बनायौं, नागरिकसँग जे प्रतिबद्धता गर्यौं, त्यो काम गर्न उनीहरूकै सहयोग पाएकाले सहजतापूर्वक काम सम्पन्न गर्न सफल भयौं। खाँडादेवी गाउँपालिका सुक्खाग्रस्त क्षेत्र मानिन्छ। खानेपानीको समस्यालाई कसरी हेर्नु भएको छ ?जिल्लामा साविकका २६ वटा गाविस सुक्खाग्रस्त क्षेत्रमा पर्छन्। २६ मध्ये ६ वटा गाविस खाँडादेवी गाउँपालिकामै पर्छन्। यस हिसाबले यो पालिका अति सुक्खाग्रस्त क्षेत्र हो। यो पालिका हुँदै सुनकोसी र तामाकोसी बग्छ तर माथिल्लो भाग सुक्खा छ। खानेपानीको अभावमा कतिपय ठाउँबाट बस्ती नै विस्थापित हुने क्रम बढिरहेको थियो। तर, हामी आइसकेपछि खानेपानीका लागि एक घर एक धाराको अवधारणाअनुरूप अभियान नै सञ्चालन गर्र्यौं। हामी आउनुअघि पकरबास, भीरपानी बृहत् खानेपानी आयोजना निर्माणाधीन अवस्थामा थियो। अव्यस्थित रूपमा रहेको त्यो आयोजना सम्पन्न भएर अहिले १२ सय घरपरिवारमा धारा वितरण गरी खानेपानी व्यवस्थित पारिएको छ। गाउँपालिकाको एउटा वडामा मात्रै विद्युत् थियो। अहिले ९ वटै वडामा पुर्याएर उज्यालो खाँडादेवी घोषणा गरिसकेका छौं। सुक्खाग्रस्त क्षेत्र खानेपानी आयोजनाअन्तर्गत राकाथुमलगायतका ठाउँमा ट्यांकी बनाएर धारा वितरण गरिएको छ। स्रोत भएको ठाउँबाट पानी ल्याएर खानेपानी वितरण गरेका छौं। दुई लाख लिटरको ट्यांकी निर्माण गरी चोप्राङ खोलाबाट पानी ल्याएर बस्तीमा खानेपानी वितरण गरेका छौं। खानेपानीको स्रोत सुकेकाले समस्या भने अझै छ। सुक्खाग्रस्त क्षेत्रमा स्थानीयको ५० प्रतिशत र पालिकाको ५० प्रतिशत लगानीमा एक घर एक ट्यांकी कार्यक्रमअन्तर्गत चार सय ट्यांकी वितरण गरेका छांै। खानेपानी र सिँचाइका लागि डीपीआर गरेर अगाडि बढेका छौं। गाउँपालिकाको आवधिक योजनाअन्तर्गत भटौली खोलाको शिरमा रहेको चोप्राङ खोलाको पानी ड्याममार्फत चार वटा वडामा खानेपानी र सिँचाइका लागि वितरण गर्नेगरी यो वर्ष डीपीआर हुँदैछ। यी आयोजना सम्पन्न गर्नसके गाउँपालिकाको समृद्धिको आधार तयार हुन्छ भन्ने हामीलाई लागेको छ। युवा उद्यमशीलता र कृषि क्षेत्रमा चाहिँ के काम भएका छन् ?कृषि चुनौतीपूर्ण विषय हो। जमिनको वर्गीकरण गलत छ। त्यसकारण पनि कृषि निर्वाहमुखी मात्रै छ। आफूलाई कृषक भन्छौं, पेसा कृषि लेख्छौं। जमिन भने सबै बाँझै राख्छौं। निर्वाचित भएर आएपछि खाली जमिन राख्न पाइँदैन भनेका छौं। भूवर्गीकरण गर्न सुरु गरेका छौं। मालपोत मूल्यको हिसाबले यहाँको जमिनको मूल्य एकदमै न्यून छ। धितो राखेर बैंकबाट ऋण लिनुपर्यो वा कृषि कार्यक्रम सञ्चालन गर्नुपर्यो भने यहाँको जमिन राखेर पाइँदैन। अनुत्पादक क्षेत्रमा लगानी भइरहेको छ। वर्गीकरणको आधारले गर्दा त्यो स्थिति सिर्जना भएको हो। कृषकलाई उत्पादनमा लगाउन र व्यावसायिक बन्न प्रोत्साहित गरिरहेका छौं। विदेश जानुभन्दा यहीँ फर्म दर्ता गर्नुस्, उत्पादनमा लाग्नुस् भनेका छौं। पालिकाको ९ वटै वडाको माटो परीक्षण गरेर व्यावसायिक खेतीका लागि विपन्न कृषकको ५० प्रतिशत लगानी र पालिकाको ५० प्रतिशत अनुदानमा कृषि फार्म सञ्चालन गराएका छौं। विपन्न किसान पहिचान गरी अनुदान र ब्याज अनुदान गरी दुई किसिमको अनुदानको कार्यक्रम सञ्चालन गरेका छौं। वार्षिक कार्यक्रमअन्तर्गत कृषिबाट ऋण लिने किसानलाई एक वर्षको ब्याज पालिकाले तिरिदिने कार्यक्रम ल्याएका छौं। खाँडादेवी गाउँपालिका पशुपालनको क्षेत्रमा आत्मनिर्भर छ। बंगुर, कालिज, कुखुरा हामीले निर्यात गरिरहेका छौं। खाँडादेवी रामेछापकै प्रसिद्ध धार्मिकस्थल हो। पर्यटन प्रवद्र्धन कसरी गर्नुभयो ?गाउँपालिकाको नाम नै खाँडादेवी मन्दिरको नामबाट नामकरण भएको हो। पर्यटकीय क्षेत्रमा पनि विकास गर्न सकिने सम्भावना भएको पालिका हो, खाँडादेवी। खाँडादेवी मन्दिर, नर्वदेश्वर, त्रिवेणी, विश्वामित्र गुफा, सोलीथुम्काजस्ता पर्यटकीयस्थल छन्। सोलीथुम्कामा भ्युटावर निर्माण भइरहेको छ। ङान्योर साम्दालिङ गुम्बा पाँच करोड रुपैयाँमा बनिरहेछ। खाँडादेवी मन्दिर प्रवद्र्धनका लागि १० वर्षको गुरुयोजना बनाएका छौं। गुरुयोजना सम्पन्न गर्दा १० करोड लाग्ने अनुमान छ। गाउँपालिका र वडा कार्यालयहरूको प्रशासनिक भवन बन्न ढिलो भएन ?गाउँपालिकाको स्थायी प्रशासनिक भवन निर्माणका लागि स्थानीयले १५ रोपनी जग्गा दिने भनेर प्रतिबद्धता जनाए। नौ रोपनी आइसक्यो। अरू पाउन बाँकी छ। जग्गा अभावकै कारण पालिकाको प्रशासनिक भवन बन्न नसकेको हो। निर्वाचनका बेला जनतासँग गरेका प्रतिबद्धता पूरा गरें त भन्नुभयो ? कति पूरा गर्नुभयो ?चुनावमा गरिएका वाचा केहीबाहेक पूरा गरेका छौं। प्रतिबद्धताअनुसार भटौली खोलाको ड्याम निर्माण गर्ने काम बाँकी छ। प्रदेश र संघीय सरकारसँग डीपीआर गरेर बुझाउन मात्रै बाँकी छ। अरू कुरामा वाचा गरेभन्दा बढी नै काम भएको छ। यातायातको हकमा सबै वडा कार्यालयसम्म पुग्ने सडक हिउँदबर्खा नै चल्ने गरी बनाउँछौं भनेका थियौं। कालोपत्रे गर्छौं भनेका थिएनौं तर कालोपत्रे नै गरेका छौं। २० किलोमिटर सडक ग्राभेल र २३ किलोमिटर सडक कालोपत्रे भएको छ। प्रदेश सरकारको सहयोगमा कार्यक्रममा ५९ किलोमिटर सडक कालोपत्रे भएको छ। खानेपानीको क्षेत्रमा प्रतिबद्धता गरेअनुसारकै काम भएको छ। स्वास्थ्यमा सुधार ल्याएका छौं। शिक्षा सुधारका लागि २५ बुँदे घोषणापत्र जारी गरेर अगाडि बढ्यौं। गाउँपालिकाको एउटा वडामा मात्रै विद्युत् थियो। अहिले ९ वटै वडामा पुर्याएर उज्यालो खाँडादेवी घोषणा गरिसकेका छौं। बेरुजुको अवस्था कस्तो छ ?खाँडादेवी गाउँपालिकामा १२ लाख रुपैयाँ असुलउपर गर्नुपर्ने बेरुजु देखिन्छ। संघीय सरकार र प्रदेश सरकारबाट सशर्त बजेट आउँछ। कतिपय बजेट त्यो बेलामा फिर्ता भएको हुँदैन। कतिपय बजेट टेन्डर भएर पनि बाँकी हुन्छ। गतवर्ष गाउँपालिकामा बढी बेरुजु देखिनुको कारण साढे ४ करोड फिर्ता गर्न बाँकी थियो। म्याद थप भएकाले बजेट फिर्ता गर्न बाँकी थियो। समपूरक र विशेष कोषबाट पनि १० करोड बजेट आएको हुनाले हामीले टेन्डर निकाल्यौं। टेन्डर भएपछि लकडाउन भयो र अर्थ मन्त्रालयले ६ महिना म्याद थप गर्यो। समपूरक कोष र विशेष कोषको बजेट रहेका कारण धेरै बेरुजु देखिएको हो।"
महासचिवमा निर्विरोध भएका शंकर पोखरेल को हुन् ?,"चितवन : एमालेको दोस्रो कार्यकारी पद हो महासचिव। जसमा केपी शर्मा ओलीले शंकर पोखरेललाई छानेका छन्। विष्णु पौडेल र पोखरेल दुवै महासचिवका दाबेदार थिए, दुवै ओलीका अति विश्वास पात्र पनि हुन्। माओवादी केन्द्रसँगको एकतापछि बनेको नेकपाको शक्तिशाली महासचिव पौडेललाई बनाएका थिए। पार्टी एकतामा पौडेलले महत्वपूर्ण भूमिका खेलेका थिए। नवौं महाधिवेशनबाट उपमहासचिव निर्वाचित पौडेल ओलीका हरेक अप्ठ्यारोमा साथ दिने नेताका रूपमा चिनिन्थे। तर, अन्तिममा महासचिव भने पोखरेल बने। पोखरेल नवौं महाधिवेशनमा सचिवमा पराजित भएका थिए। पोखरेल र पौडेल लुम्बिनी प्रदेशका हुन्। पौडेललाई संगठनमा प्रभाव भएको र जनाधार भएको नेताका रूपमा परिचित छन्। पोखरेल भने जनताको बहुदलीय जनवाद (जबज) का व्याख्याताका रूपमा चिनिन्छन्। पोखरेल लुम्बिनी प्रदेशका पहिलो मुख्यमन्त्री बनेका थिए। २०१९ सालमा दाङको तुलसीपुरमा जन्मिएका पोखरेल युवा अवस्थादेखि नै राजनीतिमा सक्रिय थिए। उनी अखिल नेपाल राष्ट्रिय स्वतन्त्र विद्यार्थी युनियनका पूर्वअध्यक्ष पनि हुन्। पार्टीभित्र वैचारिक नेताको छवि बनाएका पोखरेल २०५१ सालको निर्वाचनमा तत्कालीन दाङ क्षेत्र नं २ बाट प्रतिनिधिसभा चुनाव जितेका थिए। त्यति बेला उनी ३२ वर्षका थिए। २०६६ सालमा माधवकुमार नेपालको मन्त्रिमण्डलमा सञ्चार मन्त्रालयको जिम्मेवारी सम्हालेका थिए। विद्यार्थी राजनीतिबाट पार्टी राजनीतिमा प्रवेश गरेका पोखरेल बौद्धिक नेताका रूपमा चिनिन्छन्। उनी त्रिभुवन विश्वविद्यालयको स्ववियु सभापतिसमेत भएका थिए। मुख्यमन्त्री भएको बेला तत्कालीन नेकपामा विवाद हुँदा ओलीलाई सघाउन उनी संघीय राजधानी आइरहन्थे। महाधिवेशन छिन्तांगको सहिद स्मृति दिवसमा होस् वा नेपालगन्जको पार्टी प्रवेश कार्यक्रममा ओलीले पोखरेललाई लिएर गएका थिए। विधान महाधिवेशनमा समेत ओली पोखरेललाई राजनीतिक प्रतिवेदन वाचन गर्न लगाएका थिए। त्यस बेलादेखि नै ओलीले पोखरेललाई अघि बढाउने आंकलन गरिएको थियो। ७० वर्षे उमेर हदका कारण आगामी महाधिवेशनबाट धेरै नेताहरू बाहिरिँदैछन्। हालका महासचिवलाई ओलीको उत्तराधिकारीका रूपमा व्याख्या गर्न थालिएको छ।"
पुल निर्माणमा महाभूल,"पुल पुरानो भएर भत्कनु स्वाभाविक नै मानिन्छ। तर, नेपालमा पछिल्लो समय पुरानो हुन पाउनु त परको कुरा, निर्माण सम्पन्न पनि नभई भत्केका घटना उल्लेख्य छन्। अर्बौं लगानी गरेर निर्माण गरिएका ठूलाठूला पुल पनि बनिनसक्दै ढलेका छन्, त्यो पनि हिउँदकै समयमा। यसले पुल निर्माणभित्रको बेथितिलाई प्रष्ट देखाउँछ। सधैं वर्षात्को समयमा पुल भत्किएका घटना धेरै थिए। नदीमा आएको बाढीले बनाउँदै गरेकोलाई धक्का दिन्थ्योबगाउँथ्यो। तर, प्रदेश १ सरकारको पहल र स्विस सरकारको अनुदान सहयोगमा निर्माणाधीन भोजपुर हतुवागढीको पुल भत्कनलाई न त पानी पर्नुपर्यो, न त बाढी नै आउनु पर्यो। निर्माण कम्पनीकै लापरबाहीका कारण पाँच करोड रुपैयाँको लागतमा निर्माण भइरहेको पुल बेथितिको अर्को उदाहरण बन्दै ढलेको छ। पुल भनेकै वारपार गर्न बनाइएको मजबुत संरचना हो। यसको मुख्य काम भनेकै यात्रुलाई छिटो, सुरक्षित र सहज ढंगले नदी वा खोला तार्र्नु हो। तर, अहिलेका पुलका संरचना हेर्दा र भएका घटनालाई केलाउँदा पुल तरेर पारी पुग्न पनि मुटु कमाउनुपर्ने अवस्था छ। नयाँ पुलको पनि कुनै भर छैन। यो गम्भीर विषय हो। निर्माण कम्पनी र सम्बन्धित सरोकारवालाको गैरजिम्मेवारपन हो। बर्सेनि पुल भत्किँदा राज्यकोषमा करोडौंको घाटा हुन्छ। एकै स्थानमा बारम्बार पुल निर्माणका लागि बजेट हाल्नुपर्दा विकासको गति रोकिएको छ। त्यसमा पनि पुल निर्माणको काम एकै वर्षमा सकिएका उदाहरण नेपालमा कमै भेटिन्छ। नदीमाथि एउटा पुल निर्माण गर्न पनि वर्षौं लगाउने र त्यो पनि बाढीसँगै बग्ने हुँदा नागरिकको यात्रा जोखिमपूर्ण छ। सँगै उनीहरूले विकासको महसुस पनि गर्न पाउँदैनन्। निर्माणमा अनियमितता र ढिलाइ नै पुल भत्किनुको मुख्य कारण हो। पर्याप्त अध्ययन नगरी निर्माण सुरु गर्नु, जुनसुकै निर्माण कम्पनीलाई ठेक्का दिनु, निर्माण कम्पनीले निर्माणमा कमसल सामानको प्रयोग गर्नु र समयमा काम नगर्दा पुल टिकेका छैनन्। कमिसनका कारण राम्रो काम नगर्ने कम्पनीले पनि ठेक्का पाउँदा पुलको बेहाल छ। निर्माण सुरु भएर १० वर्षमा पनि सम्पन्न नभएका पुल धेरै छन्। कति पुल त निर्माण कम्पनीले विभिन्न बहानामा बीचमै छाडेको पनि भेटिन्छन्। पुल निर्माणभित्रको कथा खोज्दै जाँदा अनियमितता र भ्रष्टाचारको ठूलो जरो यहाँ भेटिन्छ। कमसल निर्माण गर्ने र भत्किएपछि पुनः बनाउँदा कमिसन बाँडफाँट भइरहने लोभले पनि पुल निर्माणका काम गुणस्तरीय नभएका पर्याप्त उदाहरण नेपालमै छन्। आयु सकिएका भन्दा निर्माणाधीन र प्रयोगमा नआएका पुल भत्किनु चिन्ताको विषय हो। धेरैतिर काम ओगट्ने र कतै पनि समयमा काम नगर्ने ठेकेदारप्रति राज्य कठोर हुनैपर्छ। यो अर्को समस्या हो। ठेकेदार कम्पनीको क्षमता, योग्यता र काम गर्ने शैलीसँग परिचित नभई एउटै व्यक्ति वा कम्पनीलाई सबैतिर ठेक्का दिने काम बन्द गर्नुपर्छ। राज्यले समयमा काम गर्ने ठेकेदारलाई पुरस्कृत गर्ने र समयमा काम नगर्नेमाथि कारबाहीको नीति लिनैपर्छ। रगत र पसिनाबाट जनताले तिरेको करमाथि रजाइँ गर्ने छुट कुनै पनि ठेकेदारलाई दिनु हुँदैन। राजनीतिक पहुँच र आर्थिक लेनदेनमा ठेकेदारलाई छुट दिने हो भने राज्यले विकासको गति बढाउन सक्दैन। त्यसैले सरकारले यस्ता कमजोरीलाई बेलैमा पाखा लगाएर विकासको गति द्रुत बनाउनु पर्छ। सडक, पुल, विद्यालयजस्ता योजना अलपत्र पार्ने र लागत बढाउँदै योजना महँगो बनाउँदै जाने प्रवृत्ति रोक्न जरुरी छ। विकास निर्माणप्रति राज्यकै निकाय स्पष्ट हुन नसक्ने हो भने ठेकेदारले उन्मुक्ति पाइरहनेछन्। सम्झौताअनुसार समयमा काम भए नभएको, गुणस्तरीय छ छैन र लागत सम्बन्धमा राज्यले ठेकेदारमाथि अनुगमन गर्ने र आवश्यक निर्देशन दिन सके मात्र देशले विकासको सही बाटो समात्न सक्छ।"
कहिले खुल्छ न्यायको ढोका ?,"काठमाडौं : सर्वोच्च अदालतको गेट बन्द छ। ठूलो संख्यामा गेटमा प्रहरी तैनाथ छन्। सेवाग्राही अदालत पस्न खोज्छन्। उताउता भन्दै प्रहरीले धपाउँछन्। खालीखुट्टा अदालत पुग्नेलाई लाग्छ, भित्र कुनै ठूलै मान्छे आउनेजाने होलान। वा, भित्र केही सुरक्षाको खतरा होला। तर, त्यस्तो केही होइन। प्रधानन्यायाधीश चोलेन्द्रशमशेर जबराको राजीनामा माग्दै कानुन व्यवसायीको आन्दोलनका कारण सर्वोच्च बन्द छ। सहकर्मी न्यायाधीशहरू प्रधानन्यायाधीशको अवज्ञा गरिरहेका छन्। अदालतको काम ३५ दिनदेखि प्राय:ठप्प हुँदा प्रत्यक्ष मारमा परिरहेका छन्, सेवाग्राही। गेट पारिपट्टिको प्रतीक्षालयमा मधेसी समुदायका एकजना निदाइरहेका छन्। नजिकै अन्य चार जना गेटतिर नियालेर बसिरहेका छन्। यो दृश्य आइतबार बिहान साढे १० बजेको हो। प्रतीक्षालयमा बसेका र सुतेकाहरू सर्वोच्च अदालतमा न्याय माग्न आएका सेवाग्राही हुन्। तर, उनीहरूभित्र प्रवेश गर्न पाएका छैनन्। मुद्दाको फैसला कहिले हुने हो उनीहरूलाई केही जानकारी छैन। वीरगन्जका ५४ वर्षीय रुदल सहनी बिहान १० बजे सर्वोच्च गेट आइपुगे। उनलाई प्रहरीले भित्र पस्न दिएन। न्यायको खोजीमा आएका सहनी भित्र पस्न नपाएपछि प्रतीक्षालयमा गएर सुतेका हुन्। ओढ्ने कम्बल घरबाटै लिएर आएका रहेछन्। आफ्नो मुद्दामा न्यायाधीशले पेसी तोक्ने र फैसला गर्ने पर्खाइमा थिए। तर, उनको काम बनेन। तारिख पर्चामा अर्को म्याद लिएर फर्किए। सर्वोच्च अदालतमा प्रवेश नपाएपछि गेट अगाडिको प्रतीक्षालयमा सुस्ताउँदै सेवाग्राही । उनीहरू विभिन्न जिल्लाबाट न्याय माग्न सर्वोच्च आएका हुन् । न्यायालय सुधारका लागि प्रधानन्यायाधीश चोलेन्द्रशमशेर जबराको राजीनामा माग्दै कानुन व्यवसायीको आन्दोलनका कारण ३५ दिनदेखि सर्वोच्चको ढोका बन्द छ । मुद्दाको फैसला हुँदैन । सेवाग्राही अदालत आउँछन्, त्यसै फर्किन्छन् । तस्बिर : राजकरण महतो हड्ताल रहेछ, उनले अन्नपूर्णसँग भने, त्यसैले प्रहरीले अदालतभित्र जान दिएनन्। गाउँकै युवतीलाई भगाएर बिहे गरेपछि युवती पक्षले उनको भतिजालाई अपहरणको मुद्दा लगाएको रहेछ। जिल्ला हुँदै पुनरावेदनले गरेको फैसलाविरुद्ध उनले सर्वोच्चमा मुद्दा दायर गरेका रहेछन्। केटी पक्षले अपहरण मुद्दा लगायो त्यही मुद्दा धाउँदैछु हजुर, उनले भने। न्याय माग्न अदालत आउने सेवाग्राहीहरू हरेक दिन सर्वोच्च पुग्छन्, ढोकाबाटै फर्काइन्छन्। गाउँबाट चप्पल लगाएर आउने रुदल जस्ताको पीडा सुनिदिने कोही छैन। प्रधानन्यायाशीधले पेसी तोक्छन्। तर, न्यायाधीशहरूले बन्दीप्रत्यक्षीकरण बाहेकका मुद्दा हेर्दैनन्। अंश मुद्दा लड्न कपिलवस्तुबाट आएका ५८ वर्षीय मोलहु लोधा भन्छन्, सधैं यहाँ आन्दोलनै आन्दोलन हुन्छ भने न्याय माग्न हामी कहाँ जाऊँ ? १०:१५ मा उनी सर्वोच्च अदालतको गेटभित्र पस्न खोज्दा उतै बस्नु भन्दै प्रहरीले फर्काएका थिए। सर्वोच्च परिसरमा बार एसोसिएसनको आन्दोलनका कारण हरेक दिन प्रहरी र आन्दोलनकारी (कानुन व्यवसायी) बीच घम्साघम्सी चल्छ। गाउँबाट आएका सेवाग्राही डराउँदै भाग्छन्। हुलमुलमा अप्रिय घटनामा परिएला कि भन्ने चिन्ता पनि उत्तिकै छ, उनीहरूलाई। रुपन्देहीका विनोद मोरिय १०:४२ मा भेटिए। उनी पनि अंश बाँडफाँटको मुद्दा लिएर सर्वोच्च आएका थिए। पाँच पटक पेसी तोकियो तर, न्यायाधीश फैसला गर्न बसेनन्, उनले भने, एकपटक आउँदा जाँदा ५ हजार खर्च हुन्छ। पेसीमाथि पेसी तोकिन्छ। फैसला हुँदैन। अदालत नखुले गरिब त झन् गरिब हुने उनको भनाइ छ। गरिब र निमुखालाई न्याय पाउनबाट बञ्चित नगर्न उनले अनुरोध गरे। न्यायालय स्वतन्त्र, निष्पक्ष, सक्षम भए मात्रै नागरिकले विधिको शासनको प्रत्याभूति गर्छन्। नागरिकको हक र संवैधानिक लोकतन्त्र संस्थागत हुन्छ। तर, अदालतले सेवाग्राहीको विश्वास जित्न सकिरहेको छैन। बाराको स्वर्ण गाउँपालिका२ का रामेश्वरप्रसाद यादव यसका उदाहरण हुन्। यादव अदालत धाउँदाधाउँदै हैरान भइसकेका छन्। जग्गा विवाद मुद्दामा तारिखमाथि तारिख लिइरहेका छन्। फैसला होला भन्ने आशामा उनी अदालत आउँछन्। तर, अदालतका कर्मचारीले तारिख पर्चामा अर्को म्याद थमाएर फर्काउँछन्। भित्रभित्रै न्यायाधीशहरूले बदमासी गरिरहेका छन्, यादवले भने, यहाँका बदमासहरूलाई ठीक नलगाइकन न्यायको आशा गर्नु व्यर्थ छ। अदालतलाई पवित्र मन्दिर बनाउन सबै लाग्नुपर्ने उनले बताए। अधिवक्ता भीमसेन केसी १०:४५ मा गेटबाटभित्र प्रवेश गरेका मात्र के थिए, प्रहरीले बाहिर पठायो। कर्तव्य ज्यान मुद्दाको मिसिल लिन आएको हुँ, उनले भने, प्रहरीले दुव्र्यवहार गरेर निकाल्दा दु:ख लागेको छ। पेसागत आन्दोलनका नाममा काम रोक्न त मिल्दैन नि ! हाम्रो अधिकार हनन भएको छ। मैतीदेवीबाट आएकी तीर्थकला लिम्बू प्रहरीको भीडले डराइन्। भनिन्, एउटा मुद्दामा साक्षी बस्न आएकी थिएँ। यहाँ त प्रहरी नै प्रहरी रहेछन्। भित्र जान डर लाग्यो। ११:१९ मा प्रधानन्यायाधीश चोलेन्द्र राजीनामा दे, राजीनामा दे भन्ने नारा लगाउँदै एक हुल कानुन व्यवसायी अदालतभित्र पसे। प्रहरीले रोक्ने प्रयास गर्यो। तर, सकेनन्। मूल गेटको भित्रपट्टी ब्यानर राख्दै नाराबाजी गरे, सेटिङको फैसला चाहिँदैन। न्याय बेच्न पाइँदैन। बिचौलियाको मतियार, होसियार ! होसियार ! जमिल अहमद अदालतले दिइरहेको दु:ख सम्झन चाहँदैनन्। निकैबेर आग्रह गरेपछि उनले दु:ख सुनाए। १३ पटकसम्म पेसी तोकियो। कहिले नभ्याइने भनेर फर्काइयो। कहिले तारिखमाथि तारिख थमाइयोे, २०५७ सालदेखि सर्वोच्च अदालत धाएका ५३ वर्षीय अहम् भन्छन्, न्यायको कुरा परै जाओस्, यहाँ त भ्रष्टाचार र आमहड्तालले प्रश्रय पाइरहेको छ। त्यसपछि अहमदले आफ्नो मुद्दाको विगत खोल्न थाले। वीरगन्जमा रहेको उनको घडेरी अरूले नै कब्जा गरिदियो। सोही मुद्दामा जिल्ला अदालत, तत्कालीन पुनरावेदन हुँदै २०५६ सालदेखि सर्वोच्चमा धाइरहेका छन्। भन्छन्, जोसँग मुद्दा लड्दै छु उनको बाबु नै न्यायाधीश थिए। त्यसैले हामीलाई तल्लो अदालतले हराइदियो। सर्वोच्चसँग भने आशा र विश्वास छ। न्यायाधीशले जनतालाई मुर्ख ठानेको उनको भनाइ छ। जनता मिलेर प्रधानन्यायाधीश र न्यायाधीशको विरुद्धमा आन्दोलन गरे के हुन्छ ? महिना दिनसम्म न्याय नदिने, मुद्दामा फैसला नगर्ने अन्त कहीँ देख्नुभएको छ ? उनले प्रश्न गरे। शक्ति र पैसाको प्रयोग गरेर न्याय नै प्रभावित गर्ने गरिएको उनले सुनाए। उनीहरूसँग पो सबैथोक छ, उनले भने, हाम्रो पावर भनेकै अदालत, वकिल र न्यायाधीश हुन्। उनीहरू पनि बिचौलियासँग मिल्छन् भने हामी कहाँ गएर न्याय माग्ने ? सुरुका वर्ष बाबु नैमुदिन मियाँले मुद्दा लडे। बाबुको मृत्यु भएपछि उनी आफैं तारिख धाइरहेका छन्। सर्वोच्च अदालतमा भने २०५६ सालमा मुद्दा दर्ता गरेका थिए। अब अदालत अदालत रहेन, उनले भने, शतप्रतिशत पार्टी कार्यालय जस्तै भयो। प्रधानन्यायाधीश र न्यायाधीशहरू राजनीतिक दलहरूको कोटाबाट नियुक्त हुन्छन्। धेरै दु:ख न्यायाधीशले नै दिन्छन्। अदालतभित्र अत्याचार भइरहेको छ। गरिब र असहायका पीडा भने कसैले पनि नबुझ्ने उनले बताए। हाम्रो आवाज कसले सुन्दैन, उनले भने। न्यायालय सुधारमा तत्काल कदम चाल्न उनको माग छ। पेसी तोकिन्छ। सेवाग्राही मुद्दा फैसला हुने आशामा बसेका हुन्छन्। आज हेर्न नभ्याइने भन्दै चिया खाजा खाने बहानामा न्यायाधीशहरू हिँडिदिने गरेको बताउँदै उनले आक्रोश पोख्दै भने, यो भ्रष्टाचार हो कि होइन् ? एउटा मुद्दा फैसलाले मानिसको जीवन र मरणसँग गहिरो सम्बन्ध राख्छ। चितवनका केशवराज भट्टराई अंश मुद्दामा १२ वर्षदेखि सर्वोच्च अदालत धाइरहेका छन् । तर, उनको मुद्दाको फैसला आजभोलि हुने छाँटकाँट छैन। अदालतको यो अवस्था देखेर दया लाग्यो, उनले भने, जनताको विश्वासको धरोहर अदालत हो। जब अदालतले नै न्याय नदिएर नागरिकलाई तड्पाउँछ भने हामीलाई डोजरले पेलेर मारिदिए हुन्छ। मध्यान्न १२ बजे कानुन व्यवसायीको नाराबाजी र धर्ना सकियो। त्यसपछि अधिवक्ता पदमबहादुर श्रेष्ठले भने, प्रधानन्यायाधीशविरुद्धको आन्दोलनले ढुंगा, माटो, रूख, जंगल सबै लज्जित भइसक्यो। तर, उहाँलाई अझै केही नभएको भान हुनु दुर्भाग्य हो। अर्का अधिवक्ता अन्नतराज लुइँटेलले थपे, वैज्ञानिक आधारमा न्यायाधीश नियुक्ति गर्नुपर्छ। धुमिल भएको अदालतको मानप्रतिष्ठा आन्दोलनले मात्रै फर्किने लुइँटेलले बताए। कानुन व्यवसायीको आन्दोलन सकिएपछि प्रहरीले मूल गेट खोले। सेवाग्राही अदालतको फाँटतिर लागे। त्यसअघि प्रधानन्यायाधीश जबराले पेसी तोकेका थिए। हरेक दिन २ सय ५० देखि ३ सय मुद्दा पेसीमा चढ्छन्। तर, बन्दीप्रत्यक्षीकरण बाहेकका मुद्दा न्यायाधीशहरूले हेर्दैनन्। दिनको १ बजेपछि अदालत प्रवेश गर्दा इजलासहरू सुनसान थिए। इजलासमा न्यायाधीश आउँछन् कि भनेर सेवाग्राही पर्खिरहेका थिए। कर्मचारीहरू घाम तापिरहेका थिए। सधैं चहलपहल हुने सर्वोच्च अदालतका सेवाग्राही मात्रै निराश थिएनन्, सन्नाटा छाए जस्तै वातावरण थियो। इजलासका कठघरामा खाली थिए। सर्वोच्च अदालतको क्यान्टिनमा खाजा खानेको भीड लागेको थियो। १:३० मा त्यहाँ भेटिए धादिङका उत्तम घरेल। खाजामा समोसा खाइरहेका उनी अदालतप्रति असन्तुष्ट पोखिरहेका थिए। खेतमा रहेको खयरको रूख काट्दा ११ वर्षअघि उनलाई वन कार्यालयले मुद्दा लगाएको थियो। ३ महिना जेल बसे। त्यही मुद्दामा न्याय खोज्न उत्तम सर्वोच्च धाइरहेका छन्। उनी भन्छन्, बालुवाटारको जग्गा बेचेर खानेहरू पजेरोमा हुइँकिरहेका छन्। हामीले हुर्काएको रूख काट्दा जेल नेल भोग्नुपर्यो। मुद्दा लगाएर दु:ख दियो। त्यसमा पनि अदालतले छिटो फैसला गर्दैन, निराश हुँदै धरेल भन्छन्, कहिलेसम्म राज्यका कारण दु:ख पाइरहने ? कोही न्याय पाउन ढिलाइ भएकोमा आक्रोश पोखिरहेका थिए भने कोही तारिख पर्चामा अर्को मिति लिएर घर फर्किइरहेका थिए। इजलास नचल्दा अदालत भने सुनसान जस्तै थियो। पेसीमा सुनुवाइ नहुँदा फाँटहरूमा अबेरसम्म कर्मचारी देखिँदैनन्। घाम हराउँदै गयो। दिन ढल्दै गयो। चिसो बढ्यो। साँझ ५ बज्दै गर्दा अदालतको ढोका बन्द भयो। सेवाग्राही, कर्मचारी, न्यायाधीशहरू आआफ्ना गन्तव्यतिर लागे। यी सर्वोच्च अदालतमा आइतबार बिहानदेखि बेलुकासम्मका दृश्य हुन्। यस्तै गतिहीन दिनचर्याबाट ३५ दिनदेखि सर्वोच्च अदालत चलिरहेको छ। इतिहासमा कहिले यस्तो भएको थिएन। बार र बेन्चको आन्दोलनले करिब ४ हजार ५ सय मुद्दाको पेसी तोकिए पनि सुनुवाइ हुन सकेको छैन। सर्वोच्चका प्रवक्ता बाबुराम दाहाल भन्छन्, कात्तिक ८ देखि बन्दीप्रत्यक्षीकरण बाहेकको मुद्दा सुनुवाइ भएको छैन। हरेक दिन २ सय ५० देखि ३ सय मुद्दा पेसीमा चढेका हुन्छन्। नियमित काम हुँदा दैनिक ६०७० मुद्दा फछ्र्योट हुन्थे। सर्वोच्चमा झन्डै २९ हजार १ सय ७ मुद्दा विचाराधीन छन्।"
कांग्रेस जिल्ला अधिवेशन : देउवापौडेल पक्षको कडा टक्कर,"काठमाडौं : कांग्रेसका ५२ जिल्ला अधिवेशनको नजितामा सभापति शेरबहादुर देउवा र वरिष्ठ नेता रामचन्द्र पौडेलबीच कडा टक्कर देखिएको छ। हिमाली जिल्लामा दसैंअघि एक निर्वाचन क्षेत्र भएका जिल्लामा मंसिर ६ गते र एकभन्दा बढी निर्वाचन क्षेत्र भएका जिल्लामा मंसिर १० गते अधिवेशन गरेको थियो। प्रदेश २ का ८ जिल्ला, रसुवा, धनकुटालगायत २५ जिल्लामा भने जिल्ला अधिवेशन हुन बाँकी छ। कतै अधिवेशन स्थगन गरिएको छ भने कतै क्षेत्रीय अधिवेशन सम्पन्न भए पनि जिल्ला अधिवेशनका लागि समय अपुग हुने अवस्था छ। प्रतिनिधिसभा र प्रदेशसभा क्षेत्रीय अधिवेशन भइसकेपछि जिल्ला अधिवेशन नहुँदा पनि महाधिवेशनलाई असर नहुने निर्वाचन समिति सदस्य जगन्नाथ श्रेष्ठले बताए। उनले भने, प्रदेश अधिवेशन हुँदासम्म जिल्ला पनि सबै ठाउँमा अधिवेशनको प्रक्रियामा जान्छ होला। यद्यपि, अब हामी प्रदेशतिर फोकस भएका छौं। जिल्ला निर्वाचनअन्तर्गत मोरङमा भने दोस्रोपटक मतदान भएको छ। कांग्रेसमा सभापति जित्न ५१ प्रतिशत मत नल्याए दोस्रोपटक मतदान गर्ने व्यवस्था छ। काठमाडौंमा सबजु बानियाँले चुनाव जितेका छन्। बानिया यसअघि पनि काठमाडौं जिल्ला कार्यसमितिका सभापति थिए। उनलाई नेता प्रकाशमान सिंह र गगन थापाको साथ थियो। उनका निकटतम प्रतिस्पर्धी उपेन्द्र कार्की उपविजेता बन्न पुगे कार्कीलाई पार्टी सभापति शेरबहादुर देउवा र नेता कृष्णप्रसाद सिटौलाको सहयोग थियो। सबै पदाधिकारीमा बानियाँकै प्यानल निर्वाचित भएको हो। काभ्रेमा पनि देउवासिटौला पक्ष मिलेको थियो। झापामा भने प्रवक्ता विश्वप्रकाश शर्मा र सिटौला पक्षबीच चुनाव हुँदा सिटौला पक्षका नेता देउमान थेवेले सभापतिमा जितेका छन्। झापामा विश्वप्रकाश एक्लै र बाँकी समूह सबै सिटौलातिर थियो। प्रदेश १ का इलाम, पाँचथर, ताप्लेजुङ र ओखलढुंगामा देउवा समूह र भोजपुर, संखुवासभा, खोटाङ र तेह्रथुममा पौडेलकोइराला समूहका नेता सभापति निर्वाचित भएका छन् । वरिष्ठ नेता पौडेलको क्षेत्र गण्डकी प्रदेशमा स्याङ्जा, लमजुङ, मनाङ, म्याग्दी र पर्वतमा देउवा समूहका सभापति निर्वाचित भएका छन्। गोरखा र मुस्ताङमा पौडेल समूहले जितेको छ। कास्कीमा पनि देउवा समूहले जितेको छ। तनहुँमा पौडेल समूहका वैकुण्ठ न्यौपाने र जितप्रकाश आलेबीच प्रतिस्पर्धा भएको थियो। अन्ततः देउवा पक्षका नेता आलेले जिते। बागलुङमा प्रदेश अधिवेशनपछि मात्र जिल्ला अधिवेशन गर्ने तय भएको छ। लुम्बिनीमा भने पौडेल समूह अगाडि आएको छ। नवलपरासी पश्चिम, पाल्पा, अर्घाखाँची, प्यूठान र रोल्पामा पौडेल समूह र रूपन्देही तथा रुकुमपूर्वमा देउवा समूहबाट जिल्ला सभापति चुनिइसकेका छन्।। ५२ जिल्लाको नतिजा आउँदासम्म सभापति देउवा र वरिष्ठ नेता पौडेलबीच कडा प्रतिस्पर्धा देखिएको हो। सिटौला पक्षबाट भने झापामा एक सभापति मात्रै जितेका छन्। देउवा र पौडेल पक्षले २६२५ जिल्लामा सभापति जितेका छन् भने जाजरकोट सभापति कतै पक्षतिर पनि खुल्न चाहेका छैनन्। सर्वसम्मत भएका कतिपय जिल्लामा भने देउवा र पौडेल पक्षले आआफ्ना पक्षधरले जितेको दाबीसमेत गर्दै आएका छन्। १३औं महाधिवेशनमा जिल्लाको नेतृत्वमा कर्णाली प्रदेशका हुम्लाबाहेक नौवटा जिल्लामा पौडेल समूह थियो। यसपटक नतिजा उल्टिएको छ। कर्णालीका १० मध्ये ८ जिल्लामा देउवा समूहले जितेको छ भने २ जिल्लामा मात्र पौडेल समूह विजयी भएको छ। निर्वाचन कार्यतालिका हेरफेरप्रदेश अधिवेशनमा मंसिर १५ गते मनोनयन दर्ताको कार्यक्रम थियो। तर, यसलाई मंसिर १७ गते सारिएको छ। मंसिर १६ गते प्रदेश अधिवेशन उद्घाटन हुने र त्यसको भोलिपल्ट मात्र मनोनयन दर्ताको कार्यक्रम रहेको निर्वाचन समितिका सदस्य जगन्नाथ श्रेष्ठले बताए। सोमबार सभापति एवं प्रधानमन्त्री शेरबहादुर देउवा, वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौलाले महाधिवेशन कार्यतालिकाको विषयमा निर्वाचन समितिसँग छलफल गरेका थिए। छलफलमा नेताहरूले महाधिवेशन उद्घाटन हुनुअघि नै मनोनयन दर्ता गर्नु व्यवहारिक नभएको भन्दै संशोधन गर्न आग्रह गरेका थिए। महाधिवेशनको कार्यतालिकामा सामान्य संशोधन गरेको छ। जसअनुसार निर्वाचन समितिले केन्द्रीय कार्यसमितिको निर्वाचन कार्यतालिका सार्वजनिक गरेको छ। शीर्ष नेताहरूसँगको परामर्शअनुसार महाधिवेशन उद्घाटन पूर्व नै उम्मेदवारी दर्ता गर्ने योजना स्थगित गरिएको छ। कांग्रेस महाधिवेशन २४ मंसिरदेखि हुनेछ। २४ गते नै मतदाता नामावली प्रकाशित हुनेछ भने उम्मेदवारी दर्ता २५ गते बिहान १० बजेदेखि साँझ ५ बजेसम्मका लागि तोकिएको छ। दाबी विरोधलगायतका प्रक्रिया पूरा गरेर २६ गते साँझ ५ बजे उम्मेदवारहरूको अन्तिम नामावली प्रकाशित हुनेछ। २७ गते बिहान ८ बजे मतदान हुनेछ। कांग्रेसको केन्द्रीय महाधिवेशन मंसिर २४२६ सम्म काठमाडौंमा हुँदैछ। सर्लाहीमा गोली नै चल्योसर्लाहीको बलरा नगरपालिकास्थित गडहियामा कांग्रेसको वडा अधिवेशनका क्रममा मतदान अधिकृतलाई नियन्त्रणमा लिन खोज्दा झडप भयो। घटनामा ३ सुरक्षाकर्मी, १ मतदान अधिकृत र १ कांग्रेस कार्यकर्ता घाइते भएको निर्वाचन समितिले बताएको छ।"
कहिले खुल्छ न्यायको ढोका ?,"काठमाडौं : सर्वोच्च अदालतको गेट बन्द छ। ठूलो संख्यामा गेटमा प्रहरी तैनाथ छन्। सेवाग्राही अदालत पस्न खोज्छन्। उताउता भन्दै प्रहरीले धपाउँछन्। खालीखुट्टा अदालत पुग्नेलाई लाग्छ, भित्र कुनै ठूलै मान्छे आउनेजाने होलान। वा, भित्र केही सुरक्षाको खतरा होला। तर, त्यस्तो केही होइन। प्रधानन्यायाधीश चोलेन्द्रशमशेर जबराको राजीनामा माग्दै कानुन व्यवसायीको आन्दोलनका कारण सर्वोच्च बन्द छ। सहकर्मी न्यायाधीशहरू प्रधानन्यायाधीशको अवज्ञा गरिरहेका छन्। अदालतको काम ३५ दिनदेखि प्राय:ठप्प हुँदा प्रत्यक्ष मारमा परिरहेका छन्, सेवाग्राही। गेट पारिपट्टिको प्रतीक्षालयमा मधेसी समुदायका एकजना निदाइरहेका छन्। नजिकै अन्य चार जना गेटतिर नियालेर बसिरहेका छन्। यो दृश्य आइतबार बिहान साढे १० बजेको हो। प्रतीक्षालयमा बसेका र सुतेकाहरू सर्वोच्च अदालतमा न्याय माग्न आएका सेवाग्राही हुन्। तर, उनीहरूभित्र प्रवेश गर्न पाएका छैनन्। मुद्दाको फैसला कहिले हुने हो उनीहरूलाई केही जानकारी छैन। वीरगन्जका ५४ वर्षीय रुदल सहनी बिहान १० बजे सर्वोच्च गेट आइपुगे। उनलाई प्रहरीले भित्र पस्न दिएन। न्यायको खोजीमा आएका सहनी भित्र पस्न नपाएपछि प्रतीक्षालयमा गएर सुतेका हुन्। ओढ्ने कम्बल घरबाटै लिएर आएका रहेछन्। आफ्नो मुद्दामा न्यायाधीशले पेसी तोक्ने र फैसला गर्ने पर्खाइमा थिए। तर, उनको काम बनेन। तारिख पर्चामा अर्को म्याद लिएर फर्किए। सर्वोच्च अदालतमा प्रवेश नपाएपछि गेट अगाडिको प्रतीक्षालयमा सुस्ताउँदै सेवाग्राही । उनीहरू विभिन्न जिल्लाबाट न्याय माग्न सर्वोच्च आएका हुन् । न्यायालय सुधारका लागि प्रधानन्यायाधीश चोलेन्द्रशमशेर जबराको राजीनामा माग्दै कानुन व्यवसायीको आन्दोलनका कारण ३५ दिनदेखि सर्वोच्चको ढोका बन्द छ । मुद्दाको फैसला हुँदैन । सेवाग्राही अदालत आउँछन्, त्यसै फर्किन्छन् । तस्बिर : राजकरण महतो हड्ताल रहेछ, उनले अन्नपूर्णसँग भने, त्यसैले प्रहरीले अदालतभित्र जान दिएनन्। गाउँकै युवतीलाई भगाएर बिहे गरेपछि युवती पक्षले उनको भतिजालाई अपहरणको मुद्दा लगाएको रहेछ। जिल्ला हुँदै पुनरावेदनले गरेको फैसलाविरुद्ध उनले सर्वोच्चमा मुद्दा दायर गरेका रहेछन्। केटी पक्षले अपहरण मुद्दा लगायो त्यही मुद्दा धाउँदैछु हजुर, उनले भने। न्याय माग्न अदालत आउने सेवाग्राहीहरू हरेक दिन सर्वोच्च पुग्छन्, ढोकाबाटै फर्काइन्छन्। गाउँबाट चप्पल लगाएर आउने रुदल जस्ताको पीडा सुनिदिने कोही छैन। प्रधानन्यायाशीधले पेसी तोक्छन्। तर, न्यायाधीशहरूले बन्दीप्रत्यक्षीकरण बाहेकका मुद्दा हेर्दैनन्। अंश मुद्दा लड्न कपिलवस्तुबाट आएका ५८ वर्षीय मोलहु लोधा भन्छन्, सधैं यहाँ आन्दोलनै आन्दोलन हुन्छ भने न्याय माग्न हामी कहाँ जाऊँ ? १०:१५ मा उनी सर्वोच्च अदालतको गेटभित्र पस्न खोज्दा उतै बस्नु भन्दै प्रहरीले फर्काएका थिए। सर्वोच्च परिसरमा बार एसोसिएसनको आन्दोलनका कारण हरेक दिन प्रहरी र आन्दोलनकारी (कानुन व्यवसायी) बीच घम्साघम्सी चल्छ। गाउँबाट आएका सेवाग्राही डराउँदै भाग्छन्। हुलमुलमा अप्रिय घटनामा परिएला कि भन्ने चिन्ता पनि उत्तिकै छ, उनीहरूलाई। रुपन्देहीका विनोद मोरिय १०:४२ मा भेटिए। उनी पनि अंश बाँडफाँटको मुद्दा लिएर सर्वोच्च आएका थिए। पाँच पटक पेसी तोकियो तर, न्यायाधीश फैसला गर्न बसेनन्, उनले भने, एकपटक आउँदा जाँदा ५ हजार खर्च हुन्छ। पेसीमाथि पेसी तोकिन्छ। फैसला हुँदैन। अदालत नखुले गरिब त झन् गरिब हुने उनको भनाइ छ। गरिब र निमुखालाई न्याय पाउनबाट बञ्चित नगर्न उनले अनुरोध गरे। न्यायालय स्वतन्त्र, निष्पक्ष, सक्षम भए मात्रै नागरिकले विधिको शासनको प्रत्याभूति गर्छन्। नागरिकको हक र संवैधानिक लोकतन्त्र संस्थागत हुन्छ। तर, अदालतले सेवाग्राहीको विश्वास जित्न सकिरहेको छैन। बाराको स्वर्ण गाउँपालिका२ का रामेश्वरप्रसाद यादव यसका उदाहरण हुन्। यादव अदालत धाउँदाधाउँदै हैरान भइसकेका छन्। जग्गा विवाद मुद्दामा तारिखमाथि तारिख लिइरहेका छन्। फैसला होला भन्ने आशामा उनी अदालत आउँछन्। तर, अदालतका कर्मचारीले तारिख पर्चामा अर्को म्याद थमाएर फर्काउँछन्। भित्रभित्रै न्यायाधीशहरूले बदमासी गरिरहेका छन्, यादवले भने, यहाँका बदमासहरूलाई ठीक नलगाइकन न्यायको आशा गर्नु व्यर्थ छ। अदालतलाई पवित्र मन्दिर बनाउन सबै लाग्नुपर्ने उनले बताए। अधिवक्ता भीमसेन केसी १०:४५ मा गेटबाटभित्र प्रवेश गरेका मात्र के थिए, प्रहरीले बाहिर पठायो। कर्तव्य ज्यान मुद्दाको मिसिल लिन आएको हुँ, उनले भने, प्रहरीले दुव्र्यवहार गरेर निकाल्दा दु:ख लागेको छ। पेसागत आन्दोलनका नाममा काम रोक्न त मिल्दैन नि ! हाम्रो अधिकार हनन भएको छ। मैतीदेवीबाट आएकी तीर्थकला लिम्बू प्रहरीको भीडले डराइन्। भनिन्, एउटा मुद्दामा साक्षी बस्न आएकी थिएँ। यहाँ त प्रहरी नै प्रहरी रहेछन्। भित्र जान डर लाग्यो। ११:१९ मा प्रधानन्यायाधीश चोलेन्द्र राजीनामा दे, राजीनामा दे भन्ने नारा लगाउँदै एक हुल कानुन व्यवसायी अदालतभित्र पसे। प्रहरीले रोक्ने प्रयास गर्यो। तर, सकेनन्। मूल गेटको भित्रपट्टी ब्यानर राख्दै नाराबाजी गरे, सेटिङको फैसला चाहिँदैन। न्याय बेच्न पाइँदैन। बिचौलियाको मतियार, होसियार ! होसियार ! जमिल अहमद अदालतले दिइरहेको दु:ख सम्झन चाहँदैनन्। निकैबेर आग्रह गरेपछि उनले दु:ख सुनाए। १३ पटकसम्म पेसी तोकियो। कहिले नभ्याइने भनेर फर्काइयो। कहिले तारिखमाथि तारिख थमाइयोे, २०५७ सालदेखि सर्वोच्च अदालत धाएका ५३ वर्षीय अहम् भन्छन्, न्यायको कुरा परै जाओस्, यहाँ त भ्रष्टाचार र आमहड्तालले प्रश्रय पाइरहेको छ। त्यसपछि अहमदले आफ्नो मुद्दाको विगत खोल्न थाले। वीरगन्जमा रहेको उनको घडेरी अरूले नै कब्जा गरिदियो। सोही मुद्दामा जिल्ला अदालत, तत्कालीन पुनरावेदन हुँदै २०५६ सालदेखि सर्वोच्चमा धाइरहेका छन्। भन्छन्, जोसँग मुद्दा लड्दै छु उनको बाबु नै न्यायाधीश थिए। त्यसैले हामीलाई तल्लो अदालतले हराइदियो। सर्वोच्चसँग भने आशा र विश्वास छ। न्यायाधीशले जनतालाई मुर्ख ठानेको उनको भनाइ छ। जनता मिलेर प्रधानन्यायाधीश र न्यायाधीशको विरुद्धमा आन्दोलन गरे के हुन्छ ? महिना दिनसम्म न्याय नदिने, मुद्दामा फैसला नगर्ने अन्त कहीँ देख्नुभएको छ ? उनले प्रश्न गरे। शक्ति र पैसाको प्रयोग गरेर न्याय नै प्रभावित गर्ने गरिएको उनले सुनाए। उनीहरूसँग पो सबैथोक छ, उनले भने, हाम्रो पावर भनेकै अदालत, वकिल र न्यायाधीश हुन्। उनीहरू पनि बिचौलियासँग मिल्छन् भने हामी कहाँ गएर न्याय माग्ने ? सुरुका वर्ष बाबु नैमुदिन मियाँले मुद्दा लडे। बाबुको मृत्यु भएपछि उनी आफैं तारिख धाइरहेका छन्। सर्वोच्च अदालतमा भने २०५६ सालमा मुद्दा दर्ता गरेका थिए। अब अदालत अदालत रहेन, उनले भने, शतप्रतिशत पार्टी कार्यालय जस्तै भयो। प्रधानन्यायाधीश र न्यायाधीशहरू राजनीतिक दलहरूको कोटाबाट नियुक्त हुन्छन्। धेरै दु:ख न्यायाधीशले नै दिन्छन्। अदालतभित्र अत्याचार भइरहेको छ। गरिब र असहायका पीडा भने कसैले पनि नबुझ्ने उनले बताए। हाम्रो आवाज कसले सुन्दैन, उनले भने। न्यायालय सुधारमा तत्काल कदम चाल्न उनको माग छ। पेसी तोकिन्छ। सेवाग्राही मुद्दा फैसला हुने आशामा बसेका हुन्छन्। आज हेर्न नभ्याइने भन्दै चिया खाजा खाने बहानामा न्यायाधीशहरू हिँडिदिने गरेको बताउँदै उनले आक्रोश पोख्दै भने, यो भ्रष्टाचार हो कि होइन् ? एउटा मुद्दा फैसलाले मानिसको जीवन र मरणसँग गहिरो सम्बन्ध राख्छ। चितवनका केशवराज भट्टराई अंश मुद्दामा १२ वर्षदेखि सर्वोच्च अदालत धाइरहेका छन् । तर, उनको मुद्दाको फैसला आजभोलि हुने छाँटकाँट छैन। अदालतको यो अवस्था देखेर दया लाग्यो, उनले भने, जनताको विश्वासको धरोहर अदालत हो। जब अदालतले नै न्याय नदिएर नागरिकलाई तड्पाउँछ भने हामीलाई डोजरले पेलेर मारिदिए हुन्छ। मध्यान्न १२ बजे कानुन व्यवसायीको नाराबाजी र धर्ना सकियो। त्यसपछि अधिवक्ता पदमबहादुर श्रेष्ठले भने, प्रधानन्यायाधीशविरुद्धको आन्दोलनले ढुंगा, माटो, रूख, जंगल सबै लज्जित भइसक्यो। तर, उहाँलाई अझै केही नभएको भान हुनु दुर्भाग्य हो। अर्का अधिवक्ता अन्नतराज लुइँटेलले थपे, वैज्ञानिक आधारमा न्यायाधीश नियुक्ति गर्नुपर्छ। धुमिल भएको अदालतको मानप्रतिष्ठा आन्दोलनले मात्रै फर्किने लुइँटेलले बताए। कानुन व्यवसायीको आन्दोलन सकिएपछि प्रहरीले मूल गेट खोले। सेवाग्राही अदालतको फाँटतिर लागे। त्यसअघि प्रधानन्यायाधीश जबराले पेसी तोकेका थिए। हरेक दिन २ सय ५० देखि ३ सय मुद्दा पेसीमा चढ्छन्। तर, बन्दीप्रत्यक्षीकरण बाहेकका मुद्दा न्यायाधीशहरूले हेर्दैनन्। दिनको १ बजेपछि अदालत प्रवेश गर्दा इजलासहरू सुनसान थिए। इजलासमा न्यायाधीश आउँछन् कि भनेर सेवाग्राही पर्खिरहेका थिए। कर्मचारीहरू घाम तापिरहेका थिए। सधैं चहलपहल हुने सर्वोच्च अदालतका सेवाग्राही मात्रै निराश थिएनन्, सन्नाटा छाए जस्तै वातावरण थियो। इजलासका कठघरामा खाली थिए। सर्वोच्च अदालतको क्यान्टिनमा खाजा खानेको भीड लागेको थियो। १:३० मा त्यहाँ भेटिए धादिङका उत्तम घरेल। खाजामा समोसा खाइरहेका उनी अदालतप्रति असन्तुष्ट पोखिरहेका थिए। खेतमा रहेको खयरको रूख काट्दा ११ वर्षअघि उनलाई वन कार्यालयले मुद्दा लगाएको थियो। ३ महिना जेल बसे। त्यही मुद्दामा न्याय खोज्न उत्तम सर्वोच्च धाइरहेका छन्। उनी भन्छन्, बालुवाटारको जग्गा बेचेर खानेहरू पजेरोमा हुइँकिरहेका छन्। हामीले हुर्काएको रूख काट्दा जेल नेल भोग्नुपर्यो। मुद्दा लगाएर दु:ख दियो। त्यसमा पनि अदालतले छिटो फैसला गर्दैन, निराश हुँदै धरेल भन्छन्, कहिलेसम्म राज्यका कारण दु:ख पाइरहने ? कोही न्याय पाउन ढिलाइ भएकोमा आक्रोश पोखिरहेका थिए भने कोही तारिख पर्चामा अर्को मिति लिएर घर फर्किइरहेका थिए। इजलास नचल्दा अदालत भने सुनसान जस्तै थियो। पेसीमा सुनुवाइ नहुँदा फाँटहरूमा अबेरसम्म कर्मचारी देखिँदैनन्। घाम हराउँदै गयो। दिन ढल्दै गयो। चिसो बढ्यो। साँझ ५ बज्दै गर्दा अदालतको ढोका बन्द भयो। सेवाग्राही, कर्मचारी, न्यायाधीशहरू आआफ्ना गन्तव्यतिर लागे। यी सर्वोच्च अदालतमा आइतबार बिहानदेखि बेलुकासम्मका दृश्य हुन्। यस्तै गतिहीन दिनचर्याबाट ३५ दिनदेखि सर्वोच्च अदालत चलिरहेको छ। इतिहासमा कहिले यस्तो भएको थिएन। बार र बेन्चको आन्दोलनले करिब ४ हजार ५ सय मुद्दाको पेसी तोकिए पनि सुनुवाइ हुन सकेको छैन। सर्वोच्चका प्रवक्ता बाबुराम दाहाल भन्छन्, कात्तिक ८ देखि बन्दीप्रत्यक्षीकरण बाहेकको मुद्दा सुनुवाइ भएको छैन। हरेक दिन २ सय ५० देखि ३ सय मुद्दा पेसीमा चढेका हुन्छन्। नियमित काम हुँदा दैनिक ६०७० मुद्दा फछ्र्योट हुन्थे। सर्वोच्चमा झन्डै २९ हजार १ सय ७ मुद्दा विचाराधीन छन्।"
वाचा गरेभन्दा बढी काम भए,"रामेछाप जिल्लामा रहेका आठ पालिकामध्ये खाँडादेवी गाउँपालिकाले पूर्वाधार विकासमा निकै फड्को मारेको छ। पालिका सडक कालोपत्रेदेखि विद्युतीकरणसम्म तीव्र गतिमा अघि बढेको देखिन्छ। प्रदेश सरकारबाट आउने बजेटमा पनि खाँडादेवी प्राथमिकतामा परेको देखिन्छ। गाउँपालिकाका अध्यक्ष प्रेमबहादुर तामाङसँग सन्तोष ढुंगेलले गरेको कुराकानी : गाउँपालिकाको विकास कुन गतिमा अगाडि बढिरहेको छ ? कृषकलाई उत्पादनमा लगाउन र व्यावसायिक बन्न प्रोत्साहित गरिरहेका छौं। विदेश जानुभन्दा यहीँ फर्म दर्ता गर्नुस्, उत्पादनमा लाग्नुस् भनेका छौं। पहिलो प्राथमिकता भौतिक संरचना निर्माणमा दियौं, त्यसमा पनि सडकलाई १ नम्बरमा राख्यौं। भूकम्पले ठूलो क्षति पुर्याएको अवस्था थियो। भूकम्पले क्षति पुर्याएको निजी आवास, सरकारी कार्यालय र विद्यालय भवनहरू निर्माणको कामलाई प्राथमिकतामा राखेर काम गर्यौं। स्थानीय तहमा पहिलो जनप्रतिनिधि भएकाले गाउँपालिकादेखि वडासम्म कार्यालय भवन बनाउनुपर्ने, स्वास्थ्य संस्थाहरूको स्तरोन्नति गर्नुपर्ने लगायतका सेवा तथा संरचनाहरू निर्माण गरी अगाडि बढ्नुपर्ने अवस्था थियो। हामीले चौथो वर्षमा आइपुग्दा जनतासँग गरेका वाचा पूरा गर्दै लगेका छौं। सबै वडामा हिउँदेबर्खे सडक बनाउनेलगायतका प्रतिबद्धता गरेका थियौं, जुन पूरा भए। निर्वाचित भएर आउनु अघि र अहिलेको अवस्थालाई कसरी तुलना गर्नुहुन्छ ?स्थानीय तह निर्माण हुनुअघि एकात्मक व्यवस्था थियो। खाँडादेवी गाउँपालिकामा हिउँदबर्खा नै चल्ने कुनै पनि सडक थिएन। स्वास्थ्य संस्थाहरूमा निःशुल्क औषधि वितरण हुन्थ्यो तर जनतालाई थाहा थिएन। शिक्षा क्षेत्रमा शिक्षकहरू हाजिर हुन्छन् कि हुँदैनन् ? विद्यार्थी कति छन् ? पढ्छन् कि पढ्दैनन् ? पढाइ कसरी हुन्छ ? केही थाहा थिएन। निर्वाचित भएर आउँदासम्म शिक्षकले पालो गरेर पढाएको अवस्था थियो। समग्रमा विकासले गति लिन सकेको थिएन। पाँच सय मिटर सडक ट्र्याक खोल्यौं। प्रदेश सरकार र गाउँपालिकाको साझेदारीमा २३ किलोमिटर सडक कालोपत्रे भएको छ। विकास निर्माणको क्षेत्रमा परिवर्तन ल्याएका छौं। विकास निर्माणका क्रममा अवरोधको सामना गर्नु पर्यो कि परेन ?विकास निर्माणमा खासै बाधाअवरोध आएन। स्थानीय तहमा पहिलो निर्वाचित जनप्रतिनिधि भएकाले अवसर थियो। ऐनकानुन निर्माण, भौतिक पूर्वाधार निर्माणजस्ता विकास निर्माणको काम चुनौती बने। तर, नागरिकबाट सहयोग पायौं। जस्तो भिजन बनायौं, नागरिकसँग जे प्रतिबद्धता गर्यौं, त्यो काम गर्न उनीहरूकै सहयोग पाएकाले सहजतापूर्वक काम सम्पन्न गर्न सफल भयौं। खाँडादेवी गाउँपालिका सुक्खाग्रस्त क्षेत्र मानिन्छ। खानेपानीको समस्यालाई कसरी हेर्नु भएको छ ?जिल्लामा साविकका २६ वटा गाविस सुक्खाग्रस्त क्षेत्रमा पर्छन्। २६ मध्ये ६ वटा गाविस खाँडादेवी गाउँपालिकामै पर्छन्। यस हिसाबले यो पालिका अति सुक्खाग्रस्त क्षेत्र हो। यो पालिका हुँदै सुनकोसी र तामाकोसी बग्छ तर माथिल्लो भाग सुक्खा छ। खानेपानीको अभावमा कतिपय ठाउँबाट बस्ती नै विस्थापित हुने क्रम बढिरहेको थियो। तर, हामी आइसकेपछि खानेपानीका लागि एक घर एक धाराको अवधारणाअनुरूप अभियान नै सञ्चालन गर्र्यौं। हामी आउनुअघि पकरबास, भीरपानी बृहत् खानेपानी आयोजना निर्माणाधीन अवस्थामा थियो। अव्यस्थित रूपमा रहेको त्यो आयोजना सम्पन्न भएर अहिले १२ सय घरपरिवारमा धारा वितरण गरी खानेपानी व्यवस्थित पारिएको छ। गाउँपालिकाको एउटा वडामा मात्रै विद्युत् थियो। अहिले ९ वटै वडामा पुर्याएर उज्यालो खाँडादेवी घोषणा गरिसकेका छौं। सुक्खाग्रस्त क्षेत्र खानेपानी आयोजनाअन्तर्गत राकाथुमलगायतका ठाउँमा ट्यांकी बनाएर धारा वितरण गरिएको छ। स्रोत भएको ठाउँबाट पानी ल्याएर खानेपानी वितरण गरेका छौं। दुई लाख लिटरको ट्यांकी निर्माण गरी चोप्राङ खोलाबाट पानी ल्याएर बस्तीमा खानेपानी वितरण गरेका छौं। खानेपानीको स्रोत सुकेकाले समस्या भने अझै छ। सुक्खाग्रस्त क्षेत्रमा स्थानीयको ५० प्रतिशत र पालिकाको ५० प्रतिशत लगानीमा एक घर एक ट्यांकी कार्यक्रमअन्तर्गत चार सय ट्यांकी वितरण गरेका छांै। खानेपानी र सिँचाइका लागि डीपीआर गरेर अगाडि बढेका छौं। गाउँपालिकाको आवधिक योजनाअन्तर्गत भटौली खोलाको शिरमा रहेको चोप्राङ खोलाको पानी ड्याममार्फत चार वटा वडामा खानेपानी र सिँचाइका लागि वितरण गर्नेगरी यो वर्ष डीपीआर हुँदैछ। यी आयोजना सम्पन्न गर्नसके गाउँपालिकाको समृद्धिको आधार तयार हुन्छ भन्ने हामीलाई लागेको छ। युवा उद्यमशीलता र कृषि क्षेत्रमा चाहिँ के काम भएका छन् ?कृषि चुनौतीपूर्ण विषय हो। जमिनको वर्गीकरण गलत छ। त्यसकारण पनि कृषि निर्वाहमुखी मात्रै छ। आफूलाई कृषक भन्छौं, पेसा कृषि लेख्छौं। जमिन भने सबै बाँझै राख्छौं। निर्वाचित भएर आएपछि खाली जमिन राख्न पाइँदैन भनेका छौं। भूवर्गीकरण गर्न सुरु गरेका छौं। मालपोत मूल्यको हिसाबले यहाँको जमिनको मूल्य एकदमै न्यून छ। धितो राखेर बैंकबाट ऋण लिनुपर्यो वा कृषि कार्यक्रम सञ्चालन गर्नुपर्यो भने यहाँको जमिन राखेर पाइँदैन। अनुत्पादक क्षेत्रमा लगानी भइरहेको छ। वर्गीकरणको आधारले गर्दा त्यो स्थिति सिर्जना भएको हो। कृषकलाई उत्पादनमा लगाउन र व्यावसायिक बन्न प्रोत्साहित गरिरहेका छौं। विदेश जानुभन्दा यहीँ फर्म दर्ता गर्नुस्, उत्पादनमा लाग्नुस् भनेका छौं। पालिकाको ९ वटै वडाको माटो परीक्षण गरेर व्यावसायिक खेतीका लागि विपन्न कृषकको ५० प्रतिशत लगानी र पालिकाको ५० प्रतिशत अनुदानमा कृषि फार्म सञ्चालन गराएका छौं। विपन्न किसान पहिचान गरी अनुदान र ब्याज अनुदान गरी दुई किसिमको अनुदानको कार्यक्रम सञ्चालन गरेका छौं। वार्षिक कार्यक्रमअन्तर्गत कृषिबाट ऋण लिने किसानलाई एक वर्षको ब्याज पालिकाले तिरिदिने कार्यक्रम ल्याएका छौं। खाँडादेवी गाउँपालिका पशुपालनको क्षेत्रमा आत्मनिर्भर छ। बंगुर, कालिज, कुखुरा हामीले निर्यात गरिरहेका छौं। खाँडादेवी रामेछापकै प्रसिद्ध धार्मिकस्थल हो। पर्यटन प्रवद्र्धन कसरी गर्नुभयो ?गाउँपालिकाको नाम नै खाँडादेवी मन्दिरको नामबाट नामकरण भएको हो। पर्यटकीय क्षेत्रमा पनि विकास गर्न सकिने सम्भावना भएको पालिका हो, खाँडादेवी। खाँडादेवी मन्दिर, नर्वदेश्वर, त्रिवेणी, विश्वामित्र गुफा, सोलीथुम्काजस्ता पर्यटकीयस्थल छन्। सोलीथुम्कामा भ्युटावर निर्माण भइरहेको छ। ङान्योर साम्दालिङ गुम्बा पाँच करोड रुपैयाँमा बनिरहेछ। खाँडादेवी मन्दिर प्रवद्र्धनका लागि १० वर्षको गुरुयोजना बनाएका छौं। गुरुयोजना सम्पन्न गर्दा १० करोड लाग्ने अनुमान छ। गाउँपालिका र वडा कार्यालयहरूको प्रशासनिक भवन बन्न ढिलो भएन ?गाउँपालिकाको स्थायी प्रशासनिक भवन निर्माणका लागि स्थानीयले १५ रोपनी जग्गा दिने भनेर प्रतिबद्धता जनाए। नौ रोपनी आइसक्यो। अरू पाउन बाँकी छ। जग्गा अभावकै कारण पालिकाको प्रशासनिक भवन बन्न नसकेको हो। निर्वाचनका बेला जनतासँग गरेका प्रतिबद्धता पूरा गरें त भन्नुभयो ? कति पूरा गर्नुभयो ?चुनावमा गरिएका वाचा केहीबाहेक पूरा गरेका छौं। प्रतिबद्धताअनुसार भटौली खोलाको ड्याम निर्माण गर्ने काम बाँकी छ। प्रदेश र संघीय सरकारसँग डीपीआर गरेर बुझाउन मात्रै बाँकी छ। अरू कुरामा वाचा गरेभन्दा बढी नै काम भएको छ। यातायातको हकमा सबै वडा कार्यालयसम्म पुग्ने सडक हिउँदबर्खा नै चल्ने गरी बनाउँछौं भनेका थियौं। कालोपत्रे गर्छौं भनेका थिएनौं तर कालोपत्रे नै गरेका छौं। २० किलोमिटर सडक ग्राभेल र २३ किलोमिटर सडक कालोपत्रे भएको छ। प्रदेश सरकारको सहयोगमा कार्यक्रममा ५९ किलोमिटर सडक कालोपत्रे भएको छ। खानेपानीको क्षेत्रमा प्रतिबद्धता गरेअनुसारकै काम भएको छ। स्वास्थ्यमा सुधार ल्याएका छौं। शिक्षा सुधारका लागि २५ बुँदे घोषणापत्र जारी गरेर अगाडि बढ्यौं। गाउँपालिकाको एउटा वडामा मात्रै विद्युत् थियो। अहिले ९ वटै वडामा पुर्याएर उज्यालो खाँडादेवी घोषणा गरिसकेका छौं। बेरुजुको अवस्था कस्तो छ ?खाँडादेवी गाउँपालिकामा १२ लाख रुपैयाँ असुलउपर गर्नुपर्ने बेरुजु देखिन्छ। संघीय सरकार र प्रदेश सरकारबाट सशर्त बजेट आउँछ। कतिपय बजेट त्यो बेलामा फिर्ता भएको हुँदैन। कतिपय बजेट टेन्डर भएर पनि बाँकी हुन्छ। गतवर्ष गाउँपालिकामा बढी बेरुजु देखिनुको कारण साढे ४ करोड फिर्ता गर्न बाँकी थियो। म्याद थप भएकाले बजेट फिर्ता गर्न बाँकी थियो। समपूरक र विशेष कोषबाट पनि १० करोड बजेट आएको हुनाले हामीले टेन्डर निकाल्यौं। टेन्डर भएपछि लकडाउन भयो र अर्थ मन्त्रालयले ६ महिना म्याद थप गर्यो। समपूरक कोष र विशेष कोषको बजेट रहेका कारण धेरै बेरुजु देखिएको हो।"
पुल निर्माणमा महाभूल,"पुल पुरानो भएर भत्कनु स्वाभाविक नै मानिन्छ। तर, नेपालमा पछिल्लो समय पुरानो हुन पाउनु त परको कुरा, निर्माण सम्पन्न पनि नभई भत्केका घटना उल्लेख्य छन्। अर्बौं लगानी गरेर निर्माण गरिएका ठूलाठूला पुल पनि बनिनसक्दै ढलेका छन्, त्यो पनि हिउँदकै समयमा। यसले पुल निर्माणभित्रको बेथितिलाई प्रष्ट देखाउँछ। सधैं वर्षात्को समयमा पुल भत्किएका घटना धेरै थिए। नदीमा आएको बाढीले बनाउँदै गरेकोलाई धक्का दिन्थ्योबगाउँथ्यो। तर, प्रदेश १ सरकारको पहल र स्विस सरकारको अनुदान सहयोगमा निर्माणाधीन भोजपुर हतुवागढीको पुल भत्कनलाई न त पानी पर्नुपर्यो, न त बाढी नै आउनु पर्यो। निर्माण कम्पनीकै लापरबाहीका कारण पाँच करोड रुपैयाँको लागतमा निर्माण भइरहेको पुल बेथितिको अर्को उदाहरण बन्दै ढलेको छ। पुल भनेकै वारपार गर्न बनाइएको मजबुत संरचना हो। यसको मुख्य काम भनेकै यात्रुलाई छिटो, सुरक्षित र सहज ढंगले नदी वा खोला तार्र्नु हो। तर, अहिलेका पुलका संरचना हेर्दा र भएका घटनालाई केलाउँदा पुल तरेर पारी पुग्न पनि मुटु कमाउनुपर्ने अवस्था छ। नयाँ पुलको पनि कुनै भर छैन। यो गम्भीर विषय हो। निर्माण कम्पनी र सम्बन्धित सरोकारवालाको गैरजिम्मेवारपन हो। बर्सेनि पुल भत्किँदा राज्यकोषमा करोडौंको घाटा हुन्छ। एकै स्थानमा बारम्बार पुल निर्माणका लागि बजेट हाल्नुपर्दा विकासको गति रोकिएको छ। त्यसमा पनि पुल निर्माणको काम एकै वर्षमा सकिएका उदाहरण नेपालमा कमै भेटिन्छ। नदीमाथि एउटा पुल निर्माण गर्न पनि वर्षौं लगाउने र त्यो पनि बाढीसँगै बग्ने हुँदा नागरिकको यात्रा जोखिमपूर्ण छ। सँगै उनीहरूले विकासको महसुस पनि गर्न पाउँदैनन्। निर्माणमा अनियमितता र ढिलाइ नै पुल भत्किनुको मुख्य कारण हो। पर्याप्त अध्ययन नगरी निर्माण सुरु गर्नु, जुनसुकै निर्माण कम्पनीलाई ठेक्का दिनु, निर्माण कम्पनीले निर्माणमा कमसल सामानको प्रयोग गर्नु र समयमा काम नगर्दा पुल टिकेका छैनन्। कमिसनका कारण राम्रो काम नगर्ने कम्पनीले पनि ठेक्का पाउँदा पुलको बेहाल छ। निर्माण सुरु भएर १० वर्षमा पनि सम्पन्न नभएका पुल धेरै छन्। कति पुल त निर्माण कम्पनीले विभिन्न बहानामा बीचमै छाडेको पनि भेटिन्छन्। पुल निर्माणभित्रको कथा खोज्दै जाँदा अनियमितता र भ्रष्टाचारको ठूलो जरो यहाँ भेटिन्छ। कमसल निर्माण गर्ने र भत्किएपछि पुनः बनाउँदा कमिसन बाँडफाँट भइरहने लोभले पनि पुल निर्माणका काम गुणस्तरीय नभएका पर्याप्त उदाहरण नेपालमै छन्। आयु सकिएका भन्दा निर्माणाधीन र प्रयोगमा नआएका पुल भत्किनु चिन्ताको विषय हो। धेरैतिर काम ओगट्ने र कतै पनि समयमा काम नगर्ने ठेकेदारप्रति राज्य कठोर हुनैपर्छ। यो अर्को समस्या हो। ठेकेदार कम्पनीको क्षमता, योग्यता र काम गर्ने शैलीसँग परिचित नभई एउटै व्यक्ति वा कम्पनीलाई सबैतिर ठेक्का दिने काम बन्द गर्नुपर्छ। राज्यले समयमा काम गर्ने ठेकेदारलाई पुरस्कृत गर्ने र समयमा काम नगर्नेमाथि कारबाहीको नीति लिनैपर्छ। रगत र पसिनाबाट जनताले तिरेको करमाथि रजाइँ गर्ने छुट कुनै पनि ठेकेदारलाई दिनु हुँदैन। राजनीतिक पहुँच र आर्थिक लेनदेनमा ठेकेदारलाई छुट दिने हो भने राज्यले विकासको गति बढाउन सक्दैन। त्यसैले सरकारले यस्ता कमजोरीलाई बेलैमा पाखा लगाएर विकासको गति द्रुत बनाउनु पर्छ। सडक, पुल, विद्यालयजस्ता योजना अलपत्र पार्ने र लागत बढाउँदै योजना महँगो बनाउँदै जाने प्रवृत्ति रोक्न जरुरी छ। विकास निर्माणप्रति राज्यकै निकाय स्पष्ट हुन नसक्ने हो भने ठेकेदारले उन्मुक्ति पाइरहनेछन्। सम्झौताअनुसार समयमा काम भए नभएको, गुणस्तरीय छ छैन र लागत सम्बन्धमा राज्यले ठेकेदारमाथि अनुगमन गर्ने र आवश्यक निर्देशन दिन सके मात्र देशले विकासको सही बाटो समात्न सक्छ।"
महासचिवमा निर्विरोध भएका शंकर पोखरेल को हुन् ?,"चितवन : एमालेको दोस्रो कार्यकारी पद हो महासचिव। जसमा केपी शर्मा ओलीले शंकर पोखरेललाई छानेका छन्। विष्णु पौडेल र पोखरेल दुवै महासचिवका दाबेदार थिए, दुवै ओलीका अति विश्वास पात्र पनि हुन्। माओवादी केन्द्रसँगको एकतापछि बनेको नेकपाको शक्तिशाली महासचिव पौडेललाई बनाएका थिए। पार्टी एकतामा पौडेलले महत्वपूर्ण भूमिका खेलेका थिए। नवौं महाधिवेशनबाट उपमहासचिव निर्वाचित पौडेल ओलीका हरेक अप्ठ्यारोमा साथ दिने नेताका रूपमा चिनिन्थे। तर, अन्तिममा महासचिव भने पोखरेल बने। पोखरेल नवौं महाधिवेशनमा सचिवमा पराजित भएका थिए। पोखरेल र पौडेल लुम्बिनी प्रदेशका हुन्। पौडेललाई संगठनमा प्रभाव भएको र जनाधार भएको नेताका रूपमा परिचित छन्। पोखरेल भने जनताको बहुदलीय जनवाद (जबज) का व्याख्याताका रूपमा चिनिन्छन्। पोखरेल लुम्बिनी प्रदेशका पहिलो मुख्यमन्त्री बनेका थिए। २०१९ सालमा दाङको तुलसीपुरमा जन्मिएका पोखरेल युवा अवस्थादेखि नै राजनीतिमा सक्रिय थिए। उनी अखिल नेपाल राष्ट्रिय स्वतन्त्र विद्यार्थी युनियनका पूर्वअध्यक्ष पनि हुन्। पार्टीभित्र वैचारिक नेताको छवि बनाएका पोखरेल २०५१ सालको निर्वाचनमा तत्कालीन दाङ क्षेत्र नं २ बाट प्रतिनिधिसभा चुनाव जितेका थिए। त्यति बेला उनी ३२ वर्षका थिए। २०६६ सालमा माधवकुमार नेपालको मन्त्रिमण्डलमा सञ्चार मन्त्रालयको जिम्मेवारी सम्हालेका थिए। विद्यार्थी राजनीतिबाट पार्टी राजनीतिमा प्रवेश गरेका पोखरेल बौद्धिक नेताका रूपमा चिनिन्छन्। उनी त्रिभुवन विश्वविद्यालयको स्ववियु सभापतिसमेत भएका थिए। मुख्यमन्त्री भएको बेला तत्कालीन नेकपामा विवाद हुँदा ओलीलाई सघाउन उनी संघीय राजधानी आइरहन्थे। महाधिवेशन छिन्तांगको सहिद स्मृति दिवसमा होस् वा नेपालगन्जको पार्टी प्रवेश कार्यक्रममा ओलीले पोखरेललाई लिएर गएका थिए। विधान महाधिवेशनमा समेत ओली पोखरेललाई राजनीतिक प्रतिवेदन वाचन गर्न लगाएका थिए। त्यस बेलादेखि नै ओलीले पोखरेललाई अघि बढाउने आंकलन गरिएको थियो। ७० वर्षे उमेर हदका कारण आगामी महाधिवेशनबाट धेरै नेताहरू बाहिरिँदैछन्। हालका महासचिवलाई ओलीको उत्तराधिकारीका रूपमा व्याख्या गर्न थालिएको छ।"
ओलीसँग अन्तिमसम्म किन भिडिरहे रावल ?,"काठमाडौं : भीम रावललाई प्रष्ट थाहा छ, उनी चुनाव जित्दैनन्। तर, पनि अन्तिमसम्म पार्टी अध्यक्षमा उठ्ने अडान राखे। रावलकै अडानका कारण एमालेको १०औं महाधिवेशन सहमतिको बन्न सकेन। अध्यक्षलगायत पदाधिकारी र केन्द्रीय सदस्य छान्न चुनावी वातावरण बन्यो। आखिर रावलले केपी ओलीलाई सर्वसम्मत अध्यक्ष बन्न नदिने र चुनावमै भिड्ने अडान किन राखे त ? भन्ने जिज्ञासा पैदा भएका छन्। विगतमा माधव नेपाल निकट रावल ओली पार्टी अध्यक्ष भएपछि उनीसँग पनि निकट बने। त्यतिबेला नेपाल पक्षले बोलाएका गुटगत छलफल, बैठक र रणनीतिमा पनि रावल सहभागी हुँदैनथे। गुटको भेलामा किन नआएको भनेर प्रश्न गर्ने नेपाल पक्षलाई रावलको जवाफ हुन्थ्यो, महाधिवेशनमा गुट हुन्छन्। त्यसपछि जो नेतृत्वमा आउँछ, उसलाई सघाउनुपर्छ। मन जितेकै कारण ओली पहिलोपटक प्रधानमन्त्री हुँदा रावल उपप्रधान तथा रक्षामन्त्री बने। २०७५ जेठ ३ मा माओवादीसँगको पार्टी एकतापछि भने रावल र ओलीबीच सम्बन्ध राम्रो बनेन। ९औं महाधिवेशनबाट सर्वाधिक मत ल्याएर उपाध्यक्ष जितेका रावलले त्यतिबेलाको पार्टीको शक्तिशाली एवं कार्यकारी बोर्ड (सचिवालय) मा नपरेपछि असन्तुष्टि जनाए। कुनै बेला ओलीसँग यति धेरै तिक्तता बढेको थियो कि, पार्टीमा ओली र रावल को भेट नै हुँदैन होला भन्नेसम्मका अनुमान हुन्थे। ०७७ फागुन २३ गते सर्वोच्च अदालतले एमाले र माओवादी एकता भंग गरिदियो। तर, एमालेभित्रको विवाद साम्य भएन। वरिष्ठ नेता नेपाल र ओलीपक्षबीच दूरी बढ्यो। ओलीलाई प्रधानमन्त्रीबाट हटाउन र कांग्रेस सभापति शेरबहादुर देउवालाई प्रधानमन्त्रीमा नियुक्तिका लागि परमादेशको माग गर्दै कांग्रेससँग मिलेर नेपाल पक्ष पनि सर्वोच्च गयो। त्यतिबेला पनि रावल ओलीप्रति निकै आक्रामक थिए। पार्टीमा चर्को विवादबीच ओली र रावलको एक्लाएक्लै भेटवार्ता भयो। रावल युटर्न भए र पार्टी एकता गर्न बनेको कार्यदलमा नेपाल पक्षको संयोजक बने। पार्टी एकतालाई जसरी पनि जोगाउनुपर्छ भनेर रावल जोडतोडले लागे। १० बुँदे सहमति भयो। पार्टी विभाजन गर्न वरिष्ठ नेता नेपालले गरेको प्रस्ताव ठाडै अस्विकार गरे। अनि रावल एमालेमै बसे। सुदूरपश्चिम प्रदेशमा १७ मध्ये १३ सांसद रावल पक्षका थिए। तर, रावल एमालेमै फर्केपछि १३ जनाले साथ छोडे। ४ जना मात्र प्रदेश सांसद उनको पक्षमा उभिए। एमालेमै बसे पनि रावल र ओलीबीच सम्बन्ध सुमधुर बन्न सकेन। रावललाई सुदूरपश्चिम इञ्चार्जको पूर्ववत् जिम्मेवारी दिइएन, कैलालीलगायत जिल्लामा आफू पक्षधरलाई महाधिवेशन प्रतिनिधि बन्नैबाट रोक लगाइएको भन्दै रावलले अध्यक्ष ओलीसमक्ष उजुरी गरे। तर, सुनुवाइ भएन। आफ्ना ले साथ छोडेको र एमालेमा पनि पेलान भोग्नुपरेपछि रावल ओलीसँग महाधिवेशनमा भिड्ने निष्कर्षमा पुगेको उनी पक्षधर नेताहरू बताउँछन्। ओलीले साविककै उपाध्यक्ष पदको अफर पनि नगरेका होइनन्। हक्की र निडर स्वभावका रावलले ओलीको प्रस्ताव इन्कार गरे। महाधिवेशनमा मनोवैज्ञानिक रूपमा दिइएको त्रासलाई पनि सामना गर्न तयार भए। ओली पक्षधर नेताहरूले चुनाव नगराई महाधिवेशन हलबाट सर्वसम्मत नेतृत्व चयनको कुरा उठाएपछि रावलले त्यसविरुद्ध अदालत जाने सम्मको चेतावनी दिए। रावल पक्षधर एक केन्द्रीय सदस्य भन्छन्, अहिले उपाध्यक्ष भएर के गर्नु ? महाधिवेशनपछि संस्थापन पक्षले जिम्मेवारी नदिने र पेल्ने नीति कायमै राख्छ। हालै ललितपुरमा सम्पन्न विधान महाधिवेशनले उमेर हदसम्बन्धी गरेको व्यवस्थाले पनि रावललाई अध्यक्षमा लड्नै पर्ने बाध्यता सिर्जना गरेको थियो। ७० वर्षे उमेर हदका कारण रावल ५ वर्षपछिको महाधिवेशनमा पदाधिकारी बन्न सक्दैनन्। अर्कातर्फ, विगतको माधव नेपाल पक्षको मत संरक्षण गर्ने र त्यो कित्ताको नेता आफू भएको प्रमाणितसमेत गर्न चाहन्छन्, रावल। अर्थात्, पार्टीमा ओली निर्विकल्प होइनन् र फरक मत पनि छ भन्ने सन्देश दिन रावलले चाहेको उनी निकट एक केन्द्रीय सदस्यले बताए। म अर्कोपटक अध्यक्ष हुन्न भन्ने अध्यक्ष कमरेडको भावनाको सम्मान गर्न र पार्टीमा विधि र नीतिको पालनाका लागि मैले अध्यक्षमै उठ्ने निर्णय लिएको हुँ, रावलले भने।"
कुन प्रदेशमा छ हिमपातको सम्भावना ?,"काठमाडौं : नेपालमा अरब सागर र आसपासमा रहेको न्यून चापीय प्रणालीको आंशिक प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाबाट जारी बुलेटिनमा दिउँसो देशभर आंशिक बदली रहने उल्लेख छ। राती सुदूरपश्चिम, कर्णाली र गण्डकी प्रदेशको पहाडी भूभागमा सामान्य बदली तथा बाँकी भूभागमा आंशिक बदली रहने छ । सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागको एक दुई स्थानमा हल्का हिमपातको सम्भावना रहेको बुलेटिनमा उल्लेख छ। महाशाखाका अनुसार बुधबार दिउँसो सुदूरपश्चिम, कर्णाली, लुम्बिनी तथा गण्डकी प्रदेशमा सामान्यदेखि पूर्णतया बदली रही बाकी भूभागमा आंशिकदेखि सामान्य बदली रहनेछ। सुदूरपश्चिम, कर्णाली र गण्डकी प्रदेशको भूभागको थोरै स्थानहरुमा हल्का वर्षाको र सो प्रदेशको पहाडी भूभागको थोरै स्थानहरुमा हल्कादेखि मध्यम हिमपात सम्भावना रहेको छ। बिहीबार सुदूरपश्चिम, कर्णाली, लुम्बिनी, गण्डकी र बागमति प्रदेशमा सामान्य देखि पूर्णतया बदली रही बाकी भूभागमा आंशिक देखि सामान्य बदली रहनेछ। सुदूरपश्चिम, कर्णाली, गण्डकी र बागमति प्रदेशको भूभागको थोरै स्थानहरुमा हल्कादेखि मध्यम वर्षाको र सो प्रदेशको पहाडी भूभागको केहि स्थानहरुमा हल्कादेखि मध्यम हिमपात सम्भावना रहेको महाशाखाको भनाई छ। सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागको एक दुई स्थानमा हल्का हिमपातको सम्भावना रहेको र देशभर चिसो बढ्ने क्रममा समेत रहेकोले आवश्यक सतर्कता अपनाउन महाशाखाले अनुरोध गरेको छ।"
एड्स पीडितको सम्झनामा दीप प्रज्वलन,काठमाडौं: डिसेम्बर १ तारिखका दिन विश्वभर मनाइने विश्व एड्स दिवसको पूर्वसन्ध्यामा माइती नेपालले मंगलबार साँझ गौशला चोकमा दिप प्रज्वलन कार्यक्रम आयोजना गरेको छ। एचआइभी एड्स रोगका कारण दिवंगत भएकाहरुको सम्झनामा र एचआइभी एड्सद्वारा पीडितको जीवनमा दीपजस्तै उज्यालो छर्न कार्यक्रमको आयोजना गरिएको माइती नेपालकी संस्थापक अध्यक्ष अनुराधा कोइरालाले बताइन्। कार्यक्रममा कोइरालाले विगतदेखि वर्तमानसम्म आइपुग्दा एचआइभी एड्ससँग आफ्नो संस्था जोडिँदै आएको बताउँदै नेपालमा पहिलोपटक एन्टी रेट्रो भाइरस (एआरटी)को औषधि माइती नेपालले सुरु गरेको जानकारी दिइन्। जबसम्म लैंगिक असमानता र महिलामाथिको विभेद हट्दैन तबसम्म एड्स नहट्ने उनले प्रष्ट्याइन्। त्यसमाथि महामारीले पनि एड्स नियन्त्रणमा चुनौति थपेको उनको भनाइ छ। माइती नेपालले गर्दै आएका विभिन्न सामाजिक कार्यमा नेपाल प्रहरी पनि हातमा हात मिलाएर अगाडि बढेको गौशला प्रहरीका प्रहरी नायव उपरीक्षक केशव भट्टराईले बताए। संस्थाले महिलामाथिको हिंसाविरुद्ध १६ दिने अभियान मनाउने क्रममा काभ्रेमा विभिन्न कार्यक्रमको आयोजना गरिरहेको जनाएको छ।
"सिन्धुलीमा भीषण आगलागी, ५ करोड बढीको क्षति","सिन्धुली : सिन्धुलीको कमलामाई नगरपालिका ६ रातमाटा मंगलबार भीषण आगलागी भएको छ। रातमाटा घुम्तिमा रहेको शाह आइरन एण्ड इलेक्ट्रोनिक हार्डवेयर पसलमा आगलागी भएको हो । बिहान करिब ९ बजेबाट हार्डवेयरको गोदामबाट सुरु भएको आगो दमकल, नेपाली सेना, प्रहरी र स्थानीयको सामूहिक प्रयासपछि करिब ४ घण्टापछि नियन्त्रण आएको छ। आगलागीबाट झन्डै ५ करोड रूपैयाँ बढीको क्षति भएको प्रहरीको भनाइ छ । यद्यपि क्षतिको एकिन विवरण आएको छैन । प्रहरी नायव उपरीक्षक मनोज लामाका अनुसार गोदाममा विध्युत सर्ट हुँदा आगलागी भएको हो। आगलागी भएसङ्गै घटनास्थलमा मानिसको बाक्लो उपस्थिति भएपछि विपी राजमार्ग चार घण्टा अवरुद्ध भएको थियो । अहिले राजमार्ग खुलेको छ।"
जीप दुर्घटनाका घाइते र मृतकका परिवारलाई आर्थिक सहयोग,"बेनी : म्याग्दीको रघुगंगा गाउँपालिकाले जीप दुर्घटनाका घाइतेलाई उपचार र मृतकका परिवारलाई किरियाखर्च उपलब्ध गराउने भएको छ । रघुगंगा गाउँपालिका१ बेगमा सोमबार साँझ जीप दुर्घटना हुँदा वडा सदस्यसहित चारजनाको मृत्यु र चारजना घाइते भएका थिए । घाइतेलाई जनही एक लाख रुपैयाँका दरले उपचार खर्च उपलब्ध गराउने निर्णय भएको प्रमुख प्रशासकीय अधिकृत अमृत सुवेदीले जानकारी दिए। मृतकका परिवारलाई किरिया खर्चका लागि पचास हजारका दरले उपलब्ध गराउने निर्णय भएको उनले बताए। बेनीदेखि बेगको सिम जाँदै गरेको ग १ ज ७२५१ नम्बरको जीप औलामा दुर्घटना हुँदा बेगकी वडा सदस्य गौमाया बिक, चालक दुढबहादुर थापा, यात्रु खिमु पुन र खिमानन्द शर्माको मृत्यु भएको थियो । मृतक र घाइते सबै बेगका हुन् । ५४ वर्षीय बलबहादुर विक, २३ वर्षीय मनोज पुन, २० वर्षीय भिम फगामी र ३० वर्षीय ज्ञानबहादुर शेरपुञ्जालाई बेनी अस्पतालले मणिपाल शिक्षण अस्पताल पोखरा रिफर गरेको छ । प्रहरीका अनुसार जीप सडकदेखि करिब तीन सय मिटर तल खसेको थियो। मंगलबार बिहानै प्रहरी टोली घटनास्थल पुगेर अनुसन्धान सुरु गरेको प्रहरी नायब उपरीक्षक श्यामकुमार राइले बताए । यसैगरी रघुगंगा गाउँपालिकाका अध्यक्ष भबबहादुर भण्डारी, उपाध्यक्ष कमला तिलिजा र प्रशासकीय अधिकृत अमृत सुबेदीले मंगलबार शोक विज्ञप्ति जारी गरेर मृतकप्रति श्रद्धाञ्जली र घाइतेहरुको स्वास्थ्य लाभको कामना गरेका छन् । वडा सदस्यको निधन भएको शोकमा गाउँपालिका, शाखा र वडा कार्यालय तथा बेगका विद्यालय मंगलबारका लागि बन्द गरिएका छन्।"
विवाहपञ्चमीको पूर्वसन्ध्यामा पनि उठेन फोहोर (फोटोसहित),"जनकपुरधाम : ऐतिहासिक धार्मिक, पूरातात्विक र सांस्कृतिक महत्व बोकेको जनकपुरधाम उपमहानगरपालिकाले फोहोर एवं ढल व्यवस्थापन गर्न नसक्दा सहर दुर्गन्धित भएको छ। सहर व्यवस्थापनमा मेयर लालकिशोर साह, प्रदेश सरकार र संघीय सरकारले समेत कुनै चासो नलिनु यहाँका लागि दुर्भाग्य बनेको स्थानीय बताउँछन्। यतिखेर जनकपुरधामको चोकचोकमा फोहोर यत्रतत्र थुप्रिएको छ । जनकपुरधाम उपमहानगरपालिकाका मेयर लालकिशोर साह र उपमेयर रिता मिश्रसहित कर्मचारीहरुको अडानले जनकपुरधाम दुर्गन्धित बन्दै गएको नेपाल पत्रकार महासंघका निवर्तमान अध्यक्ष अनिल मिश्रको भनाइ छ । जनकपुरधाममा हरेक वर्ष मनाइने रामजानकी विवाह पञ्चमी महोत्सवको रौनक जनकपुरमा सुरु भइसकेको छ। सप्ताहव्यापी रुपमा मनाइ सिताराम विवाहपञ्चमी महोत्सवको तयारीस्वरुप जानकी मन्दिरमा रामलिला तथा भजन सन्ध्या सुरु भइसकेको छ। जानकी मन्दिरसहित धनुषा सुरक्षा समन्वयन समितिदेखि जिल्ला समन्वयन समितिले विवाह पञ्चमीको तयारी सुरु गरिरहँदा जनकपुर भने फोहोरले दुर्गन्धित बनेको छ ।जनकपु्रधामको मुख्य प्रवेशद्वारा पिडारीचोकदेखि रामनन्द चोक, भ्रमरापुरचोक, जिरोमाइल मूरली चोकसहित यहाँको प्रमुख चोकहरुमा हप्तौं दिनदेखि थुपारिएको फोहोर अझै उठन् सकेको छैन् । जनकपुरधाम उपमहानगरपालिकाका मेयर लालकिशोर साहले बेलाबेलामा झाडु समाएर बढार्ने तथा पाइप समाएर सफाइको काम गरिरहेको देखाउने तर वास्तविक सफाइमा ध्यान नदिएको जनकपुरका युवा व्यापारी अमित पाठक बताउँछन् । उनले भने, धार्मिक, सांस्कृतिक सहरको रुपमा विकसित जनकपुरधामको यस्तो कुनै ठाउँ छैन, जहाँ फोहोर नहोस् ।' 'जताततैको फोहोरको थुप्रोले विवाहपञ्चमीमा नकारात्मक सन्देश जान्छ । त्यसैले यसलाई समयमै व्यवस्थित गर्नुपर्ने हो, तर मेयर साह फोटो खिचाउन मात्र सफाइको नाटक देखाउँछ, सफाइ भने गर्दैनन सफाइ गरेको भए यस्तै फोहर हुन्थ्यो,'उनले भने। प्रदेश २ को अस्थायी राजधानी जनकपुरमा जानकी मन्दिर दर्शन गर्न आउने पर्यटक दुर्गन्धका कारण नाक खुम्च्याएर फर्किन बाध्य छन् । एक सातादेखि नउठाउँदा जानकी मन्दिर प्रवेश गर्ने ढोका, अन्य मठमन्दिर, पोखरी, तलाव र बजार क्षेत्रमा फोहोर थुप्रिएको हो । बजारको होटल, पसल अगाडिबाट फोहोर उठ्न नसक्दा आवत जावतमा समेत समस्या हुन थालेको छ । वर्षौंदेखि सडकमा फालिने फोहोरले नगरवासीको स्वास्थ्य तथा बजार क्षेत्रको सुन्दरतामा असर पारिरहेको जनकपुर उद्योग वाणिज्य संघ प्रदेश २ का अध्यक्ष शिवशंकर साह बताउँछन् । स्थानीयले फोहोर फाल्ने ठाउँको व्यवस्था नभएकाले सडक किनारमै फाल्नुपर्ने बाध्यता रहेको बताए । स्मार्ट सिटीको परिकल्पना गरिएको जनकपुर बजारमा दुर्गन्ध बढ्दै गएको भएपनि उपमहानगरपालिकाको ध्यान नदिएको साहको भनाइ छ। फ्याक्ने स्थान नहुँदा फोहर संकलन नगरिएको जनकपुरधामका सरसफाइ प्रमुख उपेन्द्र साहले बताए । उपमहानगरले सरसफाइका लागि स्वीपर १ सय जना, ड्राइभर ८ जना, ६ वटा ट्याक्टर, ४ वटा ट्रिपर, २ कन्टेनर र २ लोडर राखेको प्रमुख साहले बताए । मेयरको विरोधमा काठमाडौंमा डेलिगेसन जनकपुरधाम उपमहानगर सफाइको माग गर्दै १५ जना जनप्रतिनिधिसहितको टोली संघीय राजधानी काठमाडौं पुगेका छन् । वडाध्यक्षहरुले नगर सफाइको माग गरेपछि सरसफाइ सामग्री नदिएर दुव्र्यवहार गरेका वडाअध्यक्ष सुदर्शन सिंहले मेयरको लापरवाही र नालायकीपनले फोहर उठन नसकेको आरोप लगाए । जनकपुरको सफाइमा मेयर गम्भीर नभएको ७ नं वडाध्यक्ष जानकीराम साह बताउँछन् । सरसफाइ सामग्री, ट्याक्टर र कर्मचारी नगरपालिकामै छन्, तर ती सामग्री र कर्मचारी माग्दा पनि दिइरहेका छैनन् । अझ मेयरले कर्मचारीमार्फत हामीलाई गालीगलौज गर्न लाउँछन्। आइतबार काठमाडौं पुगेका वडा नं ३ का अध्यक्ष दिपेन्द्र साहले भने, मेयरले सरसफाइमा ध्यान नदिएको र ६ महिनादेखि बोर्ड बैठक (नगर कार्यपालिकाको बैठक) समेत बसाउन नचाहँदा हामी संघीय मामिला तथा सामान्य प्रशासन मन्त्रालयको ध्यानाकर्षण गराउन काठमाडौं आएका छौं । उपमहानगरपालिकामा सरसफाइ नगरेको भन्दै केही वडाअध्यक्षले १४ कात्तिकमा मेयर लालकिशोर साहको घरमै फोहोर थुपारेका थिए। फोहोर उठाउन माग गर्दै उनीहरुले ६ मंसिरमा पनि मेयरको कार्यकक्षमा ताला लगाउँदै धर्ना दिएका थिए।"
कर्णालीका मुख्यमन्त्री शाहीले आज विश्वासको मत लिने,कर्णाली : कर्णाली प्रदेशका मुख्यमन्त्री जीवनबहादुर शाहीले आज विश्वासको मत लिँदैछन् । त्यसका लागि मंगलबार दिउँसो १ बजेका लागि प्रदेशसभा बैठक आह्वान गरिएको छ। प्रदेशसभामा नेपाली कांग्रेस संसदीय दलका नेता शाही निवर्तमान मुख्यमन्त्री महेन्द्रबहादुर शाहीले असोज १५ गते राजीनामा दिएपछि १६ गते मुख्यमन्त्रीमा नियुक्त भएका थिए। मुख्यमन्त्री नियुक्त भएको ३० दिनभित्र विश्वासको मत लिनुपर्ने संवैधानिक व्यवस्थानुसार आज शाहीले विश्वासको मत लिने भएका हुन्। प्रमुख प्रतिपक्ष दल नेकपा (एमाले) भने अनुपस्थित रहने भएको छ । एमालेको मङ्सिर १० गतेदेखि चितवनमा जारी १० औँ राष्ट्रिय महाधिवेशनमा भाग लिन सौराह पुगेका कारण आफूहरु सहभागी हुन नसक्ने प्रदेशसभामा एमाले संसदीय दलका नेता यामलाल कँडेलले जानकारी दिए। मुख्यमन्त्रीले विश्वासको मत नलिँदा संवैधानिक जटिलता आउने भएकाले बैठक नरोकिने कर्णाली प्रदेशका सभामुख राजबहादुर शाहीले जानकारी दिए। रासस
विद्युत चोरी गर्ने ९ जना पक्राउ,"विराटनगर : विद्युत चोरी गर्ने ९ जना प्रकाउ परेका छन्। नेपाल विद्युत प्राधिकरण विराटनगर वितरण केन्द्रको चुहावट नियन्त्रण टोलीले नेपाल प्रहरी र सशस्त्र प्रहरीसँगको सहकार्यमा ९ जनालाई नियन्त्रणमा लिएको हो। उनीहरुलाई विराटनगर वितरण केन्द्रका सुपरभाइजर लिलानाथ शर्मा नेतृत्वको टोलीले पक्राउ गरेको प्राधिकरणले जनाएको छ। विराटनगर शाखाको प्रमुख रोषण खड्काले सोमबार राति ९ जनालाई नियन्त्रणमा लिएको हो। उनीहरुले प्रयोग गरेको विद्युतीय उपकरणसहित नियन्त्रणमा लिइएको प्राधिकरणले जनाएको छ । पक्राउ पर्नेहरु विराटनगरका विभिन्न वडाका बासिन्दा हुन्। पक्राउ पर्नेहरु विराटनगर६ का २२ वर्षीय मिलन कामत, वडा नं १२ का ५६ वर्षीय जोगी रिखियासन, २८ वर्षीय लखीचन्द ऋषिदेव, २४ वर्षीय कात्र्तिक ऋषिदेव, ३२ वर्षीय शम्भु ऋषिदेव, वडा नं १४ का ४५ वर्षीय संजीव राजवंशी, १८ वर्षीय त्रिलोक यादव, वडा नं १८ का ३५ वर्षीय चन्दन दास तजमा र ६० वर्षीय रामधरम महतो रहेका छन् । पक्राउ परेकाहरुलाई मोरङ प्रहरीको नियन्त्रणमा राखिएको छ। उनीहरुविरुद्ध खपत गरेको विद्युतको आधारमा कारबाही गरिने बताइएको छ । उनीहरुले कति चुहावट गरेका छन् त्यसको आधारमा कारबाही हुन्छ,' प्रमुख खड्काले भने,कति विद्युत खपत गरे भन्ने औसत तथ्यांक निकालिन्छ। त्यसको आधारमा दण्ड जरिवाना हुन्छ। यस्तो केसमा सामान्यतः जरिवाना तिरेर उनीहरु निस्कन्छन्। नेपाल विद्युत प्राविधिकरण विराटनगर शाखाले विद्युत चुहावट नियन्त्रण गर्ने अभियान सञ्चालन गरेको छ। अनाधिकृतरुपमा विद्युत चुहावट गर्ने कामलाई निष्तेज पार्न प्राविधिकरणको प्रदेश १ को विराटनगर शाखाले नियन्त्रण गर्ने अभियान सञ्चालन गरेको हो।"
गोरखा नगरपालिकाका सतप्रतिशतले लगाए कोरोना खोप,"गोरखा : सरकारले निर्धारण गरेको मापदण्डभित्र परेका गोरखा नगरपालिकाका सबैले कोरोना खोप लगाएका छन्। लक्षित सबैले कोरोना विरुद्धको खोप लगाएका गोरखा नगरपालिकाका स्वास्थ्य शाखा प्रमुख इश्वर रेग्मीले जानकारी दिए। यही मंसिर २ गतेभित्र गोरखा नगरपालिकाभित्रका १८ वर्षभन्दा माथिका ३१ हजार जनालाई कोभिड १९ को खोप लगाउने हाम्रो लक्ष्य हो, रेग्मीले भने, तर हामीले टार्गेटभन्दा धेरै ३४ हजार जनालाई लगायौँ। कोही छुटेका छन् कि भनेर अझै खोजी गरिरहेका छौँ। खोज्ने क्रममा मंसिर २ गतेपछि पनि करिब पाँचसय जनाले कोभिडविरुद्धको खोप लगाएको उनले बताए। जिल्ला सदरमुकामसमेत रहेको गोरखा नगरपालिकामा नगरपालिकाबाहिर तथा जिल्ला बाहिरका समेत बसोबास गर्छन्। गोरखा नगरपालिकामा गत माघ १४ गतेदेखि कोरोनाविरुद्धको खोप अभियान सुरु भएको थियो। पहिलो चरणमा अग्रपंत्तिमा काम गर्ने स्वास्थ्यकर्मी, सुरक्षाकर्मीहरुलाई यो खोप लगाइएको थियो। गोरखा नगरपालिकामा गोरखा अस्पतालको संस्थागत क्लिनिकलगायत छवटा स्वास्थ्यचौकी, सातवटा आधारभूत स्वास्थ्य संस्था र चारवटा सहरी स्वास्थ्यकेन्द्रबाट खोप अभियान सञ्चालन गरिएको स्वास्थ्य शाखा प्रमुख रेग्मीले जानकारी दिए। कोभिडविरुद्धको खोप अभियानलाई सघन रुपमा सञ्चालन गर्न गोरखा नगरपालिकाले घरदैलोमा पुगेर खोप लगाएको थियो। सबै कामभन्दा पहिले त नगरबासीको ज्यान बचाउनु पर्छ भनेर हामीले खोप अभियानलाई सघन रुपमा सञ्चालन गरेका छौँ, गोरखा नगरपालिकाका मेयर राजनराज पन्तले भने, अपांग, असक्त, बूढाबूढी र छुटेका सबैलाई घरघरमा पुगेर खोप लगाइयो। ठूला आयोजना सञ्चालन भएका ठाउँमा पुगेर मिस्त्री, कुल्ली तथा मजदुरहरुलाई खोप लगाएको थियो। लक्षितमध्ये ११५ प्रतिशतलाई खोप लगाएको उनले बताए। गोरखा नगरपालिकामा दोस्रो मात्रा खोप भने १४ हजार जनाले मात्र लगाएका छन्। अब छिट्टै सबैलाई दोस्रो मात्रा लगाउने अभियान पनि सञ्चालन गर्ने नगरपालिकाले जनाएको छ। गण्डकी प्रदेशका ११ जिल्लाका पालिकामध्ये गोरखा नगरपालिकाको स्वास्थ्य शाखा प्रदेशकै उत्कृष्ठ भएको छ। खोपको कभरेज, कोभिड व्यवस्थापन, पिसिआर आदि सूचकको आधारमा गरिएको स्वास्थ्य सूचना व्यवस्थापन प्रणालीमा ८५५३ प्रतिशत अंका ल्याई गोरखा नगरपालिका प्रदेशकै उत्कृष्ठ भएको नगरपालिकाले जनाएको छ।"
'सेवासुविधा नदिने विदेशी कम्पनीमा श्रमिक नपठाउने',"काठमाडौं : सम्झौताअनुसार सेवासुविधा नदिने कम्पनी कालोसूचीमा पर्ने भएका छन् । श्रम, रोजगार तथा सामाजिक सुरक्षामन्त्री कृष्णकुमार श्रेष्ठले वैदेशिक रोजगारीमा गएका नेपालीलाई सम्झौताअनुसार सेवासुविधा नदिने कम्पनीलाई कालोसूचीमा राखेर श्रमिक पठाउन बन्द गर्ने बताएका छन् । वैदेशिक रोजगारीबाट फर्किएका व्यक्तिसँग वैदेशिक रोजगारी र पुनःएकीकरणबारे मन्त्रालयमा छलफल गर्दै मन्त्री श्रेष्ठले उक्त कुरा बताएका हुन् । वैदेशिक रोजगारीबाट फर्किएका व्यक्तिले कोरोना महामारीका कारण रोजगारी गुमाएर फर्किंदा बाँकी पारिश्रमिकसमेत नपाएको गुनासो गरेका थिए । उनीहरूले सम्झौताअनुसार काम र पारिश्रमिक नपाएको, बिरामी हुँदा उपचार नपाएको तथा नेपाल फर्कनुपर्दा चन्दा संकलन गर्नुपरेको बताएका थिए । सीप नहुँदा विदेशी भूमिमा दुःख पाएको र अन्य देशका श्रमिकसरह सुविधा नपाएको पनि गुनासो गरे । गैरकानुनी बाटोबाट गएका घरेलु कामदारले न्यून तलबमा काम गर्नुपरेको तथा हिंसाको सिकार भएको गुनासो गरे । मन्त्री श्रेष्ठले वैदेशिक रोजगारीबाट फर्किने श्रमिकलाई पुनर्मिलन, सामाजिक तथा आर्थिक सशक्तिकरण गर्दै अगाडि बढाउने सरकारको योजना रहको बताए ।"
नयाँ भेरियन्ट देखिएका मुलुकबाट नेपाल आउनेहरु क्वारेन्टीमा बस्नुपर्ने,"काठमाडौं: सरकारले कोभिड१९ को नयाँ भेरियन्ट ओमिक्रोन भित्रन नदिन आवश्यक सतर्कता अपनाउने निर्णय गरेको छ। यही मङ्सिर १३ गते बसेको मन्त्रिपरिषद् बैठकले ओमिक्रोनको सङ्क्रमण देखिएका मुलुकबाट नेपाल आउने यात्रुको यात्रा व्यवस्थापनसम्बन्धी आदेश जारी गरेको सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले जानकारी दिए। नयाँ भेरियन्टका रुपमा पुष्टि भएको ओमिक्रोन तीव्र फैलने र गम्भीर सङ्क्रमण गराउने खालको भएको भन्दै विश्व स्वास्थ्य सङ्गठनले आवश्यक सतर्कता अपनाउन आग्रह गरेको छ। दक्षिण अफ्रिका, अष्ट्रेलिया, बेल्जियम, जर्मनी, हङकङ, नेदरल्याण्ड, बेलायतलगायत मुलुकमा नयाँ भेरियन्टका सङ्क्रमित फेला परेका छन्। सङ्क्रमण फैलन सक्ने भन्दै सरकारले अत्यावश्यक सावधानी अपनाएको छ। सङ्क्रमण देखिएका मुलुकबाट आउने यात्रुको त्रिभुवन अन्तर्राष्ट्रिय विमानस्थलमा परीक्षण गर्ने र होटल क्वारेन्टिनमा राख्ने व्यवस्था मिलाइएको छ।"
कहिले चल्छ रेल ?,"जनकपुरधाम : नेपाल सरकारका भौतिक पुर्वाधार तथा यातायात मन्त्री रेणु यादवले अध्यादेशबाट रेल चलाउने प्रक्रिया अगाडि बढेको बताइन्। सरकारले खरिद गरेको रेल सेट थन्किएको महिनौंपछि पनि रेल गुडाउने सम्बन्धमा मन्त्री रेणु यादवले भनिन, रेल सञ्चालनको लागि कानून आवश्यक पर्छ, तर तत्कालै संसदबाट कानून बन्ने अवस्था नरहेकोले सरकारले तत्काल अध्यादेशबाट रेल चलाउँछ, त्यसैको लागि आज म काठमाडौं जाँदैछु। अध्यादेशलाई मन्त्रीपरिषदमा पेश गर्ने आवश्यक सबै प्रक्रिया पुगेकोले राष्ट्रपतिबाट स्विकृत हुनेबित्तिकै रेल सञ्चालनको बाटो खुल्छ। जनकपुरधाम स्थित रेल्वे ट्रयाक निरीक्षणका लागि पुगेकी मन्त्री यादवलाई सञ्चारकर्मीले रेल कहिले गुड्छ ? भन्ने प्रश्न सोधेका थिए। सो प्रश्नमा मन्त्री यादवले भनिन्, रेल यही मीतिमा गुड्छ भनेर ठ्याक्कै भन्न सकिन्न। म जनतालाई ढाट्न चाहन्नँ, यद्यपि यही वर्षभित्रै नेपालीहरुले आफ्नै भूमिमा रेल चढ्न पाउनेछन्। मन्त्री यादवले रेल गुडाउने सम्पूर्ण तयारी पूरा गरे यही वर्ष दुई देशको प्रधानमन्त्रीबाट यसको उद्घाटन गराइने जानकारी दिइन्। उनले भनिन्, रेल गुडाउने गृहकार्यमा हामी लागिसकेका छौँ। तयारी पूरा भएलगत्तै दुई देशको प्रधानमन्त्रीबाट उद्घाटन गराउने छौं। चाहे भर्चुअल नै किन नहोस्। मंगलबार जयनगरजनकपुरधाम रेल्वेको ट्रयाक निरीक्षण गर्दै मन्त्री यादवले ३५ किलोमिटर रेल सञ्चालनमा ल्याउने तयारी गरिरहेको र यसका लागि कर्मचारीको व्यवस्था गर्न लागेको समेत बताइन्। उनले भारतीय सीमा जयनगरदेखि जनकपुरधामको कुर्थासम्म चल्ने रेल सञ्चालनका लागि सम्पूर्ण प्राविधिक तयारी पूरा भइसकेको जानकारी दिइन्। साथै उनले रेल लिक महोत्तरीको बर्दिवाससम्म जोड्ने र पूर्वपश्चिम विद्युतीय रेलमार्गका लागि त्यहाँ रेल्वे सवस्टेशन निर्माण गर्ने आफूहरुको लक्ष्य रहेको बताइन्। नेपालभारत सरकारको संयुक्त लगानीमा जयनगरजनकपुरदेखि कुर्थासम्म रेल्वेको ब्रोडगेज लिंक, स्टेशन निर्माण, सकेको दुईवर्षभन्दा बढी भयो।"
त्रिविका करार शिक्षकलाई आन्तरिक प्रतिस्पर्धाबाट स्थायी गरिने,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले त्रिभुवन विश्वविद्ययालयका करार शिक्षकलाई आन्तरिक प्रतिस्पर्धामार्फत स्थायी गरिने बताए। गत वर्ष त्रिवि नेतृत्व र आन्दोलनरत करार शिक्षकबीच आन्तरिक प्रतिस्पर्धा गराउन सहमति भएको थियो । त्रिभुवन विश्वविद्यालय सभाको साधारण बैठकमा उनले भने, 'प्रतिस्पर्धामा सफल हुन नसक्नेका लागि राहतको व्यवस्था गरी अवकाश दिने प्रक्रिया मिलाउँछु ।' शैक्षिक वर्ष नबिथोलिने गरी विश्वविद्यालयले कार्य योजना बनाएर अगाडि बढ्न मन्त्री पौडेलले निर्देशन दिए । उच्च शिक्षालाई समयसापेक्ष, बजारमुखी र विश्वबजारमा प्रतिस्पर्धी बनाउनेतर्फ विश्वविद्यालयले ठोस योजनाका साथ अगाडि बढ्नुपर्ने आवश्यकता रहेको जनाउँदै अध्यनन अनुसन्धान तथा नियमित पठनपाठनमार्फत प्रवद्र्धन गरी जनशक्ति उत्पादनमा ध्यान दिनुपर्ने बताए। उनले त्रिभुवन विश्वविद्यायले वर्षौंपिच्छे बढ्दै गएको बेरुजु कम गर्दै गत एक वर्षमा रु छ अर्बभन्दा बढी बेरुजु सम्परीक्षण गरेको उल्लेख गर्दै प्रशासनिक तथा सुशासनको मामलामा खरो उत्रेको बताए। रासस"
मुख्यमन्त्री राहत कोषको रकम हिनामिना,"जनकपुरधाम : प्रदेश २ मा मुख्यमन्त्री राहत कोषको चरम दुरुपयोग हुँदै आएको छ। असहाय, विपन्न तथा अशक्तहरूको सहयोगका लागि स्थापित राहत कोषबाट पहुँचवाला, नेता र धनाढ्य व्यक्तिहरूलाई सहयोग हुँदै आएको छ। मुख्यमन्त्री लालबाबु राउतले कोषको दुरुपयोग गर्दै प्रदेश २ प्रमुख हरिशंकर मिश्रकी श्रीमती उषा मिश्रलाई ५ लाख रुपैयाँ उपलब्ध गराए। राज्यबाट आर्थिक सहयोगका लागि एक सयभन्दा बढी विपन्न, असहाय, अशक्तले महिनांैदेखि निवेदन दर्ता गराए पनि मुख्यमन्त्री राउतले चासो देखाएनन्। तर, प्रदेश प्रमुखकी श्रीमतीलाई उपचार खर्चका नाममा आर्थिक सहायता उपलब्ध गराएको मुख्यमन्त्री कार्यालयले जनाएको छ। आर्थिक सहायता उपलब्ध गराउने सम्बन्धी निर्देशिका, २०७६ बमोजिम कुनै व्यक्तिलाई २५ हजारदेखि ३ लाखभन्दा बढी रकम राज्यकोषबाट उपलब्ध गराउन नमिल्ने उल्लेखित छ। असहायको रकम प्रदेश प्रमुखको श्रीमतीलाई उपलब्ध गराएको बारे विभिन्न सञ्चार माध्यमहरूमा समाचार आएपछि मिश्रले सो चेक सरकारलाई फिर्ता गरेको मुख्यमन्त्री कार्यालयले जनाएको छ। मुख्यमन्त्री कार्यालयबाट काटिएको चेक रद्द गर्न सचिव यमप्रसाद भुसालले आफूलाई फिर्ता दिएको लेखा अधिकृत दिनेश पण्डितले बताए।"
जनकपुरधाममा विवाहपञ्चमीको तयारी तीव्र,"ढल्केवर(धनुषा) : जनकपुरधाममा सिताराम विवाहपञ्चमी महामहोत्सवका लागि तीव्र रुपमा तयारी भइरहेको छ। त्रेतायुगमा मर्यादा पुरुषोत्तम भगवान् राम र जगत जननी माता जानकीबीच भएको विवाहको सम्झनास्वरुप हरेक वर्ष जनकपुरधाममा सिताराम विवाह पञ्चमीलाई महामहोत्सवको रूपमा मनाइन्छ। यसवर्ष यही मंसिर १७ गतेदेखि २३ गतेसम्म सप्ताहव्यापी रूपमा मनाइने विवाहपञ्चमी महोत्सवका लागि मन्दिर परिसरमा सजावटको कामलाई तीव्र बनाएको हो। महोत्सव अन्तर्गत पहिलो दिन मंसिर १७ गते जनकपुर नगरदर्शन, १८ गते फूलवारी लिला, १९ गते धनुषयज्ञ, २० गते तिलकोत्सव, २१ गते मटकोर, २२ गते स्वयम्बर र शुभ विवाहोत्सव र २३ राम कलेवासँगै विवाह पञ्चमी सम्पन्न हुनेछ। मिथिला परम्पराअनुसार सात दिनसम्म विभिन्न विधि सम्पन्न गरी वैवाहिक कार्यक्रमको आयोजना हुने सातै दिनलाई भव्यरुपमा मनाउन तीव्र रुपमा तयारी भइरहेको जानकी मन्दिरका उत्तराधिकारी महन्थ रामरोशन दास वैष्णवले जानकारी दिए। उनले मन्दिर परिसरमा धार्मिक कथा, प्रवचन र रामलीला सुरु भइसकेको जनाए। पाँचपाँच वर्षमा भारतको अयोध्याबाट भगवान रामको विशेष जन्ती आउने परम्परा छ। यसवर्ष आयोध्याबाट जन्ती नआउने उत्तराधिकारी महन्थ वैष्णवले बताए। यस्तो छ विवाहपञ्चमीको सातदिवसीय विधि जानकी मन्दिर परिसरमा धार्मिक प्रवचनका लागि बनाइएको पण्डाल। यस वर्ष मंसिर १७ गतेबाट विवाह पञ्चमी महामहोत्सवको कार्यक्रम सुरु हुँदैछ। महोत्सवको पहिलो दिनहुने जनकपुर नगर दर्शनमा रामसीताको प्रतिमा र झाँकीलाई नगरका विभिन्न भागमा परिक्रमा गरी दर्शन गराइन्छ। दोस्रो दिन रामले अयोध्याबाट आएपछि सीतालाई पहिलो पटक फूलबारीमा हेरेको सम्झनास्वरुप रामसीताको प्रतीकका रुपमा दुई बालबालिकालाई सजाएर विवाहमण्डप भित्र फूलबारी लीला मनाइन्छ। तेस्रो दिन सीता स्वंम्बरमा राजा जनकको सर्तअनुसार धनुष यज्ञको आयोजना हुने गर्दछ। चोथौ दिन रामको पक्षबाट राममन्दिरका महन्थ र सीताको पक्षबाट जानकी मन्दिरका महन्थको उपस्थितिमा तीलकोत्सव मनाउने गरिन्छ। पाँचौदिन मटकोर अर्थात विवाहको मण्डप तयार गर्न नदिबाट माटो ल्याउने विधि गरिन्छ भने छैंठो दिन बारहबिग्घा मैदानमा रामसीताको डोलालाई लाखौं जन्ती र श्रद्धालुको सहभागितामा स्वयंबर गराइन्छ। सो स्वयंवरमा सीताको डोलाबाट रामको डोलालाई परिक्रमा गराउने परम्परा रहेको छ। सोही साँझ जानकी मन्दिरमा बनाईने भव्य मण्डपमा रामसीताको विवाह गर्ने गरिन्छ। विवाह भएपछि जन्तीलाई मिथिला भोजन गराएर नयाँ वस्त्र र कोसेली दिएर विदाई गर्ने परम्परालाई राम कलेवा भन्ने गरिन्छ। यसरी साप्ताहव्यापी रुपमा मनाई विवाहपञ्चमी महामहोत्सव विधिवत रुपमा सम्पन्न हुन्छ। २२ उपसमिति गठन विवाह पञ्चमी महामहोत्सव भव्य र व्यवस्थित बनाउन विभिन्न २२ वटा उपसमितिहरु गठन गरिएको छ। जानकी मन्दिरका महन्थ रामतपेश्वर दास वैष्णवको अध्यक्षतामा मूल समारोह समिति गठन गरिएको उत्तराधिकारी महन्थ रामरोशन दास वैष्णवले जनाए। यस्तै सुरक्षा, स्वास्थ्य, खानेपानी, सरसफाई तथा शौचालय, गाडीहरुको व्यवस्थापन, स्वयमसेवक परिचालन तथा व्यवस्थापनलगायतका विभिन्न उपसमिति गठन गरिएको उत्तराधिकारी महन्थ वैष्णवले जानकारी दिए। जनकपुरवासीलाई सरसफाइको चिन्ता जनकपुरधाममा हर्षोल्लासकासाथ मनाइने विवाहपञ्चमी नजिकिंदै गर्दा स्थानीयवासी र व्यापारीलाई भने सरसफाइको चिन्ताले सताएको छ। विवाहपञ्चमीको पूर्वसन्ध्यामा पनि सरसफाइका लागि नगरपालिका तथा जनप्रतिनिधिले चासो नदेखाएपछि स्थानीय चिन्तित बनेका हुन्। ठाउँ र जनताप्रति जनप्रतिनिधि जिम्मेवार नबन्दा यस्तो अवस्था उत्पन्न भएको स्थानीय व्यवसायी कुन्दन ठाकुरको गुनासो छ। विवाहपञ्चमी घुम्न बाहिरबाट आगन्तुक तथा अतिथिहरु जनकपुर आउनेक्रम सुरु भइसकेको बेला फोहरकै कारण स्थानीय लज्जित हुनुपरेको ठाकुरले दुखेसो पोखे। जानकी मन्दिर वरपर र विभिन्न चोकमा रहेको फोहर विवाहपञ्चमीको लागि मुख्य चुनौती बनेको जानकी मन्दिरका उत्तराधिकारी महन्थ वैष्णवको बुझाइ छ। उनले विवाहपञ्चमीको तयारीमा स्थानीय सरकारले आफ्नो दायित्व पुरा गर्न नसकेको औल्याए। उत्तराधिकारी महन्थ वैष्णवले भने, नगरको सरसफाई, ठाउँठाउँमा स्वागत गेट, अस्थायी शौचाल्य निर्माण जस्ता कामहरु स्थानीय सरकारको दायित्वभित्र पर्छ। तर यी कुराहरु अहिलेसम्म भइसकेको छैन। यसका लागि सम्बन्धित निकायमा पहलप्रयासका लागि भनेका छौं। उहाँहरुले आफ्नो दायित्व बुझ्नुहुन्छ भने हामीलाई विश्वास छ। बाक्लो संख्यामा सुरक्षाकर्मी परिचालन गरिने विवाहपञ्चमीलाई लक्षित गरी जनकपुरभर बाक्लो संख्यामा प्रहरी परिचालन गरिने धनुषाका प्रहरी उपरिक्षक बसन्त रजौरेले जानकारी दिए। सुरक्षा निगरानीका लागि अन्यजिल्लाहरुबाट पनि जनशक्ति मगाएर जनकपुरमा परिचालन गर्ने योजना रहेको उनले सुनाए। सुरक्षाव्यवस्था चुस्तदुरुस्त पार्न अन्य सुरक्षा निकायहरुसँग पनि समन्वय भइरहेको उनको भनाई छ। विवाहपञ्चमीको गतिविधीलाई सीसीटिभीबाट निगरानी गरिने व्यवस्था पनि मिलाइएको प्रहरी उपरिक्षक रजौरेले बताए।"
तलेजु भवानीलाई भित्र्याइयो हनुमानढोका,"काठमाडौं : गुह्येश्वरी जात्राका लागि निकालिएको तलेजु भवानीको मूर्तिलाई दुईदिने जात्रा समापन गरेसँग हुनमानढोका दरबार क्षेत्रको मूल मन्दिरमा भित्र्याइएको छ। दुईदिने जात्राका लागि भवानीको मूर्ति आइतबार पशुपति क्षेत्रस्थित गुह्येश्वरी मन्दिरमा लगिएको थियो। आइतबार गुह्येश्वरी मन्दिरमा रातभर बलिसहित तान्त्रिक र गुप्ति पूजा गरिएको थियो। सोमबार बिहान गुह्येश्वरी र तलेजु भवानीको विशेष पूजापछि पशुपति क्षेत्रका विभिन्न स्थानमा गुह्येश्वरीको खट जात्रा गरिएको थियो। जात्रा सकी सोमबार राति मूर्ति तलेजु मन्दिरमा राखिएको पुजारी उद्धव कर्माचार्यले जानकारी दिए। गुह्येश्वरी जात्राका क्रममा प्रत्येक वर्ष मार्गशीर्ष कृष्ण नवमीको राति गुह्येश्वरी मन्दिरमा बलिसहित तान्त्रिक र गुप्ति पूजा गर्ने गरिन्छ। नवमीदेखि दुई दिनसम्म पशुपति क्षेत्रमा गुह्येश्वरी जात्रा सञ्चालन गरिन्छ। यो जात्रामा गुठी संस्थान र गुह्येश्वरी मन्दिर व्यवस्थापन समितिको व्यवस्थापनमा समेबजीलगायत तान्त्रिक विधिले पूजा गर्दा चढाइने चिजबिज चढाएर पूजा आराधना गरिन्छ। गुह्येश्वरी र तलेजुलाई दिदीबहिनीका रूपमा पूजिने भएकाले दुवै मूर्ति उस्तै रहेको छ। गुह्येश्वरीलाई दिदी र तलेजुलाई बहिनीका रूपमा पूजिने पुजारी जैन कर्माचार्यले बताए। मूर्ति तलेजु भवानीको मन्दिरबाट गुह्येश्वरी लैजाने सबै विधि तान्त्रिक प्रक्रियाबाट नै पूरा गरिन्छ। गुह्येश्वरी मन्दिर क्षेत्रमा तलेजु भवानीलाई लैजानुअघि नै त्यहाँ ३२ हातको लिङ्गो ठड्याइएको गुठी संस्थान पशुपति गोश्वारा कार्यालयका प्रमुख उमा आचार्यले बताउनुभयो। जात्राका लागि लिङ्गो पशुपति क्षेत्रस्थित भण्डारखालबाट सालको रुख काट्ने गरिन्छ। गत वर्ष कोरोना महामारीका कारण यो जात्राको विधिमात्र पूरा गरिएकामा यस वर्ष भव्यरूपमा जात्रा मनाइएको छ। तान्त्रिक विधिपूर्वक पूजा सकेपछि जात्राका लागि पशुपति सिर्जनशील युवा क्लबलाई जिम्मा दिइएको थियो। क्लबले गुह्येश्वरीको खटलाई पशुपति मन्दिर परिक्रमा गराई पशुपतिनाथका मूलभट्टबाट विधिपूर्वक पूजा गराउने परम्परा छ। पशुपतिनाथ मूल मन्दिरबाट अमालकोट कचहरीको डबलीमा लगेर पूजा गरिन्छ। त्यहाँबाट जयवागेश्वरीको नवालीटोलमा लगेर विधिवत् पूजा आराधना गरिन्छ। पशुपति क्षेत्रका विभिन्न स्थानमा हुने पूजा आराधनामा भक्तजनको उल्लेख्य उपस्थिति रहने गरेको छ। जात्राका लागि नेपाली सेनाको गुरुजुको पल्टनसमेत सहभागी हुने प्राचीनकालदेखिको परम्परा छ। नेपाली सेना, संस्थान, अमालकोट कचहरीलगायतले विधिपूर्वक छुट्टाछुट्टै पूजा गर्छन्। नवाली टोलमा निजी गुठीका गुठियारले पनि पूजा गर्ने अवसर पाउँछन्। नवालीटोलको पूजापछि रथलाई सिफलज्ञानेश्वरकमलपोखरीमा पनि विशेष पूजा आराधना गरिन्छ। कमलपोखरीको विशेष पूजापछि कृष्ण पाउरोटीतीनधारा पाठशालाजमलअसन हुँदै सोमबार बेलुकी तलेजु भवानीको मन्दिरमा मूर्तिलाई लगिएको संस्थानले जनाएको छ। आइतबार यही मार्गबाट मूर्तिलाई गुह्येश्वरी मन्दिर लगिएको हो । यो जात्राका क्रममा धिमे बाजा, नायखी, बाँसुरी वादन गरिन्छ। जात्रामा नियमित भजनकीर्तन गर्ने समूहका सदस्य पनि सहभागी हुने गर्छन्। जात्रा सकिएसँगै सोमबार बेलुकी छ बजे गुह्येश्वरीमा ठड्याइएको लिङ्गो ढालिएको थियो। जयप्रकाश मल्लको पालादेखि सुरु भएको यो जात्रा प्रत्येक वर्ष मार्गशीर्ष कृष्ण नवमी र दशमीमा हनुमानढोका दरबारबाट पशुपति क्षेत्रको गुह्येश्वरी मन्दिरसम्म गरिन्छ। पशुपति क्षेत्रमा सञ्चालन हुने दर्जनौँ जात्रामध्ये एक गुह्येश्वरी जात्रा एक हो।"
कहिले खुल्छ न्यायको ढोका ?,"काठमाडौं : सर्वोच्च अदालतको गेट बन्द छ। ठूलो संख्यामा गेटमा प्रहरी तैनाथ छन्। सेवाग्राही अदालत पस्न खोज्छन्। उताउता भन्दै प्रहरीले धपाउँछन्। खालीखुट्टा अदालत पुग्नेलाई लाग्छ, भित्र कुनै ठूलै मान्छे आउनेजाने होलान। वा, भित्र केही सुरक्षाको खतरा होला। तर, त्यस्तो केही होइन। प्रधानन्यायाधीश चोलेन्द्रशमशेर जबराको राजीनामा माग्दै कानुन व्यवसायीको आन्दोलनका कारण सर्वोच्च बन्द छ। सहकर्मी न्यायाधीशहरू प्रधानन्यायाधीशको अवज्ञा गरिरहेका छन्। अदालतको काम ३५ दिनदेखि प्राय:ठप्प हुँदा प्रत्यक्ष मारमा परिरहेका छन्, सेवाग्राही। गेट पारिपट्टिको प्रतीक्षालयमा मधेसी समुदायका एकजना निदाइरहेका छन्। नजिकै अन्य चार जना गेटतिर नियालेर बसिरहेका छन्। यो दृश्य आइतबार बिहान साढे १० बजेको हो। प्रतीक्षालयमा बसेका र सुतेकाहरू सर्वोच्च अदालतमा न्याय माग्न आएका सेवाग्राही हुन्। तर, उनीहरूभित्र प्रवेश गर्न पाएका छैनन्। मुद्दाको फैसला कहिले हुने हो उनीहरूलाई केही जानकारी छैन। वीरगन्जका ५४ वर्षीय रुदल सहनी बिहान १० बजे सर्वोच्च गेट आइपुगे। उनलाई प्रहरीले भित्र पस्न दिएन। न्यायको खोजीमा आएका सहनी भित्र पस्न नपाएपछि प्रतीक्षालयमा गएर सुतेका हुन्। ओढ्ने कम्बल घरबाटै लिएर आएका रहेछन्। आफ्नो मुद्दामा न्यायाधीशले पेसी तोक्ने र फैसला गर्ने पर्खाइमा थिए। तर, उनको काम बनेन। तारिख पर्चामा अर्को म्याद लिएर फर्किए। सर्वोच्च अदालतमा प्रवेश नपाएपछि गेट अगाडिको प्रतीक्षालयमा सुस्ताउँदै सेवाग्राही । उनीहरू विभिन्न जिल्लाबाट न्याय माग्न सर्वोच्च आएका हुन् । न्यायालय सुधारका लागि प्रधानन्यायाधीश चोलेन्द्रशमशेर जबराको राजीनामा माग्दै कानुन व्यवसायीको आन्दोलनका कारण ३५ दिनदेखि सर्वोच्चको ढोका बन्द छ । मुद्दाको फैसला हुँदैन । सेवाग्राही अदालत आउँछन्, त्यसै फर्किन्छन् । तस्बिर : राजकरण महतो हड्ताल रहेछ, उनले अन्नपूर्णसँग भने, त्यसैले प्रहरीले अदालतभित्र जान दिएनन्। गाउँकै युवतीलाई भगाएर बिहे गरेपछि युवती पक्षले उनको भतिजालाई अपहरणको मुद्दा लगाएको रहेछ। जिल्ला हुँदै पुनरावेदनले गरेको फैसलाविरुद्ध उनले सर्वोच्चमा मुद्दा दायर गरेका रहेछन्। केटी पक्षले अपहरण मुद्दा लगायो त्यही मुद्दा धाउँदैछु हजुर, उनले भने। न्याय माग्न अदालत आउने सेवाग्राहीहरू हरेक दिन सर्वोच्च पुग्छन्, ढोकाबाटै फर्काइन्छन्। गाउँबाट चप्पल लगाएर आउने रुदल जस्ताको पीडा सुनिदिने कोही छैन। प्रधानन्यायाशीधले पेसी तोक्छन्। तर, न्यायाधीशहरूले बन्दीप्रत्यक्षीकरण बाहेकका मुद्दा हेर्दैनन्। अंश मुद्दा लड्न कपिलवस्तुबाट आएका ५८ वर्षीय मोलहु लोधा भन्छन्, सधैं यहाँ आन्दोलनै आन्दोलन हुन्छ भने न्याय माग्न हामी कहाँ जाऊँ ? १०:१५ मा उनी सर्वोच्च अदालतको गेटभित्र पस्न खोज्दा उतै बस्नु भन्दै प्रहरीले फर्काएका थिए। सर्वोच्च परिसरमा बार एसोसिएसनको आन्दोलनका कारण हरेक दिन प्रहरी र आन्दोलनकारी (कानुन व्यवसायी) बीच घम्साघम्सी चल्छ। गाउँबाट आएका सेवाग्राही डराउँदै भाग्छन्। हुलमुलमा अप्रिय घटनामा परिएला कि भन्ने चिन्ता पनि उत्तिकै छ, उनीहरूलाई। रुपन्देहीका विनोद मोरिय १०:४२ मा भेटिए। उनी पनि अंश बाँडफाँटको मुद्दा लिएर सर्वोच्च आएका थिए। पाँच पटक पेसी तोकियो तर, न्यायाधीश फैसला गर्न बसेनन्, उनले भने, एकपटक आउँदा जाँदा ५ हजार खर्च हुन्छ। पेसीमाथि पेसी तोकिन्छ। फैसला हुँदैन। अदालत नखुले गरिब त झन् गरिब हुने उनको भनाइ छ। गरिब र निमुखालाई न्याय पाउनबाट बञ्चित नगर्न उनले अनुरोध गरे। न्यायालय स्वतन्त्र, निष्पक्ष, सक्षम भए मात्रै नागरिकले विधिको शासनको प्रत्याभूति गर्छन्। नागरिकको हक र संवैधानिक लोकतन्त्र संस्थागत हुन्छ। तर, अदालतले सेवाग्राहीको विश्वास जित्न सकिरहेको छैन। बाराको स्वर्ण गाउँपालिका२ का रामेश्वरप्रसाद यादव यसका उदाहरण हुन्। यादव अदालत धाउँदाधाउँदै हैरान भइसकेका छन्। जग्गा विवाद मुद्दामा तारिखमाथि तारिख लिइरहेका छन्। फैसला होला भन्ने आशामा उनी अदालत आउँछन्। तर, अदालतका कर्मचारीले तारिख पर्चामा अर्को म्याद थमाएर फर्काउँछन्। भित्रभित्रै न्यायाधीशहरूले बदमासी गरिरहेका छन्, यादवले भने, यहाँका बदमासहरूलाई ठीक नलगाइकन न्यायको आशा गर्नु व्यर्थ छ। अदालतलाई पवित्र मन्दिर बनाउन सबै लाग्नुपर्ने उनले बताए। अधिवक्ता भीमसेन केसी १०:४५ मा गेटबाटभित्र प्रवेश गरेका मात्र के थिए, प्रहरीले बाहिर पठायो। कर्तव्य ज्यान मुद्दाको मिसिल लिन आएको हुँ, उनले भने, प्रहरीले दुव्र्यवहार गरेर निकाल्दा दु:ख लागेको छ। पेसागत आन्दोलनका नाममा काम रोक्न त मिल्दैन नि ! हाम्रो अधिकार हनन भएको छ। मैतीदेवीबाट आएकी तीर्थकला लिम्बू प्रहरीको भीडले डराइन्। भनिन्, एउटा मुद्दामा साक्षी बस्न आएकी थिएँ। यहाँ त प्रहरी नै प्रहरी रहेछन्। भित्र जान डर लाग्यो। ११:१९ मा प्रधानन्यायाधीश चोलेन्द्र राजीनामा दे, राजीनामा दे भन्ने नारा लगाउँदै एक हुल कानुन व्यवसायी अदालतभित्र पसे। प्रहरीले रोक्ने प्रयास गर्यो। तर, सकेनन्। मूल गेटको भित्रपट्टी ब्यानर राख्दै नाराबाजी गरे, सेटिङको फैसला चाहिँदैन। न्याय बेच्न पाइँदैन। बिचौलियाको मतियार, होसियार ! होसियार ! जमिल अहमद अदालतले दिइरहेको दु:ख सम्झन चाहँदैनन्। निकैबेर आग्रह गरेपछि उनले दु:ख सुनाए। १३ पटकसम्म पेसी तोकियो। कहिले नभ्याइने भनेर फर्काइयो। कहिले तारिखमाथि तारिख थमाइयोे, २०५७ सालदेखि सर्वोच्च अदालत धाएका ५३ वर्षीय अहम् भन्छन्, न्यायको कुरा परै जाओस्, यहाँ त भ्रष्टाचार र आमहड्तालले प्रश्रय पाइरहेको छ। त्यसपछि अहमदले आफ्नो मुद्दाको विगत खोल्न थाले। वीरगन्जमा रहेको उनको घडेरी अरूले नै कब्जा गरिदियो। सोही मुद्दामा जिल्ला अदालत, तत्कालीन पुनरावेदन हुँदै २०५६ सालदेखि सर्वोच्चमा धाइरहेका छन्। भन्छन्, जोसँग मुद्दा लड्दै छु उनको बाबु नै न्यायाधीश थिए। त्यसैले हामीलाई तल्लो अदालतले हराइदियो। सर्वोच्चसँग भने आशा र विश्वास छ। न्यायाधीशले जनतालाई मुर्ख ठानेको उनको भनाइ छ। जनता मिलेर प्रधानन्यायाधीश र न्यायाधीशको विरुद्धमा आन्दोलन गरे के हुन्छ ? महिना दिनसम्म न्याय नदिने, मुद्दामा फैसला नगर्ने अन्त कहीँ देख्नुभएको छ ? उनले प्रश्न गरे। शक्ति र पैसाको प्रयोग गरेर न्याय नै प्रभावित गर्ने गरिएको उनले सुनाए। उनीहरूसँग पो सबैथोक छ, उनले भने, हाम्रो पावर भनेकै अदालत, वकिल र न्यायाधीश हुन्। उनीहरू पनि बिचौलियासँग मिल्छन् भने हामी कहाँ गएर न्याय माग्ने ? सुरुका वर्ष बाबु नैमुदिन मियाँले मुद्दा लडे। बाबुको मृत्यु भएपछि उनी आफैं तारिख धाइरहेका छन्। सर्वोच्च अदालतमा भने २०५६ सालमा मुद्दा दर्ता गरेका थिए। अब अदालत अदालत रहेन, उनले भने, शतप्रतिशत पार्टी कार्यालय जस्तै भयो। प्रधानन्यायाधीश र न्यायाधीशहरू राजनीतिक दलहरूको कोटाबाट नियुक्त हुन्छन्। धेरै दु:ख न्यायाधीशले नै दिन्छन्। अदालतभित्र अत्याचार भइरहेको छ। गरिब र असहायका पीडा भने कसैले पनि नबुझ्ने उनले बताए। हाम्रो आवाज कसले सुन्दैन, उनले भने। न्यायालय सुधारमा तत्काल कदम चाल्न उनको माग छ। पेसी तोकिन्छ। सेवाग्राही मुद्दा फैसला हुने आशामा बसेका हुन्छन्। आज हेर्न नभ्याइने भन्दै चिया खाजा खाने बहानामा न्यायाधीशहरू हिँडिदिने गरेको बताउँदै उनले आक्रोश पोख्दै भने, यो भ्रष्टाचार हो कि होइन् ? एउटा मुद्दा फैसलाले मानिसको जीवन र मरणसँग गहिरो सम्बन्ध राख्छ। चितवनका केशवराज भट्टराई अंश मुद्दामा १२ वर्षदेखि सर्वोच्च अदालत धाइरहेका छन् । तर, उनको मुद्दाको फैसला आजभोलि हुने छाँटकाँट छैन। अदालतको यो अवस्था देखेर दया लाग्यो, उनले भने, जनताको विश्वासको धरोहर अदालत हो। जब अदालतले नै न्याय नदिएर नागरिकलाई तड्पाउँछ भने हामीलाई डोजरले पेलेर मारिदिए हुन्छ। मध्यान्न १२ बजे कानुन व्यवसायीको नाराबाजी र धर्ना सकियो। त्यसपछि अधिवक्ता पदमबहादुर श्रेष्ठले भने, प्रधानन्यायाधीशविरुद्धको आन्दोलनले ढुंगा, माटो, रूख, जंगल सबै लज्जित भइसक्यो। तर, उहाँलाई अझै केही नभएको भान हुनु दुर्भाग्य हो। अर्का अधिवक्ता अन्नतराज लुइँटेलले थपे, वैज्ञानिक आधारमा न्यायाधीश नियुक्ति गर्नुपर्छ। धुमिल भएको अदालतको मानप्रतिष्ठा आन्दोलनले मात्रै फर्किने लुइँटेलले बताए। कानुन व्यवसायीको आन्दोलन सकिएपछि प्रहरीले मूल गेट खोले। सेवाग्राही अदालतको फाँटतिर लागे। त्यसअघि प्रधानन्यायाधीश जबराले पेसी तोकेका थिए। हरेक दिन २ सय ५० देखि ३ सय मुद्दा पेसीमा चढ्छन्। तर, बन्दीप्रत्यक्षीकरण बाहेकका मुद्दा न्यायाधीशहरूले हेर्दैनन्। दिनको १ बजेपछि अदालत प्रवेश गर्दा इजलासहरू सुनसान थिए। इजलासमा न्यायाधीश आउँछन् कि भनेर सेवाग्राही पर्खिरहेका थिए। कर्मचारीहरू घाम तापिरहेका थिए। सधैं चहलपहल हुने सर्वोच्च अदालतका सेवाग्राही मात्रै निराश थिएनन्, सन्नाटा छाए जस्तै वातावरण थियो। इजलासका कठघरामा खाली थिए। सर्वोच्च अदालतको क्यान्टिनमा खाजा खानेको भीड लागेको थियो। १:३० मा त्यहाँ भेटिए धादिङका उत्तम घरेल। खाजामा समोसा खाइरहेका उनी अदालतप्रति असन्तुष्ट पोखिरहेका थिए। खेतमा रहेको खयरको रूख काट्दा ११ वर्षअघि उनलाई वन कार्यालयले मुद्दा लगाएको थियो। ३ महिना जेल बसे। त्यही मुद्दामा न्याय खोज्न उत्तम सर्वोच्च धाइरहेका छन्। उनी भन्छन्, बालुवाटारको जग्गा बेचेर खानेहरू पजेरोमा हुइँकिरहेका छन्। हामीले हुर्काएको रूख काट्दा जेल नेल भोग्नुपर्यो। मुद्दा लगाएर दु:ख दियो। त्यसमा पनि अदालतले छिटो फैसला गर्दैन, निराश हुँदै धरेल भन्छन्, कहिलेसम्म राज्यका कारण दु:ख पाइरहने ? कोही न्याय पाउन ढिलाइ भएकोमा आक्रोश पोखिरहेका थिए भने कोही तारिख पर्चामा अर्को मिति लिएर घर फर्किइरहेका थिए। इजलास नचल्दा अदालत भने सुनसान जस्तै थियो। पेसीमा सुनुवाइ नहुँदा फाँटहरूमा अबेरसम्म कर्मचारी देखिँदैनन्। घाम हराउँदै गयो। दिन ढल्दै गयो। चिसो बढ्यो। साँझ ५ बज्दै गर्दा अदालतको ढोका बन्द भयो। सेवाग्राही, कर्मचारी, न्यायाधीशहरू आआफ्ना गन्तव्यतिर लागे। यी सर्वोच्च अदालतमा आइतबार बिहानदेखि बेलुकासम्मका दृश्य हुन्। यस्तै गतिहीन दिनचर्याबाट ३५ दिनदेखि सर्वोच्च अदालत चलिरहेको छ। इतिहासमा कहिले यस्तो भएको थिएन। बार र बेन्चको आन्दोलनले करिब ४ हजार ५ सय मुद्दाको पेसी तोकिए पनि सुनुवाइ हुन सकेको छैन। सर्वोच्चका प्रवक्ता बाबुराम दाहाल भन्छन्, कात्तिक ८ देखि बन्दीप्रत्यक्षीकरण बाहेकको मुद्दा सुनुवाइ भएको छैन। हरेक दिन २ सय ५० देखि ३ सय मुद्दा पेसीमा चढेका हुन्छन्। नियमित काम हुँदा दैनिक ६०७० मुद्दा फछ्र्योट हुन्थे। सर्वोच्चमा झन्डै २९ हजार १ सय ७ मुद्दा विचाराधीन छन्।"
