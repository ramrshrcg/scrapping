शीर्षक,विवरण
चुनाव चिह्नमा सिन्डिकेट तोडौं,"कुन पार्टी कति लोकप्रिय र कति ठूलो भनेर जाँच्ने एउटै उपाय निर्वाचन हो। पहिला भएको निर्वाचनकै आधारमा फलानो पार्टी ठूलो वा लोकप्रिय र ढिस्काना सानो वा अलोकप्रिय भन्न मिल्ने भए ५ वर्षैपिच्छे चुनाव गर्नै पर्दैनथ्यो। हरेक चुनावले पार्टीहरूको लोकप्रियता जाँच्छ, ठूलोसानो निर्धारण गरिदिन्छ। २०७९ सालको वैशाख ३० गते स्थानीय तहको निर्वाचन हुने घोषणा भइसकेपछि फेरि एउटा जबर्जस्ती बहस छेडिएको छ चुनावअघि नै कसैलाई ठूलो पार्टी र कसैलाई सानोको व्यवहार गर्न मिल्छ कि मिल्दैन ? चुनाव चिह्नको बहस यस्तै पेचिलो विषय बनेको छ। संविधानको धारा १७ (२) (ग) ले हरेक व्यक्तिलाई राजनीतिक दल खोल्ने अधिकार प्रत्यायोजन गरेको छ। यो मौलिक हक हो। यसको अर्थ यो कहीँबाट कसैले कुनै बहानामा वञ्चित गर्न पाउँदैन। त्यसका साथै धारा २६९ (५) मा भनिएको छ, कुनै राजनीतिक दलको नाम, उद्देश्य, चिह्न वा झन्डा देशको धार्मिक वा साम्प्रादायिक एकतामा खलल पार्ने वा देशलाई विखण्डित गर्ने प्रकृतिको रहेछ भने त्यस्तो दल दर्ता हुने छैन। यसका दुई अर्थ प्रस्ट छन् १ हरेक नागरिकले राजनीतिक दल खोल्न पाउँछ। २ दल दर्तासँगै जोडिएर चुनाव चिह्न आउँछ। चिह्न गलत छाने दलैले मान्यता पाउँदैन। तर, राजनीतिक दल र स्थानीय तह निर्वाचन ऐनअनुसार अबको चुनावमा केवल ६ दलले मात्रै चुनाव चिह्न पाउने देखिन्छ। बाँकीले नपाउने भनिएको छ। कारण यो हो कि ती पार्टीले गएको निर्वाचनमा राष्ट्रिय पार्टीको मान्यता पाउने मत ल्याउन सकेनन्। पुरानो परिणामले नयाँ निर्वाचन प्रभावित गर्न पाउँछ ? संविधानले दिएको दल खोल्ने र चिह्न पाउने अधिकार बाझिने कानुन बनाएर खोस्न पाइन्छ ? देशको मूल कानुन संविधान हो, ऐनहरू हैनन्। संविधानको पहिलो धारामा प्रष्ट भनिएको छ, यस संविधानसँग बाझिने कानुन बाझिएको हदसम्म अमान्य हुन्छ। हामी अधिकतम स्वायत्ततायुक्त संविधान उपभोग गरिरहेका छौं। दलसम्बन्धी अधिकार त्यसैको उदाहरण हो। हाम्रो संविधानले सीमित दलीय सिन्डिकेटलाई मान्यता दिँदैन। यसको मर्म पनि त्यो होइन। वर्तमान कानुनले जेजति नालायक भए पनि पुरानै दलहरूलाई ज्वाइँ सम्मान प्रदान गरेको छ। नयाँनयाँ दलहरू आउन तगारो लागेको छ। नयाँ कुनै दलले जनमत जित्न सक्ला, तर चिह्नको बारले रोक्नु हुँदैन। यसका निर्वाचन आयोगको भूमिकासमेत अहम् हुन्छ। तर, निर्वाचनमा सबैभन्दा तटस्थ र निष्पक्ष भूमिका निर्वाह गर्नुपर्ने आयोगबाटै पक्षपातपूर्ण व्यवहार भएको देखिन्छ। आयोग भन्छकानुन नै त्यस्तो छ, आयोगको कर्तव्य कानुनको पालना हो। उसले हवाला दिएको कानुन हो, स्थानीय तह निर्वाचन ऐन २०७३। उक्त ऐनको दफा २६ (६) मा राष्ट्रिय दलको मान्यता प्राप्त गरेको दललाई मात्र चुनाव चिह्न दिन वितरण गरिने व्यवस्था छ। राष्ट्रिय दलको मान्यता प्राप्त गर्न प्रतिनिधिसभा निर्वाचनमा समानुपातिकतर्फ ३ प्रतिशत मत पाएको र कम्तीमा १ सिट जितेको हुनुपर्छ। यसो भन्ने अर्को ऐन हो, राजनीतिक दलसम्बन्धी ऐन २०७३। तर, संविधानअनुकूल कानुन बनाउनुपर्छ, नभए संशोधन गर्नुपर्छ। ६ दलीय सिन्डिकेटबाट देशलाई माथि उठाउनुपर्छ। धेरै दल हुँदा विकृति विसंगति भए भन्ने पनि छ। तर, त्यस नाममा राजनीति सङ्लो बनाउन आउँछौं भन्नेहरूलाई पनि चिह्न नपाउँदा व्यवधान पुगेको छ। हाम्रो संविधानले सीमित दलीय व्यवस्थाको परिकल्पना गरेको छैन। हामीले त्यस्तो व्यवस्था अवलम्बन गरेका छैनौं, चाहेका पनि हैनौं। हाम्रो व्यवस्था बहुदलीय हो। त्यो भनेको २४ दलको सिन्डिकेट हुने भनेको होइन। संविधानको धारा ७४ भन्छ नेपालको शासकीय स्वरूप बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संसदीय शासन प्रणाली हुनेछ। अतः निर्वाचनमा कसैलाई विभेद नगरौं। कुनै पनि दललाई चिह्नबाट बञ्चित नगरौं। प्रतिस्पर्धामा उतारौं। जसलाई जनताले पत्याउँछन्, त्यसैलाई स्वीकारौं। खास लोकतन्त्र यो पो हो।"
नबिल बैंकको तालिम,काठमाडौं : नबिल बैंकले प्रदेश नं १ स्थित बैंकको शाखा अन्तर्गतका साना तथा मझौला ऋणीका लागि व्यावसायिक क्षमता अभिवृद्धि तथा उद्यमशीलता तालिम सञ्चालन गरेको छ। बैंकले ग्राहकको क्षमता अभिवृद्धि तथा उद्यमशीलता विकास गरी नेपाली उत्पादनको प्रवद्र्धनमा जोड दिने लक्ष्य राख्दै सोही क्षेत्रका विज्ञ सुमन शाक्यलाई प्रशिक्षकका रूपमा आमन्त्रित गरेको थियो। उक्त तालिम कार्यक्रम नेपालको बैंकिङ क्षेत्रमै पहिलो प्रयासका रूपमा रहेको छ। फागुन २७ मा इटहरीमा आयोजित उक्त तालिममा बैंकका ४० भन्दा बढी साना तथा मझौला ऋणी ग्राहकहरूको उपस्थिति थियो।
भारतीय पर्यटक तान्न ट्राभल मार्ट,"नेपालगन्ज : नेपालगन्जमा तीन दिन चलेको वेष्टर्न ट्राभल मार्टले पश्चिम नेपालका पर्यटकीय क्षेत्रको भारतमा बजारीकरण गरेको छ। कर्णाली र सुदूरपश्चिममा धेरैभन्दा धेरै भारतीय पर्यटक भित्र्याउने मार्टको लक्ष्य थियो। नेपालगन्जमा पहिलो पटक भएको मार्टले भारतीय पर्यटन व्यवसायीलाई भिडियो र टेक्निकल सेसनमार्फत लुम्बिनी, कर्णाली र सुदूरपश्चिमका पर्यटकीय क्षेत्रको जानकारी गराइएको थियो। नेपाल पर्यटन बोर्डका सीईओ डाधनञ्जय रेग्मीले नेपालका पर्यटकीय गन्तव्यबारे भारतीय टुर एजेन्टलाई जानकारी गराइएको बताए। नेपाल र भारतबीच सदियौंदेखि सौहार्दपूर्ण सम्बन्ध छ। दुवै देशका पर्यटकीय क्षेत्रको एक अर्काले प्रचार र प्रबद्र्धन गरौं, रेग्मीले भारतीय पर्यटनकर्मीसँग भने, तपाईंहरू नेपालका पर्यटकीय क्षेत्रलाई प्राथमिकतामा राख्नुस्। हामी हृदयदेखि नै स्वागत गर्न तयार छौं। भारतीय पर्यटनकर्मीसहितका सहभागिले बाँके र बर्दियाका पर्यटकीय क्षेत्रको प्रत्यक्ष अवलोकन गरेका थिए। नेपाल पर्यटन बोर्ड, नेपालगन्ज उपमहानगरपालिका र नाट्टा च्याप्टर बाँकेले ट्राभल मार्ट आयोजना गरेका हुन्। नेपालगन्जमा सञ्चालित स्टार होटल र त्यहाँका क्यासिनोमा भारतीय पर्यटन व्यवसायीलाई प्रत्यक्ष अवलोकन गर्ने र क्यासिनोमा खेल्ने अवसर प्रदान गरियो। उनीहरूले बागेश्वरी मन्दिर, फनपार्क भ्रमण र कर्णाली चिसापानीमा राफ्टिङसमेत गरेका थिए। बर्दिया राष्ट्रिय निकुञ्जमा २ घण्टा बढीको जिप सफारी गरिएको थियो। ठाकुरद्वाराका पर्यटन व्यवसायीले निकुञ्ज र बाघका विषयमा जानकारी गराएका थिए। भारतीय सहरका टुर अपरेटर र नेपाली ट्राभल व्यवसायीबीच टुर प्याकेजको आदान प्रदान पनि भएको उपमहानगरपालिकाले जनाएको छ। मार्टको उद्घाटन गर्न मन्त्री वा नेतालाई प्रमुख अथिति बनाइएको थिएन। नेपालगन्जका मेयर डाधवलशमशेर राणा, पर्यटन बोर्डका प्रमुख कार्यकारी अधिकृत डा धनन्जय रेग्मी उपस्थित रहेपनि राउटे मुखिया सूर्यनारायण शाहीले उद्घाटन गरेका थिए। पर्यटनबाट भुइँमान्छेको जीवन स्तर सुधार गर्न सकिने सन्देश दिन खोजिएको आयोजकले बताएका छन्। पर्यटन विज्ञ रामजी पाठकले कर्णाली प्रदेश पर्यटन क्षेत्रको विकासका लागि भर्जिन क्षेत्र भएको बताए। नेपाल एसोसिएसन अफ टुर्स एन्ड ट्राभल्स एजेन्टस् बाँके अध्यक्ष श्रीराम सिग्देलले हरेक वर्ष एउटै समयमा मार्टको आयोजना गर्ने बताए। मार्टमा भारतको दिल्ली, मुम्बई, वनारस, आगरा, लखनउ, गुडगाउँ, गोरखपुर क्षेत्रका ४० टुर अपरेटर र नेपालका सातै प्रदेशका पर्यटन व्यवसायीको सहभागिता थियो।"
ब्यास म्याराथनमा आर्मीको वर्चस्व,"तनहुँ : पाँचौ ब्यास नगर अल्ट्रा म्याराथनमा आर्मीले वर्चस्व कायम गरेको छ। प्रतियोगितामा पहिलो, दोस्रो र तेस्रो स्थान आर्मीका खेलाडीले हासिल गरे। रामेछापका ३६ वर्षीय वेदबहादुर सुनुवारले पहिलो स्थान हात पारे। ब्यास५ मानुङदेखि व्यास८ पुलिमर्याङसम्मको दूरी दुई घण्टा ५८ मिनेट ०७ सेकेन्डमा पस्रा गर्दै सुनुवारले उपाधि जितेका हुन्। उनले गत वर्ष तेस्रो स्थान हासिल गरेका थिए। उपाधिसँगै उनले ८५ हजार नगद पुरस्कार प्राप्त गरे। त्रिभुवन आर्मीकै मोहनदेव जोशीले तीन घण्टा ०५ मिनेट ५१ सेकेन्डमा दूरी पार गर्दै दोस्रो स्थान हात पारे। बैतडीका ३४ वर्षीय धावक जोशीले ६५ हजार रुपैयाँ पुरस्कार पाए। तीन घण्टा ०९ मिनेटमा दूरी पूरा गर्दै तेस्रो भएका त्रिभुवन आर्मीकै नवराज साउदले ५५ हजार रुपैयाँ पुरस्कार पाए। प्रतियोगितामा सान्त्वना बनेका सुमन कुलुङ, गोपाल तामाङ, दुर्गाबहादुर बुढा, शेरबहादुर थारू, प्रताप खड्का र प्रमिश गुरुङले जनही १६ हजार रुपैयाँ पुरस्कार पाए। प्रतियोगितामा १७३ जना युवाहरूले सहभागिता जनाएका थिए।"
एनआरएनएमा कुबेलाको राजनीति,"निर्वाचन हुने सुनिश्चितता बढेसँगै संसारभरका गैरआवासीय नेपालीमा यतिबेला नेतृत्व छनोटको चर्चा छ। उनीहरू काठमाडौंका होटल तथा रेस्टुराँमा देखा पर्न थालेपछि फरक रौनक थपिएको छ। गैरआवासीय नेपाली संघको अन्तर्राष्ट्रिय सम्मेलनकै विषयमा चर्चा, परिचर्चा र छलफल सुनिनु स्वाभाविक पनि हो। वास्तवमा गैरआवासीय नेपालीबीच राजनीतिक रूपले विभाजन भएको देखिन्छ। जुन हुनु वा राजनीतिक दलको प्रभावका आधारमा व्यवहार हुनु नेपाल र नेपालीकै लागि सही होइन। तर, गैरआवासीय नेपालीको छाता संगठनभन्दा मुनिका अन्य विभिन्न संगठन राजनीतिक आस्थाकै आधारमा बनेका छन्। सम्भवतः सोही कारण कहिलेकाहीँ गैरआवासीय नेपालीमा राजनीतिक दलप्रतिको आस्था हावी हुने परिस्थितिको सिर्जना भएको हुनसक्छ। गैरआवासीय नेपाली संसारमा जो जहाँ भए पनि नेपाल र नेपाली प्रतिको माया मोह रहेको कुरामा भने शंका छैन। निःसन्देह रूपमा गैरआवासीय नेपालीले नेपाललाई माया गरेका छन्। त्यस विषयलाई हामीले नजरअन्दाज गर्न मिल्दैन। तर, यसरी अन्तर्राष्ट्रिय सम्मेलन रोकिनु, राजनीतिक आस्थाको आधारमा व्यवहार हुनु र विभाजित हुनु गैरआवासीय नेपाली र नेपालका लागि पनि राम्रो होइन। पंक्तिकारलाई समेत गैरआवासीय नेपाली र उनीहरूको संस्थाका विषयमा चासो, चिन्ता र बहस यस कारण पनि छगैरआवासीय नेपालीलाई कानुनी मान्यता दिन र उनीहरूका लागि कानुन बनाउने कामसमेत गरेको हुँ। त्यतिबेला गैरआवासीय नेपालीको अन्तर्राष्ट्रिय अध्यक्ष उपेन्द्र महतो हुनुहुन्थ्यो र वरिष्ठ उपाध्यक्ष देवमान हिराचन। जतिबेला नेपालमा एनआरएनहरूको अन्तर्राष्ट्रिय कार्यालयमा उद्योग वाणिज्य संघको भवन टेकुमा थियो। त्यस बखत प्रतिनिधिसभाका सदस्य नारायणमान बिजुक्छेको संयोजकत्वमा चक्रप्रसाद बाँस्तोला र रोमी गौचन थकाली तीन जनाको समिति बनाइयो। कानुनविज्ञको सहयोग लिएर गैरआवासीय नेपालीसम्बन्धी ऐन बन्यो। ऐन बनेपछि प्रतिनिधिसभामा पेस गर्न उहाँहरूले जिम्मेवारी पाउनुभएको थियो। त्यसबेला चक्रप्रसाद बाँस्तोलाले पंक्तिकारलाई बोलाएर गैरआवासीय नेपालीहरूका लागि संसद्मा विधेयक पेस गर्न ऐन बनाउन जिम्मा दिनुभएको थियो। उपेन्द्र महतो, देवमान हिराचन तत्कालीन उद्योग वाणिज्य महासंघका द्वितीय उपाध्यक्ष कुशकुमार जोशी र पराराष्ट्र मन्त्रालयका तत्कालीन एनआरएन हेर्नेसमेत तोकिएका सहसचिव सुरेश प्रधान (जो त्यसबेला जर्मनका लागि राजदूत नियुक्त भएका थिए) उनीहरू समेतलाई समन्वय गरेर पंक्तिकारले एनआरएनका लागि व्यवस्थित गर्न मस्यौदा गरेको थियो। उक्त ऐन २०६४ सालमा संसद्बाट पारित गरेर जारी गरियो। गैरआवासीय नेपालीले ऐनमा व्यवस्था गरेकाले हाम्रो आवश्यकता पूरा भएन भनेर आपत्ति जनाइयो। त्यसपछि र ऐन कार्यान्वयनमा अवरोध सिर्जना भयो। पुनः परराष्ट्रका सहसचिव सुरेश प्रधान, गैरआवासीय नेपाली संघका उपाध्यक्ष देवमान हिराचन, उद्योग वाणिज्य महासंघका द्वितीय उपाध्यक्ष कुशकुमार जोशी र पंक्तिकार गरी चार जनाको कमिटी बनाएर गैरआवासीय नेपाली संघ नियमावली २०६६ बनाएर जारी गरियो। त्यसपछि संसारभरका गैरआवासीय नेपालीले मातृभूमिले नेपाली जनप्रतिनिधिको थलो संसद्ले कानुन बनाएर सुविधा दिएको कुराको उत्साह संसारभर मनाए। त्यसपछि गैरआवासीय नेपाली संघको नेतृत्वमा देवमान हिराचन आउनुभयो। ऐन र नियमले गैरआवासीय नेपालीका हकमा नेपालमा लगानी गर्न पाउने, लगानी सुरक्षित हुने, सम्पत्ति राख्न पाउने, घरजग्गा सम्पत्तिको सीमा कानुनले नै तोकिएको थियो। गैरआवासीय नेपालीले केके सुविधा राख्न पाउने सुविधा कानुनले तोकेको थियो। विदेशमा रहेका जति पनि नेपालीहरू छन्, उनीहरू एक हुनु अहिलेको आवश्यकता हो। तर, यदि उनीहरूमा पनि राजनीतिक दाउपेच चल्न थाल्यो भने उनीहरूको राष्ट्रियता पनि फितलो बन्दै जान्छ। यसरी संसारभरका विभिन्न पेसा व्यवसाय गरेर बसेका नेपाली जो कसैले नेपालको नागरिकता त्यागेर उतैको नागरिकता लिएका छन्। जो नेपालको नागरिकता यथावत् राखेर पनि बसेका छन्। जुनजुन मुलुकको जे व्यवस्था छ, त्यहीअनुसार संसारभर बसेका नेपाली आफ्ना सन्तानलगायतले नेपालको माया गरेका छन्। कतिपयले विदेशमा बसे पनि त्यहाँ काम गरे पनि त्यहाँको पैसा नेपालमा ल्याएर लगानी गरेका छन्। सम्पत्ति नेपाल ल्याएर नेपालमा उद्योगधन्दा रोजगारी फस्टाएका छन्। यी सबै सकारात्मक अभिप्रायले गरेका काम थिए। तर, आज आएर वर्षौंदेखि अन्तर्राष्ट्रिय सम्मेलन हुन सकेको छैन। गैरआवासीय नेपालीको अन्तर्राष्ट्रिय संस्थामा पनि विभिन्न दलका उम्मेद्ववार भनेर चिनाइनु रंगको आधारमा व्यवहार गरिनु हो। सम्मेलन रोकिनु हो। एकअर्काले अदालतको ढोका ढकढक्याएर सम्मेलन रोक्नु एक अर्काले गर्न खोजेका राम्रा काम गर्न नदिनु हो। कहीँ नभएको जात्रा हाँडी गाउँमा जस्तो नेपालीको जस्तै व्यवहार देखिनु दुर्भाग्यपूर्ण हो। जसमा मजस्तो व्यक्ति जो गैरआवासीय नेपालीको शुभचिन्तक देखिन्छ। ऐन, नियम मस्यौदादेखि संगठनका आन्तरिक गतिविधिसमेतलाई सकारात्मक सहयोग पुर्याउने जोकोहीले शुभचिन्तक पनि एनआरएनमा अहिले देखिएको अवरोध बाधा व्यवधान र विवाद देख्दा दुःख माग्नु स्वाभाविक नै हो। हो राजनीति एक अपरिहार्य चिज हो। तर, कहिले र कुन बेलामा राजनीति गर्ने र कुन बेलामा नगर्ने भन्ने महत्वपूर्ण कुरा हो। विदेशमा रहेका जति पनि नेपालीहरू छन्, उनीहरू एक हुनु अहिलेको आवश्यकता हो। तर, यदि उनीहरूमा पनि राजनीतिक दाउपेच चल्न थाल्यो भने उनीहरूको राष्ट्रियता पनि फितलो बन्दै जान्छ। त्यहाँ मातृभूमिप्रतिको मायाभन्दा पनि दलप्रतिको स्वार्थ बढ्दै जान्छ। अहिले वास्तवमा देशलाई गैरआवासीय नेपालीहरूको आवश्यकता छ। उनीहरूको लगानी नेपालका लागि महत्वपूर्ण हुनेछ। आयात बढेसँगै विदेशी मुद्रा सञ्चितिमा बढेको चापलाई कम गर्न गैरआवासीयहरूको योगदान महत्वपूर्ण रहन्छ। किनभने देशमा उनीहरूले डलर भित्याउन सक्छन्। उनीहरूले सेयरमा लगानी गर्न सक्छन्। देशमा उद्योगधन्दा सञ्चालन गरेर उत्पादनमुखी अर्थतन्त्र निर्माणमा सघाउ पुर्याउन सक्छन्। तर, त्यसका लागि प्रतिबद्धता भने चाहिन्छ। एक ठोस योजना पनि चाहिन्छ। त्यो तबमात्र सम्भव छ जब सबै गैरआवासीय नेपालीहरू एक ठाउँमा उभिन्छन्। तर, अहिले हेर्ने हो भने सबै विभाजित छन्। विभाजित यस अर्थमा छन् कि उनीहरूको विचार फरकफरक भएको छ। नेपाललाई हेर्ने नजरिया फरकफरक भएको छ। किनकि उनीहरू पार्टीगत आस्था राख्न थालेका छन्। हो, उनीहरूलाई कुनै पनि पार्टीको आस्था राख्न छुट छ। र हुनु पनि पर्छ। किनभने त्यो उनीहरूको अधिकारको कुरा हो। तर, राजनीतिक विषयले उनीहरूबीच फुटको स्थिति सिर्जना हुन्छ भने त्यहाँ राजनीतिले नकारात्मक प्रभाव पारेको महसुस गर्न सकिन्छ। जो हुनुहुँदैन। उनीहरू देशको अभिन्न अंग भएको नाताले राष्ट्रियताको विषयमा उनीहरू एक हुनुपर्छ। देशलाई कसरी मद्दत गर्न सकिन्छ त्यस विषयमा उनीहरू एक हुनुपर्छ। त्यहाँ कुनै दलप्रतिको प्रेमभन्दा पनि नेपालप्रतिको माया झल्किनुपर्छ। अन्यथा उनीहरूको राजनीतिले देशलाई कुनै फाइदा हुँदैन। त्यसैले देशमा भइरहेका तमाम घटनाहरूको सम्बन्धमा उनीहरूले समयसमयमा छलफल गर्नुपर्छ। त्यसको निचोड निकाल्न सरकारलाई सल्लाह दिनुपर्छ। गैरआवासीय नेपालीहरूले नेपालमा पर्यटन विस्तारमा जोड दिन सक्छन्। नेपालमा उद्योग कलकारखानाहरू खोली रोजगारी सिर्जना गर्न सक्छन्। यहाँको मौलिक संस्कार तथा भाषा संस्कृतिलाई विश्वसामु पस्किन सक्छन्। नेपालको इतिहासलाई विभिन्न देशहरू समक्ष पस्किन सक्छन्। देशमा बन्ने नीति नियम तथा विकासका योजनाहरूमा सरकारको सारथिको रूपमा काम गर्न सक्छन्। विदेशी ज्ञान र अनुभवलाई नेपाल भित्याएर नेपालमा पनि विकासको खम्बा गाड्न सक्छन्। त्यसका लागि बस उनीहरूको बीचको एकता आवश्यक छ। त्यसमा गैरआवासीय नेपाली संघले महत्वपूर्ण भूमिका खेल्न सक्छ। तर, पुराना संस्थापक अध्यक्ष डा उपेन्द्र महतोजस्ता व्यक्तित्व देवमान हिराचन, शेष घलेजस्ता संस्थापक र पूर्वअध्यक्षले अभिभावकको भूमिका लिने अग्रसरता देखाउनु पर्छ। यो संस्थालाई जीवन्त र सशक्त बनाउने काम आउने दिनमा उनीहरूको काँधमा पनि छ। नयाँ आउने नेतृत्वलाई राम्रो सल्लाह सुझाव दिएर मार्गप्रशस्त गर्न उनीहरूले पनि उल्लेखनीय भूमिका खेल्नुपर्छ।"
गाउँ जोगाउने बारपाक मोडल,"लाहुरेहरूको गाउँ भनेर परिचित बारपाकले बिगत ६ वर्षदेखि भूकम्पको केन्द्रबिन्दूको परिचय थप गर्यो। घले, गुरुङहरूको एघार सय घरधुरी एकैठाउँमा झुरूप्प बसोबास भएको यहाँ ४० घर विश्वकर्मा समुदाय पनि छन्। तथ्यांकगत रूपमा भन्न कठिन भए पनि अधिकांश बारपाकी ब्रिटिस, सिँगापुर र भारतीय सेनाका भूपू र कार्यरत छन्। एकिन तथ्यांक दिन कठिन छ। तर, कैयौं बारपाकीहरू अमेरिका, हङकङ र युरोपतिर छन्। सरसर्ती हेर्दा थोरै प्रतिशतबाहेक बारपाकवासी सम्पन्न छन्। त्यसैले गाउँ पनि देशकै अत्यन्त सुन्दर र आकर्षक छ। २०७२ सालको भूकम्पले यहाँका करिब एकहजार घरधुरी माटोमा मिलायो। सरकारले निजी आवास पुनर्निर्माणको अवधारणा ल्याउनुअघि नै बारपाक जाग्न थाल्यो। सरकारी तथा विभिन्न सामाजिक संस्थाहरूले बारपाकलाई एकीकृत नमुनाबस्तीको रूपमा विकास गर्न परियोजना बनाउन थाले। तर, स्थानीयवासीले सरकारी तथा गैरसरकारी लम्बेतान प्रक्रिया नपर्खी धमाधम निजी आवास निर्माण गरे। अहिले स्वतस्फुर्त रूपमा पहिलेको भन्दा बलियो, सुन्दर र सम्पन्न बारपाक निर्माण भएको छ। परम्परा, संस्कार र संस्कृति अवलम्बन गर्दै गाउँ बनाउने यहाँका बासिन्दाको आफ्नैपन छ। देश वा विदेश जहाँ रहेर पनि गाउँको साख जोगाउने उनीहरूमा अनुपम गाउँप्रेम छ। बारपाकका ६३ वर्षका मीनबहादुर घले ब्रिटिस सेनामा १९ वर्ष काम गरी निवृत्त भए। स्थानीय आवासीय सुविधा पाएर बेलायत बसेको १४ वर्षपछि उनी बाँकी जीवन गाउँमै बिताउन चार महिनाअघि बारपाक फर्किए। उनका बुबा ४ वर्षअघि ८५ वर्षको उमेरमा बेलायतमै बितेका थिए। ८३ वर्षकी आमालाई बेलायतमा बस्न मन लागेन त्यसैले आमाको आग्रहमा सपरिबार बारपाक फर्किएका हुन्। काठमाडौंमा पनि घर छ, यूकेमा पनि। छोराछोरी उतै पढ्छन्। तर, उनी बारपाकमै फर्किए। सेनामा काम गरुञ्जेल पनि नियमित रूपमा जन्मथलो आउजाउ गरिरहन्थे। अब स्थायी रूपमै बस्न आए। २०७२ सालको भूकम्पले तहसनहस घर करोडभन्दा धेरै खर्च गरी पुनर्निर्माण गरिसकेका थिए। अहिले ८३ वर्षकी आमा, धर्मपत्नी र उनी त्यही घरमा बस्छन्। गाउँलेलाई आफ्नो थातथलोप्रति अगाध मोह छ। त्यसैले रोजिरोटीका लागि जहाँ पुगे पनि गाउँ फर्किने परम्परा रहेको उनको भनाइ छ। कामको सिलसिलामा जुन देशमा गए पनि निवृत्त भएपछि गाउँ फर्कने बारपाकका बासिन्दाको परम्परा हो। घर घडेरी, जहान परिवार जुन देशमा, जुन सहरमा भए पनि गाउँ फर्कनुलाई उनीहरू बाउबाजेको पालादेखिको चलन सम्झन्छन्। गाउँ फर्कने चाहना घरमुलीको मात्र हुँदैन। परिवारले सहजै साथ र सहयोग गर्छन्। ठूला सहरमा एकछिनको मात्रै रमाइलो हो। साँच्चैको रमाइलो आफ्नै गाउँमा हुन्छ। जुन देशमा, जुन सहरमा बसे पनि गाउँ चटक्कै छोड्ने चलन छैन,बेलायतबाट फर्केकी सीता घले भन्छिन्। जलविद्युत् उद्यमी वीरबहादुर घले बिगत ३० वर्षदेखि काठमाडौंमै व्यस्त छन्। काम विशेषले बर्षमा कैयौं पटक विदेश आउजाउ गरिरहनुपर्छ। अन्तर्राष्ट्रिय सम्मेलनहरूमा ग्रामीण विद्युतीकरणसम्बन्धी प्रशिक्षण दिन्छन्। काठमाडौंमा घरजम छ। सबै सुख, सुविधा छ, पुगिसरी छ, तर सबै काम थाती राखेर पनि उनी नियमित बारपाक आउजाउ गर्छन्। गाउँ आउँदा बस्नका लागि सुविधासम्पन्न पक्की घर बनाउँदैछन्। देशमा सहरको रहरले गाउँ खण्डहर भएका धेरै उदाहरण छन्। तर, बारपाकमा त्यस्तो छैन। बारपाक बनाउनुपर्छ र बनाउने आफैंले हो भन्ने बारपाकीलाई राम्रै ज्ञान छ त्यसैले जो जहाँ भए पनि गाउँ बिर्संदैनन्, गाउँ छाड्दैनन्। देशका ठूला सहर र देशबाहिर बसोबास गर्ने बारपाकीको संख्या सरोबरी छ। कामको सिलसिलामा जो जहाँ गए पनि, जहाँ बसे पनि उतै पलायन हुँदैनन्। दाजुभाइका पूजाआजा, बिहे, मृत्यु संस्कारहरूमा नियमित आइरहन्छन्। जो जहाँ चर्न पुगे पनि बसाईसराइ भन्ने कुरा हिजोदेखि नै बारपाकमा छँदैछैन भन्छन् वीरबहादुर। चाहे जतासुकै, जेसुकै जस्तोसुकै प्रगति गरे पनि आफ्ना दाजुभाइ छाड्ने भन्ने छँदैछैन। जन्मथलोमा एउटा घर हुनैपर्छ, आउनेजाने गर्नैपर्छ भन्ने हिजो पनि थियो, अहिले पनि छ। भोलिका दिनमा पनि बारपाकलाई गुल्जार बनाइरहनुपर्छ भन्नेमा हाम्रो प्रयास रहन्छ। नयाँ पुस्तामा पनि गाउँप्रतिको माया ममता रहिरहोस् भनेर नियमित गाउँमा ल्याउने लाने गरिरहन्छौं। सहरमै रमेका नयाँपुस्तालाई गाउँको रीतिथिति, चालचलन, संस्कार, संस्कृति सिकाउने गर्छौं,यो उनकै शब्दहरू हुन्। गाउँघरका दाजुभाइको सामूहिक पूजाआजा, मर्दापर्दा लाग्ने विभिन्न बस्तुहरू देशविदेशमा भएकाहरूले पनि तिरिरहन्छन्। विदेशमा भएकालेहरूले गाउँका सामाजिक काममा श्रमदान गर्न सक्दैनन् त्यसैले उनीहरूले त्यसबापत लाग्ने सेवाशुल्क तिर्छन्। मर्दापर्दा दामासाहीले पैसा उठाउने चलन छ। मुठी उठाउने परम्परा छ। आफ्नो भागमा लागेको शुल्क विश्वको जुन देशमा रहेको भए पनि तिरिरहन्छन्। यदि लागेको दस्तुर कुनै दाजुभाइसित उठाइएन भने नराम्रो मान्छन्। स्थानीय एक स्कुलका प्रिन्सिपल प्रदीप गुरुङका अनुसार यहाँका मान्छेमा गाउँप्रेम यति छ कि, बरु सहरको घर छोड्लान् तर गाउँको घर छाड्दैनन्। यूके, हङकङ, अमेरिका बसेकाहरू यदि उत्तै मरे भने अन्त्येष्टि गर्न जति दिन, महिना लगाएर पनि, जति खर्च गरेर पनि, भिसा हानेर पनि गाउँमै ल्याउँछन्। गाउँमै बरखी (अर्गुङ) गर्छन्। देशबाहिर स्थायी रूपमा बस्नेहरूले आफ्नो घरबारीको रेखदेख र स्याहारसम्भार गर्न नजिकको दाजुभाइलाई जिम्मा दिएका हुन्छन्। कसैको घरमा घाँस उम्रिएमा, बेस्याहार भएमा दाजुभाइकै इज्जतमाथि प्रश्न उठ्छ भन्ने मान्यता छ। त्यसैले मान्छे नभएका कुनै पनि घरमा झारपात, झाडी उम्रिएको पाइँदैन। गाउँका हरेक दाजुभाइको वर्षभरिको खर्चको हिसाबकिताब चण्डीपुर्नेको दिनमा हुन्छ। लागेको खर्च कसैबाट आएन भने उसको नजिकको दाजुभाइले तिरिराख्छन्। बाहिर हुनेबाट पछि असुलउपर गर्छन्। घरवालाहरू दुईतीन वर्षसम्म नआए पनि कसैको घरमा झारपात उम्रिएको हुन्न, कसैको जग्गा बाँझो हुन्न। दाजुभाइले रेखदेख गरिराखेको हुन्छ, अर्का स्थानीय दूतराज घले भन्छन्। बारपाकका भारतीय तथा ब्रिटिस सेनाका भूपू सैनिकहरू गाउँघरमै भेटिन्छन्। उनीहरू जहाँ घरजग्गा बन्दोबस्त गरेर बसेको भए पनि सक्थे, तर कतै पलायन हुँदैनन्। गाउँमै बस्छन्। सन् १९४५ मा भर्ती भएर १९६५ मा निवृत्त भएका ९२ वर्षका पूर्वभारतीय सैनिक वनबहादुर घले जुनबेला भगवानले लान्छ, त्यही बेला गाउँ छाड्ने हो भन्छन्। भारतीय सेनाबाट निवृत्त भएर फेरि दोहोरो सरकारी सेवा गरेका ७५ वर्षका धनबहादुर पनि १५ वर्षअघि गाउँ फर्किए। उनी जहाँ घर बनाएर बस्न चाहेको भए पनि सक्थेँ, तर म बसेनन्। बारपाकमा उनीजस्ता एउटै घरमा तीनचारजना भूपू, तीनचार जना बहालवाला लाहुरे छन् तर कसैले ठाउँ छाडेका छैनन्। दाजुभाइ, इष्टमित्र सबै गाउँमै बसेकाले उनीहरू पनि देखासिकी गर्न बाध्य हुन्छन्। १९०० मिटर उचाइमा रहेको बारपाकमा एघारसय घरधुरी छन्। उनीहरूमध्ये ४० घर दलित समुदायको छ, अरू सबै घले र गुरुङहरू मात्र हुन्। गर्मी पनि नहुने, सर्प पनि नलाग्ने, मच्छेड पनि नलाग्ने, हावापानी राम्रो भएकाले गाउँ नछाडेको उनीहरू बताउने गर्छन्। गाउँको सिरानमा मनेडाँडा छ। प्रायः भूपूहरू त्यहीँ भेला हुन्छन्। देश, विदेशका कुराकानी गर्छन्। समय बिताउँछन्। नजिकैको वन बिहार गर्छन्। ज्यान तन्काउन एकछिन वनमा पस्यो, सिस्नु त्यहीँ पाइन्छ। च्याउ त्यहीँ पान्छ। न्यूरो पाइन्छ। वनको सागसब्जी त्यहीँ पाइन्छ। छाक टार्न पनि सजिलो, स्वास्थ्यलाई पनि राम्रो तमाम भूपूको प्रतिनिधि बोली वनबहादुर घलेले यसरी भने। सहरिया हुनुलाई यहाँ कसैले राम्रो नमान्ने उनी बताउँछन्।"
खर्चिलो निर्वाचन,"जनतामा निहित सार्वभौम अधिकारको प्रयोग गर्ने लोकतान्त्रिक अधिकार नै निर्वाचन वा प्रतिनिधित्व प्रणली हो। निश्चित भूगोलभित्र बस्ने सार्वभौम जनताले आफ्नो विचार निकट भएका राजनैतिक दललाई मतदानमार्फत समर्थन गर्छन्। र, आफूमा निहित राजकीय सत्ता र सार्वभौम सत्ताको प्रयोगद्वारा आवधिक रूपमा स्वतन्त्र र निष्पक्ष निर्वाचनमा सरिक भई राज्य व्यवस्थामा जनताको सहभागिता, सम्मान र संरक्षणको सुनिश्चितता गर्छन्। यदि परिपक्व राजनीतिक संस्कारको विकास भयो भने कानुनी शासनको अवलम्बन र प्रयोग हुन्छ। स्वतन्त्र एवं सक्षम न्याय प्रणालीको सुनिश्चितता, जनताको सुसूचित हुने हकको प्रत्याभूति हुन्छ। प्रतिनिधिमूलक एवं उत्तरदायी सरकारका माध्यमबाट सार्वजनिक सेवामा निष्पक्षता, तटस्थता, सक्षमता र पारदर्शीताको अवलम्बन हुन सक्छ। यसका लागि प्रतिनिधिमूलक राजनीतिक प्रणालीमार्फत जनताद्वारा निश्चित समयमा निश्चित प्रक्रिया अपनाई निर्वाचित प्रतिनिधि पठाउनुपर्ने हुन्छ। यसले सार्वजनिक नीति निर्माण गर्ने र शासन सञ्चालन गर्ने पद्धतिको प्रतिनिधित्व गर्छ। त्यसैले लोकतन्त्रलाई बलियो र परिपक्व बनाउन निर्वाचन आवश्यक छ। विधिको शासन कायम गर्न विद्यमान राज्यका संगठन र संरचनामा व्यापक सुधार हुनुपर्छ। दण्डहीनताको अन्त्य, संक्रमणकालीन न्यायको प्रबन्ध, मानव अधिकार र मौलिक हकको प्रत्याभूति आवश्यक छ। जनताप्रति सरकारको जिम्मेवारी र जवाफदेहिताको सिर्जना हुनुपर्छ। शासन व्यवस्थाप्रति जनताको विश्वास, शान्ति, सुव्यवस्था र सामाजिक न्यायको ग्यारेन्टीका लागि राजनैतिक दूरदर्शिताको अपेक्षा जनताको अभिमतबाट प्रतिबिम्बित भएको हुन्छ। सबै तहमा सबै पक्षको प्रतिनिधित्वका लागि निर्वाचन प्रणालीको क्रियाशीलता, समावेशी लोकतन्त्रमार्फत राष्ट्रिय एकता र सहिष्णुता मजबुद बनाउने आधारशीला निर्माण नभएसम्म राष्ट्रले उचित गति लिन सक्दैन। विभिन्न क्षेत्रीय, जातीय, लैंगिकलगायतका समस्या समाधान गर्न, तत् समुदायको सार्थक प्रतिनिधित्व भएमा पहिचान सहितको जनसहभागिता आवश्यक हुन्छ। विभिन्न हित समुदायबीच स्वार्थको समायोजन र एकीकरण गरी उपलब्ध स्रोतसाधनमा सबैलाई समान एवं न्यायोचित वितरण गर्न प्रतिनिधित्वको प्रक्रियाले सहयोग गर्छ। माथिका कुरा प्राप्तिका लागि नेपालले सुरुमा बढीमतीय प्रणाली अपनाउँदै आएकोमा दोस्रो जनआन्दोलनपछि भएका सम्पूर्ण निर्वाचनमा ६० प्रतिशत बढीमतीय र ४० प्रतिशत समानुपातिक गरी मिश्रित निर्वाचन प्रणाली अवलम्बन गर्दै आइरहेको छ। प्रजातन्त्र पुनस्र्थापनाको ३१ वर्षमा २९ र संविधानसभाको पहिलो निर्वाचनपछि १४ वर्षमा १३ पटक सरकार परिवर्तन भए। हामीले प्रयोग गरेको निर्वाचन प्रणालीबाट थोरै उपलब्धि हासिल भए पनि प्रतिनिधित्वलाई पूर्ण समानुपातिक बनाउन सकिएको छैन। निर्वाचन अत्यन्त खर्चिलो र प्रयोगमा विकृत देखिएको छ। विधानसभा निर्वाचन यताका वर्षको अन्य तीन निर्वाचनमा निर्वाचनको सञ्चालन र सुरक्षा व्यवस्थापनाका लागि अर्को आवधिक निर्वाचनमा हुने खर्च झन्डै दुई गुणाले बढेको देखिन्छ। यो अवस्थालाई दृष्टिगत गर्दा हाम्रो लोकतन्त्र राष्ट्रिय अर्थतन्त्रको हिसाबले निकै नै महँगो हुँदै गएको देखिन्छ। हाम्रो जस्तो कमजोर अर्थ व्यवस्था भएको मुलुकले भोलिका निर्वाचन धान्न सक्छ कि सक्दैन भन्ने आम सवाल उठेको छ। हामीले प्रयोग गरेको निर्वाचन प्रणालीबाट थोरै उपलब्धि हासिल भए पनि प्रतिनिधित्वलाई पूर्ण समानुपातिक बनाउन सकेको छैन। निर्वाचन अत्यन्त खर्चिलो र प्रयोगमा विकृत देखिएको छ। पछिल्ला तीनवटा निर्वाचनमा सबै वर्ग, क्षेत्र तथा समूहको प्रतिनिधित्व हुन नसकेको तथ्यलाई नजर अन्दाज गर्न मिल्दैन। त्यसैले बढीमतीय निर्वाचन प्रणालीको विकल्प सोचिनुपर्छ। यसको विकल्प भनेकै पूर्ण समानुपातिक निर्वाचन प्रणाली हो। मतदान स्थलमा खसेको कुल सदर मतमध्ये बढी मत ल्याउने उम्मेदवार निर्वाचित हुने निर्वाचन प्रणालीलाई बढीमतीय निर्वाचन प्रणाली भनिन्छ। यस पद्धतिमा जति उम्मेदवारले प्रतिस्पर्धा गर्छन् त्यसमध्ये सबैभन्दा बढी मत पाउने उम्मेदवार नै विजयी हुन्छ। प्रत्यक्ष वा बढीमतीय निर्वाचन प्रणालीका बेफाइदायो प्रणालीले ससाना दललाई स्वच्छ प्रतिनिधित्वबाट वञ्चित गर्छ र असमान प्रतिनिधित्व स्थापित गर्छ। यस्तो कारणले कुनै दलले १० प्रतिशत मत प्राप्त गयो भने करिब १० प्रतिशत विधायिकी स्थानमा नै विजयी हुनुपर्छ। प्रतिनिधिसभा निर्वाचन २०७४ मा विवेकशील साझा पार्टी, राप्रपा प्रजातान्त्रिक र अन्यले करिब पाँच प्रतिशत मत प्राप्त गरेका छन्। तर, उनीहरूको प्रतिनिधित्व प्रतिनिधिसभामा शून्य छ। नेपाली कांग्रेसले लोकप्रिय मत ३२ प्रतिशत पाइको थियो। तर, यसले जम्मा स्थान ६३ मात्र पायो। जबकि उसले प्राप्त गरेको मतअनुसार कम्तीमा ८८ स्थान प्राप्त गर्नुपथ्र्यो। यो निर्वाचन प्रणालीले अल्प संख्यकहरूलाई स्वच्छ प्रतिनिधित्व हुनबाट रोक्छ। यसले स्थापित गरेको एउटा नियम नै के हो भने कुनै खास निर्वाचन क्षेत्रका बहुसंख्यक मतदाताहरूलाई असहज नहुने गरी सबैभन्दा बढी व्यापक रूपमा रुचाइएको उम्मेदवारलाई जोडदिनु हो। उदाहरणका लागि नेपालको कुनै अधिकांश बाहुन, क्षेत्री निर्वाचित हुने निर्वाचन क्षेत्रमा सीमान्तकृत, दलित वा मधेसी उम्मेदवारलाई प्रमुख दलहरूले छनोट गर्ने कुरा विरलै हुन्छ। पहिलो हने निर्वाचित हुने प्रणालीबाट विधायिकामा आदिवासी, जनजाति तथा जातिगत अल्पसंख्यकहरूको प्रतिनिधित्व विश्वभरबाटै कम हुने बलिया प्रमाण छन्। यसप्रकार अल्पसंख्यक जातीय समूहका सदस्यहरूलाई प्रतिनिधित्व गर्नबाट वञ्चित गर्ने भएकाले यसले सम्पूर्ण राजनैतिक प्रणालीलाई अस्थिर बनाउन सक्छ। यसले महिलाहरू कम प्रभावशालीलाई प्रतिनिधि हुनबाट वञ्चित गर्छ। व्यापक रूपमा सबैभन्दा बढी स्वीकार्य हुने उम्मेदवार नै आवश्यक हुने प्रवृत्तिले पुरुषको नियन्त्रणमा रहेको दलगत संरचनाबाट महिलाहरूलाई उम्मेदवारको रूपमा छनोट गर्ने सम्भावना नै कम हुन्छ। छनोट भए पनि धेरैजसो पराजित हुनुपर्ने हुन्छ। सन् २०१६ मा अमेरिमा भएको राष्ट्रपतीय निर्वाचनमा हिलारी क्लिटनले हार्ने एउटा प्रमुख कारण महिला हुनु नै हो। राम कुमारी झाँक्रीजस्ता व्यक्लिे प्रत्यक्षको टिकेट नपाउनु यसकै ज्वलन्त उहारण हो । नेपालमा २०४८ काठडमाडौं क्षेत्र नं १ मा भएको निर्वाचनमा कृष्णप्रसाद भट्टराई मदन भण्डारीसँग पराजित हुनु यसकै परिणाम हो। समानुपातिक निर्वाचन प्रणालीःप्रतिनिधित्व प्रणालीलाई पहिचानसहित समावेशी बनाउने उद्देश्यले विभिन्न वर्ग, लिङ्ग, क्षेत्र र समुदायको प्रतिनिधित्व हुन सकोस् भनी सिंगो देशलाई एक निर्वाचन क्षेत्रमानी राजनैतिक दलहरूद्वारा प्रस्तुत गरिएको बहुसदस्यीय उम्मेदवारहरूको सूचीमा खसेको मतको आधारमा छनोट गरी निर्वाचित भएको घोषणा गरिने प्रणाली नै समानुपातिक निर्वाचन प्रणाली हो। पूर्ण समानुपातिक निर्वाचन प्रणाली वास्तविक समानुपातिक समावेशीताको पक्षमा हुन्छ। यस प्रणालीअन्तर्गत पार्टीले मुद्दा र विचारका आधारमा मत माग्छ। हाम्रोजस्तो जातीय, लैंगिक, क्षेत्रीय, धार्मिक, भाषिक आदि मुद्दा प्रवल भएको देशमा यस प्रणालीको विकल्प छैन। स्वतन्त्रताको दार्शनिक पक्षबाट वकालत गर्ने विद्वान जे एस मिलले सर्वप्रथम समानुपातिक प्रतिनिधित्व प्रणालीको पक्षमा अभिमत प्रकट गरेका हुन्। बहुमतलाई शासनको अधिकार रहे पनि अल्पमतलाई समेत कदर गर्नुपर्छ भन्ने मिलको धारणा सबै पक्षको सन्तुलित रूपबाट नभई समानुपातिक रूपबाट प्रतिनिधित्व गर्ने अधिकार सुरक्षित गर्नुपर्छ भन्ने मर्ममै केन्द्रित छ। बहुमतमा निर्वाचित हुनेले बहुमतकै प्रतिनिधित्व गर्छ तर, अल्पमतमा पर्नेको त्यहाँ कदर नहुँदा अल्पमत जनताका भावनाको प्रतिनिधित्व छुट्ने हुनाले अल्पमतको समेत कदर गर्नु समानुपातिक प्रतिनिधित्व प्रणालीको सैद्धान्तिक एवं दार्शनिक आधार हो। समाजमा विभिन्न वर्ग, क्षेत्र, लिङ्ग र समुदायको यथार्थको चित्रण समानुपातिक प्रतिनिधित्वबाट मात्र सम्भव छ भन्ने आधारमा यो पद्धति विकास भएको हो। यस पद्धतिले प्राप्त मतलाई केवल गणना मात्र गर्दैन त्यसलाई तौल गरी विभिन्न वर्ग, क्षेत्र, समूहमा वितरणसमेत गर्छ। संख्यात्मक मतलाई गणितीय हुनुपर्छ भन्ने यसको मान्यता हो। समानुपातिक निर्वाचन प्रणालीले लक्षित वर्ग र समुदायको प्रतिनिधित्व र सहभागिता सुनिश्चित गर्छ। यसले विभिधताको व्यवस्थापन र संरक्षणमा सघाउँछ। यसमा मतदाताको मत कत्ति पनि खेर नजाने भएकाले सबै मतको उचित मूल्यांकन हुन्छ। चुनाव जित्न गरिने अनियमितता, धाँधली, स्रोत नखुलाई पैसा खर्च गर्ने प्रवृत्ति निरुत्साहित हुन्छ भने अल्पमतको पनि उचित प्रतिनिधित्व गराउँछ। समानुपातिक प्रतिनिधित्व प्रणालीका फाइदाहरूसमानुपातिक प्रतिनिधित्वका पक्षमा बलियो तर्क बढी मत प्रणालीको अमिल्दो निर्वाचन परिणामलाई यस प्रणालीले हटाउने कुरामा आधारित छ। धेरै हदसम्म यसले प्रतिनिधिमूलक विधायिका पैदा गर्न सक्छ। धेरै नयाँ प्रजातान्त्रिक मुलुकका लागि र खास गरी त्यस्ता मुलुकहरू जसले गहिरो सामाजिक विभाजन सामना गरेका छन्। सबै महत्वपूर्ण समूहलाई विधायिकामा समावेश गर्न र प्रजातान्त्रिक सुदृढीकरणका लागि यो प्रणाली अत्यावश्यक सर्त हुन सक्छ। अल्पसंख्यक तथा बहुसंख्यक दुवैलाई विकासोन्मुख राजनैतिक प्रणालीको मियोमा ल्याउने कुरा सुनिश्चित गर्न यो सबैभन्दा बलियो र भरपर्दो माध्यम हो। यसले मतदान गरेका मतलाई विश्वासपूर्वक विजयी भएको स्थानमा रूपान्तरण गर्छ। बढी मत प्रणालीमा हुने अस्थिरताका कारक तथा अस्वस्थ निर्वाचनका केही परिणामलाई हटाउँछ। ठूला दलका लागि हुने स्थानको बोनसलाई न्यूनीकरण गर्छ। जस्तो कि २०७४ को प्रतिनिधिसभाको निर्वाचनमा एमालेले ३३२३ प्रतिशत, नेपाली कांग्रेसले ३२७६ प्रतिशत र माओवादी केन्द्रले १३६६ प्रतिशत लोकप्रिय मत प्राप्त गरेका थिए। एमाले र माओवादी एकीकरण भएपछि यी दुवैको मत ४६९१ प्रतिशत भयो तर नेकपाले सांसदमा ६३ प्रतिशत स्थान प्राप्त गयो। जब कि नेकपाले पाएको मतको आधारमा उसले प्रतिनिधिसभामा १२९ जना सदस्य मात्र पाउनुपथ्र्यो। कहाँबाट आयो १६ प्रतिशत बढी सदस्य ? अथवा ४५ जना बढी ? बहुमतीय प्रणालीको खराबी नै यही हो कि हारेका उम्मेदवारको भोटको बोनस जित्ने पार्र्टीलाई जान्छ। यदि समानुपातिक प्रणालीको चुनाव हुन्छ भने जसले जति प्रतिशत मत प्राप्त गर्छ विधायिकामा पनि उत्ति नै प्रतिशत विधायक पाउँछ। यस कारण ससाना दलहरूले सानो संख्याको मत पाएर पनि विधायिकामा प्रवेश पाउन सक्छन्। बढीमतीय प्रणालीलाई हामी बहुमतीय प्रणाली भन्छौं। वास्तवमा यो पूर्ण बहुमत नभएर अरूको भन्दा बढी मत मात्र हो। यो प्रणालीमा बहुमतको सरकार भने पनि प्रायजसो अल्पमतकै सरकार हुन्छ। नेकपाको लोकप्रिय मतभन्दा कांग्रेसलगायत अन्य पार्टीहरूको मत बढी हुन्छ। किनभने नेकपाको जम्मा मत भनेको ४६९१ प्रतिशत मात्र हो। बहुमत हुनलाई ५० प्रतिशतभन्दा बढी मत प्राप्त गर्नुपर्छ। यसले धेरै कम मात्र मत खेर जाने अवस्था सिर्जना गर्छ। जति बेला निर्वाचित हुन आवश्यक न्यूनतम सीमा बिन्दु सानो हुन्छ, समानुपातिक प्रणालीमा मतदान भएका प्रायः सबै मत आफ्नो छनोटको उम्मेदवारतर्फ जान्छ। यसले गर्दा मतदातालाई सानै भए तापनि आफ्नो मतले निर्वाचन परिणाम फरक पार्न सक्छ भन्ने विश्वास दिलाउछ र, निर्वाचनमा सहभागी हुनु महत्वपूर्ण कुरा हो भन्ने धारणालाई मजबुद बनाउँछ। निष्कर्ष : योग्य उमेदवार छनोट प्रत्यक्ष निर्वाचन प्रणालीको मूल मर्म भए पनि उम्मेदवारले आफूलाई योग्य सावित गर्न साम, दाम, दण्ड र भेद चारै नीतिलाई अवलम्बन गरी चुनावलाई आफ्नो पक्षमा पार्न कुनै कसरत बाँकी नराखेको पाइन्छ। पार्टीले पनि जुन उम्मेदावारले उक्त नीतिलाई प्रयोग गर्न सक्छ, त्यसैलाई मात्र टिकेट दिने परम्परा बसाएका छन्। यसका लागि ठूला नेताहरूले आफूलाई शक्तिमा राखिरहन अपराधीहरूसँग नै कुनै न कुनै साँठगाँठ बनाइरहेको पाइन्छ। त्यस्तै पार्टीलाई शक्तिशाली बनाउन स्थानीय तहदेखि सांसदसम्म पैसावाललाई खरिद गरेर ल्याइन्छ भनी स्वयम उनकै कार्यकर्ताले गुनासो गर्ने गर्छन्। तसर्थ यो निर्वाचन प्रणालीले राजैतिक योगदान, क्रियाशीलता र मूल्य मान्याताको अवमूल्यन गरेकाले इमान्दार राजनीतिज्ञलाई कि अपराधी बन्न वाद्य पारेको छ कि त राजनीतिबाट हात धुन। यस निर्वाचन प्रणालीमा गरिब, बिपन्न, दलित, अल्पसंख्यक र सीमान्तकृतहरूले चुनाव लडेर जित्ने त कुरै छोडौँ उमेदवार नै हुन सक्दैनन्। यस्तो अवस्थामा निर्वाचन प्रणाली दोषरहित छ भन्न मिल्ला र ?"
हिमालयन मोबाइल बैंकिङमा क्यूआर,"काठमाडौं : हिमालयन बैंकले आफ्नो मोबाइल बैंकिङमा एकीकृत नेपाल पे क्यूआरको सफल रूपमा अन्तर आबद्धता कायम गरेको छ। अब बैंकका ग्राहकले एचआई एमबीको प्रयोग गरेर विभिन्न मर्चेन्ट तथा पेमेन्ट गेटवेमा रहेको नेपाल पे स्क्यान गरेर क्यूआरमार्फत सजिलै भुक्तानी गर्न सक्नेछन्। साथै बैंकले राष्ट्र बैंकले जारी गरेको नेपाल पे क्युआरमा आधारित भएर आफ्नो मर्चेन्ट म्यानेजमेन्ट सिस्टमको प्रयोग गरेर नेपाल पे, भिसा, युनियन पे र अलिपे लगायतका लागि अन्तर सञ्चालन शिलता तथा अन्तरआबद्धता कायम गरेको छ। नेपाल राष्ट्र बैंकले प्रकाशित गरेको नेपालक्यूआर स्ट्याण्डर्डको मूल पूर्वाधारका रुपमा नेपालपे क्यूआर स्थापना रसी एनएचएलद्वारा सञ्चालित हो।"
चुनढुंगा उत्खननमा रोक,"दाङ : दाङको बंगलाचुली गाउँपालिकाले चुनढुंगा खानी उत्खननमा रोक लगाएको छ। सिमेन्ट उद्योगले सहमति कार्यान्वयन नगरेको भन्दै खानी बन्द गरेको हो।यहाँको चुनढुंगा घोराही, अग्नि र सम्राट सिमेन्ट उद्योगले प्रयोग गर्दै आएका छन्। उद्योगले पालिकासँग गरेका सम्झौता कार्यान्वयन गरेपछि मात्रै खानी सञ्चालन हुने पालिका अध्यक्ष भक्तबहादुर वलीले बताए। अहिले त्यहाँबाट चुनढुंगा ओसार्ने कार्य ठप्प भएको छ।पालिकाले चुनढुंगा ओसार्न रोक लगाएपछि एक हप्तादेखि उद्योग बन्द भएको घोराही सिमेन्टले जनाएको छ। खानी रहेको क्षेत्रदेखि घोराहीसम्म ३० किलोमिटर सडक कालोपत्रे भएको महिना दिन नहुँदै भत्किएको छ। सडक धुलाम्य हुन थालेपछि पालिकाले खानी नै बन्द गरेर ट्रिपर सञ्चालनमा रोक लगाएको हो।कालोपत्रे गर्ने जिम्मा लिएका व्यवसायी, घोराही सिमेन्ट उद्योगले अझैसम्म काम सुरु नगरेको पालिकाले जनाएको छ।"
कर्म अनुसारको फल,"एकजना योगी सत्यको खोजीमा निस्किए। धेरै दिन हिँडेपछि बाटोमा उनको एकजना आँखा नदेख्ने व्यक्तिसँग भेट भयो। एक आपसमा चिनजान गरे। ती व्यक्ति पनि सन्यासी रहेछन्। उनी पनि केही कुराको खोजीमै हिँडेको योगीले थाहा पाए। त्यसपछि उनीहरूसँगै यात्रामा हिँडे। केही दिनपछि विशाल मरुभूमिमा पुगे। बास बस्ने ठाउँ कहीँ पाएनन्। उनीहरू थकित थिए। खानेकुरा तथा पानी पनि केही थिएन। औंसीको रात अनि जाडोको समय थियो। कहीँ केही नपाएपछि उनीहरू मरुभूमिमा सुते। दिनभरीको थकानले एकैछिनमा निदाए पनि। अँध्यारो रात अनि जाडो धेरै भएकाले आधा रातमै योगीको निद्रा खुल्यो। उनलाई उज्यालो भइसकेजस्तै लाग्यो। संन्यासीलाई हेरे, मस्त निदाइरहेका थिए। उठाउन मन लागेन। आफू पनि सुत्न खोजे तर जाडोले सकेनन्। त्यसपछि सन्यासीलाई उठाए। उनी उठेपछि छामछुम गर्दै यताउता केही खोज्न थाले। के खोज्नुभएको ? योगीले सोधे। उनले भने, मेरो टेक्ने लौरो खोजेको, कहीँ भेटिएन। तपाईं त आँखा देख्नुहुन्छ, खोजिदिनुहोस् न। योगीले राति सुत्ने बेलामा लौरो नदेखेको बताए। आँखा देख्ने मान्छे भएर पनि सहयोग नगरेको भन्दै संन्यासी भुत्भुताउँदै थिए। मरुभूमिमा राखेको लौरो बालुवामा पुरिएछ। कुन ठाउँमा पुरियो पत्तै भएन। अँध्यारो रातमा कहाँ खोज्ने। साधुले पनि कतै भेटेनन्। त्यसपछि सुरु भयो उनीहरूको झगडा। संन्यासीले लौरो लुकाइदिएको आरोप योगीलाई लगाए। आँखा नदेख्ने भनेर हेपेको पनि भने। योगी चुप लागेर बालुवाभित्र कतै लौरो भेटिन्छ कि भन्दै खोजिरहे। अचानक उनले बालुवाभित्र एउटा सर्प भेटाए। जुन जाडोले कठ्याँग्रिएर अह्ररो भएको थियो। चिल्लो, डोलो चिजलाई उनले लौरो नै ठाने। साथीले लौरो भेटाएकोमा योगी पनि खुसी भए। केही घन्टामा उज्यालो भयो। साथीको हातमा सर्प देखेर भने, त्यो तपाईंले हातमा लिएको लौरो होइन, त्यो त सर्प हो। फालिदिनुहोस्। तर, उनले मानेन्। तापक्रम बढ्दै गयो। सर्प पनि ब्यूँझन थाल्यो। एकैछिनमा सर्पले सन्यासीलाई टोक्यो। उनी त्यहीँ मरे। नैतिक शिक्षा : अरूलाई दोष लगाउनुअघि सत्य पत्ता लगाउनुपर्छ।"
ग्लोबल र कामना सेवा सहकार्य,"काठमाडौं : ग्लोबल आईएमई बैंक र कामना सेवा विकास बैंकबीच गैरकोषमा आधारित बैंकिङ सुविधा उपलब्ध गराउने समझदारी भएको छ। सम्झौताअनुसार कामना सेवाका ग्राहकले आफ्नो व्यवसायलाई आवश्यकता पर्ने गैरकोषमा आधारित प्रतीतपत्र (लेटर अफ क्रेडिट), बैंक ग्यारेन्टी, डकुमेन्ट अगेन्स्ट पेमेन्ट, डकुमेन्ट अगेन्स्ट असेप्टेन्स, ट्रेड ट्रान्जेक्सन बैंकिङ आदि सुविधा कामना सेवाको सिफारिसमा ग्लोबल आईएमईमार्फत उपभोग गर्न सक्नेछन्। ग्लोबल आईएमईका प्रमुख कार्यकारी अधिकृत रत्नराज बज्राचार्य र कामना सेवाका प्रमुख कार्यकारी अधिकृत प्रवीन बस्नेतले समझदारीमा हस्ताक्षर गरे। ग्लोबल आईएमईले मुलुकभर तथा बाहिर गरी सबै क्षेत्र र वर्गसम्म बैंकिङ पहुँच पुर्याउने उद्देश्यले २ सय ८७ शाखा, २ सय ५२ एटीएम, २७४ शाखारहित बैंकिङ सेवा, ५० एक्सटेन्सन तथा राजस्व संकलन काउन्टर तथा ३ वटा वैदेशिक प्रतिनिधि कार्यालयसमेत गरी करिब ८ सय ६० सेवा केन्द्रबाट २८ लाखभन्दा बढी ग्राहकलाई सेवा प्रदान गरिरहेको छ।"
राधे श्यामको कमजोर सुरुवात,मुम्बई : दक्षिण भारतीय सुपर स्टार प्रभासको बहुप्रतिक्षित चलचित्र राधे श्यामले बक्स अफिसमा फिका सुरुवात गरेको छ। शुक्रबार रिलिज भएको राधे श्यामले धेरै चलचित्र पण्डितको आशा विपरीत कमजोर सुरुवात गरेको हो। पहिलो दिनको कमाई हेर्ने हो भने राधे श्यामले आफ्नो खर्च उठाउनै मुस्किल पर्ने देखिएको छ। ३५० करोडमा निर्माण भएको चलचित्र राधे श्यामको हिन्दी भर्सनले पहिलो दिन जम्मा ४५० करोड रुपैयाँको व्यापार गरेको थियो। चलचित्र पण्डितहरूले पहिलो दिन ५६ करोड व्यापार गर्ने अनुमान गरे पनि चलचित्रले धेरैलाई निरास बनाएको भारतीय सञ्चार माध्यमले जनाएका छन्। चलचित्रले दक्षिणी क्षेत्रमा भने मध्यम व्यापार गरेको छ। राधे श्यामले आक्रामक प्रचारप्रसार गरेको थियो। चलचित्रका कलाकारहरू पनि प्रमोसनमा निकै खटेका थिए। यसको बाबजुद पनि पहिलो दिन बक्स अफिसमा राधे श्याम फिक्का सावित भयो। बाहुबली सुपर स्टार प्रभासको क्रेज निकै राम्रो रहे पनि चलचित्रको कमाईले भने सबैलाई निरास बनाएको छ। लामो समय पर्दामा नदेखिएका प्रभासको क्रेजले राधे श्यामले ठूलै सफलता पाउने विश्वास निर्माण टिमले गरे पनि पहिलो दिनको कमाईले निरास बनाएको छ। राधे श्यामको तुलनामा पहिलो दिन कम बजेटको चलचित्र द कस्मिर फाइल्सले राम्रो कमाई गरेको छ। थोरै पर्दामा लागे पनि चलचित्रले पहिलो दिन ३५५ करोड कमाई गरेको भारतीय सञ्चार माध्यमले जनाएका छन्। राधे श्यामले सिंगो भारतमा भने ४८ करोड कमाई गरेको निर्माण टोलीले जनाएको छ। राधाकृष्ण कुमारको निर्देशनमा बनेको राधे श्याममा प्रभास र पूजा हेगडेको मुख्य भूमिका रहेको छ।
एनआईसी एसियाका ग्राहकालाई सोल्टी होटलमा छुट,"काठमाडौं : एनआईसी एसिया बैंकका ग्राहकलाई पाँचतारे होटल द सोल्टी काठमाडौं र नेपालगन्जस्थित सोल्टी वेस्टेन्डमा डेबिट कार्ड वा क्यूआरबाट भुक्तानी गर्दा १० प्रतिशत छुट दिने सहमति भएको छ। बैंकका चिफ स्ट्राटेजी अफिसर विशाल सिग्देल र कम्पनीका निर्देशक दिनेशबहादुर बिष्टले सहमतिपत्रमा हस्ताक्षर गरे। पछिल्लोपटक डिजिटल कारोबारमा ग्राहकको बाक्लो उपस्थितीलाई मध्यनजर गर्दै बैंकले यो योजना ल्याएको हो। दुई होटलबाट विभिन्न सेवा लिई पीओएस तथा क्यूआर भुक्तानी गर्दा १० प्रतिशत आकर्षक छुटको व्यवस्था गरेको हो। बैंकले मोबाइल बैंकिङ तथा कार्ड प्रयोगकर्तालाई देशभरका २ हजार ३ सय वटाभन्दा बढी अस्पताल, होटल तथा रेष्टुराँ, डिपार्टमेन्ट स्टोरलगायतमा खरिदको रकम भुक्तानी गर्दा कारोबार रकमको ३० प्रतिशतसम्म छुट दिने व्यवस्था गरी डिजिटल कारोबारलाई प्रोत्साहन गरिरहेको बैंकले जनाएको छ।"
३ वर्षमा ४ किमि कालोपत्रे,"डोटी : कैलालीको सहजपुरडोटी बोगटान (५० किमि) सडक कालोपत्रे अलपत्र परेको छ। पीआरएल कुमार जेभीले २०७५ फागुनमा ३० महिनामा सक्ने गरी जिम्मा लिएको थियो। तर, तीन वर्षसम्म चार किलोमिटर मात्रै कालोपत्रे गरेको छ। रूख कटान, बेमौसमी वर्षा तथा कोरोनाका कारण समयमा काम गर्न नसकिएको सहजपुरबोगटानदीपायल सडक आयोजनाका प्रमुख उज्वल श्रेष्ठले बताए। तत्कालीन प्रधानमन्त्री केपी शर्मा ओलीले २०७५ फागुन ७ गते सडक कालोपत्रेको शिलान्यास गरेका थिए। शिलान्यास भएको २८ महिनापछि मात्रै रूख काट्ने आदेश आयो। बेमौसमी वर्षाले काम गर्न दिएन, श्रेष्ठले भने । आयोजनाको म्याद २०७९ असारसम्म थपिएको छ। त्यो बीचमा ३३ किमि कालोपत्रे गरिसक्छौं, उनले भने । अहिले कैलालीको सहजपुरबाट साढे चार किमिको काम सकिएको छ। त्यसपछिको १३ किमिमा सबबेश लगाइसकिएको योजना सुपरभिजन कन्सलटेन्ट पुष्प भट्टले जानकारी दिए। २०७९ माघभित्र पूरा हुने उनले बताए। २ अर्बमा ठेक्का लागेको छ। यो खण्ड ट्र्याक खोल्ने कार्य २०४४ सालमा सुरु भएको हो। स्थानीय तेजबहादुर मौनीले भने, गाउँले सबै मिलेर सडक कार्यालय र ठेकेदारलाई दबाब दिनुपर्ने भयो।"
चिनियाँ विदेशमन्त्रीलाई भ्रमण गराउने तयारी,"काठमाडौं : नेपाल सरकार र दूतावासले चिनियाँ विदेशमन्त्री वाङ यी भ्रमणको तयारी सुरु गरेको छ। नेपालका लागि चिनियाँ राजदूत होउ यान्छीले विदेशमन्त्री यीको नेपाल भ्रमण बारेमा परराष्ट्र मन्त्रालयमा औपचारिक जानकारी गराइसकेकी छन्। स्रोतका अनुसार परराष्ट्रमन्त्री नारायण खड्काले प्रधानमन्त्री शेरबहादुर देउवालाई चिनियाँ विदेशमन्त्री यीको भ्रमणका बारेमा ब्रिफिङ गरिसकेका छन्। मन्त्रालयका उच्च अधिकारीका अनुसार विदेशमन्त्री वाङ चैतको तेस्रो साता नेपाल आउने छन्। फागुनको अन्तिम साताका लागि पहिला भ्रमण तय भएको थियो। नेपालस्थित चीनको राजदूतावासले नै विदेशमन्त्री नेपाल भ्रमण गर्न चाहेको प्रस्ताव ल्याएको हो। तर, पछि विविध कारणले मिति सर्यो,मन्त्रालय स्रोतले भनेको छ। चिनियाँ राजदूत यान्छीले नेकपा माओवादी केन्द्रका अध्यक्ष पुष्पकमल दाहाल सभामुख अग्नि सापकोटा, माओवादी नेता वर्षमान पुनलगायतका शीर्ष नेतालाई विदेश मन्त्रीको भ्रमणबारेमा जानकारी गराएकी छन्। अमेरिकी सहयोग परियोजना (एमसीसी) संसद्बाट अनुमोदन भएपछि चीन नेपालका राजनीतिक दल र सरकारसँग सशंकित छ। मन्त्रालयका अनुसार विदेशमन्त्री यीसँगै चिनियाँ कम्युनिष्ट पार्टीका विदेश विभाग प्रमुख सोङ ताओ समेत नेपाल आउँदै छन्। एमसीसी संसद्बाट अनुमोदन गराउने विषयमा अमेरिकाले दबाब दिन थालेपछि नै चीनको बेइजिङ सरकारले ज्ञापनपत्रमार्पत असन्तुष्टि जनाउँदै आएको थियो। गत सोमबार पत्रकार सम्मेलन गरेर आगामी दिनमा छिट्टै छिमेकी देशबाट उच्चस्तरीय भ्रमण गराउने तय भएको मन्त्री खड्काले संकेत गरेका थिए। यद्यपि उनले कुन देशको भ्रमण कहिले भन्ने कुरा भने खुलाएका थिएनन्। परराष्ट्रमन्त्री खड्का टर्की भ्रमणबाट फर्किएपछि चिनियाँ विदेशमन्त्रीको भ्रमणको तयारीमा जुट्ने छन्। छिमेकी देशका उच्चस्तरीयको भ्रमणमध्ये चिनियाँ विदेशमन्त्रीको भ्रमणलाई यतिबेला महत्वका साथ हेरिएको छ। एमसीसी पास गराउने क्रममा अमेरिकी विदेशमन्त्री डोनाल्ड लुले एमसीसी अनुमोदन नभएको खण्डमा चीनको दबाबमा अनुदान अस्वीकार गरिएको भनेर बुझ्ने बताएका थिए। एमसीसी सम्झौता अनुमोदन हुनु एक साताअघि चिनियाँ विदेश मन्त्रालयले अमेरिकालाई एमसीसी सम्झौता अनुमोदनमा दबाब नदिन पनि आग्रह गरेको थियो। सोही कुरालाई पत्रकार सम्मेलनमा परराष्ट्रमन्त्री खड्काले चीनसँगको नेपाल सम्बन्धबारे स्पष्ट पारेका थिए।"
प्रदेशस्तरीय प्रतियोगिता सुरु,"हेटौंडा : प्रथम बागमती प्रदेश खेलकुद प्रतियोगिता सुरु भएको छ। हेटौंडा५ स्थित क्याम्पडाडा रंगशालामा मुख्यमन्त्री राजेन्द्र पाण्डेले शनिबार प्रतियोगिताको उद्घाटन गरेका हुन्। प्रदेश खेलकुद विकास परिषद्को आयोजनामा भएको प्रतियोगिताको उद्घाटन कार्यक्रममा नेपाल प्रहरीको ब्यान्ड प्रस्तुति, विद्यार्थीहरूद्वारा ड्रिल प्रदर्शन, अतिसबाजी, मार्सल आट्र्स डेमोस्ट्रेसन र विभिन्न झाँकी प्रदर्शनी गरिएको थियो। प्रतियोगितामा फुटबल, तेक्वान्दो, ब्याडमिन्टन, क्रिकेट, कराते, एथलेटिक्स, भलिबल र बक्सिङका प्रतियोगिता हुने परिषद्का सदस्यसचिव सूर्यलाल भण्डारीले जानकारी दिए। प्रतियोगिताअन्तर्गत मकवानपुरमा फुटबल, तेक्वान्दो र ब्याडमिन्टन, चितवनमा भलिबल र क्रिकेट, सिन्धुपाल्चोकमा कराते, काठमाडौंमा एथलेटिक्स र काभ्रेमा महिला फुटबल र बक्सिङ हुनेछ। प्रतियोगिताअन्तर्गत आइतबार हेटौंडामा पुरुष फुटबल प्रतियोगितामा चितवन र ललितपुरले प्रतिस्पर्धा गर्नेछन्। प्रतियोगितामा जिल्लास्तरीय प्रतिस्पर्धाबाट छनोटमा भएका दुई हजार एक सय ८८ खेलाडीले प्रतिस्पर्धा गर्ने छन्। तीमध्ये एक हजार दुई सय ४९ जना पुरुष र नौ सय ३९ जना महिला खेलाडी छन्। प्रतियोगिता चार सय ५७ जना अफिसियल र निर्णायकले सञ्चालन गर्नेछन्। प्रतियोगिता सम्पन्न गर्न आठ करोड चार लाख रुपैयाँ खर्च हुने परिषद्का अध्यक्ष एवं बागमती प्रदेशका युवा तथा खेलकुदमन्त्री रत्न ढकालले जानकारी दिए। उनका अनुसार प्रतियोगितामा सहभागी खेलाडीले दैनिक भत्ता दुई हजार रुपैयाँ पाउनेछन्। सबै विधाका खेलका स्वर्ण विजेताले पाँच हजार, रजतले चार हजार र कांस्य विजेता खेलाडीले जनही तीन हजार रुपैयाँ पुरस्कार पाउने छन्। प्रतियोगितामा सहभागी हुने खेलाडीहरूको प्रदेश सरकारले बीमा पनि गरिदिएको छ। घाइतेको उपचारमा अधिकतम १५ लाख र मृत्यु भएमा ३० लाख रुपैयाँ बीमाबाट पाउने मन्त्री ढकालले बताए। काभ्रेको धुलिखेलमा चैत १२ गते प्रतियोगिताको समापन हुनेछ। प्रतियोगिता उद्घाटन गर्दै मुख्यमन्त्री राजेन्द्र पाण्डेले गौरवको कार्यक्रमका रुपमा प्रदेशमै पहिलो पटक प्रदेश खेलकुद प्रतियोगिता आयोजना गरिएको बताए। हामीले देशलाई विश्वमा चिनाउन सक्ने खेलाडीहरू बागमती प्रदेशबाट उत्पादन गर्ने लक्ष्यका साथ प्रतियोगिता आयोजना गरिएको छ, उनले भने, प्रदेश सरकार खेलकुदलाई प्राथमिकतामा राखेर खेल क्षेत्रको प्रवद्र्धन गर्न तयार छ।"
भोजपुर गोल्डकप चैत १ देखि,"भोजपुर : पाँचौ मेयर अन्तर्राष्ट्रिय भोजपुर गोल्डकप चैत पहिलो साता आयोजना हुने भएको छ। प्रतियोगितामा चर्चित आठ टोलीको सहभागिता रहने जनाइएको छ। २०७० सालदेखि विभिन्न प्राविधिक र आर्थिक समस्याका कारण रोकिएको प्रतियोगिता गत वर्ष आयोजना गरिएको थियो। नकआउटका आधारमा खेलाइने प्रतियोगितामा बसाह क्लब उदयपुर, राष्ट्रिय जागृति क्लब सुनसरी, सताशीधाम स्पोर्टिङ क्लब झापा, अमुक्त परिवार पश्चिम बंगाल, सगरमाथा युथ एशोसिएसन मोरङ, गोर्खा ब्वाइज रुपन्देही, भगवती स्पोर्ट्स क्लब खोटाङ र आयोजक भोजपुर फुटबल क्लब गरी आठ टोलीले प्रतिस्पर्धा गर्ने छन्। जिल्लामा खेल पर्यटनलाई टेवा पुर्याउँदै उदयीमान खेलाडी उत्पादन गर्ने मुख्य उद्देश्य अनुरुप प्रतियोगिता आयोजना गर्न लागिएको जिल्ला फुटबल संघ भोजपुरका अध्यक्ष प्रवीण सुवालले बताए। चैत १ गतेदेखि चैत ७ गतेसम्म आयोजना हुने प्रतियोगिताको विजेताले पाँच लाख नगद पुरस्कार पाउने छन्।"
वीरगन्ज महानगरका प्रमुखले किन रोजे एमाले ?,"वीरगन्ज : वीरगन्ज महानगरपालिकाका प्रमुख विजयकुमार सरावगी जसपा परित्याग गरी एमालेमा प्रवेश गरेका छन्। उनी जसपाका केन्द्रीय सदस्य थिए। एमाले अध्यक्ष केपी शर्मा ओलीले शनिबार बाराको प्रसौनीमा सरावगीलाई भव्यतापूर्वक स्वागत गरे। पार्टीको प्रदेश २ को कोषाध्यक्ष बनाइएका सरावगीलाई बीचमा अध्यक्ष उपेन्द्र यादवले उक्त जिम्मेवारीबाट हटाएका थिए। महानगरपालिकाको काममा आफ्नै नेताकार्यकर्ताबाट अनावश्यक दबाब आएको भन्दै उनले २०७५ भदौमा पार्टीबाट राजीनामा दिएका थिए। नेतृत्वले राजीनामा स्वीकार नगरेपछि पुनः पार्टीमै सक्रिय थिए । यतिबेला उनले एकाएक पार्टी परित्याग गरी एमाले प्रवेश गरेका छन्। किन ? प्रस्तुत छ, यही सेरोफेरो अन्नपूर्ण पोस्ट्का क्रान्ति शाहले सराबगीसँग गरेको कुराकानी तपाईंले जसपा किन छाड्नुभयो ? आफ्नै पार्टीबाट असहयोग किन भयो ? मेयरमा जितेपछि पार्टीका केही नेता कार्यकर्ताले मेरो पदीय दुरुपयोग गरी आर्थिक लाभ लिन दबाब दिन थाले जुन मबाट हुनै सक्दैन्थ्यो न हुने नै छ। त्यही भएर म जसपामा टिक्न नसकेको हुँ। जसपा छाड्नुका अरू पनि केही कारण छन् ? मधेस र मधेसीका लागि खोलिएको पार्टी थियो त्यो बेलाको फोरम अहिलेको जसपा। तर, अहिले यो पार्टीमा नेता कार्यकर्ताको सही मूल्यांकन नै छैन। पार्टीमा जातिवादको राजनीति मात्रै हाबी छ। नेता कार्यकर्ताको योगदान र लगानीको मूल्यांकन नै छैन। म ठोकुवा गरेर भन्छु जसपामा असल र इमान्दार कोही पनि नेता कार्यकर्ता अब टिक्नै सक्दैनन्। अनि, एमाले रोज्नुका कारण ? मधेस आन्दोलनका बेला कुप्रचार गरिएको जस्तो एमाले मधेस विरोधी पार्टी हुँदै होइन। आफ्नो स्वार्थपूर्तिका लागि केही मधेसी नेताले मधेसमा एमालेबारे भए नभएका कुरा गरेर भ्रम फिजाएका थिए। म त भन्छु यो देशको सबैभन्दा राष्ट्रवादी पार्टी भनेकै एमाले मात्रै हो। एमाले मधेस, पहाड र हिमाल सबै भूभागको हितैषी पार्टी हो। अर्को कुरा नेता केपी ओलीबाट म धेरै पहिलेदेखि नै प्रभावित थिएँ। ओली देशको हितमा चट्टानी अडान राख्ने र बोल्ड डिसिजन गर्न सक्ने क्षमता भएका एक मात्र राजनेता हुन्। देश प्रतिको उहाँको भावना जुन छ त्यो कोही नेतामा छैन। यही भएर मैले एमाले रोजेको हुँ। तर, तपाईं मेयरको टिकटका लागि बार्गेनिङ गरेर एमालेमा गएको भन्ने चर्चा व्यापक छ त ? हेर्नुस्, म फेरि वीरगन्जको मेयरमा चुनाव लड्छु यो आफ्नो ठाउँमा छँदैछ। तर, मेयरको टिकटकै बार्गेनिङ गरेर एमालेमा आएको भने होइन। म एमालेमा एउटा इमान्दार कार्यकर्ताका रूपमा पार्टीको विधान र सिद्धान्तअनुसार काम गर्छु। एमाले नेतृत्व र अध्यक्षले मेरो कामको मूल्यांकन गर्नुहुनेछ भन्नेमा म विश्वस्त छु। तपाईं त सुुरुमा कांग्रेसमा जाने चर्चा थियो, एकाएक एमालेमा कसरी प्रवेश गर्नुभयो ? हो, तपाईंले भनेको सही नै हो। जसपामा टिक्नै नसक्ने भएपछि मैले जसपाका नेताहरूलाई दुईतीन साता पहिले नै पार्टीमा म बस्दिनँ भनेर भनिसकेको थिए। त्यसपछि मेरो पहिलो रोजाइ कांग्रेस नै थियो। दोस्रो रोजाइ एमाले थियो। त्यस क्रममा मैले प्रधानमन्त्री शेरबहादुर देउवासँग भेटेर कुरा पनि गरिसकेको थिएँ। उहाँ सकारात्मक पनि हुनुहुन्थ्यो। तर, पर्साका कांग्रेसका केही नेताले मान्नुभएन। त्यसपछि मैले कांग्रेसमा नजाने निधो गरेँ। यही बीचमा मलाइ एमाले नेता एवं पूर्वमन्त्री मोतीलाल दुगडले अध्यक्ष ओलीसँग भेट गराउनुभयो। उहाँ पनि सकारात्मक हुनुभयो र म आज एमालेमा प्रवेश गरेँ।"
पैसा कमाउन टपरी उद्योग नै काफी,"वीरगन्ज : घर खर्च टार्नै समस्या परेपछि पर्साको पर्सागढी नगरपालिका२ कटानीकी टुकुकुमारी कार्कीले २०६४ मा गरगहना बेचेर श्रीमान् नारायणलाई दुबई पठाउने निधो गरिन्। वेल्डर कामका लागि महिनाको एक हजार रियाल तलब पाउने भनेर नारायणको भिसा आयो। वैदेशिक रोजगारीका लागि अन्तिम अन्तर्वार्ता दिन नारायण काठमाडौंमा रहेको म्यानपावर कम्पनी पुगे। अनि पो उनी झसंग भए, जब म्यानपावरले उनको तलब ७ सय रियाल (करिब १२१३ हजार रुपैयाँ) मात्र पाउने जानकारी दियो। त्यति पैसाका लागि अर्काको देश जानु पर्दैन। त्यति त मैले घरमै पातको दुना, टपरी गाँसेर पनि कमाइरहेकी छु। घर फर्किनुस्। घरको काम हेर्नुस्। म अब जंगल पस्छु, श्रीमानलाई उतिबेला फोनमा भनेको टुकुकुमारी सम्झिन्छिन्, उहाँ काठमाडौंबाट फर्किनुभयो। उहाँले घरखेत हेर्न थाल्नुभयो। मैले यही दुना टपरीमा समय दिन थालेँ। टुकुकुमारीले अहिले आफ्नै घरमा लक्ष्मी दुना टपरी घरेलु उद्योग सञ्चालन गर्दै आएकी छिन्। यही उद्योगको कमाइबाट सुरुको वर्ष दुइटा लैनो भैंसी किनिन्। अहिलेसम्म त दुई बिघा खेत पनि जोडिसकेकी छिन्। उनको तरक्कीको कथा त्यतिमा मात्र सकिँदैन। कमाइको दिगोपनसँगै पलाएको आँटले उनलाई ऋण लिएर कारोबार गर्न पनि सक्ने बनायो। त्यही आँटका भरमा ३०३५ लाख ऋण गरेर काठमाडौंमा एउटा घडेरी पनि किनिन्। पाँच जना छोराछोरी हुर्काइन् मात्र होइन, चार जनाको त बिहेबारी पनि गरिसकिन्। टुकुकुमारी १५ वर्ष पहिले गाउँछेउकै वनमा गएर सालको पात टिपेर ल्याउँथिन्। र, ती पात उनेर मेसिनमा दुना, टपरी, कचौरा र प्लेट उत्पादन गर्थिन्। व्यवसाय फस्टाउन थालेपछि उनले दुइटा मेसिन थपेकी छन्। अहिले उद्योगमा उनीसँग दुना टपरी बनाउने तीनवटा मेसिन छन्। उनी आफैं पात टिप्न वनमा जान अचेल भ्याउँदिनन्। छिमेकका २०२५ जना महिलाले वनबाट पात टिपेर ल्याउँछन्। पात सिन्काले गाँसेर घाममा सुकाउँछन् अनि ती पात किनेर टुकुकुमारीले दुना, टपरी, कचौरा आदि बनाउँछिन्। टुकुकुमारीको उद्योगमा उत्पादित पातको दुना, टपरी, प्लेट र कचौरा काठमाडौं, वीरगन्ज र सिमराका व्यापारीले किनेर लैजान्छन्। टुकुकुमारी भन्छिन्, यो काम थाल्नुभन्दा पहिले कहिलेकाहीँ त नुन तेल किन्ने पनि पैसा हुँदैथ्यो, अहिले कात्तिकदेखि वैशाखसम्मको एक सिजनमा सबै खर्च कटाएर ५ लाख रुपैयाँ जति नाफा बस्छ। वनमा रूखबाट झरेर खेर जाने सालका पातले टुकुकुमारीलाई उद्योगको मालिक बनाएको छ भने पात टिपेर ल्याउने छिमेकका २०२५ जना गृहिणी महिलालाई पनि आर्थिक रूपमा केही हदसम्म आत्मनिर्भर बनाएको छ। घर र खेतबारीको कामधन्दा सकाएर फुर्सद भएको समय उनीहरू पात टिप्न वन जान्छन् र पात टिपेर ल्याउँछन्। पात बेचेर आएको पैसाले नुन, चिनी, तेल, मसला मात्रै होइन, कहिलेकाहीँ माछामासु खान पनि पुगेको छ, कटानीकै छलकुमारी महतो भन्छिन्, बच्चाहरूको पढाइलेखाइको खर्च पनि यसबाटै जोहो हुन्छ। छलकुमारीलाई कहिलेकाहीँ दुईचार हजार रुपैयाँ खाँच्चै परेका बेलामा साहूमहाजन मात्रै होइन, आफ्नै श्रीमान्का अगाडि पनि हात पसार्नु पनि परेको छैन। छलकुमारीकै छिमेकी चित्रकुमारी कार्की पनि उस्तै दंग छिन्। घरधन्दाको काम सकेर त्यसै घरमा बसिरहनुभन्दा पात टिप्न वन जान्छौं, दुईचार पैसा कमाइ पनि भइहाल्छ। टुकुका अनुसार, वनबाट पात ल्याएर उनको उद्योगमा बेच्ने महिलाले जनही महिनामा ८ देखि १० हजार रुपैयाँसम्म कमाउने गरेका छन्। टुकुकुमारीले गाउँका गृहिणी महिलाहरूलाई तालिम पनि दिन्छिन्। उनले नै ठोरीको क्षेत्रीलाइन टोलका २०२५ जना महिलालाई दुना टपरी बनाउने तालिम दिएकी छिन्। तीमध्ये केहीले त उनको जस्तै मेसिन नै राखेर दुना, टपरी पनि बनाइरहेका छन्। टुकुले नै तालिम दिएकी ठोरी५ क्षेत्रीलाइनकी सुनिता कोर्मोचाले पनि ४ वर्षदेखि एउटा मेसिन राखेर व्यावसायिक रूपमै पातको दुना, टपरी, कचौरा र प्लेट उत्पादन गर्दै आएकी छन्। उनले अहिले त एउटा मात्र मेसिन राखेकी छिन्। घरधन्दाको काम सकाएर फुर्सदको समय यसमा दिन्छौंं, सुनिता भन्छिन्, चाडपर्व र बिहेबारीको लगनमा त भ्याइनभ्याइ हुन्छ। घरधन्दा र खेतीबारीको काम पनि गर्नुपर्ने भएकाले यी उद्यमी महिलाहरूलाई चाहेजस्तो समय हुँदैन। समयको कमीले गर्दा नै उनीहरूले बजारको मागअनुरूप उत्पादन गर्न भ्याइरहेका छैनन्। बजारको मागअनुसार उत्पादन गर्न नभ्याउँदा पनि सबै खर्च कटाएर महिनाको ३० देखि ३५ हजार रुपैयाँ बच्ने गरेको विवरण सुनिताले सुनाउँछिन्। छिमेकका ३०३२ जना महिलाले वनबाट सालका पात टिपेर ल्याई सुनितालाई बेच्ने गरेका छन्। उनीहरू पात टिप्नकै लागि मात्र भनेर पनि वन जाँदैनन्। बरु, घाँसदाउरा र वस्तुभाउ चराउन जंगल गएका बेला पात टिपेर ल्याउँछन्। त्यसो गर्दा पनि अलि बढी खट्ने महिलाले त महिनामा ८९ हजार रुपैयाँसम्म पैसा कमाउने गरेको सुनिताको हिसाब छ। लागेन डढेलो, भएन प्रदूषण ठोरीको सुनाखरी मध्यवर्ती सामुदायिक वन उपभोक्ता समितिका अध्यक्ष देवीप्रसाद दाहालको अनुभवमा ५६ वर्षयता सामुदायिक वनमा डढेलो लाग्ने घटना कम भएको छ। वनमा डढेलो लाग्ने मुख्य कारण रूखबाट भुइँमा झरेर सुकेका पातपतिङ्गरले नै हो। झरेको पात महिलाहरूले टिपेर ल्याउँछन्। यसले वनमा सुकेको पात बिरलै हुन्छ। अनि गर्मी मौसममा कुनै कारणवश आगो लागि हाल्यो भने पनि भुइँमा सुकेका पात नभएपछि आगो फैलन पाउँदैन, दाहाल भन्छन्, लागेको आगो निभाउन पनि सजिलो हुने गरेको छ। यसले वन संरक्षणमा टेवा पुगेको छ। सामुदायिक वनको पहिलो उद्देश्य नै वनको संरक्षण हो। दोस्रो हो, वनमा आश्रित समुदायको आर्थिक जीवनस्तर उकास्नु। महिलाहरूले सुकेका पात टिपेर ल्याउँदा डढेलो लाग्न कम भइ वन संरक्षणमा टेवा पुगेर पहिलो उद्देश्य पूरा भएको दाहालको दाबी छ। वनमा झरेर त्यसै खेर गइरहेका पात टिपेर ल्याई सदुपयोग गर्दै महिलाहरूले आम्दानीसमेत गरिरहेकाले सामुदायिक वनको दोस्रो उद्देश्य पनि पूरा भइरहेको दाहाललाई लागेको छ। केही वर्षयता वनमा डढेलो कम भएकाले त्यसले जंगलआसपासका वस्तीहरूमा वायु प्रदूषण पनि कम भएको स्थानीय तवरमा महसुस भएको उनी बताउँछन्। पहिलेपहिले गर्मीमा खडेरी परेका बेला दिनैपिच्छे वनमा डढेलो लाग्थ्यो, डढेलोको धुवाँले आँखा पोलेर घरभित्रै पनि बसिनसक्नु हुन्थ्यो, दाहाल सुनाउँछन्, तर केही वर्षयता डढेलो कम हँुदा गाउँको हावापानी पनि स्वच्छ हुँदै गएको छ। जंगलमा रूखबाट झरेका पात संकलन गरेर दुना, टपरी बनाउन थालिएपछि यसले वनमा लाग्ने डढेलोमा पनि केही हदसम्म कमी आएको डिभिजन वन कार्यालय, पर्साले पनि महसुस गरेको छ। कार्यालयका निमित्त प्रमुख फरमान मियाँ यस्तो प्रयासलाई प्रोत्साहन गर्दै भन्छन्, वनमा रूखबाट झरेर सुकेका पातबाटै डढेलो सल्किने हो, झरेर सुकेका पातको व्यवस्थापन गर्न सकियो भने धेरै हदसम्म डढेलोको समस्या समाधान गर्न सकिन्छ। पर्साका मानववस्तीसँग जोडिएका वनक्षेत्रमा पहिलेको तुलनामा केही वर्षयता डढेलोको समस्या निकै कम भएको मियाँको पनि अनुभव छ। जुनजुन वस्तीका महिलाहरूले जंगलबाट सुकेका पात टिपेर घरमा ल्याई दुना, टपरीको व्यावसायिक पेसा गरेका छन्, ती बस्तीछेउका वनमा अहिले डढेलोको समस्या धेरै कम भएको छ, मियाँ भन्छन्। वनमा रूखका पात र स्याउला ल्याउन रोक नभएको पनि मियाँ बताउँछन्। उनका अनुसार, दुना टपरी बनाउन महिलाहरूले रूखबाट झरेका अनि रूखबाटै पनि हरियो पात टिपेर ल्याउँछन्। पात स्याउला ल्याउन उनीहरूलाई कुनै रोक नलगाइएको तर रूख काट्न भने नपाइने उनी बताउँछन्। दुना, टपरी, स्वस्थ हरघडी विगतका केही वर्षयता विभिन्न उत्सवका भोजभतेरमा खाने कुरा प्लास्टिक र फाइबरले बनेका भाँडामा पस्केर खाने चलन बढेपछि यसले मानव शरीरमा दीर्घकालीन रोगहरूको समस्या बढेको चिकित्सकहरूको ठम्याइ छ। प्लास्टिक र फाइबरले बनेका भाँडामा तातो खानेकुरा राखेर खादा मधुमेह, क्यान्सर, पत्थरी जस्ता स्वास्थ्य समस्या हुने उच्च जोखिम रहेको चिकित्सकहरू बताउँछन्। वीरगन्जको नारायणी अस्पतालका वरिष्ठ फिजिसियन डा उदयनारायण सिंह प्लास्टिक र फाइवरबाट बनाइएका प्लेट, थाल, कचौरा, गिलास, चम्चा, बोतल जस्ता सामानमा राखिएको खानेकुरा मानव स्वास्थ्यका लागि निक्कै घातक रहेको बताउँछन्। उनका अनुसार, अहिले बजारमा पाइने प्लास्टिक र फाइबरबाट बनाइएका आकर्षक थाल, कचौरा, गिलास, प्लेट, चम्चा इत्यादि मेलामाइन नामक प्लास्टिकजन्य तत्वबाट बनाइन्छ। ती भाँडामा खानेकुरा राखेर खाँदा मानव शरीरमा पुग्ने मेलामाइन तत्वले मिर्गाैलाको पत्थरी हुन्छ। चिकित्सकहरूका अनुसार प्लास्टिकजन्य भाँडा लामो समयसम्म घाममा राख्यो वा त्यसमा तातो वस्तु राखियो भने प्लास्टिक पग्लिएर डायोक्सिन भन्ने एउटा कम्पाउन्ड निस्किन्छ। त्यसले स्तन क्यान्सर गराउँछ भनेर वैज्ञानिक परीक्षणबाट प्रमाणित भइसकेको छ। यस्तै प्लास्टिकका बोतल वा भाँडामा तातो खानेकुरा राख्दा, बाइफिनाइल ए नामक कम्पाउन्ड निस्किन्छ, त्यसले मानव शरीरमा मधुमेह र क्यान्सरको समस्या ल्याउँछ, यो पनि वैज्ञानिक रूपमा पुष्टि नै भइसकेको छ। यस्तै प्लास्टिकबाट निस्किने रसायनले कलेजोको क्यान्सर हुने गरेको डा सिंह बताउँछन्। डा सिंह भन्छन्, अहिले मधुमेह, क्यान्सर, पत्थरी जस्ता समस्या बढ्नुमा भान्सा, खानपान र जीवनशैलीमा प्लास्टिकजन्य वस्तुको प्रयोग बढ्नु पनि एक मुख्य कारण हो। डेढ दुई दशक अघिसम्म विवाह उत्सवहरूमा भोजभतेर हुँदा अधिकतर रूखका पातबाट बनाइएका थाल, प्लेट, टपरीमा खाना दिइन्थ्यो। पानी पिउनका लागि माटोको गिलास नै प्रयोग हुन्थ्यो। त्यसमा कुनै हानीकारक रसायन पनि हँुदैनथ्यो। प्रकृतिसँग मिल्दाजुल्दा ती उत्पादन सामान्य सरसफाइमा ध्यान दिँदा हरघडी स्वस्थ पनि मानिन्थे। त्यस बेला यस्ता रोगहरू पनि अहिलेको तुलनामा कमै देखिन्थे। त्यसैले अब फेरि पनि सकभर भान्सा र भोजभतेरमा खानेकुरा पस्किएर खान पहिलेकै जस्तो पातका दुना, टपरी, थाल, कचौराको प्रयोग गर्ने हो कि भनेर सोच्नुपर्ने बेला आइसकेको डा सिंहको भनाइ छ। पछिल्लो केही वर्षयता भोजभतेर र होटलहरूमा खानेकुरा पस्किन पातका दुना, टपरी, कचौरा, प्लेट, थालको प्रयोग फेरि विस्तारै बढ्दै गएकाले यसलाई प्रोत्साहित गर्नुपर्ने समेत उनको सुझाव छ। टपरीमा भेटिने मौलिक संस्कृतिभोजभतेर उत्सवमा पातको दुना, टपरी आम नेपाली प्रचलन हो। त्यसका साथै माटोको गिलासमा पानी पिउने चलन मधेसको संस्कृतिसंग पनि जोडिएको छ। अहिले केही वर्षयता मात्रै प्लास्टिक र फाइबरको भाँडामा खाना पस्किएर खाने चलन बढेको छ, मधेसका संस्कृतिविद् उमाशंकर द्विवेदी भन्छन्, पहिले मधेसमा हुने विवाह, भोजभतेरमा पातकै थाली, दुना, टपरी र माटोको गिलास नै प्रयोग गर्ने चलन थियो जुन हाम्रो मौलिक संस्कृति नै थियो। भोजभतेरमा पातका दुना, टपरी र माटोको गिलास प्रयोग गर्ने चलन हुँदा ती सामान बनाउनेहरूले थोर बहुत रोजगारी पनि पाएका थिए र उनीहरूको जीवीका पनि चल्दै आएको थियो। अर्को कुरा, पातका दुना, टपरी प्राकृतिक उत्पादन भएकाले जैविक पनि हुने नै भए। प्रयोग गरेपछि फालिदिँदा माटोमा सडेर विलय पनि हुन्छ। यसले पर्यावरणमा कुनै हानी पनि गर्दैन। तर, प्लास्टिकका सामान त जलाए पनि नष्ट नै हँुदैन। प्लास्टिकको बढ्दो प्रयोगले अहिले विश्वभरकै पर्यावरणमा ठूलै समस्या पनि निम्त्याएको छ। त्यसैले मौलिक संस्कृतिको जगेर्नाका लागि पनि भान्सा वा भोजभतेरमा पातका दुना, टपरीको प्रयोगलाई बढावा दिनमा कुनै द्विविधा गर्नुुनपर्ने द्विवेदीको राय छ। पछिल्ला केही वर्षयता फेरि भोजभतेरदेखि ठूला र महँगा होटल तथा रेष्टुराँमा पनि पातका दुना टपरीको प्रयोग बढ्दै गएको देखेर उनलाई सन्तोष पनि लाग्ने गरेको छ। नेपालको तराई क्षेत्रमा पाइने रूखको मुख्य प्रजाति साल हो। नेपालमा एक हजार मिटरसम्मको उचाइमा साल वनको बाहुल्य पाइन्छ। साल पतझर रूख हो। नेपालको जंगलमा पाइने रूखमध्ये १५ प्रतिशत सालका रूख नै रहेको जानकारहरू बताउँछन्। साल बढी प्रकाश चाहिने र मध्यम प्रकारको तुषारो सहने बिरुवा हो। विदेशी मुद्रा थाप्ने दुना टपरीभान्सामा प्रयोग हुने प्लाष्टिकजन्य वस्तु आयातमा मात्रै वीरगन्जबाट करोडौं रुपैयाँ बाहिरिने गरेको छ। आर्थिक वर्ष २०७७७८ मा वीरगन्ज नाकाबाट मात्रै साढे २२ करोड रुपैयाँभन्दा बढी मूल्यको भान्सामा प्रयोग हुने प्लास्टिकजन्य वस्तु विदेशबाट आयात भएको छ। वीरगन्ज भन्सार कार्यालयका सूचना अधिकारी सुमित गुप्ताले दिएको जानकारी अनुसार, वीरगन्ज नाका हुँदै २२ करोड ५० लाख ४३ लाख ६४ रुपैयाँ मूल्यको भान्सामा प्रयोग हुने प्लास्टिक जन्य वस्तु विदेशबाट आयात भएको थिए। तीमध्ये एक तिहाइ हिस्सा प्लाष्टिकका थाल, प्लेट, कचौरा र गिलासको मात्रै रहेको गुप्ताले बताए। यो भनेको हामीले स्वास्थ्य र पर्यावरणका लागि खराब मानिने वस्तु प्लास्टिक थापेर विदेशी मुद्रा गुमाएको अवस्था हो। यसको सट्टा हामीले स्वदेशमै उत्पादित पातका सामान पैठारी गरेर विदेशी मुद्रा थाप्न सक्थ्यौं। त्यसको लागि आवश्यक साधन, सीप र संस्कृति हामीसँग उपलब्ध छ। तर, वीरगन्ज नाकाबाट नेपालमा उत्पदित पातका दुना, टपरी विदेशमा निर्यात भएको रेकर्ड छैन। सूचना अधिकारी गुप्ता भन्छन् यदि त्यसलाई निर्यात गरेर विदेशी मुद्रा आर्जन गर्न सकियो भने देशलाई फाइदा पुग्छ । यो कस्तो मेसिन हो ? पातको दुना, टपरी बनाउने मेसिन, झट्ट हेर्दा धान झार्ने फलामे थ्रेसर मेसिनको जस्तै ढाँचा र आकारको हुन्छ। झन्डै साढे ४ फिट उचाइको यो मेसिन फलामे बनेको हुन्छ। यसमा पातको दुना, टपरी थाल, कचौरा के बनाउने हो त्यसअनुसारका, फलामले नै बनाइएका छुट्टाछुट्टै डाइ (साँचा) सेट गर्नुपर्छ। यो मेसिन, विद्युतीय ऊर्जाले चल्छ। यो मेसिन चलाउन १२ सय भोल्टेज विद्युत् चाहिन्छ। नेपालको बजारमा यो मेसिन पाइँदैन। भारतको पटना, दिल्ली र कोलकातामा मात्रै यो मेसिन पाइने भएकाले भारतबाटै किनेर ल्याएका दुना, टपरी व्यवसायमा लागेकाहरू बताउँछन्। भारतीय बजारमा यो मेसिनको डाइसहितको मूल्य नेपाली १ लाख ५० हजारदेखि ३ लाख रुपैयाँसम्म पर्ने गर्छ। जंगलबाट पात टिपेर ल्याइसकेपछि त्यसलाई बाँसको सिन्काले उनेर घाममा दुईतीन दिनसम्म राखेर पात राम्ररी सुकाउनुपर्छ। सुकिसकेको उनेको पात, मेसिनको डाइमा राखिन्छ। त्यसपछि मेसिनमा विद्युतीय ऊर्जा प्रवाह गरिन्छ। ऊर्जाले डाइ तातेपछि मेसिनको पिँधमा रहेको पाइडलमा खुट्टाले थिचेपछि तातिएको डाइले, उनेको पातलाई डाइको डिजाइन अनुसारको थाल, कचौरा, दुना र टपरीको आकार दिएर तयार पार्छ। एउटा मेसिन एक जनाले चलाउन सक्छन्। यो मेसनिबाट १ घण्टामा ठूला आकारको थाल दुई सय र सानो आकारको दुना टपरी र कचौरा ४ सय वटासम्म तयार पार्न सकिन्छ।  झरेको पात टिपेर ल्याउँछन्। यसले वनमा सुकेको पात बिरलै हुन्छ। गर्मी मौसममा कुनै कारणवश आगो लागि हाल्यो भने पनि भुइँमा सुकेका पात नभएपछि आगो फैलन पाउँदैन। लागेको आगो निभाउन पनि सजिलो भएको छ। यसले वन संरक्षणमा टेवा पुगेको छ। देवीप्रसाद दाहाल, अध्यक्ष सुनाखरी मध्यवर्ती सामुदायिक वन उपभोक्ता समिति  प्लास्टिक र फाइबरले बनेका भाँडामा तातो खानेकुरा राखेर खादा मधुमेह, क्यान्सर, पत्थरी जस्ता स्वास्थ्य समस्या हुने उच्च जोखिम हुन्छ। दुना टपरीको प्रयोग गरे स्वास्थ्यमा पनि समस्या आउँदैन। यसको प्रयोग बढाउनुपर्छ।  डा उदयनारायण सिंह, वरिष्ठ फिजिसियन, नारायणी अस्पताल"
किभको भित्री सहरमा पनि रूसको आक्रमण,"किभ : रूसले युक्रेनको भित्री सहरमा समेत आक्रमण सुरु गरेको छ। आक्रमणको १७औं दिन शनिबार निकोलेभ, निप्रो र क्रोपिभिन्टस्की सहरमा बम आक्रमण गरेको स्थानीय अधिकारीले जनाएका छन्। रूसले आक्रमण भित्रका भागमा पनि सुरु गरेको छ, राष्ट्रपति जेलेन्स्कीका पूर्वसल्लाहकार समेत रहेका कान्छा सांसद स्भियातोस्लाभ युराले भने, किभ सहरमा प्रतिरोधको तयारी पूर्णरूपमा गर्दैछौं। यसैबीच रूसी फौजले मेयरको अपहरण गरेको विरोधमा शनिबार युक्रेनको दक्षिणपूर्वी सहर मेलिटोपोलमा प्रदर्शन गरेका छन्। राष्ट्रपति जेलेन्सकीले मेयरलाई तत्काल रिहा गर्न माग गर्दै रूस आतंकको नयाँ चरणमाअघि बढेको आरोप लगाएका छन्। किएभमा स्वयंसेवीहरूको सुरक्षा दस्तालाई सहयोग गरिरहेका उनले राजधानी किएभमा रातभर रूसी रकेट प्रहार भएको र बाहिरी क्षेत्रमा युद्ध भइरहेको बताए। भित्रका सहर दसौ लाख मान्छे बस्ने क्षेत्र हो। यदि भित्रछिरे भने उनीहरूले ठूलो प्रतिरोधको सामना गर्नुपर्नेछ,उनले भने, त्यसो भयो भने त्यो उनीहरूको स्टालिनग्र्याड हुनेछ।उनले यस्तो भयो भने दोस्रो विश्वयुद्धको स्मरण हुने चेतावनीसमेत दिए। यता जर्मन चान्सलर ओलाफ सोल्ज र फ्रान्सका राष्ट्रपति एमानुएल माक्रोँले रूसी राष्ट्रपति भ्लादिमिर पुटिनलाई युक्रेन द्वन्द्वमा तत्काल युद्धविरामका लागि सहमति जनाउन आग्रह गरेका छन्। युक्रेनमा जारी युद्ध रोक्ने अन्तर्राष्ट्रिय पहलको क्रममा उनीहरूबीच शनिबार ७५ मिनेट टेलिफोन वार्ता भएको सोल्जका प्रवक्ताले बताएका छन्। यता युक्रेनका राष्ट्रपति भोलोदिमिर जेलेन्सकीले युद्धविराम नभएसम्म रूससँग कुनै पनि छलफल अघि बढ्न नसक्ने बताएका छन्। शनिबार आयोजित पत्रकार सम्मेलनमा उनले १ हजार तीन सय युक्रेनी फौजको मृत्यु भएको जानकारी दिए। तर, यसको स्वतन्त्र पुष्टि हुन सकेको छैन। युक्रेनले फेरि पनि रूसीहरूले दक्षिणी बन्दरगाह सहर मारिओपोलबाट मानिसहरूको उद्धार रोकेको आरोप लगाएको छ। मानिसहरू कठ्याँग्रिदो चिसोमा बिजुलीबिना थोरै खाना र पानीको सहारामा बसेको युक्रेनले जनाएको छ। रूसले युक्रेनको भनाइलाई खण्डन गर्दै मानिसहरूलाई सुरक्षित युद्ध क्षेत्रबाट बाहिरिने निकास मार्ग युक्रेनले अस्वीकार गरेको आरोप लगाएको छ। चार नेपाली स्वदेश फर्किएभारतले सञ्चालन गरेको अपरेसन गंगाअन्तर्गत चार नेपाली नयाँदिल्ली हुँदै युक्रेनबाट स्वदेश फर्किएका हुन्। अपरेसन गंगाअन्तर्गत नेपाली नागरिकलाई स्वदेश फर्काउन सहयोग गरेकोमा प्रधानमन्त्री शेरबहादुर देउवाले भारत सरकार र भारतीय समकक्षी नरेन्द्र मोदीलाई धन्यवाद दिएका छन्। हालसम्म करिब ६ सय नेपालीले युक्रने छोडिसकेको परराष्ट्र मन्त्रालयले जनाएको छ। उनीहरू युरोपका विभिन्न देशमा शरण लिएर बसिरहेका छन्।"
बुटवलमा एक विद्यालय अभियान,"बुटवल : सामुदायिक विद्यालयको शैक्षिक गुणस्तर सुधार्न बुटवल उपमहानगरले सिंगो बुटवलः एक विद्यालय अभियान थालेको छ। बुटवल उपमहानगरमा मुलुककै नमुना विद्यालय छन्। तर, कतिपय सामुदायिक विद्यालयको शैक्षिक गुणस्तर र विद्यार्थी संख्या निकै दयनीय छ। यस्तो अवस्थाको अन्त्य गर्न उक्त अभियान थालिएको हो। उपमहानगर प्रमुख शिवराज सुवेदीले बताए। उनले भने, बुटवलका सबै विद्यालयको गुणस्तर अभिवृद्धि गराउँदै कमजोर विद्यालयको गुणस्तर वृद्धि गर्न सिंगो बुटवल एक विद्यालय अवधारणा अगाडि सारिएको हो। नगरभित्रका सामुदायिक विद्यालयहरूमा भौतिक पूर्वाधार, सेवासुविधा, शिक्षक उपलब्धता, शिक्षण विधि, नतिजा, पाठ्यक्रम, शिक्षक विकास र व्यवस्थापन, मूल्यांकन पद्धति, कक्षा सञ्चालन समय, बिदा आदिमा एकरूपता ल्याउन यो अवधारणा ल्याइएको उनको भनाइ छ। यो अवधारणा कार्यान्वयनमा गएपछि सबै विद्यालयको अपेक्षित नतिजासमेत हासिल गर्न सकिने बुटवल उपमहानगरको अपेक्षा छ। २०७४ सालमा नगर शिक्षा योजना र नयाँ ऐन लागू गरेको उपमहानगरको यो अवधारणा कार्यान्वयन सफल भएमा बुटवल शैक्षिक क्षेत्रमा नमुना बन्ने यसक्षेत्रका शिक्षाविद्हरूले समेत दाबी गरेका छन्। बुटवलभित्रका सबै वडाका विद्यालयमा आर्थिकस्तरका आधारमा विद्यालय र पढाइ छनौट गर्नुपर्ने, पोशाकका आधारमा विभेद महसुस गर्नुपर्ने र बालशुलभ मष्तिस्कमै अपहेलित अनुभूति हुने विभेदकारी अवस्थालाई बदल्दै बुटवलका सबै विद्यालयमा गुणस्तरीय समान शिक्षा स्थापित हुने योजना छ। बुटवलले चालू आव शिक्षाका लागि ९ करोड बजेट विनियोजन गरेको छ। भौतिक पूर्वाधार विकासमा भने थप बजेट छ। आव २०७७७८ देखि शिक्षा कार्यनीतिमा सबै बालबालिकालाई गुणस्तरीय शिक्षाको समान अवसर उपलब्ध गराउने नीति बनाएको थियो। पालिकाभित्र ३८ वटा सामुदायिक विद्यालय छन्। तीमध्ये आधारभूत १२, माध्यमिक २२, विशेष १ र मदरसा ३ वटा छन् भने संस्थागत विद्यालयको संख्या ५७ छ। नगरभित्रका सामुदायिक विद्यालयमा पनि भौतिक पूर्वाधार, सेवा सुविधा, शिक्षक, शिक्षण विधि, नतिजा, पाठ्यक्रम, शिक्षक विकास र व्यवस्थापन, मूल्यांकन पद्दति, कक्षा सञ्चालन समय, बिदा आदिमा एकरूपता छैन। जसले गर्दा कतिपय विद्यालयमा विद्यार्थीको उच्च उपलब्धि र कुनै विद्यालयमा न्यून उपलब्धिका कारण कुनै सामुदायिक विद्यालयमा विद्यार्थीको अत्यधिक चाप र कुनै विद्यालयमा अत्यन्त कम हुँदा मर्ज हुने अवस्थामा छन्।उपप्रमुख गुमादेवी आचार्यले शिक्षाको स्तरमात्र सुधार गर्ने नभई विद्यार्थीलाई डेढ घण्टा हिँडेर ८१० वटा सडकका चोक पार गरी विद्यालय पुग्नुपर्ने बाध्यता पनि हट्ने बताउँछिन्।"
नियमविपरीत शुल्क लिँदै केयू,"काठमाडौं :चिकित्सा शिक्षा आयोगले बीएससी नर्सिङ अध्ययनका लागि १० लाख रुपैयाँ शुल्क तोकेको छ। पढाइका क्रममा गरिने विभिन्न शैक्षिक क्रियाकलापको शुल्क पनि त्यसमै जोडिएको हुन्छ। छात्रवृत्तिमा पढ्ने विद्यार्थीलाई पनि कुनै अतिरिक्त शुल्क लाग्दैन, यो सबै २०७८ मंसिर ५ मा आयोगले जारी गरेको सूचनाले स्पष्ट पार्छ। तर, काठमाडौं विश्वविद्यालयले बीएससी नर्सिङको पहिलो वर्षमा अध्ययनरत विद्यार्थीबाट अतिरिक्त शुल्क माग्न थालेको छ। छात्रवृत्तिका विद्यार्थीलाई पनि अतिरिक्त शुल्क भन्दै ९५ हजार रुपैयाँ मागिएको हो। यसमा रजिष्ट्रेसन, फिल्ड भिजिट र परीक्षा शीर्षकमा अतिरिक्त रकम जोडिएको छ। (विद्यार्थीलाई पठाएको पत्रमा हेर्नुहोस्) विश्वविद्यालयले विद्यार्थीको ग्रुपमा पत्र पठाएर अवैधानिक रूपमा रकम मागेको विद्यार्थी बताउँछन्। छात्रवृत्तिमा नपढ्नेको रजिष्ट्रेसन, आन्तरिक तथा विश्वविद्यालय परीक्षा शुल्क, फरेन्सिक पोस्टिङ, फिल्ड भिजिट, इन्टर्नसिप, आवेदन र सम्बन्धन शुल्क पनि १० लाखभित्रै जोडिएको हुन्छ। विद्यार्थीहरूको पढाइ पूरा गर्न आवश्यक पर्ने शैक्षिक क्रियाकलापजन्य शुल्कसमेत समावेश भएको हुनाले सो विषयमा थप शुल्क लिन मिल्दैन। विश्वविद्यालयले छात्रवृत्तिमा अध्ययनरतलाई अतिरिक्त शुल्क माग गरेको पत्र वेबसाइटमा नराखी म्यासेजमा पठाएको छ। जसमा विश्वविद्यालय रजिष्ट्रेसन शीर्षकमा २५ हजार, परीक्षा शीर्षकमा २४ हजार, फिल्ड भिजिट शीर्षकमा ४६ हजार शुल्क माग गरेको पीडित विद्यार्थीको गुनासो छ। चिकित्सा शिक्षा ऐन, २०७५ बमोजिम यो शुल्क गैरकानुनी हो। शुल्क नतिरेमा जरीवाना लाग्ने विश्वविद्यालयले जारी गरेको सूचनामा उल्लेख छ। विश्वविद्यालयमा २२ जना छात्रवृत्ति र चार जना शुल्क तिरेर अध्ययनका लागि भर्ना भएका हुन्। ती विद्यार्थीबाट अतिरिक्त शुल्क माग गरेको हो। पीडित विद्यार्थीका एक अभिभावकले भने, नर्सिङलाई मात्र नभई एमबीबीएस, फिजियोथेरापीका विद्यार्थीबाट पनि रकम माग गरिएको छ। लिन नमिल्ने शुल्क विश्वविद्यालयले मागिरहेको छ। किन यसो भयो भनेर कुरा उठाएको हुँ ? तर, विश्वविद्यालयले सानोतिनो कुरामा तनाव नलिन जवाफ फर्काएको ती पीडित विद्यार्थीका अभिभावकले अन्नपूर्णलाई बताए। छात्रवृत्तिबाहेकका विद्यार्थीले पहिलो वर्षको शुल्क आयोगले तोकेबमोजिम बुझाइसकेका छन्। विश्वविद्यालयका सहप्रवक्ता डाउद्धव प्याकुरेलले छात्रवृत्तिका विद्यार्थीहरूले रजिष्ट्रेसन, फिल्ड भिजिट, परीक्षा शीर्षकमा शुल्क तिर्नुपर्ने बताए। उनले भने, पेइङ विद्यार्थीले यो शुल्क तिर्नुपर्दैन। छात्रवृत्तिमा पढेका विद्यार्थीले सो शुल्क तिर्नुपर्छ। आयोगका उपाध्यक्ष प्राडाश्रीकृष्ण गिरी चिकित्सा शिक्षा ऐनभन्दा बाहिर रहेर अतिरिक्त शुल्क लिन नमिल्ने बताउँछन्। उनले भने, ऐनमा तोकिएको भन्दा अतिरिक्त शुल्क लिन मिल्दैन। आयोगले शुल्क सम्बन्धमा स्पष्ट व्यवस्था गरेको छ। आयोगले लिएको एकीकृत परीक्षामा तोकिएको सिटभन्दा थोरै विद्यार्थी उत्तीर्ण भएका थिए। २०७८ साउन ९१३ सम्म आयोगले लिएको स्नातक तहमा प्रवेशका लागि एकीकृत प्रवेश परीक्षामा बीएससी नर्सिङतर्फ १ हजार १ सय कोटामा ५०४ जना विद्यार्थी मात्रै उत्तीर्ण भएका थिए। कम विद्यार्थी उत्तीर्ण भएपछि काठमाडौं विश्वविद्यालयअन्तर्गतका शिक्षण संस्थामा जान बाध्य भए। तर, शिक्षण संस्थाले छात्रवृत्तिका विद्यार्थीलाई पढाउन नसक्ने जवाफ फर्काएको थियो। त्यसपछि पीडित विद्यार्थीहरूले आन्दोलन गरे। आन्दोलनको परिणामस्वरूप ती विद्यार्थीहरू विश्वविद्यालयले जिम्मा लियो। पेइङ शुल्क सुरुमा ७ लाख ५० हजार तोकिएको थियो। सो शुल्कमा पढाउन शिक्षण संस्थाले नमानेपछि १० लाख पुयाइएको थियो। तर, विश्वविद्यालयले थप ९५ हजार माग गरेको पाइएको छ। चिकित्सा शिक्षा संघर्ष समितिका संयोजक मनिष भट्टराइले विश्वविद्यालयले गैरकानुनी शुल्क असुलेको भन्दै आपत्ति जनाए। उनले भने, विश्वविद्यालयले पीडित विद्यार्थी आन्दोलनमा हुँदाहुँदै अवैध शुल्क माग गरेको छ। यसविरुद्ध हामी थप आन्दोलनमा उत्रिन्छौं। शिक्षण शुल्क सम्बन्धमा स्पष्ट पारिएको सम्बन्धी चिकित्सा शिक्षा आयोगले २०७८ मंसिर ५ मा जारी गरेको सूचनामा भनिएको छ, काउन्सिल रजिष्ट्रेसन जस्ता शुल्क विद्यार्थी स्वयंले सम्बन्धित काउन्सिलमा बुझाउन सक्नेछन्। शिक्षण संस्थाको होस्टेल, मेस जस्ता शुल्क विद्यार्थीको ऐच्छिक विषय हुनेछ। कानुन सम्मतबाहेक अनिवार्य नभएका विषयमा अनिवार्य भनी अतिरिक्त शुल्क लिन पाइने छैन। सूचनामा छात्रवृत्तितर्फ कानूनले संरक्षण गरेका अतिन्यून आयस्रोत भएका विद्यार्थीसमेत पढाइबाट वञ्चित हुने स्थिति सिर्जना हुने भएकाले कुनै शुल्क नलिन र यस्तो अवस्था विद्यमान रहिरहेको अवस्थामा सम्बन्धित नियमक निकाय आकर्षित हुने तथा राष्ट्रिय चिकित्सा शिक्षा ऐन, २०७५ का दफा १४ को उपदफा १ समेत आकर्षित हुने व्यहोरा सम्बन्धित सबैमा जानकारी गराइन्छसमेत भनिएको छ। अल्टिमेटम सकियो, स्थानान्तरणको सुनिएन माग एमबीबीएस अध्ययनका लागि अतिरिक्त शुल्क असुलेको विषयमा आवाज उठाएका विद्यार्थीलाई नोबेल मेडिकल कलेजले तनाव दिएपछि उनीहरू स्थानान्तरणको माग गर्दै अहिले पनि माइतीघरमा प्रदर्शन गरिरहेका छन्। उनीहरूले आयोग र संसद्को शिक्षा तथा स्वास्थ्य समितिलाई ध्यानाकर्षण गराएका छन्। संसदीय समितिमा यो विषयमा छलफल पनि भयो। समितिले नोबेल मेडिकल कलेजमा अध्ययनरत विद्यार्थीहरूलाई भयरहित वातावरणमा पढ्न पाउने व्यवस्था एक हप्ताभित्र गर्ने, यदि विद्यार्थीहरूले सो कलेजमा अध्ययन गर्न नसक्ने अवस्था सिर्जना भएमा अन्य कलेजमा स्थानान्तरण गर्न सक्ने व्यवस्था गर्ने निर्देशन दिएको थियो। तर, एक हप्ताको समयावधि गत २५ फागुनमा सकिएको छ। तर, अहिलेसम्म कलेजले विद्यार्थीहरूलाई सकारात्मक जवाफ फर्काएको छैन। संसद्को शिक्षा तथा स्वास्थ्य समिति सभापति जयपुरी घर्तीले भनिन्, विद्यार्थीहरूको करिब ३ महिना छुटेको कक्षालाई अतिरक्त कक्षा सञ्चालन गरी पठनपाठनलाई नियमित गर्ने व्यवस्था गर्न समेत निर्देशन दिइएको छ। यदि विद्यार्थीहरूले सो कलेजमा अध्ययन गर्न नसक्ने अवस्था सिर्जना छ भने अन्य कलेजमा स्थानान्तरण गर्न सक्ने व्यव्स्था मिलाउन भनेका छौं। एमबीबीएस प्रथम वर्षमा अध्ययनरत १४ विद्यार्थीले कलेज प्रशासनबाट अभिभावक र आफूहरूमाथि सुरक्षा खतरा रहेको भन्दै अर्को कलेजमा पढ्ने व्यवस्था मिलाउन माग गर्दै आन्दोलनमा उत्रिएका हुन्। एमबीबीएस प्रथम वर्षमा अध्ययनरत ८१ विद्यार्थी आन्दोलनमा उत्रिएका थिए। तीमध्ये अग्रंक्तिमा १४ जना विद्यार्थी थिए। तर, उनीहरूलाई कलेजले अंक कम दिने, नेता बन्न खोज्ने भन्दै कलेज प्रशासनले धम्की दिने गरेको पीडित विद्यार्थीको गुनासो छ। एक विद्यार्थीले भने, सरकारसँग स्थानान्तरणको माग गरेका छौं। तर, हामीलाई स्थानान्तरण गर्ने आश्वासन मात्रै आयो कार्यान्वयन भएन।"
खोला सुकाएर हाइड्रो,"मादी : मादीस्थित अपरमादी हाइड्रोले खोला नै सुक्ने गरी सबै पानी सुरुङमा राख्दा गर्मी बढेको छ। यसले माछा पनि पाइन छाडेको स्थानीयहरूले बताएका छन्। जलविद्युत् आयोजनाले नदीको पानी प्रयोग गर्दा कम्तीमा १० प्रतिशत नदीमै बग्न दिनुपर्ने कानुनी प्रावधान छ। तर, आयोजनाले नमान्दा नदी सुक्ने तथा बाढी आउने जस्ता समस्या हुने गरेको छ। स्थानीयका अनुसार हिउँदमा अयाोजनाले नदीमा छाड्नुपर्ने पानीको मात्रा नछाड्दा नदी सुक्खा हुने र वर्षायाममा बाढी आउँदा बस्ती नै जोखिममा पर्ने गरेको छ। यसले गर्दा नदीका माछालगायत जलचर वा पानीमा आस्रित वन्यजन्तु देखिन छाडेको कास्कीको मादी गाउँपालिका७ सवीका स्थानीय भूपाल गुरुङले बताए। पहिले नदीमा पानी बग्दा गर्मीमा सितल हावा आउँथ्यो। अहिले गर्मी बढेको छ,उनले भने, हाइड्रो निर्माण हुनुअघि नदीमा पानी हुँदा विभिन्न थरीका हाँस आउँथे। अहिले त्यस्ता हाँस आउनै छोडे।अहिले हिउँदमा जलविद्युत् आयोजनाले पानी सुरुङतिर लगेकोले सुक्का भएको उनको भनाइ छ। तर, हाइड्रोमा युवाहरूले आफ्नो क्षमताअनुसार रोजगार भने पाएको गुरुङको भनाइ छ। गाउँमा हाइड्रो आएपछि वर्षायाममा बस्ती जोगिएला र गाउँलाई राम्रो होला भन्ने उनीहरूले सोचेका थिए। तर, झनै त्रास बढेको स्थानीय पुष्पा गुरुङले बताइन्। ५ वर्षअघि बनेको २५ मेगावाटको अपरमादी हाइड्रोले पानी नै सुक्ने गरी सबै पानी सुरुङमा राख्दा गर्मी बढेको छ, उनले भनिन्, । त्यस्तै, नदीमा गुदुनो, कत्ले, फगेटा, असला र सहर माछा पाइन्थे। तर, एकआध असलाबाहेक अन्य जातका माछा पाइन छाडेको स्थानीय ८१ वर्षीय दिबबहादुर गुरुङले बताए। आयोजनालाई नदीमा पानी छाड्न बारबार अनुरोध गर्दा पनि सुनुवाई नभएको मादी गाउँपालिकाका अध्यक्ष वेदबहादुर गुरुङले बताए। हामीले पटकपटक नियमअनुसार कम्तीमा १० प्रतिशत पानी नदीमा बग्न दिन अनुरोध गर्यौं। तर, आयोजनाले सुनुवाई गरेन,उनले बताए। उनले भने, पर्यावरणीयमैत्री हुनेगरी आयोजनाले काम गरे नगरेको अनुगमन गर्नुपर्ने निकायले अनुगमन नगर्दा यस्तो समस्या आएको हो।मादी र मादी नदीसँग जोडिने खोलाहरूमा निर्माणाधीन सातवटा हाइड्रोपावर छन्। २५ मेगावाटको अपरमादी र १० मेगावाटको मत्क्यु खोलामा निर्माण सम्पन्न भएका हाइड्रो पावर हुन् भने ५ वटा आयोजना निर्माणाधीन छन्।"
"म्याद थपियो, सकिएन खानेपानी आयोजना","फिदिम : पाँचथरको तुम्बेवा गाउँपालिकामा निर्माणाधीन आङ्ना मौवा बृहत् पम्पिङ खानेपानी आयोजनाको काम सुस्त छ। यो आयोजना सुक्खा क्षेत्रका रूपमा रहेको तुम्बेवाका १ हजार ६०४ घरधुरीका करिब ८ हजार मानिसलाई पानी पुयाउने उद्देश्यले निर्माण सुरु गरिएको हो। लामो समयसम्म आयोजनाको काम सम्पन्न नहुँदा त्यहाँका स्थानीयको सहजै पानी पिउने सपना अधुरै छ। कन्काई प्रेरणा जेभी निर्माण कम्पनीले ३० महिनामा सम्पन्न गर्ने गरी २०७४ असार २५ गते आयोजना निर्माणको जिम्मा लिएको थियो। दुईपटक थपिएको समयमा पनि निर्माण कम्पनीले काम सम्पन्न नगर्दा स्थानीयहरू समस्यामा परेका हुन्। निर्माणको काम अन्तिम चरणमा पुगेको आयोजना प्रमुख चन्द्रनारायण चौधरीको भनाइ छ। विभिन्न समस्याका कारण निर्धारित समयमा काम सम्पन्न गर्न सकिएन, चौधरीले भने समस्याका बाबजुद आयोजना निर्माणको काम अन्तिम चरणमा पुगेको छ। अहिले पानी टेस्टिङको काम भइरहेको छ। ८० प्रतिशत काम पूरा गरिएको निर्माण कम्पनीको दाबी छ। उपभोक्ता समितिले सोचेजस्तो सहयोग नगरेको, कोभिड महामारी र भौगोलिक विकटताका कारण प्राविधिक समस्या बढेकाले काममा ढिलाइ भएको निर्माण कम्पनीको तर्क छ। तर, उपभोक्ता समिति र निर्माण कम्पनीबीचको द्वन्द्वले काम प्रभावित भएको स्थानीयको भनाइ छ। राजनीतिक दलको टकरावले उपभोक्ता समिति गठन गर्न १८ महिना लागेको थियो। लामो विवादपछि गठिन समितिले निर्माण कम्पनीलाई सहयोग गर्न आनाकानी गर्दा काममा समस्या आएको बताइएको छ। समिति गठन गर्न ढिलाइ भएको सत्य हो, उपभोक्ता समितिका अध्यक्ष देवेन्द्र खत्रीले भने, समितिले पूर्णता पाएपछि निर्माण कम्पनीलाई हामीले सक्दो सहयोग गरिरहेका छौं। अहिले धमाधम काम भइरहेको छ। उक्त आयोजना निर्माणमा कुल बजेटको १० प्रतिशत उपभोक्ताहरूले लगानी गर्नुपर्ने हुन्छ। जसअन्तर्गत उपभोक्ताहरूले हाउस कनेक्सनका लागि श्रमदान गर्नुपर्ने सहमति थियो । तर, उपभोक्ता समितिले उक्त काम गराउन नसक्दा समस्या आएको हो। हाउस कनेक्सनको काम अघि नबढेपछि निर्माण कम्पनीले नै गर्नुपर्ने परिस्थिति निर्माण भयो, चौधरीले भने, धेरै काम भइसकेको छ। अब थोरै काम मात्र बाँकी छ। १ हजार ६०४ घरधुरीमध्ये ७५७ घरका लागि हाउस कनेक्सनको काम पूरा भएको हो। विद्युत् विस्तार, गार्ड हाउस र ट्यांकी निर्माण सकिएको छ। सब ट्रान्समिसन लाइनको काम भइरहेको छ। तमोर नदीको लखुवा दोभानमा मुहान थापेर तुम्बेवा१ देखि ३ वडाका मानिसलाई पानी खुवाउने उद्देश्यले आयोजनाको काम सुरु गरिएको हो। काममा ढिलाइ भएपछि फागुन महिनाभरी सबै काम पूरा गरिने समितिका अध्यक्ष खत्रीको तर्क छ। अब धेरै समय पर्खनु पर्दैन, उनले भने चैत महिनादेखि पानी पिउन खोला धाउनुपर्दैन।"
"ओलीको आरोप: गरिबका नाममा लडाकुलाई मनमौजी पैसा बाँडे, मन्त्रीहरुले ब्ल्याकमेलिङ गरेर थर्काए","काठमाडौं : नेकपा एमालेका अध्यक्ष केपी शर्मा ओलीले सरकारले अर्थतन्त्र धराशायी बनाउने गरी कार्यकर्तालाई पैसा बाँडेको आरोप लगाएका छन्। अति विपन्न गरिबलाई १० हजार दिने र लोकतन्त्रका लागि योगदान गरेकालाई तीन हजार दिने कुराको कुनै मापदण्ड नभएको बताउँदै ओलीले यो चुनावअघि कार्यकर्त पोस्ने काममात्रै भएको दाबी गरे। नेकपा एमालेको उद्योग विभागले आयोजना गरेको वर्तमान आर्थिक अवस्था  समस्या र समाधान छलफल कार्यक्रमलाई सम्बोधन गर्दै अध्यक्ष ओलीले भने, एउटा लडाकुलाई १० दिएर के हुन्छ? कति दिन चल्छ? एकमात्रै रात टर्छ। अझ त्यसको छनोट पनि मनमौजी छ। अर्को लोकतन्त्रका निम्ति योगदान गरेकालाई तीन हजार दिने भन्ने कुरा छ। यो सबै चुनावअघि कार्यकर्ता पोस्ने बाड्नेमात्रै हो। अनुत्पादक क्षेत्रमा अनुचित खर्च। आर्थिक अनुशासनहिनता हो। अपरिभाषिक वितरण र आफन्तलाई पैसा वितरण गर्ने यो कुनै सामाजिक सुरक्षाभित्र नपर्ने उनको भनाइ छ। यो योगदानको सम्मान पनि होइन। आर्थिक उत्पादनका क्षेत्रतिर प्रेरित पनि गराउँदैन। यसले उत्पादनबाट अझ अलग गराउने हो, उनले भने। सरकारले दिइहान्छ भनेर निकम्मा नागरिकको प्रवृत्तितर्फ अग्रसर गराउनेतर्फ सचेत गराउँदै उनले थपे, यसले यस्तो सरकार आउँला, यति पैसा देला, पटकेका रुपमा आश गर्ने अवस्था आउँछ। प्रवृत्ति माग्ने बन्छ। काम गर्नुभन्दा संग्लो मान्छे पैसा मागेर जाँड खाने पैसा जुटाउँछ। अहिलेको सरकारले त्यहीँ खालको काम गरेको छ। आफू सत्तामा हुँदा युवालाई उद्यमीतिर प्रेरित गर्नेगरी गरेको काम गरेको उनले दाबी गरे। हामीले सर्टिफिकेट राखेर ऋण पाउने र उद्यमी हुने कुरा गरेका थियौं। पहिले बसेको सही ट्रेण्ड भत्काउन खोजियो र गलत ट्रेण्ड बसाउन खोजियो। अस्थायी, आवधिक र क्षणिक लाभका हिसाबले खर्च गर्नतिर लाग्यो, उनले भने। ओलीले अहिलेका मन्त्रीहरुले ब्ल्याकमेलरका रुपमा काम गरिरहेको आरोप लगाए। राज्यमै बसेर व्यापारीलाई थर्काएको उनको भनाइ थियो। अहिलेको सरकार र मन्त्रीहरु ब्ल्याकमेलरका रुपमा देखिए। पैसा दिएन भने यस्तो गरिदिन्दछु, छापा मारेर, तर्साएर, जे भन्यो त्यो गराउने प्रवृत्तिहरु देखिए। पहिले राज्यबाट बाहिर बसेर गर्थे, अहिले राज्यमै बसेर गरिरहेका छन्, उनले भने, यो अर्थतन्त्रका लागि खतरनाक कुरा हो। अहिले अर्थतन्त्रका चारवटै क्षेत्र प्रतिकूल र खतराको अवस्थामा छन्। सरकार परिवर्तन हुनुपर्ने ठाउँबाट नभएपिछ यो अवस्था आएको उनको तर्क थियो। राज्यको गठन नै अनुपयुक्त तरिकाले भयो भने जनताप्रति उत्तरदायी हुँदैन। त्यसले अनुउत्तरदायी काम गर्छ। अर्थतन्त्र र सामाजिक रुपान्तरणलाई पनि असर पार्छ, उनले भने। त्यसैकारण आज राज्यका अंगहरु थिति र पद्धतीअनुसार नचलेको उनको भनाइ छ। राज्य थिति विधिमा हिँडेन भने सामाजिक विकृति सँगसँगै आर्थिक विकृति ल्याउँछ। जसले अर्थतन्त्र ओरालो लाग्छ, ओलीले भने, हामीलाई चिन्ता लागेको के हो भने हरेक ब्यारामिटर जसरी अर्थतन्त्रमा नकारात्मक देखिएका छन् त्यसले राज्यलाई कहाँ पुर्याउँछ? अर्थतन्त्र धराशायी भइसकेकपछि भयावह र राज्यलाई पछाडि पार्छ। भौतिक र सामाजिक पूर्वाधारको विकासलेमात्रै देश समृद्ध हुनसक्ने भन्दै ओलीले आफ्नो सरकारले अघि बढाएको दिगो विकासको लक्ष्य अहिले बिर्सिने अवस्था अहिले आएको बताए। राजनीतिज्ञहरुले खाली राजनीतिको मात्रै कुरा गर्ने, विरोधीको विरोध गर्ने, झुटमुटबाट भ्रम सिर्जना गरेर देश बन्दैन, उनले भने, जनताको जीवनस्तर उकास्न, हरेकको आयआर्जन हुनुपर्यो। त्यसका लागि रोजगारी हुनुपर्यो। त्यसका लागि कृषि, उर्जा, पर्यटन र अन्य क्षेत्रलाई बढी चलायमान बनाउने आधुनिक बनाउँदै जाने हो। त्यहीँ नीतिका साथ जनताको जीवनमा सकारात्मक परिवर्तन ल्याउन बहस सुरु गरेको ओलीले बताए। आर्थिक एजेण्डालाई प्रमुख एजेण्डा बनाउने एमाले पहिलो पार्टी भएको शासकीय र विकास एजेण्डालाई साथसाथै लगेको उनले दाबी गरे मानिसको मथिङ्गल हल्लिनेगरी जलमार्ग हवाई मार्गको योजना ल्याएको उनले उल्लेख गरे। हाम्रो विकासको मोडल सांस्कृतिक झल्किने आधुनिकता टल्किने हुनुपर्छ। त्यो कुरा हामीले ल्यायौं, उनले भने। कोभिड नियन्त्रणमा आइसक्दा पनि किन विकास पूर्वाधार अगाडि बढेनन् भनेर उनले प्रश्न गरे। किन बजेट छुट्याइएका आयोजना अघि बढेन ? किन रेल चलेन? डलरमा तिर्नुपर्ने ठाउँमा हामीले धरै ब्याज तिर्नुपर्ने हुन्छ। यस्ता कुरामा यो सरकार गम्भीर बनेको छैन। उपयुक्त बजेट पनि विस्थापन गर्यो। विकृत कुराहरु राखेर प्रतिस्थापन विधेयक ल्यायो। आर्थिक स्थितिसम्बन्धी पत्र त्यसले अनावश्यक फूर्तीफार्ती देखियो। क्षमता, हुती थिएन। त्यस्ता कुरामा सझ न बुझ बोलेको देखियो। प्रत्येक महिना १० प्रतिशत पुँजीगत खर्च गर्छौं भने। तर ८ महिनामा २० प्रतिशतमात्रै छ। अब ४ महिनामा ८० प्रतिशत खर्च गर्नसक्छन्? ओलीले सोधे।"
प्रचण्डले स्वीकारेका दुई गल्ती : गिरिजालाई धोका र कटवाललाई शक्तिको धाक,"विराटनगर : नेकपा माओवादी केन्द्रका अध्यक्ष पुष्पकमल दाहाल प्रचण्डले राजनीतिबाट आफूबाट दुई गम्भीर गल्ती भएको स्वीकार गरेका छन्। आइतबार विराटनगरमा आयोजित पार्टीको प्रदेश१ स्तरीय प्रशिक्षण कार्यक्रममा प्रचण्डले ती गल्तीको नतिजा अहिले माओवादीले भोगिरहेको बताए। प्रचण्डले पहिलो संविधानसभा निर्वाचनपछि गिरिजाप्रसाद कोइरालालाई राष्ट्रपति नबनाएर आफूबाट गल्ती भएको कार्यकर्तामाझ स्वीकार गरे। ठूलो पार्टीका रुपमा स्थापित भएपछि हाम्रो खुट्टा भुइँमा भएन। गिरिजाप्रसाद कोइराला विचरा, त्यो बुढो मान्छे। जोसँग हस्ताक्षर गरेर शान्ति सम्झौता भएको हो। उहाँले राष्ट्रपति बन्न खोज्दा दिइएन, प्रचण्डले भने, खुरुक्क गिरिजाप्रसादलाई राष्ट्रपति दिन पाएको भए पाँचै वर्ष हाम्रो सरकार हुन्थ्यो। अहिले फर्केर हेर्दा अनौठो लाग्छ। यस्तै रुक्मांगद कटवाललाई प्रधानसेनापतिबाट हटाउन डा बाबुराम भट्टराई र रामबहादुर थापा बादलले अनावश्यक दबाब दिएको प्रचण्डले बताए। तीन महिनामा कार्यकाल सकेर घर जान लागेका कटवाललाई चलाउँदा माओवादीले सरकारको नेतृत्वसहित धेरै विषय गुमाएको स्मरण उनले गरे। दायाँ र बायाँ बस्नेहरु ठोक भन्छन्। म अलि उदार मान्छे। दायाँ बाबुराम छन् बायाँ बादल छन्, उनले भने, बढो क्रान्तिकारी भएर तीन महिनापछि जान लागेको रुक्मांगद कटलाललाई हटाउँदा सरकार, राष्ट्रपति सबै गयो। त्यतिबेला प्रचण्ड प्रधानमन्त्री थिए भने बाबुराम अर्थ तथा बादल रक्षामन्त्री थिए। राजनीतिमा असम्भव केही छैन प्रचण्डले ०७४ को निर्वाचनपछि काँग्रेस सभापति शेरबहादुर देउवा र मधेस केन्द्रित दलका नेता बारम्बार आफ्नो निवास खुमलटार आएर पाँच वर्षका लागि एकलौटी प्रधानमन्त्री बन्न आग्रह गर्दासमेत बाम गठबन्धनको भावनाअनुसार केपी ओलीलाई प्रधानमन्त्री बनाएको बताए। तर, चार वर्षमै आफूले पटकपटक बुढानिलकण्ठ गएर देउवालाई प्रधानमन्त्री बनिदिन आग्रह गर्नुपर्ने अवस्था आउनुलाई उनले विचित्रताको संज्ञा दिए। ०७४ को चुनावपछि शेरबहादुरजी र मधेसवादी दलका नेताहरु खुमलटार आउनुहुन्थ्यो र मलाई प्रधानमन्त्री भइदिनुस्। पाँच वर्षको निम्ति एकलौटी माओवादीले मात्र सरकार चलाए हुन्छ भन्नुहुन्थ्यो। मैले हुँदैन हामीले वाम गठबन्धन गरेर चुनाव लड्यौं। कम्युनिस्टहरुलाई एकताबद्ध गर्न भनेर चुनाव लडिएकाले अहिले मैले काँग्रेस र मधेसवादी दलको समर्थन लिएर प्रधानमन्त्री भएँ भने अरुले के भन्छन् थाहा छैन। मैले आफैंले आफैंलाई धिक्कार भन्नुपर्ने हुन्छ। त्यस्तो प्रधानमन्त्री मलाई मान्य छैन भनेर इन्कार गरेको थिएँ, उनले भने, तर, चार वर्ष बित्दा नबित्दै मैले फेरि बुढानीलकण्ठ देउवाजीलाई तपाई प्रम भइदिनुस् हामी साथ दिन्छौं भन्ने परिस्थिति पैदा भयो। यसलाई राजनीतिको विचित्र बिडम्बना भन्नुपर्छ। राजनीतिमा कुनै पनि कुरा असम्भव छैन भन्ने यसबाट देखिन्छ। देउवालाई प्रधानमन्त्री बन्नका लागि मनाउन आफूलाई हप्तौ लागेको उनले सुनाए।"
"तह हटाएर स्थानीय सरकार बनाउने प्रधानमन्त्रीको वचन, जनताका दुख हटाउने काम गर्न अपील","काठमाडौं : प्रधानमन्त्री शेरबहादुर देउवाले जनताका दु:ख हटाउने गरी काम गर्न जनप्रतिनिधिलाई आग्रह गरेका छन्। नेपाल नगरपालिका संघले आफ्नो २९औं वार्षिकोत्सव समारोहलाई सम्बोधन गर्दै प्रधानमन्त्री देउवाले नामभन्दा पनि काममा ध्यान दिन स्थानीय तहका जनप्रतिनिधिको ध्यानाकर्षण गराए। उनले आवश्यक संशोधन गरेर स्थानीय तहको सट्टा तह हटाएर सरकार बनाउने वचन पनि दिए। यहाँ स्थानीय तह भन्ने कि स्थानीय सरकार भन्ने कुरा उठ्यो। नामसँग रहर छ भने स्थानीय सरकारै भन्दिउला। नाम जे भए पनि काम गर्ने हो। सरकारै भनेर सबैको चित्त बुझ्ने हो भने अबदेखि सरकारै भन्नेगरी सबै पार्टीको सहमति ल्याएर, कहाँ कहाँ संशोधन गर्नुपर्छ? सबै मिलाएर सरकारै बनाउन हामीहरुले यसमा आपत्ति गर्ने कुरै छैन, उनले भने। देउवाले महत्वपूर्ण कुरा जनतालाई दिने सेवा भएको बताए। तर महत्वपूर्ण कुरा डेलिभरी, कामको कुरा हो। जनताको प्रत्यक्ष समग्र सम्पर्कमा रहेको ठाउँ हो। त्यसकारण जनताका दुख हटाउने कामहरु गर्नुस्। भोलिका दिनमा यो सरकारै रुपमा हुनसक्छ। त्यसकारण तपाईहरु काम गर्दै जानुस्। तह हटाइदिउला। जनताको दुख सुख र उनीहरुलाई विकासमा सहभागी गराएर नियम कानुन बनाउनुस्, उनले भने। देउवाले स्थानीय तहमा धेरै जिम्मेवारी रहेको भन्दै देउवाले बिनाझन्झट जनताको मन जित्ने गरी काम गर्न पनि आग्रह गरे। आम नागरिकमा सुशासनको प्रत्याभूति गराउन प्रतिबद्ध हुनुपर्ने र मुलुकको आधुनिकीकरण र दिगो विकासमा काम गर्नुपर्नेमा जोड दिए। मुलुकका अधिकांश नगरपालिकाहरू अव्यवस्थित शहरीकरणबाट गुज्रिरहे भन्दै उनले शहरको स्वच्छता, सुरक्षा र आर्थिक क्रियाकलापको हबको रुपमा स्थापित गर्न एकीकृत विकासको मोडलमा अघि बढ्न सुझाए।"
कांग्रेसको चुनाबी अभियान जोरायल गाउँपालिकाबाट सुरु,"डोटी : नेपाली कांग्रेसको केन्द्रीय अभियान अन्तर्गत डोटीमा पनि आइतबारदेखि एक महिने चुनाबी अभियान सुरु भएको छ। नेपाली काँग्रेसको नेतृत्वमा हासिल भएका राजनैतिक तथा आर्थिक उपलब्धिबारे जनतालाई जानकारी गराई पार्टीका उमेद्वारहरुको पक्षमा मतदानका लागि आग्रह गर्ने उद्देश्यले अभियान संचालन गर्न लागिएको डोटी कांग्रेसले जनाएको छ। घरघर जाऔं, कांग्रेस जिताऔं भन्ने मूल नाराका साथ संचालन भएको एक महिने अभियानका लागि डोटीमा कांग्रेसका केन्द्रीय सदस्य एवं प्रतिनिधिकारुपमा किरण गिरी सहभागि भएका छन्। जिल्लाको जोरायल गाउँपालिकाबाट अभियान सुरु भएको छ। अभियान अन्तर्गत डोटीमा पहिलो चरणमा पालिका स्तरमा कार्यक्रम गरिने डोटी कांग्रेसले जनाएको छ। केन्द्रीय प्रतिनिधि गिरी, नेपाली कांग्रेस सुदूरपश्चिम प्रदेश समिति सभापति बीर बहादुर बलायर, प्रदेशसभा सदस्य भरत खड्का लगायत नेताहरुको सहभागितामा कार्यक्रम भईरहेको नेपाली कांग्रेस डोटीका सभापति नरेन्द्र बहादुर सिंहले जानकारी दिए। उता अन्य जिल्लास्तरका नेता तथा कार्यकर्ताहरु भने आआफ्नो गाउँ अभियानमा लागि राख्ने सभापति सिंहले जानकारी दिए। त्यसैगरी फागुन ३० गते बडीकेदार गाउँपालिकामा, चैत १ गते बोगटान गाउँपालिकामा, चैत २ गते केआईसिंह गाउँपालिकामा, चैत ४ गते सायल गाउँपालिकामा, चैत ५ गते आदर्श गाउँपालिकामा, चैत ६ गते दिपायल सिलगढी नगरपालिकामा, चैत ७ गते पूर्बीचौकी गाउँपालिकामा तथा चैत ८ गते शिखर नगरपालिकामा कार्यक्रम गरिने बताइएको छ। पालिका स्तरका कार्यक्रम पश्चात केन्द्रिय प्रतिनिधी एक महिनासम्म जिल्लामै रहने र गाउँ अभियानमा सहभागि हुने जनाइएको छ। स्थानीय चुनाबमा कांग्रेस उम्मेदवारलाई विजय गराउने र एमसीसीका विषयमा भ्रम चिर्ने लगायतका उद्देश्य लिएर गाउँ अभियानमा सुरु भएको सभापति सिंहले बताए। कांग्रेसले चुनावसम्म सबै नागरिकलाई कोरोनाविरुद्धको खोप लगाउने, बिगतको ओली सरकारले तीन वर्षमा गरेका जनविरोधी र असंवैधानिक कदमलाई जनता समक्ष व्यापकरुपमा लैजाने उद्देश्यले कार्यक्रम गरिएको उनले जनाए।"
महिलामन्त्री रेग्मी अमेरिका प्रस्थान,"काठमाडौं : महिलाको स्थितीसम्बन्धी संयुक्त राष्ट्रसंघीय आयोग (सीएसडब्ल्यू) को ६६औँ अधिवेशनमा भाग लिन नेपाली प्रतिनिधिमण्डलको नेतृत्व गर्दै महिला, बालबालिका तथा ज्येष्ठ नागरिक मन्त्री उमा रेग्मी अमेरिका प्रस्थान गरेकी छन्। मन्त्री रेग्मीसँगै मन्त्रालयका सचिव, सह सचिव, महिला विज्ञ गरी ६ जनाको प्रतिनिधिमण्डल अमेरिका प्रस्थान गरेको हो। मन्त्रिपरिषद्बाट स्वीकृत ८ जनाको भ्रमण टोलीमध्ये दुई जना राष्ट्रसंघका प्रतिनिधि अमेरिकामै रहेकाले नेपालबाट ६ जनाको टोली न्युयोर्क गएका हुन्। महिलाको अवस्थासम्बन्धी आयोगको ६६औँ अधिवेशन राष्ट्रसंघको मुख्यालय न्युयोर्कस्थित महासभा हलमा १४ देखि २५ मार्चसम्म हुनेछ। सीएसडब्ल्यूले महिला अधिकारको प्रवर्द्धन गर्न, विश्वभर महिलाको जीवनको वास्तविकतालाई दस्तावेजीकरण गर्न र लैङ्गिक समानता र महिला सशक्तिकरणमा विश्वव्यापी मापदण्डहरू तयार पार्नमा महत्त्वपूर्ण भूमिका खेल्ने गर्दछ। मन्त्री रेग्मीले लैङ्गिक समानता र महिला सशक्तिकरणमा जलवायु परिवर्तन, वातावरणीय र प्रकोप जोखिम न्यूनीकरण नीति र कार्यक्रमहरूले पारेको प्रभावको बारेमा धारणा प्रस्तुत गर्ने उनको सचिवालयले जनाएको छ। मन्त्री रेग्मीको टोली २१ मार्च २०२२ मा स्वदेश फर्कने कार्यक्रम रहेको मन्त्रीका प्रेस संयोजक राजकुमार लामाले बताए।"
कार्यकर्तालाई अन्याय गरिनु हुँदैन : कांग्रेस सहमहामन्त्री राठौंर,"गुलरिया : पार्टीमा कार्यकर्ताहरु बाबुआमाले भनेको नमानेर नेताको पछि लागेकाले उनीहरु उपर कुनैपनि अन्याय गर्न नहुँदे नेपाली काँग्रेसका सहमहामन्त्री किशोरसिंह राठौरले बताएका छन्। नेपाली काँग्रेस बर्दियाले आयोजना गरेको घरघर जाऔं काँग्रेस जिताऔं अभियानको शुभारम्भ समारोहलाई सम्बोधनगर्दै प्रमुख अतिथी राठौरले पार्टीका लागि मरिमेट्ने कार्यकर्ताहरुलाई कुनैपनि अवसरमा न्याय गर्नुपर्ने बताएका हुन्। पार्टीमा पदले मान्छे ठूलो नहुने तर परफरमेन्स, त्याग र सक्रियताले नेता कार्यकर्तालाई उचाईमा पुर्याउने भएकाले पार्टीले दिएको कुनैपनि जिम्मेवारी निसन्देह पूरा गर्नुपर्ने उनको भनाई छ। पार्टीका जिल्लास्तमा बनाईने कार्यक्रमहरु जिल्लाबाट केन्द्रमा पुगेकाहरुबीच छलफल गरेर अगाडी बढाउन निर्देशनदिँदै नेता राठौरले काँग्रेसमा कामगर्ने शैली र शोचमा आमूल परिवर्तन गर्न जरुरी रहेको औल्याए। काँग्रेस पार्टीको संरचना चुस्त, दुरुस्त, संगठित र गतिशिल बनाउन अभियानको आवस्यकता महशुस गरिएकाले पार्टीले घर घर जाउँ कांग्रेसलाई जिताऔ अभियान शुरु गरेको उनले प्रष्ट्याए। कांग्रेसका कार्यकर्ताहरुको कार्यशैलीमा परिवर्तन ल्याउन जरुरी रहेकाले वडा तथा प्रदेस क्षेत्रहरुमा पठाउने प्रतिनिधिहरु राम्रो चयन गर्न आग्रह गरे। कांग्रेसमा आवद्ध क्रियाशिल सदस्यहरुले आफूहरुको दायित्व बुझ्दै अभियानलाई सार्थक बनाउन घरघरमा पुग्नुपर्ने नेता राठौरको भनाई छ। नजिकिंदै गरेको स्थानियतहको निर्वाचनलाई ईगितगर्दै राठौरले भने वडा समितिहरुले सर्बसम्मत रुपमा चयन गरेका उम्मेदवारहरु उपर पार्टीको उपल्लो तप्काले हस्तक्षेप गर्दैन। वडा स्तरमा सहमती नजुटी केन्द्रसम्म नाम आईपुगे केन्द्रको निर्णयलाई सबैले मान्नुपर्ने उनको जिकिर छ। बर्दियामा आफ्नो र संजयकुमार गौतमको नाममा कसैले बदमासी गर्न नपाउने घोषणागर्दै पार्टीमा बसेर निर्वाचनमा घात अन्र्तघात गर्ने प्रबृत्ति कुनैपनि हालतमा क्षम्य नहुने जानकारी दिए। पार्टीको निर्णय बिरुद्ध कोही पनि जान नपाउने भएकाले पार्टीमा रही अन्य पार्टी वा ब्यक्तीलाई भोट हाल्ने काम कदापी स्विकार्य नहुने सह महामन्त्री राठौरको भनाई छ। नेपाली काँग्रेसका केन्द्रीय सदस्य संजय कुमार गौतमले वडा, स्थानीय तहलगायत संसदिय निर्वाचनमा विगतमा काँग्रेस आफ्नै कारणले हार ब्यहोरेको बताए। टोल टोलमा बनेका समितिहरुमार्फत काँग्रेसले गरेका राम्रा कामहरु जनताको घरघर सम्म पुर्याउनु पर्ने उनको भनाई छ। पार्टीका राम्रा कामहरु जनताको घरघरसम्म पुर्याउन नसकेको बताउँदै नेता गौतमले कार्यकर्ताहरु आफ्ना मनमा रहेका तुष र नराम्रा कुराहरु मात्र पार्टीमा ब्यापक गर्ने गरेको प्रष्ट्याए। पार्टी भित्र कुनै गुटउपगुट नरहेको प्रष्टपार्दै लोकतान्त्रिक पार्टीका कार्यकर्ताहरुमा खेलेको विचारलाई गुटका रुपमा नलिन केन्द्रिय सदस्य गौतमले आग्रह गरे। अभियानका प्रतिनिधि एवम् नेपाली काँग्रेसका केन्द्रीय सदस्य गुरु बरालले नेपाली काँग्रेसले एमसीसी सम्झौता अनुमोदनको अन्तिम तयारीमा पुगेपछि कम्यनिष्टहरुको चेत खुलेको बताए। नेपालमा एमसीसी उपर ब्यापक भ्रम फैलाईएको बताउँदै हल्ला आएजस्तो एमसीसी नरहेको दाबी गरे। अमेरिकाबाट धेरै मुलुकले अनुदान लिएर समृद्ध भएको उदारहणदिँदै नेता बरालले नेपाल पनि अब समृद्धिको बाटोमा अघिबढ्ने जिकिर गरे। नेपालमा ब्यापक उर्जा उत्पादन गरी देशलाई समृद्ध बनाउने काँग्रेसको सपना रहेकाले एमसीसीले सहयोग पुग्ने विस्वास ब्यक्त गरे। आगामी निर्वाचनमा काँग्रेसले बहुमत ल्याउने ठोकुवा गरे। नेपाली काँग्रेसकी केन्द्रीय सदस्य जुवेदा खातुनले पनि अभियानलाई सफल पार्नुपर्ने बताएकी छिन्।"
बैतडी काँग्रेसको चुनावी अभियान डिलाशैनीबाट सुरु,"काठमाडौं : नेपाली काँग्रेस बैतडीको चुनावी अभियान डिलाशैनी गाउँपालिकाबाट सुरु भएको छ। आइतबार डिलाशैनी गाउँपालिकाको गोकुलेश्वरमा एक कार्यकर्म गर्दै काँग्रेस बैतडीले घर घर जाऔं , काङ्ग्रेस जिताओैँ अभियान सुरु गरेको हो। अभियानका लागि काँग्रसले केन्द्रीय प्रतिनिधिकारूपमा केन्द्रीय सदश्य यज्ञराज जोशीलाई बैतडीमा खटाएको छ। आज आयोजित सो कार्यकर्ममा विभिन्न पार्टी परित्याग गरी १ सय ८३ जनाले काँग्रेस प्रवेश गरेको डिलाशैनी गाउँपालिका सभापति जयराज जोशीले बताए। बैतडीका सम्पूर्ण पालिकामा चल्ने कार्यकर्ममार्फत नेकपा एमालेले विगतमा गरेका संविधान विरोधि गतिविधिको बारेमा जनतालाई सुसूचित गराउने, एमसीसीबारे जनताको बीचमा परेको भ्रम चिरफारलगायतका विषयमा अभियान चलाउने सभापति जोशीले बताए।"
पाल्पामा सुरु भयो काँग्रेसको चुनावी अभियान,"तानसेन : नेपाली काँग्रेस पाल्पाले स्थानीय तहको निर्वाचन २०७९ लाई लक्षित गरेर एक महिने घरदैलो अभियान तानसेन बाट सुरु गरेको छ। नेपाली काँग्रेसको केन्द्रिय निर्देशन अनुसार नेपाली काँग्रेस पाल्पाले घर घर जाऔ काँग्रेस जिताऔ अभियान सदरमुकाम तानसेनबाट सुरु गरेको हो। नेपाली काँग्रेस पाल्पाले टोलटोल, वडावडा, पालिका, प्रदेश, क्षेत्र, जिल्ला कार्य समिति, पूर्व पदाधिकारी तथा स्वयमसेवकको सहभागीतामा प्रशिक्षणात्मक जिल्ला भेला गरेर घर दैलो अभियान सुरु गरेको हो। घरदैलो अभियान कार्यक्रममा नेपाली काँग्रेसका केन्द्रीय सरस्वती अर्याल, पूर्व केन्द्रीय सदस्य राजनप्रसाद पन्त, प्रजातन्त्रबादी प्रध्यापक संघका उपाध्यक्ष मदन कट्टेल लगायतले प्रशिक्षण दिँदै पाल्पाका सबै पालिका तथा वडामा नेपाली काँग्रेसलाई विजयी बनाउन आजै देखि सक्रिय भएर घर दैलो गर्न पाटी कार्यकर्ता लाई आग्रह गरे। पाल्पामा नेपाली काँग्रेसले स्थानीय निर्वाचन लाई लक्षित गरेर टोल टोल कमिटी विस्तार गरीसकेको छ भने, जिल्ला नेताहरुले प्रशिक्षण अभियान संचालन गर्दै आएका छन्। पाल्पामा १० वटा पालिका ८१ वटा वडा रहेका छन्। स्थानीय निर्वाचनमा नेपाली काँग्रेसले पाल्पामा ३ वटा पालिकाका रैनादेवी छहरा, माथाँगढी र रामपुरमा प्रमुख उप प्रमुख, बगनासकालीमा प्रमुख पदमा निर्वाचन जितेको थियो। घरदैलो अभियानको जिल्ला भेलामा सभापती हिमालदत्त श्रेष्ठले नेपाली काँग्रेस एक्लैले मात्र पाल्पाका १० स्थानीय तहमध्ये कम्तीमा ८ वटामा विजयी हासिल गर्ने जनमत नेपाली काँग्रेसमा रहेको दावी गरे। घरदैलो अभियानको जिल्ला भेलामा पार्टीका जिल्ला उपसभापती ज्ञान बहादुर गाँहा, जिल्ला सचिवद्धय सन्तोष कुमार थापा, सुनिता अधिकारी, पूर्व जिल्ला उपसभापती कृष्णप्रसाद अधिकारी महासमिती सदस्य कृष्णप्रसाद बस्याल, क्षेत्रिय सभापतीहरु मुक्तिराम जिसि, सभापति झमनराज मगर, प्रदेश सभा दुई ख का सभापती रुकमागत भट्टराई, तानसेन नगर सभापती सुवर्णमुनी शाक्य लगायतले पाटीमा केन्द्रीय अधिवेशनसँगै पाटी भित्रको आन्तरीक प्रतिष्प्रर्धा सकिएकोले नेता तथा कार्यकर्ताहरु एक भएर घरदैलो अभियानमा खटिने प्रतिवद्धता व्यक्त गरे।"
सुदूरपश्चिममा चुनावी गठबन्धन हुँदैन : प्रदेश सभापति बलायर,"डोटी : नेपाली कांग्रेसका सुदूरपश्चिम प्रदेश समिति सभापति एवं पूर्वमन्त्री वीर बहादुर बलायरले सुदूरपश्चिममा चुनावी गठबन्धन नहुने बताएका छन्। नेपाली कांग्रेस डोटीले घरघर जाऔं, कांग्रेस जिताऔंअभियान अन्तरगत जिल्लाको जोरायल गाउँपालिकामा आयोजना गरेको आमसभालाई सम्बोधन गर्दै उनले सुदूरपश्चिममा हालसम्म गठबन्धन नभएको र अबका दिनमा पनि नहुने बताएका हुन्। नेकपा माओबादी (केन्द्र) र नेकपा (एकिकृत समाजबादी) को गठबन्धन सरकार रहेको सुदूरपश्चिम प्रदेशमा नेपाली कांग्रेससँग गठबन्धनमा नरहेको स्पष्ट पार्दै सभापति बलायरले निर्वाचनमा पनि गठबन्धन नहुने संकेत गरेका हुन्। माओबादी र समाजबादीले एकातर्फ गठबन्धन भन्ने अर्का तिर कांग्रेसलाई पेल्ने गरेकाले पनि गठबन्धन नहुने उनले बताए। एकातिर गठबन्धन भन्ने अर्कातर्फ हामीलाई पेल्ने, यो कस्तो कठबन्धन हो ? उनले प्रश्न गरे। सुदूरपश्चिममा कांग्रेस एल्लै बहुमतले बिजयी हुने दावी गर्दै समापति बलायरले अघिल्लो निर्वाचनमा बढी मत बदर भएका कारण हारबेहोर्नु परेको बताए। उनले आगामी निर्वाचनमा मतदाता शिक्षालाई प्रभावकारी बनाउन नेता कार्यकर्तालाई सुझाव दिएका छन्। नेपाली कांग्रेसका नेता कार्यकर्ता र जनताहरुले कुनै पनि हालतका आफ्नो चुनाव चिन्ह रुख बाहेक अन्त मत हाल्न नसक्ने बलायरको भनाइ छ। उनले भने, सुदूपश्चिममा गठबन्धन छैन र हुँदैन।, कांग्रेसका हातले रुख चुनाव चिन्ह बाहेक अन्त भोट हाल्दैन। सम्बोधनका क्रममा उनले निर्वाचनमा कांग्रेस बाहेक अरु कसैलाई भोट हाल्न नपर्ने र कांग्रेस बहुमतले बिजय हुनेमा विश्वस्त रहन नेता कार्यकर्तालाई अनुरोध गरे। अभियान अन्तर्गत डोटीमा पहिलो चरणमा पालिका स्तरमा कार्यक्रम गरिने डोटी कांग्रेसले जनाएको छ। केन्द्रीय प्रतिनिधि किरण गिरी, नेपाली कांग्रेस सुदूरपश्चिम प्रदेश समिति सभापति बीर बहादुर बलायर, प्रदेशसभा सदस्य भरत खड्का लगायत नेताहरुको सहभागितामा कार्यक्रम भईरहेको नेपाली कांग्रेस डोटीका सभापति नरेन्द्र बहादुर सिंहले जानकारी दिए। उता अन्य जिल्लास्तरका नेता तथा कार्यकर्ताहरु भने आआफ्नो गाउँ अभियानमा लागि राख्ने सभापति सिंहले जानकारी दिए। त्यसैगरी फागुन ३० गते बडीकेदार गाउँपालिकामा, चैत १ गते बोगटान गाउँपालिकामा, चैत २ गते केआईसिंह गाउँपालिकामा, चैत ४ गते सायल गाउँपालिकामा, चैत ५ गते आदर्श गाउँपालिकामा, चैत ६ गते दिपायल सिलगढी नगरपालिकामा, चैत ७ गते पूर्बीचौकी गाउँपालिकामा तथा चैत ८ गते शिखर नगरपालिकामा कार्यक्रम गरिने बताइएको छ। पालिका स्तरका कार्यक्रम पश्चात केन्द्रीय प्रतिनिधी एक महिनासम्म जिल्लामै रहने र गाउँ अभियानमा सहभागि हुने जनाइएको छ। स्थानीय चुनाबमा कांग्रेस उम्मेदवारलाई विजय गराउने र एमसीसीका विषयमा भ्रम चिर्ने लगायतका उद्देश्य लिएर गाउँ अभियानमा सुरु भएको सभापति सिंहले बताए। कांग्रेसले चुनावसम्म सबै नागरिकलाई कोरोनाविरुद्धको खोप लगाउने, बिगतको ओली सरकारले तीन वर्षमा गरेका जनविरोधी र असंवैधानिक कदमलाई जनता समक्ष व्यापकरुपमा लैजाने उद्देश्यले कार्यक्रम गरिएको उनले जनाए।"
माओवादीलाई सिध्याएर दुई दलीय व्यवस्था ल्याउन विदेशी शक्ति लागे: प्रचण्ड,"विराटनगर : नेकपा माओवादी केन्द्रका अध्यक्ष पुष्पकमल दाहाल प्रचण्डले विदेशी शक्तिहरु नेपालमा दुई दलीय व्यवस्था स्थापना गर्न लागिपरेको बताएका छन्। आइतबार विराटनगरमा आयोजित पार्टीको प्रदेश१ स्तरीय प्रशिक्षण कार्यक्रममा उनले माओवादीलाई सिध्याएर दुई दलीय व्यवस्था ल्याउन विदेशी शक्ति लागेको दाबी गरे। तर, कुन विदेशी शक्तिले त्यस्तो गरिरहेको भन्नेबारे उनले थप खुलाएनन्। विदेशी षड्यन्त्र असफल पार्न आफ्नो दलले संघ, प्रदेश र स्थानीय तहको निर्वाचन जित्नैपर्ने उनको भनाइ थियो। आउँदो संघ, प्रदेश वा स्थानीय निर्वाचनमा हामी क्रान्तिकारीहरुलाई सिध्याउन र दुई दलीय सिष्टम स्थापित गर्न इन्टरनेशनल रियाक्सन लागेको छ, उनले भने, चुनावको ब्याटल जितिएन भने हाम्रो पार्टी र उम्मेदवारले मात्र हार्ने होइन। नेपाल राष्ट्रले हार्छ, जनक्रान्तिका उपलब्धी हार्छ, समावेशी, समानुपातिक लोकतन्त्र हार्छ। माओवादीलाई घेराबन्दी गरेर कमजोर पार्ने कोसिस भए फेरि कठोर संघर्षको बाटोमा जानुपर्ने अवस्था आउन सक्ने भन्दै त्यसका लागि तयार रहन प्रचण्डले कार्यकर्तालाई निर्देशन दिए। निर्वाचनको ब्याटललाई समान्य रुपमा नलिनुहोला, उनले भने। प्रचण्डले समावेशी लोकतन्त्र र संघीय लोकतान्त्रिक गणतन्त्रप्रति आफूहरुको निरन्तरको निष्ठा रहेकाले त्यसलाई उल्ट्याउने षड्यन्त्र असफल पार्न परिस्थितिले जे माग गर्छ त्यही गर्त तत्पर रहेको उल्लेख गरे।"
नाराबाजीका बीच संसद बैठक सुरु (प्रत्यक्ष प्रसारण),"काठमाडौं : प्रतिनिधिसभाको बैठक सुरु भएको छ। प्रमुख प्रतिपक्षी दल नेकपा एमालेको विरोधका बावजुद बैठक सुरु भएको हो। आइतबारको बैठकको सम्भावित दैनिक कार्यसूचीमा प्रधानन्यायाधीश चोलेन्द्र शमशेर जवराविरुद्धको महाभियोग प्रस्तावमाथि छलफल हुने दिन र समय निर्धारण गर्ने उल्लेख छ। यस्तै, सार्वजनिक लेखा समितिका सभापति भरतकुमार शाहले सार्वजनिक लेखा समितिको २१ औं वार्षिक प्रतिवेदन पेश गर्ने कार्यसूचि छ।"
कांग्रेस केन्द्रीय निर्वाचन समिति संयोजकबाट घिमिरेको राजीनामा,काठमाडौं : नेपाली कांग्रेसको केन्द्रीय निर्वाचन समितिका संयोजक गोपालकृष्ण घिमिरेले पदबाट राजीनामा दिएका छन्। वरिष्ठ अधिवक्तासमेत रहेका घिमिरे नेपाल बार एसोसिएसनको अध्यक्ष पदमा उम्मेदवार बनेपछि पार्टी सभापति शेरबहादुर देउवासमक्ष राजीनामा बुझाएका हुन्। बारको आसन्न केन्द्रीय महाधिवेशनमा लोकतान्त्रिक एवं प्रगतिशील समूहकातर्फबाट घिमिरे अध्यक्ष पदका साझा उम्मेद्धवार बनेका हुन्।
"माधव नेपालसहित १४ सांसदविरुद्धको मुद्दामा अब अन्तिम सुनुवाइ, त्यसपछि फैसला","काठमाडौं : सर्वोच्च अदालतले एकीकृत समाजवादीका अध्यक्ष माधव नेपालसहित १४ सांसदविरुद्ध परेको रिटमाथि अन्तिम सुनुवाइ गर्ने निर्णय गरेको छ। आइतवार न्यायाधीशद्वय ईश्वर खतिवडा र डा कुमार चुडालको संयुक्त इजलासले मुद्दा टुंगो लगाउन अन्तिम सुनुवाइका लागि पूर्ण इजलासमा पेस गर्न आदेश दिएको हो। यो आदेशसँगै अब अन्तिम सुनुवाइ भएर फैसला सुनाउने दिन (निसु) तोकिनेछ। अन्तिम सुनुवाइको पेशी भने सर्वोच्च प्रशानसले कामु प्रधानन्यायाधीश दीपककुमार कार्कीको समन्वयमा तोक्नेछ। मुद्दा पक्षका कानुन व्यवसायी पूर्वमहान्यायाधिवक्तासमेत रहेका रमेश बडालले आइतबारको बहसमा अन्तिम सुनुवाइ गर्ने निर्णय भएको जानकारी दिए। उनले भने, मुद्दा अन्तिम सुनुवाइमा लैजाने सहमति भएको छ। सुनुवाइको मिति तोकेर इजलासले हामीलाई खबर गर्छ। उनकाअनुसार मुद्दाको पक्ष र विपक्ष दुवै तर्फबाट लिखित जवाफ पेस भइसकेकाले टुंगो लगाउन अन्तिम फैसलाको आदेश भएको हो। सर्वोच्च अदालतका प्रवक्ता विमल पौडेलले १४ सांसदविरुद्ध परेको रिटमाथि प्रारम्भिक सुनुवाइ सकिएको बताए। एमालेले कारवाही गरेका माधव नेपालसहित १४ सांसदलाई सभामुखले पदमुक्त नगरेको र त्यसकै आधारमा निर्वाचन आयोगले एकीकृत समाजवादी नामक दल दर्ता गरेको भन्दै एमाले अध्यक्ष केपी शर्मा ओलीले रिट दायर गरेका थिए। पटक पटक सर्दै आएको रिटमा आइतबार फैसलामा जानेगरी अन्तिम सुनुवाइको आदेश आएको होर सांसद पदमुक्तको विषयलाई लिएर एमालेले ६ महिनायता निरन्तर संसद अवरुद्ध गर्दै आएको छ।"
संसद अवरोध नगर्न एमालेलाई सभामुखको विशेष अनुरोध,"काठमाडौंः सभामुख अग्निप्रसाद सापकोटाले संसद अवरोध नगर्न एमालेका सांसदहरुलाई अनुरोध गरेका छन्। संसद बैठकमा सभामुख सापकोटाले संसदमा ४२ वटा विधेयक विचाराधीन अवस्थामा रहेको भन्दै संसद अवरोध नगर्न आग्रह गरे। उनले भने, जनता र राष्ट्रका सरोकारका विषयमा अवरोधका कारण छलफल हुन सकेन। अवरोध अन्त्य गरी सभा सञ्चालनमा सहज गर्न विशेष अनुरोध गर्छु। सांसदहरुले सभामुख सापकोटाविरुद्ध पार्टी फुटाउन पाइँदैन भन्दै एमाले सांसदहरुले नाराबाजी गरिरहेका छन्।"
चुनावमा गठबन्धन पहिलो प्राथमिकता होइन : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले स्थानीय तहको चुनावमा गठबन्धन पहिलो प्राथमिकता नभएको बताएका छन्। विराटनगरमा सञ्चारकर्मीहरुसँग कुरा गर्दै प्रचण्डले यस्तो बताएका हुन्। उनले भने, चुनाव जित्न प्रयास गर्ने हो। गठबन्धन पहिलो कुरा होइन। जनताको मन जितेर चुनाव परिणाम आफ्नो पक्षमा पार्ने पहिलो र प्राथमिक कुरा हो। पहिले आफ्नै खुट्टामा उभिने हो, आफ्नै जनाधार सुदृढ गर्ने हो। प्रचण्डले आफ्नै संगठन बलियो बनाएर चुनाब जित्ने तयारी भइरहेको बताए। प्रचण्डले भने, चुनाव नजिक आउँदै गर्दा कहाँ लेनदेनमा सजिलो हुन्छ त्यही तालमेल हुन सक्छ।"
भीम रावलको प्रश्न भारतीय पक्षले एकहोरो तटबन्ध निर्माण गर्दा खोइ सरकार बोलेको?,"काठमाडौंः नेकपा एमालेका सांसद भीम रावलले भारतीय पक्षबाट एकपक्षीय रुपमा तटबन्ध गरेको भन्दै आपत्ति जनाएका छन्। उनले भारतले सीमा मिच्दासमेत सरकार मौन बसेको भन्दै आपत्ति जनाएका हुन्। 'अन्तर्राष्ट्रिय कानुनबमोजिम तटबन्ध निर्माण भइरहेको छ। दार्चुलाको बंगाबगरमा भारतले एकपक्षीयरुपमा डोजर चलाएको छ। नेपाल सरकारको तर्फबाट कुनै किसिमको पहलकदमी भएन, उनले संसद बैठकमा भने। दार्चुला सदरमुकाम खलंगास्थित महाकाली नदीमा भारतीय पक्षले पक्की तटबन्ध निर्माणको कार्यलाई तीब्रता दिएको छ। नेपाली प्रशासनसँग समन्वय नै नगरेर भारतीय पक्षले एकतर्फी तरिकाले महाकालीमा पक्की तटबन्ध निर्माणको कार्य गरिरहेको हो।"
प्रधानन्यायाधीशले न्यायालयलाई निजी सम्पत्तिसरह दुरुपयोग गरेको आरोप,"काठमाडौंः निलम्बित प्रधानन्यायाधीश चोलेन्द्रशमशेर जबराविरुद्ध लगाइएको महाभियोग प्रस्ताव संसदमा पेस भएको छ। नेकपा माओवादी केन्द्रका प्रमुख सचेतक देव गुरुङले प्रस्ताव संसदमा पेस गरेका हुन्। महाभियोग प्रस्तावमा जबराले संविधानको पवित्र उद्देश्य भताभुंग पारेको भनिएको छ। महाभियोग प्रस्तावमा भनिएको छ, संविधानको पवित्र उद्देश्य र संवैधानिक दर्शनलाई सम्पूर्णरुपमा भताभुंग र नष्ट गर्नेगरी स्वयं पदासीन निज प्रधानन्यायाधीशबाट उक्त संवैधानिक जिम्मेवारीलाई आफ्नो निजी सम्पत्ति सरह स्वेच्छाचारी ढंगले देखादेख दुरुपयोग गरेकाले नेपालको सिंगो न्याय क्षेत्र र कानुनको रक्षा एवं सक्षम न्यायपालिकाको सुदृढ गर्नुपर्ने अहं दायित्व बोकेका प्रधानन्यायाधीशले सो अनुरुपको कर्तव्य पालना गर्न असक्षम भएको देखिएको छ। महाभियोग प्रस्तावमा केके छ? सर्वोच्च अदालतलगायतका न्यायपालिकाभित्र नै निजको कार्यकालमा अतिसय विकृति, विसंगति, भ्रष्टाचार र विचौलियाहरुले प्रवेश पाएको र प्रभाव बढाउँदै लगेको अवस्था विद्यमान छ। नेपालको संविधानले स्वतन्त्र, निष्पक्ष, जवाफदेही न्यायपालिकाको परिकल्पना गरी तदनुरुपको संवैधानिक प्रबन्ध गरेको छ। संविधानले परिकल्पना गरेको मूल्य र आदर्शसहितको न्यायपालिकाका लागि न्यायाधीशहरुलाई सोहीअनुरुपको सेवा सर्तहरु संविधान र कानुनद्वारा नै तोकिएका छन्। शक्ति पृथकीकरण र शक्ति सन्तुलनका सम्पूर्ण सिद्धान्तको मूल्यलाई आत्मसाथ गरी संविधानले न्यायपालिका तथा त्यसमा कार्यरत न्यायाधीशहरुलाई स्वतन्त्र र निर्भिकताको साथ इमान्दारीपूर्वक पदीय ढंगले निर्वाह गर्ने दायित्व सुम्पी त्यो सर्तमा नेपाली जनताले बुझाएको करबाट स्थापित सर्वसञ्चीत कोषबाट निजहरुलाई पारिश्रमिक सेवासुविधा प्राप्त गर्ने व्यवस्था गरेको छ। संविधानको पवित्र उद्देश्य र संवैधानिक दर्शनलाई सम्पूर्णरुपमा भताभुंग र नष्ट गर्नेगरी स्वयं पदासीन निज प्रधानन्यायाधीशबाट उक्त संवैधानिक जिम्मेवारीलाई आफ्नो निजी सम्पत्ति सरह स्वेच्छाचारी ढंगले देखादेखि दुरुपयोग गरेकाले नेपालको सिंगो न्याय क्षेत्र र कानुनको रक्षा एवं सक्षम न्यायपालिकाको सुदृढ गर्नुपर्ने अहं दायित्व बोकेका प्रधानन्यायाधीशले सो अनुरुपको कर्तव्य पालना गर्न असक्षम भएको देखिएको छ। न्यायपालिका संविधानको अन्तिम व्याख्याता हो। यसको नेतृत्व गर्ने प्रधानन्यायधीश न्यायपालिका प्रभावकारिता गराउने पदाधिकारी हुन्। प्रधानन्यायाधीशमा नियुक्त हुनासाथ संविधान, कानुनको संरक्षण र रक्षाका लागि सफत लिएको मानिन्छ। तर, दुर्भाग्य नै भन्नुपर्छ न्यायिक नेतृत्वमा पदासीन प्रधानन्यायाधीश जबराका कार्यहरु एकपछि अर्को विवादास्पद आपत्तिजनक र आचरण विपरीत, संविधान र कानुनविपरित हुँदै गएका छन्। लोकतन्त्रमा न्यायपालिकालाई संविधानको अन्तिम व्याख्याता र राज्यका अन्यअंगहरुमाथि शक्ति सन्तुलन राख्ने महत्वपूर्ण निकायका रुपमा लिइन्छ। सक्षम एवं सशक्त न्यायपालिकाको अभावमा सिंगो संविधान र त्यसले परिकल्पना गरेका कुनै पनि व्यवस्थाहरु यथार्थतामा कार्यात्मक र जीवन्त हुन सम्भव छैन। यसका लागि न्यायालय निष्पक्ष र भ्रष्टाचारमुक्त हुन जरुरी छ। जसको प्राप्ति स्वतन्त्र न्यायालयबाट मात्रै सम्भव छ। न्यायिक नेतृत्वको सक्षमता, न्यायिक नेतृत्व र आचारणको भूमिका अहं हुन्छ। कुनै पनि बहालवाला प्रधानन्यायाधीशसँग एउटा सफल संविधान र स्वतन्त्र न्यायपालिकाले अपेक्षा गर्ने र गरेका कुनै पनि गुण र विशेषताहरु प्रधानन्यायाधीश राणासँग अब बाँकी नरहेकाले निजलाई पदमा कायम राखि राख्न न्यायिक मूल्य र मर्यादाले उपयुक्त देखिँदैन। प्रधानन्यायाधीशले संविधानको धारा १३६ द्वारा पदासीन प्रधानन्यायाधीशलाई अति उच्च विश्वासका साथ प्रदान गरेको संवैधानिक दायित्व पूरा गर्न सम्माननीय प्रधानन्यायाधीश राणा असक्षम रहेको, न्यायलयको साख, इज्जत, प्रतिष्ठा, प्रभावकारिता र जनआस्था वृद्धि गर्न प्रधानन्यायाधीश विमुख भएको तथा प्रधानन्यायाधीश राणमा पदीय जिम्मेवारी, संवैधानिक आचरण र नैतिकता एवं कार्यक्षमता नदेखिएका कारण निजलाई महाभियोग लगाउने पर्याप्त आधार कारण एवं अवस्था विद्यमान देखिएको छ।"
नेकपा एसका १४ सांसदविरुद्धको सुनुवाइ आज,काठमाडौं : नेकपा एमालेले सर्वोच्च अदालतमा नेकपा एकीकृत समाजवादीका १४ सांसदविरुद्ध हालेको रिट माथि सुनुवाई भएको छ। सर्वोच्च अदालतका न्यायाधीशहरू ईश्वर खतिवडा र कुमार चुँडालको इजलासमा पेशी तोकिएको थियो। माधव नेपालसहित १४ सांसदलाई एमालेको साधारण सदस्यसमेत नरहने गरी पार्टीले कारवाही गरे पनि सभामुख अग्निप्रसाद सापकोटाले रोकेको भन्दै एमालेले सर्वोच्चमा रिट दायर गरेको थियो। यो मुद्धामा पटकपटक पेशी सर्दै आएको छ।
पार्टीबाट एमसीसी फेल भए राजीनामा दिन्छु : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले स्थानीय तहको चुनावपछि एमसीसीबारे पार्टीभित्र छलफल हुने र त्यसबाट एमसीसी फेल भए राजीनामा दिने बताएका छन्। विराटनगरमा पुगेका प्रचण्डले सञ्चारकर्मीसँग कुरा गर्दै यस्तो बताएका हुन्। उनले भने, हाम्रो पार्टीभित्र पनि यो विषयमा एउटै मत भइसकेको छैन। मतभेद कायम नै छ। चुनावसम्म यो विषयमा एउटै विचार बनाउने र निर्वाचनपछि फोरम चलाएर छलफल गर्ने भनेका छौं। स्थानीय तहको चुनावपछि पार्टीमा एमसीसी बारे छलफल हुन्छ। छलफलमा एमसीसी फेल भए राजीनामा दिन्छु। व्याख्यात्मक घोषणासहित सम्झौताकै अंगका रुपमा सार्वभौम संसद प्रतिनिधि सभाबाट पारित भएको बताए। प्रचण्डले भने, एमसीसीको बारेमा लामो समयदेखि बहस चल्दै आयो। व्याख्यात्मक घोषणासहित सम्झौताकै अंगका रुपमा सार्वभौम संसद प्रतिनिधि सभाबाट पारित गरिएको छ। अहिलेलाई यो समस्याको समाधान निकालेका छौं। यदी हामीले गरेको व्याख्यात्मक घोषणा कार्यान्वयनको क्रममा कहीं कतै मिनिमाइज गरियो भने त्यही विषय आन्दोलनको विषय हुन सक्छ। हामी चाहन्छौं त्यसतो नहो्। व्याख्यात्मक घोषणालाई उचित सम्मानसहित कार्यान्वयनको रुपमा जाने विश्वास लिएका छौं। प्रचण्डले स्थानीय तहको निर्वाचनमा जनताको घरघरमा जाने बताए। प्रचण्डले भने, संसद असंवैधानिक तरिकाले विघटन गरियो। संघीयता, धर्मनिरपेक्षता धरापमा पर्ने स्थिति थियो। अब विघटनकारी शक्ति र अग्रगमनशक्ति बीच चुनावमा लडाइँ हुन्छ।"
बाबुरामको विद्रोहले गले उपेन्द्र : जसपामा कुर्सीको लफडाले भुइँमै बसे नेताहरु,"काठमाडौं : जनता समाजवादी पार्टी (जसपा)को केन्द्रीय समिति बैठक बसिरहेको छ। कालिका स्थानस्थित अमृतभोग पार्टी प्यालेसमा विहान ११ बजेदेखि सुरु भएको दुईदिने बैठकमा निर्वाचन निर्देशिकाको मस्यौदा छलफलका लागि प्रस्तुत गरिएको छ। त्यस्तै संघीय परिषद्का अध्यक्ष डा बाबुराम भट्टराईको राजनीतिक प्रतिवेदन प्रस्तुत गरिएको छ। संघीय परिषद्बाट पारित भएका दुबै प्रस्तावमा केन्द्रीय सदस्यहरुले धारणा राखिरहेका छन्। कुर्सीको लफडाले भुइँमै बसे नेताहरु झण्डै ६ महिनापछि बसेको केन्द्रीय समिति बैठकमा फरक दृश्य देखियो। कालिकास्थानमा नेताहरु भुइँमै बसेका छन्। अध्यक्ष उपेन्द्र यादव, संघीय परिषद् अध्यक्ष डा बाबुराम भट्टराई, वरिष्ठ नेता अशोक राई, मन्त्रीसमेत रहेका नेताहरु राजेन्द्र श्रेष्ठ र महेन्द्रराय यादव लहरै पहिलो लाइनमा भुइँमा बसेका छन्। दोस्रो लहरमा सरकारका मन्त्री रेणु यादव, मधेस प्रदेशका मुख्यमन्त्री लालबाबु राउत, हिसिला यमीलगायत दोस्रो तहका नेताहरु छन्। हलमा मञ्चको अगाडि सोफाहरु राखिएको छ। त्यसपछाडि कुर्सीहरु राखिएको छ। केन्द्रीय सदस्यहरु वरियताका आधारमा सोफा र कुर्सीमा बसे पनि शीर्ष नेताहरु भने अगाडि मञ्चमा भुइँमै पलेटी कसेर बसेका छन्। जहाँ साच्चैको समानता देखिएको र सबै नेताले सम्मानजनक महसुस गरेर सक्रियतापूर्वक भाग लिएको एक केन्द्रीय सदस्यले बताए। भदौको त्यो लफडा शीर्ष नेताहरु भुइँमै बस्नुपर्ने आजको अवस्था भने भदौको केन्द्रीय समिति बैठकले निम्त्याएको हो। कालिका स्थानस्थित अमृतभोग पार्टी प्यालेसमै बसेको भदौ १, २ र ३ गते बसेको बैठकमा कुर्सीले असमानतामात्रै झल्काएन, पार्टीमा विद्रोहको जोखिम नै ल्यायो। उक्त केन्द्रीय समिति बैठकको मञ्चमा अध्यक्ष उपेन्द्र यादवका लागि विशेष खालको सोफा राखिएको थियो। उपेन्द्रलाई अरुभन्दा माथि देखाउनेगरी कालो र सेतो रङको विशिष्ट सोफा राखिँदा संघीय परिषद् अध्यक्ष डा बाबुराम भट्टराईलाई सामान्य खालको मध्यम सोफामा अरु नेतासँगै शेयरिङ गरेर राखिएको थियो। बाबुरामको छेउमा महेन्द्रराय थिए भने उपेन्द्र छेउको अर्को सोफामा अशोक राई र राजेन्द्र श्रेष्ठ थिए। समावेशी र समानताको वकालत गर्ने जसपामा एउटा अध्यक्षमाथि नै विभेद भएपछि केन्द्रीय सदस्यहरुले नाराबाजी नै गरे। भट्टराईपक्षीय युवा नेताहरुले उपेन्द्रविरुद्ध नाराबाजी गर्दा बैठक त प्रभावित भयो नै भर्खरै फुटेको (महन्थ ठाकुर लोसपा) पार्टी फेरि विभाजन हुने हो कि भन्ने जोखिम बढायो। यो घटनाले बाबुरामउपेन्द्रको सम्बन्ध पनि चिसियो। उपेन्द्रले एकलौटी रुपमा निर्णय गर्न थाले। बाबुराम पनि कार्यकारिणी समितिमा बहुमत जुटाउने कसरतमा लागे। विवाद उत्कर्षमा पुगेर पार्टी विभाजनको संघारमै पुग्यो। तर फागुन १३ गते बसेको केन्द्रीय कार्यकारिणी समिति बैठकले विवाद मत्थर गर्यो। उपेन्द्रले बराबरी अधिकार दिने, निर्णयमा अशोक राईसमेत तिनै नेताको हस्ताक्षर चल्ने निर्णयमा बाबुरामलाई कन्भिन्स गरेर निर्वाचनको तयारीमा एकढिक्का भएर लाग्ने निर्णय गराए। यो निर्णयपछि जसपा बाबुराम पक्ष असन्तुष्टि मत्थर भयो। बाबुरामको अध्यक्षतामा शनिबार बानेश्वर ब्याङ्केटमा संघीय परिषद् बैठक बसेर चुनावी तयारी, विधान अधिवेशन र राजनीतिक प्रतिवेदन पेश गरेर संगठन जागरुक बनाउने भट्टराई पक्ष सक्रिय भएको छ। यसको प्रभाव आइतबारको केन्द्रीय समिति बैठकमा पनि देखिएको नेताहरु बताउँछन्। जहाँ उपेन्द्र र बाबुरामले एकले अर्काको अस्तित्व स्वीकार गरेर तत्कालन बराबरी हैसियतमा अघि बढ्ने स्पष्ट सन्देश दिएका छन्।"
कांग्रेसको घरघर जाऔँ अभियान आजदेखि,"काठमाडौं: नेपाली कांग्रेसले आगामी वैशाख ३० गते हुने स्थानीय तहको निर्वाचनको तयारी लागि आइतबारदेखि एकमहिने घरघर जाऔँ, कांग्रेस जिताऔँ अभियान सुरु गर्दैछ। आगामी चैत २९ गतेसम्म सञ्चालन हुने अभियानअन्तर्गत स्थानीय तहको निर्वाचनको मतदानमा सहभागी भई आफ्नो लोकतान्त्रिक अधिकार प्रयोग गर्न मतदातालाई अपिल गर्दै निर्वाचनको माहोल बनाउने उद्देश्य राखेको छ। पार्टी प्रवक्ता डा प्रकाशशरण महतका अनुसार स्थानीय निर्वाचनमा कांग्रेसलाई विजयी गराउन वडा र टोल तहसम्म पार्टीभित्र सौहार्दता, एकता र ऊर्जा अभिवृद्धि गर्ने, कांग्रेसका उम्मेदवारहरूलाई विजयी गराउन मतदातालाई अपिल गर्ने अभियानको उद्देश्य छ। यसैगरी हरेक काँधलाई भारी, हरेक हातलाई जिम्मेवारीको नीतिसाथ पार्टीको विधानमा व्यवस्था गरिएका विभिन्न जिम्मेवारी बाँडफाँट गरेर पार्टीपङ्क्तिलाई स्थानीय निर्वाचनमा बृहत्तर परिचालनतर्फ उन्मुख गराइने पार्टी कार्यालयले जनाएको छ। कांग्रेसको नेतृत्वमा विगतमा हासिल राजनीतिक र आर्थिक उपलब्धि जनसमक्ष विस्तारितरूपमा राख्ने, प्रतिपक्षमा रहनुपर्ने जिम्मेवारीका बाबजुद संविधान रक्षाका लागि बाध्यात्मकरूपमा सरकारमा जानुपरेको यथार्थ जनसमक्ष राख्ने, कांग्रेसको नेतृत्वमा सरकार बनेपछि छोटो समयमा ७० प्रतिशत नागरिकलाई खोप लगाइसकेकोलगायत सरकारका जनहितकारी कार्य जनतासमक्ष पुर्याउने अभियानको उद्देश्य छ। अभियानका क्रममा पार्टी सभापति एवं प्रधानमन्त्री शेरबहादुर देउवा नेतृत्वको वर्तमान सरकारले अमेरिकी सहयोग मिलेनियम च्यालेन्ज कर्पोरेशन (एमसिसी) संसद्बाट सहमतिमा पारित गर्न सफलता प्राप्त गरेको विषय र त्यसबारेका भ्रम र दूष्प्रचारलाई चिर्दै वास्तविकरूपमा राख्ने कांग्रेसले जनाएको छ। कांग्रेसले अभियान सुरु हुनु दुई दिनअघि सबै जिल्लामा पार्टीका केन्द्रीय प्रतिनिधि पुगिसक्ने गरी खटाएको छ। संघीय संरचना निर्माणपश्चातको यो प्रथम अभियान प्रभावकारीरूपले सफल बनाउन पार्टीको सात प्रदेश कार्यसमितिले आफ्नो प्रदेशमा नेतृत्वदायी महत्वपूर्ण भूमिका निर्वाह गर्नेछन्। सो क्रममा केन्द्रबाट निर्धारित अभियानलाई सफल बनाउन आवश्यक कार्ययोजना निर्माण गर्ने, सम्पूर्ण कार्यक्रमको कार्यान्वयन गर्न आवश्यक जिम्मेवारी बाँडफाँट गर्ने, अभियानका कार्यक्रम व्यवस्थित बनाउन प्रेरक भूमिका र आवश्यक समन्वय गर्ने, केन्द्रद्वारा निर्धारित कार्यक्रमलाई असर नपर्नेगरी आफ्नो प्रदेशभित्र अभियानमा आवश्यकतानुसार थप कार्यक्रम तर्जुमा गर्ने र आफ्नो प्रदेशभित्रको समग्र अभियानलाई सम्पूर्ण अनुगमन गर्नेगरी प्रदेश समितिलाई जिम्मेवारी तोकिएको प्रवक्ता डा महतले जानकारी दिए। सबै जिल्लामा एकै दिन, एकै समयमा आइतबार दिउँसो १ बजे एकसाथ जिल्लास्तरीयरूपमा अभियान शुभारम्भ हुनेछ।"
चैत ८ गतेदेखि भाडा बढाउने यातायात व्यवसायीको चेतावनी,"काठमाडौं: यातायत व्यवसायीले चैत ७ सम्म सरकारबाट यातायातको भाडा समायोजन नगरे एकतर्फी भाडा बढाउने चेतावनी दिएका छन्। पेट्रोलियम पदार्थमा पटकपटक मूल्यवृद्धि हुँदा पनि गत असार २७ गते समायोजन गरिएको भाडा अहिलेसम्म यथावत् रहेको जनाउँदै व्यवसायीले तत्काल भाडा समायोजन गर्न सरकारसँग माग गरेका हुन्। विगतमा डिजेलको मूल्य १०४ हुँदा समायोज भएको भाडा अहिले रु १३३ पुग्दासमेत यथावत् हुनु विडम्बना भएको व्यवसायीको गुनासो थियो। बजारका हरेक वस्तुको मूल्य आकासिँदै गएको समयमा वैज्ञानिक भाडा समाजोजन आजको आवश्यकता भएको उनीहरुको भनाइ थियो। आज पत्रकारसम्मेलन गरी नेपाल यातायात व्यवसायी राष्ट्रिय महासङ्घका अध्यक्ष योगेन्द्रनाथ कर्माचार्यले वैज्ञानिकरुपले भाडादर समायोजन गर्नाका लागि सरकारसँग माग गरे। उनले ७ गतसम्म भाडा समायोजन नभए बाध्य भएर व्यवसायी आफैँले समायोजन गर्ने चेतावनी पनि दिएका हुन्। व्यवसायीका अनुसार हालः तय भएको वैज्ञानिक भाडा प्रणाली अनुसार इन्धनको ३५ प्रतिशत सूचकलाई आधार मान्दा सार्वजनिक बसको लागत नौ दशमलव ०३, ट्रक (पहाड) को ११ दशमलव ८२ र ट्रक (तराई)को १३ दशमलव १३ प्रतिशत लागत वृद्धि भएको छ। त्यस्तै पेट्रोलबाट सञ्चालित सवारी साधानको लागत आठ दशमलव पाँच प्रतिशत वृद्धि भएको पत्रकार सम्मेलनमा जनाइएको थियो। व्यवसायीले गण्डकीमा भाडा समायोजन गरिए पनि बागमती प्रदेशमा भने नगरिएको प्रति पनि ध्यानाकर्षण गराएका थिए। गएको असार २७ गते समायोजन भएको भाडादर पर्यटक बोक्ने सवारी साधनको हकमा समायोजन नभएकाले त्यसमा पनि वैज्ञानिक भाडादर समायोजन गर्न माग गरिएको थियो।"
संसदमा सभामुखको रुलिङः संसदलाई प्रभावकारी बनाउन प्रश्न उठ्यो,"काठमाडौंः प्रतिनिधि सभाका सभामुख अग्निप्रसाद सापकोटाले संसदमा नाराबाजी हुँदा जनता र राष्ट्रका समस्यामा छलफल हुन नपाएको बताएका छन्। संसदमा सांसदहरुलाई रुलिङ गर्दै सभामुख सापकोटाले यस्तो बताएका हुन्। उनले भने, विचाराधीन विधेयकहरुलाई नियमानुसार पारित गरी राज्यसञ्चालनमा सहयोग गर्नु हामी सबैको दायित्व हो। संसद अवरोधका कारण विधि निर्माण प्रक्रिया प्रभावित भएकोमा जनता र राष्ट्रका समस्यामा छलफल गर्न नपाएकोमा माननीय सदस्यहरुले मलाई पटकपटक ध्यानाकर्षण गराउनुभएको छ। सभामा विचाराधीन रहेका ४२ विधेयकहरुलाई नियमानुसार पारित गर्ने, आम नागरिकका दैनिक समस्याहरु जनप्रतिनिधिले सरकारलाई सुनाउने, समाधानको प्रयत्न गर्ने, सरकारलाई संसदप्रति उत्तरदायी बनाउने, कानून निर्माण एवं निगरानी गर्ने कार्यहरुसमेत अवरोधका कारण प्रभावित हुन पुगेको बताए। संसदलाई प्रभावकारी बनाउन आमरुपमा प्रश्न उठिरहेको छ। तसर्थ अवरोध अन्त्य गरी सभा सञ्चालनमा सहयोग गर्न म सम्बन्धित माननीय सदस्यहरुलाई विशेष अनुरोध गर्दछु, उनले भने। प्रतिनिधिसभाको अर्को बैठक चैत २ गते बुधबार १ बजे बस्ने भएको छ। आजको बैठकमा सार्वजनिक लेखा समितिका सभापति भरतकुमार शाहले सार्वजनिक लेखा समितिको २१औं वार्षिक प्रतिवेदन,२०७८ पेस गरेका थिए। आजको बैठकमा नेकपा माओवादी केन्द्रका प्रमुख सचेतक देव गुरुङले प्रधानन्यायाधीश चोलेन्द्र शम्शेरविरुद्धको महाअभियोग प्रस्ताव पनि आजको संसद्मा पेस भएको छ।"
एमाले पहिलो पार्टी बन्छ : ज्ञवाली,बुटवल : नेकपा एमालेका उपमहासचिव प्रदीप ज्ञवालीले आगामी निर्वाचनमा नेकपा एमाले पहिलो पार्टी बन्ने दाबी गरेका छन्। सत्ता गठबन्धनमा रहेका दलहरुले एकल बहुमत हासिल गर्न नसक्ने भएकै कारण निर्वाचनलाई पर धकेल्ने प्रयास गरेको आरोप उनले लगाए। एमालेको दवावपछि मात्र स्थानीय निर्वाचनको मिति तय गरिएको उनको भनाइ छ। उनले गठबन्धन दलले निर्वाचनबाट भाग्न सबै उपाए खोजे पनि जनताको र एमालेको दवाव थेग्न नसकेर चुनाव हुने पक्का भएको बताए। एमाले प्रति जनताको आर्कषण देखेर गठबन्धन दलसँग एक्लै चुनाव लड्ने स्थीतिमा पुगेको उनले बताए। गुल्मी रुरु क्षेत्ररुपन्देही सम्पर्क मञ्चले बुटवलमा आयोजना गरेको अगुवा कार्यकर्ता भेलालाई सम्बोधन गर्दै उनले निर्वाचनको तयारीमा लाग्न नेता कार्यकर्तालाई निर्देशन दिए। नेकपा एमाले मुलुकको पहिलो शक्तिका रुपमा स्थापित हुने दाबी गर्दै उनले नेता कार्यकर्तालाई निर्धक्क भएर निर्वाचन तयारीमा लाग्न आग्रह गरे। उनले एमाले एक्लै चुनाव लडेर मुलुक भरका स्थानीय तहमा जित हासिल गर्ने सुनिश्चि भएको दावी गरे। त्यसको प्रमाण एमाले बाहेका दलहरुको गठबन्धनको तयारी र प्रधानमन्त्रीसमेतले गठबन्धन दललाई नचिड्याउन दिएको निर्देशनले कांग्रेस समेत एमालेसँग एक्लै चुनाव लड्न सक्दैन भन्ने प्रमाण भएको बताए। उनले एमालेका सरकारले गरेका कामले एमालेबाहेका दललाई जनता भोट माग्न जाने आँट नहुने पनि बताए। उनले अहिलेको सरकारले मुलुकमा बाह्य हस्तक्षेप बढाउने काम गरेको आरोप लगाए। उपमहासचिव ज्ञवालीले अहिलेको सरकारकै कारण मुलुकको आर्थिक अवस्था टाट पल्टिने अवस्थामा गइरहेको प्रति चिन्ता व्यक्त गरे। गठबन्धन सकार बनेपछि मुलुकले आर्थिक घाटा व्यहोर्नुका साथै मुद्रा स्थीति दर चिन्ताजन अवस्थामा गएकोमा दुःख व्यक्त गर्दै बढ्दो महङ्गी र मुलुक आर्थिक संकटमा पर्दा पनि सरकार र गठबन्धन दलहरु गम्भीर नभएको उनको आरोप छ।
चोलेन्द्रविरुद्धको महाभियोग प्रस्ताव संसदमा पेस,"काठमाडौं: निलम्बित प्रधानन्यायाधीश चोलेन्द्रशमशेर जबराविरुद्ध लगाइएको महाअभियोग प्रस्ताव संसदमा पेस भएको छ। नेकपा माओवादी केन्द्रका प्रमुख सचेतक देव गुरुङले महाअभियोग प्रस्ताव संसदमा प्रस्तुत गरेका हुन्। उनले प्रधानन्यााधीश चोलेन्द्र शमशेर जबरामाथि आचारणको अभाव देखिएको र कार्यपालिकामा समेत हिस्सा खोजेको बताए। न्यायालबाट भएको गतिरोध हल गर्ने अन्तिम थलो संसद भएको भन्दै प्रधानन्यायाधीश जबराले संविधानको क्षेत्राधिकार पालना नगरेको उनको भनाइ थियो। माओवादीका प्रमुख सचेतक देवप्रसाद गुरुङ, कांग्रेस सचेतक पुष्पा भुसाल र नेकपा (एकीकृत समाजवादी) का प्रमुख सचेतक जीवनराम श्रेष्ठले जबराविरुद्ध फागुन १ गते महाभियोग प्रस्ताव दर्ता गरेका थिए । प्रधानन्यायाधीश न्यायीक आचरण देखिएको, न्यायीक सम्पादन गर्न नसकेको आरोप छ । संसद्मा रहेका दलहरू नेपाली कांग्रेस, नेकपा (माओवादी केन्द्र) तथा नेकपा (एकीकृत समाजवादी)का सचेतकहरू प्रस्तावक र ९५ सांसदको समर्थनमा जबराविरूद्ध यही फागुन १ गते महाअभियोग प्रस्ताव अघि बढाइएको थियो। नेपालको संविधानको धारा १०१ को उपधारा (२) एवं प्रतिनिधिसभा नियमावली, २०७५ को नियम १६१ को उपनियम (१) बमोजिम माओवादी केन्द्रका सचेतक गुरुङ, कांग्रेस सचेतक पुष्पा भुसाल र नेकपा (एकीकृत समाजवादी)का सचेतक जीवनराम श्रेष्ठ प्रस्तावक रहेर लगाइएको महाअभियोग प्रस्ताव सोही नियमावलीको नियम १६१ को उपनियम (५) बमोजिम संसद् बैठकमा प्रस्तुत गरिएको हो।"
माधव नेपालसहित १४ सांसदविरुद्धको मुद्दामा चैत २० मा अन्तिम सुनुवाइ,काठमाडौं : नेकपा एमाले अध्यक्ष केपी शर्मा ओलीले माधव नेपालसहित १४ सांसदविरुद्ध दायर गरेको रिटको पूर्ण सुनुवाइ चैत २० गते हुने भएको छ। सर्वोच्च अदालतका न्यायाधीशद्वय ईश्वरप्रसाद खतिवडा र डा कुमार चुडालको संयुक्त इजलासले आइतबार उक्त रिटलाई पूर्ण सुनुवाइका लागि चैत २० गतेको मिति तोकेका हुन्। २० गते सुनुवाइ सकिएसँगै अदालतले यसमा फैसला सुनाउनेछ। एमालेले कारवाही गरेका माधव नेपालसहित १४ सांसदलाई सभामुखले पदमुक्त नगरेको र त्यसकै आधारमा निर्वाचन आयोगले एकीकृत समाजवादी नामक दल दर्ता गरेको भन्दै एमाले अध्यक्ष ओलीले रिट दायर गरेका थिए। पटक पटक सर्दै आएको रिटमा आइतबार फैसलामा जानेगरी चैत २० मा अन्तिम सुनुवाइको आदेश आएको हो। सांसद पदमुक्तको विषयलाई लिएर एमालेले ६ महिनायता निरन्तर संसद अवरुद्ध गर्दै आएको छ।
भवानी कन्ट्रक्सनमा अख्तियारको छापा,महेन्द्रनगर : अख्तियार दुरुपयोग अनुसन्धान आयोगको कार्यालय महेन्द्रनगरले कञ्चनपुरको निमार्ण कम्पनी भवानी कन्ट्रक्सनको कागजपत्र नियन्त्रणमा लिएको छ। महाकाली नदीको नदीजन्य पर्दाथको रोयल्टी संकलनको जिम्मेवारी पाएको भवानी कन्ट्रक्सनले राजश्व चुहावट गरेको आरोपमा अख्तियारले १ सय ठेलीलगायतका कागजपत्र नियन्त्रणमा लिएको हो। अख्तियार दुरुपयोग अनुसन्धान आयोग कञ्चनपुरका कार्यालय प्रमुख राम बहादुर कुरूम्वाङले उजुरी परेपछि अनुसन्धानका लागि निमार्ण कम्पनीको कागजपत्र नियन्त्रणमा लिएको बताए। कम्पनीले रोयल्टि संकलनका लागि भीमदत्त नगरपालिकासंग प्रति घनमिटर रु ७५ का दरले ठेक्का सम्झौता गरेको भएपनि सेवाग्राहीबाट रु १ सय ५ का दरले अशुल्ने गरेको उजुरीपछि अख्तियारले कागजपत्र नियन्त्रणमा लिएको हो।
"तनहुँ दुर्घटना : तीन जनाको मृत्यु, १० जना घाइते","तनहुँ : पृथ्वीराजमार्ग अन्तर्गत तनहुँको आँबुखैरेनी२ ऐनापहरामा आइतबार बस र टाटा सुमो आपसमा ठक्कर खाँदा तीन जनाको मृत्यु भएको छ। मृत्यु हुनेमा शुक्लागण्डकी८ का ३६ वर्षिय ओमप्रकाश गुरुङ, ४५ वर्षिया लक्ष्मी शाही र ७३ वर्षिय रुद्रबहादुर सेन ठकुरी रहेको प्रहरी नायब उपरिक्षक युवराज खड्काले जानकारी दिए। उनीहरुको उपचारको क्रममा मृत्यु भएको प्रहरीले जनाएको छ। दुर्घटनामा १० जना घाइते भएका छन्। घाइते हुनेहरुमा शुक्लागण्डकी नगरपालिका ८ बस्ने ८० वर्षिय दामोदर पुरी, आँबुखैरेनी गाउँपालिका३ बस्ने ३३ वर्षिय हिरा बसेल, सोही ठाउँ बस्ने ५२ वर्षिय गोमा शाही, ४१ वर्षिय दिनु शाही, आँबुखैरेनी गाउँपालिका४ बस्ने २८ वर्षिय देविका थाप मगर, सोही ठाउँका १८ वर्षिय आरती खवास, शुक्लागण्डकी नगरपालिका बस्ने ३३ वर्षिय जितेन्द्र शाही, गोरखाको गण्डकी गाउँपालिका१ बस्ने ३८ वर्षिय डिनमया नेपाली, कास्कीको पोखरा महानगरपालिका बस्ने ५२ वर्षिय राम शाही र ५२ वर्षिय ज्ञानु शाही रहेको प्रहरीले जनाएको छ। मुग्लिङबाट आँबुखैरेनीतर्फ आउँदै गरेको ग २ ख ३०७ नम्बरको बस र विपरित दिशाबाट जाँदै गरेको ग ३ च ६०१२ नम्बरको टाटा सुमो एक आपसमा ठक्कर खाएको थियो। घाइतेमध्ये १० जनालाई थप उपचारका लागि चितवनस्थित पुरानो मेडिकल कलेज भरतपुर पठाइएको छ। दुर्घट्नाको कारणबारे अनुसन्धान भइरहेको प्रहरीले जनाएको छ।"
वैदेशिक रोजगार सम्वन्धी कल्याणकारी सेवाहरु अनलाइनबाटै,"काठमाडौं : वैदेशिक रोजगारमा गई समस्यामा परेका नेपाली श्रमिकलाई प्रदान गरिने उद्धार, राहत, क्षतिपुर्ति लगायत कल्याणकारी सेवाहरु अवदेखि अनलाइनबाटै हुने भएको छ। बोर्डका अध्यक्ष तथा श्रम, रोजगार तथा सामाजिक सुरक्षामन्त्री कृष्णकुमार श्रेष्ठले वैदेशिक रोजगार कल्याणकारी सूचना प्रणाली कार्यविधि २०७८ स्वीकृत गरी कल्याणकारी सेवाहरु अनलाइनबाटै हुने व्यवस्था हुने जानकारी दिए। बोर्डले आफ्ना कल्याणकारी सेवाहरु अनलाइनबाटै प्रदान गर्ने सफ्टवेयर बनाएको छ। वैदेशिक रोजगार बोर्ड सचिवालयले प्रदान गर्ने आर्थिक सहायता स्थानीय तहमार्फत निवेदन लिई नजिकको हकदारको बैंक खातामा सिधै जाने व्यवस्था गरिएको बोर्डका कार्यकारी निर्देशक राजन श्रेष्ठले बताए। वैदेशिक रोजगार बोर्ड सचिवालयका कार्यकारी निर्देशक संयोजक रहने गरी मन्त्रालय, विभाग, वीमा समिति, बैंकका प्रतिनिधि सम्मिलित वैदेशिक रोजगार कल्याणकारी सूचना प्रणाली निर्देशक समिति पनि गठन गरिएको छ। बोर्डले वैदेशिक रोजगारीका क्रममा मृत्यु तथा अङ्गभङ्ग र बिरामी भएमा राहत रकम उपलब्ध गराउँदै आएको छ। त्यस्तै मृतक श्रमिकको सन्ततिलाई शैक्षिक छात्रवृत्तिसमेत प्रदान गर्दै आएको छ। बोर्डले वैदेशिक रोजगारमा मृत्यु तथा अङ्गभङ्ग भएका व्यक्तिका परिवारलाई राहतका लागि स्थानीय तहबाटै निवेदन लिने र सेवाग्राहीको बैंक खातामा रकम जम्मा गरिदिने व्यवस्था मिलाएपछि सेवाग्राही कार्यालयमा धाउनुपर्ने बाध्यता हट्ने जनाएको छ।"
सात नगरपालिका उत्कृष्ट,काठमाडौं : देशभरबाट सात वटा नगरपालिका उत्कृष्ट घोषित भएका छन्। नेपाल नगरपालिका संघले आफ्नो २९औं वार्षिकोत्सव समारोहमा कार्यसम्पादनमा अब्बल सात नगरपालिकालाई उत्कृष्ट घोषित गरेको हो। उत्कृष्ट हुनेमा संस्थागत विकास सेवा प्रवाह र वित्तीय सुशासनतर्फ वालिङ र पुतलीबजार नगरपालिका रहेका छन्। त्यसैगरी सहरी योजना पूर्वाधार विकास क्षेत्र र विपद व्यवस्थापनमा निलकण्ठ नगरपालिका उत्कृष्ट बनेको छ। वन वातावरण जलवायु परिवर्तनको र उत्थानशीलता विधामा इलाम नगरपालिका र स्थानीय आर्थिक विकास विधामा हरिवन नगरपालिका उत्कृष्ट घोषित भएको छ। सामाजिक विकास क्षेत्रमा तिलोत्तमा र राप्ती नगरपालिका उत्कृष्ट ठहरिएका छन्। नगरपालिका संघको वार्षिकोत्सव समारोहमा प्रधानमन्त्री शेरबहादुर देउवाले उत्कृष्ट नगरपालिकालाई पुरस्कार तथा सम्मान प्रदान गरे। नगरपालिकाका मेयर तथा उपमेयर र प्रतिनिधिले प्रधानमन्त्रीबाट पुरस्कार थापेका थिए।
काभ्रेमा नागरिक आरोग्य समिति गठन,"काभ्रे : जिल्ला नागरिक आरोग्य समिति गठन भएको छ। आईतबार धुलिखेलमा मेरो स्वास्थ्य, मेरो जिम्मेवारी नाराको साथ जिल्ला नागरिक आरोग्य समिति गठन भएको हो। नागरिक आरोग्य कार्यक्रम संचालन निर्दिेशका २०७६ बमोजिम काभ्रे जिल्लामा समिति गठन गरिएको छ। समितिको संयोजकमा जिल्ला समन्वय समिति काभ्रेको प्रमुख उद्धव केसी रहेका छन्। समितिको सदस्य सचिब जिल्ला आयुर्वेद स्वास्थ्य केन्द्र काभ्रेका प्रमुख डा मनोज कुमार चौधरी रहेकाछन्। समितिको सदस्यहरुमा जिल्ला स्वास्थ्य कार्यलय काभ्रेका प्रमुख, शिक्षा बिकास समन्वय ईकाई र पछि स्वास्थ्य क्षेत्रमा कार्यरत एक जना मनोनित हुने गरी समिति गठन भएको हो। जिल्ला आरोग्य समिति गठन कार्यक्रममा शुभकामना राख्दै नेपाल पत्रकार महासंघ काभ्रेका कोषाध्यक्ष केदारनाथ तिमल्सिनाले सरकारले ल्याएको स्वास्थ्य नारा अनुसारको काम गर्नुपर्ने बताए। आयुर्वेद सेवा सहजरुपमा जनताले पाउने बातावरण निर्माणको लागि समितिले जोड्दिनुपर्ने बताए। जिल्ला आरोग्य समितिलाई शुभकामना मन्तब्य राख्दै प्रमुख जिल्ला अधिकारी हुमकला पाण्डेले जिल्ला समितिले स्वास्थ्य केन्द्रहरुमा अभिमुखीकरण गर्दै सहजीकरणको लागि नागरिकहरुको बिचमा सहज हुने बताईन्। कार्यक्रममा जिल्ला समन्वय समिति काभ्रेका प्रमुख उद्धव केसीले समितिले सबै तहहरु संग समन्वय गरेर काम गरिने बताए। कार्यक्रममा जिल्ला आयुर्वेद स्वास्थ्य केन्द्र प्रमुख डा मनोज कुमार चौधरीले नागरिक आरोग्य कार्यक्रम निर्देशिका अनुसार जिल्लामा समिति गठन भएको बताए। जिल्लास्तरिय समिति गठनसंगै पालिका र वडास्तरको आरोग्य समिति गठन हुने डा चौधरीले बताए। जनताको स्वास्थ्य सेवामा धेरै भन्दा धेरै पहुँच बनाउनको लागि नागरिक आरोग्य केन्द्र समितिले काम गरिने डा चौधरीले बताए। जिल्ला नागरिक आरोग्य समितिको काम कर्तब्य निर्देशिका बमोजिम आवश्यक स्रोत साधानको ब्यवस्थापन, स्थानीय तहस्तरमा अभिमुखीकरण कार्यक्रमहरु संचालन गर्ने, समग्र कार्यक्रमको अनुगमन तथा मुल्यङकन गर्ने कार्य विधिमा उल्लेख छ। विभिन्न क्रियाकलापहरुसमेत संचालन गरिने भएको छ। जिल्लामा संघ र प्रदेशको समन्वयमा जिल्लास्थित सरकारी तथा गैर सरकारी कार्यालयका प्रमुखहरु र जिल्ला स्तरमा स्वास्थ्यसंग आवद्ध संघसंस्थाका प्रमुखहरुलाई अभिमुखीकरण गराउने, जिल्ला नागरिक आरोग्य समितिमार्फत स्थानीय तहका वडा अध्यक्ष वडा सदस्य एवं स्वास्थ्यकर्मीहरुलाई अभिमुखीकरण संचालन गरिने निर्देशिकामा उल्लेख रहेकाछन्। काभ्रे जिल्लामा नागरिक आरोग्य सेवा केन्द्रहरु पनौती नगरपालिका खरिबोट, मण्डनदेउपुर नगरपालिकाको कबुन्ताबेसी, भुम्लु गाउँपालिकाको सल्ले भुम्लु र बेथानचोक गाउँपालिकाको ढुङखर्कमा नागरिक आरोग्य केन्द्र स्थापना भएको छ। जिल्ला आरोग्य समितिको पहिलो बैठकले जिल्ला स्तरका कार्यालय प्रमुखसुरक्षा निकायपत्रकारलगायत समाजसेवीबुद्धीजीवीराजनैतिक दल समक्ष नागरिक आरोग्य कार्यक्रम सफल पार्न कार्य योजनासहित आयुर्वेद जीवशैलीयोगाभ्यास र दैनिकस्फूर्तीका कार्यक्रमहरु संचानल गर्ने निर्णय भएको जिल्ला आयुर्वेद स्वास्थ्य केन्द्र डा मनोज कुमार चौधरीले जानकारी दिए।"
दाजुभाइ मिलेर १८ महिने बालिकाको बलात्कारपछि हत्या,"मोरङ : मोरङको सुन्दरहरैँचा नगरपालिका७ गणेशपुरकी डेढ वर्षिय बालिका शुक्रबार साझ ५:३० बजेसम्म घरमा आमासँग खेल्दै थिईन्। छोरी घरभित्र थिईन्। आमा करेसबारीमा काम गर्न गइन्। केही बेर पछि घर पस्दा छोरी थिईनन्। छोरी खोज्दै हिडेको परिवारले एक घण्टापछि घरदेखि करिब १५० मिटर परको झाडीमा अचेत अवस्थामा छोरीलाई भेटायो। बालिका रगतपिच्छे थिईन्। यौनाङ्गबाट रगत बगिरहेको थियो। छरछिमेक भेला भएर विराटनगरस्थित नोबेल अस्पताल पुर्याए तर बचाउन सकेनन्। राति १२ बजे अस्पतालले उनलाई मृत घोषणा गर्यो। बालिकाको बलात्कारपछि हत्या गरेको आरोपमा सोही ठाउँका २५ वर्षिय अजय चौधरी र २८ वर्षिय मिथुन चौधरीलाई मोरङ प्रहरीले पक्राउ गरेको हो। मोरङ प्रहरीका एसपी जनार्दन जिसीका अनुसार बालिका र आरोपितको घर डेढ किमिको दुरीमा छ। अजय चौधरी अपहरण मुद्दामा जेल बसेर गत मंसिरमा मात्रै छुटेका थिए। एसपी जिसी भन्छन्, सामान्य मानिसले यस्तो घटना घटाउनै सक्दैन। घटना सुनियोजित देखिन्छ। अजय गाँजा, चुरोटलगायत अन्य लागूऔषध दुर्व्यसनी थिए। असामान्य अवस्थाका देखिने मिथुन उनको सहोदर दाजु हुन्। अजयकै योजनामा दाजुभाइ मिलेर यस्तो जघन्य अपराध गरेका हुन्। अजयले करिव डेढ महिना अघि देखि नै बालिकालाई टार्गेट गरेको देखिन्छ। गाँजा खाएपछि उनी ससाना बालिकाको खोजि गर्ने गरेको खुल्न आएको छ।' जिल्ला प्रहरी कार्यालय मोरङले आइतबार आरोपि सार्वजनिक गरेको हो। प्रहरीका अनुसार पक्राउ परेका दुबै जनाले ललाई फकाई गरी घरबाट नजिकैको झाडीमा लगेर घटना गराएका थिए। आरोपिहरुलाई शनिबार बिहान उनीहरुकै घरबाट पक्राउ गरिएको हो। बलात्कारपछि बालिकाको टाउकोमा ढुंगा र बियरको बोतलले प्रहार गरेर गम्भीर घाइते बनाएका थिए। उनीहरूविरुद्ध प्रहरीले अदालतबाट समय लिएर अनुसन्धान अघि बढाएको छ। गम्भीर घाइते भएकी बालिकाको उपचारका क्रममा विराटनगरस्थित नोबेल अस्पतालमा मृत्यु भएको थियो। बालिकाको बुवा विराटनगर कै एक कारखाना सेक्युरिटी गार्डको काम गर्छन। सामान्य परिवाररको यो परिवार कि कान्छी सन्तान हुन् उनी। दिनदिनै छोरीहरु असुरक्षित भैरहदाँ गाउघर नै त्रासमा डुबको छ।"
मलेसियाको श्रम स्वीकृति खुला गर्ने निर्णय,"काठमाडौं : सरकारले नेपाली श्रमिकको प्रमुख गन्तव्य मुलुक रहँदै आएको मलेसिया जाने श्रमिकलाई श्रम स्वीकृति दिन पुन सुरु गर्ने निर्णय गरेको छ। श्रम, रोजगार तथा सामाजिक सुरक्षामन्त्री कृष्णकुमार श्रेष्ठले मलेसिया जाने श्रमिकलाई श्रम स्वीकृति प्रदान गर्ने कार्य करिव दुई वर्षदेखि रोकिएकोमा प्रचलित कानुन अनुसार पुन सुरु गर्ने मन्त्रीस्तरीय निर्णय गरेका हुन्। मित्रराष्ट्र मलेसिया सरकारबाट नेपालीलाई प्राप्त रोजगारीको अवसर गुम्न नदिन प्रचलित वैदेशिक रोजगार ऐन, २०६४ तथा नेपालमलेसिया श्रम सम्झौता प्रतिकुल नहुने गरी नेपाली कुटनीतिक नियोगबाट प्रमाणिकरण भई आएका मागपत्रलाई श्रम स्वीकृति दिने निर्णय भएको छ। कोरोना महामारीका कारण सन् २०२० मार्चदेखि मलेसिया सरकारले विदेशी कामदार नलिने निर्णय गरेपछि नेपाली श्रमिकहरु जान पाएका थिएनन्। मलेसिया सरकारबाट विदेशी कामदार लिन सुरु गरेको र सो अनुसार मागपत्र नेपाली कुटनीतिक नियोगबाट प्रमाणिकरण भई आएकोले श्रम स्वीकृति प्रदान गर्ने कार्य पुन सुरु गर्ने निर्णय गरिएको हो।"
साइबेरिया हिँडेका 'शंकास्पद' पाँच नेपालीलाई अध्यागमनले फिर्ता पठायो,"काठमाडौं: साइबेरिया हिँडेका ६ जना नेपालीलाई त्रिअबि अध्यागमन कार्यालयले प्रस्थान अनुमति दिन अस्वीकार गरेको छ। भिजिट भिसामा फ्लाई दुबईको जहाजबाट शनिबार बिहान साइेबेरिया हिँडेका उनीहरुले आवश्यक कागजात पेश गर्न नसकेको अध्यागमन कार्यालयले जनाएको छ। अध्यागमन कार्यालयका अनुसार लोकेश बुढा, माया कुमारी विक, पिल कुमारी बिक, तारा तिलिजा पुन, दिपेश पुन मगर र निर्माला क्षेत्री रहेका छन्। उनीहरुले आवश्यक कागजात पेस गर्न नसकेको अध्यागमन कार्यालयले जनाएको छ। उनीहरुमध्ये केहीको भ्रमण उद्देश्य स्पष्ट नभएको र केहीको होटेल बुकिङसमेत नरहेको अध्यागमन कार्यालयले जनाएको छ।"
दुबई हिँडेका चार बंगलादेशी नागरिकलाई अध्यागमनले विमानस्थलबाट फर्कायो,"काठमाडौं: दुबई हिँडेका चार जना बंगलादेशी नागरिकलाई त्रिअबि अध्यागमन कार्यालयले प्रस्थान अनुमति दिन अस्वीकार गरेको छ। भिजिट भिसामा हिमालयन एयरलायन्सबाट शनिबार राति दुबई हिँडेका उनीहरुले आवश्यक कागजात पेश गर्न नसकेको अध्यागमन कार्यालयले जनाएको छ। अध्यागमन कार्यालयका अनुसार प्रस्थान अनुमति नपाएकामा बंगलादेशका सजद हुसेन सिमान्तो, तइब खान, एमडी कम्रुजामान र एमडी समदत शेख रहेका छन्। उनीहरुले नेपालस्थित बंगलादेशको राजदूतावासबाट आवश्यक पर्ने एनओसी लेटर पेश गरेका थिएनन्। अध्यागमन ऐन र नियमावलीअनुसार उनीहरुलाई प्रस्थान अनुमति नदिइएको अध्यागमन कार्यालयले जनाएको छ।"
जुवातास खेलिरहेको अवस्थामा १० जना पक्राउ,काठमाडौं : जुवातास खेलिरहेको अवस्थामा १० जना पक्राउ परेका छन्। काठमाडौं तारकेश्वर नगरपालिका९ मनमैजुस्थित एक घरमा डेरा गरी बस्दै आएका ३९ वर्षिय युवराज कडेलको कोठाबाट कडेलसहित जुवातास खेलिरहेको अवस्थामा अन्य ९ जनालाई पक्राउ गरेको प्रहरीले जनाएको छ। पक्राउ परेका व्यक्तीहरुको साथबाट एक लाख नौ हजार सात सय पैतालीस रुपैयाँसहित ३ थान तास पनि बरामद गरीएको प्रहरीले जनाएको छ।
"जग्गा ठगी प्रकरण: वडाध्यक्ष, मालपोत कर्मचारीसहित सात पक्राउ","सङ्खुवासभा: सङ्खुवासभाको भोटखोला गाउँपालिकामा जग्गा ठगी प्रकरणमा वडाध्यक्ष र मालपोतका नायब सुब्बासहित सात जनालाई प्रहरीले पक्राउ गरेको छ। भोटखोला गाउँपालिका४ का वडाध्यक्ष किन्साङ भोटेसहितको टोलीले स्थानीयवासी दलबहादुर तामाङको २७ रोपनी जग्गा जालसाजी गरी आफन्तका नाममा पास गरेको अभियोग लगाइएको छ। वडाध्यक्ष भोटे, मालपोत कार्यालयका कर्मचारीसहित सात जनाको टोलीले मृतक तामाङको नाममा रहेको जग्गा अर्काको नाममा पास गरेको अभियोगमा प्रहरीले पक्राउ गरी सार्वजनिक गरेको हो। जग्गा जालसाजी गरेको आरोपमा पक्राउ परेका सात जनालाई जिल्ला प्रहरी कार्यालयले सार्वजनिक गरेको छ । पक्राउ पर्नेमा वडाध्यक्ष भोटे, सोही वडाका सुरेन्द्र तामाङ, कल्पना भोटे, ङिमा लाजुङ भोटे, खाँदबारी१ का हाल मालपोल कार्यालय खाँदबारीमा कार्यरत महेन्द्रकुमार पराजुली, मकालु गाउँपालिका४ घर भाई खाँदबारीमा लेखापढी व्यवसाय गर्ने अनिष गुरुङ र चैनपुर नगरपलिकाका पासाङ शेर्पा रहेको जिल्ला प्रहरी कार्यालयका प्रमुख प्रहरी नायब उपरीक्षक लालध्वज सुवेदीले जानकारी दिए। पक्राउ परेका वडाध्यक्ष भोटे एमालेबाट निर्वाचित भएका थिए। दलबहादुरको मृत्युपछि उनको जग्गाको हकवाला एकमात्र सन्तान बिममाया तामाङ हुन्। उक्त जग्गा ७५ वर्षीया छोरी बिममाया नाममा यही फागुन २ मा नामसारी भएको खुलेको छ। तर बिममायालाई आफ्नो नाममा जग्गा नामसारी भएको कुनै जानकारी थिएन। प्रहरीका अनुसार मृतकको नाममा रहेको जग्गा नामसारी गर्न आवश्यक पर्ने कागजात नागरिकताको प्रतिलिपि, घरबाटो सिफारिस तथा जग्गा नामसारी गर्ने सिफारिससमेत वडाध्यक्षले भोटेले खाँदबारीमै बसेर तयार पारेका जनाइएको छ। प्रहरीका अनुसार उनीहरुले अपर अरुण जलविद्युत् आयोजनास्थलको मुआब्जा क्षेत्रमा पर्ने जग्गा स्थानीय ७५ वर्षीया वृद्धालाई ललाइफकाइ गरेर रजिस्ट्रेशन पास गरेको खुलेको छ। मुआब्जाभित्र पर्ने २७ रोपनी जग्गा रु एक लाख दिएर पास गरेको अनुसन्धानले देखाएको छ। २७५ कित्ताको जग्गा पासाङ शेर्पाको एकल नाममा र २८० कित्ताको जग्गा कल्पना भोटे र डिमालाजुङ भोटेको नाममा संयुक्त रजिस्ट्रेशन पास गरिएको छ। बिक्री भएको दुई कित्तामध्ये २७५ नंको जग्गा फागुन १६ गते पासाङ शेर्पाको नामबाट कविता पराजुलीको नाममा रजिस्ट्रेशन पास गरिएको छ। उक्त जग्गा नामसारी गर्न वडाध्यक्षले मालपोत कार्यालय खाँदबारीका कर्मचारी महेन्द्रकुमार पराजुलीको सहयोग लिएको जनाइएको छ। योजनाअनुसार बिममायाको नाममा पास गरिएको जग्गामध्ये कित्ता नं २८० (११७३५ वर्गमिटर)को जग्गा वडाध्यक्ष किन्साङको तर्फबाट कल्पना भोटे र सुरेन्द्रको तर्फबाट उनकै श्रीमती ङिमालाजुङ भोटेको नाममा संयुक्त रजिष्ट्रशन पास गरेको खुलेको छ। बिममायाको नाममा रहेको २७५ (१८३० वर्गमिटर)को जग्गा पासाङ शेर्पाको नाममा पास गरेका छन्। पासाङको नाममा रहेको सोही जग्गा पुनः कर्मचारी पराजुलीको श्रीमतीको नाममा फागुन १६ मा नामसारी भएको प्रहरीले जनाएको छ। वडाध्यक्षले जग्गा पास गरिदिएवापत उक्त जग्गा आफूलाई दिएको पराजुलीले बयानमा बताएको प्रहरीले जनाएको छ। कागजत लेखापढी गरेवापत अनिषलाई वडाध्यक्षले रु नौ हजार दिएका थिए। कल्पनाको हकमा रजिष्ट्रशन पास लेखापढी व्यवसायी अनिषको नाममा वारेस पास भएको खुलेको छ। भोटखोला२, ४ र ५ का विभिन्न स्थानमा अपर अरुण जलविद्युत् आयोजना (१०६८ मेगावाट) निर्माणका लागि अध्ययन भई जग्गा सर्भे तथा जग्गा प्राप्तिको कार्य भइरहेकाले उक्त जग्गा महङ्गोमा बिक्री हुने लोभले उनीहरुले उक्त जग्गा जालसाजी गरी पास गरेका हुन् । पक्राउ परेकाहरूलाई ठगी र कीर्ते मुद्दा चलाउने प्रहरीले जनाएको छ।"
भीरकोट बन्यो स्याङ्जाकै सर्वोत्कृष्ट नगरपालिका,"स्याङ्जा : स्याङ्जाका ११ वटा पालिकामध्ये भीरकोट नगरपालिका सर्वोत्कृष्ट बनेको छ। राष्ट्रिय प्राकृतिक स्रोत तथा बित्त आयोगले गरेको कार्यसम्पादन मूल्यांकनका आधारमा यहाँका १० पालिकालाई उछिन्दै भीरकोट सर्वोत्कृष्ट बनेको आयोगको प्रतिवेदनमा उल्लेख छ। योसंगै पुतलीबजार नगरपालिकाले सबैभन्दा कम अंक छ। गाउँपालिकामा भने कालीगण्डकीको सबैभन्दा धेरै र अर्जुनचौपारीको सबैभन्दा कम अंकभार छ। वित्तीय समानीकरण अनुदान सिफारिसका आधारमा गरिएको कार्यसम्पादन मूल्यांकनमा भीरकोटले सबैभन्दा धेरै ७२ दशमलब ४६ अंकभार छ। यहाँका ५ नगरपालिकामध्ये पुतलीबजारको सबैभन्दा कम ५८ दशमलब ९५ अङ्क छ। चापाकोट नगरपालिकाले ६५ दशमलब ५४, वालिङ नगरपालिकाले ६४ दशमलब ५३ र गल्याङ नगरपालिकाले ६२ दशमलब ६४ अङ्क ल्याएका छन्। यसैगरी, छ गाउँपालिकामध्ये कालीगण्डकीले सबैभन्दा धेरै ६५ दशमलब ९ अंक पाएको छ भने अर्जुनचौपारीले सबैभन्दा कम अंक पाएको छ। फेदीखोला गाउँपालिकाको ६४ दशमबल २५, आँधिखोला गाउँपालिकाको ६० दशमलब ७०, हरिनास गाउँपालिकाको ५५ दशमलब ६३, बिरुवा गाउँपालिकाको ५१ दशमलब ९४ र अर्जुनचौपारी गाउँपालिकाको ४८ दशमलब ०६ अंक पाएका छन्। तोकिएका मापदण्ड अनुरुप समयमै बजेट प्रस्तुतीकरण, राजस्व बाँडफाँट, आन्तरिक राजश्वको लक्ष्य, संकलन, खर्चका अवस्था, बेरुजु, लेखा प्रणाली, आगामी आर्थिक वर्षका बजेट, सफटवेयरको प्रयोग लगायत सम्बन्धित पालिका र निकायबाट प्राप्त तथ्याङ्क समेतको आधारमा आयोगले कार्यसम्पादन मूल्याङ्कन गरेर अङ्क प्रदान गर्ने जनाएको छ। आन्तरिक राजस्वको लक्ष्य र सङ्कलन, अघिल्लो आवको बजेट र खर्चको अवस्था, बेरुजु, सूत्रको प्रयोग, आवधिक योजना तय गरे नगरेको, विद्यालयमा विद्यार्थी भर्नाको अवस्था गर्भवती संख्या, संस्थागत प्रसूति संख्या, बालबालिकाको भर्ना अवस्था, संख्या लगायत शीर्षकमा सूचकका मुख्य आधार हुन। कार्यसम्पादन मूल्याङ्कन लागि १७ वटा सूचक छन्। भीरकोट नगरपालिका जिल्लाकै पहिलो बालमैत्री नगरपालिका पनि हो। नगरबासीका रचनात्मक एवं सकरात्मक साथ र सहयोगले भीरकोट नगरपालिका सर्वोत्कृट बन्न सफल भएको बताउँछन् नगरप्रमुख छायाँराम खनाल।"
"सहरी विकासका प्राविधिकको चरम बदमासी, ट्रमा सेन्टर योजना अलपत्र","ढल्केवर(धनुषा) : संघीय सरकारले आर्थिक वर्ष २०७८०७९ को बजेटमा धनुषाको ढल्केवरमा किटान गरेको ट्रमा सेन्टरको लागि जग्गा छनौट पक्रियामा मातहतका निकायको प्राविधिकहरुले चरम बदमासी गरेको पाइएको छ। सहरी विकास मन्त्रालय मातहत रहेको सहरी विकास तथा भवन निर्माण विभागको संघीय आयोजना कार्यान्वय इकाई धनुषा जनकपुरधामका प्राविधिकहरुले ट्रमा सेन्टरको लागि जग्गा छनौट पक्रियामा आफूखुशी मापदण्ड खोजेपछि उनीहरुको बदमासी छताछुल्ल भएको हो। हाल मिथिला नगरपालिका७ साविकको ढल्केवर गाविस वडा नं २क को कित्ता नं १६९ को चार विघा क्षेत्रफल रहेको ऐलानी जग्गालाई आधार मानेर संघिय सरकारले आर्थिक वर्ष २०७८०७९ को बजेटमा धनुषाको ढल्केवरमा ट्रमा सेन्टर निर्माण गर्ने शीर्षकमा रकम विनियोजन गरेको छ। तर प्रस्तावित जग्गालाई सहरी विकास तथा भवन निर्माण विभागको जनकपुरधामस्थित संघीय आयोजना कार्यान्वय इकाईले मापदण्डको बहाना देखाएर उक्त जग्गा अनुपयुक्त रहेको पत्र मिथिला नगरपालिकाको कार्यालयलाई थमाउदै आएका छन्। पछिल्लो पटक आयोजना कार्यान्वय इकाईले २०७८ फागुन १३ गते नगरपालिकाबाट विभिन्न मितिहरुको विभिन्न पत्रबाट उपलब्ध गराईएका जग्गाहरु अनुपयुक्त रहेको जानकारी पत्र मिथिला नगरपालिका कार्यालयलाई पठाएको छ। सहरी विकास तथा भवन निर्माण विभागको संघीय आयोजना कार्यान्वय इकाई धनुषाका आयोजना प्रमुख ईन्जिनियर प्रदिप खनालले हालसम्मपनि राजमार्गदेखि ५ सय मिटर दायाँबायाँ बाढी, डढेलो लगायतका प्राकृतिक जोखिमबाट सुरक्षित कम्तिमा तीन विघा प्रयोग योग्य जमिन हालसम्म पनि स्वास्थ्य भवन पूर्वाधार डिजाईन तथा निर्माण सम्बन्धी निर्देशिका २०७३ अनुसार उक्त जग्गाहरु अनुपयुक्त रहेको व्यहोराको पत्र नगरपालिकालाई पठाएको मिथिला नगरपालिकाका नगरप्रमुख हरिनारायण महतोले जानकारी दिए। प्रस्तावित ट्रमा सेन्टर भवनको डिजाइन, ड्रईङ, इस्टिमेट तथा खरिद प्रकृया प्रारम्भ गर्न अत्यन्त ढिलो भएकोले तत्काल राजमार्गको ५०० मिटर दायाँवायाँ उपयुक्त जग्गा व्यवस्थापन गरि प्रदेशस्तरको आपतकालिन अवस्थामा मानव ज्युज्यानको रक्षाको निम्ति बनाउन लगिएको क्रिटिकल केयर ट्रमा सेन्टर सहितको अस्पताल निर्माणमा सहयोगका लागि नगरपालिकालाई आयोजना कार्यान्वयन ईकाइले अनुरोध गरेको छ। तर जग्गा छनौट प्रक्रियामा आयोजना कार्यान्वय इकाईका प्राविधिकहरुले मापदण्डको नाउमा आफूखुशी गरेको पाइएको छ। प्राविधिकहरुले मुख्य एजेण्डा बनाएको राजमार्गदेखि दायाँबायाँ ५०० मिटर भित्र जग्गा हुनुपर्ने मापदण्ड स्वास्थ्य मन्त्रालय अन्तर्गत स्वास्थ्य सेवा विभागको व्यवस्थापन महाशाखाले बनाएको स्वास्थ्य भवन पूर्वाधार डिजाईन तथा निर्माण सम्बन्धी निर्देशिका २०७३ भन्दा बाहिर रहेको तथ्य भेटिएको हो। उक्त निर्देशिकाको परिच्छेद५ मा स्वास्थ्य संस्थाहरु निर्माणका लागि निर्माणस्थल छनौट सम्बन्धी बनेको निर्देशिकामा राजमार्गदेखि दायाँबायाँ ५ सय मिटर भित्र जग्गा हुनुपर्ने शर्त कतै उल्लेख गरिएको छैन। तर आयोजना कार्यान्वय इकाईका प्राविधिकहरुले प्रस्तावित जग्गा ५ सय मिटरभन्दा बढी रहेको कारण देखाउँदै अनुपयुक्त रहको बताउँदै आएपछि संघीय सरकारले निर्माण गर्न लागेको प्रदेशस्तरीयको ट्रमा सेन्टरको निर्माण प्रक्रिया अलपत्र बनेको छ। जग्गा छनौटमै समस्या उत्पन्न भएपछि निर्माण प्रक्रिया अघि बढ्न नसकेको हो। समयमै उपयुक्त जग्गा व्यवस्थापन हुन नसकेकेमा अस्पताल आयोजनाको लागि संघ सरकारबाट विनियोजित बजेट फ्रिज हुनेसम्मको चेतावनी आयोजना कार्यान्वय इकाईले दिएको छ। सरकारले स्वास्थ्य तथा जनसंख्या मन्त्रालयको एकिकृत स्वास्थ्य पूर्वाधार विकास कार्यक्रम अन्तर्गत ट्रमा सेन्टरसहितको अस्पताल निर्माणका लागि कार्यक्रम स्वीकृत गरेको हो। ढल्केवर किटान गरेर स्वीकृत भई आएको ट्रमा सेन्टर अन्यत्रै सार्ने षडयन्त्र अनुरुप प्रभावमा परेर प्राविधिकहरुले मापदण्डको नाउमा मनोमानी गरिहरेको स्थानीयहरुको आरोप छ। ५ सयमिटरको मापदण्डको बहाना देखाई सीधासोझा जनतालाई भ्रममा पारेर प्राविधिकहरु चलखेलमा लागेको स्थानीय योगेन्द्र महतोले आरोप लगाए। मिथिला नगरपालिकाका मेयर हरिनारायण महतोले ढल्केबरमा ट्रमा सेन्टर निर्माणका लागि साविकको प्रस्तावित जग्गामा सरकारको प्राविधिकहरुको टोलीले उपयुक्त नरहेको भनेपछि मात्रै अन्यत्र जग्गा देखाएको स्पष्ट पार्छन्। उनले ट्रमा सेन्टरका लागि आफ्नो प्राथमिक्ता पनि ढल्केवर रहेकोले त्यसका लागि नगरपालिकाबाट हुने सहयोग र प्रयासमा आफू कुनै कसर बाँकी नराखेको उनको दावी छ। पछिल्लो पटक स्थानीय एवम अन्य विभिन्न राजनीतिक दलका प्रतिनिधीहरुको आग्रहमा पुनः साविककै जग्गा कार्यपालिका बैठकबाट निर्णय गरेर सिफारिश गरेकोमा प्राविधिक टोलीले फेरी अनुपयुक्त ठहर गरेको मेयर महतोको भनाइ छ। प्राविधिकहरु कति बेला आउँछ, जग्गा हेर्छ मलाई थाहा पनि दिँदैन, अनि एकै चोटी पत्र पठाउँछ, जग्गा उपयुक्त छैन् अर्को खोजी गर्नुस्, मेयर महतो भन्छन् मेरो पनि चाहना हो ढल्केवरमै बनोस्। बर्षौ अघिदेखि ढल्केवरले उठान गरेको ट्रमा सेन्टर यही बनाईनुपर्छ भन्ने मेरो पनि मान्यता हो। तर मापदण्ड अनुसार जग्गा पाउन नसकेकोले विकल्प खोज्नुपर्ने पनि उनले आग्रह गरे। प्राविधिकले जहाँ उपयुक्त भने त्यहाँको सिफारिस गर्न आफू तयार रहेको उनको भनाइ छ। नगरपालिकाले ट्रमा सेन्टरको जग्गा छनौटका लागि दुईपटक सर्वपक्षिय बैठक डाकेर छलफल समेत गरिसकेको छ। छलफलले ट्रमा सेन्टरमा ढल्केवरका स्थानीयको ठुलो योग्दान रहेकोले यही उपयुक्त जग्गा खाजी गर्नुपर्ने निश्कर्ष निकाल्दै आएका छन्। तर ढल्केवरको जस्तोसुकै जग्गा देखाएपनि प्राविधिकहरुले अनुपयुक्त भन्दै आएको नेकपा माओवादी केन्द्रका नेता समेत रहेका स्थानीय रामकुमार महतोको दावी छ। हामीले राजमार्ग छेउमै तीनवटा जग्गा देखायौं। सबैमा कुनै न कुनै बखेडा झिकेर प्राविधिकले रिजेक्ट गरिदिन्छ, आक्रोशित हुदैं उनले भने। आफूहरुले देखाएको ढल्केवरका सबै जग्गालाई अनुपयुक्त भनेपछि शंका उब्जिएको महतो बताउँछन्। संघीय आयोजना कार्यान्वय इकाई धनुषाका सबईन्जिनियर सुनिल ठाकुरले निर्माणस्थलको जग्गाका लागि ५ सयमिटरको मापदण्ड स्वास्थ्य भवन पूर्वाधार डिजाईन तथा निर्माण सम्बन्धी निर्देशिका २०७३ मा उल्लेख रहेको दावी गरे। तर आयोजना प्रमुख ईन्जिनियर प्रदिप खनाल ५ सयमिटर दुरीको मापदण्ड निर्देशिका भित्र नहरेको स्वीकार गर्छन्। ट्रमा सेन्टरको लागि ५ सयमिटर भित्र हुनुपर्छ भनेर निर्देशिकामा उल्लेख गरिएको छैन। हामी प्राविधिकले त्यो आफै निर्धारण गरेका छौं। ट्रमा सेन्टर एउटा आफैमा क्रिटिकल हस्पिटल हो। आपतकालिन केसहरु हेर्ने भएकोले राजमार्गसँगै जोडिएको हुनुपर्छ भन्ने हाम्रो मान्यता हो, आयोजना प्रमुख खनालले अन्नपूर्णसँग भने हाम्रो प्राविधिक दृष्टिकोणले बढीमा ५ सय मिटरभित्र हुनुपर्छ भनेका हौं। त्यसमा ५०१०० मिटर बढी भएपनि खासै फरक पर्दैन। साविकको प्रस्तावित जग्गा दुरीकै कारणले अनुपयुक्त भनिएको पनि उनले स्वीकारे। मिथिला नगरपालिका वडा नं ७ का वडाअध्यक्ष रामु साह तेली साविकको प्रस्तावित जग्गामा माटो परिक्षणसमेत भइसकेको बताउँछन्। झण्डै दुईवर्ष अघि प्राविधिकहरु आएर नापजोख गरेर माटो परिक्षण समेत गरेको थियो। हामीलाई उनीहरुले यहाँ एक नम्बर हुन्छ। सबै दृष्टिकोणले उपयुक्त छ भनेर सुनाएको थियो, वडाअध्यक्ष साह भन्छन् तर अहिले सबै उल्टापुल्टा भइसक्यो। सब आआफ्नो दाउमा छ।"
सगरमाथा क्षेत्रमा चिसोका कारण रोकिएका काम सुरु,"सोलुखुम्बु : सोलुखुम्बुको सगरमाथा क्षेत्रमा रोकिएका विकास निर्माणले धमाधम गति लिन थालेको छ। अत्याधिक चिसोका कारण हिउँदमा स्थगित गरिएको विकास निर्माणका कामहरु मौसम तातो हुन थालेसँगै सुचारु गरिएको गाउँपालिकाले जनाएको छ। मौसम तातिएसँगै खुम्बु पासाङ ल्हामु गाउँपालिका४ को खुन्दे क्षेत्रमा करिब एक महिना देखि रोकिएको खानेपानी योजनाको काम सुरु भएको छ। यस अघि नै पाईप विछ्याउने काम सम्पन्न गरेपनि अत्याधिक चिसोका कारण बाँकी कार्यहरु गर्न नसक्दा स्थगित गरिएको गाउँपालिका प्रबक्ता ल्हाक्पा छिरि शेर्पाले बताए। मौसम अनुकुल भएसँगै करिब दुई हप्ता अघिबाट रोकिएका कामहरु सुचारु गरिएको वडा नम्बर ४ का वडा अध्यक्ष लक्ष्मण अधिकारीले जानकारी दिए। उनका अनुसार अहिले पाङ्बोचे स्वास्थ्य चौकी भवन मर्मत, त्याङमोजे गुम्बाको माने मर्मत, खुम्जुङ भ्याली भित्रको पर्यटक पदमार्ग मर्मत, खुम्जुङ स्कुलको भवन मर्मत लगायतका कार्यहरु धमाधम भईरहेको छ। पुस, माघमा खुम्बुको माथिल्लो क्षेत्र हिउँले पुरै ढाक्नुका साथै चिसोले जमिन नै जम्ने भएकाले सो क्षेत्रमा विकास निर्माणले गति लिन नसक्ने स्थानीयले बताएका छन्। चिसोका कारण सिमेन्ट सेट नहुने भएकाले फागुन दोश्रो साता अघि कङ्क्रिटका कामहरु गर्न सक्ने सम्भावना नहुने भएकाले तातो मौसमको पर्खाइमा बस्नुपर्ने बाध्यता रहेको खुम्बु पासङ ल्हामु गाउँपालिका ४ खुम्जुङका स्थानीय छिमी छिरी शेर्पाले बताए। साउनबाट सुरु हुने नयाँ आर्थिक वर्षमा असोज कात्तिकमा मात्रै बजेट निकासा हुने र मंसिर अन्तिमबाट सो क्षेत्रमा चिसोले काम गर्न सकिदैन। त्यसैगरी पुस माघपछि चैतबाट मात्रै काम गर्न सकिने भएकाले खुम्बु क्षेत्रको विकासमा आर्थिक वर्ष नै बाधक बन्ने गरेको गाउँपालिका प्रवक्ता ल्हाक्पा छिरि शेर्पाको भनाई छ। चिसोले हिउँदमा विकासका कामहरु रोकिने भएकाले खुम्बुमा सम्भव भएसम्म हिउँद अघि नै विकास निर्माणका कार्यहरु सक्ने गरेको छ।"
काठमाडौं उपत्यकाको पहिलो बालमैत्री नगर चाँगुनारायण,"काठमाडौं : चाँगुनारायण नगरपालिकाले छैठौँ नगरस्थापना दिवससँगै उपत्यका भित्रकै पहिलो बालमैत्री नगर बन्न सफल भएको छ। राष्ट्रियसभाका अध्यक्ष गणेशप्रसाद तिमिल्सिनाको प्रमुख आतिथ्यतामा सम्पन्न कार्यक्रममा बालमैत्री स्थानीय शासन युक्त नगर पनि घोषणा भएको छ। विगत १ वर्षसम्मको लामो अभियान बालमैत्री स्थानीय शासन घोषणा गरिएको नगरप्रमुख सोमप्रसाद मिश्रले जानकारी दिए। कार्यक्रममा चाँगुनारायण नगरपालिकामा एवम् देशको विभिन्न क्षेत्रमा रहेर विशेष योगदान दिनेहरुलाई पनि सम्मान गरिएको थियो। विभिन्न विधामा २० जना पदक, विभूषणले सम्मानित भएका थिए। नगर सभाकै अवसरमा चाँगुनारायण नगरपालिकाले आफ्नो नगरलाई कोभिड १९ बिरुद्ध पूर्ण खोपयुक्त नगरको रुपमा घोषणा समेत गरेको छ। चाँगुनारायण नगरपालिका कोभिड १९ विरुद्ध पूर्ण खोपयुक्त नगरको रुपमा घोषणा देशकै तेश्रो नगरपालिका भएको नगरपालिकाका प्रमुख प्रशासकीय अधिकृत हरिप्रसाद चापागाईले बताए। कार्यक्रममा बोल्दै प्रमुख अतिथि तिमिल्सिनाले एकदमै थोरै स्थानीय तहहरुले बालमैत्री स्थानीय शासनको घोषणा भएकोमा काठमाडौं उपत्यकाको पहिलो बालमैत्री नगरको रुपमा चाँगुनारायण नगरापालिका भएकोमा धन्यवाद दिए। चाँगुनारायण नगरपालिकाले आफ्नो ४५ वर्षे कार्यकालको एकिकृत समिक्षा एवं प्रगतीको रुपमा चाँगुनारायण दर्पण नामक पुस्तक समेत विमोचन गरिको छ। नगरपालिकाले आर्थिक वर्ष २०७४७५ देखि २०७८७९ सम्म सम्पादन गरेका सबै भौतिक तथा सामाजिक पूर्वाधारका क्षेत्रमा गरेका कार्यक्रम एवं योजनाहरुको समेत समिक्षा चाँगुनारायण दर्पणमा गरिएको छ।"
होरैया गीतमा झुमे जनप्रतिनिधि,"महोत्तरी : मधेश प्रदेशका आन्तरिक मामिला तथा संचारमन्त्री भरतप्रसाद साह सार्वजानिकरुपमा मन्चमै ढोलकमा ताल दिँदै होरैया गीत (होलीको गीत)को धुनमा झुमेका छन्। संचारमन्त्री साहलाई साथ दिएर प्रदेशसभा सदस्य शारदादेवी थापा, गौशाला नगरपालिकाका प्रमुख शिवनाथ महतो, औरही नगरपालिकाका नगरप्रमुख सुनिल कुमार यादव, रामगोपालपुर नगरपालिकाका नगरप्रमुख अशोक कुमार मण्डल लगायतका नेता कार्यकर्ताहरु होरैया गीत गाएका हुन्। शनिबार रेडियो रुपान्तरण गौशालाले आयोजना गरेको रुपान्तरण होली महोत्सव समारोहकाबीच जनप्रतिनिधिले पारम्परिक मैथिली होली गीत गाँउदै झुमेका हुन्। जनप्रतिनिधिले गीत गाँउदा होरैया (होलीको गीत गाउने) टिमले बाजा बजाएका थिए। जसले गर्दा त्यो पल वास्तवमै मधुमार्य बनेका थिए। गीतमा प्रयोग भएका शब्दको वर्णन गर्दै ती मन्त्री साहले होली खेल्ने क्रममा सभ्यता र परम्परालाई कायम हुने किसिमको माहौल बनाउनका लागि दर्शकसमक्ष आग्रह गरेका थिए। मन्त्री साहले भने, हामीले आफनो संस्कारलाई बचाउनुपर्छ। जसका लागि हामीले द्धिअर्थ आउने शब्दले निर्मित गीत नभई मौलिकतामा आधारित गीत संगितले होली पर्वलाई सजाउनुपर्छ। ज्येष्ठ नागरिकले भावी पुस्तालाई यस्ता परम्परालाई कायम राख्नका लागि सान्दर्भिक भुमिका निर्वाह गर्नुपर्दछ। युवाले समाज रुपान्तरणको लागि अहम भुमिका निर्वाह गर्दै आएकोले रंगहरुको पर्व होलीलाई कसैले पनि बेरंग बनाउन नहुने प्रदेशसभा सदस्य शारदादेवी थापाले तर्क राखेकी हुन्। थापाले भनिन्, परम्परालाई हामी सबैले जोगाउनुपर्दछ। यसको नेतृत्व युवावर्गले लिनुपर्दछ भने माथिल्लो पुस्ताले यसलाई समयमै हस्तान्तरण गर्नुपर्छ। सोहीबीच पूर्वसविधानसभा सदस्यद्वय रन्जना माझी, वुधनीदेवी महतो, गौशाला नगरप्रमुख शिवनाथ महतो, औरही नगरप्रमुख सुनिलकुमार यादव, रामगोपालपुर नगरपालिका प्रमुख अशोककुमार मण्डललगायत विभिन्न राजनीतिकदलका नेता कार्यकर्ताहरुको उपस्थित रहेको थियो। सहभागी टिमलाई ढोलक पुरुस्कार होरैया गीत गाउनका लागि सहभागी जनाएका ६ वटा टिमलाई पुरुस्कृत गरिएको छ। सहभागी ६ वटै टिमलाई नेकपा एमालेका नगरअध्यक्ष अजय कुमार कुशवाहाले एक एक वटा ढोलक प्रदान गरेका थिए। त्यस्तै उनीहरुलाई रेडियो रुपान्तरणले सम्मानपत्रले सम्मानित गरेको थियो। रुपान्तरण मिडिया प्रालिद्धारा संचालित रेडियो रुपान्तरणले विभिन्न समयमा सांस्कृतिक धरोहरको रक्षार्थ विविध सांस्कृतिक कार्यक्रम अन्र्तगत यसवर्ष पनि होली महोत्सव प्रर्दशन गरिएको रेडियोका अध्यक्ष नागेन्द्र साहले बताए।"
"घरघरै धारा, स्थानीयले बिर्सिए खानेपानीको दुःख","दैलेख : डुङ्गेश्वर गाउँपालिका१ चुप्रा क्षेत्र जिल्लाको दुई वटा ठूला खोला लोहोरे र छामघाटको संगमस्थल हो। खानेपानीका लागि भने सिंगो बजार नै काकाकुल थियो। घना बस्ती रहेको चप्राका बासिन्दा बाह्रैमासे बगिरहने खोला हेर्दै खानेपानीको दुःख भुल्थे। दैलेख सुर्खेत सडक खण्डमै पर्ने चुप्रा बजारमा होटल व्यवसाय गर्दै आएका दिलबहादुर रासकोटी मगरको दैनिकी खानेपानी कै जोहो गर्दागर्दै बित्थ्यो। मगरले होटल सञ्चालनका लागि लोहोरे खोलामा बगिरहेको पानीसमेत ल्याउँथे। १५ घरपरिवारका लागि एउटा धारा थियो, पानीकै लागि झैझगडासमेत हुन्थ्यो, उनी भन्छन्। उनीमात्र होइन, स्थानीय गंगा थापामगरको परिवारलाई खानेपानीको जोहो गर्न हम्मेहम्मे पर्थ्यो। उनले समुदायमा ९ घरपरिवारका लागि जडान गरिएको एउटा धाराबाट खानेपानीको जोहो गर्दै आएकी थिइन्। पानीको लागि समाजमा दिनहुँ झैझगडासमेत हुन्थ्यो,गंगा भन्छिन् कयौ दिन त खोलाको दुषित पानी पीउन बाध्य थियौँ। अहिले भने गंगा लगायत यहाँका स्थानीय बासिन्दा मात्र होइन् होटल व्यवसायीलाई खानेपानीको कुनै चिन्ता छैन। भनेकै बेलामा भने जति कै पानी घर आँगनकै धारामा आईरहेको छ। घरआँगनमै खानेपानी उपभोग गर्ने यहाँका बासिन्दाको सपना बल्ल पूरा भएको छ। खानेपानी लिन सबेरै लाइनमा लाग्नुपर्ने बाध्यता हटेपछि स्थानीय खुसी छन्। स्थानीय बासिन्दाहरु खेर गएको पानी सदुपयोग गरेर तरकारी खेतीसमेत सुरु गरेका छन्। खानेपानी कै लागि मुहान, कुवा र खोलानाला खोज्दै हिड्नुपर्थ्यो, टोलमा खानेपानीको पालो मिचेको भन्दै झगडा पर्थ्यो, स्थानीय पशुपति थापा भन्छिन् अहिले घर आँगनमै पानी आएपछि त्यो बाध्यता हटेको छ। विष्णादेवी भण्डारीले पनि घरमा नै पानीको धारा बनेपछि निकै सहज भएको बताइन्। पहिला खानेपानीको जोहो गर्नै हम्मेहम्मे पर्थ्यो, चैत्र, वैशाखमा त झनै समस्या पर्थ्यो, उनले भनिन्, अहिले आँगनमै धारामा पानी आएपछि धेरै सुख भएको छ नी! डुङ्गेश्वर गाउँपालिका१ र २ को सिमा क्षेत्र मुखरिया मुहानबाट साढे ६ किमी लामो पाइप लाइनमार्फत चुप्रामा पानी वितरण गरिएको छ। जसका लागि मुखरिया खानेपानी तथा सरसफाई योजना कार्यान्वयन गरिएको थियो। एक करोड ५६ लाख ५४ हजार रुपैयाँ लागतमा भएको योजनाले स्थानीयको पानीको दुःख बिर्साइदिएको छ। डुङ्गेश्वर गाउँपालिका र हेल्भेटास नेपालको आर्थिक सहयोग तथा सोसेक नेपालको प्राविधिक तथा सामाजिक सहजिकरणमा योजना सम्पन्न भएको हो। योजना समितिका अध्यक्ष टोपबहादुर खत्रीले चुप्राका २ सय ९४ घरधुरीमा धारा जडान बताए। योजना पूरा भएसँगै एक हजार ७ सय जना लाभान्वित भएका छन्। वडामा रहेका प्रहरी चौकी, स्वास्थ्य चौकी, विद्यालय र वडा कार्यालयमासमेत धारा जडान गरिएको छ। घरघरै खानेपानीको धारा जडान भएपछि स्थानीय बासिन्दा खुसी हुनुहुन्छ,खत्रीले भने बिहान ७ बजदेखि साँझ ७ बजेसम्म पानी वितरण गरेका छौ। पानीलाई शुद्धिकरणका लागि मेसिनसमेत जडान गरिएको खत्री बताउँछन्। खानेपानीको चरम अभाव झेल्दै आएको चुप्राका हरेक घरमा खानेपानीको धारा जडान भएपनि स्थानीयले विगतको दुःख बिर्सिएको वडाध्यक्ष लोकबहादुर डांगीले बताए। टोलमा एउटा धारा थियो, पानीकै कारण उत्पन्न झैझगडा थाम्नै समस्या हुन्थ्यो, वडाध्यक्ष डांगीले भने अब भने खानेपानीको समस्या सधैका लागि समाधान भएको छ, योजनालाई दिगो बनाउन उपभोक्तालाई सचेत गराएका छौँ।चुप्रा बजार दैलेख सुर्खेत सडक सञ्जाल जोडिनु अघि दैलेख र समग्र कर्णालीको मुख्य व्यापारिक केन्द्र समेत मानिन्थ्यो।"
वृद्धालाई झुक्याएर जग्गा नामसारी,"संखुवासभा : संखुवासभाको भोटखोला गाउँपालिका४ का वडाध्यक्ष किन्साङ भोटेसहित ७ जना पक्राउ परेका छन्। उनीहरूले स्थानीय दलबहादुर तामाङ (हाल बितेको) को २७ रोपनी जग्गा जालसाजी गरी आफन्तको नाममा पास गरेको खुलेको छ। पक्राउ पर्नेमा वडाध्यक्ष भोटेसहित सुरेन्द्र तामाङ, कल्पना भोटे, ङिमा लाजुङ भोटे, खाँदबारी१ का हाल मालपोल कार्यालय खाँदबारीमा कार्यरत महेन्द्रकुमार पराजुली, मकालु गाउँपालिका४ घर भई खाँदबारीमा लेखापढी व्यवसाय गर्ने अनिष गुरुङ र चैनपुर नगरपलिकाका पासाङ शेर्पा रहेको जिल्ला प्रहरी कार्यालय सङ्खुवासभाका डीएपी लालध्वज सुवेदीले बताए। दलबहादुरको मृत्युपछि उनको जग्गाको हकवाला एक मात्र सन्तान ७५ वर्षीया बिममाया तामाङ हुन्। सोही जग्गा भोटेसहितको टोलीले फागुन २ गते उनको नाममा नामसारी गर्यो। तर, त्यसमध्ये केही जग्गा उनीहरूले आफ्नो नाममा गरेको प्रहरीले जनाएको छ। डीएसपी सुवेदीका अनुसार फागुन १ गते जग्गा नामसारी गर्न आवश्यक कागजतहरू नागरिकताको प्रतिलिपी, घर,बाटो सिफारिस तथा जग्गा नामसारी गर्ने सिफारिससमेत वडाध्यक्ष भोटेले खाँदबारीमै बसेर तयार पारेका थिए। भोटेको समूहले वृद्धा भत्ता मिलाइदिन्छौं भनेर बिममायालाई खाँदबारी ल्याएका थिए। तामाङ कम देख्ने, कम सुन्ने र अनपढ भएकाले झुक्याएर नामसारी गरेको उनीहरूले बयान दिएका छन्, डीएसपी सुवेदीले भने, दलबहादुरको भोटखोला४ सिपु्रङस्थित कित्ता नं १००, २७४, २७५, २८०, २९२ र ३४८ मध्ये ४ ओटा बिममायाको नाममा र कित्ता नंं २७५ र २८० गरी २ कित्ताको जग्गा उनीहरूले आफ्नो आफन्तका नाममा नामसारी गरेको खुलेको छ। सोही दिन ती वृद्धालाई घर पुर्याएर वृद्ध भत्ताबापतको पैसा भनी २० हजार रुपैयाँ र लालपुर्जा दिएको पीडतले बताएको प्रहरीले जनाएको छ। भोटखोला२, ४ र ५ का विभिन्न स्थानमा अपर अरुण जलविद्युत् (१०६८ मेगावाटको) आयोजना निर्माण गर्न अध्ययन भई जग्गा सबैको काम चलिरहेको छ। त्यसैले ती क्षेत्रमा पर्ने कित्ता नं २७५ र २८० को भाउ बढ्ने लोभले वृद्धालाई झुक्याएर उनीहरूले जग्गा नामसारी गरेका हुन्। बिममाया हाल खाँदबारी बस्दै आएका सुरेन्द्रको फुपू नाता पर्छिन्। उनले नै वडाध्यक्षसँग मिलेर फुपूको जग्गा हडप्ने योजना बनाएको प्रहरीले जनाएको छ। प्रहरीका अनुसार वडाध्यक्षले मालपोत कार्यालय खाँदबारीका कर्मचारी महेन्द्रकुमारको सहयोग लिएको पाइएको छ। योजनाअनुसार कित्ता नं२८० (११७३५ वर्गमिटर) को जग्गा वडाध्यक्षले कल्पना भोटे र सुरेन्द्रले श्रीमती ङिमालाजुङ भोटेको नाममा संयुक्त रजिस्ट्रेसन पास गरेका हुन्। त्यस्तै, कित्ता नं २७५(१८३० वर्गमिटर) को जग्गा पासाङका नाममा पास गरेका थिए। फागुन १६ गते, पासाङको नाममा रहेको सोही जग्गा पुनः कर्मचारी पराजुलीको श्रीमतीका नाममा नामसारी भएको प्रहरीले जनाएको छ। प्रहरीका अनुसार वडाध्यक्षले जग्गा पास गरिदिएबापत सो जग्गा आफूलाई दिएको पराजुलीले बयानमा बताएका छन्। त्यस्तै, कागजात लेखापढी गरेबापत अनिषलाई वडाध्यक्षले ९ हजार रुपैयाँ दिएका थिए। कल्पनाको हकमा रजिष्ट्रेसन पास लेखापढी व्यवसायी अनिषको नाममा वारेस पास भएको खुलेको छ।"
