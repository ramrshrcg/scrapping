शीर्षक,विवरण
एक दशकपछि लण्डनबाट पारुको कमब्याक (भिडियो),"काठमाडौं : गायिका पारु राईलाई १ दशकअघि गायनमा जम्न मन थियो। उनले एकपछि अर्को गर्दै गीत निकाल्न थालिन्। चर्चा चलिरहेको थियो तर उनी एक्कासी बेलायत पुगिन्। बेलायत गए पश्चात उनी अर्कै संसारमा रम्न थालिन्। करिब १ दशकपछि पारु पुन सांगीतिक यात्रामा फर्किएकी छन्। पारुले 'तिम्रो तृष्णा' बोलको गीतको भिडियो बजारमा ल्याएकी हुन्।। उनलाई स्वरमा भ्वाइस अफ नेपालका फाइनलिष्ट विकास लिम्बूले साथ दिएका छन्। गायिका पारुकै शब्द रचना रहेको गीतमा संगीत गायक तथा संगीतकार तारा प्रकाश लिम्बुको रहेको छ। बेलायत र नेपालका विभिन्न सुन्दर तथा रमणीय स्थानमा छायांकन गरिएको भिडियोमा छांयाकन, सम्पादन एवं निर्देशन सञ्चारकर्मी कुशल श्रेष्ठले गरेका छन्। नेपालतर्फ सुरज तामाङले निर्देशन गरेका हुन्। करिब डेढ दशक यता ब्रिटिश गोर्खा सेनामा सेवारत साथै सामाजिक अभियन्ता मण्डल थेवे, पारु राई, विकाश लिम्बू र वृक्षा लिम्बूले यस गीतमा अभिनय गरेका छन्। सानै उमेरदेखि कलाकारितामा झुकाव भएकाले अवसर पाएसम्म समय मिलाएर कलाकारितामा निरन्तर लाग्ने उनले बताए। भिडियोमा मेकअप बिपना गुरुङ, सहछांयाकन आशिष श्रेष्ठ र रंग संयोजन नवीन निरौलाको रहेको छ। नेपाल छँदै संगीतको आधारभूत शिक्षा लिइसकेकी गायिका राईले प्रवासमा रहेर आफूलाई मन पर्ने पेसा अंगाल्नका लागि सोचे जस्तो सहज नभएको बताइन्। पाँचथरमा जन्मिएकी र हाल बेलायतमा पल्टने जीवन बिताइरहेकी पारु राई करिब एक दशकदेखि बेलायतमै बस्दै आएकी छन्।"
सूर्य नेपालद्वारा तीन सरकारी अस्पताललाई ६५ लाखको स्वास्थ्य सामग्री प्रदान,"काठमाडौं : सूर्य नेपाल प्रा लि द्वारा काठमाण्डौका ३ सरकारी अस्पताललाई विभिन्न प्रकारका स्वास्थ्य सामग्रीहरु प्रदान गरिएको छ । कम्पनीले त्रिभुवन विश्वविद्यालय शिक्षण अस्पताल, वीर अस्पताल स्थित राष्ट्रिय ट्रमा सेन्टर र निजामति कर्मचारी अस्पताल लाई ल्याटेक्स पन्जा, सर्जिकल मास्क, अनुहार ढाक्ने फेस सिल्ड, व्यक्तिगत सुरक्षा उपकरण र अक्सिमिटर प्रदान गरेको छ। यी स्वास्थ्य सामग्रीहरु सम्बन्धित अस्पतालका कार्यकारी निर्देशकहरुलाई हस्तान्तरण गरिएको हो । स्वास्थ्य सामग्री हस्तान्तरण र वितरणको कार्यलाई ती अस्पतालमा कार्यरत चिकित्सकहरुको प्रतिनिधित्व सहित काठमाडौंस्थित एउटा गैर नाफामूलक संस्था इजीबीओएसएले सहजीकरण गरेको थियो । विद्यमान कोभिड१९ महामारीको दोश्रो लहरले मुलुकको स्वास्थ्य प्रणालीमा पारेको उल्लेख्य दवावलाई विचार गरी यस प्रकारको अभूतपूर्व संकटको घडिमा कम्पनीले अन्य विभिन्न क्रियाकलापहरु समेत सञ्चालन गर्ने योजना रहेको कम्पनीले जनाएको छ । यस वर्षको शुरुवातमा नै कम्पनीले नेरु ७ करोड रकम (प्रत्येक प्रदेशलाई रु १ करोडका दरले) ७ वटै प्रदेशहरुमा स्थापनमा गरिएको कोभिड१९ उपचार तथा नियन्त्रण कोषू मा योगदान गरेको थियो ।"
सिटिजन्स बैंकको सुचना अधिकारीमा राजेन्द्र लाल श्रेष्ठ र प्रवक्तामा नारायण राज अधिकारी नियुक्त,"काठमाडौं : सिटिजन्स बैंक इन्टरनेसनल लिमिटेडले सुचना अधिकारीमा राजेन्द्र लाल श्रेष्ठ र प्रवक्तामा नारायण राज अधिकारीलाई नियुक्त गरेको छ । करिव २२ वर्ष देखि बैंकिङ क्षेत्रमा कार्यकुशलता प्रदर्शन गर्दै आएका राजेन्द्र लाल श्रेष्ठले स्थापनाकाल देखिनै बैंकसंग आबद्ध भई विभिन्न ओहदामा रही कार्य सम्पादन गरेका छन् । भारतको पुणे स्थित सिम्बायोसिस इंस्टीट्यूट अफ बिजनेस मैनेजमेंटबाट व्यवस्थापन विषयमा स्नातकोत्तर गरेका श्रेष्ठसँग शाखा संचालन, ट्रेड प्रशासन, जोखिम व्यवस्थापन तथा कर्जा असुली जस्ता क्षेत्रमा अब्बल दक्षता रहेको छ । हाल उनी बैंकको सहायक प्रमुख कार्यकारी अधिकृतका साथसाथै कम्पनी सचिवको रुपमा समेत कार्यरत छन् । प्रवक्तामा नियुक्त भएका नारायण राज अधिकारीसँग करिव १७ वर्षको बैंकिङ अनुभव रहेको छ । त्रिभुवन विश्व विद्यालयबाट वित्त व्यवस्थापन विषयमा स्नातकोत्तर गरेका अधिकारी शाखा संचालन तथा जोखिम व्यवस्थापनमा अब्बल छन् । अधिकारीले सामान्य सेवा विभाग, मानव संसाधन विभाग, कर्जा असुली विभाग, कर्जा प्रशासन र कर्पोरेट कम्युनिकेशन विभाग समेतको जिम्मेवारी वहन गर्दै आएका छन् । 'भित्र सिस्टम र बाहिर इमेज' को नारालाई आत्मसाथ गर्दै कार्यपथमा लम्कि रहेका बैंकका प्रमुख कार्यकारी अधिकृत गणेशराज पोखरेलले बैंकिङ क्षेत्रमा रहेको लामो अनुभवले बैंकलाई नयाँ उचाइँमा लैजाने विश्वास व्यक्त गरेका छन्।"
विदेशी सहयोग जुटाउने प्रयास गर्न राजदूतलाई निर्देशन,"काठमाडौं : सरकारले विभिन्न मुलुकमा सेवारत नेपाली राजदूतलाई कोभिड१९ विरुद्धको खोप, औषधि र अन्य स्वास्थ्य सामग्री सहयोगस्वरुप जुटाउने प्रयासमा लाग्न निर्देशन दिएको छ। परराष्ट्रमन्त्री प्रदीपकुमार ज्ञवालीले १३ देशका नेपाली राजदूतसँगको अप्रत्यक्ष बैठकमा खोप, चिकित्सा अक्सिजनसँग सम्बन्धित वस्तु, औषधि र अन्य स्वास्थ्य सामग्री अन्तरराष्टिय सहायतास्वरुप नेपालका निम्ति जुटाउन निर्देशन दिएका हुन्। महामारीका कारण उत्पन्न संकट तथा मुलुकको वर्तमान आवश्यकतालाई दृष्टिगत गरी द्विपक्षीय र बहुपक्षीय तहका साथै परोपकारी संस्था, निजी क्षेत्र एवं प्रवासी नेपालीबाट सहायता जुटाउनका लागि अधिकतम प्रयत्न गर्न उनले निर्देशन दिएका हुन्। सहयोग प्राप्ति र परिचालनका अन्य सम्भावनाको खोजी गर्न पनि मन्त्री ज्ञवालीले निर्देशन दिएको मन्त्रालयले जनाएको छ। उनले विदेशमा रहेका नेपाली नागरिकको सुरक्षा र हितलाई उच्च प्राथमिकतामा राखेर काम गर्न पनि निर्देश दिए। त्यसअघि मन्त्री ज्ञवालीले महामारीसँग जुध्न सरकारले गरेका प्रयासबारे जानकारी गराएका थिए। उनले राजदूतले सहयोग परिचालनमा भएका प्रयास र उपलब्धिबारे जानकारीसमेत गराए।रासस"
सप्तरीमा बन्ने भयो अक्सिजन प्लान्ट,"राजविराज : अक्सिजनको अभावलाई न्यूनिकरण गर्न सप्तरीमै अक्सिजन प्लान्ट स्थापना हुने भएको छ। राजविराजस्थित गजेन्द्रनारायण सिंह अस्पताल नजिकै रहेको निजी अस्पताल छिन्नमस्तामा अक्सिजन प्लान्ट स्थापना हुने भएको हो। अक्सिजन प्लान्टका लागि राहत तथा विपद व्यवस्थापन कोषबाट सोधभर्ना हुने गरी ३० लाख रुपैयाँ उपलब्ध गराउने शनिबारको निर्णयसँगै छिन्नमस्ता अस्पताल प्रालिले अक्सिजन प्लान्टको योजना अगाडि बढाएको सञ्चालक शैलेन्द्रमोहन झाले बताए। सो अस्पतालले विरामीहरुको उपचारमा जिल्लामै अग्रणी भूमिका निर्वाह गर्दै आएको छ। कोरोना संक्रमितको उपचारका लागि छिन्नमस्ता अस्पतालले २० एचडियुसहित ५० बेडको आइसोलेसन केन्द्र सञ्चालनमा ल्याएको छ। राजविराजस्थित गजेन्द्रनारायण सिंह अस्पतालले आफ्नै भवनमा २५ बेडको एचडियु व्यवस्थासहितको आइसोलेसन केन्द्र र साइकृष्ण मेडिकल कलेज एण्ड अस्पतालमा ५० बेडको आइसोलेसन केन्द्र सञ्चालनमा ल्याएको छ। हाल सप्तरीमा कोरोना संक्रमितको सङ्ख्या सात सय नाघेको जिल्ला स्वास्थ्य कार्यालयले जनाएको छ। निमित्त प्रमुख दुनियालाल यादवका अनुसार सप्तरीमा कोभिड१९ को दोस्रो लहरमा २३ जनाको मृत्यु भएसँगै कोरोना संक्रमणले मृत्यु हुनेको सङ्ख्या ६३ पुगेको छ। बिरामीहरुले पर्याप्त अक्सिजन नपाउँदा उपचारमा समस्या भएको अस्पतालले जनाएको छ। अक्सिजनको अभावका कारण कोरोना संक्रमितको उपचारका लागि थप बेड र आइसोलेसन केन्द्र विस्तार हुन नसेकेको सीडीओ फणिन्द्रमणि पोखरेलले बताए। सप्तरीमा अक्सिजन प्लाण्ट स्थापनापछि थप बेड विस्तार भएपछि उपचारमा सहज हुने विश्वास गरिएको छ। जिल्ला समन्वय समिति सप्तरीको आयोजनामा शनिबार बसेको बैठकले अक्सिजन प्लान्टका लागि ३० लाख उपलब्ध गराउने निर्णयसँगै राहत तथा विपद व्यवस्थापन कोषमा यथाशिघ्र रकम जम्मा गर्न स्थानीय तहसँग आग्रह गरिएको छ। केही स्थानीय तहले रकम जम्मा गरिसकेको र केहीले जम्मा गर्ने तयारीमा रहेको जिसस प्रमुख प्रभाकर यादवले बताए। अक्सिजनको अभावलाई न्यूनीकरण गर्न दैनिक राजविराजबाट ५० किलोमिटर दुरीमा रहेको सुनसरीको इटहरी गएर अक्सिजन भर्ने गरिएको छ। इटहरीबाट दैनिक ५० सिलिण्डर अक्सिजन भराएर ल्याउनु पर्ने बाध्यता रहेको गजेन्द्रनारायण सिंह अस्पतालका निमित्त मेडिकल सुपरिटेण्डेण्ट डा रणजितकुमार झाले बताए। निमित्त मेसु डा झाले परिस्थिति विषम भएकाले यथाशिघ्र अक्सिजन प्लाण्ट आवश्यक रहेको बताए। अक्सिजन प्लाण्ट स्थापना भए थप बेडहरु विस्तार गर्न सकिने र संक्रमितको उपचारमा सहज हुने उनले बताए। जिल्ला समन्वय समितिका प्रमुख यादवको अध्यक्षतामा बसेको बैठकले अस्पतालमा बसेर १० दिन उपचार गरेका संक्रमितको थप तीन दिनसम्म कुनै लक्षण नदेखिए दोस्रो पटक पीसीआर परीक्षण नगर्ने निर्णय गरेको छ। दोस्रो पीसीआर परीक्षण नगरी चिकित्सकको सल्लाह बमोजिम एक हप्तासम्म होम आइसोलेसनमा बस्ने गरी पठाउने निर्णय भएको हो। आइसोलेसन र क्वारेन्टाइनमा १४ दिनसम्म बसेकालाई पनि दोस्रो पीसीआर नगराइ होम आइसोलेसनमा पठाउने निर्णय भएको छ। जिल्ला संकट व्यवस्थापन केन्द्र र जिल्ला समन्वय समितिको बैठकको विगतको निर्णय अनुसार क्वारेन्टाइन र आइसोलेसन केन्द्र तयार नगरेका स्थानीय तहलाई अबिलम्ब तयार गर्न तथा नेपाल सरकारबाट घोषित ५, १० र १५ बेडको अस्पतालको अवस्थाको विषयमा जिल्ला संकट व्यवस्थापन केन्द्रलाई जानकारी गराउने निर्णय भएको छ। अक्सिजन प्लान्टको स्थापना हुने निर्णयले सप्तरीवासी खुसी भएका छन्। विभिन्न मितिमा गरिएका निर्णय स्थानीय तहले यथाशीघ्र कार्यान्वयन गर्नुपर्ने भन्दै पवनकुमार झाले अक्सिजन प्लान्टका लागि स्थानीयवासी समेत सहयोग गर्न तत्पर रहेको बताए।"
एभरेष्ट ग्यास ग्रुपका अध्यक्ष घिमिरेले चीनबाट स्वास्थ्य सामग्री ल्याउँदै,"काठमाडौं : कोभिड संक्रमितका लागि अत्यावश्यक अक्सिजनको व्यवस्थापन गर्न निजी क्षेत्र पनि जुटेको छ । मुलुकभर अक्सिजनको अभाव भएपछि एभरेष्ट ग्यास ग्रुपका अध्यक्ष व्यवसायी शिवप्रसाद घिमिरेले चीनबाट अक्सिजन व्याग, अक्सिजन मास्क तथा अक्सिजन सिलिण्डर ल्याउने भएका हुन् । ग्रुप अन्तर्गतका दुई कम्पनी एसएलआर टेक्नो एन्ड ट्रेड प्रालि र एभरेष्ट ग्यास उद्योग प्रालिमार्फत भित्र्याइने यी सामग्री सात दिनभित्रै आइपुग्ने अध्यक्ष घिमिरेले जानकारी दिए । पहिलो चरणमा ४० लिटर क्षमताका ५ हजार सेट अक्सिजन ब्याग तथा ५ हजार अक्सिजन मास्क र २ हजार अक्सिमिटर सोमबार हवाई मार्गबाट काठमाडौं आइपुग्ने जनाइएको छ । यस्तै, अक्सिजन सिलिण्डर १० लिटर क्षमताका २२ सय युनिट र अक्सिजन सिलिण्डर ४० लिटर क्षमताका २२५० युनिट जेठ ७ गतेभित्र स्थलमार्गबाट नेपाल ल्याइपुयाइने अध्यक्ष घिमिरेले जानकारी दिए । घिमिरेले मुलुकमा अक्सिजन अभावको समस्या भयावह भएको उल्लेख गर्दै यो बेला मुनाफा नराखी लागत मूल्यमा यी सामग्री आवश्यकताका आधारमा अस्पताल तथा व्यक्तिहरुलाई उपलब्ध गराइने जानकारी दिए । 'अहिलेको महामारीमा हामी सबै व्यवसायीले विदेशमा आफ्नो नेटवर्कमार्फत अक्सिजनलगायतका अत्यावश्यकीय स्वास्थ्य सामग्री भित्र्याउन पहल गर्नुपर्छ भनेर यो प्रयास गरिएको हो,' अध्यक्ष घिमिरे भन्छन्, 'तत्कालका लागि अक्सिजन सिलिण्डर, ब्याग र मास्क भित्र्याएका छौं र आवश्यकताका आधारमा थप सामग्री ल्याउने योजनामा छौं ।' अक्सिजन ब्यागको उपयोगिता यातायातको पहुँच नपुगेका क्षेत्रमा तत्काल अस्पताल पुयाउनु पर्ने संक्रमितका लागि गर्न सकिने जनाइएको छ । अन्य मुलुकमा यस्तो व्याग आपतकालिन उपचारका लागि प्रभावकारी सावित हुँदै आएको छ ।"
एनएमबि अनलाईन केवाइसीनेपालमा डिजीटल बैंकिङ्ग पुन : परिभाषित गर्ने सम्वाहक,"काठमाडौँ : एनएमबि बैंकले नेपालको डिजीटल बैंकिङ्गको वर्तमान अवस्थामा एक सफल प्रयास सृजना गर्न अनलाईन केवाईसी अघि सारेको छ । यो सेवाको सुरूवातसँगै, एनएमबि बैंकका ग्राहकहरूले आफ्नो घरकार्यालयबाट केवाईसी विवरणहरू अनलाईन अपडेट गर्न सक्नेछन् । ग्राहकहरूले एनएमबि डिजिटल प्लेटफर्महरू (ओम्निच्यानलसामाजिक सञ्जाल) मार्फत अनलाइन नयाँ खाता खोल्ने, खाता खोलिसकेका ग्राहकहरूले पनि सजिलै यस डिजिटल सेवाप्रयोग गरेर आफ्नो केवाईसी विवरणहरू पूराअपडेट गर्न सक्दछन् । यस नयाँ प्रणालीको साथ, अनलाइन खाताहरू खोल्ने क्रममा ग्राहकले एकपटक आफ्नो व्यक्तिगत पहिचान प्रमाणीकरण गर्न कुनै शाखा रोज्नु पर्नेछ, खाता सक्रिय गर्नका लागि हस्ताक्षर बाहेक कुनै पनि फारम भर्नु पर्ने छैन् । केवाईसीको लागी डिजीटल लिन्क यस प्रकार रहेको छः :: एनएमबिले ग्राहकहरूको लागी नेपालमा डिजिटल बैंकिङ्गको अनुभवमा परिवर्तनको शुरुवात गर्दैछ । ग्राहकहरुले अब मोबाइल र इन्टरनेट बैंकिङ्गको परम्परागत उपयोगको परिधि भन्दामाथी उठेर बैंकमा नधाईकनै मुख्य बैंकिङ्ग गतिविधिहरु संचालन गर्न सक्छन । 'हालको परिवेशमा पनि यस प्रकारको सेवाले हाम्रा ग्राहकहरूको लागि घरमै बसी बैंकिङ्ग कारोवार सहज बनाउनुको साथै सवै प्रकारको म्यानुअल कामलाईृ निर्मुल पार्दै पारदर्शिता, त्रुटिरहित र कागज विहीन बैंकिङ्ग प्रदान गर्दछ जुन बैंकको ग्लोबल एलायन्स फर भ्यालु बेस्ड बैंकिङ्गका सदस्यको नाताले वातावरण मैत्री बैंकिङ्ग प्रति प्रतिबद्धता परिपुर्ति गर्नु रहेको छ', बैंकले जारी गरेको विज्ञप्तिमा भनिएको छ ।"
पहिलो संस्करणको सुपर लिगको उपाधि काठमाडौंलाई,"काठमाडौं : नेपालमा पहिलो पटक भएको फ्रेन्चाइज फुटबल प्रतियोगिता खुकुरी नेपाल सुपर लिग (एनएसएल) को उपाधि काठमाडौंले जितेको छ । काठमाडौं र धनगढीको उपाधि दाबी नेपाल सुपर लिग फाइनल : काठमाडौं र धनगढीको भिडन्त (लाइभ) नेपाल सुपर लिग फाइनल, पहिलो हाफमा काठमाडौंको अग्रता (लाइभ) शनिबार त्रिपुरेश्वरस्थित दशरथ रंगशालामा भएको फाइनलमा धनगढी एफसीलाई १० ले पराजित गर्दै काठमाडौं रेजर्सले उपाधि उचालेको हो । काठमाडौंको जितका लागि खेलको २१ औं मिनेटमा मेसौके ओलोमोउले गरेको गोल नै निर्णायक बन्यो । मेसौकेको यो लिगको आठौं गोल हो । लिगका उनी सर्वाधिक गोलकर्ता हुन् । नेपाल स्पोर्टस म्यानेजमेन्टले आयोजना यो प्रतिस्पर्धाको विजेता काठमाडौंले ट्रफीसहित ३५ लाख रुपैयाँ पाएको छ । उपविजेता धनगढीले भने १५ लाखमा चित्त बुझाएको छ । फाइनलका लागि दुवै टोली प्रतियोगितामा तेस्रो पटक आम्नेसाम्ने भएका थिए । लिग चरण र पहिलो प्लेअफमा धनगढीसँग पराजित भएको काठमाडौंले फाइनलमा बदला लिँदै उपाधि उचालेको हो ।"
स्वास्थ्य प्रणालीमा समस्या होलान् तरकोल्याप्सभएको छैनः प्रधानमन्त्री ओली,"काठमाडौं : प्रधानमन्त्री केपी शर्मा ओलीले कोरोना महामारी नियन्त्रणमा लिन सक्रियताका साथ लाग्नुपर्ने बताएका छन्। प्रधानमन्त्री निवास बालुवाटारमा शनिबार स्वास्थ्य क्षेत्रसँग सम्बन्धित जानकारसँगको छलफलमा उनले कोरानाको सामना गर्न सरकार सक्षम रहेको बताएका हुन्। हामी कोरोना सामना गर्न सक्षम छौँ, सरकारले थुप्रै विषय कार्यान्वयन गरेको छ, नियन्त्रणका उपाय गर्न तयार र उत्सुक छ, आगामी दिनमा पनि निरन्तर हुन्छ, उनले भने, सरकारका प्रयासमा स्वास्थ्य क्षेत्र, निजी व्यावसायिक क्षेत्र, गैरसरकारी संस्था, गैरआवासीय नेपाली सबैका आआफ्ना ठाउँबाट संगठित प्रयासको खाँचो छ। उनले सरकारले तोकेको स्वास्थ्य मापदण्डको पालनामा सबैले ध्यान दिनुपर्ने बताएका छन्। जनतालाई फेरि पनि सजग गराउन आवश्यक छ। कोरोनाका लागि कुनै पनि तोकिएको औषधि छैन तर पनि जनतामा यो खाएर निको हुन्छ कि भन्ने विश्वास छ, रेम्डिसिभिर नै कोरोनाको औषधि होइन, यसलाई जनतामा बुझाउनुपर्छ, प्रधानमन्त्री ओलीले भने। अक्सिजनको आपूर्ति तथा उपकरणको उपलब्धतामा सबैको जोड हुनुपर्ने बताउँदै उनले अक्सिजन, औषधिलगायत अत्यावश्यक सामग्रीको जोहो गर्न सरकार गम्भीर भएर लाग्ने दृढता व्यक्त गरेका छन्। कोरोना नियन्त्रणका लागि सञ्चालनमा ल्याइएका हटलाइन नम्बरमा फोन नउठ्ने गुनासा बाहिर आएकाले समस्या समाधान तत्काल गर्न आवश्यक जनशक्तिको व्यवस्था गर्न निर्देशन दिएका छन्। पालो लगाएर मान्छे राख्नुस्, देशभरिका अस्पतालसँग, सुरक्षा निकायका प्रमुखसँग समन्वय हुनुपर्छ, आएको गुनासाको उचित सम्बोधन हुनुपर्छ, धेरै लाइन चालू गर्नुपर्छ, उनले भने। संक्रमित होम आइसोलेसनमा बस्दा समुदायमा संक्रमण फैलिएको हुन सक्ने तर्फ सरकार सचेत रहेको जनाउँदै उनले होम आइसोलेसनमा बसेका संक्रमितले स्वास्थ्य मापदण्ड पालना गर्नुपर्नेमा जोड दिए। स्वास्थ्य तथा जनसंख्या मन्त्रालयका अनुसार अहिले करीब ९२ प्रतिशत संक्रमित होम आइसोलेसनमा छन्। कोरोना संक्रमण बढिरहेका बेला जनतालाई अत्यास लाग्ने अभिव्यक्ति कोही कसैले पनि दिन नहुनेमा जोड दिँदै उनले नागरिकको उपचार सरकारले गर्ने बताए। हाम्रो स्वास्थ्य प्रणालीमा केही समस्या देखिएका होलान् तर कोल्याप्स भएको छैन, प्रधानमन्त्रीले भने, समस्या भए समस्या छन् पो भन्नुपयो, कोल्याप्स भयो त भन्नुभएन नि। कोरोना नियन्त्रण गर्न सरकारले केही गरेर भनेर भन्नु मूर्खता भएको टिप्पणी गर्दै उनले एउटा पनि कोरोना परीक्षण गर्ने प्रयोगशाला नभएको मुलुकमा अहिले ८० भन्दा बढी प्रयोगशाला स्थापना भएको बताए छलफलमा स्वास्थ्य तथा जनसंख्यामन्त्री, सुरक्षा निकायका प्रमुख, विशेषज्ञ चिकित्सक, निजी क्षेत्रका प्रतिनिधिलगायतको उपस्थिति थियो। रासस"
भ्रमले सामा र स्याला गाउँका बस्ती नै लालपूर्जाविहीन !,"गोरखा : तेस्रो विश्वयुद्ध हुँदैछ। १८ वर्षदेखि ६० वर्षसम्मका पुरुषलाई जबर्जस्ती युद्धमा लैजान्छन् भनेर गाउँभरि हल्ला चल्यो। त्यसैले २०३८ सालको जनगणनामा गाउँलेहरुले नाम ढाँटेर कसैले ढुंगामाटो, कसैले नदीखोला, कसैले वनजंगलको नाम टिपाए। त्यसपछि २०४० सालमा गाउँमा नापी आयो। धेरै जग्गा नाप्यो भने हदबन्दी लाग्छ भनेर फेरि अर्को हल्ला चल्यो। गाउँलेहरुले अलिअलि मात्र जग्गा नापे। धेरै जग्गा छुटाए, चुमनुब्री गाउँपालिका २ का वडाअध्यक्ष पेम्बारेताले भने, त्यसको फल अहिले भोगिरहनु परेको छ। महिलाहरुको खुरुखुरु नागरिकता बन्यो, तर नाम ढाँटेकाले पुरुषहरुको नागरिकता बनाउन साह्रै गाह्रो भयो। ठूलाठूला गाउँबस्तीहरु नाप्दै नापेनन्। अहिले लालपूर्जाविहीन बस्तीमा बस्नु परेको छ। जति मिहिनेत गरे पनि लालपूर्जा बनाउनै सकिएन। चुमनुब्री२ स्यालाका ११५ घरधुरीका बासिन्दा लालपूर्जाविहीन बस्तीमा बस्छन्। पर्यटकीयस्थल भएकाले यहाँ दैनिक सयौँ विदेशी पर्यटक आउँछन्। ठूलाठूला होटल, होस्टेलसहितका ठूला विद्यालय, करोडौँ खर्चेर गुम्बा बनेका छन्, तर जग्गाको लालपूर्जा छैन। चुमनुब्री गाउँपालिका १ सामागाउँको माथिल्लो टोलमा १३१ घरधुरीको पनि लालपूर्जा छैन। मनास्लु आरोहण र लार्केपास जाने पर्यटकको केन्द्र रहेकाले त्यहाँका अधिकांश घरमा होटल व्यवसाय सञ्चालित छन्। करोडौँ खर्च गरेर होटल, लज निर्माण गरेका छन्। ४० वर्षभन्दा पहिलेदेखि बनेका ती घरहरु कुनैको पनि लालपूर्जा नरहेको वडाअध्यक्ष वीरबहादुर लामा बताउँछन्। अर्को पर्यटकीय बस्ती नाम्रुङको पनि लालपूर्जा छैन। यहाँका ३८ घरधुरीको लालपूर्जा छैन, स्थानीय लाक्पाडुण्डुप लामा भन्छन्। यी बस्तीमा सरकारले लाखौँ, करोडौँ खर्च गरेर एकघर एक धारा खानेपानी योजना निर्माण गरिदिएको छ। लाखौँ करोडौँ खर्चेर विद्यालय, स्वास्थ्यचौकी निर्माण गरेको छ तर घरको लालपूर्जा दिएको छैन। ४० वर्षभन्दा अघिदेखि बसोबास गर्दै आएका यहाँका जनताले जग्गा नापी गरिदिनुपर्यो भनेर सँधै सरकार गुहार गरिरहेका छन्, वडाअध्यक्ष वीरबहादुर लामा भन्छन्, सरकारले गठन गरेको सुकुम्बासी समस्या समाधान आयोगले भूमिहिन सुकुम्बासी र अव्यवस्थित बसोबास भएकाहरुलाई लालपूर्जा दिने भनेर चार वर्षअघि पनि फाराम भराएको थियो। अहिले पनि भराएको छ। अबचाहिँ घरजग्गा धनीले पक्का पनि लालपूर्जा पाउँछन् भन्ने आशा छ। तिब्बतबाट सामान ल्याउने, तल बेच्ने, आलु, करु, फापर रोपेर हातमुख जोर्ने भनेर गाउँलेहरु स्यालामा बस्न थालेको वडा नम्बर २ का अध्यक्ष पेम्बारेता लामा बताउँछन्। गाउँलेहरु आफ्नो घर, आफ्नो जग्गा भनेर बसेका छन्, तर वैधानिक रुपमा देखाउने कागज छैन, लामाले भने, अहिले सरकारले अव्यवस्थित बसोबास गरेकालाई वैधानिकता दिने भनेर जुन काम अघि बढाएको छ, त्यसपछि यहाँका जनताले लालपूर्जा पाउँछन् भन्ने ठूलो आशा छ। यसअघि पनि आशा देखाउँदै निराश बनाउँदै गरेकाले यसपटक सरकाले पक्कै पनि लालपूर्जा दिएर जनतालाई राहत दिनुपर्नेमा उनको जोड छ। चुमनुब्री गाउँपालिका १ को लालपूर्जाविहीन सामागाउँ। तस्बिर : शिव उप्रेती।"
वीरगन्ज भन्सारमा कोरोना असर : लक्ष्य भन्दा २ अर्ब कम राजश्व संकलन,"वीरगन्ज : कोरोना संक्रमणको महामारी र त्योसंगै लगाइएको निषेधाज्ञाका कारण वीरगन्ज नाकाको अन्तर्राष्ट्रिय कारोबार प्रभावित हुँदा त्यसको प्रत्यक्ष असर भन्सार राजश्व असुलीमान परेको छ। कोरोना माहमारीले मालवस्तुको आयात निर्यातको कारोबार प्रभावित हुँदा वीरगन्ज भन्सार कार्यालयको राजश्व असुलीमा पनि असर परेको हो। कोरोना संक्रमणको दोश्रो लहर नेपालमा वैशाखदेखि सुरु भएको हो। संक्रमण बृद्धि दर उच्च भएपछि संक्रमण रोकथाम र नियन्त्रणका लागि पर्सा जिल्लामा वैशाख १६ गतेदेखि निषेधाज्ञा लगाइएको छ। महमारी र निषेधाज्ञाका कारण वीरगन्ज भन्सार कार्यालयको राजश्व संकलनमा असर परेको हो। वैशाख महिनामा वीरगन्ज भन्सारले लक्ष्य भन्दा २ अर्ब ६० करोड कम राजश्व संकलन गरेको छ। भन्सार विभागले वीरगन्ज भन्सारलाई वैशाख महिनामा १९ अर्ब ४४ करोड ५८ लाख रुपैयाँ राजश्व संकलनको लक्ष्य दिएको थियो। तर वैशाखमा वीरगन्ज भन्सार कार्यालयले लक्ष्यको ८६६३ प्रतिशत मात्र राजश्व संकलन गर्न सकेको हो। वैशाखमा वीरगन्ज भन्सार लक्ष्य भन्दा १३३७ प्रतिशत कम अर्थात् १६ अर्ब ८४ करोड ५७ लाख ८२ हजार रुपैयाँ मात्र राजश्व संकलन गरेको वीरगन्ज भन्सार कार्यालयका प्रमुख भन्सार अधिकृत हरिहर पौडेलले जानकारी दिए। पौडेलका अनुसार वीरगन्ज भन्सारले सामान्य अवस्थामा दैनिक औसतमा ६५ करोड रुपैयाँ राजश्व संकलन गर्ने गरेको छ। तर वैशाख महिना सुरु भए यता भन्सारको दैनिक राजश्व असुली दर औसतमा ५६ करोड मात्रै रहेको पौडेलले बताए। २०७७ को वैशाखामा पनि कोरोना महामारी र लकडाउनका कारण वीरगन्ज भन्सार कार्यालयले लक्ष्यको २९ प्रतिशत मात्रै राजश्व उठाएको थियो। अहिले फेरि विश्वभर कोरोना संक्रमणको महामारी फैलिएका कारण भारत तथा तेश्रो मुलुकबाट मालवस्तुको आयत सहज नहुँदा त्यसको प्रत्यक्ष असर भन्सार राजश्व असुलीमा परेको पौडेलले बताए। नेपालमा संक्रमणको दोश्रो लहर सुरु भएपछि राजश्व बढी उठ्ने इन्धन र नयाँ सवारी साधनको आयात नै ह्वात्तै घटेका कारणले त्यसको सिधा असर राजश्व असुलीमा परेको उनले बताए। महामारी छिट्टै नियन्त्रणमा आउने र निषेधाज्ञा पनि छिट्टै हट्ने सम्भावना तत्काल नदेखिएकाले जेठ पछिका महिनामा राजश्व असुली अझ कम हुने अनुमान गरिएको छ। गत चैतमा भने वीरगन्ज भन्सार कार्यालयले लक्ष्यको १३१ प्रतिशत राजश्व संकलन गरेको थियो। भन्सार विभागले चैतमा १५ अर्ब १७ करोड ६७ लाखको लक्ष्य दिएको थियो। चैतमा वीरगन्ज भन्सारले लक्ष्य भन्दा झण्डै साढे ४ अर्ब बढी अर्थात १९ अर्ब ८७ करोड ९१ लाख रुपैया राजस्व संकलन गरेको थियो। भन्सारका १९ कर्मचारी संक्रमित : १ को मृत्यु कोरोनाको दोश्रो लहर सुरु भएपछि वीरगन्ज भन्सार कार्यालयमा कार्यरत १९ कर्मचारीसंक्रमित भइसकेका छन्।कोरोनाको दोश्रो लहर सुरु भएपछि वीरगन्ज भन्सारका एक कर्मचारीको मृत्युसमेत भइसकेको छ। संक्रमित १९ मध्ये एकजना कम्युटर अधिकृतको मृत्यु भयो, पौडेलले भने, ९ जना संक्रमण मुक्त भएर काममा फर्किएका छन् भने बाँकी ९ जना अझै होम आइसोलेसनमा छन्। होम आइसोलेसनमा रहेका सबैको स्वास्थ्य अवस्था सामान्य रहेको छ।"
२४ घण्टामा १८७ जनाको कोरोनाले मृत्यु : ८१६७ संक्रमित थपिए,काठमाडौं : पछिल्लो २४ घण्टामा नेपालमा कोरोना भाइरस (कोभिड१९) का कारण १८७ जनाको मृत्यु भएको छ। स्वास्थ्य तथा जनसंख्या मन्त्रालयका अनुसार योसँगै नेपालमा कोरोनाले मृत्यु हुनेको संख्या ४ हजार ८५६ पुगेको छ। मन्त्रालयका अनुसार २४ घण्टामा १७ हजार ९७१ पीसीआर र ५७७ जनाको एन्टिजेन परीक्षण गर्दा ८ हजार १६७ जनामा संक्रमण पुष्टि भएको छ। योसँगै नेपालमा संक्रमितको संख्या ४ लाख ४७ हजार ७०४ पुगेको छ। पछिल्लो २४ घण्टामा ५ हजार ४५५ जनाले कोरोना जितेसँगै निको हुनेको संख्या तीन लाख ३३ हजार १०८ पुगेको छ। अहिले देशभर एक लाख ९ हजार ७४० सक्रिय संक्रमित रहेका छन्।
निषेधाज्ञाको अटेरी बढेपछि सीडीओ र एसपी सडकमा,परासी : स्थानीयहरुले निषेधाज्ञालाई अटेरी गर्न थालेपछि पश्चिम नवलपरासीका प्रमुख जिल्ला अधिकारी र प्रहरी उपरीक्षक आफैं सडकमा निस्केर कडाई गर्न थालेका छन् । जिल्ला प्रशासनले आजदेखि लागु हुने गरी निषेधाज्ञामा कडाई गरेको छ । निषेधाज्ञालाई पालना गराउन चोक चोकमा सुरक्षाकर्मीहरु परिचालन गरिएको छ । तर पनि स्थानीयहरुले विभिन्न बहाना बनाउँदै अटेरी गरेर हिड्न थालेपछि प्रमुख जिल्ला अधिकारी धर्मेन्द्र मिश्र र प्रहरी उपरीक्षक अजयलागयतको सुरक्षा टोली सडकमा निस्केर निगरानी बढाएको हो । जनप्रतिनिधिहरुको समेत सहभागिता रहेको टोलीले विभिन्न ठाउँमा बसेर अटेरी गर्ने स्थानीयलाई फर्काएका छन् । प्रशासनले जेठ १५ गतेसम्मका लागि निषेधाज्ञाको समय थपेको छ । जिल्लामा संक्रमणको अवस्था भयावह बन्दै गएपछि यसअघि लगाईको निषेधाज्ञामा कडाई गरिएको हो । यसअघि बिहान ३ घण्टा पसल व्यवसायहरु खुला गर्न दिइएको थियो । बैंक तथा वित्तिय संस्थाहरुलाई दिन मिलाएर खुला गर्न दिइएको थियो । संक्रमणको दोस्रो लहर सुरु भएको बैशाख महिनामा मात्रै ५६ जनाको मृत्यु भएको छ । सक्रिय संक्रमितको संख्या १२ सय ४४ पुगेको छ ।
दुर्गममा किट अभाव : परीक्षण बिनै उपचार गर्नुपर्ने बाध्यता,"सुर्खेत : कोरोना परीक्षणमा किट अभाव भएको छ। एन्टिजेन किट अभाव हुँदा दुर्गममा बढी समस्या भएको हो। जिल्ला सदरमुकाम र जिल्ला अस्पतालमा पनि किट अपुग छ। किट अभावकै कारण परीक्षण विनानै बिरामीको उपचार गर्नुपर्ने बाध्यता रहेको स्वास्थ्यकर्मीले बताएका छन्। दुर्गमका लागि एन्टिजेन किट नै प्रभावकारी हो। तर यो किट अभाव भएपछि पीसीआर परीक्षण गर्नुपर्ने अवस्था छ। पीसीआर परीक्षणका लागि जिल्ला बाहिर स्वाब पठाउनुपर्ने र रिपोर्ट आउन पनि ढिला हुने भएकाले संक्रमण थप फैलिने जोखिम बढेको हो। दुर्गमका लागि एन्टिजेन किट नै उपयुक्त भएकाले यसको व्यवस्थापन गरिदिन स्वास्थ्यकर्मीले माग गरेका छन्। तर स्थानीय सरकारले हालसम्म किट खरिद नगरेकाले थप समस्या भएको हो। संक्रमण समुदायमा पुगिसक्यो, अब स्थानीय तहमै परीक्षण गर्नुपर्छ। तर स्थानीय तहमा अझै किट आइपुगेको छैन जिल्ला अस्पताल मुगुका डाक्टर कविराज पौडेलले भने, अहिले जिल्ला अस्पतालकै किटले काम चलाएका छौं, तर गाउँमा परीक्षण गर्न समस्या छ। जिल्ला अस्पतालसँग पनि पर्याप्त किट नभएको उनको भनाइ छ। डोल्पामा पनि एन्टिजेनकिटको अभाव छ। जिल्ला सदरमुकाममा त समस्या छैन, तर गाउँमा भने परीक्षण नै हुन सकेको छैन जिल्ला जनस्वास्थ्य सेवा कार्यालय डोल्पाका कोरोना फोकलपर्शन टेकबहादुर गुरुङले भने, स्थानीय तहले किट खरिदमा ढिलाई हुँदा परीक्षणमा समस्या भयो। सल्यानमा पनि उस्तै समस्या छ। जिल्ला जनस्वास्थ्य सेवा कार्यालय सल्यानका फोकलपर्सन रेखिराम पुनले भने, किट खोजिरहेका छौं, तर पाएका छैनौं। किट सकिएपछि ट्रेसिङमा परेकाहरुको पीसीआर परीक्षणका लागि स्वाव सुर्खेत पठाउने गरिएको उनको भनाइ छ। तर पीसीआर परीक्षणको रिपोर्ट आउन झन्डै सातादिन कुर्नुपर्छ। दुईसय जनाको स्वाब संकलन भएपछि मात्र परीक्षणका लागि सुर्खेत पठाउने गरेका छौं उनले भने, पीसीआरको रिपोर्ट आउन झन्डै एकहप्ता नै लाग्छ। रिपोर्ट नआउँदासम्म कोरोनाको आशंका लागेका र ट्रेसिङमा परेकाहरुलाई भने होमआइसोलेसनमा बस्न सुझाव दिने गरिएको छ। कोरोनासँग मिल्दाजुल्दा लक्षण भएका थुप्रै बिरामी आउँछन्, तर परीक्षणबिनै उपचार गर्नुपरेको छ जिल्ला अस्पताल सल्यानका डाक्टर प्रदिप शर्माले भने, परीक्षण नगरेर उपचार गर्दा स्वास्थ्यकर्मीलाई नै संक्रमणको जोखिम छ। कालिकोटमा पनि एन्टिजेनकिट पर्याप्त छैन। खाँडाचक्र नगरपालिकाबाहेक अन्य कुनै पनि स्थानीय तहले कोरोना परीक्षणका लागि किट खरिद गरेका छैनन्। जिल्ला अस्पतालमा किट पर्याप्त छैन, तर पालिकाकाहरु ऐन्टिजेनकिट अभाव छ जिल्ला जनस्वास्थ्य सेवा कार्यालय कालिकोटका कोरोना फोकलपर्शन कटकबहादुर बमले भने, पालिकाहरुले किट खरिद नगर्दा कोरोना परीक्षण र नियन्त्रणमा समस्या भयो। संक्रमण तीव्र रुपमा फैलिरहेका कारण नियन्त्रणका लागि तत्काल परीक्षण आवश्यक छ। तर गाउँगाउँमा संक्रमण फैलिदा पनि स्थानीय तहहरुले कोरोना परीक्षण तथा नियन्त्रणमा चासो दिएका छैनन्। तरहुम्लामा स्वास्थ्य सामग्री पर्याप्त छ। त्यहाँ महामारी सुरु हुनु अघि नै जिल्ला जनस्वास्थ्य कार्यालय र सबै स्थानीय तहलाई स्वास्थ्य सामग्री खरिद गरेका थिए। भारतमा संक्रमण बढेपछि सबै जिल्लालाई स्वास्थ्यसामग्री र नियमित औषधिहरु खदिर गर्न अनुरोध गरेका थियौं जिल्ला जनस्वास्थ्य सेवा कार्यालय हुम्लाका प्रमुख प्रेमबहादुर सिंहले भने, तत्काल जिल्लामा एन्टिजेनकिट र पीपीई लगायतका स्वास्थ्य सामग्री अभाव छैन। गतबर्ष भोगेको अभावका कारण यो बर्ष समयमै पूर्वतयारी गरेको उनको तर्क छ।"
नेपाल सुपर लिग फाइनल : काठमाडौं र धनगढीको भिडन्त (लाइभ),काठमाडौं : नेपाल सुपर लिग (एनएसएल) को फाइनल प्रवेशका लागि अहिले काठमाडौं रेजर्स र धनगढी एफसी भिड्दै छन् । पहिलो संस्करणको उपाधिका लागि काठमाडौं र धनगढीले प्रतिस्पर्धा गर्न लागेका हुन् । त्रिपुरेश्वरस्थित दशरथ रंगशालामा खेल हुँदैछ । काठमाडौंले उपाधि उचाल्ने दाबी गरेको छ । काठमाडौंका प्रशिक्षक बाल गोपाल महर्जनले धनगढीलाई पराजित गर्दै घरेलु मैदानमा उपाधि उचाल्ने बताए । उनले अघिल्ला खेलका कमजोरीलाई सुधार गर्ने बताएका छन् । दुवै टोली प्रतियोगितामा तेस्रो पटक आम्नेसाम्ने हुन लागेका हुन् । लिग चरण र पहिलो प्लेअफमा खेलेका दुई टिम नै फाइनल पुगेका हुन् । दुवै खेलमा काठमाडौं धनगढीसँग पराजित भएको थियो । दुई हारको बदला लिने गरी काठमाडौं मैदानमा उत्रिएको छ भने धनगढी उच्च मनोबलका साथ मैदानमा छ । धनगढीका प्रशिक्षक नाइजेरियन प्रशिषक तोपे फुजाले काठमाडौंको सामना गर्दै उपाधिका लागि खेल्ने बताएका छन् ।
कोरोना कहर : चन्द्रागिरीमा घरबाहिर हिँडडुल गर्न रोक,"काठमाडौं : चन्द्रागिरी नगरपालिका एकहप्ता सिल गरिएको छ। नगरपालिकाले जेठ १ गतेदेखि ७ गतेसम्म घर बाहिर हिडडुल गर्न पूर्णरुपमा रोक लगाएको हो। औषधी पसल र स्वास्थ्य संस्थाका अत्यावश्यक सेवा बाहेकका अन्य सेवा र सबै सरकारी तथा निजी कार्यालय,बैंक तथा वित्तीय संस्थाका सेवासमेत सम्पूर्ण रुपमा बन्द गरि नगर क्षेत्रलाई सिल गरेको छ। नगरप्रमुख घनश्याम गिरीले अत्यन्त जरुरी सूचना जारी गर्दै सम्पुर्ण खाद्यान्न पसल, किराना पसल, मासु पसल, फलफुल तथा तरकार पसल समेत बन्द हुने जानकारी गराएका छन्। खानेपानी ढुवानीका साधान,दुग्ध उत्पादन र दुध ढुवानीका साधानलाई स्वास्थ्य सुरक्षा मापदण्ड लगायतको पालना गरेर सञ्चालन गर्न दिने सूचनामा उल्लेख छ। जिल्ला प्रशासन कार्यालय काठमाडौंले जारी गरेका निषेधाज्ञाले कोराना नियन्त्रणमा नआएपछि थप कडाई गर्नु परेको नगरपालिको भनाइ छ। नेपाल सरकारबाट जारी सूचना अनुसार भेरोसिल खोपको दोस्रो मात्रा लगाउने कार्यमा पहिलो पटक लगाएको खोप कार्ड भएको व्यक्ति मात्र खोप लगाउनका लागि तोकिएको केन्द्रसम्म आवत जावत गर्न सकिने पनि सूचनामा उल्लेख छ।"
आधुनिक संगीतका युगपुरुष,"जब स्टुडियोमा प्रेमध्वज प्रधान कुनै गीत गाइरहनुहुन्थ्यो तब उहाँको अनुहारमा गीतको भाव झल्किन्थ्यो। गीतका शब्दहरूलाई अनुहारले प्रदर्शन गथ्र्यो। हाँसिरहने, बिस्तारै बोलिरहने प्रधान मेरो सांगीतिक गुरु हुनुहुन्थ्यो। उहाँसँगको करिब २५ वर्षे सांगीतिक सहयात्रा साँच्चीकै मेरा लागि अनुपम अनुभव हो। उहाँकै गीत सुनेर हुर्किएँ। उहाँका शब्दहरू गुनगुनाउँदै गितार र हार्मोनियमका किबोर्ड चलाउन सिकेको हुँ। ससाना कुरामा लामा छलफल गथ्र्यो हामी। बागबजारमा रहेको उहाँको घरबाट पुतलीसडकमा रहेको मेरो आर्टोम्यूज स्टुडियोमा उहाँ हिँडेरै आउनुहुन्थ्यो। संगीतका केही नयाँ कुरा थाहा पाउनुभयो भने फोन गरेर सुनाउनुहुन्थ्यो। भन्नुहुन्थ्यो, जुगल आज मैले यो सिकेंनि, यति काम गरेर सकें। मोबाइलको घन्टी बज्यो भने अहिले पनि मलाई उहाँको फोन आएजस्तै लाग्छ। कोरोना महामारी सुरु भएपछि उहाँसँग प्रत्यक्ष भेट भएको थिएन। फोनमा भने कुरा भइरहन्थ्यो। स्वास्थ्यमा निकै सजक प्रधान हरेक चिजमा पर्फेक्ट प्याकेज हुनुहुन्थ्यो। आफ्ना आनीबानीमा आफ्नै नियन्त्रणमा हुनुहुन्थ्यो। लकडाउन खुलेपछि केहीप्रेमसम्बन्धी गीत र नेपाल भाषाको गीत रेकर्ड गर्ने योजना बनाएका थियौं। सामान्य अस्वस्थ भएर अस्पताल भर्ना हुनुभएको उहाँ अस्पतालबाट फर्कन पाउनु भएन। सम्झँदा अझै पनि विश्वास गर्न सकिरहेको छैन। जुगल भन्दै बोलाउँदै कतैबाट टुप्लुक्क आउनुहुन्छ कि जस्तो लाग्छ। उहाँको सरल स्वाभाव सबैले सिक्न पर्ने बानी हो। सरल खालको बानीव्यहोरा, समयमा उठ्नुपर्ने, हरेक दिन रियाज गर्ने, आँखामा राखे पनि नबिझाउने, सामान्य जीवन नैउहाँको व्यक्तित्व हो। संगीतप्रतिको लगाव पनि अजीवको थियो उहाँको। अरूले भन्दा फरक तरिकाले बुझ्नुभएको थियोगीतसंगीतलाई। गीतमा जस्तो कम्पोजीसन भएपनि सुन्दा सरल तरिकाले सुनिनुपर्छ भन्ने उहाँको मान्यता थियो। मुटुसम्म पुग्ने गरी गाउनुपर्छ भन्नुहुन्थ्यो हामीलाई। भन्नुहुन्थ्यो, गीतले स्रोताको मनलाई छोएर बहनुपर्छ। संगीत अरूले मन पराउने पेशा हो आफूले मन पराएर हुन्न। आफूले गाएको लेखेको त मिठो हुन्छ नि। तर अरूलाई मुटु छुनुपर्छ। गीतले स्रोताको मुटु हल्लाउनु पर्छ ताकि गीतका शब्दमा हरेकले आफूलाई कल्पना गरोस्। गीत गाउने गम्भीर काम हो तर सुन्ने मान्छेले हेर्दा सहज तरिकाले सुनिनुपर्छ। गीत सर्कसको कामजस्तो होइन नि भन्ने मान्यता थियो उहाँको। रियाज गर्न छाड्यो भने स्वरमा खिया लाग्छ भन्नुहुन्थ्यो। उहाँको गायकी नै यस्तो थियो कि जस्तो गीत पनि उहाँको हातमा पुगेपछि पर्फेक्ट बन्छ। गीत हिरा बन्थ्यो। गाउँदा हरेक शब्दलाई एक्प्रेसन गर्नुहुन्थ्यो। टोनमै गीतको भाव झल्किने। निकै मेहनत गर्नुहुन्थ्यो। गीतको शब्दले जे भन्छ त्यो भाव उहाँको अनुहारमा झल्किने गथ्र्यो।कुनै एउटा गीत रेकर्ड गर्दाचारपटक गाउनुहुन्थ्यो। उहाँको हातमा गीत परेपछि घरमै पटक पटक अभ्यास गर्ने। गीत कण्ठै पार्ने अजीवको स्वाभाव थियो। अहिलेका गायक गायिकाहरू स्टुडियोमै आएर गीत हेर्छन्। त्यहीँ लय सिक्छन् र हेरेर गाउँछन्। गाउनुलाई पेशा मात्रै सम्झने गायकगायिका पनि प्रशस्तै छन्। तर प्रेमध्वजका लागि गाउनु काम मात्रै नभएर गायकीमा लगाव हुनुपर्छ भन्ने भाव प्रबल थियो। प्रेमध्वजले गाउने गीत पहिल्यै मुखमा कण्ठाग्र हुन्थ्यो। गत वर्ष नेपाली हौं हामी गर्व गर्छौं भन्ने गीतमा सँगै काम गरेका थियौं। उहाँको लिपसिङ खिच्न बाँकी नै थियो। लकडाउनपछि गीत लन्च गर्ने तयारीमा थियौं। उहाँको लिपसिङ बिनाको यो राष्ट्रिय भावनाले ओतप्रात भएको गीत अधुरै हुनेभयो। करिब २५ वर्ष अगाडि उहाँसँग पहिलोपटक भेट भएको थियो। स्टाफ कलेजमा अलंकार नामक एल्बमको विमोचन थियो। त्यो एल्बममा मेरो म्युजिक एरेन्ज थियो। ललितकला क्याम्पसमा म्युजिक पढ्ने भाइबहिनीले यो एल्बम निकालेका थिए। गीत सुनिसकेपछि उहाँले भन्नुभएको थियो,सुन्दा परिपक्व सुनिने गीतमा पनि केही न केही कमजोरी हुन्छ। क्रमवद्धरूपमा सुधार्नुपर्छ। उहाँबाट मैले खासमा जिन्दगीको संघर्षको पाटो बुझे। संगीतमा धेरै मानिस रहर गरेर आउँछन् तर निकै थोरै मात्रै सफल हुन्छन् भन्ने उहाँ हरेकलाई लगनशील भएर काम गरिराख्न सुझाव दिनुहुन्थ्यो। नेपालमा अहिले मात्रै केही कलाकारहरू संगीतमै लागेर जीवनयापन गर्न सक्षम भएका छन् तर उहाँले कमाउनका लागि गीत गाउँछु भनेर नआउन अनुरोध गर्नुहुन्थ्यो। संगीतमा लागेकालाई पनि जीवनयापनका लागि अन्य काम गर्नका लागि भन्नुहुन्थ्यो। ताकि पैसा र लगानीको अभावमा बीचमै संगीत छाड्ने र पलायन हुने स्थिति नआओस्।संगीतमा ठुलो महत्वाकांक्षा राखेर आउन हँुदैन। यो एकै दिनमा सिकिँदैन भन्नुहुन्थ्यो उहाँ। हरेक दिन काम गरिरहने तर फलको आस नगर्ने पेशा हो यो भन्ने उहाँ साँच्चीकै सांगीतिक क्षेत्रका एक होनहार प्रतिभा हुनुहुन्थ्यो। काम गरिरहेपछि नाम र दाम कमाइन्छ भन्ने आशावादी व्यक्ति पनि। गीत गाउने गम्भीर काम हो तर सुन्ने मान्छेले हेर्दा सहज तरिकाले सुनिनुपर्छ। गीत सर्कसको कामजस्तो होइन नि भन्ने मान्यता थियो उहाँको। रियाज गर्न छाड्यो भने स्वरमा खिया लाग्छ भन्नुहुन्थ्यो। करिब७०० भन्दा बढी गीतमा स्वर दिनुभएका प्रधानका धेरै कालजयी गीतहरू त गुमनाम नै छन्। उहाँका गीतहरू कलेक्सन गर्ने क्रममा गुमनाम प्रायः भएका निकै कालजयी क्लासिक गीतहरू सुन्ने मौका पाएको थिएँ मैले। ती गीतहरूको चर्चा हुन जरुरी छ। पुनः रेकर्डमा ल्याएर बजारमा पठाउन जरुरी छ।नेपाली आधुनिक संगीतको उहाँ एक युगपुरुष हो। उमेरले ८५ वर्षको भर्याङ चढिरहँदा पनि प्रधान भने सिकारुजस्तो हरेक दिन रियाज गरिरहनुहुन्थ्यो। उहाँको टोन कहिल्यै बदलिएन। सदैव युवाजस्तो बुलन्द आवाज दिइरहनुभयो। उहाँबोल्दा मसिनो, सुस्त बोल्ने। जब स्टुडियोमा पसेर माइक अगाडि उभिनुहुन्थ्यो, अजीवको जाँगर देखिन्थ्यो उहाँमा। बुलन्द बोल्ड र ठुलो स्वर निस्कने अजीवको गुणस्तर थियो। पछिल्लो समय रेकर्ड भएका धेरै गीतहरूमा उहाँको स्वर सुन्दा यस्तो लाग्छ यी गीतहरूउहाँले अहिले नै गाउनुभएको हो र ? उमेर ढल्कँदै गएपछि प्रायःजसोमा स्वर काप्ने, गीत गाउन सास नपुग्ने हुन्छ तर उहाँको टोन कहिल्यै पनि परिवर्तन भएन। स्वर बदलिएन। भोकल कर्डलाई अति नै माया गर्ने। स्वरलाई माया गर्नुपर्छ भन्ने अति नै मिलनसार व्यक्ति। उहाँसँग भेटेर कुरा गरेको मानिस घमण्ड गर्न छाड्छ। उहाँको सरल व्यवहारले हरेक मानिस पग्लन्थ्यो। मेरो बाबाको पुस्ताले उहाँलाई सहकर्मीको रूपमा चिन्छ। मेरो पुस्ताले एक अग्रज दाजुको रूपमा चिन्छु र उहाँकै गीत संगीत सुनेर हुर्किएँ। मेरा छोराछोरीले समेत उहाँको स्वर मन पराएर गाउँछन्। नाति पुस्ताले अग्रज भनेर सम्मान गरेर उहाँको गीत सुन्छ। एउटै व्यक्तिले चार पुस्ताका स्रोतालाई तानेर राख्न सक्नु, आफ्नो स्वरमा बाँध्न सक्नु चानचुने कुरा नै कहाँ हो र ?बागबजारमा भान्जी र श्रीमतीसँगै घरमा बस्नुहुन्थ्यो। अमेरिकाको ग्रीनकार्ड छोडेर आउनुभएको थियो। उहाँको आमा असनको बुबा सिन्धुपाल्चोकको। बुबाआमाको मिल्ती भएन। २००१ सालतिरै पारपाचुके भयो। बुवाले अर्को बिहे गरेपछि आमाले असनमा कपडा पसल चलाउनुभयो। परिवारमा पुरानै जग्गाको किचलो थियो। काकाहरूसँग मुद्दामामिलाको झमेलाले समेत उहाँलाई अल्झायो। बुबाआमा पहिल्यै छुट्टिएकाले काकाहरूले अंशकै विषयमा किचलो गरे। यसैकारण पनि युवावस्थामा अझ धेरै संगीतलाई समय दिन सकिन भन्नुहुन्थ्यो उहाँ। अमेरिकी लाइब्रेरीमा काम गर्नुहुन्थ्यो। केहीवर्ष जागीरबाट विदा लिएर संगीत सिक्नका लागि भारत जानुभएको थियो। प्रधान नेपालमै पहिलोपटक डिस रेकर्ड निकाल्ने गायकको रूपमा चिनिनुहुन्छ। नेपाली गीतलाई मुम्बईमा लगेर रेकर्ड गरेर नेपालमा डिस रेकर्डको सुरुआत गर्नुभएको थियो। मुम्बईमा नै बसेर भारतका वरिष्ठ संगीतकार जयदेवसँग संगीत सिक्नुभएको थियो। स्वरका लागि निकै अनुशासित र नयाँपुस्ताका प्यारा थिए प्रधान। भर्खरै सिक्दै गरेका युवापुस्तासँग काम गर्ने मन गर्ने मान्छे हो उहाँ। भन्नुहुन्थ्यो, हामीले यसरी सिक्ने अवसर पाएनांै र दुःख भयो। तर नेपाली संगीतलाई माया गर्ने र भविष्य खोज्नेहरूलाई हामीले सहयोग गर्नुपर्छ। प्रायःजसो गीत विमोचन तथा सांगीतिक कार्यक्रममा उहाँ पुगेकै हुनुहुन्थ्यो। नेपाली आधुनिक गीतसंगीतमा नेपाली शैली भित्र्याउने पनि उहाँहरूकै समूहले हो। नातिकाजी, शिवशंकर, नारायण गोपाल, प्रेमध्वज प्रधानको पालामा नै नेपाली आधुनिक गीतको शैली परिवर्तन भएको हो। यसपछि नै नेपाली संगीतले धार परिवर्तन गरेको हो।नेपाली शैलीमा गीत रेकर्ड हुन थालेको हो। यो अघि बन्ने नेपाली गीतहरू हिन्दी जस्तै हुन्थ्यो। हिन्दी गीतको शैली र स्वाद आउने गथ्र्यो नेपाली गीतमा। हिन्दी गीतमा नेपाली शब्द भरेजस्तै सुनिन्थ्यो गीत। उहाँहरूको पालादेखि नै नेपालको आधुनिक गीतले आफ्नो शैली पायो। करिब एक दशकअघि उहाँको गायनमा केही ग्याप भयो। पुराना दाँत झरेर नयाँ दाँत लगाउनुभएको थियो। कृत्रिम दाँत अलि मोटो हुनेरहेछ। गीत गाउँदा शब्दहरू प्राकृतिक जस्तो सहज तरिकाले उच्चारण नहुने उहाँको अनुभव थियो। कृत्रिम दातालाई आफैंले घोटेर आफ्नो स्वर अनुकूल बनाउनुभएको थियो। स्टुडियोमा आउँदा तीन चार सेट दाँत लिएर आउनुहुन्थ्यो। फरक फरक दाँत लगाएर गीत रेकर्ड गर्नुहुन्थ्यो।जुन गीत उहाँका लागि पर्फेक्ट सुनिन्छ त्यही फाइनल हुन्थ्यो। संगीतमा मिहिन लगाव भएकै कारण उहाँ प्रेमध्वज प्रधान बन्नुभएको हो।भन्नुहुन्थ्यो, गीतगाउन सक्नु कला हो यसको व्यापार गर्नु हुन्न। सिर्जनाको किनबेच हँुदैन। मूल्य पनि हुँदैन। अनमोल चिज मन पर्नेहरूले बुझ्ने गर्छन् संगीतको मर्म र स्वाद। प्रस्तुति : अजवी पौड्याल"
"इजरायलको आक्रमण जारी: १३९ प्यालेस्टाइनी मारिए, ९५० घाइते",जेरुसेलम: प्यालेस्टाइनको गाजा क्षेत्रमा इजरायलको बमबारीको क्रममा कम्तिमा १३९ जना मारिएका छन् । साथै ९५० जना घाइते भएका छन् । मृत्यु हुनेमध्ये ४० जना बालबालिका छन् । गत सोमबारदेखि इजरायलले प्यालेस्टाइनमाथि निरन्तर हवाइ आक्रमण गरिरहेको छ । शनिबार पनि इजरायली हमलाबाट ८ बालबालिकासहित १० जना मारिएका छन् । गत साता इजरायलमाथि हमासले रकेट आक्रमण गरेपछि इजरायलले गाजा क्षेत्रको मानव बस्तीमा नियमित हवाइ आक्रमण गरेको हो । शनिबारको आक्रमण गाजा क्षेत्रमा रहेका शरणार्थी शिविरप्रति लक्षित रहेको बताइएको छ । जहाँ १० जनाको मृत्युका साथै १५ जना घाइते भएका छन् । घाइतेहरुको स्थानीय अस्पतालमा उपचार भइरहेको बताइएको छ । प्यालेस्टाइनी अधिकारीहरुका अनुसार मृतकको संख्या अझै बढ्न सक्ने अवस्था छ । इजरायलको आक्रमणलाई अन्तर्राष्ट्रिय समुदायले पनि निन्दा गरेका छन् । साथै यसलाई नरसंहारको रुपमा विरोध गरिएको छ । इजरायलले आक्रमण तिब्र बनाएपछि गाजा क्षेत्रका दश हजार भन्दा धेरै मानिसले घर छाडेर सुरक्षति स्थानतर्फ भागेका छन् ।
मनमनका जन प्रेमध्वज प्रधान,"केही लेख्न बस्दा कहिलेकाहीँ यस्तो समस्या पनि आइपर्ने रहेछकहाँबाट सुरु गरुँ र कहाँ अन्त्य गरुँ ? अहिले यत्तिखेर यही असमञ्जसमा छु। कुरो के हो भने यतिखेर यस्तो गायक तथा संगीतकारबारे लेख्नु छ, जो हर नेपालीको मनमनमा विराजमान हुनुहुन्छ। उहाँको नाम होप्रेमध्वज प्रधान। नेपाली सांगीतिक आकाशमा मात्र होइन, भारतीय सांगीतिक भूमिमा पनि आफ्नो प्रभाव छोड्न सफल प्रेमध्वज प्रधान एउटा युगलाई नै प्रतिनिधित्व गर्ने केही नेपाली गायक तथा संगीतकारमध्ये एक हुनुहुन्छ। भारतको चर्चित पत्रिका नवभारत टाइम्स (मे २९, १९७०) तथा द इन्डियन एक्सप्रेस (मे २९, १९७०) मा त्यसै दिन ८ः३० बजे सुरु हुन लागेको फिल्म अवार्ड नाइटको आकर्षणसम्बन्धी विज्ञापनमा विशिष्ट आमन्त्रित गायकका रूपमा भ्वाइस अफ नेपाल भनेर प्रेमध्वज प्रधानको नामसमेत छापिनु र यस्तै फेब्रुअरी २६, १९७० मा भएको सुरसंगीत संगम कार्यक्रममा मन्ना डे, महेन्द्र कपुरका साथै भ्वाइस अफ नेपाल भनेर उहाँको नाम गायकका रूपमा विज्ञापनमा छापिनु भारतमा उहाँले प्राप्त गरेको लोकप्रियताको संकेत हो। २००९ सालमा हिन्दी चलचित्र दिल नजानेको गीत गाएर स्वर परीक्षामा क श्रेणीमा उत्तीर्ण भएपछि उहाँले यसै स्वर परीक्षा समितिका प्रमुख उस्ताद गणेशलालसँग शास्त्रीय संगीतको शिक्षा लगभग एक वर्ष लिएको देखिन्छ भने भैरवबहादुर थापाको रचना र संगीतमा २००९१० सालतिर रेडियो नेपालमा याद कसैको आइरहेछ यो अँधेरी रातमा गीत गाएको जानकारी पाइन्छ। यसपछि रेडियो नेपालमा गीत गाउनेक्रम जारी नै रह्यो भने संगीतको अध्ययनका लागि उहाँ बम्बई गएर १० महिना बस्नुभयो। प्रारम्भमा बम्बईमा संगीत विद्या भवनमा सिक्ने थाले तापनि आफूले जानेको भन्दा तल्लो स्तरको शिक्षा त्यहाँ प्राप्त गर्नुपरेकाले त्यो ठाउँ छोडी भारतीय चलचित्रका संगीतकार जयदेवसँग गजल र चलचित्रका गीतमा कसरी संगीत भर्नुपर्छ भने कुरो ८ महिनासम्म सिकेको कुरा उहाँले २०२८ माघ २ गते गोरखापत्रमा प्रकाशित गोपाल ध्वजूसँगको अन्तर्वार्तामा बताउनुभएको छ। भारतमा भएका कतिपय कार्यक्रममा माला सिन्हालगायत अन्य गायकगायिकाहरूसँग गीत गाएको र यस क्रममा संगीतकार कल्याणजीआनन्दजी तथा गायक महेन्द्र कपुरले आफ्नो प्रशंसा गरेको सन्दर्भ पनि उहाँले उल्लेख गर्नुभएको छ। २०२० को दशक प्रेमध्वज प्रधानका लागि निकै उर्वर र उपलब्धिपूर्ण रह्यो। यस समयको प्रथम चरणतिरै भारतीय संगीतकार जयदेवले नेपाली चलचित्र माइतीघरका लागि गीत गाउन उहाँलाई पनि चयन गरे भने भारतीय गायिका उषा मङ्गेशकरसँग उहाँले किरण खरेलद्वारा रचित नमान लाज यसरी गीत गाउनुभयो। यसै समयताका उहाँका अत्यन्त चर्चित गीत घुम्तीमा नआऊ है र गोरेटो त्यो गाउँको पनि रेकर्ड भए। यी दुवै गीत रत्नशमशेर थापाका रचना हुन्। यी गीतहरूले प्रेमध्वज प्रधानको लोकप्रियतालाई धेरै माथि पुर्याइदिए। यसपछि पनि गायनमा उहाँको निरन्तरता लोभलाग्दो रह्यो। भूपि शेरचनको शब्द तथा नातिकाजीको संगीतमा रहेको यो नेपाली शिर उचाली होस् या दमन ढुंगानाको शब्द र नातिकाजीको संगीत रहेको यही हो नेपाल,राजेन्द्र थापाको शब्द र नातिकाजीको संगीतमा रहेको पर लैजाऊ फूलहरू होस् वा राजेन्द्र थापाकै शब्द तथा अम्बर गुरुङको संगीत रहेको तारा खसेछ, किरण खरेलको शब्द तथा अम्बर गुरुङको संगीत रहेको हाँस्ने रहरहरू होस् या रमेश धितालका शब्द तथा नातिकाजीको संगीत रहेको देउरालीमा बतास चल्यो सबै उत्तिकै लोकप्रिय रहे। उनका अरू पनि धेरै गीतहरू उत्तिकै आकर्षक र लोभलाग्दा छन्। गाउने इच्छा लागेपछि पेट पाल्न सक्ने वा नसक्ने भन्ने कुरालाई हेर्नु हुँदैन, सकिन्छ भने यसै क्षेत्रबाट पेट पाल्न सक्ने वातावरणको सिर्जना गर्ने वा यसबारे कुनै वैकल्पिक स्थिति सोच्ने । इच्छा भएपछि खाने मुखलाई जुँगाले छेक्दैन। कला भन्ने क्षेत्र व्यापार त होइन नि। प्रेमध्वज प्रधान संयोगले वा कसैको आशीर्वाद दले यत्ति ठूलो उचाइमा पुग्नु भएको होइन। नेपाली संगीतको यो उचाइ छुनुमा उहाँको प्रकृतिप्रदत्त स्वर तथा त्यसलाई जीवन्त राखिराख्न उहाँले गरेका अभ्यासको जीवन्त भूमिका छ। राम्रो गायक बन्न ईश्वरले भनूँ वा प्रकृतिले मीठो स्वर त दिएकै हुनुपर्छ। यसपछि जुन भाषाको गीत गाउने हो त्यसको उच्चारण व्यवस्था तथा स्वरको स्पष्टताको खाँचो उत्तिकै पर्ने गर्छ। स्वरलाई नियन्त्रित गर्ने क्षमता, शब्दको अन्त्यमा लिनुपर्ने अडान, स्वरको उतारचढाव, संगीत सुहाउँदो आवाज घनत्व, नयाँ प्रकारले गाउने क्षमता, भावगत विविधता, स्वसावधानी, मन्द्रदेखि तार सप्तकसम्म खेल्न सक्ने क्षमता तथा आफ्नो स्वरमा विश्वास हुनु पनि यस सन्दर्भमा आवश्यक हुन्छ। आफ्नो स्वरलाई आवश्यकताअनुसार खेलाउन सक्ने सामर्थ्य पनि राम्रो गायकमा हुनेगर्छ। यी सबै कुराको प्रस्तुतिमा अभ्यासको ठूलो भूमिका हुन्छ। नाटयशास्त्रका रचनाकार आचार्य भरतले स्वरका श्रावक (उदात्त स्वर सुनिने), स्निग्ध (सुरिलो र कर्णप्रिय), घन (श्रावक स्वर सुस्वर र अविछिन्न हुँदा हुने), मधुर (मनलाई आनन्दित गराउने स्निग्ध कण्ठ गुण), अवधानवान् (स्वर बढी वा घटी भए पनि विरक्त नगराई आनन्दित तुल्याउने) तथा त्रिस्थानशोभी (उर, शिर, कण्ठमा ठक्कर लागेर स्त्रिस्थान मधुर स्वर) गुण हुने बताएका छन् भने स्वरका पाँचवटा अवगुण वा दोष पनि उल्लेख गरेका छन्। उनका अनुसार कपिल (घर्घर वा कफ भएको घाँटीको आवाजजस्तो सुनिने), अव्यवस्थित (स्वर घटीबढी हुने र रुक्षदोषले युक्त हुने), सन्दष्ट (दाँतको प्रयोग स्वर च्याप्च्याप्ती भइरहने), काकी (उच्चारण गरेको स्वर मौकामा फैलन नसक्ने) र तुम्बकी (नाके स्वरले युक्त) स्वरका दोषहरू हुन्। वान पिसमा डान्स ! माग्दैछ देश कर्म कोभिड १९ भर्सन २० मृत्युको अघिल्तिर उभिँदा नासुको आँसु आधुनिक संगीतका युगपुरुष प्रेमध्वज प्रधान स्वरको गुणवक्ताको दृष्टिकोणले सफल गायकभित्र पर्ने व्यक्तित्व हुनुहुन्छ। शब्दको भाव अनुकूल स्वरलाई खेलाउन सक्नु उहाँको विशेष सामर्थ्य हो। यसैले होला अक्टुबर १९८६ मा प्रकाशित युएसआईए वर्ल्ड' पत्रिकामा डेभिड नोजिग्लियाले लेखेको लेखमा प्रेमध्वज प्रधानलाई टप पप सिंगर भनिएको छ। रेडियो नेपालमा प्रत्यक्ष गायनका सन्दर्भमा पनि उहाँका कारण पुनः रेकर्डिङ गर्नुपर्ने अवस्था सामान्य त हुँदैन थियो। यसैले कतिपय संगीतकर्मी उहाँलाई वान टेक सिंगर भन्ने गर्थे। प्रेमध्वज प्रधान अत्यन्त नम्र, मिजासिलो तथा अनुशासित व्यक्तित्व हुनुहुन्थ्यो। उहाँ संगीतको सम्मान गर्नुहुन्थ्यो र स्वरको सुरक्षाका लागि हरक्षण सचेत रहनुहुन्थ्यो। सानो स्वरमा बोल्ने तथा कुरा गर्नदेखि लिएर स्वरलाई बिगार्ने कुनै कुरा नखाने अनि नियममा बस्ने उहाँको स्वभाव थियो। मेरो सम्बन्ध उहाँसँग २०३७ सालदेखि भएको हो। यसपछि एक प्रकारले परिवारको सदस्यजस्तै हुन पुगें। आफ्ना सातआठवटा गीतको रेकर्डिङका क्रममा रेकर्डिङ स्टुडियोमै पनि म सँगै रहेँ भने बागबजारस्थित घरमा पनि मेरो आवतजावत भइरहन्थ्यो। भेटघाटका क्रममा मैले उहाँले कसैको कुरा काटेको कहिल्यै सुनिनँ भने संगीतलाई व्यावसायिक बनाउन नसके पनि सोखका रूपमा लिनुपर्छ, यसको विकासमा लागि रहनुपर्छ भन्ने विचार उहाँ व्यक्त गर्नुहुन्थ्यो। एउटा अन्तर्वार्ताका क्रममा उहाँले भन्नुभएको छ : गाउने इच्छा लागेपछि पेट पाल्न सक्ने वा नसक्ने भन्ने कुरालाई हेर्नु हुँदैन, सकिन्छ भने यसै क्षेत्रबाट पेट पाल्न सक्ने वातावरणको सिर्जना गर्ने वा यसबारे कुनै वैकल्पिक स्थिति सोच्ने । इच्छा भएपछि खाने मुखलाई जुँगाले छेक्दैन। कला भन्ने क्षेत्र व्यापार त होइन नि। उहाँ नरहे पनि उहाँबाट संगीतको विकासका लागि हामी धेरै कुरा सिक्न सक्छौं। अन्त्यमा,संगीतका यी महान् पुजारी प्रेमध्वज प्रधानज्यूप्रति फेरि पनि हार्दिक श्रद्धाञ्जलि अर्पण गर्दछु। प्रस्तुति : दिनेश लुइटेल"
चीन मंगल ग्रहमा यान अवतरण गराउन सफल,"चीनले एउटा अन्तरिक्षयानलाई सफलतापूर्वक मङ्गल ग्रहमा अवतरण गराएको त्यहाँको सरकारी सञ्चारमाध्यमहरूले शनिवार सबेरै जनाएका छन्। ६ चक्का भएको जुरोङ रोबट उक्त ग्रहको उत्तरी गोलार्द्धमा रहेको एउटा विशाल समथर भूभागमा अवतरण गर्ने लक्ष्य राखिएको थियो। उक्त यान अवतरणका लागि एउटा सुरक्षा खोल, एउटा प्यारासुट र एउटा रकेट प्लेटफर्मको सहायता लिएको थियो। चिनियाँ राष्ट्रपति सी जिन्पिङले एउटा विशेष सन्देशमा उक्त अभियानको अद्वितीय उपलब्धिका लागि बधाई दिएका छन्। निकै कठिन प्रकृतिको ठानिएको उक्त कामका कारण मङ्गल सतह छुने सो सफलतालाई एउटा उल्लेख्य उपलब्धि मानिएको छ । बेइजिङ समय अनुसार उक्त यान शनिवार बिहान ७ बजेर १८ मिनेट जाँदा अवतरण गरेको थियो। अहिलेसम्म मङ्गल ग्रहमा अवतरण गर्ने सफलता अमेरिकाले मात्रै हात पारेको थियो। यस अवतरणसँगै चीन मङ्गल ग्रहमा यान अवतरण गराउने दोस्रो देश बनेको ६ आगोका देवता अर्थ लाग्ने जुरोङलाई तिआन्वेन१ अभियानमार्फत फेब्रुअरीमा मङ्गल ग्रहमाथि पुयाइएको थियो। त्यसयताको समय सो यानले अवतरण गर्ने स्थानको अवस्था अध्ययन गर्न खर्चिएको थियो। त्यस क्रममा उक्त अभियानले उच्च गुणस्तरका तस्बिरहरूबाट अवतरण गर्ने सबैभन्दा सुरक्षित ठाउँ पहिचान गरेको थियो। उसको उद्देश्य सक्दो बढी खाल्डा र ठूला ढुङ्गा छलेर अवतरण गर्न सकिने ठाउँ पहिचान गर्नु थियो।मङ्गल ग्रहसँग पृथ्वीको दूरी ३२ करोड किलोमिटर छ जसको अर्थ त्यहाँबाट रेडियो सन्देशहरू १८ मिनेट लागेर पृथ्वीसम्म आइपुग्छन्। जसका कारण उक्त यान अवतरणका सबै तहहरू स्वचालित रूपमा व्यवस्थापन गरिएका थिए। उसको वायुमण्डलमा प्रवेश, त्यसबाट झर्ने क्रम र अवतरणका रणनीतिहरूमा समेत त्यस्तै प्रक्रिया अपनाइएको थियो। छनौट गरिएको अवस्थाका लागि एरोसेलमा ढाकिएको यान तिआन्वेन अर्विटरबाट झरेको थियो।यो एउटा जटिल चुनौती हो तर चीनले यससँगै अन्तरिक्ष जगतमा आफ्नो ठूलो क्षमता प्रस्तुत गरेको छ। सफल अवतरणपछि वैज्ञानिकहरूले अब यानले मङ्गल ग्रहमा कम्तीमा ९० दिन काम गर्दै त्यस वरपरको भूगर्भ अध्ययन गर्ने अपेक्षा गरेका छन्। सोल भनिने मङ्गल ग्रहको दिन २४ घण्टा ३९ मिनेट लामो हुन्छ। उक्त यानको तौल २४० किलो छ त्यसले सौर्य ऊर्जाबाट काम गर्छ।"
"नेपाल सुपर लिग फाइनल, पहिलो हाफमा काठमाडौंको अग्रता (लाइभ)",काठमाडौं : नेपाल सुपर लिग (एनएसएल) को फाइनल खेलको पहिलो हाफमा काठमाडौंले अग्रता लिएको छ । खेलको २१ औं मिनेटमा काठमाडौं रेजर्सले धनगढी एफसीमाथि गोल गर्दै अग्रता लिएको हो । त्रिपुरेश्वरस्थित दशरथ रंगशालामा जारी खेलको पहिलो हाफमा काठमाडौंले धनगढीमाथि १० को अग्रता लिएको हो । काठमाडौंको अग्रताका लागि खेलको २१ औं मिनेटमा मेसौके ओलोमोउले उत्कृष्ट गोल गरे । मेसौकेको यो लिगको आठौं गोल हो । लिगमा उनी सर्वाधिक गोलकर्ता हुन् । तस्बिर : सुनिता डंगोल
आरजू देउवाको भिडियो सन्देश : संकटमा सेवा गर्नेको राष्ट्रले मूल्यांकन गर्छ,"काठमाडौं : नेपाली कांग्रेसकी नेतृ एवं समाजसेवी डा आरजू राणा देउवाले कोरोनाविरुद्धको लडाइँमा अग्रमोर्चामा रहेर काम गरिरहेका व्यक्तिको मूल्यांकन सिंगो मानवजातीले गरिरहेको बताएकी छन्। उनले कोरोना महामारीमा सेवामा खटिएका स्वास्थ्यकर्मी, अस्पतालका सञ्चालक, व्यवस्थापक, सुरक्षाकर्मी, एम्बुलेन्स चालक, शववाहक, स्वयम्सेवक सबैको कार्यको प्रशंसा गरेकी हुन्। तीन महिना लामो अस्पताल बसाईंपछि स्वास्थ्यलाभ गरिरहेकी कांग्रेस नेतृ देउवाले विषम परिस्थितिमा पनि नागरिकको जीवन रक्षामा खटिएका सबैप्रति आभार व्यक्त गरेकी हुन्। म आाफै पनि तीन महिना अस्पतालको बसाइबाट फर्किएकी छु। अहिले स्वास्थ्य लाभ गरिरहेकी छु। यतिबेला म नेपाल बाहिर छु। लकडाउनका कारण नेपाल फर्किन सकेको छैन, उनले भनिन्, यो विषम परिस्थितिमा कोरोनाविरुद्धको लडाइँमा आफ्नो जीवनलाई जोखिममा राखेर गर्नुभएको सेवाका लागि हार्दिक आभार। यहाँहरुले गरिरहनुभएको कामको उच्च मूल्यांकन सिंगो मानवजातीले गरिरहेको छ। उनले कोरोना संक्रमितलाई स्वास्थ्यलाभको कामना गर्दै आफ्नोतर्फबाट पनि सक्दो सहयोग गरिरहेको बताएकी छन्। म विदेशमा भए पनि मेरोतर्फबाट सक्ने काम गरिरहेकोछु। म हमेसा आफ्नो देश, नेपाली माटो, नेपाली जनताका समर्पित छु। मैले गर्ने सहयोग सदैब गर्नेछु, उनले भिडियो सन्देशमा भनेकी छन्।"
निषेधाज्ञामा महिला तथा बालबालिकाको उद्धार गर्न समिति गठन,"काठमाडौं : राष्ट्रिय महिला आयोगले कोरोना भाइरस नियन्त्रण गर्न जारी गरिएको निषेधाज्ञाको समयमा लैङ्गिक हिंसामा परेका महिला तथा बालबालिकाको तत्काल उद्धार, राहत, औषधोपचार गर्न उच्चस्तरीय अनुगमन तथा समन्वय समिति गठन गरेको छ। आयोगले कोभिड१९ को दोस्रो चरणको सङ्क्रमण नियन्त्रणका सन्दर्भमा जारी निषेधाज्ञाको अवधिमा लैङ्गिक हिंसाका घटनाको सघन अनुगमन गर्न, लैङ्गिक हिंसामा परेका महिला तथा बालबालिकाको तत्काल उद्धार, राहत, औषधोपचारलगायतका विषयमा विभिन्न निकायसँग आवश्यक समन्वय गर्न आयोगका अध्यक्षको संयोजकत्वमा विभिन्न निकायका प्रतिनिधि सम्मिलित उच्चस्तरीय लैङ्गिक हिंसा रोकथाम तथा नियन्त्रणसम्बन्धी उच्चस्तरीय अनुगमन तथा समन्वय समिति गठन गरिएको हो। कोभिड१९ को दोस्रो चरणको सङ्क्रमणका कारण जारी निषेधाज्ञा तथा अन्य समयमा समेत महिला, बालिका, वृद्ध, अपागङ्ता भएका व्यक्ति तथा लैङ्गिक एवं यौनिक अल्पसङ्ख्यकरुलाई राहत, उद्धार तथा अन्य प्रक्रियामा प्राथमिकता दिनका लागि आयोगले विभिन्न निकायलाई पत्राचार गरेको अध्यक्ष कमलाकुमारी पराजुलीले जानकारी दिइन्। स्थानीय तहमा सञ्चालित क्वारेन्टिन तथा आइसोलेशन सेन्टरलाई महिलामैत्री हुने गरी व्यवस्थापन गर्नका लागि गृह मन्त्रालय र सङ्घीय मामिला तथा सामान्य प्रशासन मन्त्रालयमार्फत सम्बन्धित निकायमा समेत पत्राचार गरिएको आयोगले जनाएको छ। यही वैशाख १६ गतेदेखि लागू हुने गरी जारी गरिएको निषेधाज्ञाको अवधिमा हुनसक्ने लैङ्गिक हिंसालाई रोकथाम एवं नियन्त्रण गर्नका लागि अपनाउनुपर्ने पूर्वतयारी तथा अन्य समसामयिक विषयमा सरोकारवाला निकायबीच छलफल कार्यक्रम सम्पन्न गरी प्राप्त सुझावअनुसार आयोगबाट पहल हुनुपर्ने विषयमा सम्बन्धित निकायमा पत्राचार गरिएको अध्यक्ष पराजुलीको भनाइ छ। दोस्रो चरणको निषेधाज्ञा लागू भएदेखि यही वैशाख १६ देखि २९ गतेसम्म आयोगमा २२ घरेलु हिंसा र १० महिला हिंसासम्बन्धी उजूरी दर्ता भएका छन्। त्यसैगरी यही अवधिमा हेल्पलाइन ११४५ मा ८२ फोन प्राप्त भएका छन् भने १४५ घटनामा फलोअप कल प्राप्त भएको छ।"
भारतमा एकैदिन तीन लाख २६ हजार नयाँ संक्रमित थपिए,"कोरोना भाइरस महामारीको दोस्रो लहरबाट संकटमा परेको भारतमा विगत २४ घण्टामा तीन लाख २६ हजार नयाँ संक्रमित भेटिएका छन् । केन्द्रीय स्वास्थ्य तथा परिवार कल्याण मन्त्रालयका अनुसार विगत २४ घण्टामा थप तीन हजार ८९० जनाको मृत्यु भएको छ । भारतमा हालसम्म कोभिड१९ बाट मृत्यु भएकाको संख्या दुई लाख ६६ हजार २०७ पुगेको मन्त्रालयले जनाएको छ । मन्त्रालयकाअनुसार कोभिड१९ संक्रमितको कूल संख्या दुई करोड ४३ लाख ७२ हजार पुगेको छ जसमध्ये दुई करोड चार लाख ३२ हजार व्यक्ति संक्रमणमुक्त भएका छन् । भारतमा हाल ३६ लाख ७३ हजार व्यक्ति सक्रिय संक्रमित अवस्थामा छन् । भारतमा गत जनवरीमा कोभिड१९ विरुद्धको खोप लगाउन शुरु गरेको थियो । हालसम्म १८ करोड व्यक्तिलाई खोप दिइएको मन्त्रालयले जनाएको छ । गत मे १ देखि भारत सरकारले १८ वर्षभन्दा माथिको उमेरका सबै व्यक्तिलाई खोप दिने योजना अघि सारे पनि पर्याप्त खोप उपलब्ध नहुँदा सहज रुपमा खोप अभियान अघि बढ्न सकेको छैन । भारतमा संक्रमित व्यक्तिको संख्या दैनिक तीन लाखभन्दा बढी नै देखिए पनि भारत सरकारले देशव्यापी लकडाउन गर्न अस्वीकार गरेको छ । तर संक्रमित अत्यधिक देखिएका दिल्ली, मुम्बई समेतका शहरमा राज्य सरकारले लकडाउन, प्रतिबन्ध, कफ्र्यु लगाएका छन् । हाल कोभिडको ठूलै सङ्कट सामना गरिरहेको भारतमा हाल अक्सिजनको आपूर्ति समेतका अत्यावश्यक औषधि र अन्य स्वास्थ्य सेवाको चरम अभाव भएको छ ।"
महामारीकै बीचमा मच्छिन्द्रनाथको रथ तानियो (फोटो फिचर),काठमाडौं : वर्षा र सहकालका देवता रातो मच्छिन्द्रनाथको रथ शनिबार तानिएको छ । कोरोना भाइरस (कोभिड१९) संकटकै बीच रथारोहण गरिएको चौथो तीन शनिबार रथ तानिएको हो । यो पटक कोरोना संकट भएको भन्दै सांकेतिक रुपमा रथ तानिएको हो । रथलाई जावलाखेलबाट तानेर बुंगमति लगिने छ । शनिबार बिहानको नित्य पूजापछि दिउँसो रथ तानिएको हो । वैशाख शुक्ल प्रतिपदाका दिन मच्छिन्द्रनाथलाई रथारोहण गराइएको थियो । विगतका वर्षमा भीडभाडमा तानिने रथ यसपटक सीमित मान्छेको उपस्थितिमा तानिएको हो । ललितपुरका स्थानीयले पुल्चोकबाट मच्छिन्द्रनाथको रथ तानेका हुन् । कोरोना भाइरसको दोश्रो लहरपछि गत वैशाख १६ गतेदेखि निषेधाज्ञा जारी रहेकै बेला राजधानीको लामो मच्छिन्द्रनाथको रथयात्रा शनिबार सुरु गरिएको हो । जिल्ला प्रशासन कार्यालय ललितपुरले ५ जना भन्दा धेरै भेला हुन नपाउने आदेश जारी गरेको भोलिपल्ट जात्रा सुरु गरिएको हो । निषेधाज्ञाका कारण रथलाई पुल्चोकस्थित दमकल चोकबाट ५ सय मिटर टाढा पुर्याएर जात्रा टुंगाइएको छ । तस्बिर : सुनिता डंगोलअशोक दुलाल
अक्सिजन अभावले वीर अस्पतालको नयाँ भवन सञ्चालनमा समस्या,"काठमाडौं : वीर अस्पतालले अक्सिजन अभावका कारणले नयाँ भवन सञ्चालन गर्न सकेको छैन। सरकारले अस्पतालको नयाँ सर्जिकल भवनमा कोभिड१९ का सङ्क्रमितको उपचारका लागि सञ्चालन गर्ने निर्णय गरे तापनि अक्सिजन अभावले सञ्चालनमा कठिनाइ भएको छ। अस्पतालका निर्देशक डा शान्ता सापकोटाले सरकारको निर्देशनानुसार नयाँ भवन सञ्चालनका लागि तयारी गरिए तापनि अक्सिजन नपाइएपछि सञ्चालन हुन नसकेको बताइन्। नेपालमा अहिले १५ हजार अक्सिजन सिलिण्डरको माग र सात हजार २०० मात्र उत्पादन हुने गरेको छ। 'हामीले भवनमा बिरामी राख्नका लागि सबै तयारी पूरा गरेका थियौँ तर अक्सिजन नभएपछि त्यतिकै रोकिएको छ ', उनले भनिन्, 'अहिले सङ्क्रमितलाई अक्सिजन चाहिन्छ। त्यसैले अक्सिजनविना बिरामीलाई नयाँ भवनमा राख्न सकिँदै।' शुरुमा एक सयदेखि ३०० शय्या सञ्चालन गर्ने योजना थियो। सर्जिकल बिरामीका लागि बनाइएको उक्त भवन ५०० शय्याको छ। त्यहाँ बिरामी राखेर उपचार गर्नका लागि कम्तीमा ६०० सिलिण्डर अक्सिजन आवश्यक रहेको उनको भनाइ थियो। उनले अक्सिजनको आपूर्ति गर्नका लागि प्रयास भइरहेको र प्राप्त हुनासाथ भवनमा बिरामीलाई राखिने जानकारी दिइन्।  रासस"
राप्रपा महाधिवेशन स्थगित,"काठमाडौं : राष्ट्रिय प्रजातन्त्र पार्टी (राप्रपां)ले पार्टीको केन्द्रीय महाधिवेशन स्थगन गरेको छ । जेठ २२ देखि २५ गतेसम्म काठमाडौंँमा हुने घोषणा भएको महाधिवेशन कोभिड१९ महामारीको अवस्था दृष्टिगत गर्दै स्थगन गर्ने निर्णय गरिएको केन्द्रीय सचिवालय प्रमुख धु्रवबहादुर प्रधानले जानकारी दिए। पार्टी अध्यक्षत्रय पशुपतिशम्शेर जबरा, डा प्रकाशचन्द्र लोहनी र कमल थापासहितको शनिबारको बैठकले महाधिवेशनको नयाँ मिति उपयुक्त समयमा घोषणा गर्ने निर्णय गरेको छ । राप्रपाले बिरामीका लागि अस्पतालमा शैय्या अभाव, अक्सिजन आपूर्तिमा देखिएको समस्या, सघन उपचार कक्ष, भेन्टिलेटर र अत्यावश्यक औषधिको कमीका कारण मृत्युुदर बढिरहेकाले निजी क्षेत्रसंँगको सहकार्यबाट स्वदेश र कूटनीतिक पहल गरी अन्तरराष्ट्रिय सहयोग जुटाउन सरकारसँंग माग गरेको छ । बैठकले दलको निर्देशन समिति पाँच दिनभित्र गठन गर्ने निर्णय गरेको केन्द्रीय सचिवालय प्रमुख भाष्कर भद्राले बताए ।"
डब्ल्यूएचओलाई राष्ट्रसंघीय मिसनको आग्रह : खोप अहिल्यै नेपाल पठाउनुस् !,"काठमाडौं : काठमाडौंस्थित राष्ट्रसंघीय मिसनले विश्व स्वास्थ्य संगठन (डब्ल्यूएचओ)लाई नेपालमा तत्काल कोभिड१९ विरुद्धको खोप आपूर्ति गर्न आग्रह गरेको छ। राष्ट्रसंघीय आवसीय प्रतिनिधि सारा ब्यास्लो न्यान्तीले नेपालमा कोरोना संक्रमण उच्च रहेको भन्दै डब्ल्यूएचओका प्रमुखलाई यस्तो आग्रह गरेकी हुन्। के विश्वले सुनिरहेको छ ?, उनले प्रश्न गर्दै ट्वीटरमा भनेकी छिन्, विश्वमै संक्रमित दर उच्च रहेको तथ्यांक आफैले पनि बोलिरहेको छ। अहिल्यै खोप नेपाल पठाउनुस्। डब्ल्यूएचओले कोभ्याक्स सुविधाअन्तर्गत कम आय भएका मुलुकमा खोप आपूर्ति गर्दै आएको छ। सोही सुविधाअन्तर्गत नेपालाई १ करोड ३० लाख मात्रा खोप डब्ल्यूएचओले दिने बताएको छ। सो खोपको ३ लाख ४८ हजार मात्रा फागुन २३ गते नेपाल आइसकेको छ। भारतलगायतका खोप उत्पादक मुलुकमा खोप उत्पादन प्रभावित बनेपछि बाँकी खोप कहिले आउने अन्यौल भएको छ।    ?         ,          !  _  _   :    ()  ,"
"डब्लूएचओ भन्छ: नेपालको अवस्था पनि चिन्ताजनक, अन्तर्राष्ट्रिय सहयोग चाहियो","जेनेभा: विश्व स्वास्थ्य सङ्गठन (डब्ल्यूएचओ)ले नेपालमा पनि कोरोना भाइरस सङ्क्रमणको अवस्था चिन्ताजनक अवस्थामा पुगेको बताएको छ । डब्लूएचओका निर्देशन टेड्रोस अडनोम गेब्रियसले नेपालमा कोरोनाभाइरस महामारीको अवस्था चिन्ताजनक अवस्थामा पुगेको प्रतिक्रिया दिएका हुन् । भारतसँगै यसका छिमेकी देशहरु नेपाल, श्रीलंका, थाइल्याण्ड, भियतनाम लगायत देशहरुमा पनि कोरोनाको अवस्था चिन्ताजनक अवस्था भएको टेड्रोसले बताएका हुन् । साथै यी देशमा अन्तर्राष्ट्रिय सहयोगको आवश्यकता भएको उनको भनाइ छ । निर्देशक गेब्रियसले नेपालमा अस्पताल भर्ना हुनुपर्ने बिरामी बढिरहेको र उनीहरुको लागि बेड र अक्सिजन उपलब्ध हुन नसक्ने अवस्था आएको भन्दै यसले अब थप जटिलता निम्त्याउने बताए । कोरोनाको नयाँ लहर पहिलेको भन्दा खतरनाक र गम्भीर भएको भन्दै टेड्रोसले भारतको पछिल्लो अवस्थाप्रति चिन्ता व्यक्त गरेका छन् । भारतमा फैलिरहेको संक्रमणको दर तिब्र भएकोमा धेरै तिरबाट विभिन्न सुझाव आइरहँदा टेड्रोसले यस अवस्थालाई सम्बोधन गरेका हुन् । भारतसँगै छिमेकी देशहरुको अवस्था पनि चिन्ताजनक रहेको उनले बताएका हुन् । यता नेपालका प्रधानमन्त्री केपी ओलीले भने नेपालको अवस्था नियन्त्रणमा रहेको बताइरहँदा डब्लूएचओका निर्देशक टेड्रोसले यस्तो प्रतिक्रिया दिएका हुन् ।"
नासुको आँसु,"नेपालको सार्वजनिक प्रशासनमा जनताको सबैभन्दा नजिक र फ्रन्टलाइनमा रहेर सेवा प्रवाह गर्ने अनि जनतालाई सेवा प्रवाह मात्रै गर्दैनन्। कतिपय अवस्थामा नासुहरूले संविधान होइन। संविधानका विशेषता, संघीयताका सिद्वान्त र लोकतन्त्रमा आधारभूत मूल्यमान्यताहरू नै प्रवाह गरिरहेका छन्। लोकतन्त्रका विशेषता डेलिभरी दिँदै सेवाग्राहीलाई सुशासनको प्रत्याभूति दिलाउने पद हो नायब सुब्वा। हाल प्रस्तावित विधेयकमा नायब सुब्बाहरूको करियर वृत्तिविकासको मार्ग प्रशस्त गर्नेभन्दा भएका प्रावधानभन्दा पछाडि फर्किएको देखिन्छ। विधेयक यस्तो छ भने यता केही नायव सुब्बा साथीहरूको चर्चिकला देखेर कसैले पद केहो भनेर सोधेमा नासु भन्न पनि अति शरम लागेर आउँछ। जिन्दगीभर बढुवा नहुने पद पनि के पद भन्नु ? शैक्षिक योग्यता भएर पनि माथिल्लो पदमा प्रमोसन हुन नपाउने पदको पनि के फुर्ती गर्नुजस्तो लाग्छ। हिजो यही पदमा र योभन्दा तल्लो पदबाट सेवा प्रवेश गरेर आन्तरिक प्रतिस्पर्धाको सहारा लिएर सहसचिव र सचिवबाट रिटायर्ड भएर अहिले फुर्ती लगाउने देख्दा माया होइन दया लागेर आउँछ, अहिलेको आफ्नै पद र विधेयकका दफा पढेर। सबैभन्दा बढी दुःख त मेरो केही समय पहिलाको हाकिमलाई देखेर लाग्छ जो मात्रै एसएलसी पास भएर पनि कार्यालय प्रमुखको पदमा विराजमान छन्। हामी केही साथीहरू दुईदुईवटा विषयमा स्नातकोत्तरतह सकेर अनि निजामती सेवामा आउनुअघि तिनै एसएलसी परीक्षा दिन लागेका भाइबैनीहरूको फलामे ढोका पार गराउन लागेकोर आज आफ्नै हाकिम ग्रेडिङ सिष्टमको बलमा एसईईको सहारा लिएर बढुवा हुन सफल भएका छन्। यो लेख पूर्वहाकिमलाई खुइल्याउने उद्देश्यले लेखिएको होइन। कुनै दिन यो लेख हाकिम सापले पनि पढ्नु होला। भोलि यही लेखका कारण हिजोसम्म राम्रै भएको सम्बन्धमा चिसो पसेर जाला तर मेरो सम्बन्धमा दरार ल्याउने कदापि होइन। हाकिम साप हजुरलाई सम्मान गर्दा गर्दै पनि म यो भन्न बाध्य छु कि मैले त निजामती सेवाको एउटा प्रतिनिधि पात्रको उदाहरण मात्रै दिएको हो। हो, हाकिम साप आज निजामती सेवामा हजुर एक्लो हुनुहुन्न हजुरजस्ता धेरै आज हुलाकमा निमित्त चलाएर त्यो पनि डबल डिग्रीवाला आफूसमान पदका नासुहरूको नमस्कार खाएर सान र मानले बस्नुभएको छ। हजुरहरूले यो कहिले सोच्नु हुन्न कि यिनिहरूको मनमा यस्ता कुराले के कस्तो अनि सेवा प्रवाहमा कस्तो असर पर्छ भनेर। केही समय निजामती किताबखानामा रहँदा केसम्म देखियो भने हिजो मुखिया, बहिदारबाट छिरेका साथीहरू आज सुब्बामा रिटायर्ड भएका छन् तर सुब्बामा छिरेका साथीहरू आन्तरिकको बलमा सहसचिवबाट अवकाश लिएका छन्। यसबाट थाहा हुन्छ कि आन्तरिक प्रतिस्पर्धा पनि एक पदलाई दिएमा त्यसले निजामती सेवामा कस्तोसम्म फरक पार्दोरहेछ। सायद एउटा मान्छेको मायाले कति फरक पर्छ जिन्दगीमा भनेझैं एउटा पदको मात्रै प्रतिस्पर्धाले कति फरक पर्छ पदसोपानमा। पद भन्न यस अर्थमा पनि लाज लाग्छ।कसैले निजामती सेवामा छुभन्दा कुन पद भनेर नसोधोस् भनेर मनमनै पशुपतिनाथ पुकार्नुपर्ने अवस्था आएको छ धेरैपटक। धेरैजसो साथीहरू अख्तियारको स्ट्रिङमा परेका छन्। नपरुन् पनि कसरी ? समाजका सरकारी जागिर भन्नेबित्तिकै कमाउने, घर बनाउने भन्ने सोच यसरी विकसित भएको छ। जागिर खाएर कमाउन सकिएनभन्दा लाज लाग्ने अवस्था छ। तल्लो घर,माथिल्लो घर सबैकाले कमाएका छन् भनेर समाज र परिवारबाटै दबाब आउँछ। दबाब झेल्न नसकेर पनि साथीहरूस्ट्रिङ अपरेसनमा परेका छन्। समाचार हेर्छु अनि सेवाग्राही र हाकिमको व्यवहार हेर्दा सबैभन्दा अपजसे पदमा रहेकोजस्तो लाग्छ। समाजमा अझै पनि प्रशासनको सुब्बा, अड्डाको सुब्बा भन्ने चलन हट्न सकेको छैन। हामी त जनताको सेवा गर्न आएका भनेर नियुक्ति लिएपछि सपथ खाएका होइनौ र ? तर आज सेवाको नाममा शासन गर्ने अनि कमाउनेतिर कसरी लागेको देखियो ? कि नढाँटी भन्न सक्नुपर्यो हामी सेवा गर्नभन्दा पनि जागिर खान आएका हौं। कुरा नासुको मात्रै होइन, सिंहदरबारबाट बबरमहल सरुवा गर्दा सर्वस्वहरण भएजस्तो गरी कालो, निलो अनुहार पारेर रमाना हुने उपसचिवज्यूहरू पनि नदेखेको होइन। उपसचिव भएपछि उपत्यकाबाट बाहिर जानै नहुने, जसरी पनि घर बनाउनपर्छ सोच विकसित भएको देखिन्छ।हिजो कसैले कहिले बढुवा हुन्छ भनेर सोध्दा, खै कहिले हो, बिस्तारै होला नि ! भन्ने स्थिति थियो। तर आज कसैले कहिले हो अधिकृत बन्ने ! सोध्दा कालो निलो अनुहार लगाएर खुइया सास तान्दै आफू त सर्वहारा मान्छे परियो न लक्ष्मीले बास गरिन् न सरस्वतीले।न माथिल्लो पदमा पास गरेर नै जान सकियो भन्ने अवस्था देखिन थालेको छ। अब ऐनले नै बढुवाको सबै बाटाहरू बन्द गरेर खुलामा मात्रै जोड दिने अनि सेवा प्रवेशपछि उमेरको हद पनि लगाउने भएपछि खै बढुवा पनि के होला र ? सुन्नेको ध्यान भंग भएर अधिकृत सुनोस् भन्ने लाग्छ। सबैभन्दा मुख्य कुरा त पद नै भन्न नपरोस् र पद सोधेपछि शैक्षिक योग्यता झन् नसोधिदिए हुन्थ्योजस्तो लाग्छ। हिजो स्कुल र कलेजमा राम्रो अंक ल्याएको मार्कसिटको अपमान भएजस्तो लाग्छ। यही पदमा कपाल झरेर तालु देखिन थालेपछि रिटायर्ड हुने त होला भन्ने स्थिति एकातिर छ भने अर्कोतिर आफूसमानका नासुहरूको चुरीफुरी देख्दा अनि अख्तियारको दैनिक स्ट्रिङ अपरेसनमा नासु मात्रै परेको समाचारहरू आउँदा आफूलाई नासु पदमा कार्यरत छु भनेर निर्धक्क भन्न सक्ने अवस्था नै रहेन। परिचय गर्दा पद बेगार नै कुरा सकाउने प्रयास गर्छु। आफन्तको कहाँ जाँदा कसैले पद नसोधे हुन्थ्यो भन्ने लाग्छ। आफूले पदभन्दा नर हो कुञ्ज भनेर युधिष्ठिरलाई सोध्दा युठिष्ठिरले जवाफ दिने बेलामा कृष्णले पाञ्चजन्य शंख फुकेर द्रोणाचार्यलाई छलेझैं अवस्था मैले नासु पद भन्ने बेलामा यस्तै केही डिस्टर्बको आवाज आओस्। सुन्नेको ध्यान भंग भएर अधिकृत सुनोस् भन्ने लाग्छ। सबैभन्दा मुख्य कुरा त पद नै भन्न नपरोस् र पद सोधेपछि शैक्षिक योग्यता झन् नसोधिदिए हुन्थ्योजस्तो लाग्छ। हिजो स्कुल र कलेजमा राम्रो अंक ल्याएको मार्कसिटको अपमान भएजस्तो लाग्छ। माननीयज्यूहरूलाई सुझाव गिरेको मनोबलले कति दिन अनि कस्तो सेवाप्रवाह गर्न हो यो कुरा माननीयज्यूहरूले बुझ्न जरुरी छ। योभन्दा पनि मुख्य कुरा माननीयज्यूहरूले के बुझ्न जरुरी छ भने नेपालको सार्वजनिक प्रशासनमा सुधार गर्ने हो भने खरिदार सुब्बाहरूको मनोबल उच्च बनाउन जरुरी देखिन्छ। नासुहरूको करियर डामाडोल हुने गरी ऐन, कानुन तर्जुमा हुँदा त्यसले गुणस्तरीय सेवा प्रवाह, संविधानको कार्यान्वयन, संघीयताको सफलता अनि लोकतन्त्रको प्रवद्र्धन होला भनेर कसरी अपेक्षा गर्न सक्नुभएको छ। माननीयज्यूहरूले के कुरा बुझ्न जरुरी छ भने निजामती कर्मचारी समाजको एउटा सबल र सचेत नागरिक हो। गर्व गरेरै भन्ने हो भने कर्मचारी भनेको समाजको उत्कृष्टमध्येकै एक हो। यसरी समाजको चेतनशील र शिक्षित वर्गलाई नजरअन्दाज गरेर आज कानुन बन्दै गर्दा र त्यो कानुनले भोलि कर्मचारीको करियर मात्रै उसको परिवार र समाजमा पनि त्यसको बाछिटा देखिँदै जाँदा माननीयज्यूहरू भनेका भोट र त्यसमा पनि ५ वर्षका लागि पक्कै राजनीति गर्नु भएको हैन होला। कर्मचारीको काम सेवा प्रवाह भनेझैं माननीयज्यूहरूको राजनीति दिर्घकालीन पेशा नै होला। कर्मचारी एक्लो कहिले पनि हँुदैन। उसँग उसको परिवार हुन्छ, समाज हुन्छ। आज खरिदार सुब्बा भनेर पेलेको वर्गकै घरमा भोलि भोट माग्न जानुपर्ने अवस्था नआउला भन्न सकिँदैन। कुन मुख लिएर भोट माग्न जाने अनि केका लागि ?कस्तो कानुन बनाउँछु भनेर भोट माग्ने ? आज निजामती सेवा ऐन साविकको भन्दा प्रतिगामी बन्दै गरेको अवस्थामा भोलि प्रहरी अनि शिक्षकका लागि जारी हुने ऐनहरू पनि यसरी नै विगतका भन्दा प्रतिगामी बन्दैनन् भनेर कसले ग्यारेन्टी गर्न सक्छ ? यसर्थ माननीयज्यूहरू समाजको एउटा सचेत व्यक्ति, जो हजारौं प्रतिस्पर्धीलाई पाखा लगाउँदै देशको सेवा गर्न लोकसेवाजस्तो निष्पक्ष परीक्षा पास गरेर आएको हुन्छ। निजामती सेवामा आएपछि जो कसैले पनि करियर र सेवाको सुनिश्चितता खोजेको हुन्छ। अहिले संसद्मा विचाराधीन विधेयकजस्तै खरिदार, सुब्बामारा आएमा त्यसले पक्कै पनि राम्रो सन्देश दिँदैन। कर्मचारीलाई सेवा प्रवाह बाध्यतामा पारेरभन्दा खुसी पारेर गराउनु उचित हुन्छ। कुनै कर्मचारी करियरको सबै ढोका बन्द भएको देख्दादेख्दै, एउटै पदमा घर जाने अवस्था आउँछ भन्ने देख्दादेख्दै कसरी उच्च मनोबलले काम गर्न सक्छ। माननीयज्यूहरू हजुरहरू पनि राजनीति गर्ने, जनताको सेवा गर्ने भन्नुहुन्छ तर दलको किन एउटै कार्यसमितिमा बसेर काम गर्नुहुन्न ? एकपटक सदस्य भएको मानिस अर्कोपटक सचिव अनि फेरि अध्यक्षका लागि किन दाबी गर्नुहुन्छ ? किन सांसद भएपछि मन्त्रीको आशा गर्नुहुन्छ ? हो, हजुरहरूलाई पनि राजनीतिक करियर त्यसमा पनि राजनीतिक पदोन्नतीको भोक र सोख दुवै हुन्छ। लोकसेवा पास गरेर आएको एक सक्षम मेरिट वेस क्याडरलाई करियरको भोक कसरी नहोस्? हालको ऐनले त सबै करियरका ढोकाहरू बन्द गरेर एउटै पदमा कपाल फुलुन्जेली काम गर अनि पेन्सन लिएर घर जा भनेको अवस्था देखिन्छ। माननीयज्यूहरूराजनीतिक दलसम्बन्धी ऐन र संविधानमा नै कहिल्यै महाधिवेशन नहुने अनि जिल्ला, विभागीय र केन्द्रिय कार्यसमितिहरूमा कहिल्यै पदाधिकारी चेन्ज नहुने अवस्था परिकल्पना गरेमा हजुरहरू त संसद् तोडफोडदेखि नेपाल बन्द गर्नतिर लाग्नुहुन्छ होला ?तर हामी त हजुरहरूले चुनेर मन्त्री भनाएको माननीयज्यूको नजरमा कथित थाङ्ने त्यसमा पनि सबैभन्दा पिँधका थिचिएका नासु न पर्यौं। हाम्रा कुरा न मिडियाले सुन्छ। राम्रो लेख र विचार प्रकट गरेर लेख्दा पनि मिडियाले उचित स्थान दिँदैन। राष्ट्रिय स्तरका मिडियाले हजार र पाँचसयमा समातिएका नासुहरूको फोटासहित ठुला ठुला अक्षरमा समाचार प्रकाशन गर्छ। नीतिगत भ्रष्टाचारका विषयमा कुरै गर्दैन। हो यस्तो बेला हामीले आन्दोलन त्यसमा पनि संघीय मामिला र संसद् घेर्नेबाहेक अनि कार्यालयमा कालोपट्टी बाँध्ने र पेनडाउन गर्नेभन्दा अरू के नै गर्न सक्छौ र ? माननीयज्यूहरू हजुरहरूप्रति के आशा छ भने हाल प्रस्तावित कर्मचारीमारा ऐनको मस्यौदा हुबहु पारित हुँदैन। गाउँ गाउँबाट उठ र अन्त्यमा, कर्मचारी साथीहरू बलिदान फिल्मको एउटा गीत छ : गाउँ गाउँबाट उठ, बस्ती बस्तीबाट उठ, हातमा कलम हुनेहरू कलम लिएर उठ। हो, अबहामी कर्मचारीयस्तो विभेदकारी र प्रतिगमनकारी ऐनविरुद्व आवाज उठाउन गाउँगाउँबाट उठ्न जरुरी भइसकेको छ। हामी जुन गाउँ र ठाउँमा छौं त्यही ठाउँबाट उठ्न पर्ने बेला आएको छ। विभेदकारी विधेयकविरुद्व उठ्न जरुरी भइसकेको छ। हाम्रो साथमा कलम हुन्छ। हामी कलम लिएरै उठ्छौं। हामी माननीयज्यूहरूको जस्तो कार्यालय र कुर्सी तोडफोड गर्दैनौं नट्राफिक जाम गरेर प्रतिगमन र फाँसीवाद भनेर कुर्लिन्छौं। आज हामी उठेनौं अनि जागेनौं भने भोलिका दिनमा यही पदमा जागिरमा आउनेहरू र पछिका पुस्ताका कर्मचारीहरूले हामीलाई धिक्कार्नेछन्। साथीहरूहामी अवसरवादी नबनौं, सिंहदरबारमा भएका साथीहरूले आन्दोलन गरिहाल्छन्। उनीहरूको माग सुनुवाई भए भोलि सबैभन्दा पहिले त्यसको फाइदा लिनेहाकिमको गुलाम गर्ने कर्मचारी नै हुनेछ। बेलैमा सोचौं र अघि बढौं। (नोटःयहाँ प्रतिगामी कुनै व्यक्ति र संस्थालाई होइन, अग्रगमनको विरोधी अर्थात् साविक ऐनको व्यवस्थाभन्दा पछि हटेर विधेयक पास हुन लागेकाले यसलाई प्रतिगमन भन्न खोजेको हो।)"
भोजपुरका कोरोना संक्रमित पुरुषको काठमाडौंमा मृत्यु,"भोजपुर : भोजपुरका एक जना कोरोना भाइरस संक्रमितको मृत्यु भएको छ । भोजपुर नगरपालिका ९, पानीट्याङ्की ४२ वर्षीय कोरोना संक्रमित पुरुषको उपचारका क्रममा मृत्यु भएको हो । संक्रमितको अवस्था गम्भीर बन्दै गएपछि उनलाई शुक्रबार हेलिकप्टरबाट काठमाडौँ लगिएको थियो । काठमाडौँको टिचिङ हस्पिटलमा राखेर उपचार गराउँदा गराउँदै गएराती उनको मृत्यू भएको पारिवारिक श्रोतले जनाएको छ । उच्च रक्तचाप, मधुमेहबाट पनि ग्रसित उनलाई स्वासप्रश्वासमा समस्या देखिएपछि जिल्ला अस्पताल ल्याइएको थियो । उनलाई कोरोना पुष्टि भएको थियो । अवस्थालाई हेरेर परिवारजनले काठमाडौँ लैजाने भनेपछि रेफर गरिएको स्वास्थ्य कार्यालय भोजपुर प्रमुख फणिन्द्र थापाले जानकारी दिए । जिल्लामा अहिलेसम्म कोरोना संक्रमितको संख्या ७२ जना पुगेको छ । जसमा एकजनाको मृत्यु र एकजना निको भएका छन् । कोभिड १९ को उच्च जोखिम रहेको भोजपुरमा सबै सिमानाका र जारी निषेधाज्ञा कडा पारिएको जिल्ला प्रशासनले जनाएको छ । त्यस्तै प्रशासनले अत्यावश्यक कामबाहेक बाहिर हिँडडुल नगर्न सर्वसाधरणलाई अपिल गरेको छ ।"
नक्कली क्रान्तिकारीले जनतालाई भ्रममा पार्न खोजे : प्रधानमन्त्री,"काठमाडौं : प्रधानमन्त्री केपी शर्मा ओलीले शुक्रबार राष्ट्रपति विद्यादेवी भण्डारीसमक्ष पद तथा गोपनीयताको शपथ लिएका छन्। तेस्रो पटक बिहीबार प्रधानमन्त्री नियुक्त भएका ओलीले जनता र देशका नाममा शपथ लिएका हुन्। ओलीले शुक्रबारै आफ्नो कार्यभार सम्हालेका छन्। प्रधानमन्त्री ओलीले पुरानै मन्त्रीहरूलाई राखेर मन्त्रिपरिषद् गठन गरेका छन्। मन्त्री र राज्यमन्त्रीहरूले पनि शुक्रबारै शपथ लिएका छन्। ओलीले ईश्वर पोखरेललाई उपप्रधानमन्त्री, रामबहादुर थापालाई गृहमन्त्री, टोपबहादुर रायमाझीलाई ऊर्जा, जलस्रोत तथा सिँचाइमन्त्री, विष्णुप्रसाद पौडेललाई अर्थमन्त्री, प्रदीपकुमार ज्ञवालीलाई परराष्ट्रमन्त्री, हृदयेश त्रिपाठीलाई स्वास्थ्य तथा जनसंख्यामन्त्री, लेखराज भट्टलाई उद्योग, वाणिज्य तथा आपूर्तिमन्त्री नियुक्त गरेका छन्। यस्तै, प्रभु साह सहरी विकासमन्त्री, भानुभक्त ढकाल संस्कृति, पर्यटन तथा नागरिक उड्डयनमन्त्री, गणेशसिंह ठगुन्ना संघीय मामिला तथा सामान्य प्रशासनमन्त्री, पद्मा अर्याल कृषि तथा पशुपन्छी विकासमन्त्री, मणिचन्द्र थापा खानेपानीमन्त्री, वसन्तकुमार नेम्बाङ भौतिक योजना तथा पूर्वाधारमन्त्री, कृष्णगोपाल श्रेष्ठ शिक्षा, विज्ञान तथा प्रविधिमन्त्री, पार्वत गुरुङ सञ्चार तथा सूचना प्रविधिमन्त्री नियुक्त भएका छन्। यस्तै दावा तामाङलाई युवा तथा खेलकुदमन्त्री, लीलानाथ श्रेष्ठलाई कानुन, न्याय तथा संसदीय मामिलामन्त्री, शिवमाया तुम्बाहाङफेलाई भूमि व्यवस्था, सहकारी तथा गरिबी निवारणमन्त्री, गौरीशंकर चौधरीलाई श्रम, रोजगार तथा सामाजिक विकासमन्त्री, प्रेम आलेलाई वन तथा वातावरणमन्त्री र जुलीकुमारी महतोलाई महिला, बालबालिका तथा ज्येष्ठ नागरिकमन्त्री बनाइएको छ। सहरी विकास राज्यमन्त्रीमा रामवीर मानन्धर, स्वास्थ्य तथा जनसंख्या राज्यमन्त्रीमा नवराज राउत, उद्योग, वाणिज्य तथा आपूर्ति राज्यमन्त्रीमा विमला विक दोहोरिएका छन्। राष्ट्रपति कार्यालय शीतल निवासमा आयोजित शपथग्रहण समारोहमा उपराष्ट्रपति नन्दबहादुर पुन, सभामुख अग्नि सापकोटा, प्रधानन्यायाधीश चोलेन्द्रशम्शेर जबरा, राष्ट्रियसभाका अध्यक्ष गणेशप्रसाद तिमल्सिना उपस्थित थिए। भ्रष्टाचार वा अनुचित लाभ लिने कार्य सह्य छैन : प्रधानमन्त्री प्रधानमन्त्री ओलीले भ्रष्टाचार वा अनुचित लाभ लिने कार्य सह्य हुने चेतावनी दिएका छन्। प्रधानमन्त्री ओलीले शुक्रबार तेस्रो कार्यकालका लागि पदबहालीपछि कोरोना भाइरसको महामारीमा कुनै अनियमितता हुन नदिन प्रतिबद्धता जनाए। यति बेला सबै एकजुट भएर महामारी रोकथाममा लाग्नुपर्नेमा सरकारका राम्रा कामलाई पनि अन्देखा गर्ने र असहयोग वा अनियमितता गर्ने प्रवृत्ति उचित होइन, प्रधानमन्त्री ओलीले भने, कुनै पनि नाममा हुने भ्रष्टाचार वा अनुचित लाभ लिने कार्य सह्य छैन। सरकारले कडाइका साथ कारबाही गर्नेछ। ओलीले मानवीय सेवाको उदात्त भावना अघिपछिभन्दा बढी प्रकट गर्न आग्रह गरे। ओलीले सबै राजनीतिक दललाई एकजुट भएर कोरोना नियन्त्रणमा लाग्न आह्वान गरे। सबै दल, नेता र कार्यकर्तालाई विकराल स्थितिमा संवेदनशील भएर विधि र कानुनको पालना गर्न ओलीले आग्रह गरे। उनले छिमेकी र मित्रराष्ट्रलाई महामारी नियन्त्रणमा सघाउन आग्रह गरे। उनले राज्यको स्रोत, साधन र ज्ञानको सही रूपमा प्रयोग भई जनताका लागि परिणाम दिन सक्नुपर्नेमा जोड दिए। उनले सरकार गठन गर्न नसक्नेहरूले मुलुकमा प्रतिगमन भएको आरोप लगाइरहेको बताए। उनले आफू संविधान र कानुनअनुसार लोकतान्त्रिक प्रक्रियामा अगाडि बढिरहेको स्पष्ट पारे। मुलुक लोकतान्त्रिक विधिबाट अघि बढेको उनको भनाइ थियो। यति बेला पनि केही अस्थिरता चाहने, मुलुकमा शान्ति देख्न नचाहने तत्व लोकतान्त्रिक मूल्य मान्यताअनुसार संविधान र कानुनबमोजिम देश चल्ने कुरालाई आफ्ना स्वार्थमा जिद्दि गर्ने र देशमा प्रतिगमन भएको देख्छन्, उनले भने, आफूले सरकार बनाउन नसक्नु प्रतिगमन, अरुले सरकार बनाउनु प्रतिगमन, यस्तो तथाकथित नक्कली क्रान्तिकारी चश्माबाट हेर्छन् र अहिले पनि जनतालाई भ्रममा पार्न खोजिरहेका छन्।"
आधुनिक संगीतका युगपुरुष,"जब स्टुडियोमा प्रेमध्वज प्रधान कुनै गीत गाइरहनुहुन्थ्यो तब उहाँको अनुहारमा गीतको भाव झल्किन्थ्यो। गीतका शब्दहरूलाई अनुहारले प्रदर्शन गथ्र्यो। हाँसिरहने, बिस्तारै बोलिरहने प्रधान मेरो सांगीतिक गुरु हुनुहुन्थ्यो। उहाँसँगको करिब २५ वर्षे सांगीतिक सहयात्रा साँच्चीकै मेरा लागि अनुपम अनुभव हो। उहाँकै गीत सुनेर हुर्किएँ। उहाँका शब्दहरू गुनगुनाउँदै गितार र हार्मोनियमका किबोर्ड चलाउन सिकेको हुँ। ससाना कुरामा लामा छलफल गथ्र्यो हामी। बागबजारमा रहेको उहाँको घरबाट पुतलीसडकमा रहेको मेरो आर्टोम्यूज स्टुडियोमा उहाँ हिँडेरै आउनुहुन्थ्यो। संगीतका केही नयाँ कुरा थाहा पाउनुभयो भने फोन गरेर सुनाउनुहुन्थ्यो। भन्नुहुन्थ्यो, जुगल आज मैले यो सिकेंनि, यति काम गरेर सकें। मोबाइलको घन्टी बज्यो भने अहिले पनि मलाई उहाँको फोन आएजस्तै लाग्छ। कोरोना महामारी सुरु भएपछि उहाँसँग प्रत्यक्ष भेट भएको थिएन। फोनमा भने कुरा भइरहन्थ्यो। स्वास्थ्यमा निकै सजक प्रधान हरेक चिजमा पर्फेक्ट प्याकेज हुनुहुन्थ्यो। आफ्ना आनीबानीमा आफ्नै नियन्त्रणमा हुनुहुन्थ्यो। लकडाउन खुलेपछि केहीप्रेमसम्बन्धी गीत र नेपाल भाषाको गीत रेकर्ड गर्ने योजना बनाएका थियौं। सामान्य अस्वस्थ भएर अस्पताल भर्ना हुनुभएको उहाँ अस्पतालबाट फर्कन पाउनु भएन। सम्झँदा अझै पनि विश्वास गर्न सकिरहेको छैन। जुगल भन्दै बोलाउँदै कतैबाट टुप्लुक्क आउनुहुन्छ कि जस्तो लाग्छ। उहाँको सरल स्वाभाव सबैले सिक्न पर्ने बानी हो। सरल खालको बानीव्यहोरा, समयमा उठ्नुपर्ने, हरेक दिन रियाज गर्ने, आँखामा राखे पनि नबिझाउने, सामान्य जीवन नैउहाँको व्यक्तित्व हो। संगीतप्रतिको लगाव पनि अजीवको थियो उहाँको। अरूले भन्दा फरक तरिकाले बुझ्नुभएको थियोगीतसंगीतलाई। गीतमा जस्तो कम्पोजीसन भएपनि सुन्दा सरल तरिकाले सुनिनुपर्छ भन्ने उहाँको मान्यता थियो। मुटुसम्म पुग्ने गरी गाउनुपर्छ भन्नुहुन्थ्यो हामीलाई। भन्नुहुन्थ्यो, गीतले स्रोताको मनलाई छोएर बहनुपर्छ। संगीत अरूले मन पराउने पेशा हो आफूले मन पराएर हुन्न। आफूले गाएको लेखेको त मिठो हुन्छ नि। तर अरूलाई मुटु छुनुपर्छ। गीतले स्रोताको मुटु हल्लाउनु पर्छ ताकि गीतका शब्दमा हरेकले आफूलाई कल्पना गरोस्। गीत गाउने गम्भीर काम हो तर सुन्ने मान्छेले हेर्दा सहज तरिकाले सुनिनुपर्छ। गीत सर्कसको कामजस्तो होइन नि भन्ने मान्यता थियो उहाँको। रियाज गर्न छाड्यो भने स्वरमा खिया लाग्छ भन्नुहुन्थ्यो। उहाँको गायकी नै यस्तो थियो कि जस्तो गीत पनि उहाँको हातमा पुगेपछि पर्फेक्ट बन्छ। गीत हिरा बन्थ्यो। गाउँदा हरेक शब्दलाई एक्प्रेसन गर्नुहुन्थ्यो। टोनमै गीतको भाव झल्किने। निकै मेहनत गर्नुहुन्थ्यो। गीतको शब्दले जे भन्छ त्यो भाव उहाँको अनुहारमा झल्किने गथ्र्यो।कुनै एउटा गीत रेकर्ड गर्दाचारपटक गाउनुहुन्थ्यो। उहाँको हातमा गीत परेपछि घरमै पटक पटक अभ्यास गर्ने। गीत कण्ठै पार्ने अजीवको स्वाभाव थियो। अहिलेका गायक गायिकाहरू स्टुडियोमै आएर गीत हेर्छन्। त्यहीँ लय सिक्छन् र हेरेर गाउँछन्। गाउनुलाई पेशा मात्रै सम्झने गायकगायिका पनि प्रशस्तै छन्। तर प्रेमध्वजका लागि गाउनु काम मात्रै नभएर गायकीमा लगाव हुनुपर्छ भन्ने भाव प्रबल थियो। प्रेमध्वजले गाउने गीत पहिल्यै मुखमा कण्ठाग्र हुन्थ्यो। गत वर्ष नेपाली हौं हामी गर्व गर्छौं भन्ने गीतमा सँगै काम गरेका थियौं। उहाँको लिपसिङ खिच्न बाँकी नै थियो। लकडाउनपछि गीत लन्च गर्ने तयारीमा थियौं। उहाँको लिपसिङ बिनाको यो राष्ट्रिय भावनाले ओतप्रात भएको गीत अधुरै हुनेभयो। करिब २५ वर्ष अगाडि उहाँसँग पहिलोपटक भेट भएको थियो। स्टाफ कलेजमा अलंकार नामक एल्बमको विमोचन थियो। त्यो एल्बममा मेरो म्युजिक एरेन्ज थियो। ललितकला क्याम्पसमा म्युजिक पढ्ने भाइबहिनीले यो एल्बम निकालेका थिए। गीत सुनिसकेपछि उहाँले भन्नुभएको थियो,सुन्दा परिपक्व सुनिने गीतमा पनि केही न केही कमजोरी हुन्छ। क्रमवद्धरूपमा सुधार्नुपर्छ। उहाँबाट मैले खासमा जिन्दगीको संघर्षको पाटो बुझे। संगीतमा धेरै मानिस रहर गरेर आउँछन् तर निकै थोरै मात्रै सफल हुन्छन् भन्ने उहाँ हरेकलाई लगनशील भएर काम गरिराख्न सुझाव दिनुहुन्थ्यो। नेपालमा अहिले मात्रै केही कलाकारहरू संगीतमै लागेर जीवनयापन गर्न सक्षम भएका छन् तर उहाँले कमाउनका लागि गीत गाउँछु भनेर नआउन अनुरोध गर्नुहुन्थ्यो। संगीतमा लागेकालाई पनि जीवनयापनका लागि अन्य काम गर्नका लागि भन्नुहुन्थ्यो। ताकि पैसा र लगानीको अभावमा बीचमै संगीत छाड्ने र पलायन हुने स्थिति नआओस्।संगीतमा ठुलो महत्वाकांक्षा राखेर आउन हँुदैन। यो एकै दिनमा सिकिँदैन भन्नुहुन्थ्यो उहाँ। हरेक दिन काम गरिरहने तर फलको आस नगर्ने पेशा हो यो भन्ने उहाँ साँच्चीकै सांगीतिक क्षेत्रका एक होनहार प्रतिभा हुनुहुन्थ्यो। काम गरिरहेपछि नाम र दाम कमाइन्छ भन्ने आशावादी व्यक्ति पनि। गीत गाउने गम्भीर काम हो तर सुन्ने मान्छेले हेर्दा सहज तरिकाले सुनिनुपर्छ। गीत सर्कसको कामजस्तो होइन नि भन्ने मान्यता थियो उहाँको। रियाज गर्न छाड्यो भने स्वरमा खिया लाग्छ भन्नुहुन्थ्यो। करिब७०० भन्दा बढी गीतमा स्वर दिनुभएका प्रधानका धेरै कालजयी गीतहरू त गुमनाम नै छन्। उहाँका गीतहरू कलेक्सन गर्ने क्रममा गुमनाम प्रायः भएका निकै कालजयी क्लासिक गीतहरू सुन्ने मौका पाएको थिएँ मैले। ती गीतहरूको चर्चा हुन जरुरी छ। पुनः रेकर्डमा ल्याएर बजारमा पठाउन जरुरी छ।नेपाली आधुनिक संगीतको उहाँ एक युगपुरुष हो। उमेरले ८५ वर्षको भर्याङ चढिरहँदा पनि प्रधान भने सिकारुजस्तो हरेक दिन रियाज गरिरहनुहुन्थ्यो। उहाँको टोन कहिल्यै बदलिएन। सदैव युवाजस्तो बुलन्द आवाज दिइरहनुभयो। उहाँबोल्दा मसिनो, सुस्त बोल्ने। जब स्टुडियोमा पसेर माइक अगाडि उभिनुहुन्थ्यो, अजीवको जाँगर देखिन्थ्यो उहाँमा। बुलन्द बोल्ड र ठुलो स्वर निस्कने अजीवको गुणस्तर थियो। पछिल्लो समय रेकर्ड भएका धेरै गीतहरूमा उहाँको स्वर सुन्दा यस्तो लाग्छ यी गीतहरूउहाँले अहिले नै गाउनुभएको हो र ? उमेर ढल्कँदै गएपछि प्रायःजसोमा स्वर काप्ने, गीत गाउन सास नपुग्ने हुन्छ तर उहाँको टोन कहिल्यै पनि परिवर्तन भएन। स्वर बदलिएन। भोकल कर्डलाई अति नै माया गर्ने। स्वरलाई माया गर्नुपर्छ भन्ने अति नै मिलनसार व्यक्ति। उहाँसँग भेटेर कुरा गरेको मानिस घमण्ड गर्न छाड्छ। उहाँको सरल व्यवहारले हरेक मानिस पग्लन्थ्यो। मेरो बाबाको पुस्ताले उहाँलाई सहकर्मीको रूपमा चिन्छ। मेरो पुस्ताले एक अग्रज दाजुको रूपमा चिन्छु र उहाँकै गीत संगीत सुनेर हुर्किएँ। मेरा छोराछोरीले समेत उहाँको स्वर मन पराएर गाउँछन्। नाति पुस्ताले अग्रज भनेर सम्मान गरेर उहाँको गीत सुन्छ। एउटै व्यक्तिले चार पुस्ताका स्रोतालाई तानेर राख्न सक्नु, आफ्नो स्वरमा बाँध्न सक्नु चानचुने कुरा नै कहाँ हो र ?बागबजारमा भान्जी र श्रीमतीसँगै घरमा बस्नुहुन्थ्यो। अमेरिकाको ग्रीनकार्ड छोडेर आउनुभएको थियो। उहाँको आमा असनको बुबा सिन्धुपाल्चोकको। बुबाआमाको मिल्ती भएन। २००१ सालतिरै पारपाचुके भयो। बुवाले अर्को बिहे गरेपछि आमाले असनमा कपडा पसल चलाउनुभयो। परिवारमा पुरानै जग्गाको किचलो थियो। काकाहरूसँग मुद्दामामिलाको झमेलाले समेत उहाँलाई अल्झायो। बुबाआमा पहिल्यै छुट्टिएकाले काकाहरूले अंशकै विषयमा किचलो गरे। यसैकारण पनि युवावस्थामा अझ धेरै संगीतलाई समय दिन सकिन भन्नुहुन्थ्यो उहाँ। अमेरिकी लाइब्रेरीमा काम गर्नुहुन्थ्यो। केहीवर्ष जागीरबाट विदा लिएर संगीत सिक्नका लागि भारत जानुभएको थियो। प्रधान नेपालमै पहिलोपटक डिस रेकर्ड निकाल्ने गायकको रूपमा चिनिनुहुन्छ। नेपाली गीतलाई मुम्बईमा लगेर रेकर्ड गरेर नेपालमा डिस रेकर्डको सुरुआत गर्नुभएको थियो। मुम्बईमा नै बसेर भारतका वरिष्ठ संगीतकार जयदेवसँग संगीत सिक्नुभएको थियो। स्वरका लागि निकै अनुशासित र नयाँपुस्ताका प्यारा थिए प्रधान। भर्खरै सिक्दै गरेका युवापुस्तासँग काम गर्ने मन गर्ने मान्छे हो उहाँ। भन्नुहुन्थ्यो, हामीले यसरी सिक्ने अवसर पाएनांै र दुःख भयो। तर नेपाली संगीतलाई माया गर्ने र भविष्य खोज्नेहरूलाई हामीले सहयोग गर्नुपर्छ। प्रायःजसो गीत विमोचन तथा सांगीतिक कार्यक्रममा उहाँ पुगेकै हुनुहुन्थ्यो। नेपाली आधुनिक गीतसंगीतमा नेपाली शैली भित्र्याउने पनि उहाँहरूकै समूहले हो। नातिकाजी, शिवशंकर, नारायण गोपाल, प्रेमध्वज प्रधानको पालामा नै नेपाली आधुनिक गीतको शैली परिवर्तन भएको हो। यसपछि नै नेपाली संगीतले धार परिवर्तन गरेको हो।नेपाली शैलीमा गीत रेकर्ड हुन थालेको हो। यो अघि बन्ने नेपाली गीतहरू हिन्दी जस्तै हुन्थ्यो। हिन्दी गीतको शैली र स्वाद आउने गथ्र्यो नेपाली गीतमा। हिन्दी गीतमा नेपाली शब्द भरेजस्तै सुनिन्थ्यो गीत। उहाँहरूको पालादेखि नै नेपालको आधुनिक गीतले आफ्नो शैली पायो। करिब एक दशकअघि उहाँको गायनमा केही ग्याप भयो। पुराना दाँत झरेर नयाँ दाँत लगाउनुभएको थियो। कृत्रिम दाँत अलि मोटो हुनेरहेछ। गीत गाउँदा शब्दहरू प्राकृतिक जस्तो सहज तरिकाले उच्चारण नहुने उहाँको अनुभव थियो। कृत्रिम दातालाई आफैंले घोटेर आफ्नो स्वर अनुकूल बनाउनुभएको थियो। स्टुडियोमा आउँदा तीन चार सेट दाँत लिएर आउनुहुन्थ्यो। फरक फरक दाँत लगाएर गीत रेकर्ड गर्नुहुन्थ्यो।जुन गीत उहाँका लागि पर्फेक्ट सुनिन्छ त्यही फाइनल हुन्थ्यो। संगीतमा मिहिन लगाव भएकै कारण उहाँ प्रेमध्वज प्रधान बन्नुभएको हो।भन्नुहुन्थ्यो, गीतगाउन सक्नु कला हो यसको व्यापार गर्नु हुन्न। सिर्जनाको किनबेच हँुदैन। मूल्य पनि हुँदैन। अनमोल चिज मन पर्नेहरूले बुझ्ने गर्छन् संगीतको मर्म र स्वाद। प्रस्तुति : अजवी पौड्याल"
अक्सिजन सिलिन्डर ल्याइँदै,"काठमाडौं : गैरआवासीय नेपाली संघ (एनआरएनए) ले अक्सिजन पठाऔँ, आफन्तको ज्यान बचाऔँ अभियान सुरु गरेको छ। कोभिड१९ को दोस्रो लहरले मातृभूमि नेपाल आक्रान्त भए पछि अस्पतालमा अक्सिजन, आईसीयू, बेड, र अत्यावश्यक स्वास्थ्य सामग्रीको अभाव हुँदा दिनप्रतिदिन मृत्यु हुनेको संख्या बढ्न थालेपछि संघले सो अभियान सुरु गरेको हो। संकटको घडीमा नेपालमा अक्सिजन पठाऔँ, आफन्तको ज्यान बचाऔँ अभियानका साथ आर्थिक संकलन अभियान थालेको संघका महासचिव डा हेमराज शर्माले जानकारी दिए। संघले प्रमुख संरक्षक, संरक्षक, सल्लाहकार, पदाधिकारी, मानार्थ परिषद् सदस्य तथा अन्तर्राष्ट्रिय परिषद् सदस्य, पूर्वपदाधिकारी, राष्ट्रिय समन्वय परिषद् अध्यक्षलगायतलाई अभियानमा सहयोगको लागि अपिल गरेको छ। नेपालमा कोरोना भाइरसको दोस्रो लहर सुरु भए यता सहयोग बढाइरहेको छ। संघका अनुसार ओमानबाट ५ सय ५० अक्सिजन सिलिन्डर मे १५ तारिख नेपाल आउनेछ। सिलिन्डरको लागि लाग्ने करिब रु ७५ लाख मध्यपूर्वका गैरआवासीय नेपालीहरूले जुटाएका हुन्। ढुवानीको व्यवस्था सरकारले गरेको छ। चीनबाट १ सय ७० अक्सिजन कन्सन्ट्रेटर केही दिनमा नेपाल आउनेछ। यसको लागि रु १ करोड ३७ लाख खर्च लाग्नेछ। जसमध्ये एनसीसी चीनले ७० अक्सिजन कन्सन्ट्रेटरको सहयोग गर्नेछ। ढुवानी खर्चको लागि नेपाल सरकारसँग समन्वय भइरहेको छ। एनसीसी अस्ट्रेलियाले रु १ करोड बराबर र एनसीसी यूएसएले कम्तीमा रु ६० लाख बराबर सहयोग जुटाउने अभियान सुरु गरेका छन्। अफ्रिकामा रहेका गैरआवासीय नेपालीहरूबाट रु १५ लाखबराबरको अक्सिजन सिलिन्डर नेपालको विभिन्न अस्पतालमा वितरण गरिएको छ। अन्य एनसीसीहरूबाट सहयोग संकलन अभियान सुरु गरेको संघले जनाएको छ। अक्सिजन र अक्सिजन सिलिन्डरको चर्को अभावमा नेपालमा संक्रमित बिरामीको ज्यान जाने क्रम बढेपछि राजदूतावासले समेत चासो व्यक्त गरेको छ। ओमानका लागि नेपाली राजदूत शर्मिला पराजुलीको सक्रियतामा विभिन्न निकायसँग सहकार्य गरी सिलिन्डर नेपाल पठाउन लागिएको हो। खरिद गरिएको अक्सिजनको सिलिन्डर मस्कटबाट राष्ट्रिय ध्वजावाहक विमान नेपाल एयरलाइन्सको विमानले ल्याउनेछ। यसका लागि उक्त विमान शनिबार मस्कटको लागि प्रस्थान गर्नेछ। नेपाल एयरलाइन्सका महाप्रबन्धक डिमप्रकाश पौडेलका अनुसार ओमानबाट सिलिन्डरसहित फर्किने विमान सोही दिन साँझ चीनको बेइजिङको लागि प्रस्थान गर्ने बताए। बेइजिङमा संकलित करिब चार सय थान अक्सिजन कन्सर्नटेटर र अन्य औषधीय सामग्री लिन जाने तयारी भएको पौडेलले जानकारी दिए। बेइजिङमा दैनिक उत्पादन हुने करिब ५ सय ५० थानका दरले सिलिन्डर लिन उक्त विमान प्रत्येक दिन बेइजिङ उडान भर्ने बताइएको छ। अन्य मुलुकमा पनि अत्यावश्यक उपचारका सामग्री उपलब्ध हुन सक्ने भन्दै निगमको सबै जहाजलाई तयारी अवस्थामा राखिएको छ।"
प्रत्यक्ष प्रशारण गर्दागर्दै पछाडिको घर इजरायली सेनाको प्रहारबाट ढलेपछि,एजेन्सी : इजरायली सेनाको हवाई आक्रमण गरेर गाजास्थित एउटा अग्लो भवन ध्वस्त पारिदिएको छ। हाल इजरायलप्यालेस्टाइनबीच हिंसात्मक संघर्ष चलिरहेको समयमा एक पत्रकारले त्यहाँको स्थितिकाबारे प्रत्यक्ष प्रशारण गर्ने क्रममा उनको पछाडिको घर इजरायली सेनाको प्रहारबाट ढलेको भयानक दृश्य सार्वजनिक भएको हो। बीबीसीका अरबिक रिपोर्टर आदनन एल्बुर्शले गाजा सहरमा भइरहेको अवस्थाका बारे घरको छतबाट प्रत्यक्ष प्रशारण गर्ने क्रममा पछाडिको घर इजरायली सेनाको प्रहारबाट ढलेको छ। एल्बुर्शले त्यहाँको अवस्थाका बारे बताउँदा बताउँदै पड्केको ठुलो आवाज सुनिन्छ। उनी क्यामेराको फ्रेमबाट टाउको झुकाएर बाहिरिन्छन्। यद्यपि लगातार त्यहाँको अवस्थाका बारे बताइरहन्छन्। साथै उनको टिमले प्रत्यक्ष प्रशारणलाई जारी राख्छन्। पड्केको ठाउँबाट धुवाँ निस्कन्छ। एकैछिनमा पुनः आगोको ज्वालासहित अग्लो घरको मुनि बम पड्किन्छ। त्यसपछि एल्बुर्श रोकिन्छन्। ठुलो धुवाँको मुस्लोसहित आधा घर ढल्छ। सोही स्थानमा उस्तै किसिमको प्रहार हुन्छ। सो घरको अर्को भाग ढल्छ। एल्बुर्श र उनको टिमले खतराको कुनै प्रवाह नगरी लगातार प्रत्यक्ष प्रशारण गरेका हुन्। सोमबारदेखि इजरायलप्यालेस्टाइनबीच तनाव चर्किएको हो। तनाव चर्किएपछि इजरायलले लगातार हवाई आक्रमण गरिरहेको छ भने प्यालेस्टाइनले सयौँ रकेट आक्रमण गरेको छ। आक्रमणबाट ३६ बालबालिकासहित १३७ प्यालेस्टाइनी मारिएका छन्। त्यस्तै करिब १ हजार घाइते भएका छन्। अहिले गाजा क्षेत्र दसौँ हजार बासिन्दाले छाडिसकेको अन्तर्राष्ट्रिय सञ्चारमाध्यमले जनाएका छन्।
दार्चुलाकी महिलाको डडेल्धुरा अस्पतालमा मृत्यु,दार्चुला : फोक्सोमा समस्या देखिएपछि थप उपचारको लागि डडेल्धुरा रिफर गरिएकी ३८ वर्षीया महिलाको उपचारको क्रममा मृत्यु भएको छ। अपिहिमाल गाउँपालिका घर भई हाल महाकाली नगरपालिका५ गल्फै बस्दै आउनुभएका महिलाको मृत्यु भएको हो। बिहीबार मात्रै कोरोनाको नयाँ भेरियन्टको संक्रमण देखिएपछि जिल्ला अस्पताल दार्चुलामा भर्ना गरिएको थियो। फोक्सोमा समस्या देखिन थालेपछि शुक्रबार थप उपचारको लागि डडेल्धुरा लगिएको थियो। डडेल्धुरा अस्पतालमा राती १२ :१५ बजे भर्ना गरिएको थियो। भर्ना गरेको १५ मिनेटमै ती महिलाको मृत्यु भएको आफन्त जनक ठेकरेले बताए। जिल्लामा कोरोनाका कारण मृत्यु हुनेको संख्या ६ पुगेको छ।
काठमाडौं र धनगढीको उपाधि दाबी,"काठमाडौं : पहिलो संस्करणको खुकुरी नेपाल सुपर लिग (एनएसएल) को उपाधिका लागि शनिबार काठमाडौं रेजर्स र धनगढी एफसीबीच प्रतिस्पर्धा हुँदैछ। त्रिपुरेश्वरस्थित दशरथ रंगशालामा दुवै टोली पहिलो च्याम्पियन बन्ने लक्ष्यमा हुनेछन्। प्रतियोगिताको फाइनल अघि दुवै टोलीका कप्तान र प्रशिक्षकले उपाधि जित्ने दाबी गरेका छन्। काठमाडौं रेजर्सका प्रशिक्षक बालगोपाल महर्जनले धनगढीलाई पराजित गर्दै घरेलु मैदानमा उपाधि जित्ने दाबी गरे। लिग चरण र प्लेअफमा हार बेहोरेका थियौं। ती दुवै खेलमा भएको कमी, कमजोरीलाई सुधार गर्दै उपाधि जित्ने अभियानमा छौं, प्रशिक्षक महर्जनले भने। उनले अघिल्ला दुई खेलमा धनगढीसँग पराजित भए पनि तेस्रो भेटमा भने बदला लिने बताए। तेस्रो खेलमा हामीले आफूलाई प्रमाणित गर्ने सुनौलो अवसर मिलेको छ। पहिले भोगेका पराजयलाई बिर्सिएर उपाधि जित्न भरपूर मेहनत गर्नेछौं उनले भने। काठमाडौंका मार्की खेलाडी तथा कप्तान विकेश कुथुले दुई खेलको हारबाट पाठ सिक्दै फाइनल जित्ने लक्ष्य लिएर शनिबार मैदानमा उत्रिने बताए। लिगमा हामीले केही उतारचढाब भोग्नु पयो। त्यही उतारचढावबाट पाठ सिकेर नै हामी उपाधि नजिक पुगेका हौं, विकेशले भने, अब कुनै पनि गल्ती हाम्रा लागि क्षम्य हुँदैन। धनगढीका प्रशिक्षक तोपे फुजाले काठमाडौंलाई लिग चरण र प्लेअफमा गरी दुई पटक पराजित गरिसकेकाले त्यही उत्साह र मनोबलका साथ उपाधि जित्ने दाबी गरे। हामीले यसअघिका दुई भेटमा काठमाडौंलाई पराजित गरिसकेका छौं। त्यसैले काठमाडौंविरुद्ध खेल्दा हाम्रो सबैभन्दा ठूलो हतियार भनेको उच्च मनोबल हुनेछ, उनले भने, प्रतिद्वन्द्वीको पनि सम्मान गर्दै पहिलेकै लय र उत्साह बोकेर फाइनल खेल्छौं। नाइजेरियन प्रशिक्षक फुजाले प्लेअफपछि रिकभरीको समय पाएकाले सबै खेलाडी फिट रहेको बताए। प्लेअफपछि हामीले केही रिकभरी गर्ने समय पायौं। त्यो समयले गर्दा सबै खेलाडी फिट छन्, उनले भने, टोलीमा इन्जुरीको समस्या छैन। यस्तै धनगढीका कप्तान किरण चेम्जोङले फाइनल खेल निकै प्रतिस्पर्धात्मक हुने बताए। सुरुआती खेल गुमाए पनि त्यसपछि लगातार जित निकाल्दै आइरहेका छौं। फाइनल काठमाडौंसँग हाम्रो तेस्रो भेट हुनेछ। सबै खेलहरू उत्कृष्ट थिए, उनले भने, लिग चरण र प्लेअफभन्दा फाइनल खेल निकै नै प्रतिस्पर्धात्मक हुनेछ। प्लेअफको पहिलो खेलमा काठमाडौं रेजर्सलाई २१ गोलले पराजित गर्दै धनगढीले फाइनलमा स्थान बनाएको थियो। लिग चरणको खेलमा पनि काठमाडौं धनगढीसँग ३० गोलले पराजित भएको थियो। यद्यपि, काठमाडौं लिगमा चार खेल जित्ने एक मात्र टोली बनेको थियो। ६ खेलमध्ये काठमाडौंले चार खेलमा जित, एक बराबरी र एक हार गरी १३ अंक जोडेको थियो । लिगको दोस्रो स्थानमा रहँदै प्लेअफमा स्थान बनाएको धनगढीले ६ मध्ये तीन खेलमा जित निकालेको थियो। यस्तै दुई खेलमा हार बेहोर्दा एक खेल बराबरी खेलेको थियो। धनगढीसँगको दुवै भेटमा पराजय बेहोरेको काठमाडौंलाई दुई हारको बदला लिने अवसर पनि मिलेको छ। बिहीबार भएको दोस्रो क्वालिफायर खेलमा ललितपुर सिटीलाई ३० को फराकिलो अन्तरले पराजित गर्दै काठमाडौंले फाइलनमा स्थान बनाएको हो। त्यसअघि पहिलो क्वालिफायरमा धनगढीले काठमाडौंलाई अतिरिक्त समयमा २१ गोलले पराजित गरेको थियो। त्यसैले अघिल्ला दुई खेलमा जित निकालेको धनगढीको मनोबल उच्च छ। धनगढी तेस्रो भेटमा समेत काठमाडौंलाई हराउँदै उपाधि जित्ने अभियानमा हुनेछ। त्यही कारण धनगढीका प्रशिक्षक तोपे फुजाले पनि काठमाडौंलाई दुई पटक पराजित गरिसकेकाले त्यही उत्साह र मनोबलका साथ उपाधि जित्ने दाबी गरेका छन्। फाइनलमा दुवै टोलीले आक्रामक खेल खेल्ने देखिएको छ। दुवै टोलीको मुख्य हतियार विदेशी खेलाडी हुन्। धनगढीका प्रमुख स्ट्राइकर ओलावाले आफिज हुन्। उनले जारी लिगमा चार गोल गरिसकेका छन्। यस्तै विशाल राई, दर्शन गुरुङ, दिनेश राजवंशी, निशान खड्का, सौजन राई र बुद्धबल तामाङले पनि उत्कृष्ट प्रदर्शन गरिरहेका छन्।काठमाडौंको उपाधि अभियान मेसौके ओलोमेउको प्रदर्शनमा निर्भर रहनेछ। लिगमा सात गोल गरिसकेका मेसौके लिगमा ह्याट्रिक गर्ने एक्ला खेलाडी समेत हुन्। उनी सर्वाधिक गोल गर्ने खेलाडीको सूचीमा शीर्ष स्थानमा पनि छन्। यस्तै कप्तान विकेश कुथु, तेज तामाङ, सञ्जोग राई, विश्वास श्रेष्ठ, स्टेफेन विनोङ र फ्लोरेन्ट कोयराले उत्कृष्ट खेल खेलै मात्रै काठमाडौंले धनगढीसँग बदला लिन सक्नेछ। नेपाल स्पोर्ट्स एन्ड इभेन्ट म्यानेजमेन्टको आयोजनामा सञ्चालन भएको लिगमा सात टोलीले सिंगल राउन्ड रोबिनका आधारमा प्रतिस्पर्धा गरेका थिए। लिगको विजेताले ३५ लाख रुपैयाँ पुरस्कार पाउनेछ। यस्तै उपविजेताले १५ लाख रुपैयाँ प्राप्त गर्नेछ। प्रतियोगिताको विधागततर्फका उत्कृष्टले जनही एक लाख रुपैयाँ पाउनेछन्।"
छुरा प्रहारबाट युवकको हत्या,"विराटनगर : मोरङको लेटाङमा छुरा प्रहार गरेर शुक्रबार राति एक युवकको हत्या गरिएको छ। छुराले हानेर लेटाङ नगरपालिका३ का २२ वर्षीय रोमन राईको हत्या गरिएको प्रहरीले जनाएको छ। राति ८:४५ बजेतिर लेटाङकै त्रिसूली चोकमा अन्य दुई युवासँग भएको विवादले उग्ररुप लिएपछि उनीमाथि छुरा प्रहार भएको प्रारम्भिक अनुसन्धानबाट खुलेको मोरङ प्रहरीका प्रवक्ता डीएसपी मानबहादुर राईले जानकारी दिए। उनकाअनुसार पेटमा छुरा प्रहार गरिएपछि गम्भीर घाइते बनेका राईको उपचारका लागि विराटनगरको विराट नर्सिङ होम एवं विराटनगर अस्पताल ल्याउँदै गर्दा बाटैमा राति १०:३० बजेतिर मृत्यु भएको हो। राईलाई लेटाङ३ कै १८ वर्षीय सुशील दर्जी र दिलबहादुर लिम्बूले छुरा प्रहार गरेको प्रहरीले जनाएको छ। घटनापछि फरार रहेका दुवै जनालाई इलाका प्रहरी कार्यालय लेटाङका प्रहरी निरीक्षक रोमन अर्याल नेतृत्वको टोलीले लेटाङबाटै शनिबार बिहान पक्राउ गरेको छ। अर्यालकै नेतृत्वमा घटनाको अनुसन्धान भइरहेको जानकारी डीएसपी राईले दिए। प्रहरीका अनुसार हत्या गरिएका राई लेटाङमै पुल हाउस सञ्चालन गरेर बसेका थिए। अरुका ट्याक्टर खोजेर ढुंगा, बालुवा लगायतका निर्माण सामाग्री ढुवानीका लागि ठेक्कामा लगाउने काम पनि उनले गर्दै आएको पाइएको प्रहरीले जनाएको छ। प्रहरीका अनुसार हत्यामा संलग्न दर्जी र लिम्बू ट्याक्टरका मजदुर हुन्। आफूहरुलाई काम लगाएको पैसा लामो समयसम्म नदिएको भन्दै दुवै जनाले राईसँग विवाद सुरु गरेको डीएसपी राईको भनाइ छ। त्यही विवाद उग्र बनेर हत्यासम्मको घटनामा परिणत भएको पाइएको जानकारी उनले दिए।"
जसपामा दुई धार : यादव पक्षलाई नबोलाई संसदीय दलको नेतामा महतो चयन,काठमाडौं : जनता समाजवादी पार्टी (जसपा)को एक खेमाले उपेन्द्र यादव पक्षलाई नबोलाई नेता राजेन्द्र महतोलाई संसदीय दलका नेता चयन गरेको छ । अध्यक्ष महन्थ ठाकुर समूहले बिहीबारै भक्तपुरस्थित एक होटलमा महतोलाई दलका नेता छानेको एक नेताले बताए । ती नेताले होटलको उक्त भेलामा १८ सांसद सहभागी भएको जानकारी दिए । यादव पक्षले भने महतोलाई नेता चयन गरेको बारेमा अनभिज्ञता जनाएको छ । संसदीय दलको विधान हुने र त्यो विधान केन्द्रीय कार्यकारिणी समितिबाट अनुमोदन हुनुपर्ने व्यवस्था रहेको यादव पक्षको भनाइ छ । जसपा संघीय परिषद् अध्यक्ष डा बाबुराम भट्टराई र अर्का अध्यक्ष यादव प्रधानमन्त्री केपी शर्मा ओलीलाई हटाउने पक्षमा थिए । ठाकुर र महतो भने प्रधानमन्त्री ओलीका पक्षमा उभिएका हुन् । उनीहरूकै सहयोगका कारण ओली पुनः प्रधानमन्त्री नियुक्त भएका छन् । एमालेको माधवकुमार नेपाल पक्ष र जसपाको ठाकुर र महतो पक्षले साथ नदिएपछि बिहीबार कांग्रेस र माओवादी केन्द्र संयुक्त सरकार गठनका लागि बहुमत जुटाउन असफल भएका थिए । त्यसपछि सबैभन्दा ठूलो दलका नेताको हैसियतमा प्रधानमन्त्री नियुक्त भएका ओलीले ठाकुर र महतोलाई सरकारमा आउन आह्वान गरेका थिए । डा भट्टराई र यादव पक्षका सांसदले हालै प्रधानमन्त्री ओलीले प्रतिनिधिसभामा विश्वासको मत लिने क्रममा विपक्षमा मत दिएका थिए । ठाकुर र महतो पक्षका सांसद भने तटस्थ बसेका थिए ।
कोभिड १९ भर्सन २०,"सर, यो हप्ता कोभिड डेडिकेटेड सेन्टरमा कसको ड्युटी ? मेरो, किन? भोलि सिजेरियनका लागि भनेर भर्ना गरेको केसको पीसीआर रिपोर्ट पोजिटिभ निस्क्यो। त्यसोभए होल्डिङ एरियाबाट त्यो केसलाई तल कोभिड डेडिकेटेड सेन्टरमा सिफ्ट गराउनु, र भोलि अपरेसनका लागि सबै चाँजोपाँजो मिलाउनू। हस् सर। (कोभिड १९ को दोस्रो लहरसँगै अधिकतर शंकास्पदको पीसीआर रिपोर्ट पोजिटिभ आउन थालेबाट केही दिन अगावैदेखि हामीले जुनसुकै उद्देश्यले अस्पतालमा भर्ना गरेको बिरामीको पीसीआर रिपोर्ट नआएसम्म होल्डिङ एरियामा राख्ने गरेका थियौं। त्यसो त कोभिड १९ को दोस्रो लहरलाई नियन्त्रणमा राख्न सकियोस् भनेर परीक्षण शुल्क ५०० मात्र कायम गर्नुका साथै आर्थिक रूपमा आफू विपन्न भएको स्वघोषणा गर्ने व्यक्तिलाई निःशुल्क परीक्षण गर्ने व्यवस्था मिलाएका थियौं।) अन्य समयमा गर्भवती महिलालाई प्राथमिकतामा राखी तिनीहरूको अपरेसनसुरुआतीमा गथ्र्यौं। तर अपरेसन टिममा सहभागी हुने एनेस्थेटिस्ट एवं उनका सहयोगीहरूका लागि पीपीई लगायतका सामग्री किफायती होस् भन्ने उद्देश्यले आईसीयूमा राउन्ड सकेलगत्तै अपरेसन थाल्ने निर्णय भयो। ठिकै हो जस्तो लाग्यो। यसअघि सिजेरियनबाटै बच्चा पाएकी महिला योपटक ३७ हप्ता पूरा गरिसक्ने क्रममा गर्भभित्रको शिशु कम चलेको तथा शिशुवरिपरि पानीको मात्रा सामान्यतः भन्दा घटेको कारण अनिष्ट नहोस् भनेर सिजेरियन अपरेसन दोहोर्याउनु पर्ने बाध्यता आइलागेको थियो। कोभिड १९ को पहिलो लहरमा पनि कोभिड पोजिटिभ केस सुत्केरी हुने तथा सिजेरियनबाट बच्चा पाउने गरेको थियो। तर यो पटकको समस्या अलि चर्को छ। चीनको वुहानमा देखिएको भाइरसभन्दा यो पटकको भाइरसका कारण रोग सर्ने दर बढी छ। करिब ११ बजे (बिहान) तिर मेरा पोष्टग्राजुएट सहकर्मी डा नवीन पाण्डेले भने, सर, अबको १५ मिनेटमा एनेस्थेटिस्ट आइपुग्ने जानकारी छ, हामी पनि पुग्ने हो कि ?हुन्छ, म आउँदैछु। म कार्यरत धुलिखेल अस्पतालको हाम्रो आफ्नै भवन छुट्टै रहेका कारण त्यसैलाई कोभिड डेडिकेटेड सेन्टरका रूपमा परिणत गरिएको थियो। केवल एक हप्ताको अन्तरालमै त्यो भवनभित्र पस्दाको अनुभूति अन्य बेलामा भन्दा नितान्त फरक पाएँ। जोखिम छ, थाहा छ। मनमा आपैं संक्रमित भइएला कि भन्ने डर छ। तर पनि जोखिम र डरभन्दा आफ्नो जिम्मेवारी, मानवीयता एवं मेडिकल इथिक्सलाई प्राथमिकता राखें। आफ्नो धर्म निभाउन गएँ। डनिङ एरिया (पीपीई लगायतका पोशाक लगाउने क्षेत्र) मा पुगेपछि मेरो लागि पनि ओटी ड्रेस, पीपीई सेट, त्यसमाथि थप प्लाष्टिक कभर, बुट ठिक्क पारेर राखेको थियो। त्यहाँ डयुटीमा रहेका नर्सबाट आवश्यक निर्देशनहरू पाएँ। संक्रमण नियन्त्रणका सम्पूर्ण सिद्धान्त पालना गरी अपरेसनका लागि तयार भएँ। मनमा कुत्कुती लाग्यो, म कस्तो देखिएँ होला, यो पूरा पोशाकमा ? त्यहाँ रहेका सिस्टर ईन्चार्जलाई उनकै मोबाइलबाट एकदुईवटा फोटो खिच्न लगाएँ। अनि आफूले लगाएर गएको लुगा, जुत्ता, अपरेसन सकेपछि नुहाउआवश्यक स्याम्पु र टावेल एउटा झोलामा राखी, झोलाको बाहिरपट्टि आफ्नो नाम लेखेर झोला लिई अपरेसन थियटरतर्फ लागें। अपरेसन थियटर पुग्नुअगावै प्यासेज, भर्याङमै झोला छाडी लिफ्टमार्पत् अपरेसन थियटर भएको फ्लोरमा आएँ। सिजेरियन अपरेसन गर्नुपर्ने बिरामीलाई ढाडमुनि लट्ठयाउन ठिक पारेको रहेछ। स्क्रब गर्ने (हात धुने) एरियामा गई अल्कोहल झोलले हात धोई अपरेसन कोठामा छिरें। एसिस्टिङ नर्सले ओटी ड्रेस लगाइदिइन्। यसरी मेरो शरीरमा चार पत्र कपडा भयो। अपरेसन कोठाभित्र एसी चलाउन वर्जित थियो। चिसो बनाउने विकल्प थिएन। बिस्तारै शरीरमा पसिना निक्लिन थाल्यो। ओहोऽ एन९५ मास्कमाथि एउटा अर्को मास्क लगाई टेपले टाँसेको थिएँ। त्यसमाथि गगल्स अनि भाइजर लगाएको थिएँ। एन ९५ मास्कको कसिलो डोरीले नाकको डाँडीमा अचाक्ली पीडा हुन थाल्यो। सबै पीडा बिर्सी अपरेसन थालें। अन्य बेला एउटा सिजेरियन अपरेसन गर्न २५ देखि ३५ मिनेट लगाउँथें। तर संक्रमण नियन्त्रणका अधिकतम उपाय अपनाउँदै, पटकपटकको बाफिएको भाइजर एवं गगल्सको सामना गर्दै करिब ५५ मिनेटमा अपरेसन सिध्याई ओटी गाउन त्यहीँ फुकाली ओटीबाट बाहिर निस्कें। आमा र नवजात शिशु स्वस्थ रहेको जानकारी पाएँ, एनेस्थेटिस्ट एवं पेडियाट्रिसियनबाट। सुत्केरी आमाले सुत्केरी हुने समयसम्मको पीडा बिर्सेजस्तै मैले पनि अघिको सबै पीडा बिर्सें। चिसो बनाउने विकल्प थिएन। बिस्तारै शरीरमा पसिना निक्लिन थाल्यो। ओहोऽ एन९५ मास्कमाथि एउटा अर्को मास्क लगाई टेपले टाँसेको थिएँ। त्यसमाथि गगल्स अनि भाइजर लगाएको थिएँ। एन९५ मास्कको कसिलो डोरीले नाकको डाँडीमा अचाक्ली पीडा हुन थाल्यो। लिफ्टबाट माथिल्लो फ्लोरमा आई डफिङ एरिया (लुगा फुकाल्ने क्षेत्र) मा आई सबैभन्दा भित्रको ओटी ड्रेस र अण्डरवेयर बाहेक पीपीई लगायतका बाहिरी कपडा, बुट, गगल्स, क्याप, भाइजर पटकपटक स्यानीटाइजर लगाउँदै फुकालें र स्नान कक्षमा पस्नुपूर्व ओटी ड्रेस फुकालें। ती कपडाहरू लन्ड्री पठाउने ठाउँमा होशियारीपूर्वक राखी नुहाएँ। त्यसपछि आफ्नै लुगा लगाई घर फर्कें। घरमा आई फेरि एकपटक नुहाएँ। साँझ आमा र बच्चाको स्वास्थ्य अवस्था फोनबाट बुभें। सबै ठिक छ भन्ने अपडेट पाएँ। कोरोनाजस्तो महामारी फैलिरहेको बेला पर्ख, भोलि गरुँला, पछि गरौंला भन्न नमिल्ने कुरामा प्रसुती सेवा पनि पर्दछ। विश्वभरिका प्रसुती रोग विशेषज्ञ, मिडवाईफ, अन्य चिकित्सक, नर्स, सफाईकर्मीको पनि आआफ्नै अनुभूति होला। तर मैले यो पटकको कोभिड १९ यसरी अनुभूति गरें। भोलिपल्ट सिस्टर इन्चार्जले फोटो पठाइदिइन्। केही वाक्यसहित फेसबुक र ट्विटरमा दुईवटा फोटो अपलोड गरेको क्षणभरमै थुप्रै कमेन्टसहितको लाइक पाएँ। ट्विटरमा यसअघि ८१० लाइकबाहेक पाउँदिन थिएँ, तर यो पटकको मेरो कर्मले धेरैको मन छोयो क्यार। कतिपयले रिट्विट गरे, कतिपयले यसै बहानामा मलाई फलो गरे। कर्मको फल मिठो हुँदोरहेछ। मेरो यो कमिटमेन्टका कारण सारा स्वास्थ्यकर्मीले नै जस पाउने कमेन्ट पाएँ। धन्य भएँ। सबैको जय होस्।"
माग्दैछ देश कर्म,यो देश मेरो सुनको छानो लगाई हिँडेको हजार खोला नदी र नाला जोगाई बनेको । चट्टानको छाती पहरा पोते गुराँसको सिन्दुर नदीको सारी शैलको श्रृंगार गर्दछ नेपाल । देशका शोभा हिराझैं हिमाल गहना लगाई पहाड तराई देशको हरपल महिमा जोजाई । हेर त घाम बिहानी आउँछन् जगत् रक्षार्थ पवन पनि त चल्दछ हरपल प्राणीको रक्षार्थ । अन्नको स्वरूप फलिभूत हुन्छ जीवन जोगाउन फलफूल फल्छन् नखाई आफू प्राणीलाई बचाउन । हामी नि देशको रक्षार्थ हरपल जिउज्यान दिऊँ है निःस्वार्थ बनौं सत्कर्म गरौं नबनौं स्वार्थी है । पाइन्नँ गर्न सत्कर्म हतपत मानवको जुनीमा यो बेला सायद मागेको छ है सत्कर्म भूमिमा । यसैले मानव धर्मलाई निभाई ईश्वर बनौ है मानिसका आँसु पुछेर धर्म कर्ममा भरौं है ।
"प्रदेश अस्पतालले भन्यो, अब संक्रमितलाई भर्ना गर्न सक्दैनौं","सुर्खेत : कर्णालीमा अक्सिजनको हाहाकार नै भएको छ। अक्सिजन अभाव देखाउँदै अस्पतालहरुले कोरोना संक्रमितको भर्ना गर्न नसकिने बताएका छन्। अक्सिजन अभावकै कारण अस्पतालहरु पन्छिन थालेपछि संक्रमितको उपचारमा जटिलता पैदा भएको हो। संक्रमित बढेसँगै अस्पतालहरुले अक्सिजन अभावमा विरामी भर्ना लिन नसक्ने बताउन थालेका छन्। केहीदिन अघि प्रदेश अस्पताल सुर्खेतमा अक्सिजन प्लान्ट संचालनमा ल्याइएको थियो। अक्सिजन नहुँदा जिल्लाहरुबाट संक्रमितहरुलाई उपचारका लागि प्रदेश अस्पतालमा ल्याइयो। तर अहिले संक्रमितले अस्पताल भरिएपछि यहाँ उत्पादन हुने अक्सिजनले थेग्न नसकेको अस्पतालले जनाएको छ। यहाँ उत्पादन हुने अक्सिजनले अब पुग्दैन प्रदेश अस्पतालका निर्देशक डाक्टर डम्बर खड्काले भने,अक्सिजनले नधान्ने भएपछि अब अस्पतालमा बाँकी संक्रमित भर्ना गर्न सकिन्न, यहाँ दैनिक तीनसय सिलिण्डर अक्सिजन चाहिन्छ। तर हाम्रो प्लान्टमा जम्मा एकसय सिलिण्डर मात्र उत्पादन हुन्छ। प्रदेश अस्पतालले अक्सिजन अभावमा शुक्रबारबाटै संक्रमितलाई भर्ना गर्न नसकिने सूचना प्रकाशित गरिसकेको छ। तत्काल कर्णालीमा बाहिरबाट अक्सिजन आपूर्ति हुने अवस्था छैन। यसले कर्णालीका अस्पतालहरुमा अक्सिजन अभाव भएको हो। अक्सिजन अभावकै कारण अस्पतालहरुले संक्रमितको ज्यान जोगाउन कठिन भइरहेको बताइरहेका छन्। तर प्रदेशका जिल्लाहरुमा अक्सिजन प्लान्ट संचालनमा भने आलटाल गरिएको छ। कर्णालीमा अक्सिजन उत्पादन र प्लान्ट संचालनमा वेवास्ता गरिएको छ। प्रदेशका अधिकांश जिल्लामा अक्सिजन प्लान्ट संचालन गर्ने भनिएपनि यो योजना अलपत्र छ। विद्युत र प्लान्ट जडान गर्ने दक्ष जनशक्तिको अभाव देखाउँदै अक्सिजन प्लान्ट संचालनमा आलटाल गरिएको हो। डोल्पा, हुम्ला, मुगु, जाजरकोट, कालिकोट र दैलेखलगायतका जिल्लामा अक्सिजन प्लान्ट संचालन गर्न बजेट उपलब्ध गराइए छ। प्रदेश सरकारले कोरोना महामारीमा दुर्गममा अक्सिजन अभाव हुन नदिन यी जिल्लाहरुमा प्लान्ट संचालन गरेर अक्सिजन उत्पादन गर्ने योजना अगाडि बढाएको छ। तर विद्युत, जनशक्ति अभाव र ठेकेदारको लापरबाहीका कारण हालसम्म प्लान्ट नै जडान हुन सकेका छैनन्।"
जीडीपीमा प्रदेशको योगदान बढ्यो,काठमाडौं : कुल ग्रार्हस्थ उत्पादन (जीडीपी)मा प्रदेशको योगदान बढ्न थालेको छ। केन्द्रीय तथ्यांक विभागले शुक्रबार सार्वजनिक गरेको प्रतिवेदनअनुसार गत आर्थिक वर्ष ऋणात्मक नभएका प्रदेशहरूमा समेत यस वर्ष अर्थतन्त्र सकारात्मक देखिएको छ। यद्यपि विभागले १५ दिनमात्रै लकडाउन हुँदा खासै फरक नपर्ने भए तापनि कोभिड अनिश्चित हुँदा पछिल्लो दुई महिना अर्थतन्त्र ठप्प हुँदा अनुमान फरक पर्न सक्ने देखिएको छ। गत आर्थिक वर्षमा ऋणात्मक नभएका कर्णाली प्रदेशमा ३६ र सुदूरपश्चिम प्रदेशको अर्थतन्त्र ३४ प्रतिशतले बढ्ने अनुमान छ। चालू आर्थिक वर्षमा कर्णालीको १ खर्ब ७२ अर्ब रुपैयाँ र सुदूरपश्चिमको २ खर्ब ९४ अर्ब रुपैयाँ पुग्ने अनुमान छ। सात प्रदेशमध्ये बागमती प्रदेशको आर्थिक वृद्धिदर सबैभन्दा बढी हुने विभागको अनुमान छ। बागमती प्रदेशको आर्थिक वृद्धिदर ४७ प्रतिशत रहने अनुमान छ। विभागले राष्ट्रिय आर्थिक वृद्धिदर अनुमान ४०८ प्रतिशत हुने अनुमान गरेको छ। गत आर्थिक वर्षमा बागमतीको आर्थिक वृद्धिदर ३६ प्रतिशतले ऋणात्मक थियो। यस प्रदेश १६ खर्ब ८ अर्ब रुपैयाँको अर्थतन्त्र हुने अनुमान छ। कुल गार्हस्थ उत्पादनमा बागमती प्रदेशको अर्थतन्त्रको हिस्सा ३७७ प्रतिशत छ। बागमतीपछि दोस्रो ठूलो अर्थतन्त्र प्रदेश १ हो। यस प्रदेशको अर्थतन्त्र ६ खर्ब ६३ अर्ब रुपैयाँ पुग्ने अनुमान छ। चालू आर्थिक वर्षमा प्रदेश १ मा ३६ प्रतिशत हुने अनुमान छ। गत वर्ष प्रदेश १ को आर्थिक वृद्धिदर १२ प्रतिशत ऋणात्मक थियो। प्रदेश २ को आर्थिक वृद्धिदर ३५ प्रतिशत हुने छ।
मोरङमा थप सात संक्रमितको मृत्यु,"विराटनगर : मोरङमा थप सात जना कोरोना भाइरस संक्रमितको मृत्यु भएको छ। मोरङका विभिन्न अस्पतालमा उपचाररत संक्रमितको मृत्यु भएको हो। बूढीगंगा गाउँपालिकास्थित विराट शिक्षण अस्पतालमा एक, विराटनगरको कोसी अस्पताल कोभिड१९ उपचार केन्द्र र नोबेल शिक्षण अस्पतालमा तीनतीन जना कोरोना संक्रमितको मृत्यु भएको हो। उनीहरुको मृत्यु शुक्रबारसाँझदेखि शनिबार बिहानसम्ममा भएको हो। नोबेलमा विराटनगर महानगरपालिका१ का ४५ वर्षीय पुरुषको मृत्यु भएको छ। अस्पतालका प्रबन्धक नारायण दाहालका अनुसार उपचारकै क्रममा उनको शनिबार बिहान साढे ५ बजे मृत्यु भएको हो। पीसीआर परीक्षण गराउँदा रिपोर्ट पोजेटिभ आएपछि संक्रमित पुरुषलाई उपचारका लागि वैशाख २६ गते अस्पताल भर्ना गरिएको थियो। विराटनगर८ का ६४ वर्षीय वृद्ध पुरुषको शुक्रबार राति १० : १५ बजे नोबेलमै मृत्यु भएको छ। दाहालका अनुसार कोरोना पुष्टि भएपछि उनलाई उपचारका लागि वैशाख २१ गते भर्ना गरिएको थियो। भेन्टिलेटरमा उपचार भइरहेको अवस्थामा वृद्धको मृत्यु भएको उनले बताए। अर्का संक्रमित विराटनगर५ की ५२ वर्षीया महिलाको पनि नोबेलमै उपचारका क्रममा ज्यान गएको हो। उनको बिहान करिब १ बजे मृत्यु भएको हो। अस्पतालका प्रबन्धक दाहालका अनुसार महिलालाई उपचारका लागि वैशाख २९ गते भर्ना गरिएको थियो। कोसी अस्पताल कोभिड१९ उपचार केन्द्रमा एक महिलासहित तीन संक्रमितको मृत्यु भएको छ। मोरङको उर्लाबारी नगरपालिका७ की ५८ वर्षीया महिलाको शनिबार बिहान मृत्यु भएको छ। केन्द्रका सूचना अधिकारी अनुपम राजवंशीका अनुसार कोरोना पुष्टि भएकी महिलालाई उपचारका लागि वैशाख २३ गते भर्ना गरिएको थियो। मृतकमा उच्च रक्तचापको पुरानै समस्या रहेको उनको भनाइ छ। विराटनगर१० का ७७ वर्षीय वृद्ध पुरुषको पनि कोसीमै शुक्रबार राति मृत्यु भएको छ। कोरोना पुष्टि भएपछि वैशाख २५ गते भर्ना गरिएका वृद्धमा मधुमेह र उच्च रक्तचापको पुरानै समस्या रहेको जानकारी राजवंशीले दिए। त्यस्तै विराटनगर९ का ६७ वर्षीय वृद्ध पुरुषको पनि राति नै उपचारका क्रममा कोसीमा मृत्यु भएको छ। राजवंशीका अनुसार कोरोना संक्रमित उनलाई उपचारका लागि वैशाख ३० गते भर्ना गरिएको थियो। विराट शिक्षण अस्पतालमा सप्तरी घर भएका कोरोना संक्रमित ५३ वर्षीय पुरुषको शुक्रबार साँझ मृत्यु भएको छ। विराटका कोभिड अस्पताल इन्चार्ज सुनिल देवका अनुसार उपचारका लागि उनलाई बिहान १० बजेतिर मात्रै भर्ना गरिएको थियो। अवस्था गम्भीर रहेका उनको उपचारका क्रममा साँझ ६ बजे मृत्यु भएको हो।"
मृत्युको अघिल्तिर उभिँदा,"सर्जक रिसाउन् कि खुसाउन्। एक पाठकको नाताले कवितामाथि लागेका कुरा नढाँटी बोल्छु। केही महिनाअघि महिनैभरि रजस्वला बगिरहने समस्याले प्रदर्शनीमार्गस्थित काठमाडौं मोडल अस्पतालमा जाँचका लागि गएकी थिएँ। पट्यारलाग्दो अस्पतालको लाइनलाई सहज बनाउन कवि मणि लोहनीका कविता संग्रह मृत्युको अघिल्तिर हातमा थियो।कविता पढ्दै रमाएर परीक्षणको पालो कुरिरहेकी थिएँ। डाक्टरले मलाई देख्नुबित्तिकै पुस्तकतिर हेरेर भनिन्, के हो यो मृत्युको अघिल्तिर ? सब पछिल्तिर सोच्ने हो। पागलहरू ! डाक्टरसँग प्रतिवाद गर्नु हुँदैन, नत्र महँगो मूल्य चुकाउनुपर्छ भन्ने घटनाको अनुभवी मान्छे परें। २०६२ सालमा डाक्टरसँग प्रतिवाद गरेकै कारण दीर्घरोगी भएको मान्छे हुँ। अँ, डाक्टरले पुस्तककै बारेमा कुरा गर्दै मेरो पाठेघर खोतलेर पनि सकिन्।भनें,साथीको कविता संग्रह हो, राम्रो छ पढिरहेको छु। मेरा लागि औषधि लेखियो। किनेर बस चढें। सिटमा बस्नासाथ, किताब पल्टाइहालें, र, उभिएर मानचित्रमाछोपी दिऊँ सबै धर्साहरू जसरी सफलताले छोपिदिन्छ, दुःख कष्ट संघर्षका जसरी प्रेमले छोपिदिन्छ, अवगुण मानिसका जसरी मुस्कानले छोपिदिन्छ, उदासी अनुहारका मलाई यतिखेर छोप्न मन लागेको छ एकताले, नक्साभित्रका सबैसबै धर्साहरू। कविता पढिसकेपछिसोचमग्न भएँ। साँच्चै नेपालमा यसरी असमानताका धर्साहरू छोपिएर जातीय विभेद, लिंगीय असमानता, वर्गीय विभेद नहुँदो हो त हामी यतिखेर के गरिरहेका हुन्थ्यौं होला ? सायद नेपाल पनि विकासका चरम उत्कर्षमा पुगेका देशहरू झैं पृथ्वीभन्दा अर्को ग्रहमाथि नेपालीको हकदाबी पो गरिरहेका हुन्थ्यौं कि ? नेपालजस्तो बनेर देखाउन छिमेकी मुलुकहरूलाई सुझाइरहेको पो हुन्थ्यौं कि ?दुर्भाग्य, यिनै असमानताहरूलेबाँधिएका छौं। दुनियाँले विकासको फन्को मार्न लाग्दा हामी भने गोडाका उल्झन फुकाउनमै जीवन सिध्याइरहेका छौं। कविता पढ्दापढ्दै कृतिलाई सुरुको पेजतिर पल्टाइहेरें। पढिरहेको हरफहरू वक्तव्य पो हो किजस्तो लागेको थियो। होइन; कविता भनेरै राखिएको रहेछ। तर कविताको नाममा भाषण लेख्न मिल्छ र ? उदृत नामहरू मिथ भइसकेका भए नामको अगाडि किन यति लामो उनीहरूको परिचय ? मिथ हुनको लागि त नामले पो परिचय बोकेको हुनुपर्छ। जस्तै बुद्ध,गान्धी, पासाङ ल्हामु अनि मोदर टेरेसा। कवि बोल्छन्, जसरी भोगें जानी नजानी, त्यसैगरी लेखें जिन्दगीलाई। प्रेमका, सम्बन्धका र मान्छेका नाममा मैले लेखिरहेको जिन्दगी नै हो। जिन्दगीभन्दा पर पुग्नु कहाँ छ र ? नजिक छन् मान्छेहरू। मणिका कविता मिठो हुन्छ भन्नु मात्रै मिथ्या हुनेरहेछ। बोल्ने तरिकै कवितात्मक रहेछ। उनका दुई पेज भनाइलाई अरूका जस्तै मानेर छुस्स एक हरफ हेर्छु भन्दा त त्यहीँ टासिएँ। लामो कविता पढेजस्तै सबै हरफ पढिसिध्याएँ । हामीले लेखिरहेका र पढिरहेका धर्साहरू मात्रै हुन् जिन्दगीकाहामी मृत्युको अघिल्तिर उभिएर जिन्दगीका ससाना धर्साहरू कोरिरहन विवश छौं। मणिका कविता मिठो हुन्छ भन्नु मात्रै मिथ्या हुनेरहेछ। बोल्ने तरिकै कवितात्मक रहेछ। उनका दुई पेज भनाइलाई अरूका जस्तै मानेर छुस्स एक हरफ हेर्छु भन्दा त त्यहीँ टासिएँ। संग्रहमा ३२ कविता छन्। पहिलो खण्ड देशको नाममा र दोस्रो खण्ड प्रेमको लय। कविताहरू पढिरहँदा, हरफहरू सकिजालान् कि भन्दै डराएर बिस्तारै फारो गरेर पढ्न मन लाग्छ। गाह्रो काम गर्दा जसरी बीचबीचमा बिसाएर चिया चुरोट खाएर फेरि काम गर्नको लागि ऊर्जा बटुल्छौं नि, हो यी कविताहरूले पनि पाठकको दिमागलाई आरामको अनुभूति दिलाउँछ। थाकेको हृदयलाई शीतलता प्रदान गर्छ। कविताहरूले आरामको सत्य सावित गर्न सक्दछन्।कवितामा क्रान्तिका लागि भनेर लडिरहेका लडाकुको प्रेम अनुभूति मज्जाले पढ्न पाइन्छ। मृत्युलाई अत्यन्तै नजिकबाट नियालिरहेका युवाले जीवनप्रति गरेको निराशालाई भोग्न पाइन्छ। क्रान्तिबाट भागेर जाने कही ठाउँ नभएपछि जति बाँचिन्छ त्यतिन्जेलको लागि बाँच्ने सहारा एउटै बन्दुकको नाल मात्र भएको कथाकविताभित्र पाइन्छ। तेस्रो र अन्तिम खण्ड जीवनको उज्यालोबाट शीर्ष कविता : लाग्छ, कविता लेखेकै कारण मारिनेछु म प्रेम गरेकै कारण रोकिनेछ मुटुको चाल सोच्नु काफी छ यस्तै केही सोच्दासोच्दै एक दिन मारिनेछु म जसरी मारिन्छन् मानिसहरू। यो कविताको बनोट हेर्दा चाहिँ लाग्छ, जनआन्दोलनताका लेखिएको हो। राज्यको विरुद्ध कविता लेखे पनि मारिन्थ्यो कवि, क्रान्तिको विरुद्ध लेखे पनि मारिन्थ्यो कवि। वर्तमान स्थितिमा शब्दको कारबाहीमा सिधै गोली खाइन्नतर विगत फरक थियो। दायाँबायाँतिर ठटाइन्छ मनग्य। भनौं न, मर्नुभन्दा बहुलाउन पाइन्छ। मणिका ईश्वरप्रतिको धारणा पो सबैभन्दा गज्जबको छ त यहाँनेर। धर्मध्वनि शीर्षकमा लेखिएको कविता सायद कुनै घोर आस्तिकले पनि पढ्यो भने ईश्वरप्रतिको उनको विश्वास थोरै त पातलिन्छ होला। अरूको हत्या गरेर ईश्वर खुसी पार्ने मूर्खहरूलाई यो कविता पढाउन सके कति जाति हुन्थ्यो होला। यदि म कुनै शासक हुन्थें भने म यो कविता प्रत्येक मस्जिद, मन्दिरको ढोकामा टाँस्न लगाउने मन थियो। अतः मैले मन पराएका कविता अरूलाई पनि मन पर्नैपर्छ भन्ने त छैन। तर मृत्युको अघिल्तिर संग्रहले कविताका पारखीलाई धित मारेरै छाड्छ। हुन त कुनै मानिसको औंला मात्र देखाएर यो मानिस कस्तो छ ? भनी प्रश्न गर्नुजस्तै शिखा बुक्सले प्रकाशन गरेको यस संग्रहका दुईचार हरफ कविताले सिंगो संग्रहको पहिचान त खुल्दैन। पाठकले कविता पढ्नैपर्छ। यहाँ भित्र यति मिठो कविताहरू छन् कि वर्णन गर्न असमर्थ छु। यदि मणि लोहनी कुनै विदेशी कवि हुन् भने, उनका कविता सायद कविता पारखीको लागि नभई नहुने खुराक हुने थियो। भाग्यले उनी हाम्रै नेपाली कवि हुन्। नजिकको देउता हेलाँ भनेजस्तै, मणि हाम्रा नजिकका मान्छे त हुन्, बिस्तारै पढौंला भनी पर सारियो भने पाठकलाई नै राम्रा कवितामा रमाउने अवसर छुट्नेछ।"
कांग्रेस उपसभापति गच्छदारलाई पत्नीशोक,काठमाडौं : पूर्व उपप्रधानमन्त्री एवम् नेपाली कांग्रेसका उपसभापति विजयकुमार गच्छदारलाई पत्नीशोक परेको छ। शनिबार बिहान थापाथलीस्थित नर्भिक अस्पतालमा गच्छदारकी श्रीमती निर्मला गच्छदारको उपचारको क्रममा निधन भएको कांग्रेस नेता प्रकाशशरण महले जानकारी दिए कोरोना संक्रमण भएपछि उनी अस्पतालमा भर्ना थिइन्। उनको निधनले स्तब्ध र मर्माहत बनाएको बताउँदै कांग्रेस नेताहरूले शोक संतप्त परिवारमा समवेदना प्रकट गरेका छन्।
"लकडाउनमा कडाई : धरान, इटहरी र इनरुवामा सेना परिचालन","धरान : सुनसरीमा कोरोना संक्रमितको संख्या अत्याधिक पुगेपश्चात स्थानीय प्रशासनले जेठ १५ गतेसम्म जिल्ला भर पूर्ण लकडाउन घोषणा गरेको छ। यस अगाडि लकडाउनमा सर्वसाधारणले खासै चासो नराखेपश्चात सुनसरीमा शनिवारदेखि नेपाली सेना परिचालन गरिएको छ। सुनसरीमा लकडाउन कडा बनाउन शनिबारदेखि नेपाली सेना परिचालन गरिएको प्रमुख जिल्ला अधिकारी उमेश ढकालले जानकारी दिए। सुनसरीको धरान उपमहानगरपालिका, इटहरी उपमहानगरपालिका र सदरमुकामसमेत रहेको इनरुवा नगरपालिकामा सेना परिचालन गरिएको उनले बताए। लकडाउन नियन्त्रणमा जनपथ र सशस्त्र प्रहरी परिचालन गर्दासमेत सुरक्षाकर्मीहरुको संख्या कम देखिएकाले आवश्यकताअनुसार तीनवटा स्थानीय तहमा सेना परिचालन गर्नुपरेको प्रजिअ ढकालको भनाई छ। लकडाउन नियन्त्रण गर्न परिचालन गरिएका सेनाका जवानहरुले रचनात्मक तरिकाले लकडाउन नियन्त्रणको काम गर्ने पनि प्रजिअ ढकालले बताए। सेनाले धरान, इटहरी र इनरुवामा मूख्य बजार क्षेत्र, अति भीड हुने स्थान र राजमार्गमासमेत नियमित गस्ती गर्ने बताइएको छ। यस अगाडि बैशाख ३१ गतेसम्म गरिएको लकडाउनमा सुनसरीका धरान, इटहरी र इनरुवाका बासिन्दाले लककडाउनलाई पूर्ण पालना नगरेपश्चात जिल्ला सुरक्षा समितिको निर्णय अनुसार सेना परिचालन गर्ने निर्णय गरिएको प्रजिअ ढकालले बताए। जेठ १५ सम्म गरिएको पूर्ण लकडाउनमा मेडिकल, एम्बुलेन्स र अतिआवश्यकबाहेकका सबै सेवा बन्द गर्ने गरिएको छ। पूर्ण लकडाउनको समयमा जो कसैबाट उलघंन गरिए संक्रमण ऐन अनुसार पक्राउ गरी कार्वाहि गर्न प्रहरीलाई निर्देशनसमेत दिएको प्रजिअ ढकालले बताए। उद्योग वाणिज्य संघ सुनसरीका अध्यक्ष गिरीधारी सापकोटाले स्थानीय प्रशासनको आग्रहलाई मध्यनजर गर्दै पूर्ण लकडाउनको समयमा सुनसरीका सबै बजार, पसल, उद्योग, कलकारखाना सबै बन्द गरिएको बताए।"
"सचेत रहौं, मनोबल बढाऔं","काठमाडौं : कोरोना संक्रमणको दर तीव्र छ। अस्पतालमा ठाउँ छैन। त्यसमाथि अक्सिजन अभाव थपिएको छ। यस्तो अवस्थामा धेरैलाई चिन्ता छ संक्रमण भइगयो भने कसरी पार लगाउने होला ? चिकित्सक र विज्ञको सुझाव छ यसको सबैभन्दा ठूलो उपचारै मनोबल हो। सावधानी अपनाऔं, भरसक रोग लाग्नै नदिऔं। लागिगए चिन्ता नलिऔं। उच्च मनोबल बनाऔं। आत्मशक्ति बलियो छ भने मानिसले जस्तोसुकै रोगलाई पनि जित्न सक्छ, नेपाल चिकित्सक संघका कोषाध्यक्ष डा प्रकाश बुढाथोकी भन्छन्, तर, मानसिक रूपमा कमजोर भयौं भने सानोतिनो रोगले पनि कमजोर बनाउँछ। असामान्य परिस्थितिमा आत्तिनु सामान्य भए पनि त्यसले दैनिक जीवन प्रभावित हुन नहुने मनोविद् विजया बिजुक्छेको सुझाव छ। आफूले चाहेभन्दा भिन्न किसिमका घटनाले पनि भय उत्पन्न हुने उनको बुझाइ छ। अहिलेको डर र चिन्ता कोभिडको मात्र होइन। सबैभन्दा ठूलो चिन्ता आईसीयू र भेन्टिलेटर अभाव हो, बिजुक्छे भन्छिन्, अस्पतालहरूमा बेड नपाउनु, अक्सिजन नहुनुजस्ता कुरालाई लिएर मानिस आत्तिएका छन्। कोरोनासँग लड्न शरीरमा रोग प्रतिरोधात्मक शक्ति आवश्यक पर्छ। मानसिक वा मनोवैज्ञानिक रूपमा मनोबल उच्च हुनुपर्छ। अनि मात्रै रोगलाई जित्न सकिन्छ। म ठीक छु, अरू सबै संक्रमित छन् भन्ने मानसिकता राख्नुपर्छ। संक्रमण भयो भन्दैमा मरिहाल्छु कि भन्ने भावना त्याग्नुपर्छ, डा बुढाथोकी भन्छन्, कोरोना संक्रमण भएका ८५ प्रतिशतमा लक्षण देखिँदैन। उनीहरूको अवस्था सामान्य नै हुन्छ। सामान्य अवस्था हुँदाहुँदै पनि मलाई रोग लाग्यो, अस्पताल नै जानुपर्छ भन्ने मानसिकता त्याग्नुपर्छ। महामारीका बेला भय हटाएर आत्मबल बढाउन ध्यान गर्न सामुदायिक प्राकृति चिकित्सालय, रजहर, नवलपरासीका डा विनोद पौडेल सुझाउँछन्। यस्तै, संगीत सुन्नुपर्ने, नृत्य गर्नुपर्ने, श्वासप्रश्वास बढाउने कसरत गर्न पर्ने डा पौडेल बताउँछन्। कोरोनालाई जित्न रोग प्रतिरोधात्मक क्षमता मजबुत हुनुपर्छ। अनावश्यक डर, चिन्ता र भयले रोग प्रतिरोधात्मक क्षमता कमजोर बनाउँछ, प्राकृतिक चिकित्सक पौडेल भन्छन्, हामीले सकारात्मक मात्रै सोच्नुपर्छ। राम्राराम्रा कुरा मात्रै हेर्नुपर्छ। साथै, ध्यान गर्दा, संगीत सुन्दा, नृत्य गर्दा तथा आध्यात्मिक र धार्मिक किताबहरू पढ्दा डर, चिन्ता हटाउन सकिन्छ। घरभित्रै संगीत सुन्दै नृत्य गर्ने हो भने शारीरिक कसरत पनि हुन्छ र तनावको व्यवस्थापन पनि हुन्छ। तनाव व्यवस्थापन गर्न पर्याप्त पोषक तत्व, पानी, झोल कुरा नियमित खान डा बुढाथोकी सुझाउँछन्। यस्तै नियमित व्यायाम गर्ने, धूमपान तथा मद्यपान नगर्नेजस्ता आधारभूत कुरालाई ख्याल राख्नुपर्ने उनी बताउँछन्। शारीरिक रूपमा स्वस्थ हुन र रोग प्रतिरोधात्मक क्षमता बढाउन सन्तुलित खानपिन, व्यायाम, आराम मात्र होइन, आत्मविश्वास बढाउनुपर्नेमा बिजुक्छे जोड दिन्छिन्। हामीले आत्मविश्वास बलियो बनाउन व्यवहारमा परिवर्तन ल्याउनुपर्छ। केही असहज भए आत्तिने, डराउने, हडबडाउने होइन कि केही व्यवहार परिवर्तन गर्नुपर्छ, उनी भन्छिन्, लामोलामो सास फेर्ने, पानी, जुसलगायत झोल पदार्थ पटकपटक पिउने र भावनालाई बहकिन नदिने गर्नुपर्छ। विज्ञका अनुसार डर, त्रास, चिन्ता थप्ने र उनीहरूलाई भड्काउने काम युट्युब, फेसबुकजस्ता सामाजिक सञ्जालले गरिरहेका छन्। त्यसैले सबैभन्दा पहिले सकारात्मक कुरालाई मात्र ग्रहण गर्ने हो भने डर, चिन्ताले नसताउने डा बुढाथोकी बताउँछन्। हामी सामाजिक सञ्जालमा धेरै समयसम्म सक्रिय हुनुहुँदैन। आफूले सामाजिक सञ्जालबाट कस्तो सूचना लिने, कस्तो नलिने भनेर छुट्याउनुपर्छ, उनी भन्छन्, जस्तोसुकै कुरा हेर्दा हामीलाई भड्काउने र डर चिन्ता थप्न सक्छ। बिजुक्छे अहिलेको असामान्य अवस्थामा सामाजिक सञ्जालबाट टाढै रहँदा राम्रो हुने बताउँछिन्। अहिले भ्यु कमाउन युट्युबमा विभिन्न किसिमका भिडियो राख्ने गरिएको छ। त्यस्ता भिडियो हेर्दा मानिसको भावनालाई बहकाउने काम गर्छ, उनी भन्छिन्, त्यसैले अहिलेको असामान्य अवस्थामा सामाजिक सञ्जालबाट टाढै बस्दा नै राम्रो हुन्छ।"
महामारीकै बीचमा मच्छिन्द्रनाथको रथ तानियो (फोटो फिचर),काठमाडौं : वर्षा र सहकालका देवता रातो मच्छिन्द्रनाथको रथ शनिबार तानिएको छ । कोरोना भाइरस (कोभिड१९) संकटकै बीच रथारोहण गरिएको चौथो तीन शनिबार रथ तानिएको हो । यो पटक कोरोना संकट भएको भन्दै सांकेतिक रुपमा रथ तानिएको हो । रथलाई जावलाखेलबाट तानेर बुंगमति लगिने छ । शनिबार बिहानको नित्य पूजापछि दिउँसो रथ तानिएको हो । वैशाख शुक्ल प्रतिपदाका दिन मच्छिन्द्रनाथलाई रथारोहण गराइएको थियो । विगतका वर्षमा भीडभाडमा तानिने रथ यसपटक सीमित मान्छेको उपस्थितिमा तानिएको हो । ललितपुरका स्थानीयले पुल्चोकबाट मच्छिन्द्रनाथको रथ तानेका हुन् । कोरोना भाइरसको दोश्रो लहरपछि गत वैशाख १६ गतेदेखि निषेधाज्ञा जारी रहेकै बेला राजधानीको लामो मच्छिन्द्रनाथको रथयात्रा शनिबार सुरु गरिएको हो । जिल्ला प्रशासन कार्यालय ललितपुरले ५ जना भन्दा धेरै भेला हुन नपाउने आदेश जारी गरेको भोलिपल्ट जात्रा सुरु गरिएको हो । निषेधाज्ञाका कारण रथलाई पुल्चोकस्थित दमकल चोकबाट ५ सय मिटर टाढा पुर्याएर जात्रा टुंगाइएको छ । तस्बिर : सुनिता डंगोलअशोक दुलाल
आधुनिक संगीतका युगपुरुष,"जब स्टुडियोमा प्रेमध्वज प्रधान कुनै गीत गाइरहनुहुन्थ्यो तब उहाँको अनुहारमा गीतको भाव झल्किन्थ्यो। गीतका शब्दहरूलाई अनुहारले प्रदर्शन गथ्र्यो। हाँसिरहने, बिस्तारै बोलिरहने प्रधान मेरो सांगीतिक गुरु हुनुहुन्थ्यो। उहाँसँगको करिब २५ वर्षे सांगीतिक सहयात्रा साँच्चीकै मेरा लागि अनुपम अनुभव हो। उहाँकै गीत सुनेर हुर्किएँ। उहाँका शब्दहरू गुनगुनाउँदै गितार र हार्मोनियमका किबोर्ड चलाउन सिकेको हुँ। ससाना कुरामा लामा छलफल गथ्र्यो हामी। बागबजारमा रहेको उहाँको घरबाट पुतलीसडकमा रहेको मेरो आर्टोम्यूज स्टुडियोमा उहाँ हिँडेरै आउनुहुन्थ्यो। संगीतका केही नयाँ कुरा थाहा पाउनुभयो भने फोन गरेर सुनाउनुहुन्थ्यो। भन्नुहुन्थ्यो, जुगल आज मैले यो सिकेंनि, यति काम गरेर सकें। मोबाइलको घन्टी बज्यो भने अहिले पनि मलाई उहाँको फोन आएजस्तै लाग्छ। कोरोना महामारी सुरु भएपछि उहाँसँग प्रत्यक्ष भेट भएको थिएन। फोनमा भने कुरा भइरहन्थ्यो। स्वास्थ्यमा निकै सजक प्रधान हरेक चिजमा पर्फेक्ट प्याकेज हुनुहुन्थ्यो। आफ्ना आनीबानीमा आफ्नै नियन्त्रणमा हुनुहुन्थ्यो। लकडाउन खुलेपछि केहीप्रेमसम्बन्धी गीत र नेपाल भाषाको गीत रेकर्ड गर्ने योजना बनाएका थियौं। सामान्य अस्वस्थ भएर अस्पताल भर्ना हुनुभएको उहाँ अस्पतालबाट फर्कन पाउनु भएन। सम्झँदा अझै पनि विश्वास गर्न सकिरहेको छैन। जुगल भन्दै बोलाउँदै कतैबाट टुप्लुक्क आउनुहुन्छ कि जस्तो लाग्छ। उहाँको सरल स्वाभाव सबैले सिक्न पर्ने बानी हो। सरल खालको बानीव्यहोरा, समयमा उठ्नुपर्ने, हरेक दिन रियाज गर्ने, आँखामा राखे पनि नबिझाउने, सामान्य जीवन नैउहाँको व्यक्तित्व हो। संगीतप्रतिको लगाव पनि अजीवको थियो उहाँको। अरूले भन्दा फरक तरिकाले बुझ्नुभएको थियोगीतसंगीतलाई। गीतमा जस्तो कम्पोजीसन भएपनि सुन्दा सरल तरिकाले सुनिनुपर्छ भन्ने उहाँको मान्यता थियो। मुटुसम्म पुग्ने गरी गाउनुपर्छ भन्नुहुन्थ्यो हामीलाई। भन्नुहुन्थ्यो, गीतले स्रोताको मनलाई छोएर बहनुपर्छ। संगीत अरूले मन पराउने पेशा हो आफूले मन पराएर हुन्न। आफूले गाएको लेखेको त मिठो हुन्छ नि। तर अरूलाई मुटु छुनुपर्छ। गीतले स्रोताको मुटु हल्लाउनु पर्छ ताकि गीतका शब्दमा हरेकले आफूलाई कल्पना गरोस्। गीत गाउने गम्भीर काम हो तर सुन्ने मान्छेले हेर्दा सहज तरिकाले सुनिनुपर्छ। गीत सर्कसको कामजस्तो होइन नि भन्ने मान्यता थियो उहाँको। रियाज गर्न छाड्यो भने स्वरमा खिया लाग्छ भन्नुहुन्थ्यो। उहाँको गायकी नै यस्तो थियो कि जस्तो गीत पनि उहाँको हातमा पुगेपछि पर्फेक्ट बन्छ। गीत हिरा बन्थ्यो। गाउँदा हरेक शब्दलाई एक्प्रेसन गर्नुहुन्थ्यो। टोनमै गीतको भाव झल्किने। निकै मेहनत गर्नुहुन्थ्यो। गीतको शब्दले जे भन्छ त्यो भाव उहाँको अनुहारमा झल्किने गथ्र्यो।कुनै एउटा गीत रेकर्ड गर्दाचारपटक गाउनुहुन्थ्यो। उहाँको हातमा गीत परेपछि घरमै पटक पटक अभ्यास गर्ने। गीत कण्ठै पार्ने अजीवको स्वाभाव थियो। अहिलेका गायक गायिकाहरू स्टुडियोमै आएर गीत हेर्छन्। त्यहीँ लय सिक्छन् र हेरेर गाउँछन्। गाउनुलाई पेशा मात्रै सम्झने गायकगायिका पनि प्रशस्तै छन्। तर प्रेमध्वजका लागि गाउनु काम मात्रै नभएर गायकीमा लगाव हुनुपर्छ भन्ने भाव प्रबल थियो। प्रेमध्वजले गाउने गीत पहिल्यै मुखमा कण्ठाग्र हुन्थ्यो।गत वर्ष नेपाली हौं हामी गर्व गर्छौं भन्ने गीतमा सँगै काम गरेका थियौं। उहाँको लिपसिङ खिच्न बाँकी नै थियो। लकडाउनपछि गीत लन्च गर्ने तयारीमा थियौं। उहाँको लिपसिङ बिनाको यो राष्ट्रिय भावनाले ओतप्रात भएको गीत अधुरै हुनेभयो। करिब २५ वर्ष अगाडि उहाँसँग पहिलोपटक भेट भएको थियो। स्टाफ कलेजमा अलंकार नामक एल्बमको विमोचन थियो। त्यो एल्बममा मेरो म्युजिक एरेन्ज थियो। ललितकला क्याम्पसमा म्युजिक पढ्ने भाइबहिनीले यो एल्बम निकालेका थिए। गीत सुनिसकेपछि उहाँले भन्नुभएको थियो,सुन्दा परिपक्व सुनिने गीतमा पनि केही न केही कमजोरी हुन्छ। क्रमवद्धरूपमा सुधार्नुपर्छ। उहाँबाट मैले खासमा जिन्दगीको संघर्षको पाटो बुझे। संगीतमा धेरै मानिस रहर गरेर आउँछन् तर निकै थोरै मात्रै सफल हुन्छन् भन्ने उहाँ हरेकलाई लगनशील भएर काम गरिराख्न सुझाव दिनुहुन्थ्यो। नेपालमा अहिले मात्रै केही कलाकारहरू संगीतमै लागेर जीवनयापन गर्न सक्षम भएका छन् तर उहाँले कमाउनका लागि गीत गाउँछु भनेर नआउन अनुरोध गर्नुहुन्थ्यो। संगीतमा लागेकालाई पनि जीवनयापनका लागि अन्य काम गर्नका लागि भन्नुहुन्थ्यो। ताकि पैसा र लगानीको अभावमा बीचमै संगीत छाड्ने र पलायन हुने स्थिति नआओस्।संगीतमा ठुलो महत्वाकांक्षा राखेर आउन हँुदैन। यो एकै दिनमा सिकिँदैन भन्नुहुन्थ्यो उहाँ। हरेक दिन काम गरिरहने तर फलको आस नगर्ने पेशा हो यो भन्ने उहाँ साँच्चीकै सांगीतिक क्षेत्रका एक होनहार प्रतिभा हुनुहुन्थ्यो। काम गरिरहेपछि नाम र दाम कमाइन्छ भन्ने आशावादी व्यक्ति पनि। गीत गाउने गम्भीर काम हो तर सुन्ने मान्छेले हेर्दा सहज तरिकाले सुनिनुपर्छ। गीत सर्कसको कामजस्तो होइन नि भन्ने मान्यता थियो उहाँको। रियाज गर्न छाड्यो भने स्वरमा खिया लाग्छ भन्नुहुन्थ्यो। करिब७०० भन्दा बढी गीतमा स्वर दिनुभएका प्रधानका धेरै कालजयी गीतहरू त गुमनाम नै छन्। उहाँका गीतहरू कलेक्सन गर्ने क्रममा गुमनाम प्रायः भएका निकै कालजयी क्लासिक गीतहरू सुन्ने मौका पाएको थिएँ मैले। ती गीतहरूको चर्चा हुन जरुरी छ। पुनः रेकर्डमा ल्याएर बजारमा पठाउन जरुरी छ।नेपाली आधुनिक संगीतको उहाँ एक युगपुरुष हो। उमेरले ८५ वर्षको भर्याङ चढिरहँदा पनि प्रधान भने सिकारुजस्तो हरेक दिन रियाज गरिरहनुहुन्थ्यो। उहाँको टोन कहिल्यै बदलिएन। सदैव युवाजस्तो बुलन्द आवाज दिइरहनुभयो। उहाँबोल्दा मसिनो, सुस्त बोल्ने। जब स्टुडियोमा पसेर माइक अगाडि उभिनुहुन्थ्यो, अजीवको जाँगर देखिन्थ्यो उहाँमा। बुलन्द बोल्ड र ठुलो स्वर निस्कने अजीवको गुणस्तर थियो। पछिल्लो समय रेकर्ड भएका धेरै गीतहरूमा उहाँको स्वर सुन्दा यस्तो लाग्छ यी गीतहरूउहाँले अहिले नै गाउनुभएको हो र ? उमेर ढल्कँदै गएपछि प्रायःजसोमा स्वर काप्ने, गीत गाउन सास नपुग्ने हुन्छ तर उहाँको टोन कहिल्यै पनि परिवर्तन भएन। स्वर बदलिएन। भोकल कर्डलाई अति नै माया गर्ने। स्वरलाई माया गर्नुपर्छ भन्ने अति नै मिलनसार व्यक्ति। उहाँसँग भेटेर कुरा गरेको मानिस घमण्ड गर्न छाड्छ। उहाँको सरल व्यवहारले हरेक मानिस पग्लन्थ्यो। मेरो बाबाको पुस्ताले उहाँलाई सहकर्मीको रूपमा चिन्छ। मेरो पुस्ताले एक अग्रज दाजुको रूपमा चिन्छु र उहाँकै गीत संगीत सुनेर हुर्किएँ। मेरा छोराछोरीले समेत उहाँको स्वर मन पराएर गाउँछन्। नाति पुस्ताले अग्रज भनेर सम्मान गरेर उहाँको गीत सुन्छ। एउटै व्यक्तिले चार पुस्ताका स्रोतालाई तानेर राख्न सक्नु, आफ्नो स्वरमा बाँध्न सक्नु चानचुने कुरा नै कहाँ हो र ?बागबजारमा भान्जी र श्रीमतीसँगै घरमा बस्नुहुन्थ्यो। अमेरिकाको ग्रीनकार्ड छोडेर आउनुभएको थियो। उहाँको आमा असनको बुबा सिन्धुपाल्चोकको। बुबाआमाको मिल्ती भएन। २००१ सालतिरै पारपाचुके भयो। बुवाले अर्को बिहे गरेपछि आमाले असनमा कपडा पसल चलाउनुभयो। परिवारमा पुरानै जग्गाको किचलो थियो। काकाहरूसँग मुद्दामामिलाको झमेलाले समेत उहाँलाई अल्झायो। बुबाआमा पहिल्यै छुट्टिएकाले काकाहरूले अंशकै विषयमा किचलो गरे। यसैकारण पनि युवावस्थामा अझ धेरै संगीतलाई समय दिन सकिन भन्नुहुन्थ्यो उहाँ। अमेरिकी लाइब्रेरीमा काम गर्नुहुन्थ्यो। केहीवर्ष जागीरबाट विदा लिएर संगीत सिक्नका लागि भारत जानुभएको थियो। प्रधान नेपालमै पहिलोपटक डिस रेकर्ड निकाल्ने गायकको रूपमा चिनिनुहुन्छ। नेपाली गीतलाई मुम्बईमा लगेर रेकर्ड गरेर नेपालमा डिस रेकर्डको सुरुआत गर्नुभएको थियो। मुम्बईमा नै बसेर भारतका वरिष्ठ संगीतकार जयदेवसँग संगीत सिक्नुभएको थियो। स्वरका लागि निकै अनुशासित र नयाँपुस्ताका प्यारा थिए प्रधान। भर्खरै सिक्दै गरेका युवापुस्तासँग काम गर्ने मन गर्ने मान्छे हो उहाँ। भन्नुहुन्थ्यो, हामीले यसरी सिक्ने अवसर पाएनांै र दुःख भयो। तर नेपाली संगीतलाई माया गर्ने र भविष्य खोज्नेहरूलाई हामीले सहयोग गर्नुपर्छ। प्रायःजसो गीत विमोचन तथा सांगीतिक कार्यक्रममा उहाँ पुगेकै हुनुहुन्थ्यो। नेपाली आधुनिक गीतसंगीतमा नेपाली शैली भित्र्याउने पनि उहाँहरूकै समूहले हो। नातिकाजी, शिवशंकर, नारायण गोपाल, प्रेमध्वज प्रधानको पालामा नै नेपाली आधुनिक गीतको शैली परिवर्तन भएको हो। यसपछि नै नेपाली संगीतले धार परिवर्तन गरेको हो।नेपाली शैलीमा गीत रेकर्ड हुन थालेको हो। यो अघि बन्ने नेपाली गीतहरू हिन्दी जस्तै हुन्थ्यो। हिन्दी गीतको शैली र स्वाद आउने गथ्र्यो नेपाली गीतमा। हिन्दी गीतमा नेपाली शब्द भरेजस्तै सुनिन्थ्यो गीत। उहाँहरूको पालादेखि नै नेपालको आधुनिक गीतले आफ्नो शैली पायो। करिब एक दशकअघि उहाँको गायनमा केही ग्याप भयो। पुराना दाँत झरेर नयाँ दाँत लगाउनुभएको थियो। कृत्रिम दाँत अलि मोटो हुनेरहेछ। गीत गाउँदा शब्दहरू प्राकृतिक जस्तो सहज तरिकाले उच्चारण नहुने उहाँको अनुभव थियो। कृत्रिम दातालाई आफैंले घोटेर आफ्नो स्वर अनुकूल बनाउनुभएको थियो। स्टुडियोमा आउँदा तीन चार सेट दाँत लिएर आउनुहुन्थ्यो। फरक फरक दाँत लगाएर गीत रेकर्ड गर्नुहुन्थ्यो।जुन गीत उहाँका लागि पर्फेक्ट सुनिन्छ त्यही फाइनल हुन्थ्यो। संगीतमा मिहिन लगाव भएकै कारण उहाँ प्रेमध्वज प्रधान बन्नुभएको हो।भन्नुहुन्थ्यो, गीतगाउन सक्नु कला हो यसको व्यापार गर्नु हुन्न। सिर्जनाको किनबेच हँुदैन। मूल्य पनि हुँदैन। अनमोल चिज मन पर्नेहरूले बुझ्ने गर्छन् संगीतको मर्म र स्वाद।प्रस्तुति : अजवी पौड्याल"
भ्रमले सामा र स्याला गाउँका बस्ती नै लालपूर्जाविहीन !,"गोरखा : तेस्रो विश्वयुद्ध हुँदैछ। १८ वर्षदेखि ६० वर्षसम्मका पुरुषलाई जबर्जस्ती युद्धमा लैजान्छन् भनेर गाउँभरि हल्ला चल्यो। त्यसैले २०३८ सालको जनगणनामा गाउँलेहरुले नाम ढाँटेर कसैले ढुंगामाटो, कसैले नदीखोला, कसैले वनजंगलको नाम टिपाए। त्यसपछि २०४० सालमा गाउँमा नापी आयो। धेरै जग्गा नाप्यो भने हदबन्दी लाग्छ भनेर फेरि अर्को हल्ला चल्यो। गाउँलेहरुले अलिअलि मात्र जग्गा नापे। धेरै जग्गा छुटाए, चुमनुब्री गाउँपालिका २ का वडाअध्यक्ष पेम्बारेताले भने, त्यसको फल अहिले भोगिरहनु परेको छ। महिलाहरुको खुरुखुरु नागरिकता बन्यो, तर नाम ढाँटेकाले पुरुषहरुको नागरिकता बनाउन साह्रै गाह्रो भयो। ठूलाठूला गाउँबस्तीहरु नाप्दै नापेनन्। अहिले लालपूर्जाविहीन बस्तीमा बस्नु परेको छ। जति मिहिनेत गरे पनि लालपूर्जा बनाउनै सकिएन। चुमनुब्री२ स्यालाका ११५ घरधुरीका बासिन्दा लालपूर्जाविहीन बस्तीमा बस्छन्। पर्यटकीयस्थल भएकाले यहाँ दैनिक सयौँ विदेशी पर्यटक आउँछन्। ठूलाठूला होटल, होस्टेलसहितका ठूला विद्यालय, करोडौँ खर्चेर गुम्बा बनेका छन्, तर जग्गाको लालपूर्जा छैन। चुमनुब्री गाउँपालिका १ सामागाउँको माथिल्लो टोलमा १३१ घरधुरीको पनि लालपूर्जा छैन। मनास्लु आरोहण र लार्केपास जाने पर्यटकको केन्द्र रहेकाले त्यहाँका अधिकांश घरमा होटल व्यवसाय सञ्चालित छन्। करोडौँ खर्च गरेर होटल, लज निर्माण गरेका छन्। ४० वर्षभन्दा पहिलेदेखि बनेका ती घरहरु कुनैको पनि लालपूर्जा नरहेको वडाअध्यक्ष वीरबहादुर लामा बताउँछन्। अर्को पर्यटकीय बस्ती नाम्रुङको पनि लालपूर्जा छैन। यहाँका ३८ घरधुरीको लालपूर्जा छैन, स्थानीय लाक्पाडुण्डुप लामा भन्छन्। यी बस्तीमा सरकारले लाखौँ, करोडौँ खर्च गरेर एकघर एक धारा खानेपानी योजना निर्माण गरिदिएको छ। लाखौँ करोडौँ खर्चेर विद्यालय, स्वास्थ्यचौकी निर्माण गरेको छ तर घरको लालपूर्जा दिएको छैन। ४० वर्षभन्दा अघिदेखि बसोबास गर्दै आएका यहाँका जनताले जग्गा नापी गरिदिनुपर्यो भनेर सँधै सरकार गुहार गरिरहेका छन्, वडाअध्यक्ष वीरबहादुर लामा भन्छन्, सरकारले गठन गरेको सुकुम्बासी समस्या समाधान आयोगले भूमिहिन सुकुम्बासी र अव्यवस्थित बसोबास भएकाहरुलाई लालपूर्जा दिने भनेर चार वर्षअघि पनि फाराम भराएको थियो। अहिले पनि भराएको छ। अबचाहिँ घरजग्गा धनीले पक्का पनि लालपूर्जा पाउँछन् भन्ने आशा छ। तिब्बतबाट सामान ल्याउने, तल बेच्ने, आलु, करु, फापर रोपेर हातमुख जोर्ने भनेर गाउँलेहरु स्यालामा बस्न थालेको वडा नम्बर २ का अध्यक्ष पेम्बारेता लामा बताउँछन्। गाउँलेहरु आफ्नो घर, आफ्नो जग्गा भनेर बसेका छन्, तर वैधानिक रुपमा देखाउने कागज छैन, लामाले भने, अहिले सरकारले अव्यवस्थित बसोबास गरेकालाई वैधानिकता दिने भनेर जुन काम अघि बढाएको छ, त्यसपछि यहाँका जनताले लालपूर्जा पाउँछन् भन्ने ठूलो आशा छ। यसअघि पनि आशा देखाउँदै निराश बनाउँदै गरेकाले यसपटक सरकाले पक्कै पनि लालपूर्जा दिएर जनतालाई राहत दिनुपर्नेमा उनको जोड छ। चुमनुब्री गाउँपालिका १ को लालपूर्जाविहीन सामागाउँ। तस्बिर : शिव उप्रेती।"
कोभिड १९ भर्सन २०,"सर, यो हप्ता कोभिड डेडिकेटेड सेन्टरमा कसको ड्युटी ? (कोभिड १९ को दोस्रो लहरसँगै अधिकतर शंकास्पदको पीसीआर रिपोर्ट पोजिटिभ आउन थालेबाट केही दिन अगावैदेखि हामीले जुनसुकै उद्देश्यले अस्पतालमा भर्ना गरेको बिरामीको पीसीआर रिपोर्ट नआएसम्म होल्डिङ एरियामा राख्ने गरेका थियौं। त्यसो त कोभिड १९ को दोस्रो लहरलाई नियन्त्रणमा राख्न सकियोस् भनेर परीक्षण शुल्क ५०० मात्र कायम गर्नुका साथै आर्थिक रूपमा आफू विपन्न भएको स्वघोषणा गर्ने व्यक्तिलाई निःशुल्क परीक्षण गर्ने व्यवस्था मिलाएका थियौं।) अन्य समयमा गर्भवती महिलालाई प्राथमिकतामा राखी तिनीहरूको अपरेसनसुरुआतीमा गथ्र्यौं। तर अपरेसन टिममा सहभागी हुने एनेस्थेटिस्ट एवं उनका सहयोगीहरूका लागि पीपीई लगायतका सामग्री किफायती होस् भन्ने उद्देश्यले आईसीयूमा राउन्ड सकेलगत्तै अपरेसन थाल्ने निर्णय भयो। ठिकै हो जस्तो लाग्यो।यसअघि सिजेरियनबाटै बच्चा पाएकी महिला योपटक ३७ हप्ता पूरा गरिसक्ने क्रममा गर्भभित्रको शिशु कम चलेको तथा शिशुवरिपरि पानीको मात्रा सामान्यतः भन्दा घटेको कारण अनिष्ट नहोस् भनेर सिजेरियन अपरेसन दोहोर्याउनु पर्ने बाध्यता आइलागेको थियो। कोभिड १९ को पहिलो लहरमा पनि कोभिड पोजिटिभ केस सुत्केरी हुने तथा सिजेरियनबाट बच्चा पाउने गरेको थियो। तर यो पटकको समस्या अलि चर्को छ। चीनको वुहानमा देखिएको भाइरसभन्दा यो पटकको भाइरसका कारण रोग सर्ने दर बढी छ। करिब ११ बजे (बिहान) तिर मेरा पोष्टग्राजुएट सहकर्मी डा नवीन पाण्डेले भने, सर, अबको १५ मिनेटमा एनेस्थेटिस्ट आइपुग्ने जानकारी छ, हामी पनि पुग्ने हो कि ?हुन्छ, म आउँदैछु।म कार्यरत धुलिखेल अस्पतालको हाम्रो आफ्नै भवन छुट्टै रहेका कारण त्यसैलाई कोभिड डेडिकेटेड सेन्टरका रूपमा परिणत गरिएको थियो। केवल एक हप्ताको अन्तरालमै त्यो भवनभित्र पस्दाको अनुभूति अन्य बेलामा भन्दा नितान्त फरक पाएँ। जोखिम छ, थाहा छ। मनमा आपैं संक्रमित भइएला कि भन्ने डर छ। तर पनि जोखिम र डरभन्दा आफ्नो जिम्मेवारी, मानवीयता एवं मेडिकल इथिक्सलाई प्राथमिकता राखें। आफ्नो धर्म निभाउन गएँ। डनिङ एरिया (पीपीई लगायतका पोशाक लगाउने क्षेत्र) मा पुगेपछि मेरो लागि पनि ओटी ड्रेस, पीपीई सेट, त्यसमाथि थप प्लाष्टिक कभर, बुट ठिक्क पारेर राखेको थियो। त्यहाँ डयुटीमा रहेका नर्सबाट आवश्यक निर्देशनहरू पाएँ। संक्रमण नियन्त्रणका सम्पूर्ण सिद्धान्त पालना गरी अपरेसनका लागि तयार भएँ। मनमा कुत्कुती लाग्यो, म कस्तो देखिएँ होला, यो पूरा पोशाकमा ? त्यहाँ रहेका सिस्टर ईन्चार्जलाई उनकै मोबाइलबाट एकदुईवटा फोटो खिच्न लगाएँ। अनि आफूले लगाएर गएको लुगा, जुत्ता, अपरेसन सकेपछि नुहाउआवश्यक स्याम्पु र टावेल एउटा झोलामा राखी, झोलाको बाहिरपट्टि आफ्नो नाम लेखेर झोला लिई अपरेसन थियटरतर्फ लागें। अपरेसन थियटर पुग्नुअगावै प्यासेज, भर्याङमै झोला छाडी लिफ्टमार्पत् अपरेसन थियटर भएको फ्लोरमा आएँ। सिजेरियन अपरेसन गर्नुपर्ने बिरामीलाई ढाडमुनि लट्ठयाउन ठिक पारेको रहेछ। स्क्रब गर्ने (हात धुने) एरियामा गई अल्कोहल झोलले हात धोई अपरेसन कोठामा छिरें। एसिस्टिङ नर्सले ओटी ड्रेस लगाइदिइन्। यसरी मेरो शरीरमा चार पत्र कपडा भयो। अपरेसन कोठाभित्र एसी चलाउन वर्जित थियो। चिसो बनाउने विकल्प थिएन। बिस्तारै शरीरमा पसिना निक्लिन थाल्यो। ओहोऽ एन९५ मास्कमाथि एउटा अर्को मास्क लगाई टेपले टाँसेको थिएँ। त्यसमाथि गगल्स अनि भाइजर लगाएको थिएँ। एन ९५ मास्कको कसिलो डोरीले नाकको डाँडीमा अचाक्ली पीडा हुन थाल्यो। सबै पीडा बिर्सी अपरेसन थालें। अन्य बेला एउटा सिजेरियन अपरेसन गर्न २५ देखि ३५ मिनेट लगाउँथें। तर संक्रमण नियन्त्रणका अधिकतम उपाय अपनाउँदै, पटकपटकको बाफिएको भाइजर एवं गगल्सको सामना गर्दै करिब ५५ मिनेटमा अपरेसन सिध्याई ओटी गाउन त्यहीँ फुकाली ओटीबाट बाहिर निस्कें। आमा र नवजात शिशु स्वस्थ रहेको जानकारी पाएँ, एनेस्थेटिस्ट एवं पेडियाट्रिसियनबाट। सुत्केरी आमाले सुत्केरी हुने समयसम्मको पीडा बिर्सेजस्तै मैले पनि अघिको सबै पीडा बिर्सें। चिसो बनाउने विकल्प थिएन। बिस्तारै शरीरमा पसिना निक्लिन थाल्यो। ओहोऽ एन९५ मास्कमाथि एउटा अर्को मास्क लगाई टेपले टाँसेको थिएँ। त्यसमाथि गगल्स अनि भाइजर लगाएको थिएँ। एन९५ मास्कको कसिलो डोरीले नाकको डाँडीमा अचाक्ली पीडा हुन थाल्यो। लिफ्टबाट माथिल्लो फ्लोरमा आई डफिङ एरिया (लुगा फुकाल्ने क्षेत्र) मा आई सबैभन्दा भित्रको ओटी ड्रेस र अण्डरवेयर बाहेक पीपीई लगायतका बाहिरी कपडा, बुट, गगल्स, क्याप, भाइजर पटकपटक स्यानीटाइजर लगाउँदै फुकालें र स्नान कक्षमा पस्नुपूर्व ओटी ड्रेस फुकालें। ती कपडाहरू लन्ड्री पठाउने ठाउँमा होशियारीपूर्वक राखी नुहाएँ। त्यसपछि आफ्नै लुगा लगाई घर फर्कें। घरमा आई फेरि एकपटक नुहाएँ। साँझ आमा र बच्चाको स्वास्थ्य अवस्था फोनबाट बुभें। सबै ठिक छ भन्ने अपडेट पाएँ। कोरोनाजस्तो महामारी फैलिरहेको बेला पर्ख, भोलि गरुँला, पछि गरौंला भन्न नमिल्ने कुरामा प्रसुती सेवा पनि पर्दछ। विश्वभरिका प्रसुती रोग विशेषज्ञ, मिडवाईफ, अन्य चिकित्सक, नर्स, सफाईकर्मीको पनि आआफ्नै अनुभूति होला। तर मैले यो पटकको कोभिड १९ यसरी अनुभूति गरें। भोलिपल्ट सिस्टर इन्चार्जले फोटो पठाइदिइन्। केही वाक्यसहित फेसबुक र ट्विटरमा दुईवटा फोटो अपलोड गरेको क्षणभरमै थुप्रै कमेन्टसहितको लाइक पाएँ। ट्विटरमा यसअघि ८१० लाइकबाहेक पाउँदिन थिएँ, तर यो पटकको मेरो कर्मले धेरैको मन छोयो क्यार। कतिपयले रिट्विट गरे, कतिपयले यसै बहानामा मलाई फलो गरे। कर्मको फल मिठो हुँदोरहेछ। मेरो यो कमिटमेन्टका कारण सारा स्वास्थ्यकर्मीले नै जस पाउने कमेन्ट पाएँ। धन्य भएँ। सबैको जय होस्।"
"सचेत रहौं, मनोबल बढाऔं","काठमाडौं : कोरोना संक्रमणको दर तीव्र छ। अस्पतालमा ठाउँ छैन। त्यसमाथि अक्सिजन अभाव थपिएको छ। यस्तो अवस्थामा धेरैलाई चिन्ता छ संक्रमण भइगयो भने कसरी पार लगाउने होला ? चिकित्सक र विज्ञको सुझाव छ यसको सबैभन्दा ठूलो उपचारै मनोबल हो। सावधानी अपनाऔं, भरसक रोग लाग्नै नदिऔं। लागिगए चिन्ता नलिऔं। उच्च मनोबल बनाऔं। आत्मशक्ति बलियो छ भने मानिसले जस्तोसुकै रोगलाई पनि जित्न सक्छ, नेपाल चिकित्सक संघका कोषाध्यक्ष डा प्रकाश बुढाथोकी भन्छन्, तर, मानसिक रूपमा कमजोर भयौं भने सानोतिनो रोगले पनि कमजोर बनाउँछ। असामान्य परिस्थितिमा आत्तिनु सामान्य भए पनि त्यसले दैनिक जीवन प्रभावित हुन नहुने मनोविद् विजया बिजुक्छेको सुझाव छ। आफूले चाहेभन्दा भिन्न किसिमका घटनाले पनि भय उत्पन्न हुने उनको बुझाइ छ। अहिलेको डर र चिन्ता कोभिडको मात्र होइन। सबैभन्दा ठूलो चिन्ता आईसीयू र भेन्टिलेटर अभाव हो, बिजुक्छे भन्छिन्, अस्पतालहरूमा बेड नपाउनु, अक्सिजन नहुनुजस्ता कुरालाई लिएर मानिस आत्तिएका छन्। कोरोनासँग लड्न शरीरमा रोग प्रतिरोधात्मक शक्ति आवश्यक पर्छ। मानसिक वा मनोवैज्ञानिक रूपमा मनोबल उच्च हुनुपर्छ। अनि मात्रै रोगलाई जित्न सकिन्छ। म ठीक छु, अरू सबै संक्रमित छन् भन्ने मानसिकता राख्नुपर्छ। संक्रमण भयो भन्दैमा मरिहाल्छु कि भन्ने भावना त्याग्नुपर्छ, डा बुढाथोकी भन्छन्, कोरोना संक्रमण भएका ८५ प्रतिशतमा लक्षण देखिँदैन। उनीहरूको अवस्था सामान्य नै हुन्छ। सामान्य अवस्था हुँदाहुँदै पनि मलाई रोग लाग्यो, अस्पताल नै जानुपर्छ भन्ने मानसिकता त्याग्नुपर्छ। महामारीका बेला भय हटाएर आत्मबल बढाउन ध्यान गर्न सामुदायिक प्राकृति चिकित्सालय, रजहर, नवलपरासीका डा विनोद पौडेल सुझाउँछन्। यस्तै, संगीत सुन्नुपर्ने, नृत्य गर्नुपर्ने, श्वासप्रश्वास बढाउने कसरत गर्न पर्ने डा पौडेल बताउँछन्। कोरोनालाई जित्न रोग प्रतिरोधात्मक क्षमता मजबुत हुनुपर्छ। अनावश्यक डर, चिन्ता र भयले रोग प्रतिरोधात्मक क्षमता कमजोर बनाउँछ, प्राकृतिक चिकित्सक पौडेल भन्छन्, हामीले सकारात्मक मात्रै सोच्नुपर्छ। राम्राराम्रा कुरा मात्रै हेर्नुपर्छ। साथै, ध्यान गर्दा, संगीत सुन्दा, नृत्य गर्दा तथा आध्यात्मिक र धार्मिक किताबहरू पढ्दा डर, चिन्ता हटाउन सकिन्छ। घरभित्रै संगीत सुन्दै नृत्य गर्ने हो भने शारीरिक कसरत पनि हुन्छ र तनावको व्यवस्थापन पनि हुन्छ। तनाव व्यवस्थापन गर्न पर्याप्त पोषक तत्व, पानी, झोल कुरा नियमित खान डा बुढाथोकी सुझाउँछन्। यस्तै नियमित व्यायाम गर्ने, धूमपान तथा मद्यपान नगर्नेजस्ता आधारभूत कुरालाई ख्याल राख्नुपर्ने उनी बताउँछन्। शारीरिक रूपमा स्वस्थ हुन र रोग प्रतिरोधात्मक क्षमता बढाउन सन्तुलित खानपिन, व्यायाम, आराम मात्र होइन, आत्मविश्वास बढाउनुपर्नेमा बिजुक्छे जोड दिन्छिन्। हामीले आत्मविश्वास बलियो बनाउन व्यवहारमा परिवर्तन ल्याउनुपर्छ। केही असहज भए आत्तिने, डराउने, हडबडाउने होइन कि केही व्यवहार परिवर्तन गर्नुपर्छ, उनी भन्छिन्, लामोलामो सास फेर्ने, पानी, जुसलगायत झोल पदार्थ पटकपटक पिउने र भावनालाई बहकिन नदिने गर्नुपर्छ। विज्ञका अनुसार डर, त्रास, चिन्ता थप्ने र उनीहरूलाई भड्काउने काम युट्युब, फेसबुकजस्ता सामाजिक सञ्जालले गरिरहेका छन्। त्यसैले सबैभन्दा पहिले सकारात्मक कुरालाई मात्र ग्रहण गर्ने हो भने डर, चिन्ताले नसताउने डा बुढाथोकी बताउँछन्। हामी सामाजिक सञ्जालमा धेरै समयसम्म सक्रिय हुनुहुँदैन। आफूले सामाजिक सञ्जालबाट कस्तो सूचना लिने, कस्तो नलिने भनेर छुट्याउनुपर्छ, उनी भन्छन्, जस्तोसुकै कुरा हेर्दा हामीलाई भड्काउने र डर चिन्ता थप्न सक्छ। बिजुक्छे अहिलेको असामान्य अवस्थामा सामाजिक सञ्जालबाट टाढै रहँदा राम्रो हुने बताउँछिन्। अहिले भ्यु कमाउन युट्युबमा विभिन्न किसिमका भिडियो राख्ने गरिएको छ। त्यस्ता भिडियो हेर्दा मानिसको भावनालाई बहकाउने काम गर्छ, उनी भन्छिन्, त्यसैले अहिलेको असामान्य अवस्थामा सामाजिक सञ्जालबाट टाढै बस्दा नै राम्रो हुन्छ।"
जसपामा दुई धार : यादव पक्षलाई नबोलाई संसदीय दलको नेतामा महतो चयन,काठमाडौं : जनता समाजवादी पार्टी (जसपा)को एक खेमाले उपेन्द्र यादव पक्षलाई नबोलाई नेता राजेन्द्र महतोलाई संसदीय दलका नेता चयन गरेको छ । अध्यक्ष महन्थ ठाकुर समूहले बिहीबारै भक्तपुरस्थित एक होटलमा महतोलाई दलका नेता छानेको एक नेताले बताए । ती नेताले होटलको उक्त भेलामा १८ सांसद सहभागी भएको जानकारी दिए । यादव पक्षले भने महतोलाई नेता चयन गरेको बारेमा अनभिज्ञता जनाएको छ । संसदीय दलको विधान हुने र त्यो विधान केन्द्रीय कार्यकारिणी समितिबाट अनुमोदन हुनुपर्ने व्यवस्था रहेको यादव पक्षको भनाइ छ । जसपा संघीय परिषद् अध्यक्ष डा बाबुराम भट्टराई र अर्का अध्यक्ष यादव प्रधानमन्त्री केपी शर्मा ओलीलाई हटाउने पक्षमा थिए । ठाकुर र महतो भने प्रधानमन्त्री ओलीका पक्षमा उभिएका हुन् । उनीहरूकै सहयोगका कारण ओली पुनः प्रधानमन्त्री नियुक्त भएका छन् । एमालेको माधवकुमार नेपाल पक्ष र जसपाको ठाकुर र महतो पक्षले साथ नदिएपछि बिहीबार कांग्रेस र माओवादी केन्द्र संयुक्त सरकार गठनका लागि बहुमत जुटाउन असफल भएका थिए । त्यसपछि सबैभन्दा ठूलो दलका नेताको हैसियतमा प्रधानमन्त्री नियुक्त भएका ओलीले ठाकुर र महतोलाई सरकारमा आउन आह्वान गरेका थिए । डा भट्टराई र यादव पक्षका सांसदले हालै प्रधानमन्त्री ओलीले प्रतिनिधिसभामा विश्वासको मत लिने क्रममा विपक्षमा मत दिएका थिए । ठाकुर र महतो पक्षका सांसद भने तटस्थ बसेका थिए ।
अक्सिजन सिलिन्डर ल्याइँदै,"काठमाडौं : गैरआवासीय नेपाली संघ (एनआरएनए) ले अक्सिजन पठाऔँ, आफन्तको ज्यान बचाऔँ अभियान सुरु गरेको छ। कोभिड१९ को दोस्रो लहरले मातृभूमि नेपाल आक्रान्त भए पछि अस्पतालमा अक्सिजन, आईसीयू, बेड, र अत्यावश्यक स्वास्थ्य सामग्रीको अभाव हुँदा दिनप्रतिदिन मृत्यु हुनेको संख्या बढ्न थालेपछि संघले सो अभियान सुरु गरेको हो। संकटको घडीमा नेपालमा अक्सिजन पठाऔँ, आफन्तको ज्यान बचाऔँ अभियानका साथ आर्थिक संकलन अभियान थालेको संघका महासचिव डा हेमराज शर्माले जानकारी दिए। संघका अनुसार ओमानबाट ५ सय ५० अक्सिजन सिलिन्डर मे १५ तारिख नेपाल आउनेछ। सिलिन्डरको लागि लाग्ने करिब रु ७५ लाख मध्यपूर्वका गैरआवासीय नेपालीहरूले जुटाएका हुन्। ढुवानीको व्यवस्था सरकारले गरेको छ। चीनबाट १ सय ७० अक्सिजन कन्सन्ट्रेटर केही दिनमा नेपाल आउनेछ। यसको लागि रु १ करोड ३७ लाख खर्च लाग्नेछ। जसमध्ये एनसीसी चीनले ७० अक्सिजन कन्सन्ट्रेटरको सहयोग गर्नेछ। ढुवानी खर्चको लागि नेपाल सरकारसँग समन्वय भइरहेको छ। एनसीसी अस्ट्रेलियाले रु १ करोड बराबर र एनसीसी यूएसएले कम्तीमा रु ६० लाख बराबर सहयोग जुटाउने अभियान सुरु गरेका छन्। अफ्रिकामा रहेका गैरआवासीय नेपालीहरूबाट रु १५ लाखबराबरको अक्सिजन सिलिन्डर नेपालको विभिन्न अस्पतालमा वितरण गरिएको छ। अन्य एनसीसीहरूबाट सहयोग संकलन अभियान सुरु गरेको संघले जनाएको छ। अक्सिजन र अक्सिजन सिलिन्डरको चर्को अभावमा नेपालमा संक्रमित बिरामीको ज्यान जाने क्रम बढेपछि राजदूतावासले समेत चासो व्यक्त गरेको छ। ओमानका लागि नेपाली राजदूत शर्मिला पराजुलीको सक्रियतामा विभिन्न निकायसँग सहकार्य गरी सिलिन्डर नेपाल पठाउन लागिएको हो। खरिद गरिएको अक्सिजनको सिलिन्डर मस्कटबाट राष्ट्रिय ध्वजावाहक विमान नेपाल एयरलाइन्सको विमानले ल्याउनेछ। यसका लागि उक्त विमान शनिबार मस्कटको लागि प्रस्थान गर्नेछ। नेपाल एयरलाइन्सका महाप्रबन्धक डिमप्रकाश पौडेलका अनुसार ओमानबाट सिलिन्डरसहित फर्किने विमान सोही दिन साँझ चीनको बेइजिङको लागि प्रस्थान गर्ने बताए। बेइजिङमा संकलित करिब चार सय थान अक्सिजन कन्सर्नटेटर र अन्य औषधीय सामग्री लिन जाने तयारी भएको पौडेलले जानकारी दिए। बेइजिङमा दैनिक उत्पादन हुने करिब ५ सय ५० थानका दरले सिलिन्डर लिन उक्त विमान प्रत्येक दिन बेइजिङ उडान भर्ने बताइएको छ। अन्य मुलुकमा पनि अत्यावश्यक उपचारका सामग्री उपलब्ध हुन सक्ने भन्दै निगमको सबै जहाजलाई तयारी अवस्थामा राखिएको छ।"
नासुको आँसु,"नेपालको सार्वजनिक प्रशासनमा जनताको सबैभन्दा नजिक र फ्रन्टलाइनमा रहेर सेवा प्रवाह गर्ने अनि जनतालाई सेवा प्रवाह मात्रै गर्दैनन्। कतिपय अवस्थामा नासुहरूले संविधान होइन। संविधानका विशेषता, संघीयताका सिद्वान्त र लोकतन्त्रमा आधारभूत मूल्यमान्यताहरू नै प्रवाह गरिरहेका छन्। लोकतन्त्रका विशेषता डेलिभरी दिँदै सेवाग्राहीलाई सुशासनको प्रत्याभूति दिलाउने पद हो नायब सुब्वा। हाल प्रस्तावित विधेयकमा नायब सुब्बाहरूको करियर वृत्तिविकासको मार्ग प्रशस्त गर्नेभन्दा भएका प्रावधानभन्दा पछाडि फर्किएको देखिन्छ। विधेयक यस्तो छ भने यता केही नायव सुब्बा साथीहरूको चर्चिकला देखेर कसैले पद केहो भनेर सोधेमा नासु भन्न पनि अति शरम लागेर आउँछ। जिन्दगीभर बढुवा नहुने पद पनि के पद भन्नु ? शैक्षिक योग्यता भएर पनि माथिल्लो पदमा प्रमोसन हुन नपाउने पदको पनि के फुर्ती गर्नुजस्तो लाग्छ। हिजो यही पदमा र योभन्दा तल्लो पदबाट सेवा प्रवेश गरेर आन्तरिक प्रतिस्पर्धाको सहारा लिएर सहसचिव र सचिवबाट रिटायर्ड भएर अहिले फुर्ती लगाउने देख्दा माया होइन दया लागेर आउँछ, अहिलेको आफ्नै पद र विधेयकका दफा पढेर। सबैभन्दा बढी दुःख त मेरो केही समय पहिलाको हाकिमलाई देखेर लाग्छ जो मात्रै एसएलसी पास भएर पनि कार्यालय प्रमुखको पदमा विराजमान छन्। हामी केही साथीहरू दुईदुईवटा विषयमा स्नातकोत्तरतह सकेर अनि निजामती सेवामा आउनुअघि तिनै एसएलसी परीक्षा दिन लागेका भाइबैनीहरूको फलामे ढोका पार गराउन लागेकोर आज आफ्नै हाकिम ग्रेडिङ सिष्टमको बलमा एसईईको सहारा लिएर बढुवा हुन सफल भएका छन्। यो लेख पूर्वहाकिमलाई खुइल्याउने उद्देश्यले लेखिएको होइन। कुनै दिन यो लेख हाकिम सापले पनि पढ्नु होला। भोलि यही लेखका कारण हिजोसम्म राम्रै भएको सम्बन्धमा चिसो पसेर जाला तर मेरो सम्बन्धमा दरार ल्याउने कदापि होइन। हाकिम साप हजुरलाई सम्मान गर्दा गर्दै पनि म यो भन्न बाध्य छु कि मैले त निजामती सेवाको एउटा प्रतिनिधि पात्रको उदाहरण मात्रै दिएको हो। हो, हाकिम साप आज निजामती सेवामा हजुर एक्लो हुनुहुन्न हजुरजस्ता धेरै आज हुलाकमा निमित्त चलाएर त्यो पनि डबल डिग्रीवाला आफूसमान पदका नासुहरूको नमस्कार खाएर सान र मानले बस्नुभएको छ। हजुरहरूले यो कहिले सोच्नु हुन्न कि यिनिहरूको मनमा यस्ता कुराले के कस्तो अनि सेवा प्रवाहमा कस्तो असर पर्छ भनेर। केही समय निजामती किताबखानामा रहँदा केसम्म देखियो भने हिजो मुखिया, बहिदारबाट छिरेका साथीहरू आज सुब्बामा रिटायर्ड भएका छन् तर सुब्बामा छिरेका साथीहरू आन्तरिकको बलमा सहसचिवबाट अवकाश लिएका छन्। यसबाट थाहा हुन्छ कि आन्तरिक प्रतिस्पर्धा पनि एक पदलाई दिएमा त्यसले निजामती सेवामा कस्तोसम्म फरक पार्दोरहेछ। सायद एउटा मान्छेको मायाले कति फरक पर्छ जिन्दगीमा भनेझैं एउटा पदको मात्रै प्रतिस्पर्धाले कति फरक पर्छ पदसोपानमा। पद भन्न यस अर्थमा पनि लाज लाग्छ।कसैले निजामती सेवामा छुभन्दा कुन पद भनेर नसोधोस् भनेर मनमनै पशुपतिनाथ पुकार्नुपर्ने अवस्था आएको छ धेरैपटक। धेरैजसो साथीहरू अख्तियारको स्ट्रिङमा परेका छन्। नपरुन् पनि कसरी ? समाजका सरकारी जागिर भन्नेबित्तिकै कमाउने, घर बनाउने भन्ने सोच यसरी विकसित भएको छ। जागिर खाएर कमाउन सकिएनभन्दा लाज लाग्ने अवस्था छ। तल्लो घर,माथिल्लो घर सबैकाले कमाएका छन् भनेर समाज र परिवारबाटै दबाब आउँछ। दबाब झेल्न नसकेर पनि साथीहरूस्ट्रिङ अपरेसनमा परेका छन्। समाचार हेर्छु अनि सेवाग्राही र हाकिमको व्यवहार हेर्दा सबैभन्दा अपजसे पदमा रहेकोजस्तो लाग्छ। समाजमा अझै पनि प्रशासनको सुब्बा, अड्डाको सुब्बा भन्ने चलन हट्न सकेको छैन। हामी त जनताको सेवा गर्न आएका भनेर नियुक्ति लिएपछि सपथ खाएका होइनौ र ? तर आज सेवाको नाममा शासन गर्ने अनि कमाउनेतिर कसरी लागेको देखियो ? कि नढाँटी भन्न सक्नुपर्यो हामी सेवा गर्नभन्दा पनि जागिर खान आएका हौं। कुरा नासुको मात्रै होइन, सिंहदरबारबाट बबरमहल सरुवा गर्दा सर्वस्वहरण भएजस्तो गरी कालो, निलो अनुहार पारेर रमाना हुने उपसचिवज्यूहरू पनि नदेखेको होइन। उपसचिव भएपछि उपत्यकाबाट बाहिर जानै नहुने, जसरी पनि घर बनाउनपर्छ सोच विकसित भएको देखिन्छ।हिजो कसैले कहिले बढुवा हुन्छ भनेर सोध्दा, खै कहिले हो, बिस्तारै होला नि ! भन्ने स्थिति थियो। तर आज कसैले कहिले हो अधिकृत बन्ने ! सोध्दा कालो निलो अनुहार लगाएर खुइया सास तान्दै आफू त सर्वहारा मान्छे परियो न लक्ष्मीले बास गरिन् न सरस्वतीले।न माथिल्लो पदमा पास गरेर नै जान सकियो भन्ने अवस्था देखिन थालेको छ। अब ऐनले नै बढुवाको सबै बाटाहरू बन्द गरेर खुलामा मात्रै जोड दिने अनि सेवा प्रवेशपछि उमेरको हद पनि लगाउने भएपछि खै बढुवा पनि के होला र ? सुन्नेको ध्यान भंग भएर अधिकृत सुनोस् भन्ने लाग्छ। सबैभन्दा मुख्य कुरा त पद नै भन्न नपरोस् र पद सोधेपछि शैक्षिक योग्यता झन् नसोधिदिए हुन्थ्योजस्तो लाग्छ। हिजो स्कुल र कलेजमा राम्रो अंक ल्याएको मार्कसिटको अपमान भएजस्तो लाग्छ। यही पदमा कपाल झरेर तालु देखिन थालेपछि रिटायर्ड हुने त होला भन्ने स्थिति एकातिर छ भने अर्कोतिर आफूसमानका नासुहरूको चुरीफुरी देख्दा अनि अख्तियारको दैनिक स्ट्रिङ अपरेसनमा नासु मात्रै परेको समाचारहरू आउँदा आफूलाई नासु पदमा कार्यरत छु भनेर निर्धक्क भन्न सक्ने अवस्था नै रहेन। परिचय गर्दा पद बेगार नै कुरा सकाउने प्रयास गर्छु। आफन्तको कहाँ जाँदा कसैले पद नसोधे हुन्थ्यो भन्ने लाग्छ। आफूले पदभन्दा नर हो कुञ्ज भनेर युधिष्ठिरलाई सोध्दा युठिष्ठिरले जवाफ दिने बेलामा कृष्णले पाञ्चजन्य शंख फुकेर द्रोणाचार्यलाई छलेझैं अवस्था मैले नासु पद भन्ने बेलामा यस्तै केही डिस्टर्बको आवाज आओस्। सुन्नेको ध्यान भंग भएर अधिकृत सुनोस् भन्ने लाग्छ। सबैभन्दा मुख्य कुरा त पद नै भन्न नपरोस् र पद सोधेपछि शैक्षिक योग्यता झन् नसोधिदिए हुन्थ्योजस्तो लाग्छ। हिजो स्कुल र कलेजमा राम्रो अंक ल्याएको मार्कसिटको अपमान भएजस्तो लाग्छ। माननीयज्यूहरूलाई सुझावगिरेको मनोबलले कति दिन अनि कस्तो सेवाप्रवाह गर्न हो यो कुरा माननीयज्यूहरूले बुझ्न जरुरी छ। योभन्दा पनि मुख्य कुरा माननीयज्यूहरूले के बुझ्न जरुरी छ भने नेपालको सार्वजनिक प्रशासनमा सुधार गर्ने हो भने खरिदार सुब्बाहरूको मनोबल उच्च बनाउन जरुरी देखिन्छ। नासुहरूको करियर डामाडोल हुने गरी ऐन, कानुन तर्जुमा हुँदा त्यसले गुणस्तरीय सेवा प्रवाह, संविधानको कार्यान्वयन, संघीयताको सफलता अनि लोकतन्त्रको प्रवद्र्धन होला भनेर कसरी अपेक्षा गर्न सक्नुभएको छ। माननीयज्यूहरूले के कुरा बुझ्न जरुरी छ भने निजामती कर्मचारी समाजको एउटा सबल र सचेत नागरिक हो। गर्व गरेरै भन्ने हो भने कर्मचारी भनेको समाजको उत्कृष्टमध्येकै एक हो। यसरी समाजको चेतनशील र शिक्षित वर्गलाई नजरअन्दाज गरेर आज कानुन बन्दै गर्दा र त्यो कानुनले भोलि कर्मचारीको करियर मात्रै उसको परिवार र समाजमा पनि त्यसको बाछिटा देखिँदै जाँदा माननीयज्यूहरू भनेका भोट र त्यसमा पनि ५ वर्षका लागि पक्कै राजनीति गर्नु भएको हैन होला। कर्मचारीको काम सेवा प्रवाह भनेझैं माननीयज्यूहरूको राजनीति दिर्घकालीन पेशा नै होला। कर्मचारी एक्लो कहिले पनि हँुदैन। उसँग उसको परिवार हुन्छ, समाज हुन्छ। आज खरिदार सुब्बा भनेर पेलेको वर्गकै घरमा भोलि भोट माग्न जानुपर्ने अवस्था नआउला भन्न सकिँदैन। कुन मुख लिएर भोट माग्न जाने अनि केका लागि ?कस्तो कानुन बनाउँछु भनेर भोट माग्ने ? आज निजामती सेवा ऐन साविकको भन्दा प्रतिगामी बन्दै गरेको अवस्थामा भोलि प्रहरी अनि शिक्षकका लागि जारी हुने ऐनहरू पनि यसरी नै विगतका भन्दा प्रतिगामी बन्दैनन् भनेर कसले ग्यारेन्टी गर्न सक्छ ? यसर्थ माननीयज्यूहरू समाजको एउटा सचेत व्यक्ति, जो हजारौं प्रतिस्पर्धीलाई पाखा लगाउँदै देशको सेवा गर्न लोकसेवाजस्तो निष्पक्ष परीक्षा पास गरेर आएको हुन्छ। निजामती सेवामा आएपछि जो कसैले पनि करियर र सेवाको सुनिश्चितता खोजेको हुन्छ। अहिले संसद्मा विचाराधीन विधेयकजस्तै खरिदार, सुब्बामारा आएमा त्यसले पक्कै पनि राम्रो सन्देश दिँदैन। कर्मचारीलाई सेवा प्रवाह बाध्यतामा पारेरभन्दा खुसी पारेर गराउनु उचित हुन्छ। कुनै कर्मचारी करियरको सबै ढोका बन्द भएको देख्दादेख्दै, एउटै पदमा घर जाने अवस्था आउँछ भन्ने देख्दादेख्दै कसरी उच्च मनोबलले काम गर्न सक्छ। माननीयज्यूहरू हजुरहरू पनि राजनीति गर्ने, जनताको सेवा गर्ने भन्नुहुन्छ तर दलको किन एउटै कार्यसमितिमा बसेर काम गर्नुहुन्न ? एकपटक सदस्य भएको मानिस अर्कोपटक सचिव अनि फेरि अध्यक्षका लागि किन दाबी गर्नुहुन्छ ? किन सांसद भएपछि मन्त्रीको आशा गर्नुहुन्छ ? हो, हजुरहरूलाई पनि राजनीतिक करियर त्यसमा पनि राजनीतिक पदोन्नतीको भोक र सोख दुवै हुन्छ। लोकसेवा पास गरेर आएको एक सक्षम मेरिट वेस क्याडरलाई करियरको भोक कसरी नहोस्? हालको ऐनले त सबै करियरका ढोकाहरू बन्द गरेर एउटै पदमा कपाल फुलुन्जेली काम गर अनि पेन्सन लिएर घर जा भनेको अवस्था देखिन्छ। माननीयज्यूहरूराजनीतिक दलसम्बन्धी ऐन र संविधानमा नै कहिल्यै महाधिवेशन नहुने अनि जिल्ला, विभागीय र केन्द्रिय कार्यसमितिहरूमा कहिल्यै पदाधिकारी चेन्ज नहुने अवस्था परिकल्पना गरेमा हजुरहरू त संसद् तोडफोडदेखि नेपाल बन्द गर्नतिर लाग्नुहुन्छ होला ?तर हामी त हजुरहरूले चुनेर मन्त्री भनाएको माननीयज्यूको नजरमा कथित थाङ्ने त्यसमा पनि सबैभन्दा पिँधका थिचिएका नासु न पर्यौं। हाम्रा कुरा न मिडियाले सुन्छ। राम्रो लेख र विचार प्रकट गरेर लेख्दा पनि मिडियाले उचित स्थान दिँदैन। राष्ट्रिय स्तरका मिडियाले हजार र पाँचसयमा समातिएका नासुहरूको फोटासहित ठुला ठुला अक्षरमा समाचार प्रकाशन गर्छ। नीतिगत भ्रष्टाचारका विषयमा कुरै गर्दैन। हो यस्तो बेला हामीले आन्दोलन त्यसमा पनि संघीय मामिला र संसद् घेर्नेबाहेक अनि कार्यालयमा कालोपट्टी बाँध्ने र पेनडाउन गर्नेभन्दा अरू के नै गर्न सक्छौ र ? माननीयज्यूहरू हजुरहरूप्रति के आशा छ भने हाल प्रस्तावित कर्मचारीमारा ऐनको मस्यौदा हुबहु पारित हुँदैन। गाउँ गाउँबाट उठर अन्त्यमा, कर्मचारी साथीहरू बलिदान फिल्मको एउटा गीत छ : गाउँ गाउँबाट उठ, बस्ती बस्तीबाट उठ, हातमा कलम हुनेहरू कलम लिएर उठ। हो, अबहामी कर्मचारीयस्तो विभेदकारी र प्रतिगमनकारी ऐनविरुद्व आवाज उठाउन गाउँगाउँबाट उठ्न जरुरी भइसकेको छ। हामी जुन गाउँ र ठाउँमा छौं त्यही ठाउँबाट उठ्न पर्ने बेला आएको छ। विभेदकारी विधेयकविरुद्व उठ्न जरुरी भइसकेको छ। हाम्रो साथमा कलम हुन्छ। हामी कलम लिएरै उठ्छौं। हामी माननीयज्यूहरूको जस्तो कार्यालय र कुर्सी तोडफोड गर्दैनौं नट्राफिक जाम गरेर प्रतिगमन र फाँसीवाद भनेर कुर्लिन्छौं। आज हामी उठेनौं अनि जागेनौं भने भोलिका दिनमा यही पदमा जागिरमा आउनेहरू र पछिका पुस्ताका कर्मचारीहरूले हामीलाई धिक्कार्नेछन्। साथीहरूहामी अवसरवादी नबनौं, सिंहदरबारमा भएका साथीहरूले आन्दोलन गरिहाल्छन्। उनीहरूको माग सुनुवाई भए भोलि सबैभन्दा पहिले त्यसको फाइदा लिनेहाकिमको गुलाम गर्ने कर्मचारी नै हुनेछ। बेलैमा सोचौं र अघि बढौं।(नोटःयहाँ प्रतिगामी कुनै व्यक्ति र संस्थालाई होइन, अग्रगमनको विरोधी अर्थात् साविक ऐनको व्यवस्थाभन्दा पछि हटेर विधेयक पास हुन लागेकाले यसलाई प्रतिगमन भन्न खोजेको हो।)"
राप्रपा महाधिवेशन स्थगित,"काठमाडौं : राष्ट्रिय प्रजातन्त्र पार्टी (राप्रपां)ले पार्टीको केन्द्रीय महाधिवेशन स्थगन गरेको छ । जेठ २२ देखि २५ गतेसम्म काठमाडौंँमा हुने घोषणा भएको महाधिवेशन कोभिड१९ महामारीको अवस्था दृष्टिगत गर्दै स्थगन गर्ने निर्णय गरिएको केन्द्रीय सचिवालय प्रमुख धु्रवबहादुर प्रधानले जानकारी दिए। पार्टी अध्यक्षत्रय पशुपतिशम्शेर जबरा, डा प्रकाशचन्द्र लोहनी र कमल थापासहितको शनिबारको बैठकले महाधिवेशनको नयाँ मिति उपयुक्त समयमा घोषणा गर्ने निर्णय गरेको छ । राप्रपाले बिरामीका लागि अस्पतालमा शैय्या अभाव, अक्सिजन आपूर्तिमा देखिएको समस्या, सघन उपचार कक्ष, भेन्टिलेटर र अत्यावश्यक औषधिको कमीका कारण मृत्युुदर बढिरहेकाले निजी क्षेत्रसंँगको सहकार्यबाट स्वदेश र कूटनीतिक पहल गरी अन्तरराष्ट्रिय सहयोग जुटाउन सरकारसँंग माग गरेको छ । बैठकले दलको निर्देशन समिति पाँच दिनभित्र गठन गर्ने निर्णय गरेको केन्द्रीय सचिवालय प्रमुख भाष्कर भद्राले बताए ।"
विदेशी सहयोग जुटाउने प्रयास गर्न राजदूतलाई निर्देशन,"काठमाडौं : सरकारले विभिन्न मुलुकमा सेवारत नेपाली राजदूतलाई कोभिड१९ विरुद्धको खोप, औषधि र अन्य स्वास्थ्य सामग्री सहयोगस्वरुप जुटाउने प्रयासमा लाग्न निर्देशन दिएको छ। परराष्ट्रमन्त्री प्रदीपकुमार ज्ञवालीले १३ देशका नेपाली राजदूतसँगको अप्रत्यक्ष बैठकमा खोप, चिकित्सा अक्सिजनसँग सम्बन्धित वस्तु, औषधि र अन्य स्वास्थ्य सामग्री अन्तरराष्टिय सहायतास्वरुप नेपालका निम्ति जुटाउन निर्देशन दिएका हुन्। महामारीका कारण उत्पन्न संकट तथा मुलुकको वर्तमान आवश्यकतालाई दृष्टिगत गरी द्विपक्षीय र बहुपक्षीय तहका साथै परोपकारी संस्था, निजी क्षेत्र एवं प्रवासी नेपालीबाट सहायता जुटाउनका लागि अधिकतम प्रयत्न गर्न उनले निर्देशन दिएका हुन्। सहयोग प्राप्ति र परिचालनका अन्य सम्भावनाको खोजी गर्न पनि मन्त्री ज्ञवालीले निर्देशन दिएको मन्त्रालयले जनाएको छ। उनले विदेशमा रहेका नेपाली नागरिकको सुरक्षा र हितलाई उच्च प्राथमिकतामा राखेर काम गर्न पनि निर्देश दिए। त्यसअघि मन्त्री ज्ञवालीले महामारीसँग जुध्न सरकारले गरेका प्रयासबारे जानकारी गराएका थिए। उनले राजदूतले सहयोग परिचालनमा भएका प्रयास र उपलब्धिबारे जानकारीसमेत गराए।रासस"
स्वास्थ्य प्रणालीमा समस्या होलान् तरकोल्याप्सभएको छैनः प्रधानमन्त्री ओली,"काठमाडौं : प्रधानमन्त्री केपी शर्मा ओलीले कोरोना महामारी नियन्त्रणमा लिन सक्रियताका साथ लाग्नुपर्ने बताएका छन्। प्रधानमन्त्री निवास बालुवाटारमा शनिबार स्वास्थ्य क्षेत्रसँग सम्बन्धित जानकारसँगको छलफलमा उनले कोरानाको सामना गर्न सरकार सक्षम रहेको बताएका हुन्। हामी कोरोना सामना गर्न सक्षम छौँ, सरकारले थुप्रै विषय कार्यान्वयन गरेको छ, नियन्त्रणका उपाय गर्न तयार र उत्सुक छ, आगामी दिनमा पनि निरन्तर हुन्छ, उनले भने, सरकारका प्रयासमा स्वास्थ्य क्षेत्र, निजी व्यावसायिक क्षेत्र, गैरसरकारी संस्था, गैरआवासीय नेपाली सबैका आआफ्ना ठाउँबाट संगठित प्रयासको खाँचो छ। उनले सरकारले तोकेको स्वास्थ्य मापदण्डको पालनामा सबैले ध्यान दिनुपर्ने बताएका छन्। जनतालाई फेरि पनि सजग गराउन आवश्यक छ। कोरोनाका लागि कुनै पनि तोकिएको औषधि छैन तर पनि जनतामा यो खाएर निको हुन्छ कि भन्ने विश्वास छ, रेम्डिसिभिर नै कोरोनाको औषधि होइन, यसलाई जनतामा बुझाउनुपर्छ, प्रधानमन्त्री ओलीले भने। अक्सिजनको आपूर्ति तथा उपकरणको उपलब्धतामा सबैको जोड हुनुपर्ने बताउँदै उनले अक्सिजन, औषधिलगायत अत्यावश्यक सामग्रीको जोहो गर्न सरकार गम्भीर भएर लाग्ने दृढता व्यक्त गरेका छन्। कोरोना नियन्त्रणका लागि सञ्चालनमा ल्याइएका हटलाइन नम्बरमा फोन नउठ्ने गुनासा बाहिर आएकाले समस्या समाधान तत्काल गर्न आवश्यक जनशक्तिको व्यवस्था गर्न निर्देशन दिएका छन्। पालो लगाएर मान्छे राख्नुस्, देशभरिका अस्पतालसँग, सुरक्षा निकायका प्रमुखसँग समन्वय हुनुपर्छ, आएको गुनासाको उचित सम्बोधन हुनुपर्छ, धेरै लाइन चालू गर्नुपर्छ, उनले भने। संक्रमित होम आइसोलेसनमा बस्दा समुदायमा संक्रमण फैलिएको हुन सक्ने तर्फ सरकार सचेत रहेको जनाउँदै उनले होम आइसोलेसनमा बसेका संक्रमितले स्वास्थ्य मापदण्ड पालना गर्नुपर्नेमा जोड दिए। स्वास्थ्य तथा जनसंख्या मन्त्रालयका अनुसार अहिले करीब ९२ प्रतिशत संक्रमित होम आइसोलेसनमा छन्। कोरोना संक्रमण बढिरहेका बेला जनतालाई अत्यास लाग्ने अभिव्यक्ति कोही कसैले पनि दिन नहुनेमा जोड दिँदै उनले नागरिकको उपचार सरकारले गर्ने बताए। हाम्रो स्वास्थ्य प्रणालीमा केही समस्या देखिएका होलान् तर कोल्याप्स भएको छैन, प्रधानमन्त्रीले भने, समस्या भए समस्या छन् पो भन्नुपयो, कोल्याप्स भयो त भन्नुभएन नि। कोरोना नियन्त्रण गर्न सरकारले केही गरेर भनेर भन्नु मूर्खता भएको टिप्पणी गर्दै उनले एउटा पनि कोरोना परीक्षण गर्ने प्रयोगशाला नभएको मुलुकमा अहिले ८० भन्दा बढी प्रयोगशाला स्थापना भएको बताए छलफलमा स्वास्थ्य तथा जनसंख्यामन्त्री, सुरक्षा निकायका प्रमुख, विशेषज्ञ चिकित्सक, निजी क्षेत्रका प्रतिनिधिलगायतको उपस्थिति थियो। रासस"
जसपामा दुई धार : यादव पक्षलाई नबोलाई संसदीय दलको नेतामा महतो चयन,काठमाडौं : जनता समाजवादी पार्टी (जसपा)को एक खेमाले उपेन्द्र यादव पक्षलाई नबोलाई नेता राजेन्द्र महतोलाई संसदीय दलका नेता चयन गरेको छ । अध्यक्ष महन्थ ठाकुर समूहले बिहीबारै भक्तपुरस्थित एक होटलमा महतोलाई दलका नेता छानेको एक नेताले बताए । ती नेताले होटलको उक्त भेलामा १८ सांसद सहभागी भएको जानकारी दिए । यादव पक्षले भने महतोलाई नेता चयन गरेको बारेमा अनभिज्ञता जनाएको छ । संसदीय दलको विधान हुने र त्यो विधान केन्द्रीय कार्यकारिणी समितिबाट अनुमोदन हुनुपर्ने व्यवस्था रहेको यादव पक्षको भनाइ छ । जसपा संघीय परिषद् अध्यक्ष डा बाबुराम भट्टराई र अर्का अध्यक्ष यादव प्रधानमन्त्री केपी शर्मा ओलीलाई हटाउने पक्षमा थिए । ठाकुर र महतो भने प्रधानमन्त्री ओलीका पक्षमा उभिएका हुन् । उनीहरूकै सहयोगका कारण ओली पुनः प्रधानमन्त्री नियुक्त भएका छन् । एमालेको माधवकुमार नेपाल पक्ष र जसपाको ठाकुर र महतो पक्षले साथ नदिएपछि बिहीबार कांग्रेस र माओवादी केन्द्र संयुक्त सरकार गठनका लागि बहुमत जुटाउन असफल भएका थिए । त्यसपछि सबैभन्दा ठूलो दलका नेताको हैसियतमा प्रधानमन्त्री नियुक्त भएका ओलीले ठाकुर र महतोलाई सरकारमा आउन आह्वान गरेका थिए । डा भट्टराई र यादव पक्षका सांसदले हालै प्रधानमन्त्री ओलीले प्रतिनिधिसभामा विश्वासको मत लिने क्रममा विपक्षमा मत दिएका थिए । ठाकुर र महतो पक्षका सांसद भने तटस्थ बसेका थिए ।
राप्रपा महाधिवेशन स्थगित,"काठमाडौं : राष्ट्रिय प्रजातन्त्र पार्टी (राप्रपां)ले पार्टीको केन्द्रीय महाधिवेशन स्थगन गरेको छ । जेठ २२ देखि २५ गतेसम्म काठमाडौंँमा हुने घोषणा भएको महाधिवेशन कोभिड१९ महामारीको अवस्था दृष्टिगत गर्दै स्थगन गर्ने निर्णय गरिएको केन्द्रीय सचिवालय प्रमुख धु्रवबहादुर प्रधानले जानकारी दिए। पार्टी अध्यक्षत्रय पशुपतिशम्शेर जबरा, डा प्रकाशचन्द्र लोहनी र कमल थापासहितको शनिबारको बैठकले महाधिवेशनको नयाँ मिति उपयुक्त समयमा घोषणा गर्ने निर्णय गरेको छ । राप्रपाले बिरामीका लागि अस्पतालमा शैय्या अभाव, अक्सिजन आपूर्तिमा देखिएको समस्या, सघन उपचार कक्ष, भेन्टिलेटर र अत्यावश्यक औषधिको कमीका कारण मृत्युुदर बढिरहेकाले निजी क्षेत्रसंँगको सहकार्यबाट स्वदेश र कूटनीतिक पहल गरी अन्तरराष्ट्रिय सहयोग जुटाउन सरकारसँंग माग गरेको छ । बैठकले दलको निर्देशन समिति पाँच दिनभित्र गठन गर्ने निर्णय गरेको केन्द्रीय सचिवालय प्रमुख भाष्कर भद्राले बताए ।"
आरजू देउवाको भिडियो सन्देश : संकटमा सेवा गर्नेको राष्ट्रले मूल्यांकन गर्छ,"काठमाडौं : नेपाली कांग्रेसकी नेतृ एवं समाजसेवी डा आरजू राणा देउवाले कोरोनाविरुद्धको लडाइँमा अग्रमोर्चामा रहेर काम गरिरहेका व्यक्तिको मूल्यांकन सिंगो मानवजातीले गरिरहेको बताएकी छन्। उनले कोरोना महामारीमा सेवामा खटिएका स्वास्थ्यकर्मी, अस्पतालका सञ्चालक, व्यवस्थापक, सुरक्षाकर्मी, एम्बुलेन्स चालक, शववाहक, स्वयम्सेवक सबैको कार्यको प्रशंसा गरेकी हुन्। तीन महिना लामो अस्पताल बसाईंपछि स्वास्थ्यलाभ गरिरहेकी कांग्रेस नेतृ देउवाले विषम परिस्थितिमा पनि नागरिकको जीवन रक्षामा खटिएका सबैप्रति आभार व्यक्त गरेकी हुन्। म आाफै पनि तीन महिना अस्पतालको बसाइबाट फर्किएकी छु। अहिले स्वास्थ्य लाभ गरिरहेकी छु। यतिबेला म नेपाल बाहिर छु। लकडाउनका कारण नेपाल फर्किन सकेको छैन, उनले भनिन्, यो विषम परिस्थितिमा कोरोनाविरुद्धको लडाइँमा आफ्नो जीवनलाई जोखिममा राखेर गर्नुभएको सेवाका लागि हार्दिक आभार। यहाँहरुले गरिरहनुभएको कामको उच्च मूल्यांकन सिंगो मानवजातीले गरिरहेको छ। उनले कोरोना संक्रमितलाई स्वास्थ्यलाभको कामना गर्दै आफ्नोतर्फबाट पनि सक्दो सहयोग गरिरहेको बताएकी छन्। म विदेशमा भए पनि मेरोतर्फबाट सक्ने काम गरिरहेकोछु। म हमेसा आफ्नो देश, नेपाली माटो, नेपाली जनताका समर्पित छु। मैले गर्ने सहयोग सदैब गर्नेछु, उनले भिडियो सन्देशमा भनेकी छन्।"
नक्कली क्रान्तिकारीले जनतालाई भ्रममा पार्न खोजे : प्रधानमन्त्री,"काठमाडौं : प्रधानमन्त्री केपी शर्मा ओलीले शुक्रबार राष्ट्रपति विद्यादेवी भण्डारीसमक्ष पद तथा गोपनीयताको शपथ लिएका छन्। तेस्रो पटक बिहीबार प्रधानमन्त्री नियुक्त भएका ओलीले जनता र देशका नाममा शपथ लिएका हुन्। ओलीले शुक्रबारै आफ्नो कार्यभार सम्हालेका छन्। प्रधानमन्त्री ओलीले पुरानै मन्त्रीहरूलाई राखेर मन्त्रिपरिषद् गठन गरेका छन्। मन्त्री र राज्यमन्त्रीहरूले पनि शुक्रबारै शपथ लिएका छन्। ओलीले ईश्वर पोखरेललाई उपप्रधानमन्त्री, रामबहादुर थापालाई गृहमन्त्री, टोपबहादुर रायमाझीलाई ऊर्जा, जलस्रोत तथा सिँचाइमन्त्री, विष्णुप्रसाद पौडेललाई अर्थमन्त्री, प्रदीपकुमार ज्ञवालीलाई परराष्ट्रमन्त्री, हृदयेश त्रिपाठीलाई स्वास्थ्य तथा जनसंख्यामन्त्री, लेखराज भट्टलाई उद्योग, वाणिज्य तथा आपूर्तिमन्त्री नियुक्त गरेका छन्। यस्तै, प्रभु साह सहरी विकासमन्त्री, भानुभक्त ढकाल संस्कृति, पर्यटन तथा नागरिक उड्डयनमन्त्री, गणेशसिंह ठगुन्ना संघीय मामिला तथा सामान्य प्रशासनमन्त्री, पद्मा अर्याल कृषि तथा पशुपन्छी विकासमन्त्री, मणिचन्द्र थापा खानेपानीमन्त्री, वसन्तकुमार नेम्बाङ भौतिक योजना तथा पूर्वाधारमन्त्री, कृष्णगोपाल श्रेष्ठ शिक्षा, विज्ञान तथा प्रविधिमन्त्री, पार्वत गुरुङ सञ्चार तथा सूचना प्रविधिमन्त्री नियुक्त भएका छन्। यस्तै दावा तामाङलाई युवा तथा खेलकुदमन्त्री, लीलानाथ श्रेष्ठलाई कानुन, न्याय तथा संसदीय मामिलामन्त्री, शिवमाया तुम्बाहाङफेलाई भूमि व्यवस्था, सहकारी तथा गरिबी निवारणमन्त्री, गौरीशंकर चौधरीलाई श्रम, रोजगार तथा सामाजिक विकासमन्त्री, प्रेम आलेलाई वन तथा वातावरणमन्त्री र जुलीकुमारी महतोलाई महिला, बालबालिका तथा ज्येष्ठ नागरिकमन्त्री बनाइएको छ। सहरी विकास राज्यमन्त्रीमा रामवीर मानन्धर, स्वास्थ्य तथा जनसंख्या राज्यमन्त्रीमा नवराज राउत, उद्योग, वाणिज्य तथा आपूर्ति राज्यमन्त्रीमा विमला विक दोहोरिएका छन्। राष्ट्रपति कार्यालय शीतल निवासमा आयोजित शपथग्रहण समारोहमा उपराष्ट्रपति नन्दबहादुर पुन, सभामुख अग्नि सापकोटा, प्रधानन्यायाधीश चोलेन्द्रशम्शेर जबरा, राष्ट्रियसभाका अध्यक्ष गणेशप्रसाद तिमल्सिना उपस्थित थिए। भ्रष्टाचार वा अनुचित लाभ लिने कार्य सह्य छैन : प्रधानमन्त्री प्रधानमन्त्री ओलीले भ्रष्टाचार वा अनुचित लाभ लिने कार्य सह्य हुने चेतावनी दिएका छन्। प्रधानमन्त्री ओलीले शुक्रबार तेस्रो कार्यकालका लागि पदबहालीपछि कोरोना भाइरसको महामारीमा कुनै अनियमितता हुन नदिन प्रतिबद्धता जनाए। यति बेला सबै एकजुट भएर महामारी रोकथाममा लाग्नुपर्नेमा सरकारका राम्रा कामलाई पनि अन्देखा गर्ने र असहयोग वा अनियमितता गर्ने प्रवृत्ति उचित होइन, प्रधानमन्त्री ओलीले भने, कुनै पनि नाममा हुने भ्रष्टाचार वा अनुचित लाभ लिने कार्य सह्य छैन। सरकारले कडाइका साथ कारबाही गर्नेछ। ओलीले मानवीय सेवाको उदात्त भावना अघिपछिभन्दा बढी प्रकट गर्न आग्रह गरे। ओलीले सबै राजनीतिक दललाई एकजुट भएर कोरोना नियन्त्रणमा लाग्न आह्वान गरे। सबै दल, नेता र कार्यकर्तालाई विकराल स्थितिमा संवेदनशील भएर विधि र कानुनको पालना गर्न ओलीले आग्रह गरे। उनले छिमेकी र मित्रराष्ट्रलाई महामारी नियन्त्रणमा सघाउन आग्रह गरे। उनले राज्यको स्रोत, साधन र ज्ञानको सही रूपमा प्रयोग भई जनताका लागि परिणाम दिन सक्नुपर्नेमा जोड दिए। उनले सरकार गठन गर्न नसक्नेहरूले मुलुकमा प्रतिगमन भएको आरोप लगाइरहेको बताए। उनले आफू संविधान र कानुनअनुसार लोकतान्त्रिक प्रक्रियामा अगाडि बढिरहेको स्पष्ट पारे। मुलुक लोकतान्त्रिक विधिबाट अघि बढेको उनको भनाइ थियो। यति बेला पनि केही अस्थिरता चाहने, मुलुकमा शान्ति देख्न नचाहने तत्व लोकतान्त्रिक मूल्य मान्यताअनुसार संविधान र कानुनबमोजिम देश चल्ने कुरालाई आफ्ना स्वार्थमा जिद्दि गर्ने र देशमा प्रतिगमन भएको देख्छन्, उनले भने, आफूले सरकार बनाउन नसक्नु प्रतिगमन, अरुले सरकार बनाउनु प्रतिगमन, यस्तो तथाकथित नक्कली क्रान्तिकारी चश्माबाट हेर्छन् र अहिले पनि जनतालाई भ्रममा पार्न खोजिरहेका छन्।"
"सचेत रहौं, मनोबल बढाऔं","काठमाडौं : कोरोना संक्रमणको दर तीव्र छ। अस्पतालमा ठाउँ छैन। त्यसमाथि अक्सिजन अभाव थपिएको छ। यस्तो अवस्थामा धेरैलाई चिन्ता छ संक्रमण भइगयो भने कसरी पार लगाउने होला ? चिकित्सक र विज्ञको सुझाव छ यसको सबैभन्दा ठूलो उपचारै मनोबल हो। सावधानी अपनाऔं, भरसक रोग लाग्नै नदिऔं। लागिगए चिन्ता नलिऔं। उच्च मनोबल बनाऔं। आत्मशक्ति बलियो छ भने मानिसले जस्तोसुकै रोगलाई पनि जित्न सक्छ, नेपाल चिकित्सक संघका कोषाध्यक्ष डा प्रकाश बुढाथोकी भन्छन्, तर, मानसिक रूपमा कमजोर भयौं भने सानोतिनो रोगले पनि कमजोर बनाउँछ। असामान्य परिस्थितिमा आत्तिनु सामान्य भए पनि त्यसले दैनिक जीवन प्रभावित हुन नहुने मनोविद् विजया बिजुक्छेको सुझाव छ। आफूले चाहेभन्दा भिन्न किसिमका घटनाले पनि भय उत्पन्न हुने उनको बुझाइ छ। अहिलेको डर र चिन्ता कोभिडको मात्र होइन। सबैभन्दा ठूलो चिन्ता आईसीयू र भेन्टिलेटर अभाव हो, बिजुक्छे भन्छिन्, अस्पतालहरूमा बेड नपाउनु, अक्सिजन नहुनुजस्ता कुरालाई लिएर मानिस आत्तिएका छन्। कोरोनासँग लड्न शरीरमा रोग प्रतिरोधात्मक शक्ति आवश्यक पर्छ। मानसिक वा मनोवैज्ञानिक रूपमा मनोबल उच्च हुनुपर्छ। अनि मात्रै रोगलाई जित्न सकिन्छ। म ठीक छु, अरू सबै संक्रमित छन् भन्ने मानसिकता राख्नुपर्छ। संक्रमण भयो भन्दैमा मरिहाल्छु कि भन्ने भावना त्याग्नुपर्छ, डा बुढाथोकी भन्छन्, कोरोना संक्रमण भएका ८५ प्रतिशतमा लक्षण देखिँदैन। उनीहरूको अवस्था सामान्य नै हुन्छ। सामान्य अवस्था हुँदाहुँदै पनि मलाई रोग लाग्यो, अस्पताल नै जानुपर्छ भन्ने मानसिकता त्याग्नुपर्छ। महामारीका बेला भय हटाएर आत्मबल बढाउन ध्यान गर्न सामुदायिक प्राकृति चिकित्सालय, रजहर, नवलपरासीका डा विनोद पौडेल सुझाउँछन्। यस्तै, संगीत सुन्नुपर्ने, नृत्य गर्नुपर्ने, श्वासप्रश्वास बढाउने कसरत गर्न पर्ने डा पौडेल बताउँछन्। कोरोनालाई जित्न रोग प्रतिरोधात्मक क्षमता मजबुत हुनुपर्छ। अनावश्यक डर, चिन्ता र भयले रोग प्रतिरोधात्मक क्षमता कमजोर बनाउँछ, प्राकृतिक चिकित्सक पौडेल भन्छन्, हामीले सकारात्मक मात्रै सोच्नुपर्छ। राम्राराम्रा कुरा मात्रै हेर्नुपर्छ। साथै, ध्यान गर्दा, संगीत सुन्दा, नृत्य गर्दा तथा आध्यात्मिक र धार्मिक किताबहरू पढ्दा डर, चिन्ता हटाउन सकिन्छ। घरभित्रै संगीत सुन्दै नृत्य गर्ने हो भने शारीरिक कसरत पनि हुन्छ र तनावको व्यवस्थापन पनि हुन्छ। तनाव व्यवस्थापन गर्न पर्याप्त पोषक तत्व, पानी, झोल कुरा नियमित खान डा बुढाथोकी सुझाउँछन्। यस्तै नियमित व्यायाम गर्ने, धूमपान तथा मद्यपान नगर्नेजस्ता आधारभूत कुरालाई ख्याल राख्नुपर्ने उनी बताउँछन्। शारीरिक रूपमा स्वस्थ हुन र रोग प्रतिरोधात्मक क्षमता बढाउन सन्तुलित खानपिन, व्यायाम, आराम मात्र होइन, आत्मविश्वास बढाउनुपर्नेमा बिजुक्छे जोड दिन्छिन्। हामीले आत्मविश्वास बलियो बनाउन व्यवहारमा परिवर्तन ल्याउनुपर्छ। केही असहज भए आत्तिने, डराउने, हडबडाउने होइन कि केही व्यवहार परिवर्तन गर्नुपर्छ, उनी भन्छिन्, लामोलामो सास फेर्ने, पानी, जुसलगायत झोल पदार्थ पटकपटक पिउने र भावनालाई बहकिन नदिने गर्नुपर्छ। विज्ञका अनुसार डर, त्रास, चिन्ता थप्ने र उनीहरूलाई भड्काउने काम युट्युब, फेसबुकजस्ता सामाजिक सञ्जालले गरिरहेका छन्। त्यसैले सबैभन्दा पहिले सकारात्मक कुरालाई मात्र ग्रहण गर्ने हो भने डर, चिन्ताले नसताउने डा बुढाथोकी बताउँछन्। हामी सामाजिक सञ्जालमा धेरै समयसम्म सक्रिय हुनुहुँदैन। आफूले सामाजिक सञ्जालबाट कस्तो सूचना लिने, कस्तो नलिने भनेर छुट्याउनुपर्छ, उनी भन्छन्, जस्तोसुकै कुरा हेर्दा हामीलाई भड्काउने र डर चिन्ता थप्न सक्छ। बिजुक्छे अहिलेको असामान्य अवस्थामा सामाजिक सञ्जालबाट टाढै रहँदा राम्रो हुने बताउँछिन्। अहिले भ्यु कमाउन युट्युबमा विभिन्न किसिमका भिडियो राख्ने गरिएको छ। त्यस्ता भिडियो हेर्दा मानिसको भावनालाई बहकाउने काम गर्छ, उनी भन्छिन्, त्यसैले अहिलेको असामान्य अवस्थामा सामाजिक सञ्जालबाट टाढै बस्दा नै राम्रो हुन्छ।"
कोरोना कहर : चन्द्रागिरीमा घरबाहिर हिँडडुल गर्न रोक,"काठमाडौं : चन्द्रागिरी नगरपालिका एकहप्ता सिल गरिएको छ। नगरपालिकाले जेठ १ गतेदेखि ७ गतेसम्म घर बाहिर हिडडुल गर्न पूर्णरुपमा रोक लगाएको हो। औषधी पसल र स्वास्थ्य संस्थाका अत्यावश्यक सेवा बाहेकका अन्य सेवा र सबै सरकारी तथा निजी कार्यालय,बैंक तथा वित्तीय संस्थाका सेवासमेत सम्पूर्ण रुपमा बन्द गरि नगर क्षेत्रलाई सिल गरेको छ। नगरप्रमुख घनश्याम गिरीले अत्यन्त जरुरी सूचना जारी गर्दै सम्पुर्ण खाद्यान्न पसल, किराना पसल, मासु पसल, फलफुल तथा तरकार पसल समेत बन्द हुने जानकारी गराएका छन्। खानेपानी ढुवानीका साधान,दुग्ध उत्पादन र दुध ढुवानीका साधानलाई स्वास्थ्य सुरक्षा मापदण्ड लगायतको पालना गरेर सञ्चालन गर्न दिने सूचनामा उल्लेख छ। जिल्ला प्रशासन कार्यालय काठमाडौंले जारी गरेका निषेधाज्ञाले कोराना नियन्त्रणमा नआएपछि थप कडाई गर्नु परेको नगरपालिको भनाइ छ। नेपाल सरकारबाट जारी सूचना अनुसार भेरोसिल खोपको दोस्रो मात्रा लगाउने कार्यमा पहिलो पटक लगाएको खोप कार्ड भएको व्यक्ति मात्र खोप लगाउनका लागि तोकिएको केन्द्रसम्म आवत जावत गर्न सकिने पनि सूचनामा उल्लेख छ।"
"लकडाउनमा कडाई : धरान, इटहरी र इनरुवामा सेना परिचालन","धरान : सुनसरीमा कोरोना संक्रमितको संख्या अत्याधिक पुगेपश्चात स्थानीय प्रशासनले जेठ १५ गतेसम्म जिल्ला भर पूर्ण लकडाउन घोषणा गरेको छ। यस अगाडि लकडाउनमा सर्वसाधारणले खासै चासो नराखेपश्चात सुनसरीमा शनिवारदेखि नेपाली सेना परिचालन गरिएको छ। सुनसरीमा लकडाउन कडा बनाउन शनिबारदेखि नेपाली सेना परिचालन गरिएको प्रमुख जिल्ला अधिकारी उमेश ढकालले जानकारी दिए। सुनसरीको धरान उपमहानगरपालिका, इटहरी उपमहानगरपालिका र सदरमुकामसमेत रहेको इनरुवा नगरपालिकामा सेना परिचालन गरिएको उनले बताए। लकडाउन नियन्त्रणमा जनपथ र सशस्त्र प्रहरी परिचालन गर्दासमेत सुरक्षाकर्मीहरुको संख्या कम देखिएकाले आवश्यकताअनुसार तीनवटा स्थानीय तहमा सेना परिचालन गर्नुपरेको प्रजिअ ढकालको भनाई छ। लकडाउन नियन्त्रण गर्न परिचालन गरिएका सेनाका जवानहरुले रचनात्मक तरिकाले लकडाउन नियन्त्रणको काम गर्ने पनि प्रजिअ ढकालले बताए। सेनाले धरान, इटहरी र इनरुवामा मूख्य बजार क्षेत्र, अति भीड हुने स्थान र राजमार्गमासमेत नियमित गस्ती गर्ने बताइएको छ। यस अगाडि बैशाख ३१ गतेसम्म गरिएको लकडाउनमा सुनसरीका धरान, इटहरी र इनरुवाका बासिन्दाले लककडाउनलाई पूर्ण पालना नगरेपश्चात जिल्ला सुरक्षा समितिको निर्णय अनुसार सेना परिचालन गर्ने निर्णय गरिएको प्रजिअ ढकालले बताए। जेठ १५ सम्म गरिएको पूर्ण लकडाउनमा मेडिकल, एम्बुलेन्स र अतिआवश्यकबाहेकका सबै सेवा बन्द गर्ने गरिएको छ। पूर्ण लकडाउनको समयमा जो कसैबाट उलघंन गरिए संक्रमण ऐन अनुसार पक्राउ गरी कार्वाहि गर्न प्रहरीलाई निर्देशनसमेत दिएको प्रजिअ ढकालले बताए। उद्योग वाणिज्य संघ सुनसरीका अध्यक्ष गिरीधारी सापकोटाले स्थानीय प्रशासनको आग्रहलाई मध्यनजर गर्दै पूर्ण लकडाउनको समयमा सुनसरीका सबै बजार, पसल, उद्योग, कलकारखाना सबै बन्द गरिएको बताए।"
अक्सिजन अभावले वीर अस्पतालको नयाँ भवन सञ्चालनमा समस्या,"काठमाडौं : वीर अस्पतालले अक्सिजन अभावका कारणले नयाँ भवन सञ्चालन गर्न सकेको छैन। सरकारले अस्पतालको नयाँ सर्जिकल भवनमा कोभिड१९ का सङ्क्रमितको उपचारका लागि सञ्चालन गर्ने निर्णय गरे तापनि अक्सिजन अभावले सञ्चालनमा कठिनाइ भएको छ। अस्पतालका निर्देशक डा शान्ता सापकोटाले सरकारको निर्देशनानुसार नयाँ भवन सञ्चालनका लागि तयारी गरिए तापनि अक्सिजन नपाइएपछि सञ्चालन हुन नसकेको बताइन्। नेपालमा अहिले १५ हजार अक्सिजन सिलिण्डरको माग र सात हजार २०० मात्र उत्पादन हुने गरेको छ। 'हामीले भवनमा बिरामी राख्नका लागि सबै तयारी पूरा गरेका थियौँ तर अक्सिजन नभएपछि त्यतिकै रोकिएको छ ', उनले भनिन्, 'अहिले सङ्क्रमितलाई अक्सिजन चाहिन्छ। त्यसैले अक्सिजनविना बिरामीलाई नयाँ भवनमा राख्न सकिँदै।' शुरुमा एक सयदेखि ३०० शय्या सञ्चालन गर्ने योजना थियो। सर्जिकल बिरामीका लागि बनाइएको उक्त भवन ५०० शय्याको छ। त्यहाँ बिरामी राखेर उपचार गर्नका लागि कम्तीमा ६०० सिलिण्डर अक्सिजन आवश्यक रहेको उनको भनाइ थियो। उनले अक्सिजनको आपूर्ति गर्नका लागि प्रयास भइरहेको र प्राप्त हुनासाथ भवनमा बिरामीलाई राखिने जानकारी दिइन्।  रासस"
सप्तरीमा बन्ने भयो अक्सिजन प्लान्ट,"राजविराज : अक्सिजनको अभावलाई न्यूनिकरण गर्न सप्तरीमै अक्सिजन प्लान्ट स्थापना हुने भएको छ। राजविराजस्थित गजेन्द्रनारायण सिंह अस्पताल नजिकै रहेको निजी अस्पताल छिन्नमस्तामा अक्सिजन प्लान्ट स्थापना हुने भएको हो। अक्सिजन प्लान्टका लागि राहत तथा विपद व्यवस्थापन कोषबाट सोधभर्ना हुने गरी ३० लाख रुपैयाँ उपलब्ध गराउने शनिबारको निर्णयसँगै छिन्नमस्ता अस्पताल प्रालिले अक्सिजन प्लान्टको योजना अगाडि बढाएको सञ्चालक शैलेन्द्रमोहन झाले बताए। सो अस्पतालले विरामीहरुको उपचारमा जिल्लामै अग्रणी भूमिका निर्वाह गर्दै आएको छ। कोरोना संक्रमितको उपचारका लागि छिन्नमस्ता अस्पतालले २० एचडियुसहित ५० बेडको आइसोलेसन केन्द्र सञ्चालनमा ल्याएको छ। राजविराजस्थित गजेन्द्रनारायण सिंह अस्पतालले आफ्नै भवनमा २५ बेडको एचडियु व्यवस्थासहितको आइसोलेसन केन्द्र र साइकृष्ण मेडिकल कलेज एण्ड अस्पतालमा ५० बेडको आइसोलेसन केन्द्र सञ्चालनमा ल्याएको छ। हाल सप्तरीमा कोरोना संक्रमितको सङ्ख्या सात सय नाघेको जिल्ला स्वास्थ्य कार्यालयले जनाएको छ। निमित्त प्रमुख दुनियालाल यादवका अनुसार सप्तरीमा कोभिड१९ को दोस्रो लहरमा २३ जनाको मृत्यु भएसँगै कोरोना संक्रमणले मृत्यु हुनेको सङ्ख्या ६३ पुगेको छ। बिरामीहरुले पर्याप्त अक्सिजन नपाउँदा उपचारमा समस्या भएको अस्पतालले जनाएको छ। अक्सिजनको अभावका कारण कोरोना संक्रमितको उपचारका लागि थप बेड र आइसोलेसन केन्द्र विस्तार हुन नसेकेको सीडीओ फणिन्द्रमणि पोखरेलले बताए। सप्तरीमा अक्सिजन प्लाण्ट स्थापनापछि थप बेड विस्तार भएपछि उपचारमा सहज हुने विश्वास गरिएको छ। जिल्ला समन्वय समिति सप्तरीको आयोजनामा शनिबार बसेको बैठकले अक्सिजन प्लान्टका लागि ३० लाख उपलब्ध गराउने निर्णयसँगै राहत तथा विपद व्यवस्थापन कोषमा यथाशिघ्र रकम जम्मा गर्न स्थानीय तहसँग आग्रह गरिएको छ। केही स्थानीय तहले रकम जम्मा गरिसकेको र केहीले जम्मा गर्ने तयारीमा रहेको जिसस प्रमुख प्रभाकर यादवले बताए। अक्सिजनको अभावलाई न्यूनीकरण गर्न दैनिक राजविराजबाट ५० किलोमिटर दुरीमा रहेको सुनसरीको इटहरी गएर अक्सिजन भर्ने गरिएको छ। इटहरीबाट दैनिक ५० सिलिण्डर अक्सिजन भराएर ल्याउनु पर्ने बाध्यता रहेको गजेन्द्रनारायण सिंह अस्पतालका निमित्त मेडिकल सुपरिटेण्डेण्ट डा रणजितकुमार झाले बताए। निमित्त मेसु डा झाले परिस्थिति विषम भएकाले यथाशिघ्र अक्सिजन प्लाण्ट आवश्यक रहेको बताए। अक्सिजन प्लाण्ट स्थापना भए थप बेडहरु विस्तार गर्न सकिने र संक्रमितको उपचारमा सहज हुने उनले बताए। जिल्ला समन्वय समितिका प्रमुख यादवको अध्यक्षतामा बसेको बैठकले अस्पतालमा बसेर १० दिन उपचार गरेका संक्रमितको थप तीन दिनसम्म कुनै लक्षण नदेखिए दोस्रो पटक पीसीआर परीक्षण नगर्ने निर्णय गरेको छ। दोस्रो पीसीआर परीक्षण नगरी चिकित्सकको सल्लाह बमोजिम एक हप्तासम्म होम आइसोलेसनमा बस्ने गरी पठाउने निर्णय भएको हो। आइसोलेसन र क्वारेन्टाइनमा १४ दिनसम्म बसेकालाई पनि दोस्रो पीसीआर नगराइ होम आइसोलेसनमा पठाउने निर्णय भएको छ। जिल्ला संकट व्यवस्थापन केन्द्र र जिल्ला समन्वय समितिको बैठकको विगतको निर्णय अनुसार क्वारेन्टाइन र आइसोलेसन केन्द्र तयार नगरेका स्थानीय तहलाई अबिलम्ब तयार गर्न तथा नेपाल सरकारबाट घोषित ५, १० र १५ बेडको अस्पतालको अवस्थाको विषयमा जिल्ला संकट व्यवस्थापन केन्द्रलाई जानकारी गराउने निर्णय भएको छ। अक्सिजन प्लान्टको स्थापना हुने निर्णयले सप्तरीवासी खुसी भएका छन्। विभिन्न मितिमा गरिएका निर्णय स्थानीय तहले यथाशीघ्र कार्यान्वयन गर्नुपर्ने भन्दै पवनकुमार झाले अक्सिजन प्लान्टका लागि स्थानीयवासी समेत सहयोग गर्न तत्पर रहेको बताए।"
भोजपुरका कोरोना संक्रमित पुरुषको काठमाडौंमा मृत्यु,"भोजपुर : भोजपुरका एक जना कोरोना भाइरस संक्रमितको मृत्यु भएको छ । भोजपुर नगरपालिका ९, पानीट्याङ्की ४२ वर्षीय कोरोना संक्रमित पुरुषको उपचारका क्रममा मृत्यु भएको हो । संक्रमितको अवस्था गम्भीर बन्दै गएपछि उनलाई शुक्रबार हेलिकप्टरबाट काठमाडौँ लगिएको थियो । काठमाडौँको टिचिङ हस्पिटलमा राखेर उपचार गराउँदा गराउँदै गएराती उनको मृत्यू भएको पारिवारिक श्रोतले जनाएको छ । उच्च रक्तचाप, मधुमेहबाट पनि ग्रसित उनलाई स्वासप्रश्वासमा समस्या देखिएपछि जिल्ला अस्पताल ल्याइएको थियो । उनलाई कोरोना पुष्टि भएको थियो । अवस्थालाई हेरेर परिवारजनले काठमाडौँ लैजाने भनेपछि रेफर गरिएको स्वास्थ्य कार्यालय भोजपुर प्रमुख फणिन्द्र थापाले जानकारी दिए । जिल्लामा अहिलेसम्म कोरोना संक्रमितको संख्या ७२ जना पुगेको छ । जसमा एकजनाको मृत्यु र एकजना निको भएका छन् । कोभिड १९ को उच्च जोखिम रहेको भोजपुरमा सबै सिमानाका र जारी निषेधाज्ञा कडा पारिएको जिल्ला प्रशासनले जनाएको छ । त्यस्तै प्रशासनले अत्यावश्यक कामबाहेक बाहिर हिँडडुल नगर्न सर्वसाधरणलाई अपिल गरेको छ ।"
निषेधाज्ञाको अटेरी बढेपछि सीडीओ र एसपी सडकमा,परासी : स्थानीयहरुले निषेधाज्ञालाई अटेरी गर्न थालेपछि पश्चिम नवलपरासीका प्रमुख जिल्ला अधिकारी र प्रहरी उपरीक्षक आफैं सडकमा निस्केर कडाई गर्न थालेका छन् । जिल्ला प्रशासनले आजदेखि लागु हुने गरी निषेधाज्ञामा कडाई गरेको छ । निषेधाज्ञालाई पालना गराउन चोक चोकमा सुरक्षाकर्मीहरु परिचालन गरिएको छ । तर पनि स्थानीयहरुले विभिन्न बहाना बनाउँदै अटेरी गरेर हिड्न थालेपछि प्रमुख जिल्ला अधिकारी धर्मेन्द्र मिश्र र प्रहरी उपरीक्षक अजयलागयतको सुरक्षा टोली सडकमा निस्केर निगरानी बढाएको हो । जनप्रतिनिधिहरुको समेत सहभागिता रहेको टोलीले विभिन्न ठाउँमा बसेर अटेरी गर्ने स्थानीयलाई फर्काएका छन् । प्रशासनले जेठ १५ गतेसम्मका लागि निषेधाज्ञाको समय थपेको छ । जिल्लामा संक्रमणको अवस्था भयावह बन्दै गएपछि यसअघि लगाईको निषेधाज्ञामा कडाई गरिएको हो । यसअघि बिहान ३ घण्टा पसल व्यवसायहरु खुला गर्न दिइएको थियो । बैंक तथा वित्तिय संस्थाहरुलाई दिन मिलाएर खुला गर्न दिइएको थियो । संक्रमणको दोस्रो लहर सुरु भएको बैशाख महिनामा मात्रै ५६ जनाको मृत्यु भएको छ । सक्रिय संक्रमितको संख्या १२ सय ४४ पुगेको छ ।
"प्रदेश अस्पतालले भन्यो, अब संक्रमितलाई भर्ना गर्न सक्दैनौं","सुर्खेत : कर्णालीमा अक्सिजनको हाहाकार नै भएको छ। अक्सिजन अभाव देखाउँदै अस्पतालहरुले कोरोना संक्रमितको भर्ना गर्न नसकिने बताएका छन्। अक्सिजन अभावकै कारण अस्पतालहरु पन्छिन थालेपछि संक्रमितको उपचारमा जटिलता पैदा भएको हो। संक्रमित बढेसँगै अस्पतालहरुले अक्सिजन अभावमा विरामी भर्ना लिन नसक्ने बताउन थालेका छन्। केहीदिन अघि प्रदेश अस्पताल सुर्खेतमा अक्सिजन प्लान्ट संचालनमा ल्याइएको थियो। अक्सिजन नहुँदा जिल्लाहरुबाट संक्रमितहरुलाई उपचारका लागि प्रदेश अस्पतालमा ल्याइयो। तर अहिले संक्रमितले अस्पताल भरिएपछि यहाँ उत्पादन हुने अक्सिजनले थेग्न नसकेको अस्पतालले जनाएको छ। यहाँ उत्पादन हुने अक्सिजनले अब पुग्दैन प्रदेश अस्पतालका निर्देशक डाक्टर डम्बर खड्काले भने,अक्सिजनले नधान्ने भएपछि अब अस्पतालमा बाँकी संक्रमित भर्ना गर्न सकिन्न, यहाँ दैनिक तीनसय सिलिण्डर अक्सिजन चाहिन्छ। तर हाम्रो प्लान्टमा जम्मा एकसय सिलिण्डर मात्र उत्पादन हुन्छ। प्रदेश अस्पतालले अक्सिजन अभावमा शुक्रबारबाटै संक्रमितलाई भर्ना गर्न नसकिने सूचना प्रकाशित गरिसकेको छ। तत्काल कर्णालीमा बाहिरबाट अक्सिजन आपूर्ति हुने अवस्था छैन। यसले कर्णालीका अस्पतालहरुमा अक्सिजन अभाव भएको हो। अक्सिजन अभावकै कारण अस्पतालहरुले संक्रमितको ज्यान जोगाउन कठिन भइरहेको बताइरहेका छन्। तर प्रदेशका जिल्लाहरुमा अक्सिजन प्लान्ट संचालनमा भने आलटाल गरिएको छ। कर्णालीमा अक्सिजन उत्पादन र प्लान्ट संचालनमा वेवास्ता गरिएको छ। प्रदेशका अधिकांश जिल्लामा अक्सिजन प्लान्ट संचालन गर्ने भनिएपनि यो योजना अलपत्र छ। विद्युत र प्लान्ट जडान गर्ने दक्ष जनशक्तिको अभाव देखाउँदै अक्सिजन प्लान्ट संचालनमा आलटाल गरिएको हो। डोल्पा, हुम्ला, मुगु, जाजरकोट, कालिकोट र दैलेखलगायतका जिल्लामा अक्सिजन प्लान्ट संचालन गर्न बजेट उपलब्ध गराइए छ। प्रदेश सरकारले कोरोना महामारीमा दुर्गममा अक्सिजन अभाव हुन नदिन यी जिल्लाहरुमा प्लान्ट संचालन गरेर अक्सिजन उत्पादन गर्ने योजना अगाडि बढाएको छ। तर विद्युत, जनशक्ति अभाव र ठेकेदारको लापरबाहीका कारण हालसम्म प्लान्ट नै जडान हुन सकेका छैनन्।"
महामारीकै बीचमा मच्छिन्द्रनाथको रथ तानियो (फोटो फिचर),काठमाडौं : वर्षा र सहकालका देवता रातो मच्छिन्द्रनाथको रथ शनिबार तानिएको छ । कोरोना भाइरस (कोभिड१९) संकटकै बीच रथारोहण गरिएको चौथो तीन शनिबार रथ तानिएको हो । यो पटक कोरोना संकट भएको भन्दै सांकेतिक रुपमा रथ तानिएको हो । रथलाई जावलाखेलबाट तानेर बुंगमति लगिने छ । शनिबार बिहानको नित्य पूजापछि दिउँसो रथ तानिएको हो । वैशाख शुक्ल प्रतिपदाका दिन मच्छिन्द्रनाथलाई रथारोहण गराइएको थियो । विगतका वर्षमा भीडभाडमा तानिने रथ यसपटक सीमित मान्छेको उपस्थितिमा तानिएको हो । ललितपुरका स्थानीयले पुल्चोकबाट मच्छिन्द्रनाथको रथ तानेका हुन् । कोरोना भाइरसको दोश्रो लहरपछि गत वैशाख १६ गतेदेखि निषेधाज्ञा जारी रहेकै बेला राजधानीको लामो मच्छिन्द्रनाथको रथयात्रा शनिबार सुरु गरिएको हो । जिल्ला प्रशासन कार्यालय ललितपुरले ५ जना भन्दा धेरै भेला हुन नपाउने आदेश जारी गरेको भोलिपल्ट जात्रा सुरु गरिएको हो । निषेधाज्ञाका कारण रथलाई पुल्चोकस्थित दमकल चोकबाट ५ सय मिटर टाढा पुर्याएर जात्रा टुंगाइएको छ । तस्बिर : सुनिता डंगोलअशोक दुलाल
छुरा प्रहारबाट युवकको हत्या,"विराटनगर : मोरङको लेटाङमा छुरा प्रहार गरेर शुक्रबार राति एक युवकको हत्या गरिएको छ। छुराले हानेर लेटाङ नगरपालिका३ का २२ वर्षीय रोमन राईको हत्या गरिएको प्रहरीले जनाएको छ। राति ८:४५ बजेतिर लेटाङकै त्रिसूली चोकमा अन्य दुई युवासँग भएको विवादले उग्ररुप लिएपछि उनीमाथि छुरा प्रहार भएको प्रारम्भिक अनुसन्धानबाट खुलेको मोरङ प्रहरीका प्रवक्ता डीएसपी मानबहादुर राईले जानकारी दिए। उनकाअनुसार पेटमा छुरा प्रहार गरिएपछि गम्भीर घाइते बनेका राईको उपचारका लागि विराटनगरको विराट नर्सिङ होम एवं विराटनगर अस्पताल ल्याउँदै गर्दा बाटैमा राति १०:३० बजेतिर मृत्यु भएको हो। राईलाई लेटाङ३ कै १८ वर्षीय सुशील दर्जी र दिलबहादुर लिम्बूले छुरा प्रहार गरेको प्रहरीले जनाएको छ। घटनापछि फरार रहेका दुवै जनालाई इलाका प्रहरी कार्यालय लेटाङका प्रहरी निरीक्षक रोमन अर्याल नेतृत्वको टोलीले लेटाङबाटै शनिबार बिहान पक्राउ गरेको छ। अर्यालकै नेतृत्वमा घटनाको अनुसन्धान भइरहेको जानकारी डीएसपी राईले दिए। प्रहरीका अनुसार हत्या गरिएका राई लेटाङमै पुल हाउस सञ्चालन गरेर बसेका थिए। अरुका ट्याक्टर खोजेर ढुंगा, बालुवा लगायतका निर्माण सामाग्री ढुवानीका लागि ठेक्कामा लगाउने काम पनि उनले गर्दै आएको पाइएको प्रहरीले जनाएको छ। प्रहरीका अनुसार हत्यामा संलग्न दर्जी र लिम्बू ट्याक्टरका मजदुर हुन्। आफूहरुलाई काम लगाएको पैसा लामो समयसम्म नदिएको भन्दै दुवै जनाले राईसँग विवाद सुरु गरेको डीएसपी राईको भनाइ छ। त्यही विवाद उग्र बनेर हत्यासम्मको घटनामा परिणत भएको पाइएको जानकारी उनले दिए।"
निषेधाज्ञामा महिला तथा बालबालिकाको उद्धार गर्न समिति गठन,"काठमाडौं : राष्ट्रिय महिला आयोगले कोरोना भाइरस नियन्त्रण गर्न जारी गरिएको निषेधाज्ञाको समयमा लैङ्गिक हिंसामा परेका महिला तथा बालबालिकाको तत्काल उद्धार, राहत, औषधोपचार गर्न उच्चस्तरीय अनुगमन तथा समन्वय समिति गठन गरेको छ। आयोगले कोभिड१९ को दोस्रो चरणको सङ्क्रमण नियन्त्रणका सन्दर्भमा जारी निषेधाज्ञाको अवधिमा लैङ्गिक हिंसाका घटनाको सघन अनुगमन गर्न, लैङ्गिक हिंसामा परेका महिला तथा बालबालिकाको तत्काल उद्धार, राहत, औषधोपचारलगायतका विषयमा विभिन्न निकायसँग आवश्यक समन्वय गर्न आयोगका अध्यक्षको संयोजकत्वमा विभिन्न निकायका प्रतिनिधि सम्मिलित उच्चस्तरीय लैङ्गिक हिंसा रोकथाम तथा नियन्त्रणसम्बन्धी उच्चस्तरीय अनुगमन तथा समन्वय समिति गठन गरिएको हो। कोभिड१९ को दोस्रो चरणको सङ्क्रमणका कारण जारी निषेधाज्ञा तथा अन्य समयमा समेत महिला, बालिका, वृद्ध, अपागङ्ता भएका व्यक्ति तथा लैङ्गिक एवं यौनिक अल्पसङ्ख्यकरुलाई राहत, उद्धार तथा अन्य प्रक्रियामा प्राथमिकता दिनका लागि आयोगले विभिन्न निकायलाई पत्राचार गरेको अध्यक्ष कमलाकुमारी पराजुलीले जानकारी दिइन्। स्थानीय तहमा सञ्चालित क्वारेन्टिन तथा आइसोलेशन सेन्टरलाई महिलामैत्री हुने गरी व्यवस्थापन गर्नका लागि गृह मन्त्रालय र सङ्घीय मामिला तथा सामान्य प्रशासन मन्त्रालयमार्फत सम्बन्धित निकायमा समेत पत्राचार गरिएको आयोगले जनाएको छ। यही वैशाख १६ गतेदेखि लागू हुने गरी जारी गरिएको निषेधाज्ञाको अवधिमा हुनसक्ने लैङ्गिक हिंसालाई रोकथाम एवं नियन्त्रण गर्नका लागि अपनाउनुपर्ने पूर्वतयारी तथा अन्य समसामयिक विषयमा सरोकारवाला निकायबीच छलफल कार्यक्रम सम्पन्न गरी प्राप्त सुझावअनुसार आयोगबाट पहल हुनुपर्ने विषयमा सम्बन्धित निकायमा पत्राचार गरिएको अध्यक्ष पराजुलीको भनाइ छ। दोस्रो चरणको निषेधाज्ञा लागू भएदेखि यही वैशाख १६ देखि २९ गतेसम्म आयोगमा २२ घरेलु हिंसा र १० महिला हिंसासम्बन्धी उजूरी दर्ता भएका छन्। त्यसैगरी यही अवधिमा हेल्पलाइन ११४५ मा ८२ फोन प्राप्त भएका छन् भने १४५ घटनामा फलोअप कल प्राप्त भएको छ।"
भ्रमले सामा र स्याला गाउँका बस्ती नै लालपूर्जाविहीन !,"गोरखा : तेस्रो विश्वयुद्ध हुँदैछ। १८ वर्षदेखि ६० वर्षसम्मका पुरुषलाई जबर्जस्ती युद्धमा लैजान्छन् भनेर गाउँभरि हल्ला चल्यो। त्यसैले २०३८ सालको जनगणनामा गाउँलेहरुले नाम ढाँटेर कसैले ढुंगामाटो, कसैले नदीखोला, कसैले वनजंगलको नाम टिपाए। त्यसपछि २०४० सालमा गाउँमा नापी आयो। धेरै जग्गा नाप्यो भने हदबन्दी लाग्छ भनेर फेरि अर्को हल्ला चल्यो। गाउँलेहरुले अलिअलि मात्र जग्गा नापे। धेरै जग्गा छुटाए, चुमनुब्री गाउँपालिका २ का वडाअध्यक्ष पेम्बारेताले भने, त्यसको फल अहिले भोगिरहनु परेको छ। महिलाहरुको खुरुखुरु नागरिकता बन्यो, तर नाम ढाँटेकाले पुरुषहरुको नागरिकता बनाउन साह्रै गाह्रो भयो। ठूलाठूला गाउँबस्तीहरु नाप्दै नापेनन्। अहिले लालपूर्जाविहीन बस्तीमा बस्नु परेको छ। जति मिहिनेत गरे पनि लालपूर्जा बनाउनै सकिएन। चुमनुब्री२ स्यालाका ११५ घरधुरीका बासिन्दा लालपूर्जाविहीन बस्तीमा बस्छन्। पर्यटकीयस्थल भएकाले यहाँ दैनिक सयौँ विदेशी पर्यटक आउँछन्। ठूलाठूला होटल, होस्टेलसहितका ठूला विद्यालय, करोडौँ खर्चेर गुम्बा बनेका छन्, तर जग्गाको लालपूर्जा छैन। चुमनुब्री गाउँपालिका १ सामागाउँको माथिल्लो टोलमा १३१ घरधुरीको पनि लालपूर्जा छैन। मनास्लु आरोहण र लार्केपास जाने पर्यटकको केन्द्र रहेकाले त्यहाँका अधिकांश घरमा होटल व्यवसाय सञ्चालित छन्। करोडौँ खर्च गरेर होटल, लज निर्माण गरेका छन्। ४० वर्षभन्दा पहिलेदेखि बनेका ती घरहरु कुनैको पनि लालपूर्जा नरहेको वडाअध्यक्ष वीरबहादुर लामा बताउँछन्। अर्को पर्यटकीय बस्ती नाम्रुङको पनि लालपूर्जा छैन। यहाँका ३८ घरधुरीको लालपूर्जा छैन, स्थानीय लाक्पाडुण्डुप लामा भन्छन्। यी बस्तीमा सरकारले लाखौँ, करोडौँ खर्च गरेर एकघर एक धारा खानेपानी योजना निर्माण गरिदिएको छ। लाखौँ करोडौँ खर्चेर विद्यालय, स्वास्थ्यचौकी निर्माण गरेको छ तर घरको लालपूर्जा दिएको छैन। ४० वर्षभन्दा अघिदेखि बसोबास गर्दै आएका यहाँका जनताले जग्गा नापी गरिदिनुपर्यो भनेर सँधै सरकार गुहार गरिरहेका छन्, वडाअध्यक्ष वीरबहादुर लामा भन्छन्, सरकारले गठन गरेको सुकुम्बासी समस्या समाधान आयोगले भूमिहिन सुकुम्बासी र अव्यवस्थित बसोबास भएकाहरुलाई लालपूर्जा दिने भनेर चार वर्षअघि पनि फाराम भराएको थियो। अहिले पनि भराएको छ। अबचाहिँ घरजग्गा धनीले पक्का पनि लालपूर्जा पाउँछन् भन्ने आशा छ। तिब्बतबाट सामान ल्याउने, तल बेच्ने, आलु, करु, फापर रोपेर हातमुख जोर्ने भनेर गाउँलेहरु स्यालामा बस्न थालेको वडा नम्बर २ का अध्यक्ष पेम्बारेता लामा बताउँछन्। गाउँलेहरु आफ्नो घर, आफ्नो जग्गा भनेर बसेका छन्, तर वैधानिक रुपमा देखाउने कागज छैन, लामाले भने, अहिले सरकारले अव्यवस्थित बसोबास गरेकालाई वैधानिकता दिने भनेर जुन काम अघि बढाएको छ, त्यसपछि यहाँका जनताले लालपूर्जा पाउँछन् भन्ने ठूलो आशा छ। यसअघि पनि आशा देखाउँदै निराश बनाउँदै गरेकाले यसपटक सरकाले पक्कै पनि लालपूर्जा दिएर जनतालाई राहत दिनुपर्नेमा उनको जोड छ। चुमनुब्री गाउँपालिका १ को लालपूर्जाविहीन सामागाउँ। तस्बिर : शिव उप्रेती।"
कांग्रेस उपसभापति गच्छदारलाई पत्नीशोक,काठमाडौं : पूर्व उपप्रधानमन्त्री एवम् नेपाली कांग्रेसका उपसभापति विजयकुमार गच्छदारलाई पत्नीशोक परेको छ। शनिबार बिहान थापाथलीस्थित नर्भिक अस्पतालमा गच्छदारकी श्रीमती निर्मला गच्छदारको उपचारको क्रममा निधन भएको कांग्रेस नेता प्रकाशशरण महले जानकारी दिए कोरोना संक्रमण भएपछि उनी अस्पतालमा भर्ना थिइन्। उनको निधनले स्तब्ध र मर्माहत बनाएको बताउँदै कांग्रेस नेताहरूले शोक संतप्त परिवारमा समवेदना प्रकट गरेका छन्।
दार्चुलाकी महिलाको डडेल्धुरा अस्पतालमा मृत्यु,दार्चुला : फोक्सोमा समस्या देखिएपछि थप उपचारको लागि डडेल्धुरा रिफर गरिएकी ३८ वर्षीया महिलाको उपचारको क्रममा मृत्यु भएको छ। अपिहिमाल गाउँपालिका घर भई हाल महाकाली नगरपालिका५ गल्फै बस्दै आउनुभएका महिलाको मृत्यु भएको हो। बिहीबार मात्रै कोरोनाको नयाँ भेरियन्टको संक्रमण देखिएपछि जिल्ला अस्पताल दार्चुलामा भर्ना गरिएको थियो। फोक्सोमा समस्या देखिन थालेपछि शुक्रबार थप उपचारको लागि डडेल्धुरा लगिएको थियो। डडेल्धुरा अस्पतालमा राती १२ :१५ बजे भर्ना गरिएको थियो। भर्ना गरेको १५ मिनेटमै ती महिलाको मृत्यु भएको आफन्त जनक ठेकरेले बताए। जिल्लामा कोरोनाका कारण मृत्यु हुनेको संख्या ६ पुगेको छ।
