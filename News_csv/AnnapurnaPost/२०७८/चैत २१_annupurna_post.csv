शीर्षक,विवरण
"मुक्तिनाथ मन्दिरको भेटी गणना, कोषमा पाँच करोड बढी जम्मा","जोमसोम : हिन्दू तथा बौद्ध धर्मालम्बीहरुको साझा धार्मिक तीर्थस्थल मुस्ताङको मुक्तिनाथमा भक्तजनले दान पेटिकामा चढाएको भेटी सोमबार गणना गरिएको छ। जिल्ला प्रशासन कार्यालय, मालपोत कार्यालय, नापी कार्यालय, सुरक्षा निकाय, प्रभु बैंकका प्रतिनिधि, मुक्तिनाथ विकास समितिका प्रतिनिधि र मन्दिरमा कार्यरत आनीझुमाहरुको रोहबरमा भक्तजनले चढाएको भेटी गणना गरिएको हो। मुक्तिनाथमा गत जेठ ३१ गते यता १० महिनामा १० लाख ८४ हजार ५ सय ६१ रुपैँया भेटी दान पेटिकामा संकलन भएको मुक्तिनाथ विकास समितिका सदस्य सचिव एवं जिल्ला मालापोत कार्यालय मुस्ताङका अधिकृत हरिबहादुर भुजेलले जानकारी दिए। त्यस्तै मुक्तिनाथ मन्दिरमा कर्मचारीले रसिद काटेर उठाएको चन्दा भेटी रकम करिब ३४ लाख संकलन भएको सदस्य सचिव भुजेलले बताए। उनका अनुसार मुक्तिनाथ विकास समितिले दान पेटिका र रसिद काटेर उठाएको रकम बैंकमा जम्मा गर्ने गरेको उनले बताए। गतवर्ष मुक्तिनाथमा दानपेटिकामा सोही अनुपातमा भेटी जम्मा भएको उनको भनाइ छ। तर, मुक्तिनाथ मन्दिरभित्र भक्तजनले चढाएको पैसा समितिले लिन पाउँदैन। मन्दिरभित्र दान गरेको पैसा मुक्तिनथा विकास समितिले राख्न पाउँदैन। त्यो पैसा त्यहाँ कार्यरत आनीभुमाहरुले मात्र राख्न पाउँछन्। सोमबार सम्बन्धित सरोकावालाहरुको रोहबरमा दान पेटिकामा जम्मा भएको पैसा मुचुल्का उठाई प्रभु बैंकमा रकम दाखिला गरिएको जनाइएको छ। दान पेटिका गणनामा प्रमुख जिल्ला अधिकारी नेत्रप्रसाद शर्मासमेत उपस्थित थिए। मुक्तिनाथ विकास समितिले मन्दिर परिसरमा कूल ७ वटा दान पेटिका राखेको थियो। जसमध्ये ४ वटा दान पेटिका प्रयोगमा छन् भने ३ वटा दान पेटिका प्रयोगविहीन छन्। मुक्तिनाथ विकास समितिका सदस्य सचिव प्रयोगविहीन भएका र प्रयोगमा आएका दान पेटिका गरी अबदेखि ५ वटा दान पेटिका सञ्चालनमा ल्याइने उल्लेख गरे। मुक्तिनाथ विकास समितिको कोषमा हालसम्म करिब ५ करोड रकम जम्मा भएको सदस्य सचिव भुजेलले जानकारी दिए। उक्त रकम आवश्यक र औचित्यताको आधारमा खर्च हुने उनले बताए। मुक्तिनाथ विकास समितिले रसिदमार्फत् चन्दा संकलन गर्ने कर्मचारी एक जना र दुई जना सरसफाईकर्मीको व्यवस्थापन गरेको छ। त्यस्तै कर्मचारीको खर्च र मुक्तिनाथ मन्दिरको आन्तरिक व्यवस्थापन खर्चमा करिब मासिक १ लाख खर्च हुने गर्छ।"
कांग्रेसको घोषणा पत्र तयारी समितिमा आरजु देउवासहित २७ जना मनोनीत,"काठमाडौं : नेपाली कांग्रेसका सभापति शेरबहादुर देउवाले घोषणा पत्र तयारी समितिमा २७ जनाको नाम मनोनीत गरेका छन्। देउवाले पत्नी आरजु राणा देउवालाई पनि समितिमा राखेका छन्। पार्टीले महामन्त्री गगन कुमार थापालाई घोषणा पत्र तयारी समितिको संयोजक तोकेको थियो। महामन्त्री थापाको संयोजकत्वमा गठन भएको स्थानीय तह निर्वाचन२०७९, घोषणापत्र तयारी समिति मा मनोनीत भएका सदस्यहरु यी हुन्। १ सदस्य  डा आरजु राणा देउवा २ सदस्य  श्री मधु आचार्य ३ सदस्य  प्रा डा गोविन्दराज पोखरेल ४ सदस्य  श्री नृपबहादुर वड ५ सदस्य  श्री कान्तिका सैजुवाल ६ सदस्य  श्री गुरुराज घिमिरे ७ सदस्य  श्री किरण गिरी ८ सदस्य  श्री हरिप्रभा खड्गी ९ सदस्य  श्री भीम ढुंगाना १० सदस्य  श्री दिलिपप्रताप खाँण ११ सदस्य  श्री वंशलाल तामाङ १२ सदस्य  श्री विजय शंकर यादव १३ सदस्य  श्री उमा थापा मगर १४ सदस्य  श्री भुपेन्द्र राई १५ सदस्य  श्री ममता महतो १६ सदस्य  श्री डा जुगल भुर्तेल १७ सदस्य  श्री गेजा शर्मा वाग्ले १८ सदस्य  श्री जगदीश भट्टराई १९ सदस्य  श्री प्रताप पौडेल २० सदस्य  श्री शंकर तिवारी २१ सदस्य  श्री पुरुषोत्तम नेपाल २२ सदस्य  डा इन्द्रा अधिकारी २३ सदस्य  डा अभिमन्यु सिंह २४ सदस्य  डा वुद्धिमान श्रेष्ठ २५ सदस्य  श्री मनिष झा २६ सदस्य  श्री जिमी लामा २७ सदस्य  श्री शिलशिला आचार्य"
गण्डकी प्रदेशसभामा तीन विधेयक प्रस्तुत,"कास्की : गण्डकी प्रदेशसभाको आजको बैठकमा विभिन्न तीन विधेयक प्रस्तुत भएको छ। बैठकमा विधायन समितिका सभापति विष्णुप्रसाद लामिछानेले समितिको प्रतिवेदन सहितको प्रदेश आर्थिक कार्यविधि तथा वित्तीय उत्तरदायित्व सम्बन्धमा व्यवस्था गर्न बनेको विधेयक, गण्डकी प्रदेश तथा स्थानीय तहबीच समन्वय कायम गर्न तथा विवाद समाधान गर्न बनेको विधेयक र गण्डकी प्रदेशको सिँचाइ सम्बन्धमा व्यवस्था गर्न बनेको विधेयक सभा समक्ष प्रस्तुत गरे। बैठकको विशेष समयमा प्रदेशसभा सदस्य रामशरण बस्नेतले खानेपानी, पुलजस्ता आधारभूत आवश्यकताका योजनामा रहेको बजेटलाई सरकारले रकमान्तर गरेको बताए। अर्का सदस्य धनमाया पोखरेल विधि र प्रक्रिया बाहिर गएर रकमान्तर गरिएको भन्दै विरोध गरे। गोरखाका विभिन्न सडक बजेटको अभावमा अलपत्र परेको उनले ध्यानाकर्षण गराए। मनबहादुर गुरुङले गत वर्षातका बाढी पीडितले अझै राहत पाउन नसकेको भन्दै सरकारको ध्यानाकर्षण गराए। उनले बढ्दो महँगीका कारण जनता पीडित बनेको बताए। बैठकको शून्य समयमा कृष्णबहादुर थापा, भागवत प्रकाश मल्ल, रोशनबहादुर गाह र चन्द्रमोहन गौतमले समसामयिक विषयमा प्रदेशसभा तथा सरकारको ध्यानाकर्षण गराएका थिए।"
धरहरा चढ्न अझै ९ महिना कुर्नुपर्ने,"काठमाडौं : धरहरा चढेर काठमाडौँ सहर नियाल्ने रहर पूरा गर्न नेपाली जनताले अझै नौ महिना कुर्नुपर्ने भएको छ। ऐतिहासिक धरहरा टावरको पुनर्निर्माण कार्य सकी उद्घाटन गरेको पनि एक वर्ष पुग्न लाग्दासम्म सर्वसाधारणले प्रयोग गर्न पाएका छैनन्। गत वैशाख ११ गते तत्कालीन प्रधानमन्त्री केपी शर्मा ओलीले उक्त टावरको उद्घाटन गरेका थिए। एक वर्षअघि उद्घाटन गरिएको भए पनि सर्वसाधारणले धरहरा चढ्नका लागि भने अझै नौ महिना कुर्नुपर्ने जनाइएको छ। उद्घाटनको समयमा धरहराको मात्रै पुनः निर्माण सम्पन्न भएको र अन्य धेरै काम बाँकी रहेकाले अझै प्रयोगमा आउन नसकेको हो। भूकम्प गएको तीन वर्षपछि मात्रै यस सम्पदाको पुनः निर्माणको कामले गति लिएको थियो। गोर्खा भूकम्पले ढलेको धरहरा पुनः निर्माणको सुरुआत विसं २०७५ पुस १२ मा भएको हो। विसं २०७२ को विनाशकारी भूकम्पबाट धरहरालगायत अन्य धेरै ऐतिहासिक सम्पदा ध्वस्त भएका थिए। चौथो पटक थप समयको माग यस ऐतिहासिक सम्पदा पुनः निर्माणका लागि तेस्रो पटक थपिएको समयमा पनि काम सम्पन्न नभएपछि निर्माणको जिम्मा पाएको रमन कन्स्ट्रक्सनले चौथो पटक थप समय माग गरेको छ। तेस्रो पटक थपिएको समय यही चैत मसान्तमा सकिन्छ। दुई वर्षको अवधिमा निर्माण सम्पन्न गर्ने लक्ष्य लिइएको भए पनि पूर्ण रूपमा काम सम्पन्न हुन अझै समय लाग्ने भएपछि समय थप्न आग्रह गरिएको हो। रमन कन्स्ट्रक्सनका प्रोजेक्ट म्यानेजर सञ्जय नकर्मीका अनुसार कोरोना महामारी र अन्य केही आन्तरिक समस्याका कारण निर्धारित समयमै काम पूरा नहुने भएपछि पुनर्निर्माण लागि पुनः चौथो पटक समय माग गरिएको हो। नेपाली र केही भारतीय नागरिकसहित दैनिक २२० जना कामदारले अहिले नियमित रूपमा निर्माण कार्यमा जुटिरहेका छन्। धरहरा निर्माणको मुख्य काम सकिए पनि सौन्दर्य अभिवृद्धि र पार्किङको काम बाँकी भइरहेको छ। नयाँ धरहरामा बगैँचा, सङ्ग्रहालय, रङ्गीन जल फोहरा, प्रदर्शनी हल, पार्किङ स्थल, पसललगायत रहने छन्। धरहरा परिसरमा पार्किङसहित रेस्टुराँ, बगैँचा, पुस्तकालयलगायतको सुविधा हुनेछन्। गोस्वारा हुलाक भएको स्थानमा पार्क बनाउनका लागि अहिले उक्त भवन भत्काइसकिएको छ। पार्कभित्र बस्ने ठाउँ, ढुङ्गेधारा, हरियाली, चमेना गृह हुनेछ। धरहरामा पढ्न चाहने, ध्यान गर्न चाहने या बस्न चाहने सबैका लागि सुविधा उपलब्ध हुनेछ।"
श्रीलंकाको नयाँ मन्त्रिमण्डलमा चार मन्त्रीले लिए सपथ,"कोलम्बो : श्रीलंका राष्ट्रपति गोटाबाया राजपाक्षले सोमबार चार मन्त्रीलाई नियुक्त गरेका छन्। उनीहरूले सोमबार नै पद तथा गोपनियताको शपथ लिएका छन्। राष्ट्रमा गम्भीर आर्थिक र राजनीतिक संकटको बीचमा पूरानो मन्त्रिमण्डलका सबै मन्त्रीहरूले आफ्नो राजीनामा दिएपछि आएको स्थितिलाई सम्हाल्दै नयाँ मन्त्रिमण्डलको घोषणा गरेका हुन्। राष्ट्रपति कार्यालयका अधिकारीहरूका अनुसार पूर्व न्याय मन्त्री अली सबारीले अर्थमन्त्रीको रूपमा शपथ लिएका छन् भने जीएल पेइरिस विदेश मन्त्री, दिनेश गुनवर्देना शिक्षा मन्त्री र जोन्सटन फर्नान्डो राजमार्ग मन्त्रीको रूपमा सपथ लिएका छन्। अधिकारीहरूले यदि विपक्षी दलहरू एकताबद्ध सरकार गठन गर्न सहमत भएमा उनीहरूलाई पनि मन्त्रिमण्डलमा राखिने बताएका छन्। श्रीलंकाको आर्थिक सङ्कट, दैनिक घण्टौं लामो लोडसेडिङ र इन्धन अभाव तथा अन्य अत्यावश्यक आपूर्तिलाई समाधान गर्न सरकारले तत्काल कदम चाल्न आह्वान गर्दै सार्वजनिक विरोध प्रदर्शन गरेको धेरै दिन भइसकेको छ। श्रीलंकाका नयाँ मन्त्रीहरूले आर्थिक अस्थिरता र दक्षिण एसियाली देशमा इन्धनको गम्भीर अभावबीच बढ्दो विरोधको आह्वानको जवाफमा आइतबार राति आफ्नो पदबाट राजीनामा दिने प्रस्ताव गरेका थिए। सोमबार राष्ट्रपति राजपाक्षले जारी सङ्कटको समाधान खोज्न सरकारमा सहभागी हुन सबै राजनीतिक दललाई आग्रह गरे।"
काठमाडौंमा एक रात उत्कृष्ट फिचर फिल्म,"काठमाडौं : मोहन राईद्वारा निर्देशित फिल्म काठमाडौंमा एक रात पाचौं नेपाल अन्तर्राष्टिय चलचित्र महोत्सवको नेपाल पानोरमातर्फ उत्कृष्ट फिल्म बन्न सफल भएको छ। फिल्मले एक लाख नगद, ट्रफीसहित अवार्ड प्राप्त गरेको छ। त्यस्तै निर्देशक मोहम्मद रवि मिर्धा निर्दित बंगलादेशी फिल्म 'नो ग्राउण्ड विनिथ द फिट'ले गौतम बुद्ध अवार्डसँगै अन्तर्राष्ट्रिय बेस्ट फिचर फिल्मको उपाधि प्राप्त गरेको छ। अर्वाडसँगै फिल्मले १५ सय डलर नगदसमेत प्राप्त गर्यो। त्यस्तै सर्ट फिल्मतर्फ उत्कृष्ट फिल्मको उपाधि 'आइसक्रिम'ले प्राप्त गर्यो। संगीता श्रेष्ठद्वारा निर्देशित यो सर्ट फिल्मले उपाधिसंगै ५० हजार नगद जित्न सफल भयो। त्यस्तै उत्कृष्ट अन्तर्राष्ट्रय सर्ट फिल्मको उपाधिँसँगै बागमती अर्वाड प्राप्त गर्न सफल सर्ट फिल्म हो 'अल सिट'। सुडानी फिल्म 'अल सिट'लाई निर्देशन गरेका हुन्, सुजान्न मिर्ग्यार्नीले। उपाधिसँगै यो फिल्मले ५ सय डलर नगद प्राप्त गर्यो। त्यस्तै गरी मन्जुश्री अवार्ड हर्ट अफ गोल्ड फिल्मले प्राप्त गर्न सफल भयो। एके शेर्पा अवार्ड गोर्खाज गर्लले प्राप्त गर्यो। माउण्ड एभरेष्ट अर्वाड फिल्म आउट अफ थिन एयरले प्राप्त गर्यो। त्यस्तै उत्कृष्ट सर्ट फिल्म निर्देशकको उपाधि फिल्म अशेष अफ असका लागि बच्चन व्यन्जनकारले प्राप्त गरे। उतकृष्ट फिचर फिल्म निर्देशकको उपाधि फिल्म काठमाडौंमा एक रातका लागि मोहन राईले प्राप्त गरे। यही फिल्मबाट मेनुका प्रधानले उत्कृष्ट अभिनेत्रीको उपाधि प्राप्त गरिन्। यही फिल्मले उत्कृष्ट स्क्रिन प्लेको उपाधि पनि जित्यो। उत्कृष्ट अभिनेताको उपाधि भने चिसो एस्ट्रे फिल्मका लागि दिव्य देवले प्राप्त गरे। यही फिल्ममार्फत् उज्वल बस्ताकोटीले उत्कृष्ट सिनेमाटोग्राफीको उपाधि पनि जित्न सफल भए। फिल्म सोसाइटीको अन्तर्राष्ट्रिय मञ्चको तर्फबाट उत्कृष्ट फिचर फिल्मको उपाधि टर्किको फिल्म साइलेन्स ट्रीले प्राप्त गयो। यो फिल्म निर्देशन गरेका थिए फ्यासल स्वोसलले। अन्तर्राष्ट्रिय सभागृह र नेपाल पर्यटन बोर्डको हलमा बिहीबारदेखि ५ दिनसम्म महोत्सव सञ्चालन भएको थियो। विश्वभरिका कथाहरुको उत्सव, नेपाल अन्तर्राष्ट्रिय चलचित्र महोत्सव भन्ने श्लोगनका साथ भौतिक रुपमा नै महोत्सव सम्पन्न भयो।"
नागरिकलाई मुक्का प्रहार गर्ने गाउँपालिका उपाध्यक्ष प्रहरी नियन्त्रणमा,इलाम : आफूसंग असहमत व्यक्तिलाई हातपात गर्ने फाकफोकथुम गाउँपालिका उपाध्यक्ष सरस्वती (सरु) राईलाई प्रहरीले नियन्त्रणमा लिएको छ। स्थानीयलाई कुटपिट तथा अभद्र व्यवहार गरेको आरोपमा जाहेरी परेपछि उनलाई नियन्त्रणमा लिइएको प्रहरीले जनाएको छ। जिल्ला प्रहरी प्रमुख एसपी महेन्द्रकुमार श्रेष्ठका अनुसार आफूविरुद्ध जाहेरी परेपछि उपाध्यक्ष राईले आफैं प्रहरीमा आत्मसमर्पण गरेकी हुन्। उनलाई जिल्ला प्रहरी कार्यालय इलाममा राखिएको छ। फाकफोकथुम१ का कृष्णबहादुर खड्कालाई उपाध्यक्ष राईले चैत १८ गते अध्यक्ष रामकुमार श्रेष्ठको निवासमा पसेर मुक्का प्रहार गरेको आरोप छ। फाकफोकथुम गाउँपालिकामा मौसमी कामदार कोरिया पठाउने विषयमा जनप्रतिनिधि र छनोटमा नपरेका स्थानीय युवाबीच विवाद बढेको थियो। आफूमाथि मादक पदार्थ पिएर अश्लील शब्दसहित गालीगलौज गरेपछि आफूले हात छाड्नुपरेको उपाध्यक्ष राईले बताउँदै आएकी छन्। फाकफोकथुम गाउँपालिका र दक्षिण कोरियाको इन्जे काउन्टीबीच यहाँबाट मौसमी ट्रेनी कामदार कोरिया लैजाने सहमति भएको थियो। सहमतिअनुसारका कामदार छनोटमा प्रक्रिया नपुगेको भन्दै युवाहरुले विरोध जनाएँदै आएका छन्। कुटपिटको घटनाको नेपाली कांग्रेसले विरोध गर्दै आएको छ। नेपाली कांग्रेसका जिल्ला सभापति डम्बरबहादुर खड्काले विज्ञप्ति जारी गर्दै दोषी उपाध्यक्ष राईलाई कारबाहीको दायरामा ल्याउन माग गरेका थिए।
खोटाङका ३५ मतदानस्थल अतिसंवेदनशील,"खोटाङ : आगामी वैशाख ३० गते देशभर एकैसाथ सञ्चालन हुने स्थानीय तहको निर्वाचनअन्तर्गत खोटाङमा १३६ मतदानस्थल र १९४ मतदान केन्द्र निर्धारण गरिएको छ। जिल्लामा निर्धारण गरिएका मतदानस्थलमध्ये ३५ वटा अतिसंवेदनशील, ५८ वटा संवेदनशील र ४३ वटा सामान्यमा राखिएको छ। सुरक्षा संयन्त्रको पहुँच, विगतका घटना र भौगोलिक विकटताको आधारमा जिल्लामा तीन समूहमा वर्गीकरण गरेर शान्तिसुरक्षाको व्यवस्था मिलाउने तयारी गरिएको जिल्ला सुरक्षा समितिका संयोजक एवं प्रमुख जिल्ला अधिकारी फणिन्द्र दाहालले जानकारी दिए। मतदानस्थल तथा मतदान केन्द्रको सुरक्षाका लागि जिल्लामा कार्यरत सुरक्षाकर्मी तथा म्यादी प्रहरी अभाव हुने भएकाले थप सुरक्षाकर्मी सम्बन्धित निकायमा माग गर्ने तयारी गरिएको जिल्ला सुरक्षा समितिले जनाएको छ। दिक्तेल रुपाकोट मझुवागढी नगरपालिकामा २४ मतदानस्थल र ४४ मतदान केन्द्र, हलेसी तुवाचुङ नगरपालिकामा १८ मतदानस्थल र २७ मतदान केन्द्र निर्धारण गरिएको छ। त्यस्तै केपिलासगढी गाउँपालिकामा १३ मतदानस्थल र १५ मतदान केन्द्र, ऐँसेलुखर्क गाउँपालिकामा १३ मतदानस्थल र १५ मतदान केन्द्र, रावाबेँसी गाउँपालिकामा १० मतदानस्थल र १४ मतदान केन्द्र, साकेला गाउँपालिकामा आठ मतदानस्थल र १२ मतदान केन्द्र, दिप्रुङ चुइचुम्मा गाउँपालिकामा १३ मतदानस्थल र १८ मतदान केन्द्र, खोटेहाङ गाउँपालिकामा १५ मतदानस्थल र २१ मतदान केन्द्र, बराहपोखरी गाउँपालिकामा १० मतदानस्थल र १३ मतदान केन्द्र तथा जन्तेढुङ्गा गाउँपालिकामा १२ मतदानस्थल र १५ मतदान केन्द्र निर्धारण गरिएको छ।"
नरैनापुरमा आगलागी हुँदा १६ घर जलेर नष्ट,"नेपालगन्ज : बाँकेको नरैनापुर गाउँपालिका४ कृष्णनगरमा सोमबार आगलागी हुँदा १६ घर र १ गोठ जलेर नष्ट भएको छ। नेपाल रेडक्रस सोसाइटी उपशाखा गंगापुरका सभापति शालिकराम साहु तेलीका अनुसार दिउँसो २:३० बजेतिर राम उजागर धोबीको गोठबाट आगो लागेको थियो। उनको गोठमा रहेका ३ वटा बाख्रा पनि जलेका छन्। आगलागी हुँदा धोबीको परिवार घरमा थिएनन्। कसरी आगलागी भयो भन्ने खुल्न सकेको छैन। उक्त आगो रेडक्रसकर्मी, स्थानीय बसिन्दा, सशस्त्र प्रहरी र नरैनापुरको गाउँपालिकाको दमकलको सहयोगमा अपरान्ह ५:३० बजे तिरमात्र आगो नियन्त्रणमा आएको थियो। इलाका प्रहरी कार्यालय भगवानपुरका अनुसार १६ वटा घर जलेको भनिए पनि ६ परिवार एकै घरमा बस्थे। केही दिनअघि गाउँपालिकाले एकैघरमा बसे पनि छुट्टिएकाले ती परिवारलाई अलगअलग रुपमा ग्यास वितरण गरेको थियो। बाँकेको नरैनापुरमा फुसका घर हुने भएकाले हरेक वर्ष गर्मी सिजनमा आगलागीको समस्या हुने गरेको छ।"
लेटाङ घटना र चिकित्सकको शंकास्पद मृत्यु प्रकरणको अनुसन्धान जारी,"विराटनगर : लेटाङको हिंसात्मक घटना र विराटनगरमा भएको चिकित्सकको शंकास्पद मृत्यु प्रकरणको अनुसन्धान जारी रहेको मोरङ प्रहरीले जनाएको छ। लेटाङमा महिला प्रहरीको हत्या गरिएको घटनामा संलग्न भएको आरोपमा हालसम्म ६३ जना पक्राउ परिसकेको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार पक्राउ परेकामध्ये २० जनाविरुद्ध कर्तव्य ज्यान मुद्दामा म्याद थप गरेर अनुसन्धानको प्रक्रिया अघि बढाइएको छ। ४३ जनाविरुद्ध अभद्र व्यवहारको मुद्दामा अनुसन्धान भइरहेको कोइरालाले बताए। लेटाङ नगरपालिका५ स्थित शिक्षा विकास मध्यमिक विद्यालयका शिक्षक मनोज पौडेलले कक्षा७ मा अध्ययनरत छात्रालाई दुव्र्यवहार गरेको घटना बाहिरिएपछि त्यसले उग्ररुप लिँदा चैत ६ गते हिंसा भड्किएको थियो। पौडेललाई कारबाहीको माग राख्दै विद्यार्थी र अभिभावकले सुरु गरेको आन्दोलन बाहिरका मानिस मिसिएपछि हिंसामा परिणत हुँदा महिला प्रहरी जवान २६ वर्षीय उर्मिला श्रेष्ठको हत्या भयो। उत्तेजित भीड आक्रमण, तोडफोड र आगजनीमा उत्रियो। प्रहरीले हवाई फायर र अश्रु ग्यास प्रहार गर्यो। त्यस क्रममा गोली लागेर घाइते भएका लेटाङ८ का २० वर्षीय मिलन खड्काको विराटनगरस्थित नोबेल अस्पतालमा उपचार जारी छ। घटनामा २९ प्रहरी र केही शिक्षक घाइते भए। स्थितिलाई नियन्त्रणमा लिन प्रशासनले लेटाङमा कफ्र्यु नै लगाउनुपर्ने अवस्था आयो। घटनाको अनुसन्धानका क्रममा अहिलेसम्म ६३ जना पक्राउ परिसकेको एसपी कोइरालाले जानकारी दिए। उनका अनुसार दुव्र्यवहारमा संलग्न भनिएका शिक्षक पौडेलविरुद्ध पनि जबरजस्ती करणी उद्योगको मुद्दामा अनुसन्धान भइरहेको छ। कोइरालाले भने, अनुसन्धान जारी रहेकाले पक्राउ पर्नेको संख्या बढ्न सक्छ। शंकास्पद केही व्यक्तिमाथि सोधपुछ हुँदैछ। प्रहरीको केन्द्रीय अनुसन्धान ब्युरो (सीआईबी), प्रदेश १ प्रहरी कार्यालय विराटनगर र जिल्ला प्रहरी कार्यालय मोरङलगायतको संयुक्त टोलीले घटनाको अनुसन्धान गरिरहेको छ। घटनाको छानबिनका लागि प्रदेश १ प्रहरी प्रमुख डीआईजी अरुणकुमार बीसीले एसएसपी राजेन्द्रप्रसाद चौधरीको नेतृत्वमा छानबिन समिति नै बनाएका छन्। घटनाका कारण बन्द रहेको विद्यालय भने २ सातापछि आइतबारदेखि सञ्चालनमा आएको छ। विद्यालयमा ७ सय ४१ विद्यार्थी अध्ययनरत छन्। यसैबीच विराटनगरस्थित नोबेल शिक्षण अस्पतालका चिकित्सक विजय यादवको शंकास्पद मृत्यु प्रकरणको अनुसन्धानका क्रममा अहिलेसम्म ८ जना पक्राउ परिसकेको एसपी कोइरालाले बताए। उनका अनुसार अभद्र व्यवहारको मुद्दामा म्याद थप गरेर पक्राउ परेकाहरुमाथि सोधपुछ जारी राखिएको छ। अहिलेसम्म डा यादवको मृत्युको कारण यकिन नभएको उनले बताए। प्रहरीले हत्याको आशंका गरेको छ। धरानस्थित बीपी कोइराला स्वास्थ्य विज्ञान प्रतिष्ठानमा आइतबार पोस्टमार्टम गरेपछि परिवारका सदस्यले गृहजिल्ला सप्तरी लगेर शवको अन्त्येष्टि गरेका छन्। पोस्मार्टम रिपोर्ट प्राप्त भएपछि घटनाका बारेमा यकिन हुने एसपी कोइरालाले बताए। डेरा बसेको घरको कम्पाउण्डमा शनिबार बिहान डा यादव मृत फेला परेका हुन्। शुक्रबार राति मदिरा सेवन गरेर होटलमासँगै बसेका २ र यादवको डेरा नजिक रातको समयमा झगडा गर्ने ६ गरेर ८ जना अहिले प्रहरी नियन्त्रणमा छन्। पक्राउ परेकाहरुबाट भने केही कुरा खुलेको छैन। एसपी कोइरालाले प्रमाण संकलन गर्दै विभिन्न कोणबाट अनुसन्धानमा जुटेको प्रहरी घटना यकिन गर्न पोस्टमार्टम रिपोर्टको पर्खाइमा रहेको जानकारी दिए। जिल्ला प्रहरी कार्यालय मोरङमा सोमबार बिहान आयोजित सञ्चारकर्मीसँगको अन्तरक्रिया एवं परिचयात्मक कार्यक्रममा एसपी कोइरालाले पछिल्लो समय चर्चामा रहेको लेटाङ घटना र चिकित्सक मृत्यु प्रकणको अनुसन्धानबाट हालसम्म प्रहरीले प्राप्त गरेको उपलब्धिका बारेमा पनि जानकारी दिएका हुन्। उनी स्थानीय तह निर्वाचनको मुखमा मोरङ प्रहरी प्रमुखको जिम्मेवारी सम्हाल्न आइपुगेका एसपी (प्रहरी उपरीक्षक) हुन्। कोइरालाले कानुनभन्दा बाहिर गएर कुनै पनि काम आफूले नगर्ने स्पष्ट पार्दै कानुनले तोकेको जिम्मेवारी पूरा गर्ने प्रतिवद्धता जनाए। मसँग त्यस्तो कुनै कार्ययोजना छैन। यो गर्छु र त्यो गर्छु भनेर पनि भन्नु छैन, उनले भने, नियम र कानुनअनुसार चल्ने हो। ऐनले दिएको अधिकारका आधारमा काम गर्ने हो। एसपी कोइरालाले शान्ति सुरक्षाको अवस्था मजवुत बनाउन तथा अपराध नियन्त्रण र अनुसन्धानका लागि ऐन, कानुन एवं प्रहरी नियमावलीले दिएको अधिकार प्रयोग गर्न भने कुनै समस्या नहुने बताए। कानुनभन्दा बाहिर जान सकिंदैन, उनले भने, सबै पक्षसँग समन्वय गरेर शान्ति सुरक्षा, अपराध नियन्त्रण र अनुसन्धानको नियमित काममा केन्द्रित हुने हो। उनले अपराध र सीमा क्षेत्रबाट हुने चोरी तस्करी नियन्त्रणमा कुनै सम्झौता नहुने बताए। समाजमा कानुन उल्लंघनका घटना हुन नदिन नागरिक अनुशासन पनि आवश्यक देखिएको कोइरालाको भनाइ छ। प्रहरी अहिले नजिकिँदो स्थानीय तह निर्वाचनतर्फ केन्द्रित भएको जानकारी उनले दिए। शान्तिपूर्ण, भयरहित र निष्पक्ष तरिकाले निर्वाचन सम्पन्न गर्नेतर्फ प्रहरी केन्द्रित छ, उनी भन्छन्, निर्वाचनमा कुनै पनि घटना हुन नदिन चनाखो भएर त्यही हिसाबको सुरक्षा व्यवस्था मिलाइने छ। निर्वाचन सुरक्षाका दृष्टिकोणले मोरङ संवेदनशील जिल्लाभित्र पर्छ। शान्ति सुरक्षका लागि भारतसँगको खुला सीमा, अवैध गतिविधी, लागुऔषध एवं साना हतियारको ओसारपसार, सीमा अपराध तथा बढ्दो जनसंख्यालाई चुनौती मानिएको छ। प्रहरी प्रधान कार्यालयले गत चैत १४ गते एसपी कोइरालालाई मोरङ प्रहरी प्रमुखका रूपमा काज सरुवा गरेको हो। उनी गत शनिबार विराटनगर आइपुगेका हुन्। यसअघि एसपी जनार्दन जिसी मोरङ प्रहरी प्रमुख थिए।"
इटहरीमा कार्यकर्तासँगै छमछमी नाचे माधव नेपाल,"धरान : नेकपा (एकीकृत समाजवादी) पार्टीका अध्यक्ष तथा पूर्वप्रधानमन्त्री माधवकुमार नेपाल इटहरीमा छमछमी नाचेका छन् । सोमबार इटहरी आएका नेपाल कार्यक्रमा कार्यकर्ताहरुसँगै छमछमी नाचेका हुन् । नेकपा एस इटहरी उपमहानगर कमिटीको आयोजनामा भएको पार्टी प्रवेश कार्यक्रममा ७ सय बढी कार्यकर्ताहरु एकीकृत समाजवादीमा प्रवेश गरे। सोही कार्यक्रममा नेता नेपाल मञ्चमा नाच्न थालेपछि सबै कार्यकर्ताहरु उनीसँगै नाचेका थिए । कार्यक्रममा प्रदेश १ का सामाजिक विकासमन्त्री राजन राईले रचना गरेको धर्तीको माटो ढोकेर, जनताको सपना सोचेर, एकीकृत समाजवादी आयो सिर्जनाको कलम बोकेर बोलको गीत र कानथापेर सुनिदेउ बोलको गीत कालाकारहरुले गाउनासाथ नेता नेपाल नाच्न थालेका थिए । कार्यकर्तासँग नाचेर सम्बोध गरेका नेता नेपालले आगामी स्थानीय तहको निर्वाचनमा एमालेलाई हराएर धूलो चटाउने चेतावनी दिए । उनले एमालेको सूर्य चिन्हमा ग्रहण लागेको र कलम चिन्हप्रति जनताको आकर्षक बढेको दावी गरे । उनले राष्ट्रिय सभाको निर्वाचनमा पनि एमालेलाई धूलो चटाएइको स्मरण गर्दै अब आउने तीन तहको निर्वाचनमा सरकारमा सहभागी दल आबद्ध गठबन्धन मिलेर एमाले अध्यक्ष केपी ओलीको अहंकारलाई समाप्त पारिदिने चेतावनी दिए। कार्यक्रममा प्रदशे १ का मुख्यमन्त्री राजेन्द्र राईले केपी ओली सरकारको पालामा भ्रष्टाचार भएको भन्दै छानबिन गरी दोषिमाथि कारबाही हुनुपर्ने बताए । उनले झापाको गिरीबन्धु टी स्टेटको जग्गा घोटाला काण्डको तत्काल छानविन गरी ओली लगायत दोषीाथि कारबाही गर्न माग गरे।"
निर्माणाधीन पुलबाट खस्दा ८ जना कामदार घाइते,"स्याङ्जा : चापाकोट८ प्याक्लुकस्थित निर्माणाधीन दामाचौररामपुर जोडने पक्की पुलको विमसहित कामदार खस्दा ८ जना घाइते भएका छन्। बिम जोडिरहेका बेला अचानक उक्त घटना भएको प्रहरीले जनाएको छ। प्रहरी नायब उपरीक्षक राजेन्द्रप्रसाद अधिकारीका अनुसार घाइते हुनेमा रौतहटका २४ वर्षीय प्रेमधन पटेल, बाराका २२ वर्षीय रामनिवास कुमार पटेल, २८ वर्षीय जितेन्द्र पटेल, भारत बिहारका २५ वर्षीय धनन्जय ठाकुर, २१ वर्षीय सुजितकुमार यादव, ४८ वर्षीय रघुनाथ राव, २५ वर्षीय अनुप कुमार राव र गोरखाका २३ वर्षीय सिर्जन परियार छन्। उनीहरुको पाल्पास्थित मिशन अस्पतालमा उपचार भइरहेको प्रहरीले जनाएको छ। उनीहरुका हात, खुट्टा र छातीमा चोट लागेको छ।"
त्रिभुवन विश्वविद्यालय परिसरको जंगलमा आगलागी,काठमाडौं : कीर्तिपुरस्थित त्रिभुवन विश्वविद्यालय परिसरमा रहेको जंगलमा आगलागी भएको छ। केहीबेर अघिबाट आगलागी सुरु भएको कीर्तिपुर प्रहरीले जनाएको छ। प्रहरीका अनुसार काठमाडौं उपत्यकामा रहेका दमकलहरु बोलाइएको छ। आगो नियन्त्रणका लागि स्थानीय र सुरक्षाकर्मीहरु परिचालन गरिएको छ। आगलागीको कारण खुल्न नसकेको प्रहरीले जनाएको छ।
आलिशान कक्ष रहेको नयाँ भवनमा सर्दै एमाले पार्टी कार्यालय,"काठमाडौं : नेकपा (एमाले)को मुख्यालय तुल्सीलाल स्मृति प्रतिष्ठानमा सर्ने भएको छ। ठाउँ अभावका कारणले अहिले रहेको थापाथलीबाट एमाले मुख्यालय ललितपुरस्थित तुल्सीलाल स्मृति प्रतिष्ठानमा सर्ने भएको हो। कार्यालय सचिव डा भीष्म अधिकारीले नयाँ वर्षका अवसरमा आगामी वैशाख १ गते पार्टी कार्यालय सर्ने जानकारी दिए। कार्यालय सञ्चालनका लागि पार्टीले अहिले रहेको तुल्सीलाल स्मृति प्रतिष्ठानको पूरै भवन भाडामा लिएको छ। तुल्सीलाल स्मृति प्रतिष्ठानको कार्यालय भने अहिलेको भवनबाट पश्चिमतिर नयाँ भवन बनाइएको छ। एक वर्षअघि मात्र धुम्बाराहीस्थित पासाङल्हामु स्मृति प्रतिष्ठानबाट थापाथलीमा सरेको थियो। नयाँ सार्न थालिएको तुल्सीलाल स्मृति भवनलाई पुनःनिर्माण गरेर अत्याधुनिक बनाउन थालिएको छ। अहिले धमाधम अत्याधुनिक कक्ष निर्माण गर्नुका साथै भवनको रङरोगनसमेत भइरहेको एमाले पार्टी कार्यालय भवन तथा मर्मतसम्भार कमिटीका सदस्य भरत पहाडीले जानकारी दिए। उनका अनुसार नयाँ भवनमा पार्टी सञ्चालनका लागि ७३ कार्यकक्ष निर्माण भइरहेका छन्। पार्टी पदाधिकारी, आयोग र विभागका लागि छुट्टाछुट्टै कार्यकक्ष बनाउन थालिएको छ। भुइँ तलामा १३, पहिलो तलामा १३ र दोस्रो तलामा ४७ कार्यकक्ष बनिरहेको भवन निर्माण कमिटीका सदस्य पहाडीले जानकारी दिए। उनका अनुसार नयाँ भवनमा एक ठूलो सभा हल र तीन सभाकक्ष रहने छ। पार्टी केन्द्र्रीय कमिटी बैठक बस्नका लागि ५०० जना क्षमताको ठूलो हल निर्माण गरिएको छ। तीन महिना लगाएर प्रीइञ्जिनीयर्ड पोर्टल संरचना विधिअनुसार उक्त ५०० क्षमताको हल भवनको पश्चिमतिर बनाउन थालिएको विभागका सदस्य पहाडीले बताए। त्यस्तै मदनभण्डारी स्मृति कक्ष, पुष्पलाल स्मृति कक्ष र मनमोहन स्मृति कक्ष पनि नयाँ कार्यालयमा बनाइएको छ। एमालेले तुल्सीलाल स्मृति प्रतिष्ठानसँग पाँच वर्षका लागि भवन भाडामा लिएको छ। त्यसैगरी नयाँ सर्न थालिएको भवनमा अध्यक्षसहित वरिष्ठ उपाध्यक्ष, उपाध्यक्ष, महासचिव, उपमहासचिव र सचिवका लागि छुट्टाछुट्टै कक्ष निर्माण गरिएको छ। पार्टी अध्यक्ष र महासचिवको कक्ष पहिलो तलामा रहने छ भने दोस्रो तलामा वरिष्ठ उपाध्यक्ष, उपाध्यक्ष, उपमहासचिव र सचिवको कार्यकक्ष रहने छ। पार्टी अध्यक्षको कार्यकक्षमा अध्यक्षले नियमित बैठक गर्न अलग्गै कक्षसमेत बनाइएको उनले जानकारी दिए। पार्टी अध्यक्ष र महासचिव रहेको पहिलो तलामा नै मदन भण्डारी स्मृति कक्ष (अति विशिष्ट कक्ष) बनाइएको छ। उक्त कक्षमा पार्टी अध्यक्षसँग जोडिएका महत्वपूर्ण बैठक र विशेष बैठक हुनेछन्। त्यस्तै पहिलो तलामा नै पार्टीको सचिवालय, स्थायी र पोलिटब्युरो बैठक गर्नका लागि पुष्पलाल स्मृति कक्ष बनाइएको छ। उनका अनुसार भुइँ तलामा अत्याधुनिक प्रविधिमैत्री मनमोहन स्मृति कक्ष (डिजिटल कक्ष) बनाइएको छ। उक्त कक्षबाट पार्टीको महत्वपूर्ण विषय सार्वजनिक गर्न र भर्चुअलरुपमा सातवटै प्रदेशबाट प्रशिक्षण सञ्चालन गर्न सकिन्छ। भुइँ तलामा नै कार्यालय सचिव, कार्यालय र तुल्सीलाल स्मृति केन्द्रीय पुस्तकालय रहने छ। पहिलो तलामा नै आर्थिक विभाग, प्रचार तथा प्रसार विभाग, विदेश विभाग, सङ्गठन विभाग र सल्लाहकार परिषद्का कार्यकक्ष रहनेछन्। त्यस्तै दोस्रो तलामा अनुशासन आयोग, लेखा आयोग र निर्वाचन आयोगसहित विभागका कार्यकक्ष रहनेछन्। विसं २०७२ मा गएको भूकम्पले बल्खुमा रहेको पार्टी कार्यालय भत्काएपछि एमाले पार्टी कार्यालय संरचनाका लागि घर भाडामा लिई सञ्चालन भइरहेको छ। भूकम्पले बल्खुस्थित पार्टी कार्यालय भत्काएपछि पार्टी कार्यालय धुम्बाराहीमा रहेको पासाङल्हामु स्मृति प्रतिष्ठानको भवनको घर भाडामा लिई सञ्चालन गरिएको थियो।"
हेफर नेपालसँगको सहकार्यमा बैंक अफ काठमाण्डूको वित्तीय साक्षरता कार्यक्रम सम्पन्न,"काठमाडौं : बैंक अफ काठमाण्डू लिमिटेडले हेफर नेपालसँगको सहकार्य तथा सम्बन्धीत स्थानीय तहहरुसँगको समन्वयनमा गुल्मीको इस्मा, मालिका, मुसीकोटमा वित्तीय साक्षरता सम्बन्धी कार्यक्रमहरु संचालन गरेको छ। कार्यक्रममा सोही भूभागमा बसोबास गर्ने विभिन्न पेशा तथा स्थानीयस्तरका सहकारीहरुमा आवद्ध महिलाहरुको उपस्थिती रहेको बैंक अफ काठमाण्डूले जनाएको छ। ग्रामिण भूभागमा बसोबास गर्ने महानुभावहरुलाई बैंकिङ् तथा वित्तीय जानकारी दिने हेतुले संचालन गरिएको कार्यक्रममा करिब १५० भन्दा बढीको सहभागिता रहेको थियो। बैंक र हेफरको सहकार्यमा संचालन भएको कार्यक्रमलाई प्रभावकारी बनाउन बैंकका प्रमुख संस्थागत निक्षेप दिलिप पोखरेलले सहभागिहरुलाई वित्तीय साक्षरताको आवश्यकता र बैंकिङ्ग कारोबारको महत्वबारेमा विभिन्न सन्दर्भ सामाग्रीहरुसहित जानकारी दिए।"
हुम्लामा २४ हजार बालबालिकालाई टाइफाइड खोप लगाइने,"सिमकोट : उच्च हिमाली जिल्ला हुम्लाका २४ हजार बालबालिकालाई टाइफाइडको खोप लगाइने भएको छ। हुम्लाको सात स्थानीय तहका १५ महिनादेखि १५ वर्षमुनिका २४ हजार १४९ जना बालबालिकालाई टाइफाइड खोप लगाइने भएको हो। जनस्वास्थ्य सेवा कार्यालय हुम्लाद्वारा सोमबार आफ्नै कार्यालयमा आयोजित एक दिने गोष्ठीमा यही चैत २५ गतेदेखि आगामी वैशाख ५ गतेसम्म यहाँका बालबालिकालाई टाइफाइड रोगविरुद्धको खोप लगाइने जानकारी दिइयो। कार्यालयका निमित्त प्रमुख प्रेम सिंहका अनुसार देशैभरि एक चरणमा यही चैत २५ गतेदेखि आगामी वैशाख १८ गतेभित्र सम्पन्न गर्ने गरी तय भएको मितिअनुसार खोप लगाइने भए पनि हुम्ला भौगोलिक विकटता भएका कारण चैत २५ देखि वैशाख पाँच गतेसम्म खोप लगाएर सम्पन्न गरिने भएको हो। पाँचदेखि छ दिनसम्म स्वास्थ्यकर्मी खटाएर खोप लगाइने भएको हो। जिल्लाको उत्तरी नाम्खा गाउँपालिकाको लिमीमा रहेका बालबालिकाका लागि स्वास्थ्यकर्मी खटाइने छ। त्यहाँ यदि हिमपातले र विविध समस्याले स्वास्थ्यकर्मी जान नसके दोस्रो पटकको अभियानमा लगाइने भएको कार्यालयका निमित्त प्रमुख सिंहले बताए। हुम्लाका सातवटा गाउँपालिकामा १५० वटा खोप केन्द्र रहेको जनस्वास्थ्य सेवा कार्यालय हुम्लाले जानकारी दिएको छ। नाम्खामा १८, सिमकोटमा २५, खार्पुनाथमा १८, सर्केगाडमा २५, चंखेलीमा २५, अदानचुलीमा १९ र ताँजकोटमा २० गरेर १५० वटा खोप केन्द्रबाट यहाँका बालबालिकालाई टाइफाइड रोगविरुद्धको खोप लगाइने भएको हो। त्यस्तै उक्त खोप पाउने बालबालिकाको सङ्ख्या नाम्खा गाउँपालिकामा एक हजार ९१, सिमकोटमा पाँच हजार २८३, खार्पुनाथमा दुई हजार ९३०, सर्केगाडमा चार हजार ९९०, चंखेलीमा दुई हजार ८५५, अदानचुलीमा तीन हजार ९२२ र ताँजकोटमा तीन हजार ७८ बालबालिकालाई खोप लगाइने भएको छ। हुम्ला भौगोलिक विकटता जिल्ला भएकाले चैत २५ देखि वैशाख ५ सम्म नेपाल सरकारको यो अभियान सम्पन्न गर्ने लक्ष्य रहेको बताइएको छ। टाइफाइड रोगविरुद्धको खोप अभियान जिल्ला खोप समन्वय समिति र सञ्चार क्षेत्रको अभिमुखीकरण कार्यक्रममा प्रमुख जिल्ला अधिकारी सीता परियार, नयाँ भैरवी दल गुल्मका सेनानी गणेश खड्का, जिल्ला प्रहरी कार्यालय हुम्लाका प्रहरी नायब उपरीक्षक कृष्ण ओला, सशस्त्र प्रहरी बल ४४ नम्बर गुल्मका प्रमुख गेहेन्द्र भण्डारीलगायत सञ्चारकर्मीको सहभागिता थियो।"
उच्चस्तरीय निर्वाचन सुरक्षा समितिको बैठकमा भयो यस्तो छलफल,"काठमाडौं : निर्वाचन आयोगमा आगामी वैशाख ३० गते शुक्रबार हुने स्थानीय तह निर्वाचनका सिलसिलामा उच्चस्तरीय सुरक्षा समितिको बैठक बसेको छ। आयोगका सुरक्षा हेर्ने आयुक्त ईश्वरीप्रसाद पौड्यालको संयोजकत्वमा सोमबार भएको बैठकमा निर्वाचन सुरक्षाका विविध पक्षमा आयोग र सुरक्षा निकायका प्रमुखबीच विस्तृतरूपमा छलफल भएको आयोगका प्रवक्ता शालिग्राम शर्माले जानकारी दिए। बैठकमा स्थानीय तह निर्वाचनका लागि गृह मन्त्रालयले तयार गरेको एकीकृत सुरक्षा योजनाबारे आयोगलाई जानकारी दिइएको थियो। निर्वाचन सुरक्षा निर्देशिका, २०७८ मा व्यवस्था भएअनुरूप भएको बैठकमा गृह मन्त्रालय र रक्षा मन्त्रालयका सचिवसमेत सहभागी थिए।"
भिभोले रगं परिवर्तन हुने ग्लास विशेषताको फोन ल्याउँदै,"काठमाडौँ : इन्डस्ट्री लीकका अनुसार भिभोले भिश्रृंखलामा नयाँ स्मार्टफोन सार्वजनिक गर्ने तयारी गरिरहेको छ। भि२३ फाइभजी चाँडै नै नेपाली बजारहरूमा उपभोक्ताहरूका लागि उपलब्ध हुनेछ। टिपस्टरहरूले भि२३ फाइभजी विशिष्ट रगं परिवर्तन हुने ग्लास डिजाइन र फाइभजी कनेक्टिभिटी साथ आउनेछ भन्ने खुलासा गरेका छन्। भि श्रृंखलाका फोन भएकाले सेल्फीक्यामेरा यसको प्रमुख फोकस क्षेत्र हुनेछ। यो उपकरण सबै फोटोग्राफी र भिडियोग्राफी प्रेमीहरू, डिजिटल सामग्री सिर्जनाकर्ताहरू र भ्लगरहरूका लागि उपयुक्त हुनेछ। हल्लाअनुसार भिभो भि२३ फाइभजी अगाडिको प्यानलमा उत्कृष्ट ५० एमपी अटो फोकस पोट्रेट सेल्फी सुविधाको साथ सुसज्जित हुनेछ। उद्योगको अग्रणी फ्रन्ट क्यामेरा भएको यस स्मार्टफोनले स्पष्ट, स्थिर र उज्यालो तस्बिर मात्र नलिएर यसको शिष्ट कार्यसम्पादनले फोटोग्राफरको मज्जा पनि थप्नेछ। भिभोले पहिले नै मोबाइल फोटोग्राफीलाई समर्थन गर्ने ब्रान्डकोरूपमा आफूलाई स्थापित गरिसकेको छ, त्यसैले आगामी भिसिरिजको स्मार्टफोनले उपभोक्ताहरू माझ हलचल मच्चाइ रहेको छ। भि२३ फाइभजीले ब्रान्डलाई स्मार्टफोन उत्साहीहरूका बीच यसको अद्भूत विशेषताले गर्दा अग्रगामीको रूपमा स्थान दिनेछ भन्ने हल्ला बजारमा चलीरहेको छ। यसबाहेक, भिभोले पछाडिपटि अद्भुत रङ परिवर्तन हुने ग्लास फिचर गरेको छ जसले उपकरणलाई ग्राहकहरूको लागि आकर्षक वस्तुबनाएको हल्ला छ। कोही भन्छन् कि यसको रुपरंग एक साँचो दृश्य आनन्द हुनेछ जसले स्मार्टफोन डिजाइनको कथालाई रूपान्तरण गरेको छ। ब्रान्डले वास्तवमै यस गोर्जस स्मार्टफोनमा सबैभन्दा स्टाइलिश सुविधाहरू ल्याइरहेको छ। स्मार्टफोनले प्रयोगकर्ताको व्यक्तित्व झल्काउने भएकाले भिभोले राम्रो देखिने उपकरणको आवश्यकतालाई महसुस गरेको छ। हालसम्म भिभोको आगामी स्मार्टफोनको बारेमा यतिमात्रै खुलासा भएको छ। भि २३ फाइभजीले उच्च स्तरको फ्रन्ट क्यामेरा प्रणालीको साथ मोबाइल फोटोग्राफीको भविष्यलाई उत्थान गर्न गइरहेको छ।"
ठूला दलका कारण नेपालको अर्थतन्त्र संकटमा : राजेन्द्र लिङ्देन,"भैरहवा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले ठूला भ्रष्टाचार गर्दा कांग्रेस, एमाले र माओवादी पार्टी र तिनका शीर्ष नेताहरु एकै ठाउँ हुने गरेको आरोप लगाएका छन्। राप्रपा रुपन्देहीले सोमबार भैरहवामा आयोजना गरेको जिल्लास्तरीय आमसभामा आरोप लगाउँदै अध्यक्ष लिङ्देनले भने, लामो समय कांग्रेस, एमालेले मुलुकलाई बन्धक बनाए, भएका उद्योग धन्दा पनि बेचेर खाए। तपाईँ हामीलाई थाहा नै छ, बाहिर फरक पार्टी देखिए पनि ठूला भ्रष्टाचारमा एकै ठाउँ हुने गरेका छन्। उनले मुलुकको अर्थतन्त्र गम्भीर संकटमा पर्नु यी ठूला दलहरुकै कारण भएको बताए। ठूला दलले देशलाई कमजोर बनाउन, वैदेशिक हस्तक्षेप गराउन, विदेशीहरुसँग मागेरमात्र नेपालको राजनीति र सत्तामा टिक्न सकिन्छ भन्ने संकार विकास गराउन लागेको समेत उनले आरोप लगाए। जसका कारण मुलुकको अर्थतन्त्र कमजोर भएको हो। यस्तै अवस्था रहे मुलुक श्रीलंकाजस्तो नबन्ला भन्न सकिँदैन, उनले भने। उनले बैंकमा पैसा नहुँदा लगानी खुम्चिएको बताए। बैंकले पैसा छैन भन्छ, राष्ट्रिय ऋण बढेको बढ्यै छ। प्रत्येक नागरिकको टाउकोमा ७० हजार ऋण छ। सबै विकास निर्माणका काम रोकिएका छन्। भएका कामको पनि सरकारले भुक्तानी दिन सकेको छैन। आज मुलुक यो अवस्थामा आउनुमा को दोषी छ? अब विचार गरौं, उनले भने। उनले ३१३२ वर्ष मुलुकमा शासन चलाएका दलहरुले नेपाली जनतालाई सपना र उद्देश्यविहीन बाटोमा डोर्याउने काम गरेको जनाए। हेर्नुस्, अदालत, अदालतजस्तो छैन। संसद, संसदजस्तो छैन। सरकार, सरकारजस्तो छैन। एउटा सिटामोल चाहियो भने अदालतले देउ भनेर आदेश दिनुपर्छ, उनले भने। अन्तर्राष्ट्रिय जगतमा नेपालको छवि ठीक नभएको बताउँदै उनले आज शक्ति राष्ट्रहरुको रणनीतिक मुलुक नेपाल बनेको आरोप लगाए। हामीले ३१३२ वर्षदेखि केही राजनीतिक दलका सीमित नेताहरुलाई भोट दिँदै आयौं, उनीहरुको चक्रव्युँमा फस्यौ। त्यसको कारण आज देश असफल राष्ट्र हुँदै छ। अब हामीले स्वाभिमानी नेपाली भएर गम्भीर रुपमा निर्णय गर्नुपर्ने बेला आएको छ, उनले भने।"
नेपालस्थित भारतीय राजदूत क्वात्रा विदेश सचिवमा नियुक्त,काठमाडौं : भारतीय विदेश मन्त्रालयले नेपालस्थित राजदूत विनय मोहन क्वात्रालाई विदेश सचिवमा नियुक्त गरेको छ। भारतको मन्त्रिपरिषद्ले क्वात्रालाई सोमबार नियुक्त गरेको हो। उनले आगामी मे १ देखि कार्यभार सम्हाल्ने छन्। हालका विदेश सचिव हर्शबर्द्धन शृंगलाले अप्रिल अन्तिममा अनिवार्य अवकास पाउने भएपछि क्वात्रालाई नरेन्द्र मोदी नेतृत्वको सरकारले सो जिम्मेवारी दिएको हो।
समयमा पैसा नपाएपछि टिपर चालक आन्दोलित,"सिरहा : समयमा काम गरेको पैसा नपाएपछि पूर्वपश्चिम लोकमार्ग अन्तर्गत कमलाकंचनपुर सडक निर्माण कार्यमा सरसामान ढुवानी गरिरहेका टिपर चालकहरु आन्दोलित भएका छन्। आन्दोलित भएका चालकहरुले सोमबार बिहानदेखि सिरहाको लहानमा रहेका निर्माण कम्पनी चिन रेल्बे नम्बर २ इन्जिनियरिङ्ग ग्रुप लिमिटेडको कार्यालयमा करिब तीन घण्टा तालाबन्दी पनि गरेका छन्। सात बुँदे माग राखी उनीहरु नाराबाजी गरेको थियो। मेरो बैँकको किस्ता कसले तिर्छ?, घरको भान्सा कसले चलाउँछ?, पसिना मार्न पाइदैन?, आफ्नो जिम्मेवारी पूरा गरौँ?, घरमा बच्चा भोकै छ, नो मनी, नो वर्क, आठ महिनाको बाँकी रकम भुक्तानी गरौँसहित नारा लेखेको ब्यानर बोकी उनीहरु नाराबाजी गरेको थियो। १५० मिलियन युएसएडको लागतमा चिन रेल्बे कम्पनीले कमलादेखि कंचनपुरसम्म करिब ८८ किलोमिटर सडक निर्माण गरिरहेको छ। बजार एरियामा छ लेन र बाहिर चार लेनको सडक निर्माण हुँदैछ। उक्त निर्माण कार्यका लागि विभिन्न कन्ट्राक्टरबाट ढुवानीका लागि निर्माण कम्पनीले टिपरलगायत सवारी साधन लिएका छन्। काम गरेको अनुसार भुक्तानी माग गरेको चिन रेल्बे कम्पनीका चिफ ज्यागं जिनले बताए। टिपरलगायतको भुक्तानी आफूले माग गरेको छौँ,उनले भने,भुक्तानी आएपछि सबैको खातामा पठाउछौँ।सरकारी निकायबाट समयमै भुक्तानी नआएपछि यस्तो समस्या आएको उनले सुनाए।"
प्रधानमन्त्री देउवा भाजपा कार्यालय गएकोमा माधव नेपालको आपत्ति,"काठमाडौं : नेकपा एकीकृत समाजवादी पार्टीका अध्यक्ष माधव कुमार नेपालले प्रधानमन्त्री शेरबहादुर देउवा भारत भ्रमणका क्रममा भारतीय जनता पार्टी (भाजपा)को कार्यालय गएकोमा असन्तुष्टि पोखेका छन्। विराटनगर विमानस्थलमा सञ्चारकर्मीसँग कुरा गर्दै उनले मुलुकको प्रतिनिधित्व गर्दै कुनै देशको भ्रमणमा जाँदा प्रधानमन्त्रीले त्यहाँको एउटा पार्टीको कार्यालयमा पुग्नु ठीक नभएको बताए। 'म पनि प्रधानमन्त्री भइसकेको व्यक्ति हुँ। देशको प्रतिनिधि भएर बाहिरी मुलुकको भ्रमणमा जाँदा दलको पार्टी कार्यालयमा जानु उचित हैन,' उनले भने, 'पार्टीगत भ्रमणमा जाँदा भाजपाको कार्यालय पुगेको भए ठीकै हुन्थ्यो। प्रधानमन्त्रीको यो काम व्यक्तिगतरुपमा मलाई ठीक लागेन।' गत शुक्रबार तीन दिने राजकीय भ्रमणका लागि भारत गएका प्रधानमन्त्री देउवाले सोही दिन भारतीय जनता पार्टीको मुख्यालयमा पुगेका थिए। उनले त्यहाँ पार्टी अध्यक्ष जेपी नड्डासँग भेटवार्ता गरेका थिए। उक्त भेटलाई परराष्ट्र मन्त्री डा नारायण खड्काले स्पष्टीकरण समेत दिएका छन्। आइतबार त्रिभुवन अन्तर्राष्ट्रिय विमानस्थलमा सञ्चारकर्मीसँग कुरा गर्दै उनले नेपाली कांग्रेसको सभापतिको हैसियतले भाजपा कार्यालय गएको बताए। 'उहाँ (शेरबहादुर देउवा) प्रधानमन्त्री सँगसँगै नेपाली कांग्रेसको सभापति पनि हुनुहुन्छ। उहाँ पार्टीको सभापतिको हैसियतले भाजपा मुख्यालय जानुभएको हो। त्यहाँ दुई पार्टीको सम्बन्ध सुदृढीकरणबारे छलफल भएको हो,' मन्त्री खड्काले भने।"
एकताद्वारा किन्डर ओलम्पिक०७८ सम्पन्न,काठमाडौं : एकताद्वारा आयोजित किन्डर ओलम्पिक सम्पन्न भएको छ। गत शनिबार दशरथ रंगशालामा सफलतापूर्वक सम्पन्न भएको आयोजकले जनाएको छ। उक्त कार्यक्रममा उपत्यकाका करिब २३ वटा विद्यालयको सहभागीता थियो। करिब ८५० विद्यार्थीहरुले विभिन्न खेलकुदमा भाग लिएका थिए। खेल कार्यक्रम ३ वर्षदेखि ६ बर्षसम्मका बालबालिकालाई लक्षित गरिएर आयोजना गरिएको थियो। कार्यक्रममा काठमाडौँ महानगरपालिकाका मेयर विद्यासुन्दर शाक्यले बेलुन उडाई तथा ओलम्पियनहरुलाई ओलम्पियन टर्च हस्तान्तरण गरी कार्यक्रमको उद्घाटन गरिएको थियो। बालबालिकालाई हौशला प्रदान गर्न डा अन्जान शाक्य (पूर्व इजरायली राजदूत ) तथा गुजेश्वोरीले अन्तिमसम्म पनि कार्यक्रम अवलोकन गरी सबै बालबालिकालाई खेलप्रति प्रोत्साहन दिए। मुख्य प्रायोजक नेपाल स्टेम एलायन्स रहेको कार्यक्रममा विभिन्न संघसंस्थाको पनि प्रायोजन गरेको आयोजकले जनाएको छ।
बिरामी भएर थलिएकी ७६ वर्षिया सेतुको उपचारका लागि उद्धार,जाजरकोट : आर्थिक अभावले गर्दा उपचार नपाएर एक वर्षदेखि थला परेकी जाजरकोटको नलगाड नगरपालिका१ चिउरीकी ७६ वर्षिया सेतु कामीलाई उपचारको लागि उद्धार गरिएको छ। कामीलाई उद्धार गरी उपचारको लागि सुर्खेत लगिएको हो। समाजसेवी प्रकाश पन्तको पहलमा आइएनएफ सुर्खेतले उद्धार गरेको हो। उपचार नपाएर दुवै खुट्टा गल्न लागेकी उनलाई उपचारको लागि उद्धार गरी सुर्खेत ल्याएर कर्णाली केयर अस्पतालमा नि:शुल्क उपचार थालिएको छ। सुर्खेतबाट आइएनएफ सुर्खेतका उदय हमालको टोली गाडि लगेर आइतबार नलगाडको चिउरी पुगेको थियो। सेतुको स्वास्थ्य अवस्था र परिवारको समस्याबारे वुझ्न दुई हप्ताअघि पत्रकार पन्त घरमै पुगेर जानकारी लिएका थिए। आर्थिक अभावले गर्दा अस्पतालसम्म जान नपाएको जानकारी भएपछि आइएनएफ सुर्खेतले उद्धार गरी अस्पतालसम्म पुर्याउने व्यवस्था मिलाएको आइएनएफका हमालले जानकारी दिए। उनको सुर्खेतस्थित कर्णाली केयर अस्पतालमा नि:शुल्क उपचार थालिएको छ। एक वर्षदेखि बिरामी परेर ओछ्यानमा थला परेकी थिइन। आर्थिक अभावमा उपचार नपाएर ओछ्यानमा छटपटिरहेकि कामीको उपचारका लागि धेरै ठाउँ हारगुहार गर्दा पनि कसैले नसुनेपछि समाजसेवी पन्तको पहलमा नि:शुल्क उपचार हुने भएको हो। अहिले उपचार पाउने भएपछि कामीको परीवार खुसी देखिन्छ। सेतुका छोरा शसेसहित पाँचजना परिवार पनि अपागता छन्। कामको लागि ५ वर्षअघि भारतको लदाख गएको बेला हिउँमा परेर हातखुट्टा गुमाएका थिए। शसेलाई आइएनएफले ४५ हजारभन्दा बढी पर्ने ह्वील चेयर सहयोग गरेको छ। आर्थिक अवस्था र परिवारको स्वास्थ्य समस्या भएपछि आइएनएफले ह्वील चेयर सहयोग गरेको हो।
नेपाल लाइफको २१औं वार्षिक साधारण सभा सम्पन्न,काठमाडौं : नेपाल लाइफ इन्स्योरेन्स कम्पनी लिमिटेड सोमबार वीरगन्जमा २१औं वार्षिक साधारण सभा सम्पन्न गरेको छ। साधारण सभाले शेयरधनीहरुलाई चुक्ता पुँजीको १४ प्रतिशत बोनस शेयर तथा प्रतिशेयर ०७३६८ नगद लाभांश वितरणको प्रस्ताव पारित गरेको छ। बोनस शेयर वितरण पश्चात कम्पनीको चुक्ता पुँजी जीवन बीमा क्षेत्रकै सर्वाधिक हुने जनाएको छ।
मतदाता नामावलीको विवरण लिन पाँच सय रुपैँयादेखि ७ हजारसम्म,"काठमाडौं : निर्वाचन आयोगले राजनीतिक दल तथा स्थानीय तहका उम्मेदवारहरूलाई सशुल्क मतदाता नामावली विवरण उपलब्ध गराउने भएको छ। निर्वाचन आयोगका प्रवक्ता शालिग्राम शर्मा पौडेलका अनुसार शुल्क बुझाएर राजनीतिक दलहरूले मतदाता नामावली विवरण आयोगबाट लिन सक्नेछन्। निर्वाचन निर्देशिका २०७८ मा मतदाता नामावली उपलब्ध गराउने सम्बन्धी व्यवस्था छ। केन्द्रबाट दलको आधिकारिक पत्रका आधारमा ७ हजार रुपैँया तिरेर देशभरिको र ५ हजार रुपैँया तिरेर प्रदेशको विवरण केन्द्रबाट उपलब्ध गराउन सकिन्छ। जिल्लाबाट सम्बन्धित दलको पत्र वा उम्मेदवारको निवदेनका आधारमा जिल्ला भरीको ३ हजार, पालिकाको १ हजार र वडाको आवश्यक भएमा पाँच सय रुपैँया लिएर सम्बन्धित जिल्ला निर्वाचन कार्यालयबाट इलेक्ट्रोनिक कपी उपलब्ध गराउने व्यवस्था छ।"
पाँचदलीय गठबन्धन जनताको सेवा गर्नका लागि होइन : पोखरेल,"बुटवल : पाँच दलीय गठवन्धन जनताको सेवा गर्नका लागि नभई व्यक्तिगत स्वार्थ पूरा गर्नका लागि मात्र भएको नेकपा एमालेका महासचिव शंकर पोखरेलले बताए। माण्डवी गाउँपालिका प्यूठानको सोमबार प्रशासनिक भवन उद्घाटन कार्यक्रमलाई सम्बोधन गर्दै पोखरेलले चुनावलक्षित पाँच दलीय गठबन्धनले जनताका पीरमर्का बुझ्न नसक्ने उल्लेख गरे। यो सरकार अदालतले बनाएको सरकार हो, उनले भने,जनमतको कदर गर्न नसक्नेले व्यक्तिगत स्वार्थ पुरा गर्नका लागि गठबन्धन बनाएका हुन्। प्रधानमन्त्री तोक्ने अधिकार संविधानले राष्ट्रपतिलाई दिएपनि अदालतले राजनीति गर्न थालेपछि सांसद् सांसद्जस्तो र सरकार सरकारजस्तो नदेखिएको उनले टिप्पणी गरे। उनले अबको निर्वाचनमा जनमतको कदर गर्न नजान्नेलाई प्रतिनिधि नबनाउनसमेत आग्रह गरे। प्युठानमा मात्रसिमित रहेको राष्ट्रिय जनमोर्चाले जनताको जीवनमा परिवर्तन ल्याउन नसक्ने पोखरेलले सुनाए। मसाल र राजमोले सँधै विद्रोह मात्र गर्छ, उनले भने,विकास र समृद्धिका कुरा कहिल्यै नगर्ने पार्टीलाई चुनाव जिताएमा प्यूठान विकासमा पछाडी पर्नसक्छ।"
"क्रिकेट खेलाडीलाई अर्थमन्त्रीको बधाई, सरकारका तर्फबाट सम्मान गर्ने आश्वासन","काठमाडौं : अर्थमन्त्री जनार्दन शर्माले क्रिकेट खेलाडीलाई सम्मान गर्ने बताएका छन्। त्रिकोणात्मक टी२० क्रिकेट सिरिजको उपाधि नेपालले जीतेपछि आयोजित कार्यक्रममा अर्थमन्त्री शर्माले खेलाडीहरुलाई बधाई दिए। खेल क्षेत्रमा लगानी बढाउन सरकार सकारात्मक छ। सरकारले खेलाडीहरुलाई सम्मान गर्ने छ, उनले भने। उनले खेलाडीको मनोबल बढाउन सरकारले सक्दो प्रयास गरिरहेको भन्दै पूर्वाधारमा लगानी गरिने बताए। अर्थमन्त्री शर्माले नेपालले त्रिकोणात्मक टी२० क्रिकेट सिरिजमा नेपालले निकै राम्रो उत्कृष्ट प्रदर्शन गरेको बताए।"
स्थानीय तह निर्वाचनका लागि आजदेखि मतपत्र छपाई सुरु,"काठमाडौं : आसन्न स्थानीय तह निर्वाचनका लागि मतपत्र छाप्ने काम आजदेखि सुरु भएको छ। निर्वाचन आयोगले विज्ञप्ति जारी गर्दै भक्तपुरस्थित जनक शिक्षा सामग्री केन्द्रमा मतपत्र छाप्ने काम सुरु भएको जनाएको छ। आयोगका प्रवक्ता शालिग्राम शर्मा पौडेलका अनुसार कूल २३ लहर समूहका ७७ प्रकारका १ करोड ९४ लाख थान मतपत्र छपाइ हुँदैछ। सबैभन्दा कम १६ लहरको मतपत्र डोल्पाको हुनेछ भने सबैभन्दा बढी ५६ लहरको मतपत्र काठमाडौंको हुनेछ। निर्वाचन सामग्री तथा आर्थिक व्यवस्थापनसम्बन्धी प्रदेशस्तरीय प्रशिक्षण विराटनगर, धुलिखेल, बुटवल र नेपालगञ्जमा सम्पन्न भएको आयोगले जनाएको छ।"
त्रिकोणात्मक टी२० सिरिज : नेपालले उचाल्यो उपाधि,"काठमाडौं : त्रिकोणात्मक टी२० क्रिकेट सिरिजको उपाधि नेपालले उचालेको छ। आज भएको फाइनल खेलमा नेपालले पपुवा न्युगिनी(पीएनजी)लाई २३ बल बाँकी छदै ५० रनले हराएको छ। टस हारेर ब्याटिंगको निम्तो पाएको नेपालले निर्धारित २० ओभरमा ६ विकेट गुमाउँदै १६८ रन जोड्दै १६९ रनको लक्ष्य दिएको थियो। सो लक्ष्य पन्छ्याउने क्रममा पीएनजी १६१ ओभरमा अल आउट हुँदै ११८ रन मात्र जोड्न सक्यो। पीएजीलाई सहजै रोक्ने क्रममा नेपालका लागि दिपेन्द्रसिंह ऐरीले ४ ओभर बलिङ् गर्दै १८ रन खर्चेर ४ विकेट लिए। यस्तै कप्तान सन्दिप लामिछानेले ४ ओभर बलिङ् गर्दै २५ रन खर्चेर २ विकेट लिए। करन केसीले ३ विकेट लिए। नेपालका लागि दिपेन्द्रसिंह ऐरीले सर्वाधिक ३८ बलको सामना गर्दै अविजित ५४ रन जोडे। आशिफ शेखले २९ बलको सामना गर्दै समान २९ रन जोडे। यस्तै करन केसीले अविजित ३३ रनको पालि खेल्दा कुशल भुर्तेलले २५ रन जोडे। यस्तै पीएनजीका लागि सेमो कमिएले ३ विकेट लिए। चड सोपर, काबुआ मोरीए, रिले हुकुरेले समान १।१ विकेट लिए। पीएनजीका लागि सेसे बाउले सर्वाधिक ५९ रनको योगदान गरे। त्यस्तै चार्लिज अमिनीले १५ रन जोडे। नेपाल सिरिजको ४ खेलमा ४ खेल जित्दै फाइनल प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाईपछि पार्दै फाइनल प्रवेश गरेको हो। नेपालले पीएनजीलाई हराएर एकदिवसीय सिरिजको पनि बदला लिएको छ। पीएनजीले यसअघि नेपालविरुद्धको दुई खेलको एकदिवसीय सिरिज २० ले जितेको थियो। गत सोमबारदेखि सुरु भएको त्रिकोणात्मक टी२० सिरिजमा नेपाललगायत पीएनजी र मलेसिया सहभागि रहेका थिए।"
"सेयर बजार फेरि ओरालोतिर : २५ सयबाट तल झर्यो नेप्से, १३ समूहको सूचक घट्यो","काठमाडौं : कारोबारको दोस्रो दिन नेप्से परिसूचक दोहोरो अंकले घटेर २४ सय ९८५३ विन्दुमा अडिएको छ। १४८८ अंकको गिरावट आएको सेयर बजारमा डेढ करोडको सेयर कारोबार भयो। यसदिन २२६ कम्पनीको ३४ लाख २९ हजार ९१७ कित्ता सेयर १ अर्ब ५८ करोड ४६ लाख ७१ हजार ५६२ रुपैयाँमा खरिदबिक्री भयो। सेन्सेटिभ इन्डेक्स २ अंक बढीले घटेर ४६५५६ विन्दुमा झरेको छ। यसअघि साताको पहिलो दिन आइतबार २२५ कम्पनीको ३२ लाख ५३ हजार ८१६ कित्ता १ अर्ब ४६ करोड ७ लाख ७३ हजार ७२९ रुपैयाँमा खरिदबिक्री भएको थियो। सो दिन ३ कम्पनीको सेयर मूल्यमा सकारात्मक सर्किट लेभलमा कारोबार भयो भने १ कम्पनीको मात्र सेयर मूल्य बढेको थियो। कारोबारमा आएका १३ समूहको सूचक ओरालो लाग्यो। निर्जीव विमाको सर्वाधिक १६६ प्रतिशतले सेयर मूल्य घट्यो। जीवन विमाको ०८४, जलविदयुतको ०७७, होटल तथा पर्यटनको ०७३, वित्तको ०६८ र लगानीको ०४९ प्रतिशतले सूचक घटेको हो। यसदिन ३ कम्पनीको सेयर मूल्यमा सकारत्मक सर्किट लाग्यो। नेष्डो समृद्धि लघुवित्तीय वित्त, राष्ट्रिय उत्थान लघुवित्त र इमर्जिङ नेपालको मूल्यमा सकारात्मक सर्किट लेभलमा कारोबार भयो। कारोबार रकमका आधारमा इनर्जी नेपाल लिमिटेड अग्रस्थामा रह्यो। सो कम्पनीको ६ करोड ३९ लाख रुपैयाँभन्दा बढीको सेयर कारोबार भयो। यसैगरी, दोस्रो र तेस्रो स्थानमा क्रमशः नबिल बैंक र सूर्य लाइफ इन्सुरेन्स परे। नबिल बैंकले ५ करोड र सूर्य लाइफले ४ करोड बढीको सेयर कारोबार गरे।"
दिपेन्द्रले लिए पीएनजीको लगातार दुई विकेट,काठमाडौं : त्रिकोणात्मक टी२० क्रिकेट सिरिजको फाइनल खेल नेपालसँग खेलिरहेको पपुवा न्युगिनी(पीएनजी)को दोस्रो र तेस्रो विकेट पतन भएको छ। पीएनजीका ब्याट्सम्यान असाड भाला ८ रनमा आउट भएका हुन्। भने टोनी उरा शून्य रनमा आउट भएका हुन्। उननीहरु दुईटैको विकेट दिपेन्द्रसिंह ऐरीले लिए। पीएनजी ताजा अवस्थामा ४४ ओभर खेल्दै २५ रनमा रहेको छ। टस हारेर ब्याटिंगको निम्तो पाएको नेपालले निर्धारित २० ओभरमा ६ विकेट गुमाउँदै १६८ रन जोडेको हो। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
"भैरहवामा उडान भर्न दर्जन बढी विदेशी कम्पनीको चासो, नेपाल वायुसेवाको जहाजले परीक्षण उडान भर्दै","काठमाडौं : भैरहवास्थित गौतम बुद्ध अन्तर्राष्ट्रिय विमानस्थलमा नेपाल वायुसेवा निगमको जहाजले परीक्षण उडान भर्ने भएको छ। विमानस्थल निर्माणपछि उक्त विमानस्थल व्यावसायिक उडानको पर्खाइमा छ। आगामी वैशाख १ नेपाल वायुसेवा निगमको जहाजले परीक्षण उडान भर्ने तयारी रहेको नेपाल नागरिक उड्डयन प्राधिकरण (क्यान)का महानिर्देशक प्रदीप अधिकारीले जानकारी दिए। 'हामी व्यावसायिक उडानको अन्तिम तयारीमा छौं,' उनले भने। उक्त विमानस्थलमा व्यावसायिक उडान भर्न हालसम्म ११ कम्पनीले चासो देखाएका छन्। बुद्ध जयन्तीका दिन अर्थात् जेठ २ गतेदेखि व्यावसायिक अन्तर्राष्ट्रिय उडान सुरु गर्ने प्राधिकरणको योजना छ। संस्कृति, पर्यटन तथा नागरिक उड्डयनमन्त्री प्रेमबहादुर आलेले गौतमबुद्ध अन्तर्राष्ट्रिय विमानस्थलबाट चाँडो व्यावसायिक उडान भर्न निर्देशन दिएका छन्। उक्त विमानस्थलमा क्यालिब्रेसन उडान भइसके पनि प्रतिवेदन आउन बाँकी छ। फागुन पहिलो साता क्यालिब्रेसन उडान गरिएको थियो। विमानस्थलबाट उडान भर्न सरकारले हवाइसेवा कम्पनीलाई औपचारिकरुपमा आग्रह गरिसकेको छ। व्यावसायिक उडानका लागि नेपाल वायुसेवा, जजिरा एयरवेज, श्रीलङ्कन एयर, सलाम एयर, थाई स्माइल, कतार एयर, फ्लाई दुबई, गल्फ एयर, गो एयर, एयरबीच र ओमन एयरले चासो देखाएका छन्। व्यावसायिक उडानको योजना र तयारीमा कुनै व्यवधान नआए कुवेतको जजिरा एयरवेजले हप्ताको सातै दिन उडान भर्ने प्राधिकरणले जनाएको छ। उक्त विमान कम्पनीले भैरहवाबाट कुवेत सिटीमा सिधा उडान भर्न अनुमति मागेको बताइएको छ।"
जीवन रक्षकसहित सबै औषधि आयात ठप्प पार्ने चेतावनी,"काठमाडौंः नेपाल औषधि व्यवसायी संघले बैशाख १ देखि सबै प्रकारका औषधि आयात ठप्प पार्ने जनाएको छ । पैठारी सिफारिस पत्रका लागि आयातकर्ता व्यवसायीहरुले औषधि व्यवस्था विभागमा दिइने निवेदनमा उल्लेख गरिने प्रतिबद्ध मूल्य हटाउनुपर्ने माग राख्दै संघ आन्दोलनमा छ । सरकारले माग सम्बोधन नगरे जीवन रक्षक, आइसीयू, सीसीयूमा प्रयोग हुने औषधिलगायत सबै औषधि समेत आयात नगर्ने संघले जनाएको छ । प्रतिवद्ध मुल्य लेख्नुपर्ने कुनै कानुनी बाध्यता नभएपनि विभागले बाध्यकारी बनाएको औषधि व्यवसायी संघले जनाएको छ ।प्रतिबद्ध मूल्यसम्बन्धित औषधिको तत्कालिन मूल्य भएको र सो मूल्यमा सम्बन्धित देशको उत्पादक कम्पनीले उत्पादन लागतमा भएको परिवर्तन र सो देशको मुद्रास्फिती दरलाई समायोजन गरी कम्तिमा वार्षिकरुपमा पनि अधिकतम खुद्रा मूल्यको निर्धारण पुनरावलोकन हुने गरेको संघले जनाएको छ । संघका अध्यक्ष मृगेन्द्रमेहेर श्रेष्ठले औषधि व्यवसायीका माग सम्बोधन नभए बैशाख १ देखि औषधि आयात नगर्ने निर्णय गरिएको बताए । उनले भने, 'औषधि आयातका लागि पैठारी सिफारिसपत्र लिनुपर्छ । त्यो पैठारी सिफारिस पत्रमा औषधि नविकरण गर्दा मुल्य राख्नुपर्छ । ' १०१२ वर्षदेखि औषधि नविकरण गर्दा मूल्य पुनरावलोकन भएको छैन । औषधि नविकरण गर्दा उत्पादनकर्ताले तोकेको एमआरपी राख्ने चलन छ । अहिलेसम्म पनि मूल्य पुनरावलोकन भएन । जसकारण औषधि झिकाउन समस्या भयो । नविकरण गर्दा कन्ट्री अफ ओरिजीन हुनुपर्यो भन्ने माग हो,' उनले भने। हाल नेपालमा करिब ५५ प्रतिशत औषधिहरु विदेशबाट आयात हुने गरेका छन् । आयातित औषधिमा कन्ट्री अफ ओरिजिन अनुसार त्यहाँको एमआरपी जे छ नेपालमा पनि त्यही एमआरपीमा पैठारी सिफारिस पत्र नवीकरण गन पाउनुपर्ने औषधि व्यवसायीहरुको माग छ । संघले पटकपटक स्वास्थ्य मन्त्री र औषधि व्यवस्था विभागका महानिर्देशकलाई एमआरपीलाई समायोजन गर्न वैज्ञानिक प्रकृया अवलम्बनका लागि आग्रह गर्दै आएको छ ।संघले गत माघ १४ मा औषधि व्यवस्था विभाग समक्ष २५ बुँदे संस्थागत राय सुझाव बुझाएको थियो ।"
मधेसी सच्चा राष्ट्रवादी हुन् : गृहमन्त्री खाँड,"वीरगन्ज : गृहमन्त्री बालकृष्ण खाडले मधेसी जनता नेपालको सच्चा राष्ट्रवादी भएको बताएका छन् । बाराको सिम्रौनगढमा सोमबार कांग्रेसका पुरा नेता स्वर्गीय भागवत प्रसाद यादवको प्रतिमा अनावरण कार्यक्रमलाई सम्बोधन गर्दै गृहमन्त्री खाडले नेपालको सीमाको रक्षा गर्ने मधेसी नै सच्चा राष्ट्रवादी भएको बताएका हुन् । उनले भने, 'सुरक्षाकर्मीलाई प्रयाप्त स्रोत साधन दिन सकिएको छैन। सीमा क्षेत्रमा प्रयाप्त सुरक्षा पोष्ट पनि राख्न सकिएको छैन । यस्तो अवस्थामा मधेसी जनताले नेपालको भूमि र सीमाको पहरेदारी गरेर रक्षा गरिरहेका छन् , नेपाली भूमिको सुरक्षा मधेशकै दाजुभाइ दिदीबहिनीले गरिरहेको तथ्यलाई कसैले बिर्सिन हुँदैन । ' नेपाली कांग्रेसको सिद्धान्त राष्ट्रवादको जगमा उभिएको भन्दै उनले सबै भूगोल ,जात धर्मका नेपालीलाई एकताको सुत्रमा बाँधेर नेपाललाई सबल र बलियो बनाउने काम कांग्रेसले गर्दै आएको बताए । कांग्रेस केन्द्रीय सदस्य समेत रहेका खाडले भने, 'त्यसैले कांग्रेस बलियो भए मात्र देश बलियो हुन्छ , जनताले यो कुरा बुझ्न जरुरी छ ।' मधेस प्रदेशलाई नेपालकै अब्बल प्रदेश बनाउनका लागि कांग्रेसले अग्रसरता लिने गृहमन्त्री खाँडले बताए । उनले भने,'मधेसको विकास भए मात्र देशको विकास हुन्छ, मधेस समृद्ध भए मात्र देश समृद्ध हुन्छ , त्यसैले मधेस र पहाडलाई फुटाउने होइन मधेस र पहाडलाई जुटाउने काम गर्नुपर्छ ।' मधेसमा नागरिकताको ठूलो समस्या रहेको स्वीकार्दै गृहमन्त्री खाडले नागरिकताको समस्या छिटटै सामधान हुने बताए । उनले भने, 'नेपालमा जन्मिएका , यहि जन्मिएर हुर्किएकालाई नागरिकताबाट बञ्चित गरिनु हुन्न , उनीहरुलाई नेपाली नागरिकता दिनुपर्छ ।' कानुनको अभावका कारण नागरिकता वितरणमा केहि समस्या रहेको र त्यो समस्या अब छिट्टै सामधान हुने उनले बताए । नागरिकतासम्बन्धी कानुन निर्माणको प्रस्ताव सदनमा अड्किइ रहेको भन्दै उनले राष्ट्रिय सहमति जुटाएर नागरिकता ऐन बनाउनका लागि प्रधानमन्त्री शेर बहादुर देउवा लागि परेको बताए। नागरिकता ऐन बनिसकेपछि पालिका स्तरमै टोली खटाएर नागरिकता वितरण गर्ने सरकारको सोच रहेको गृहमन्त्री खाडले जानकारी दिए । गृहमन्त्री खाडले अमेरिकी अनुदान सहयोग एमसीसी सैन्य गठबन्धन नभएको जिकिर गरे । एमसीसी कार्यान्वयन भएपछि अमेरिकी सेना नेपालमा आउने कुरा हावा मात्रै भएको उनको कथन छ । उनले भने, 'यदि विदेशी सेना नेपालमा आउँछ भने हरेक नेपाली संघर्षमा उत्रिनुपर्छ , म पनि उत्रिन्छु तर एमसीसी , सैन्य गठबन्धन हुँदैन होइन ।' एमसीसी देशलाई सबल बनाउने परियोजना भएको भन्दै उनले यसले नेपालको वैदेशीक व्यापार घाटा कम गराउने जिकिर गरे ।"
सुतेकै ठाउँमा महिलामाथि छुरा प्रहार,विराटनगर : मोरङको पथरीशनिश्चरे नगरपालिका१० की एक महिलामाथि आइतबार राति सुतेकै ठाउँमा छुरा प्रहार भएको छ । छुरा प्रहारबाट ५० वर्षीया हरिमाया घिमिरे घाइते भएको मोरङ प्रहरीका प्रवक्ता डीएसपी दीपक श्रेष्ठले बताए । उनका अनुसार महिलाको घाँटीमा धारिलो हतियार प्रहार गरिएको चोट छ । उनको विराटनगरस्थित नोबेल शिक्षण अस्पतालमा उपचार भइरहेको प्रहरीले जनाएको छ । घर बाहिर बरण्डमा एक्लै सुतेकी घिमिरेमाथि राति १२ बजेतिर अज्ञात व्यक्तिले छुरा प्रहार गरेको प्रहरीको प्रारम्भिक अनुसन्धानबाट खुलेको छ । प्रहरीका अनुसार घटना हुँदा महिलाका छोराछोरी घरभित्र सुतेको र पति घरबाहिर रहेको पाइएको छ । छुरा प्रहार पछि फरार रहेकाको पहिचान नखुलेको डीएसपी श्रेष्ठले बताए । फरार रहेकाको खोजि भइरहेको र घटनाको अनुसन्धान सुरु भएको उनको भनाइ छ । लुटपाटको उद्देश्यले महिलामाथि आक्रमण गरिएको हो कि अन्य कारणले हो सोबारे खुल्न बाँकी रहेको प्रहरीले जनाएको छ ।
५०५९ नमूना परीक्षणमा ३३ जनामा कोरोना संक्रमण,"काठमाडौं : नेपालमा आज थप ३३ जनामा कोरोना संक्रमण देखिएको छ। पछिल्लो २४ घन्टामा ५०५९ नमूना परीक्षण गर्दा ३३ नमूनाको रिपोर्ट पोजेटिभ आएको स्वास्थ्य तथा जनसंख्या मन्त्रालयले जनाएको छ। सोही अवधिमा कोरोनाबाट कसैको पनि मृत्यु नभएको मन्त्रालयले जनाएको छ। यस्तै, सोमबार थप ८९ जना कोरोनामुक्त भएका छन्। निको हुने दर ९८५ प्रतिशत हो। पछिल्लो २४ घन्टामा थप ६० हजार ७२ जनाले कोरोनाविरुद्धको खोप लगाएको मन्त्रालयले जनाएको छ। हाल कोरोना सक्रिय संक्रमितको संख्या ८४२ जना रहेको छ। मन्त्रालयका अनुसार हाल १०६ जना क्वारेन्टाइमा स्वास्थ लाभ गरिरहेका छ्न्।"
राष्ट्रपति भण्डारीले गरिन् काष्ठमण्डपको लोकार्पण (फोटो फिचर),"काठमाडौं : राष्ट्रपति विद्यादेवी भण्डारीले काष्ठमण्डपको लोकार्पण गरेका छन्। काष्ठमण्डपको पुनर्निर्माणपछि राष्ट्रपति भण्डारीले सोमबार लोकार्पण गरेका हुन्। वसन्तपुरमा आयोजित समारोहमा उनले काष्ठमण्डपको पुनर्निर्माण भएकोमा खुसी व्यक्त गरिन्। विसं २०७२ को भूकम्पका कारण क्षति भएको ऐतिहासिक सम्पदा काष्ठमण्डप पुनःनिर्माण केही समयअघि सम्पन्न भएको थियो। उक्त सम्पदा काठमाडौं महानगरपालिकाको रु ११ करोड ५० लाख सहयोगमा स्थानीय उपभोक्ता समितिमार्फत् निर्माण गरिएको हो। ६ जिल्लाबाट ल्याइयो थियो काठ काष्ठमण्डप पुनःनिर्माणका लागि तराईका ६ जिल्लाबाट ल्याइएका सालको काठ प्रयोग गरिएको छ। अध्यक्ष शाक्यका अनुसार काष्ठमण्डप पुनःनिर्माणमा बारा, पर्सा, महोत्तरी, रौतहट, कञ्चनपुर र चितवनबाट ल्याइएको सालको काठ प्रयोग गरिएको छ। अन्यको तुलनामा सालको काठ बढी टिकाउ हुने भएकाले काष्ठमण्डप पुनःनिर्माणमा सालको काठ प्रयोग गरिएको शाक्यको भनाइ छ। काष्ठमण्डपको मूल थाममा प्रयोग भएको काठ महोत्तरीबाट ल्याइएको हो। काष्ठमण्डपका मूल चार थाममध्ये एउटा थाम पुरानै र तीन नयाँ प्रयोग गरिएको छ। पुरानो थाम हजार वर्ष पुरानो हो भने नयाँ थाम महोत्तरीबाट ल्यायाइएको अग्राखको हो। पुनःनिर्माणका क्रममा धेरै नयाँ काठको प्रयोग भए पनि केही पुराना काठको पनि प्रयोग छ। पुनःनिर्माणका क्रममा काष्ठमण्डपमा काठबाहेक ढुङ्गा, माटो, इँटालगायतका सामग्री प्रयोग गरिएको छ। त्यसैगरी भूकम्पका कारण क्षति भएका विश्व सम्पदा सूचीमा सूचीकृत हनुमानढोका क्षेत्रको हालसम्म ३० सम्पदाको पुनःनिर्माण सम्पन्न भएको छ। यहाँ ७० सम्पदामध्ये १२ मा भूकम्पले क्षति गरेको थिएन। तस्बिहरु : सरोज बैजु"
"श्रीलंकामा चरम संकट, विपक्षी दलहरुलाई सरकारमा आउन राष्ट्रपतिद्वारा आह्वान","कोलम्बो : श्रीलंकाका राष्ट्रपति गोटाबाया राजापाक्षेले देशका सबै राजनीतिक दलहरूलाई सरकारमा सहभागी हुन र राष्ट्रिय संकटको समाधान खोज्न एकजुट भएर काम गर्न आमन्त्रण गरे। आह्वानपत्रमा राष्ट्रपतिले वर्तमान संकट धेरै आर्थिक र विश्वव्यापी चिन्ताको परिणाम भएको र देशको लोकतान्त्रिक प्रक्रियाभित्रैबाट समाधान खोज्नुपर्ने बताए। एसियाको एक अग्रणी लोकतन्त्रका रूपमा यसलाई लोकतन्त्रको ढाँचामा नै सम्बोधन गर्न आवश्यक छ, पत्रमा भनिएको छ, 'नागरिक र भावी पुस्ताको हितमा राष्ट्रिय हितमा मिलेर काम गर्नुपर्छ।' श्रीलंका टापु राष्ट्रका ठूलो संख्यामा मानिसहरूलाई असर गरिरहेको खाद्यान्न र इन्धन अभावको साथ गम्भीर आर्थिक संकटसँग लडिरहेको छ। कोभिड१९ को महामारीको सुरुवातदेखि नै अर्थतन्त्र धरापमा छ। सबै २६ जना मन्त्रीहरूले नयाँ मन्त्रिपरिषद् गठनका लागि मार्ग प्रशस्त गर्दै राजीनामा दिन सहमति जनाउँदै पत्रमा हस्ताक्षर गरेको अङ्ग्रेजी भाषाको पत्रिका डेली उल्लेख गरेको छ। यसैबीच श्रीलंकामा शनिबार साँझ ६ बजे लगाइएको ३६ घण्टा लामो कर्फ्यु सोमबार बिहान ६ बजे हटाइएको थियो तर देश अझै पनि आपतकालीन अवस्थामा छ। सरकारले शनिबार फेसबुक, ट्विटर, इन्स्टाग्राम, व्हाट्सएप र युट्युबलगायतका सामाजिक मिडिया प्लेटफर्महरूको पहुँचमा रोक लगाएको थियो। तर प्रधानमन्त्रीका छोरा नमल राजापाक्षेले यसको विरुद्धमा बोलेपछि आइतबार दिउँसो प्रतिबन्ध हटाइएको थियो। यसअघि शनिबार भारतले श्रीलंकालाई ४०,००० मेट्रिक टन डिजेल पठाएको थियो जसमा टापु देशको विद्युत् संकटलाई कम गर्न मद्दत गरिएको थियो। भारतले श्रीलंकामा विस्तार गरेको ५०० मिलियन तेल लाइन अफ क्रेडिट (एलओसी) को एक भागको रूपमा यो कोलोम्बोलाई पठाइएको इन्धनको चौथो खेप थियो। यसबाहेक, भारतले पछिल्लो ५० दिनमा टापु राष्ट्रलाई करिब २ लाख मेट्रिक टन इन्धन आपूर्ति गरेको छ।"
युक्रेनमा 'नरसंहार' भएको स्पेनी प्रधानमन्त्रीको दाबी,"म्याड्रीड : स्पेनी प्रधानमन्त्री पेड्रो सान्चेजले सोमबार युक्रेनमा सम्भावित 'नरसंहार'को संकेत देखिएको बताएका छन्। रूसी सेनाले युक्रेनी नागरिकहरूविरुद्ध कीभ बाहिरको सहर बुचामा अत्याचार गरेको बताइएको छ। 'हामी यी युद्ध अपराधीहरूलाई सजाय दिने कुरा सुनिश्चित गर्नको लागि सबै कुरा गर्नेछौं र त्यसका लागि अदालतमा उपस्थित हुनेछौं। मानवताविरुद्ध हुने अपराधविरुद्धमा प्रस्तुत हुने छौं,' उनले भने।"
लालीगुराँसले रंगियो घोडेपानी (तस्बिर),"घोडेपानी : लालीगुराँसले ढकमक्क बनेको म्याग्दीको अन्नपूर्ण गाउँपालिका६ मा रहेको घोडेपानी पुनहिल क्षेत्र पर्यटकको पर्खाइमा छ । चारैतिर घना गुराँसको जंगलको बीचमा रहेको घोडेपानीका घरको झ्यालबाटै जंगलको पृष्ठभूमिमा लहरै हिमाल देखिन्छ । शान्त, एकान्त वातावरणमा अवस्थित यो ठाउँ वसन्त ऋतुको आगमनसँगै फुलेका लालीगुराँसले अझै मनमोहक र आकर्षक बनेको घोडेपानी टोल सुधार समितिका संयोजक बिरेन गर्बुजा बताउँछन् । 'घोडेपानी लालीगुराँसले ढकमक्क भइसकेको छ, 'उनले भने, 'हामी पर्यटकलाई स्वागत गर्न आतुर छौं ।' जाडो हटेको र वनजंगलमा लालीगुराँस फुलेपछि रमाइलो वातावरण बनेको छ । चैतबैशाख गुराँस फुल्ने याम हो । यहाँ रातो, सेतो, चिमाली, सिमाली लगायत जातका गुराँस पाइन्छ । पाखोमा फुलेका गुराँसको जंगलको पृष्ठभूमिमा धौलागिरि, गुर्जा, अन्नपूर्ण, माछापुच्छ्रे लगायत १६ भन्दा बढी हिमाल र सुर्योदयको दृष्य अवलोकन गर्न सकिन्छ । विश्वमा ४२ प्रजातिको गुराँस पाईन्छ । नेपालमा ३२ प्रताजीका छन् । घोडेपानी क्षेत्रमा १६ प्रजातीका लालीगुराँस पाईने अध्ययन प्रतिवेदनहरुमा उल्लेख छ । लालीगुराँस नेपालको राष्ट्रिय फुल पनि हो । एकै स्थानमा धेरै प्रजातिका गुराँस पाईने यस क्षेत्रको जंगल गण्डकी प्रदेशकै ठूलो दावी गरिएको छ । गुराँसले भरिएको जंगलमा भ्रमण गर्न र प्राकृतिक सौन्दर्यमा रमाउन आउने पर्यटकको चहलपहल बढेको छ । बेनी, बागलुङ, पोखरा, चितवन, काठमाडौ लगायत क्षेत्रबाट बिद्यार्थी, कर्मचारी र व्यापारीहरु समूह बनाएर घोडेपानी भ्रमणमा आएका छन् । घोडेपानी पर्यटक प्रहरी कार्यालयका प्रमुख प्रहरी नायव निरीक्षक प्रेमराज गौलीका अनुसार दैनिक ६०७० जना विदेशी र १०० जना नेपाली पर्यटकहरु भ्रमणमा आएका छन् । घोडेपानीपुनहिल घुम्न आउने विदेशी पर्यटकको तथ्याङ्क हामीले राख्ने गरेका छौं,'उनले भने, 'कोरोना महामारी फैलिएपछि २०७६ चैत देखि रोकिएको पर्यटकको उपस्थिति गत फागुन देखि हुन थालेको छ ।' काठमाडौंबाट ८ जनाको समूहमा घोडेपानी घुम्न आएकी अक्षता भट्टराईले बजारदेखि टाढाको एकान्त वातावरण र गुराँसले रंगिएको जंगलमा पदैलयात्रा गर्दा रमाइलो महशुस भएको बताइन् । गुराँस, पहाड, हिमाल, सुर्योदयको दृष्यबाट मोहित भएको चितवनकी पुनम खरेलले अनुभव सुनाइन् । फागुन महिनासम्म सुनसान घोडेपानीमा गुराँस फुल्न थालेपछि चहलपहल बढेको घोडेपानी होटल व्यवस्थापन उपसमितिका अध्यक्ष मिना पुनले बताइन् । 'स्वदेशी पर्यटकलाई आकर्षित गर्न सहुलियतको व्यवस्था मिलाएका छौं, 'उनले भनिन्, 'घोडेपानीमा रहेका २७ वटा होटललाई सुविधा र पुर्वाधारको आधारमा दुई समूहमा वर्गीकरण गरेका छौ । ११ वटा होटललाई (क) र १६ वटालाई (ख) समूहमा वर्गिकरण गरेर फरक फरक दररेट बनाइएको हो ।' एकरात बास बसेको, बेलुकाको खाना, बिहानको खाजासहित ९५० देखि एक हजार ६०० रुपैयाँको प्याकेज बनाएका छन् । यसअघि सबै होटलहरुले प्रतिव्यक्ति एकरात बास बसेको, बेलुकाको खाना र बिहानको खाजाको एक हजार पाँच सय रुपैयाँ शुल्क लिने गरेका थिए । घोडेपानीका होटलमा दैनिक एक हजार बढीका लागि बासको व्यवस्था छ। फागुन २८ गतेको बैठकले गरेको होटल वर्गीकरण र शुल्कको नयाँ दररेट २०७८ चैत १ गतेदेखि लागू हुने उपसमितिका अध्यक्ष पुनले बताइन् । अन्नपूर्ण चक्रीय पदमार्गको प्रमुख गन्तव्य घोडेपानी समुन्द्री सतहदेखि दुई हजार आठ सय मिटरको उचाइमा छ । घोडेपानीदेखि ३० मिनेट उकालो हिँडेपछि पुनहिल पुग्न सकिन्छ । समुन्द्री सतहदेखि तीन हजार २०० मिटर उचाइमा रहेको पुनहिलबाट सुर्योदय, हिमाल र लालीगुराँसको जंगल अवलोकन गर्न आउने पर्यटक घोडेपानीमा बास बस्ने गर्छन् ।"
"वैदेशिक रोजगारीले बढायो सम्बन्ध विच्छेद, नवलपुरमा डरलाग्दो तथ्यांक","नवलपरासी : नवलपरासी (बर्दघाटसुस्तापूर्व)को नवलपुर जिल्ला अदालतमा दर्ता भएका मुद्दामध्ये सम्बन्ध विच्छेदका मुद्दामात्रै एक तिहाइभन्दा बढी रहेका छन्। जिल्लामा गत महिना दर्ता भएका १५६ मुद्दामध्ये सबैभन्दा बढी मुद्दा सम्बन्ध विच्छेदका रहेको जिल्ला अदालतले जनाएको छ। अदालतका स्रेस्तेदार महेन्द्रप्रसाद पौड्यालका अनुसार फागुनमा मात्रै सम्बन्धविच्छेदका ५६ मुद्दा दर्ता भएका छन्। फागुनमा दर्ता भएका मुद्दाको तुलनामा सम्बन्धविच्छेदका मुद्दा एक तिहाइभन्दा बढी अर्थात् करिब ३६ प्रतिशत हुन आउँछ। सम्बन्ध विच्छेदका मुद्दा बढ्दै जानुमा वैदेशिक रोजगार र सामाजिक सञ्जाल मुख्य कारकका रुपमा देखिएको पौड्यालले बताए। फागुनमा सम्बन्धविच्छेदका ५६, अंशअंशचलनअंशनामसारीअंशबन्डाका २७, लिखत बदरका २४, जालसाजीका १०, मानाचामलका आठ, डाँका चोरीका छ, चेक अनादरका चार, लेनदेनका दुई, सवारी ज्यानका दुई, लागूऔषधका दुई, ज्यान मार्ने उद्योगका दुई, आपराधिक उपद्रोजन्यका दुई, चलन चलाइका दुई, जबर्जस्ती करणीका एक, सवारी अङ्गभङ्गका एक, लिखत गाली बेइज्जतीका एक, निषेधाज्ञाका एक, वन अतिक्रमणवन पैदावारका एक, लुटपिटका एक, मिलापत्रका एक, कर्तव्य ज्यानका एक र फैसला बदरका एक गरी जम्मा १५६ मुद्दा दर्ता भएका पौड्यालले बताए। त्यस्तै चालु आर्थिक वर्ष २०७८७९ को आठ महिनामा अदालतमा ९३२ मुद्दा दर्ता भएका स्रेस्तेदार पौड्यालले जानकारी दिए। पौड्यालका अनुसार गत साउनदेखि फागुन मसान्तसम्म दर्ता भएका मुद्दामध्ये दुनियाँवादी देवानी ६८२, सरकारवादी फौजदारी १६४ र दुनियाँवादी फौजदारी ७९ मुद्दा रहेका छन्। दुनियाँवादी देवानी एक, सरकारवादी फौजदारी तीनसहित चार पुनरावेदन मुद्दा र रिट (निषेधाज्ञा) तीन गरी जम्मा ९३२ मुद्दा रहेको उनले जानकारी दिए। गत वर्षको जिम्मेवारी सरेर आएका एक हजार ५० मुद्दा छन्। चालु आर्थिक वर्षको आठ महिनामा दर्ता भएका ९३२ नयाँ मुद्दासहित हाल जिल्ला अदालतमा एक हजार ९८२ मुद्दा रहेको पौड्यालले बताए। त्यसमध्ये ८१२ मुद्दा फैसला भएका छन् भने एक हजार १७० मुद्दा प्रक्रियामा रहेको उनले जानकारी दिए। गत वर्षको जिम्मेवारी सरी आएका मुद्दामध्ये दुनियाँवादी देवानी ६६१, सरकारवादी फौजदारी २१६ र दुनियाँवादी फौजदारी गरी १७१ मुद्दा रहेका छन्। साथै दुनियाँवादी देवानी एक, सरकारवादी फौजदारी एक गरी जम्मा दुई पुनरावेदन मुद्दा रहेका छन्। जिल्ला अदालतमा हाल एक वर्ष नाघेका २६१ मुद्दा छन्। अठार महिना नाघेका मुद्दाको सङ्ख्या ११३, दुई वर्ष नाघेका मुद्दाको सङ्ख्या १६६ रहेको छ। अदालतबाट दर्ता भएका मुद्दा चाँडो फैसला गर्ने गरी प्रक्रिया सुरु भएको भए पनि विभिन्न कारणले फैसलामा ढिलाइ हुने गरेको पौडेलको भनाइ छ।"
ओलीलाई ठेगान लगाउन निर्वाचनसम्म गठबन्धन गरेर जानुपर्छ : नेपाल,"विराटनगर : गठबन्धन दल नेकपा एकीकृत समाजवादीका अध्यक्ष माधवकुमार नेपालले भारत भ्रमणका क्रममा प्रधानमन्त्री शेरबहादुर देउवा भजपा (भारतीय जनता पार्टी) को कार्यालयमा पुगेको विषयलाई लिएर असन्तुष्टि व्यक्त गरेका छन् । पूर्वप्रधानमन्त्रीसमेत रहेका नेपालले भारत भ्रमणका क्रममा देउवा भाजपाको पार्टी कार्यालय जानु ठीक नभएको उल्लेख गरे । विराटनगर विमानस्थलमा सोमबार सञ्चारकर्मीसँग कुरा गर्दै नेपालले मुलुकको प्रतिनिधित्व गर्दै कुनै देशको भ्रमणमा जाँदा प्रधानमन्त्रीले त्यहाँको एउटा पार्टीको कार्यालयमा पुग्नु ठीक नभएको उनले बताए। 'म पनि प्रधानमन्त्री भइसकेको व्यक्ति हुँ । देशको प्रतिनिधि भएर बाहिरी मुलुकको भ्रमणमा जाँदा दलको पार्टी कार्यालयमा जानु उचित हैन,' उनले भने, 'पार्टीगत भ्रमणमा जाँदा भाजपाको कार्यालय पुगेको भए ठीकै हुन्थ्यो । प्रधानमन्त्रीको यो काम व्यक्तिगतरुपमा मलाई ठीक लागेन ।' नेपालले नेकपा (एमाले)का अध्यक्ष केपी शर्मा ओली मुलुककै लागि घाँडो भएको समेत बताए । 'मुलुक, लोकतन्त्र, संविधान र जनताकै निम्ति ओली घाँडो हुन्,' उनले भने, 'ओली परिवर्तनका विरोधी हुन् ।' आगामी निर्वाचनमा बामपन्थको नाममा ओलीजस्तो बर्को ओढेकाहरुलाई पराजित गर्नुपर्ने उनको भनाइ छ । ओलीलाई ठेगान लगाउनकै लागि आसन्न स्थानीय तह निर्वाचनमा मिल्नेसम्म गठबन्धन गरेर अघि बढ्ने तयारी भइरहेको उनले बताए । 'आवश्यकताका आधारमा कहाँसम्म मिल्छ, त्यहाँसम्म गठबन्धन हुन्छ,' उनले भने, 'तर गठबन्धनका सवालमा कांग्रेसभित्र स्पष्ट दुई धार देखिएको छ ।' नेपालले गठबन्धन गर्नुपर्छ भन्नेलाई सँगै लैजानुपर्ने र नगरौं भन्नेलाई एक्लै हिँड्न दिनुपर्ने पनि बताए । उनले भने, 'गठबन्धन गर्न हुँदैन भन्नेलाई एक्लै उठ्न दिनुपर्छ ।'"
पीएनजीलाई पाँचौ झट्का,काठमाडौं : त्रिकोणात्मक टी२० क्रिकेट सिरिजको फाइनल खेल नेपालसँग खेलिरहेको पपुवा न्युगिनी(पीएनजी)लाई पाँचौ झट्का लागेको छ। पीएनजीका ब्याट्सम्यान रेल्ये हेकुरे ६ रनमा आउट भएका हुन्। उनको विकेट सन्दिप लामिछानेले लिए। पीएनजी ताजा अवस्थामा १२३ ओभर खेल्दै ८७ रनमा रहेको छ। टस हारेर ब्याटिंगको निम्तो पाएको नेपालले निर्धारित २० ओभरमा ६ विकेट गुमाउँदै १६८ रन जोडेको हो। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
दिपेन्द्रले लिए पीएनजीको चौथो विकेट,काठमाडौं : त्रिकोणात्मक टी२० क्रिकेट सिरिजको फाइनल खेल नेपालसँग खेलिरहेको पपुवा न्युगिनी(पीएनजी)लाई चौथो झट्का लागेको छ। पीएनजीका ब्याट्सम्यान चार्लिज अमिनी १५ रनमा आउट भएका हुन्। उनको विकेट दिपेन्द्रसिंह ऐरीले लिए। ऐरीले यसअघि पनि पीएनजीको २ विकेट लिएका छन्। पीएनजी ताजा अवस्थामा ९२ ओभर खेल्दै ५६ रनमा रहेको छ। टस हारेर ब्याटिंगको निम्तो पाएको नेपालले निर्धारित २० ओभरमा ६ विकेट गुमाउँदै १६८ रन जोडेको हो। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
"तनहुँमा पनि चार दलले गठबन्धन गर्ने, बन्यो कार्यदल","तनहुँ : स्थानीय तहको निर्वाचनमा गठबन्धन गरेर जाने तनहुँका चार दलले निर्णय गरेका छन्। केन्द्रमा रहेको गठबन्धनलाई स्थानीय तहको निर्वाचनमा पनि कार्यान्वयन गर्ने निर्णय गरिएको हो। नेपाली कांग्रेस, नेकपा (माओवादी केन्द्र), नेकपा (एकीकृत समाजवादी) र जनता समाजवादी पार्टीका नेताहरुको आज बसेको बैठकले आवश्यकता परेको खण्डमा वडास्तरसम्मै गठबन्धन गरेर जाने निर्णय गरेका छन्। निर्वाचनमा गठबन्धनका लागि दसवटै पालिकामा कार्यदल गठन गर्ने सहमति भएको नेपाली कांग्रेसका सचिव लक्ष्मीभक्त खनालले जानकारी दिए। उनका अनुसार हरेक पालिकामा दुईदुईजना रहने गरी कार्यदल बनाइने छ। उक्त कार्यदलले गठबन्धनका लागि आवश्यकताअनुसार निर्णय गर्ने सहमति भएको खनालले बताए। 'केन्द्रमा गरिएको निर्णयलाई स्वागत गर्दै तनहुँमा पनि त्यसको कार्यान्वयन गर्ने सहमति भएको छ, कार्यदल गठन गरेर गठबन्धनलाई कसरी लैजाने भन्ने विषयमा छलफल हुन्छ,' उनले भने। बैठकमा नेपाली कांग्रेसका सभापति जितप्रकाश आले, निवर्तमान सभापति बैकुण्ठ न्यौपाने, माओवादी केन्द्रका केन्द्रीय सदस्य हरि चुमान, जिल्ला अध्यक्ष राजेन्द्रकेशरी न्यौपाने, एकीकृत समाजवादीका जिल्ला अध्यक्ष शङ्करनारायण श्रेष्ठ, केन्द्रीय सदस्य चित्रबहादुर थापा, जनता समाजवादीका केन्द्रीय सदस्य शिवलाल थापा र जिल्ला अध्यक्ष कृष्ण गुरुङ सहभागी थिए।"
"पोल आयो, तार आयो तर बिजुली आएन","डडेल्धुरा : डडेल्धुराका ग्रामिण क्षेत्रका मानिसमा बिजुली बालेर घर उज्यालो बनाउने आशमा छन् । पोल गाढेको वर्षौ बितिसक्दा पनि ग्रामिण क्षेत्रमा बिजुली बल्न सकेको छैन । जिल्लाका विभिन्न क्षेत्रमा करेन्टविनाको विद्युतलाइन विस्तार भएको छ । नेपाल विद्युत प्राधिकरण वितरण केन्द्र डडेल्धुराले ग्रामिण क्षेत्रमा विद्युत विस्तारका लागि आर्थिक वर्ष २०७४ र ०७५ मा करिब १२ सय बढी पोल वितरण गरेको थियो । तर ति पोल मात्रै गाढिए लाइन विस्तार हुन सकेन् । गाउँगाउँमा पोल गाडिएका छन् । तारविनाको विद्युत विस्तार भएको छ । नवदुर्गा गाउँपालिका १ को लेकाली वस्तीमा पनि पोल गाडेको पाँच वर्ष भयो । तर लाइन जोड्न सकेको छैन । विद्युत प्राधिकरण वितरण केन्द्र डडेल्धुराले गाउँगाउँमा पोल पुर्यायो तर कुनै पनि गाउँमा राम्रोसित काम सम्पन्न हुन सकेन । नवदुर्गा , भागेश्वर, आलिताल, परशुराम, अमरगढी लगाएतका पालिकाका ग्रामीण क्षेत्रसम्म पोल पुर्याउने मात्रै काम भएन गाड्ने काम पनि सम्पन्न भएको छ । तर तार विछ्याइ बिजुली बलेको छैन । स्थानीय भन्छन्,' बिजुल चाँडै बल्नुपर्छ । बिजुली बाल्ने धोको अधुरै रहेको नवदुर्गा गाउँपालिका १ का लेकाली बस्तीका उपभोक्ताले बताए । 'घर आगाडि पोल गाढेको पाँच वर्ष पुग्न थाल्यो तर बिजुली बल्न सकेका छैन, उपभोक्ता प्रेम बुढाऐरले भने,' बिजुलीको आशमा सोलार बत्ती पनि जडान गरेन, अहिले आएर बालबालिका र रातको समयमा घरबाहिर निस्किन मुस्किल हुन्छ ।' त्यसैगरी तारसहितको विद्युत विस्तार भएका ठाउँमा पनि लाइन जडान नहुँदा स्थानीय पीडित बनेका हुन् । जिल्लाको नवदुर्गा गाउँपालिका वडा नं ५ को उकलीमा पोल र तार समेत विस्तार गरिएको छ । तर विद्युत लाइन(करेन्ट) छोडिएको छैन स्थानीय नरबहादुर साउदले जानकारी दिए । उकली गाउँका करिब दर्जन बढी घरधुरीले बिजुली बाल्नका लागि घरमा विद्युत वाइरिङ पनि गरिसकेको जनाए । धेरै ठाउँमा पोल र लाइन पनि विस्तार गरिएको छ। तर बिजुली लाइन नछोड्दा बत्ती बलेको छैनन् । यो समस्या नवदुर्गाको मात्रै होइन जिल्लाका अधिकांश गाम्रीण क्षेत्रमा पोल छन् लाइन छैन । कतिपय स्थानमा दुवै छन् ।तर, जीर्ण छ । मर्मत हुन सकेको छैन । जिल्लाका विभिन्न दुर्गम क्षेत्रमा पोल छन् । तार छैनन् । सर्वसधारण बिजुली बाल्ने आसमा छन् । तर ठेकेदार र कार्यालयले लाइन तान्ने विषयमा चासो नदेखाउँदा विस्तार हुन नसकेको उपभोक्ताको गुनासो छ । बिजुली बाल्ने धोखो पालेर स्थानीय बसेका छन् तर कार्यालयले चासो नदेखाएपछि उनीहरु दुखी छन् । भागेश्वर गाउँपालिकाको सतिगाउँमा पनि करिब वर्ष दिन आगाडि विद्युत पोल गाढिएका थिए । माथि (अर्थमन्त्रालय) बाट बजेट विनियोजित हुन नसक्दा विस्तार हुन नसकेको गाउँपालिकाले जनायो । धेरै ग्रामिण क्षेत्रमा पुराना काठका पोलका कारण विद्युत लाइन जीर्ण छन् ।विद्युत प्राविधिकरणको कार्यालयमा खबर गर्दा कुनै सुनाइ हुँदैन, मर्मत समेत गर्न आउँदैन्न अजयमेरु गाउँपालिका १ का वार्ड अध्यक्ष दत्तिसिंह भण्डारीले बताए । वर्षदिन अगाडि मात्रै अजयमेरु १ मा विद्युत लाइनले छोएको रुखमा नजानी घाँस काट्न जाँदा एक किशोरीको ज्यान समेत गुमाउनु परेको अध्यक्षले जानकारी दिए । लाइन मर्मत सुधारका लागि धेरैपटक मौखिक खबर गर्दा सरोकारवालालले ध्यान नदिएको स्थानीय बताउँछन् । पटकपटक गरी लाइन मर्मत र काठका पोलबाट स्टिलपोलमा तार सार्नका लागि अनुरोध गर्यौ, तर केही चासो नदिएको ग्रामीण क्षेत्रका उपभोक्ताको भनाइ छ । कार्यालय प्रमुखलाई समेत ग्रामिण क्षेत्रको जीर्ण हुँदै गइरहेको विद्युत लाइनका बारेमा जानकारी गराउँदा समेत लाइन मर्मत हुन नसकेको स्थानीय बताउँछन् । जिल्लाका प्राय क्षेत्रमा विद्युतीकरण पहिले नै भएको भएपनि बस्तीबाट टाढा सरेका दुर्गम लेकाली क्षेत्रमा विद्युती करण विस्तार हुन सकेको छैन । यसबारेमा विद्युत प्राधिकरणका कार्यालय प्रमुखले भने विद्युत तारका कारण समस्या आएको जनाएको छ । तार आएको छैन, लाइन विस्तार गर्नमा समस्या भयो, कार्यालय प्रमुख रामदिनेशराय यादवले अन्नपूर्णलाई बताए। । विद्युत प्राधिकरणका प्रमुखलाई तार कहिले आउने र लाइन विस्तार गर्ने भन्ने विषयमा कुनै जानकारी नआएको उनले बताए।"
अनलाइन बिङ्गो खेलिरहेका १६ जना पक्राउ,काठमाडौं : नेपाल प्रहरीले अनलाइन बिङ्गो खेल्ने १६ जनालाई पक्राउ गरेको छ। महानगरीय प्रहरी वृत्त बौद्धबाट खटिएको टोलीले काठमाडौं महानगरपालिका६ प्लटिङस्थित एक खाजा घरमा अनलाइन बिङ्गो खेल्ने सिन्धुपाल्चोक भोटेकोसी गाउँपालिका१ घर भई काठमाडौँको कागेश्वरी मनोहरा नगरपालिका७ शिवचोक बस्ने २५ वर्षीय पासाङ शेर्पालगायत १६ जनालाई आइतबार साँझ पक्राउ गरी आज सार्वजनिक गरेको हो। उक्त खाजा घरमा अनलाइन बिङ्गो खेल खेलिरहेको भन्ने सूचनाका आधारमा प्रहरीले उनीहरुलाई रु ७४ हजार १५० सहित पक्राउ गरेको हो। पक्राउ परेका उनीहरुसँग प्रहरीले एक हजार ५०० थान बिङ्गो टिकट र दुई थान स्पिकरसमेत बरामद गरेको छ। घटनाका बारेमा आवश्यक अनुसन्धान भइरहेको प्रहरीले जनाएको छ।
१४ रनमा पीएनजीलाई पहिलो झट्का,काठमाडौं : त्रिकोणात्मक टी२० क्रिकेट सिरिजको फाइनल खेल नेपालसँग खेलिरहेको पपुवा न्युगिनी(पीएनजी)लाई पहिलो झट्का लागेको छ। पीएनजीका ब्याट्सम्यान लेगा सिएका ८ रनमा आउट भएका हुन्। उनको विकेट करन केसीले लिए। पीएनजी ताजा अवस्थामा २५ ओभर खेल्दै १४ रनमा रहेको छ। टस हारेर ब्याटिंगको निम्तो पाएको नेपालले निर्धारित २० ओभरमा ६ विकेट गुमाउँदै १६८ रन जोडेको हो। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
अग्निजन्य हिंसा घटाउन कानुन माग,"काठमाडौं : अग्निजन्य हिंसा तथा दुर्घटनाका लागि कानुनको माग गरिएको छ। काठमाडौंमा आइतबार बीभीएस (हिंसा पीडितलाई जलाउँछ)नेपाल र एक्सन एड नेपालले आयोजना गरेको कार्यक्रममा सरोकारवालाहरूले ल्याउँदै गरेको एसिड कानुनमा अग्नि जन्य हिंसा तथा दुर्घटनाका थप गर्न माग गरेका हुन्। कार्यक्रममा काठमाडौं महानगरपालिकाका उपप्रमुख हरिप्रभा खड्की धेरै महिलाले घरभित्रका पीडा लुकाउँदै आएको बताइन्। हुनेखाने र शिक्षितको घरमा धेरै हिंसा छ। तिनीहरू बाहिर निकाल्न चाहेका छैनन्। दाइजोका कारण कति महिला मारिएका छन्। कति जलाइएका छन्। जन्मेदेखि हजुर आमासम्मका बलात्कार भएका छन्, उनले भनिन्, हिंसा लुकाएर होइन खुलेर बाहिर आउनुपर्छ। महिलाको आर्थिक अवस्था कमजोर भएकै कारण हेपिनुपरेको बताउँदै आर्थिक क्रान्तिका लागि अघि बढ्न उनले सुझाव दिइन्। उनले भनिन्, महिलाहरू सक्षम भइसकेका छन्। अब उपपदमा होइन प्रमुख पदमा आउनुपर्ने र महिलाका समस्या महिलाबाटै समाधान गर्ने ठाउँमा पुग्नुपर्छ। एक्सन एड नेपालका एजुकेटेड डाइरेक्टर सुजिता माथेमा महिलालाई समाजले वस्तुको नजरले हेरेको बताइन्। समाजमा यी सबै जघन्य अपराध हुन् भनेर स्थापित गर्न चुनौती छ, ४० वर्षदेखि महिलाको क्षेत्रमा काम गर्दै आएकी उनी भन्छिन्, कोही जल्दा त शरीरमा बाहिर क्षति देखिन्छ। तर, मानसिक क्षति झनै खतरनाक हुन्छ। कार्यक्रममा विपद् व्यवस्थापन महाशाखाका एसपी अरुण पौडेलले नेपाल प्रहरीले यस्तो कार्यमा सधैं सहयोग गर्दै आएको बताए। उनले भने, जहाँ घटना हुन्छ, त्यहाँ प्रहरी पुग्छ। यस्ता घटनामा पीडितका लागि हातेमालो गरेका छौं। त्यस्तै, बीभीएस नेपालका कार्यक्रम व्यवस्थापक श्रीकृष्ण थापाले यसले एसिड तथा अग्नि जन्य हिंसा तथा दुर्घटनाका लागि गरेको सहयोगका विषयमा जानकारी गराए। त्यस्तै, बीभीएसका कार्यकारी निर्देशक प्रतीक्षा गिरीले नेपालको संविधानले दिएको मौलिक हक भए पनि जघन्य अपराधको कानुन फितलो हुँदा समस्या बढ्दै गएको बताइन्। यस्ता समस्यामा परेका आर्थिक अवस्था कमजोर भएकाहरूलाई सरकारको सहयोग आवश्यक छ, उनले भनिन्। यसैगरी कार्यक्रमा यस्ता घटनाबाट पीडित इन्दिरा महर्जन, निरु तामाङ र पवित्रा कार्कीलगायतले आफूले भोगेका समस्या सुनाउँदा सबै भावुक भएका थिए। उनीहरूले बीभीएसले आफूहरूलाई सहयोग गरेको भन्दै धन्यवाद दिए। उनीहरूले पीडादायी कुरा सुनाइरहँदा धेरैको आँखा रसाए। कार्यक्रममा उपस्थितहरूले अग्निजन्य दुर्घटना सरकारको प्राथमिकतामा नपर्नु, कानुन पर्यापत नहुनु, साथै कार्यान्वयन पक्ष फितलो हुनु र यसका पीडितलाई कानुनमा समेट्न सरकारलाई सुझाएका थिए।"
एमबीबीएसको इन्टर्नसीप बाँकी रहेकालाई चीन फर्काउन पहल,"काठमाडौंः सरकारले कोरोना महामारीका कारण नेपाल आएर अध्ययन पुरा गर्न नपाएका विद्यार्थीलाई बाँकी पढाइलाइ पूर्णता दिन सम्बन्धित देशमै फर्काउन पहल थालेको छ । शिक्षा विज्ञान तथा प्रविधि मन्त्रालयले चिकित्सा शिक्षा र इन्जिनिरिङका विद्यार्थीलाई बाँकी पढाइ पुरा गर्न सम्बन्धित देशमै फर्काउने प्रक्रियालाई अघि बढाएको हो। शिक्षा मन्त्रालयले चीनलगायतका देशहरूमा उच्च शिक्षाका विभिन्न शैक्षिक कार्यक्रममा अध्ययनरत नेपाली विद्यार्थी कोभिड१९ महामारीको अवधिमा नेपाल फर्कि आएका र बन्दाबन्दीका कारणले अध्ययन गर्न जान नपाइएका विद्यार्थीलाई सम्पर्कमा आउन आग्रह गरेको छ । शिक्षा मन्त्रालयले जारी गरेको सूचनामा भनिएको छ, 'यस मन्त्रालयको सूचना पाटी वा वेवसाइटमा राखिएको निवेदनको ढाँचामा विवरण खुलाई मिति २०७८।१२।२५ गते भित्र शिक्षा, विज्ञान तथा प्रविधि मन्त्रालय, प्राविधिक शिक्षा शाखाको इमेलमा निवेदन गर्नु हुन सम्बन्धित सबैको जानकारीका लागि अनुरोध छ ।' चीनबाट फर्केका करिब ५ सय विद्यार्थी इन्टर्नसीपको माग गर्दै आन्दोलनमा उत्रिएका थिए । उनीहरुले पटकपटक सरकारको ध्यानाकर्षण समेत गराएका थिए ।"
"सुन चाँदीको मूल्य घट्यो, कति पुग्यो तोलाको ?","काठमाडौं : नेपाली बजारमा सुनको मूल्य ६ सय रुपैयाँले घटेको छ। नेपाल सुनचाँदी व्यवसायी महासंघका अनुसार सोमबार छापावाल सुन प्रतितोला ६०० रुपैयाँले घटेर ९८ हजार ७०० रुपैयाँमा कारोबार भइरहेको छ। यसैगरी, तेजावी सुनको मूल्य तोलाको ९८ हजार २०० रुपैयाँ तोकिएको छ। यसअघि, आइतबार छापावाल सुन तोलाको ९९ हजार ३०० रुपैयाँमा कारोबार भएको थियो । आज चाँदीको मूल्य पनि १० रुपैयाँले घटेको छ। चाँदीको मूल्य घटेसँगै प्रतितोलाको १३५० रुपैयाँ किनबेच भइरहेको छ। आइतबार चाँदीको मूल्य प्रतितोला १३६० रुपैयाँमा खरिदबिक्री भएको थियो।"
नेपालको छैटौं विकेट पतन,काठमाडौं : त्रिकोणात्मक टी२० क्रिकेट सिरिजको फाइनल खेल आज पपुवा न्युगिनी(पीएनजी)सँग खेलिरहेको नेपालको छैटौं विकेट पनि पतन भएको छ। नेपालका लागि मोहमद आदिल अलाम १२ बल खेल्दै १५ रनमा क्याच आउट भएका हुन्। टस हारेर ब्याटिंगको निम्तो पाएको नेपाल ताजा अवस्थामा १५६ ओभर खेल्दै ११४ रनमा रहेको छ। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
पर्यटन प्रर्वद्धन गर्न मुस्ताङमा साहसीक एडभेन्चर कार ट्रिप,"जोमसोम : मुस्ताङमा साहसीक एडभेन्चर कार ट्रिप सुरु भएको छ । पर्यटन प्रर्वद्धन गर्दै पर्यटन विकासमा योगदान गर्ने उद्देश्यले गोल्छा अर्गानाइजेसन (जीओ फोर्स) कम्पनी तथा यति कियर्स संस्थाले मुस्ताङमा साहसीक एडभेन्चर ट्रिपको आयोजना गरेको हो। गोल्छाअन्तर्गत जीओ फोर्ड र यति कियर्सले मुस्ताङमा यसप्रकारको साहसी एडभेन्चर ट्रिप सन् २०१८ देखि सुरु गरेको थियो। जीओ फोर्डले कोरोना कहरका कारण सन् २०१९ पछि दुई संस्करण एडभेन्चर गर्न सकेको थिएन । कोरोना कहर न्यूनिकरण हुँदै गएकाले जीओ फोर्डले अहिले साहसीक एडभेन्चर ट्रिप सुरु गरेको जीओ फोर्ड एडभेन्चरका व्यवस्थापक युवराज सिटौलाले जानकारी दिए । उनका अनुसार मुस्ताङको तल्लो मुस्ताङ,मध्य मुस्ताङ र उपल्लो मुस्ताङमा साहसीक एडभेन्चर ट्रिप गर्नेछ । जिओ फोर्डले विदेशबाट नेपालमा सुविधा सम्पन्न गाडी ल्याउने र बिक्री वितरण गर्छ । जीओका गाडीहरुको प्रोमोसन,आन्तरिक तथा बाह्य पर्यटन प्रर्वद्धन र मुस्ताङका पर्यटकीय गन्तव्यलाई विश्व समुदायमा परिचित गराउन साहसीक एडभेन्चर ट्रिप इभेन्ट सञ्चालन गरेको जनाएको छ । जीओ फोर्डले गत शनिबार अप्रिल २ तारिख देखि ७ तारिखसम्म एकहप्ता एडभेन्चर आयोजना गर्न ५० जनाको एडभेन्चर टोली मुस्ताङ आएको व्यवस्थापक सिटौलाले बताए । साहसीक एडभेन्चरअन्तर्गत फोर्डको टोलीले र्यालीसहित १८ वटा फोर्डमा आवद्ध गाडीहरु मुस्ताङ आएका हुन् । मुस्ताङमा साहसीक एडभेन्चरको सम्भावना रहेको जानकारी गर्ने र यसले यहाँका स्थानको पनि प्रमोसन गर्ने उद्देश्यले फोर्ड टोली मुस्ताङ आएको हो। साहसीक एडभेन्चर कार ट्रिप एक हप्ता सञ्चालन हुने आयोजकले जनाएको छ । यसका लागि जिओ फोर्डका फोर्ड,टोयोटा ,निशान र ल्याण्ड लोभर गाडीहरु मुस्ताङ ल्याइएको छ ।एडभेन्चर व्यवस्थापक सिटौलाले कम्पनीको प्रचार प्रसार नभई विशुद्ध पर्यटन प्रर्वद्धनका लागि एडभेन्चर कार र्याली आयोजना गरिएको उल्लेख गरे । जीओ फोर्ड एडभेन्चर ट्रिपका लागि विभिन्न अर्गानाइजेसनका उच्चपदस्थ व्यक्ति र एडभेन्चर कार ट्रिप गर्ने रुचि भएका व्यक्तिलाई समावेश गराइएको छ ।एडभेन्चर छायांकनका लागि करिब ५ जना छायांकन टोली पनि ल्याइएको छ । साहसीक एडभेन्चर ट्रिपमा टोलीले मुस्ताङका जोखिम युक्त सडक तथा कालिगण्डकी नदीको तटीयक्षेत्रमा एडभेन्चर गर्नेछ।"
श्रीलङ्काको केन्द्रीय बैंकका गभर्नरले पनि दिए राजीनामा,कोलम्बो : श्रीलङ्काको केन्द्रीय बैंकका गभर्नरले पनि सोमबार पदबाट राजीनामा दिएका छन्। गभर्नर अजिथ काब्रालले मुलुकको आर्थिक सङ्कट आफूले सम्हाल्न नसक्ने अवस्थामा पुगेको भन्दै राजीनामा दिनु परेको बताएका छन्। उनले राष्ट्रपति गोटाबय राजापाक्षेसमक्ष राजीनामा दिएको जनाएका छन् । श्रीलङ्कामा यसअघि सबै मन्त्रीहरूले पनि राजीनामा दिइसकेका छन्। देशमा आर्थिक सङ्कटसँगै राजनीतिक सङ्कट पनि गहिरिदै गएपछि जिम्मेबार पदाधिकारीहरूले धमाधम राजीनामा दिन थालेका छन् । जिम्मेबार पदाधिकारीहरूले नै धमाधम राजीनामा दिन थालेपछि राष्ट्रपति गोटाबाय राजापाक्षे र प्रधानमन्त्री महेन्दा राजापाक्षे थप सङ्कटमा परेका छन्। आर्थिक सङ्कटका कारण मर्कामा परेपछि असन्तुष्ट नागरिकले सरकारका विरुद्धमा प्रदर्शन गर्न थालेपछि राजनीतिक सङ्कट सुरु भएको हो । आन्दोलनकारीले राष्ट्रपति राजापाक्षेको निवास घेर्न थालेपछि सरकारले शनिबार बेलुका ६ बजेदेखि ३६ घण्टे कफ्र्यु आदेश जारी गरेको छ । आर्थिक संकटसँगै राष्ट्रपति र उच्च सरकारी अधिकारीहरूविरुद्ध सर्वसाधारणले आक्रोश व्यक्त गर्दै आन्दोलित भएपछि सरकारले श्रीलङ्कामा देशव्यापी सुरक्षाका लागि भन्दै सङ्कटकालको घोषणा गरेको छ । चरम आर्थिक सङ्कट भोगिरहेको श्रीलङ्कामा हिंसात्मक गतिविधिहरू बढ्न थालेकोले सङ्कटकालको घोषणा गर्नु परेको सरकारी अधिकारीहरूले बताएका छन्। सार्वजनिक व्यवस्थाको संरक्षण र समुदायको जीवन रक्षाका लागि आवश्यक आपूर्ति र सेवाहरूको मर्मतका लागि भन्दै आपतकालीन अवस्थाको घोषणा गरिएको सरकारले जनाएको छ । सरकारको विरोधमा प्रदर्शन गर्नेहरूलाई नियन्त्रणमा लिएर हिरासतमा राख्न पनि सरकारले आदेश जारी गरेको छ । आर्थिक मन्दीसँगै अत्यधिक मूल्यवृद्धि र विद्युत आपूर्तिसमेत बन्द हुँदा सर्वसाधारण थप मारमा परेकाले उनीहरु आन्दोलित भएका हुन् ।
"८२ रनमा नेपाललाई तेस्रो, चौथो र पाँचौ झट्का","काठमाडौं : त्रिकोणात्मक टी२० क्रिकेट सिरिजको फाइनल खेल आज पपुवा न्युगिनी(पीएनजी)सँग खेलिरहेको नेपाललाई तेस्रो, चौथो र पाँचौ झट्का लागेको छ। नेपालका लागि आशिफ शेख २९ बल खेल्दै २९ रनमा क्याच आउट भएका हुन्। भने त्यस्तै आरिफ शेख शून्य रनमा आउट भएका हुन्। यस्तै दिलिप नाथ पनि शून्य रनमा आउट भए। यसअघि ओपनर ब्याट्सम्यान कुशल भुर्तेल २२ बल खेल्दै २५ रनमा र रोहित पौडेल २ बल खेल्दै २ रनमा क्याच आउट भएका हुन्। टस हारेर ब्याटिंगको निम्तो पाएको नेपाल ताजा अवस्थामा ११३ ओभर खेल्दै ८२ रनमा रहेको छ। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।"
३७ रनमा नेपालको पहिलो विकेट पतन,काठमाडौं : त्रिकोणात्मक टी२० क्रिकेट सिरिजको फाइनल खेल आज पपुवा न्युगिनी(पीएनजी)सँग खेलिरहेको नेपालको पहिलो विकेट पतन भएको छ। नेपालका लागि ओपनर ब्याट्सम्यान कुशल भुर्तेल २५ रनमा आउट भएका हुन्। टस हारेर ब्याटिंगको निम्तो पाएको नेपाल ताजा अवस्थामा ४४ ओभर खेल्दै ३७ रनमा रहेको छ। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
त्रिकोणात्मक टी२० : उपाधिका लागि नेपाल र पीएनजी भिड्दै,काठमाडौं : त्रिकोणात्मक टी२० क्रिकेट सिरिजको उपाधिका लागि सोमबार नेपाल र पपुवा न्युगिनी (पीएनजी) भिड्दै छन्। आज दिउँसो १२:३० बजे त्रिवि क्रिकेट मैदानमा हुने खेलमा दुबै टोली उपाधि जित्ने योजनका साथमा मैदानमा उत्रने छन्। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
दिपेन्द्रको अर्धशतकमा नेपालले दियो १६९ रनको लक्ष्य,काठमाडौं : त्रिकोणात्मक टी२० क्रिकेट सिरिजको फाइनल खेल पपुवा न्युगिनी(पीएनजी)सँग खेलिरहेको नेपालले दिपेन्द्रसिंह ऐरीको अर्धशतकिय पालिमा १६९ रनको लक्ष्य दिएको छ। नेपालले निर्धारित २० ओभरमा ६ विकेट गुमाउँदै १६८ रन जोडेको हो। नेपालका लागि दिपेन्द्रसिंह ऐरीले ३८ बलको सामना गर्दै सर्वाधिक ५४ रन र करन केसीले १२ बल खेल्दै ३३ रन जोडे। त्यस्तै मोहमद आदिल अलामले १५ रन जोडे। यस्तै कुशल भुर्तेल २२ बल खेल्दै २५ रन र आशिफ शेख २९ बल खेल्दै २९ रन जोडे। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
१०६ मुसहर परिवारले पाए लालपुर्जा,"दुधौली (सिन्धुली) : सिन्धुलीको दुधौली नगरपालिका९ दोकानडाँडाका भोला सदा आफ्नै नामको लालपुर्जा पाउँदा दंग थिए। उमेरले ७० काटेका सदा भूमि व्यवस्था तथा सहरी विकासमन्त्री शशी श्रेष्ठले लालपुर्जा हातमा थमाईदिएपछि खुसीले हर्षित थिए। वृद्ध सदालाई आफ्नै नाममा जग्गा होला, घर बनाउन सकुला भन्ने लागेको थिएन। कुनै पनि सन्तानको नाममा घरजग्गा होला भन्ने थिएन। तर, आइतबार भूमि व्यवस्था तथा सहरी विकासमन्त्री शशी श्रेष्ठ आफैंले दुधौली पुगेर भूमिहीन दलित तथा सुकुम्बासीलाई लालपुर्जा वितरण गर्न थालेपछि सदा पनि जग्गाको मालिक भए। सदाले खुसी हुँदै भने, मन्त्रीज्यू लालपुर्जा लिएर आउनु भएको रहेछ। अब त हामी जस्ता गरिब दलित पनि जग्गाका मालिक भयौं। अब घर बनाउँछौं। भोला जस्तै दुधौली नगरपालिका ६ का लक्ष्मण सदाले पनि रातो लालपुर्जा पाए। सरकारले आफ्नै नाममा जग्गा नापी तथा दर्ता गराएर लालपुर्जा दिएपछि लक्ष्मणका परिवार नै दंग छ। दुधौली९ कै शीतला सदाले लालपुर्जा पाएपछि खुसीले गहभरी आँसु बनाइन्। आफ्नोे नाममा घर जग्गा होला र भूमिमाथि अधिकार कायम होला भन्ने कल्पना पनि नगरेकी शीतला मन्त्रीको हातबाटै लालपुर्जा पाउँदा खुसीको आँसु झरेको सुनाउँछिन्। भोला, लक्ष्मण र शीतला जस्ता यहाँका एकसय जना मुसहर दलितले आइतबार एकसाथ रातो लालपुर्जा पाएका छन्। उनीहरूलाई राष्ट्रिय भूमि आयोगले भूमिहीन दलित तथा भूमिहीन सुकुम्बासी अन्तरर्गत जग्गाधनी पुर्जा वितरण गरेको हो। मुसहर समुदाय दलित समुदाय हुन्। सरकारी तथा सामुदायी जग्गा, खोला किनारामा ससाना टहरा हालेर वर्षौंदेखि बसोबास गर्दै आएका यो समुयदाय अति विपन्न र दलित समुदाय हो। उनीहरूको नाममा अहिलेसम्म कुनै घरजग्ग रजिष्ट्रेसन पास भएको थिएन। लालपुर्जा वितरणका क्रममा मन्त्री श्रेष्ठले देशमै पहिलो पटक सिन्धुलीका मुसहर दलित समुदायबाट राष्ट्रिय भुमि आयोगले भूमिहीन दलित तथा भूमिहीन सुकुम्बासीलाई जग्गाधनी पुर्जा वितरण सुरु गरेको बताइन्। उनले यो अभियानले मुसहर समुदायको पनि भूमिमाथि अधिकार कायम भएको उल्लेख गरिन्। राष्ट्रिय भूमि आयोग जिल्ला समिति सिन्धुलीका अध्यक्ष रामकुमार पौडेलले दुधौली नगरपालिकाका ६, ७ र ९ का १ सय ६ घर दलित मुसहर परिवारलाई जग्गाधनी पुर्जा वितरण गरिएको बताए। भूमिहीन मुसहर परिवारले वर्षाैंदेखि उपभोग गर्दै आएको अधिकतम पाँच कठ्ठा सम्म जग्गाको लालपुर्जा पाएको पौडेलले बताए।"
एआईजी सिफारिसविरुद्धको मुद्दा आजपनि 'हेर्न नमिल्ने' मा,"काठमाडौं : प्रहरी अतिरिक्त महानिरीक्षक (डीआईजी) पदमा बढुवा प्रकृया निष्पक्ष नभएको भन्दै सर्वोच्च अदालतमा परेको रिट आज पनि 'हेर्न नमिल्ने' सूचिमा राखिएको छ । न्यायाधीश कुमार रेग्मीको एकल इजलासमा सुनुवाइ तोकिएपनि हेर्न नमिल्नेमा राखिएको हो । प्रहरी अतिरिक्त महानीरीक्षक डीआईजीहरू घनश्याम अर्याल, ईश्वरबाबु कार्की र प्रकाशजंग कार्कीले बिहीबार सर्वोच्चमा रिट दायर गरेका थिए । रिटमा कनिष्ठलाई एआईजीमा बढुवा सिफारिस गरिएको भनिएको छ । प्रधानमन्त्री तथा मन्त्रिपरिषद् कार्यालयलाई विपक्षी बनाइ रिट दायर भएको थियो । सरकारले नेपाल प्रहरीका तीन प्रहरी नायव महानिरीक्षक (डीआईजी) लाई अतिरिक्त महानिरीक्षक (एआईजी) मा बढुवा गर्ने निर्णय गरेको थियो । गत बिहीबार बसेको मन्त्रिपरिषद् बैठकले डीआईजीहरु वसन्त कुमार पन्त, धिरजप्रताप सिंह र रवीन्द्रबहादुर धानुकलाई एआईजीमा बढुवा गर्ने निर्णय गरेको हो । यसअघि आइतबार पनि सो मुद्धा 'हेर्न नमिल्ने'मा राखिएको थियो ।"
अल्झनमै बित्यो सुदूरपश्चिमको ४ वर्ष,"धनगढी : विसं२०७२ सालमा संविधान जारी भएपछि जनतामा देशको विकास र समृद्धि तीव्र गतिमा हुने आशा थियो। साथै, स्थानीय स्तरमै अधिकार आउने र प्रदेश सरकारले सबै समस्या समाधान गर्नेमा सबै ढुक्क थिए। तर, जनतामा प्रदेश सरकारका गतिविधिहरूले निरासा छाएको छ। हरेक दिन नगर क्षेत्रमा झन्डावाला गाडी आउने, साइरन बजाएर हुइँकिनेबाहेक खासै प्रगति हुन नसकेको भन्दै जनता निराश भएका हुन्।प्रदेश सरकारले अहिलेसम्म १ खर्ब १८ अर्ब ६० करोड रकमका पाँचवटा बजेट ल्याइसकेको छ। त्यसमध्ये चालू आवको ३० अर्बबाहेक ८८ अर्ब ६० करोड रकम खर्च गरिसकेको छ। तर, प्रदेशमा गौरव गर्न लायकको गतिलो योजना भने अझै देखिएको छैन। २०७८ फागुन ५ गते सरकारको ४ वर्ष पूरा भएको छ। अर्थात् ५ वर्षे कार्यकाल सकिन मात्र १० महिना बाँकी छन्। ४ वर्षमा पाँचवटा बजेट परिचालन गरेको प्रदेश सरकारको उपलब्धी बारे जनताले समीक्षा गर्न थालेका छन्। सरकारले आकर्षक नारा ल्यायो तर ती कार्यान्वयन भएनन्। कार्यकर्तामुखी बजेट, खुद्रे योजना मात्र आए। हेर्न र गौरव गर्न लायकका योजना बनेनन्, धनगढी उपमहानगरपालिका४ का शिद्धराज पनेरुले भने, प्रदेश सरकार गठन भएका बेलाका अपेक्षा जे थिए, ती सबै हराए। प्रदेश सरकारभन्दा बलियो स्थानीय सरकार भएको भान हुन थालेको स्थानीयको भनाइ छ। स्थानीय सरकारले पनि कानुन बनाएर लागू गरिरहेको छ। ससाना योजना त स्थानीय सरकारले पनि निर्माण गरिरहेको छ। हुबहु योजनाका लागि प्रदेश सरकार किन होला ?, कैलालीको धनगढी उपमहानर५ का प्रमोद पाठकले भने। अहिले स्थानीय तहको चुनावी रौनक सुरु हुन थालेको छ। टिकटको टुंगो नलागे पनि, सम्भावित उमेदवारहरू गाउँबस्ती छिर्न थालेका छन्। स्थानीय चुनावको मुखमा प्रदेश सरकारका बारेमा पनि कुराहरू उठ्न थालेका छन्। बैतडीको दोगडाकेदार७ का लक्ष्मण भट्ट भन्छन्, स्थानीय सरकार र प्रदेश सरकारले गरेको काममा केही फरक देखिएन। स्थानीय सरकारले ग्राभेल गर्छ। प्रदेश सरकारले पनि त्यही गरिरहेको छ। आखिर यी दुईबीच फरक के त ? सदनमा प्रतिनिधित्व गर्ने प्रतिपक्षी दलका नेताहरू पनि प्रदेश सरकारको गति देखेर खुसी छैनन्। उनीहरूले प्रदेश सरकार भ्रष्टाचारमा लिप्त रहेको आरोप लगाउँछन्। प्रदेश सरकारले भ्रष्टाचारलाई बढावा दियो, जनताको अपेक्षाअनुसारको काम गरेन। पूर्वाधारमा कुनै खास काम भएन। पास गरिएका ऐनहरूमा ६ महिना नपुग्दै आफू अनुकूल हुने गरी संशोधन हुँदै आए। विधि र प्रक्रियामा पनि प्रदेश सरकार फेल भयो, प्रमुख प्रतिपक्षी दल नेपाली कांग्रेस संसदीय दलका नेता डा रणबहादुर रावलले भने, पहिलो वर्ष मन्त्रीहरू नयाँनयाँ भएकाले अनुभवको कमी रह्यो भनियो। जनताले पत्याए। दोस्रो वर्ष कर्मचारीको अभावले प्रदेश सरकार तीव्र रूपमा काम गर्न सकेन भनियो। त्यो पनि जनताले पत्र्या। तर, अहिले के ले रोक्यो ? उनीहरूसँग कुनै जवाफ छैन। सुदूरपश्चिम दक्षिणमा भारत र उत्तरमा चीनसँग जोडिएको प्रदेश हो। तर, सरकारले चार वर्षमा यी २ देशसँगको पारवहनका लागि कुनै योजना बनाएन। डा रावलका अनुसार प्रदेशले गौरवका रूपमा यी दुई देशको पारवहनका लागि एक मात्र सडक योजना बनाएको भए हेर्न लायक हुन्थ्यो। तर, प्रदेश सरकार असक्षम जस्तै देखियो। प्रतिपक्षी दल नेकपा एमालेका प्रमुख सचेतक लिलाधर भट्ट पनि सरकार स्वच्छन्दकारी भएको आरोप लगाउँछन्। आफैं ऐन पारित गर्छ। पारित भइ कार्यान्वयनमा गएका ऐन आफू अनुकूल तुरुन्तै संशोधन गर्छ। यो सरकारको स्वच्छन्दकारी नीति हो, उनले भने। सचेतक भट्टले, चार वर्ष २ महिनाको अवधिमा सरकारले एक पनि गौरव गर्न लायकको योजना बताउन चुनौती दिए। सुदूरपश्चिममा सरकारले लगानी गरेको जलविद्युत् आयोजना छैन। खै त एउटा पनि आयोजना हामी बनाउँछौ भनेको ?, उनले भने, पाँचवटा प्रदेश गौरवका आयोजना छन्। ती योजना बहुवर्षीय ठेक्कामा छन्। तर, ती योजनाको बजेटभन्दा बढी बजेट सत्तामा रहेका मन्त्रीका घर जाने सडकमा विनियोजन गरिएको छ। यसलाई कसरी न्यायोचित विकास भन्ने ?, सचेतक भट्टले भने अपरिवर्तित मुख्यमन्त्री २०७४ फागुन ४ गते नेकपा माओवादी केन्द्रबाट विजयी प्रदेशसभा सदस्य त्रिलोचन भट्टको नेतृत्वमा प्रदेश सरकार गठन भएको थियो। अरू प्रदेशमा सरकारहरू परिवर्तन भइरहे पनि मुख्यमन्त्री भट्टको सरकारमा मन्त्री त परिवर्तन भए। तर, उनी ४ वर्षदेखि मुख्यमन्त्रीकै कुर्सीमा छन्। मुख्यमन्त्री परिवर्तन हुँदा नयाँ टिम बनाउँदा केही समस्या आउँछ। तर, अपरिवर्तित मुख्यमन्त्रीले किन विकासमा फड्को मार्न सकेनन् ?, प्रतिपक्षी दलका कांग्रेसका प्रदेशसभा सदस्य भरत खडकाले भने। प्रदेश गौरवका आयोजना पनि सुस्त समृद्धिको आधार सडक हो भन्दै सरकारले सुदूरपश्चिमको ९ जिल्लामा पर्ने ९ वटा सडकलाई प्रदेश गौरवका योजनाको रूपमा छनोट गयो। ती मध्येको अछामको मंगलसेनलाई तराईसँग जोड्ने छोटो दूरीको चिसापानीजंगलघाटमंगलसेन सडक ४ बितिसक्दा पनि निर्माण सुस्त छ। २०२८ मा तत्कालीन अछाम जिल्ला पञ्चायतका सभापति हरिप्रसाद भण्डारीले उक्त सडकलाई ट्र्याक्टर सडक भनेर राजा महेन्द्रसँग योजना माग गरेका थिए। राजाको पालामा सडकको योजना त बन्यो तर त्यसले पञ्चायत हुँदै प्रजातन्त्र र अहिले गणतन्त्र आउँदासमेत सडक बनेन। धनगढीअछामसम्म झन्डै ३ सय किलोमिटरको सडक छ। तर, चिसापानीजंगलघाटमंगलसेन सडक बन्यो भने त्यो ११० किलोमिटरमा छोट्टिने छ। प्रदेशले यसलाई गौरवको आयोजनाको रूपमा अगाडि बढाएपछि यसको नाम चिसापानीऋषिदहबडिमालिका सडक योजना नाम दिएको छ। त्यस्तै, बैतडीको सतबाँझश्रीभावर सडक प्रदेशको अर्को योजना हो। यो सडकले पूर्णता पाए पुर्चौडी नगरपालिका, सुर्नया गाउँपालिका र सिगास गाउँपालिकाका केही वडाका नागरिक सदरमुकमसँग जोडिने छन्। यो सडकले सीमा नाका झुलाघाट पुग्न बझाङका नागरिकलाई समेत सहज हुनेछ। अहिलेसम्म त्यो सडक कालोपत्रे भइसक्नुपर्ने हो। तर, भएको छैन, बैतडी उद्योग वाणिज्य संघका अध्यक्ष नरबहादुर चन्दले भने। अर्को गौरवको आयोजना हो, दार्चुलाको खलंगाखारपारीबगरखण्डेश्वरी सडक। उक्त सडकमा १८ किलोमिटर कालोपत्रे गर्न ठेक्का सम्झौता भएको छ। खलंगाखारखण्डमा ९ किलोमिटर पारी बगरखण्डेश्वरीखण्डमा ९ किलोमिटर कालोपत्रे गर्न ठेक्का सम्झौता भएको पूर्वाधार विकास कार्यालय बैतडीले जनाएको छ। बाजुराको खप्तड मार्तडी सडक (सिंगडाकाँडाजयबाग्यश्वरीगैरीखाद डोगडी आटिचौर मार्तडी सडक) खण्डमा पनि ठेक्का भएका छन्। तर, बजेट कम भएका कारण त्यो सडक पनि कछुवा गतिमा छ। त्यस्तै, डडेल्धुराको दैजीजोगबुडापोखराढुंगाडबझाङ सडकको पनि केही कालोपत्रे भएको छ। यसमा चारवटा पोखराबेलापुरखण्ड, सलौनचिरकिटेखण्ड, जोगबुडागाईबादेखण्ड र गाईबादेलिप्नाखण्ड समेटिएका छन्। जोगबुडागाईबादेखण्डको ७ करोड १९ लाखमा ठेक्का भएबाहेक अरू सडक योजनाहरूको ठेक्का नै लागेको छैन। अहिले केही सडकका लागि टेन्डर आह्वान गरिएको र त्यसको प्राविधिक प्रस्ताव मूल्यांकन भइरहेको पूर्वाधार विकास कार्यालय डडेल्धुराले जनाएको छ। कैलालीको भजनीखीमडीठूलीगाड सडक योजना पनि गौरवको योजना हो। यो भजनीको छोटी भन्सारबाट सुरु भएर लालबोझी, भजनी, जोशीपुर, फल्लेविसौन, सल्लेरी, रक्सा, कोल्तडी हुँदै खीमडी जोड्नेछ। यसवर्ष प्रदेश गौरवका योजनाका लागि बजेट कम विनियोजन भएको भन्दै सरकारको आलोचनासमेत भएको थियो। बिजनेस नभएर व्यवस्थापिका फुर्सदमा प्रदेश व्यवस्थापिका संसद्ले अहिलेसम्म ५६ वटा ऐन पारित गरेको छ। तर, तीमध्ये धेरै ऐन अहिले पनि कार्यान्वयनमा आएका छैनन्। लामो समयसम्म पारित गरेर पनि दराजमै रहेको लोक सेवासम्बन्धी ऐन बल्ल कार्यान्वयनको चरणमा गएको छ। कर्मचारी अभाव देखाएर राख्ने तर पारित भएको उक्त ऐनअनुसार कर्मचारी पदपूर्ति नगरिनुले पनि प्रदेश सरकारको क्षमतामाथि प्रश्न उठाउन थालिएको छ। २०७८ असोज १५ गते प्रदेश व्यवस्थापिकाको बर्खे अधिवेशन बन्द भएको थियो। ६ महिनाभित्र अर्को बैठक बोलाइसक्नुपर्ने संवैधानिक व्यवस्था अनुसार चैत १३ गते संसद्को हिउँदे अधिवेशन सुरु त भएको छ। तर, विधेयक उत्पादन नभएका कारण त्यो अहिले स्थगित छ। चारवटा विधेयक दर्ता छन्, त्यसमा पनि निजामती कर्मचारी र प्रदेश प्रहरीसम्बन्धी विधेयकमा सहमति जुटन सकेको छैन। ती दुवै छलफलकै क्रममा छन्। त्यस्तै, दलित सशक्तीकरण र दुग्ध व्यवसायसम्बन्धी विधयेकमा छलफल भइरहेका छ प्रदेशसभाका सभामुख अर्जुन बहादुर थापा बताउँछन्। उनले अहिले पनि प्रदेश प्रहरी र निजामती कर्मचारीका लागि बनेको विधेयकलाई राजनीतिक दलहरूले संघीय कानुनसँग बाझिएमा तुरुन्तै संसोधन गर्ने आँट गरेर पास गरिनुपर्ने बताए। प्रदेशको प्रहरी परिचालनको अधिकार छ। तर, ऐन बनाउन सकिएको छैन। शान्ति सुरक्षामा प्रदेश सरकारको कुनै हस्तक्षेपकारी भूमिका छैन। प्रदेशको अनुसन्धान ब्युरो बनाउने अधिकार छ तर विधेयक उत्पादन हुँदैन, सभामुख थापाले भने। स्थायी राजधानी अलपत्र प्रदेश सरकारले कैलालीको गोदावरी नगरपालिकाको तेघरीमा स्थायी राजधानी बनाउन ३ वर्षअघि निर्णय गरेको थियो। गोदावरी२ र ४ पर्ने तेघरी वन फाँडेर प्रदेश राजधानी निर्माण गर्ने सरकारको प्रस्ताव प्रदेशसभाबाट पारित हुँदा पनि चर्को विरोध भएको थियो। प्रदेशसभाको २०७५ असोज १२ गतेको बैठक बसेको दोस्रो अधिवेशनको ४६औं बैठकले तेघरीमा स्थायी राजधानी बनाउने निर्णय गरेको थियो। घना वनक्षेत्र मासेर प्रदेश राजधानी बनाउने निर्णयविरुद्वको अहिले पनि सर्वोच्च अदालतमा मुद्दा विचाराधीन छ। डोटीका अधिवक्ता देवीकुमारी जोशी र सोही जिल्लाका अर्का अधिवक्ता मनिसकुमार श्रेष्ठले तेघरी वनक्षेत्र मासिन थालेको र डोटीका पुराना संरचना अलपत्र पर्ने भएकाले त्यस निर्णयलाई रोक्न माग गरेका छन्। प्रदेश राजधानी बनाउने निर्णयको मुद्दा सर्वोच्च अदालतमा धेरैपटकपेसी चढ्यो तर सुनुवाइको पालो नै आएन, सुदूरपश्चिम प्रदेशका मुख्य न्यायाधिवक्ता कुलानन्द उपाध्यायले भने। मुख्यमन्त्री र मन्त्रीहरू भने स्थायी राजधानी निर्माणमा संघीय सरकार बाधक बनेको भन्दै उम्किने गरेका छन्। गत वर्ष जेठ ३० गते प्रदेशसभामा सरकारको नीति तथा कार्यक्रममाथि उठेका प्रश्नको जवाफ दिने क्रममा पनि मुख्यमन्त्री त्रिलोचन भट्टले राजधानीलाई जग्गा प्राप्तिको लागि पठाएको फाइल नै संघीय सरकारको वन मन्त्रालयले हराइदिएको बताएका थिए। संघीय सरकारबाट जग्गा हस्तान्तरण नहुँदा राजधानी निर्माणको काम अघि बढन नसकेको सुदूरपश्चिम प्रदेशका मुख्य सचिव रामेश्वर दंगालले बताए। प्रदेश सरकारको दाबी : विकास भएको छ प्रदेश सरकारले सार्वजनिक गरेको ४ वर्षको प्रगतिमा आफूले धेरै काम गरेको देखाएको छ। ४ वर्षमा १७१९ किलोमिरट पक्की र २७२ किलोमिटर कच्ची कुलो निर्माण गरिएको, १२३ वटा डिप ट्युवेल निर्माण गरी १२ हजार ५५२ हेक्टर क्षेत्रफलमा सिँचाइ सुविधा पुगेको सरकारको प्रगतिमा छ। सरकारले खानेपानी तथा सरसफाइतर्फका ४२८ वटा योजना (नयाँ तथा पुनर्निर्माण) सम्पन्न भई कुल १ लाख ६ हजार ८२३ जनसंख्या लाभान्वित भएका, ३०६ किलोमिटर पक्की सडक (कालोपत्रे), २९५ किलोमिटर खण्डास्मित (ग्राबेल) र १३२० किलोमटिर माटे सडक निर्माण भएको सरकारको दाबी छ। १४ वटा सडक पुल र ३३ वटा झोलुङ्गे पुल निर्माण भएका, लक्षित वर्गका जनताका लागि २ हजार ४४४ वटा निजी आवास भवन निर्माण सम्पन्न गरी हस्तान्तरण भएका पनि प्रदेश सरकारले जनाएको छ। मुख्यमन्त्री एकीकृत कृषि तथा पशुपंक्षी विकास कार्यक्रमअन्तर्गत २८० वटा नमुना गाउँ सञ्चालन भइ ७ हजार हेक्टर जमिनमा खेती सुरुआत भएको सरकारको दाबी छ। त्यस्तै, खाद्यान्न बीउ उत्पादनमा सुदूरपश्चिम प्रदेश नेपालमा दोस्रो स्थान ओगट्न सफल भएको, बाजुरा र दार्चुलाका २५ हेक्टर क्षेत्रफलमा व्यावसायिक रूपमा स्याउ बगैंचा स्थापना गरिएको, कृषि उपजको बजारीकरण प्रवद्र्धनअन्तर्गत नौवटै जिल्लामा एकीकृत कृषि बजार निर्माण, कोरोना प्रभावित विदेशबाट फर्किएका ६ हजार ५ सय जनालाई कृषि स्वरोजगार बनाउन अनुदान सहयोग गरिएको प्रदेश सरकारको दाबी छ। १२३ वटा प्रसूति केन्द्र भवन, ६६ वटा शहरी स्वास्थ्य भवन, ६३ वटा समुदायिक स्वास्थ्य इकाइ गरी २५२ वटा स्वास्थ्य भवनहरू निर्माण गरी स्थानीय तहलाई हस्तान्तरण गरिएको, नौंवटै जिल्ला अस्पतालबाट एम्बुलेन्स र शव बहान सेवा सञ्चालन, १६ वटा निर्वाचन क्षेत्रमा सुविधा सम्पन्न उपकरण जडित एम्बुलेन्स वितरण र सबै जिल्ला अस्पतालमा अक्सिजन प्लान्ट जडान गरिएको प्रदेश सरकारको प्रगतिमा छ। प्रदेश सरकारले ४ वर्षमा गरेका कार्य कुलो निर्माण : १७१९ किमि (पक्की) र २७२ किमि (कच्ची ) डिप ट्युवेल : १२३ वटा (१२, ५५२ हेक्टर क्षेत्रफलमा सिँचाइ सुविधा) खानेपानी तथा सरसफाइका योजना : ४२८ वटा (नयाँ तथा पुनर्निर्माण) पक्की सडक : ३०६ किमि (कालोपत्रे), २९५ किमि (ग्राभेल) र १३२० किमि (माटे सडक) पुल : १४ वटा (सडक), ३३ वटा (झोलुङ्गे) लक्षित वर्गका लागि : २४४४ (निजी आवास भवन निर्माण) नमुना गाउँ : २८० वटा स्याउ बगैंचा स्थापना : २५ हेक्टरमा (बाजुरा र दार्चुला) प्रसूति केन्द्र भवन : १२३ वटा, शहरी स्वास्थ्य भवन : ६६ वटा समुदायिक स्वास्थ्य इकाइ भवन : ६३ वटा आदि। अलपत्र परेका आयोजनाहरू आव २०७४७५ हेलो सिएम चीनसँगका नाका खोल्ने कार्यक्रम आव २०७५७६ साक्षर प्रदेश घोषणा प्रदेशका केही सहर नमुना सहर मुख्यमन्त्री विपद् राहत कोष कानुन निर्माण वर्ष आव २०७६७७ प्रदेश राजधानी गोदावरी घोषणा परियोजना बैंक स्थापना निवृत खेलाडी कल्याणकारी कोष मुख्यमन्त्री प्रदेश स्वयंसेवक परिचालन कार्यक्रम एक घर एक तालिम प्राप्त व्यत्तिा एक स्थानीय तह एक उत्पादन एक जिल्ला एक नमुना सहर आव २०७७७८ मुख्यमन्त्री एकीकृत कृषि तथा पशु विकास कार्यक्रम एक घर एक तालिमप्राप्त व्यत्तिा एक निर्वाचन क्षेत्र दुई नवीन उद्योग कार्यक्रम एउटै सृष्टिसमदृष्टि नमुना गाउँ, आफैं बनाउँ कृषकसँग कृषि विद्यार्थी मेरो विषेशज्ञता मेरै प्रदेशका लागि स्वास्थ्य सेवा सुदृढीकरण कार्यक्रम एक विद्यालय एक नर्स र एक योग गुरु कार्यक्रम जलस्रोतमा लगानी, नागरिकको आम्दानी (एउटा पनि योजना छनौट भएको छैन) एक स्थानीय तह एक औद्योगिक ग्राम आव २०७८७९ एक विद्यालय एक नर्स एक एक आर्युवेद अस्पताल एक योग गुरु कार्यक्रम विकाससँग रोजगारी कार्यक्रम एक जिल्ला एक नमुना क्याम्पस एक घर एक धारा कार्यक्रम एक सहकारी एक उत्पादन कार्यक्रम एक जिल्ला, एक विशिष्ट उद्योग कार्यक्रम कृषि वन प्रणाली कार्यक्रम"
"महेन्द्रनगरमा बसको ठक्करबाट महिलाको मृत्यु, स्थानीय आन्दोलित",महेन्द्रनगर : महेन्द्रनगरमा बसको ठक्करबाट एक महिलाको मृत्यु भएको छ । भीमदत्त नगरपालिका५ स्थीत शान्ति निकेतन चोकमा बसले ठक्कर दिँदा साइकल यात्री मन्जु बुडालको घटनास्थलमै ज्यान गएको हो । मन्जु ब्रम्हदेव प्रहरी चौकीमा कार्यरत सइ देवसिंह बुडालकी पत्नी हुन् । बाटो पार गर्न लागेकी बुडाललाई ना४ ख ४४६६ नम्बरको बसले ठक्कर दिएको प्रहरीले जनाएको छ । दुर्घटनापछि स्थानीयले सडकमा टायर बालेर प्रर्दशन गरिरेहका छन् ।
समस्या पनि सहज !,"एउटा गाउँमा केही अशिक्षित मानिस बस्थे। उनीहरू कुनै पनि कुरा गर्नु पर्दा एकअर्काको मुख हेर्थे। अरूकै आस गर्थे। कोही जान्ने मान्छेले कुनै गतिलो कुरो गर्दिए हुने वा राम्रो सुझाव दिए हुने भन्ठान्थे। बेलाबखत कोही नयाँ मान्छे गाउँमा आए सबै उनकै वरिपरि झुम्मिन्थे। पढेको मान्छेले त त्यो गाउँमा खुबै सम्मान पाउँथ्यो। एक पटक एक ज्ञानी योगी त्यही गाउँमा पुगे। घुम्दै पुगेका उनलाई पनि गाउँलेले घेरे। योगीले पनि त्यही चाहेका थिए जुन गाउँलेले दिए। एकआपसमा कुराकानी चल्यो। गाउँलेले आफ्नो अपेक्षा सुनाए। योगीले पनि मानिसहरूलाई आफ्नो जीवनमा दुःखबाट छुटकारा पाउन सकिने बताए। त्यसपछि कसरी छुटकारा पाउन सकिन्छ भनेर सिकाउन एउटा भेलाको आयोजना गरे। भेलामा आपत्विपत् आइपर्दा के कसरी अघि बढ्ने भन्ने पनि जानकारी मागियो। त्यसका लागि पनि योगी राजी भए। ज्ञानी मानिसको कुरा सुन्न एक, दुई हुँदै गाउँभरिका धेरै मानिस भेला भए। योगीले अलि ढिलो गरी त्यो मानिसको भेलामा आइपुगे। कुर्सीमा बसे र चारैतिर हेरे। सबैको मनोविज्ञान पढ्न थाले। अशिक्षित गाउँले पनि केही पाइने आशामा चुपचाप बसेर उनै योगीलाई हेर्न थाले। सोचेभन्दा विपरीत योगीले भीडलाई एउटा रमाइलो ठट्टा सुनाए। भीड हाँसोले गुञ्जियो। केही मिनेटपछि उहाँले तिनीहरूलाई उही मजाक भन्नुभयो। अर्को पटक पनि उनले त्यही विषय सुनाएर मजाक गरे। तिनीहरूमध्ये केही मात्र हाँसे। जब उनले तेस्रो पटक त्यही जोक भने, तब कोही हाँसेनन्। अशिक्षितमध्येका एक अलि जान्ने मानिस भेलाको बीचबाट जुरुक्क उठे। उनले मुस्कुराउँदै भने, एउटै ठट्टामा बारम्बार हाँस्न सकिँदैन। त्यसो भए तिमी किन एउटै समस्यामा बारम्बार रुन्छौ ? नैतिक शिक्षा : हामी मानिसको मनोविज्ञान पनि अचम्मको छ। एउटै समस्यामा बारम्बार रोइलो गरिरहन्छौं तर उही ठट्टा भए पटक पटक हाँस्दैनौं। ठट्टाजस्तै समस्यालाई पनि लिन सिक्ने कि ?"
घडेरीको लोभमा अनुदानको बेवास्ता,"गोरखा : भूकम्पपछि विस्थापित भई आरसीपी टोलमा बसोबास गरेका बारपाकका दलित समुदायलाई घडेरीको लोभ गर्दागर्दै सरकारले दिने अनुदान पनि फुत्किने त्रास बढ्न थालेको छ। आरसीपी टोलको सरकारी जग्गामा टहरो बनाई बसेका २४ घरपरिवारले अहिलेसम्म निजी आवास पुनर्निर्माणबापत सरकारले दिने ३ लाख रुपैयाँ अनुदान लिएका छैनन्। घडेरीको लालपुर्जा नपाएका कारण उनीहरू अनुदानबाट बञ्चित छन्। त्यहाँ घडेरी पाउने आशामा आरसीपी टोलमा टहरो बनाई बसेका दलित परिवार यता न उता हुने भए, गैरीगाउँटोलका कृष्णबहादुर सुनार भन्छन्, पाँच परिवारले त यता गैरीगाउँ टोलमा आएर अनुदान लिएर घर बनाइसके। ६ वर्ष बितिसक्यो। २४ घरपरिवारले न अनुदान लिएर यता आए न त त्यहाँ घडेरी पाए। भूकम्प र पहिरोबाट लखेटिएर उनीहरू आरसीयूपीले निर्माण गरेको कृषिसेवा केन्द्र, पशुसेवा केन्द्र, रेञ्जपोष्ट कार्यालय भएको ठाउँमा शरण लिन पुगेका थिए। पुरानो थातथलोमा भूकम्पस्मृति खुला संग्रहालय बनाउने र उनीहरूलाई सोही ठाउँमा स्थापित गर्नेबारे तत्कालीन जिल्ला दैवीप्रकोप उद्धार समितिले निर्णय गरेको थियो। सोहीअनुसार त्यहाँका दलित समुदायले लालपुर्जा पुनर्निर्माण प्राधिकरणमा बुझाएका स्थानीय सुकबहादुर बिक सुनाउँछन्। हाम्रो पुरानो बस्तीको जग्गा खुला संग्रहालयका लागि दिने र हामी यहाँको जग्गामा घर बनाएर बस्ने भन्ने निर्णय भएको थियो, बस्तीका अगुवा विक भन्छन्, तर जब स्थानीय तहको चुनाव भयो अनि जितेका जनप्रतिनिधिले भोट नहालेबापत प्रतिशोध लिन हामीलाई पुरानै जोखिम बस्तीमा फर्किनुपर्छ भनेर कर गरिरहेका छन्। जग्गा प्राप्तिका लागि सिफारिस पनि दिएनन्। यहाँ जग्गा दिने पुरानो समझदारी कार्यान्वयन हुन दिएनन्। पुरानो बस्तीको लालपुर्जा खुला संग्रहालय निर्माणका लागि सरकारलाई बुझाइसकेकाले आरसीपी टोलको जग्गा दलित समुदायलाई दिनुपर्ने उनको जिकिर छ। घडेरीको लालपुर्जा नपाएका कारण अनुदानबाट बञ्चित पुरानो बस्तीको लालपुर्जा संग्रहालय निर्माणका लागि सरकारलाई प्रदान कृषि, पशु र रेञ्जपोस्टको भवनले ओगटेको जग्गा नदिए पनि त्यहाँको १४ रोपनीमध्ये प्रयोगविहीन अवस्थामा रहेको सार्वजनिक सात रोपनी जग्गा घडेरीका लागि पाउनुपर्ने माग त्यहाँको दलित परिवारको छ। आरसीपी टोल छाडिसकेका अर्का स्थानीय जितबहादुर सुनार सो टोलमा घडेरी पाउनु आकाशको फल भएको तर्क गर्छन्। छ वर्ष भइसक्यो, त्यहाँ घडेरी पाउने छाँटकाँट छैन, उनी भन्छन्, असम्भव कुराको पछाडि लागेर यताको ३ लाख अनुदान पनि गुमाउने, उताको घडेरी पनि नपाउने भइसके। केही अबुझहरूको लहैलहैमा लागेर धेरै दलित घरपरिवार अलपत्र भएका उनको भनाइ छ। भूकम्प र त्यसपछिको पहिरोबाट बिस्थापित भई त्यहाँ गएका ३२ घरमध्ये पाँच घर पाँच वर्षअघि पुरानै थलोमा फर्किएका थिए। बाँकी २७ घरमध्ये पनि तीन घरपछि फर्के। अहिले आरसीपी टोलमा २४ घर रहेका स्थानीय सुकबहादुर बिक बताउँछन्। ढिलो वा चाँडो यहाँको जग्गा प्राप्त गरिछाड्ने उनको जिकिर छ। अहिले गैरीगाउँ टोलमा पाँच घर बिक परिवार छन्। डाँडागाउँ टोलमा चार घर, स्कुल टोलमा चारघर र दमैगाउँ टोलमा ९ घर छन्। आरसीपी टोलमा २४ घर रहेको उनीहरूको भनाइ छ। अन्य टोलका दलित समुदायले निजी आवास पुनर्निर्माण बापतको तीन लाख रुपैयाँ लिएर घर बनाइसकेका छन्। आरसीपी टोलका बासिन्दा अहिले पनि जस्तापाता र त्रिपालले बनाएको टहरोमा बस्दै आएका छन्। पुनर्निर्माणको काम सुरु गरेर बाँकी लाभग्राहीलाई अनुदान दिने काम भइरहेको तर नयाँ लाभग्राही अनुदान सम्झौता समाप्त भइसकेको बताइएको छ ।"
सरकारसँगको सेटिङमा निर्वाचन आयोगले काम गर्दैछ : ईश्वर पोखरेल,"चितवन : नेपाल कम्युनिष्ट पार्टी (एमाले) का वरिष्ठ उपाध्यक्ष ईश्वर पोखरेलले सरकारसँगको सेटिङमा निर्वाचन आयोगले काम गरिरहेको आरोप लगाएका छन्। प्रेस चौतारी नेपाल चितवन शाखाले आज भरतपुरमा आयोजना गरेको पत्रकार सम्मेलनमा बोल्दै पोखरेलले अहिले सरकार सेटिङमा चलिरहेको र त्यसका विषाक्त छालहरुले निर्वाचन आयोगलाई प्रभावित पार्ने कोसिस भइरहेको बताएका हुन्। निर्वाचन सम्बन्धी महत्वपूर्ण निर्णय गर्दा आयोगले दलहरुसँग छलफल गर्नुपर्नेमा संवेदनशील विषयमा पनि दलहरुसँग परामर्श नगरेकोमा आपत्ति जनाए। मत पत्रमा रङ्गका कुरा, मनोनयन दुई दिन गर्ने कुरा जस्ता विषय दलहरुसँग छलफल गरेर ल्याउनु पर्नेमा उनको जोड थियो। निर्वाचन आयोगले पनि त्यसमा टेक्न कर लाग्यो। निष्पक्षताका आधार, अहिले सबै सेटिङमा चलिरहेको छ। सेटिङमा चलिरहेको विषाक्त छालहरुले निर्वाचन आयोगलाई प्रभावित पार्ने कोशिस देख्छौं। मतपत्रको विषय चर्चा भएको छ। मनोनयन नै दुई दिन ? मतदान एक दिन, मनोनयन दुई दिन। यी कुरा भईरहँदा आयोगलेदलहरुसँग संवेदनशील विषयमा परामर्श गर्नुपर्छ। केही गरिएन। यी कुराहरु पनि दलहरुलाई राखेर छलफल गर्नुपर्थ्यो। परमादेशी सेटिङ जो छ, विषाक्त छालहरु प्रभावित त भइरहेको छैन ? कोशिस त भइरहेको छैन ? भन्ने आशंका पैदा हुन्छन्। स्थानीय तहको निर्वाचन सकभर टार्ने, नसके सार्ने कोशिस भएको भन्दै उनले भने, तीन वटै निर्वाचन एकै पटक गरौं, पर सारौं जस्ता अनेक प्रयास भए। यी अप्सनहरु चलेनन्। एमाले, बुद्धिजीवि, सञ्चार क्षेत्रले दवाव सिर्जना गरेपछि निर्वाचन आयोग पनि त्यसमा टेक्न बाध्य भयो। स्थानीय निर्वाचनमा एमालेले गठबन्धन गर्दैन वरिष्ठ उपाध्यक्ष पोखरेलले स्थानीय निर्वाचनमा एमाले कुनै गठबन्धन बनाउने पक्षमा नरहेको बताए। उनले भने, एमाले गठबन्धन बनाउने पक्षमा छैन, स्थानीय आवश्यकता अनुसार हुन सक्छ। निर्वाचनमा गठबन्धन गर्ने हिसाबले माओवादीसँग कुराकानी नभएको उनको भनाई छ। उनले थपे, कम्युनिष्ट पार्टीको सरकार ढालेर कांग्रेसको नेतृत्वमा सरकार बनाउने अपराध कर्म गर्ने शक्तिसँग गठबन्धन हुनै सक्दैन।प्रचण्डजीका छलाङहरुका बारेमा आफूहरु जानकार रहेको उनको भनाई छ। चार दल मात्रै होइन, दर्ता भएका सबै मिलेर आए पनि हुन्छ भनेर पार्टी अध्यक्ष केपी शर्मा ओलीले भनिरहेको उनले स्मरण गराए। पोखरेलले भने, हामीले गरेका कामका आधारमा अब हामीले गर्ने कामको प्रतिबद्धताका आधारमा निर्वाचनमा जाने हो, एमाले स्पष्ट छ, सक्छौं एक्लाएक्लै आउ सक्दैनौं भने मिलेर आउ। प्रधानमन्त्रीको भारत भ्रमण उपलब्धीहीन प्रधानमन्त्री शेरबहादुर देउवाको भारत भ्रमण उपलब्धीहीन रहेको उनको टिप्पणी छ। पोखरेलले भने, संयुक्त विज्ञप्तिमा केही छैन। भारत भ्रमण जानु अघि प्रधानमन्त्री देउवाले भारतप्रति भक्तिभाव देखाएको उनको भनाई छ। उनले भने, चुच्चे नक्सालाई बुच्चे बनाउनुभयो, राष्ट्रिय पोजिसन बनेको विषयलाई डाईबट गर्नुभयो।प्रधानमन्त्रीको हैसियतले जसरी प्रस्तुत हुनुपर्थ्यो त्यो हुन नसकेको पोखरेलको भनाई छ। उनले भन्नुभयो नेपालको स्टोङ पोजिसनलाई कमजोर बनाउने काम प्रधानमन्त्रीले गर्नुभयो।"
चितवनका सबै स्थानीय तहमा चुनावी तालमेल गर्ने निर्णय,"चितवन : सत्तागठबन्धनमा आवद्ध रहेका राजनीतिक दलले चितवनका स्थानीय तह र जिल्ला समन्वय समितिमा चुनावी तालमेल गरी अघि बढ्ने निर्णय गरेका छन्। जिल्लामा रहेका गठबन्धन दलहरुको संयुक्त बैठकले आगामी बैशाख ३० गते हुने स्थानीय तह निर्वाचनमा तालमेल गरी अघि बढ्ने निर्णय गरेका हुन्। सोमबार बिहान जिल्लास्थित गठबन्धन दलहरुको सम्यन्त्रको बैठकले यस्तो निर्णय गरेको हो। 'चितवन जिल्लास्थित सातवटै स्थानीय तह र जिल्ला समन्वय समितिमा समेत चुनावी तालमेल गरी अगाडि जाने निर्णय गरियो,' बैठकपछि जारी विज्ञप्तिमा उल्लेख छ। जिल्लास्थित सातवटै पालिकामा गठबन्धन दलहरुबीच बैठक बसी चुनावी तालमेलका बारेमा संयुक्त सम्यन्त्र निर्माण गर्ने र उक्त संयुक्त सम्यन्त्रको संयोजन नेपाली कांग्रेसको पालिका सभापतिले गर्ने निर्णय गरेको हो। उनीहरुबीच गठबन्धनको मर्म र भावनाअनुसार एकआपसमा हार्दिकताको विकास गर्दै निर्वाचनमा सहभागी हुने निर्णय भएको छ। जिल्लास्तरीय बैठकमा नेपाली कांग्रेसका सभापति राजेश्वर खनाल, नेकपा माओवादी केन्द्रका संयोजक रामचन्द्र अधिकारी,नेकपा एकीकृत समाजवादीका इन्चार्ज कृष्णप्रसाद खनाल, जसपाका अध्यक्ष प्रेम भुजेल र राष्ट्रिय जनमोर्चाका अध्यक्ष डम्बर पुरी सहभागी थिए।"
निर्वाचनको बहिष्कार र विरोध गर्ने समूहमाथि निगरानी बढाउन गृहको निर्देशन,"काठमाडौं : गृह मन्त्रालयले स्थानीय तहको निर्वाचनको वहिष्कार र विरोध गर्नेहरुमाथि निगरानी बढाउन सबै जिल्ला प्रशासन कार्यालय (सीडीयो)हरुलाई निर्देशन दिएको छ । स्थानीय तह निर्वाचनको मिति नजिकिदै गर्दा गृह मन्त्रालयले निर्वाचनको बहिष्कार र निर्वाचन प्रक्रियामा अवरोध सृजना गर्ने व्यक्ति, समूह वा राजनीतिक दलहरुका गतिविधिमाथि निगरानी बढाउन जिल्ला प्रशासन कार्यालयलाई लिखित निर्देशन दिएको हो । गृहले निर्वाचनको विरोधी समूह पहिचान गरी सोही बमोजिम सुरक्षा रणनीति बनाउन समेत मुलुभरका सीडीयो कार्यालयहरुलाई निर्देशन दिएको छ । मन्त्रालयले चैत्र दोस्रो साता स्थानीय तहको निर्वाचन सुरक्षाबारे लिखित निर्देशन दिएको स्रोतले बताएको छ। गृह मन्त्रालयले भयरहित तरिकाले निर्वाचन सम्पन्न हुने गरी सुरक्षाको वातावरण बनाउन तीवटै सुरक्षा निकायलाई निर्देशन दिएको छ । मोहन वैद्य किरण नेतृत्वको नेकपा (क्रान्तिकारी) माओवादीले निर्वाचन वहिष्कार गर्ने घोषणा गरिसकेको छ। यसैगरी नेत्रविक्रम चन्द 'विप्लव' नेतृत्वको नेपाल कम्युनिष्ट पार्टीलगायतका केहि साना दल निर्वाचनबारे स्पष्ट छैन्। सरकारले आगागी बैशाख ३० गतेका लागि स्थानीय तहको निर्वाचन घोषणा गरेको छ । स्थानीय तह निर्वाचन एकीकृत सुरक्षा नीति पारित"
नेपाललाई दोस्रो झट्का,काठमाडौं : त्रिकोणात्मक टी२० क्रिकेट सिरिजको फाइनल खेल आज पपुवा न्युगिनी(पीएनजी)सँग खेलिरहेको नेपाललाई दोस्रो झट्का लागेको छ। नेपालका लागि रोहित पौडेल २ बल खेल्दै २ रनमा क्याच आउट भएका हुन्। यसअघि ओपनर ब्याट्सम्यान कुशल भुर्तेल २२ बल खेल्दै २५ रनमा आउट भएका हुन्। टस हारेर ब्याटिंगको निम्तो पाएको नेपाल ताजा अवस्थामा ५५ ओभर खेल्दै ४४ रनमा रहेको छ। नेपाल सिरिजको ४ खेलमा ४ खेल जित्दै फाइन प्रवेश गरेको हो भने पीएनजी ४ खेल मध्ये १ खेल जित्दै कुल रनरेटका आधारमा मलेसियालाई पछि पार्दै फाइनल प्रवेश गरेको हो।
"हक पाइयो, सूचना पाइएन","काठमाडौं : घटना १ झापाका बलबहादुर प्रधानले पशुपति क्षेत्र विकास कोषमा २०७८ वैशाख ९ गते तीन बुँदामा सूचना मागे। कार्यालय सहयोगीका रूपमा कार्यरत प्रधानले आफूलाई कोषले हाजिर हुन नदिने निर्णय गरेकामा कारण मागेका थिए। सूचनाको हकबमोजिम सबै प्रक्रिया पूरा गरे पनि दुई महिनासम्म मागेको सूचना पाएनन्। २०७८ असार १४ गते दोस्रो पटक निवेदन दिए। पुनः नपाएपछि राष्ट्रिय सूचना आयोगमा पुनरावेदन गरे। आयोगले २०७८ असार ३१ गते उपलब्ध गराउन आदेशसहितको पत्र पठायो। तब आयोगलाई पनि बेवास्ता गर्ने काम सुरु भयो। दोस्रोपटक साउन ४ र तेस्रोपटक भदौ २० मा आयोगले पत्र पठाएर ताकेता गर्यो। तर, सूचना आएन। त्यसपछि कोषका प्रमुख कार्यकारी अधिकृत डा घनश्याम खतिवडालाई आयोगले कारबाही गर्यो। राष्ट्रिय सूचना आयोगले गत कात्तिक १५ गते सूचना उपलब्ध नगराउने पशुपति क्षेत्र विकास कोषका कार्यकारी निर्देशक डा घनश्याम खतिवडाविरुद्ध गरेको निर्णय। आयोगले १५ हजार जरिवाना तोकेको थियो। खतिवडा कात्तिक १७ गते सूचनाको हकसम्बन्धी ऐनको व्यवस्थाबमोजिम १५ हजार जरिवानामा परे। प्रधानले माग गरेको सूचना केही समयपछि हुलाकमार्फत पाए। सूचना पाउन निकै गाह्रो भएको उनको अनुभव छ। घटना २ सिन्धुपाल्चोकका आदित्य दाहालले पद्मकन्या क्याम्पसमा सूचना माग गरे। उनले २०७३७४ देखि २०७५७६ सम्मको आन्तरिक र महालेखापरीक्षकको अन्तिम प्रतिवेदनको प्रमाणित प्रतिलिपि खोजेका थिए। दाहालले उक्त क्याम्पसमा सूचना अधिकारी तोकिएको छछैन, सूचना अधिकारी भए नियुक्ति गर्ने निर्णयका साथै नियुक्ति पत्रको प्रमाणित प्रतिलिपिसमेत माग गरे। तर, पाएनन्। उनले कानुनअनुसार आयोगमा २०७७ पुस २३ गते पुनरावेदन गरे। आयोगले सूचना दिन भन्यो। तर, क्याम्पसले टेरेन। आयोगले पद्मकन्या क्याम्पस बागबजारका प्रधानाध्यापक धनप्रसाद पण्डितलाई १५ हजार जरिवाना गर्यो। घटना ३ सिन्धुपाल्चोककै रामप्रसाद दाहालले २०७६ असारमा नेपाल खुला विश्वविद्यालयमा २०७६ पुस ३ गते उत्तर पुस्तिकाको प्रमाणित प्रतिलिपि माग गर्दै निवेदन दिए। उनले शिक्षणतर्फको (करार) पदपूर्तिअन्तर्गत विकास व्यवस्थापन तथा प्रशासन विषयको आफ्नो उत्तरपुस्तिकाको प्रमाणित प्रतिलिपि माग गरेका थिए। तर, तोकिएको समयमा पाएनन्। उनी पनि आयोग पुगे। आयोगको इजलासले २०७६ फागुन २ गते तत्काल सूचना दिन आदेश दियो। त्यसपछि विश्वविद्यालयले सूचना नदिने भन्दै धम्क्यायो। दाहालले पुनः २०७७ साउन १८ गते आयोगमा उजुरी दिए। आयोगले खुला विश्वविद्यालय ललितपुरका पदपूर्ति समिति अध्यक्ष राजकुमार पोखरेललाई ५ हजार रुपैयाँ जरिवाना गर्ने आदेश गर्यो।  यी प्रतिनिधि घटनाले संविधानले नै दिएको सूचनाको हक प्रयोग गर्दा पनि सूचना पाउन कति गाह्रो छ भन्ने प्रस्ट पार्छ। सार्वजनिक निकाय अपारदर्शी रहेको पुष्टि गर्छ। संविधानको धारा २७ मा लेखिएको छ, प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। तर, कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन। संविधानको यो व्यवस्था कार्यान्वयन गर्न सूचनाको हकसम्बन्धी ऐन २०६४ बनेको छ। सार्वजनिक निकायले आफ्नो कार्यालयमा रहेको सूचना प्रवाह गर्ने प्रयोजनका लागि सूचना अधिकारीको व्यवस्था गर्नेछ, दफा ६ (१) मा लेखिएको छ। सूचना प्राप्त गर्न सूचना अधिकारीसमक्ष निवेदन दिनुपर्ने व्यवस्था छ। बढीमा १५ दिनभित्र सूचना उपलब्ध गराउनुपर्ने कानुनी व्यवस्था छ। सूचना अधिकारीले नमाने सात दिनभित्र कार्यालय प्रमुखसमक्ष उजुरी दिन सकिने भनिएको छ। प्रमुखको निर्णयउपर चित्त नबुझे राष्ट्रिय सूचना आयोगमा ३५ दिनभित्र पुनरावेदन दिन सक्ने दफा १० मा उल्लेख छ। २०६५ वैशाख २२ मा स्थापना भएको आयोगले उजुरी परेकामध्ये ३० जनालाई कारबाही गरेको छ। कारबाहीमा परेकाहरूले १ सय १ रुपैयाँदेखि १५ हजारसम्म जरिवाना तिरेको आयोगका सूचना अधिकारी विश्वबन्धु पौडेल बताउँछन्। पशुपति क्षेत्र विकास कोषले निवेदक बलबहादुर प्रधानलाई हुलाकमार्फत पठाएको सूचना । आफूलाई कार्यालय सहयोगी पदबाट हटाएको विषयमा सूचना माग गर्दै उनी आयोग पुगेका थिए । फ्रिडम फोरम नेपालका कार्यकारी प्रमुख तारानाथ दाहालका अनुसार ब्युरोक्रेसीमा सूचना लिन धेरै समस्या छन्। सूचना प्रणाली व्यवस्थित छैन। उनीहरू नागरिकप्रति उत्तरदायी र जवाफदेही हुन चाहँदैनन्। उनका अनुसार सूचना माग्ने प्रवृत्ति पनि कम छ। मागेकाले पाउँदैन्। मूल कारण संविधानले दिएको हकको कार्यान्वयन पक्ष कमजोर, खुलापन र पारदर्शिता नहुनु नै हो, दाहाल भन्छन्, दुई दशकदेखि सूचनाको हक र अधिकारका लागि लडेँ हालसम्म करिब १० हजारभन्दा बढी सूचना माग गर्दाको अनुभव हो यो। उनी आफैंले कुनै मागेका ६७ वर्ष हुँदा पनि नपाएको सुनाउँछन्। निरन्तर दौडिँदा पनि आधा मात्रै सूचना पाइयो, उनी भन्छन्, थुप्रै तितामीठा अनुभव छन् म सँग। सूचनाकै लागि मुद्दामालिला गर्नु परेको अनुभव पनि उनीसँग छ। भन्छन्, सूचना माग्ने पनि पर्याप्त छैनन्। शासकीय, स्वार्थी र विभेदकारी चिन्तन छ। आयोग स्थापनायता सूचना लुकाउने ३० जनालाई कारबाही जसले तिरे १०१ देखि १५ हजार रुपैयाँसम्म जरिवाना पछिल्लो ९ महिनामै पर्यो १०२३ उजुरी तथा पुनरावेदन आयोगमा स्थानीय तहसम्बन्धी सूचनाको निवेदन सर्वाधिक लोकतान्त्रिक पद्धतिमा सूचनाको हक नागरिकको अधिकार मानिन्छ। २०६४ सालमा सूचनाको हक आए पनि यतिका वर्षसम्म पनि नागरिकले सहज रूपमा सूचना पाउन सकेका छैनन्। एउटा सूचनाका लागि महिनौंसम्म कार्यालय धाउनुपर्ने बाध्यतामा छन्। सूचना नपाएकै कारण आयोगमा पुनरावेदन तथा उजुरी गर्नेको संख्या हरेक वर्ष बढेको आयोगको तथ्यांकले देखाउँछ। नागरिक सचेत बन्दै सूचना माग्ने क्रम बढेको र सूचना नपाएकै कारण उजुरी दिने संख्या पनि धेरै रहेको प्रमुख आयुक्त महेन्द्रमान गुरुङ बताउँछन्। चालू आर्थिक वर्षको ९ महिनामा १ हजार २३ वटा उजुरी तथा पुनरावेदन परेका छन्। सूचना माग्ने र नपाए उजुरी गर्नाले सार्वजनिक प्रशासनलाई पारदर्शी, उत्तरदायी र जवाफदेही बनाउन मद्दत पुग्नुका साथै सुशासन कायम गर्न सघाउ पुग्ने प्रमुख आयुक्त गुरुङ बताउँछन्। बुझेकैले लुकाउँछन् सूचना आयोगमा उजुरी बढ्नु भनेको माग गरेको सूचना नपाउनु हो। यो हुनु सार्वजनिक निकायमा बेथितिको संकेत भएको बताउँछन् आयुक्त गुरुङ। हामी पुरानै कल्चरमा छांै। लुकाउनुपर्छ भन्ने सोच छ। लामो समयदेखि गोपनीयताको संस्कारमा हुर्केका कर्मचारी छन्। उनी भन्छन्, सूचनाको हक पढेरै लोकसेवा पास गरेका कर्मचारी पनि सूचना लुकाउन चाहन्छन्। विश्वका १ सय ३० भन्दा बढी मुलुकमा सूचनाको हकसम्बन्धी कानुन छ। प्रक्रिया पनि सहज छ। दिन मिल्ने सूचना नागरिकको अधिकार हो। दिन नपर्ने कुराको सूचना दिन मिल्दैन भनी लिखित रूपमा लेखेर दिनुपर्छ। दिन र लिन सहज प्रक्रिया भए पनि लुकाउने परिपाटी छ, गुरुङले भने। गुरुङका अनुसार अधिकांश निकायमा सूचना अधिकारीबाट सूचना दिइएको पनि छ। नपाएको अवस्थामा थुप्रै पुनरावेदन पनि परेको छ। सरकारी निकायमा जागिर खाँदा त कोर्षमा नै छ। सूचनाको हकसम्बन्धी परीक्षामा पढेरै आउनुपर्छ। कर्मचारीले थाहा नपाउने भन्ने हँुदैन्। तर, सबैले दिँदैनन् भन्ने पनि होइन्, गुरुङ भन्छन्। पूर्वआयुक्त यशोधा तिमल्सिना स्थानीय तहका पदाधिकारीले सूचनाको हकले सुशासन कायम गर्न, पारदर्शिता र जवाफदेहिताको अभ्यास गर्ने सके सूचना प्रवाहमा सहायक सिद्व हुने बताउँछिन्। भनिन्, सरकारी कर्मचारीले आफू कुनै गलत क्रियाकलापमा सम्लग्न भएको वा हाकिम सम्लग्न भए सूचना दिन आनकानी गर्छन्। गलत प्रवृत्ति नभएकाले दिएको पनि देखिन्छ। नेपालको संविधान : २७ सूचनाको हकः प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। तर, कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन। जागौं नेपाल राष्ट्रिय अभियानका केन्द्रीय संयोजक दीपक आचार्य सूचनाको हकसम्बन्धी कानुन बने पनि राज्यले व्यवस्थित तरिकाले कार्यान्वयन गर्न नसकेको बताउँछन्। भन्छन्, २०६४ मा सूचनाको हकसम्बन्धी कानुन आए पनि ४ वर्षसम्म कहीँ कतै कार्यान्वयन भएन। कार्यालयमा सूचना अधिकारी तोक्न कार्यालयलाई पनि अनुरोध गरियो। अहिले धेरै सुधार आएको छ। ९९ प्रतिशत कर्मचारी तलब सेवा सुविधाभन्दा बाहिर गलत तरिकाले आयआर्जन गर्छन् गर्ने भएकाले पनि सूचना दिन आनाकानी गर्ने उनको दाबी छ। महालेखा र सरकारी कार्यालय लगायतले गर्ने अनुगमन केवल बिरालो बाँधेर श्राद्ध गरे जस्तो मात्रै भएको आचार्यले बताए। तल्लो तहका निकायमा सूचनाको व्यवस्थापन पनि राम्रोसँग नहुँदा समस्या भएको आचार्य बताउँछन्। भन्छन्, एउटा कर्मचारीले गरेको काम सरुवा भएपछि अर्कोले थाहा पाउँदैनन्। केन्द्रीकृत प्रणाली राम्रो नभएकाले सूचना पाउन गाह्रो छ। मिहिनेत गर्न पनि चाहँदैनन् र सूचना माग्न जाँदा आतंक मच्चाएको महसुस गर्छन्। पारदर्शी र व्यवस्थित बनाउन अझै सरकारको ध्यान जानुपर्ने उनको भनाइ छ। वरिष्ठ पत्रकार धर्मेन्द्र झा कानुनअनुसार कार्यान्वयन हुन नसकेको बताउँछन्। भन्छन्, सरकार र सार्वजनिक निकाय सूचनाको हक प्रतिइमान्दार भएको देख्दिनँ। यो प्राथमिकतामा परेको छैन। कतिपय ठाउँमा सूचना अधिकारी छैनन्। कार्यालयको आन्तरिक कुरा सूचना अधिकारीलाई दिइँदैनन्। सूचना आयोगलाई पनि कमजोर बनाउने काम राज्यले गरेको उनी बताउँछन्। सरकारले आयोगलाई पनि नीतिगत रूपमा कमजोर बनाएको छ। सूचनाको हक राज्यले नै प्राथमिकतामा नलिँदा समस्या बेर्होनु परेको छ। आयोगमा पुनरावेदन प्राप्त भएपछि सम्बन्धित सार्वजनिक निकायलाई लिखित जवाफ माग्ने कानुनी व्यवस्था छ। आयोगले सूचनाको हकसम्बन्धी ऐनको दफा १० बमोजिम सूचना दिन पर्ने हो भने देऊ भनेर समय तोक्छ भने नदिनुपर्नेलाई खारेज गर्छ। सूचनाको स्वतस्फुर्त प्रकाशन (पीडीएमएफ) को व्यवस्था गर्नुपर्छ। आयोगले सूचना दिवसको उपलक्ष्यमा सूचनाको हकको क्षेत्रमा उत्कृष्ट योगदान गर्ने सूचना अधिकारीसँगै सूचना अभियान कर्तालाई सम्मान र पुरस्कृत गर्ने गरेको छ। सूचनाको हकसम्बन्धी ऐन र कार्यान्वयन सुशासन प्रवर्धनमा राम्रो गर्नेलाई पुरस्कृत गरेको हो। पुरस्कृत व्यक्ति धुव्रराज पौडेल भन्छन्, सूचनाको हकसम्बन्धी राम्रोसँग अध्ययन गरेको व्यक्तिले सूचना लुकाउँदैन। सूचना भनेको जनताका लागि हो भनेर कर्मचारीले बुझ्नुपर्छ। उनका अनुसार नेपालको संरचना सिस्टममा केही अफ्ठ्यारा पनि छन्। हरेक कार्यालयका सबै आन्तरिक कुरा सूचना अधिकारीको पहँुचमा हुँदैन। कार्यालयको दायित्व सूचनाको अपडेट राख्नुपर्ने छ तर सबै कार्यालयमा सूचना व्यवस्थित गरिँदैन्। त्यसैले माग्ने बेलामा सहज रूपमा उपलब्ध हँुदैन। राष्ट्रिय युवा परिषद्मा रहँदा आफूले यो सूचनालाई सूचनाको स्वतःस्फुर्त प्रकाशन (पीडीएम एफ) मार्फत व्यवस्थापन गरेको उनी बताउँछन्। राष्ट्रिय युवा परिषद्मा धेरै व्यवस्थित काम गरेको उनको अनुभव छ। स्थानीय तहको बढी उजुरी प्रमुख आयुक्त गुरुङका अनुसार कोभिडको समयमा पनि ७ सय ५३ भन्दा बढी पुनरावेदन परेका थिए। त्यसमा ७ सय ४२ पटाको फैसला भएको थियो। उनले भने, अधिकांश सूचना दिनुपर्छ भन्ने फैसला भयो। पाँचवटा दिनुनपर्ने विषयमा थिए। उजुरी परेको अवस्थालाई हेर्दा ७३ प्रतिशत स्थानीय तहसँग समबन्धित सूचना नपाएको पुनरावेदन परेका थिए। आयोगमा उजुरी तथा पुनरावेदनमध्ये अर्थ तथा वित्तीय, न्याय तथा कानुन, स्थानीय प्रशासन, स्वास्थ्य तथा जनसंख्यालगायत विविध क्षेत्रसँग सम्बन्धित धेरै छन्। विगत ५ वर्षको उजुरी तथ्याङ्कलाई हेर्दा आर्थिक वर्ष २०६५०६६ मा १२ वटा उजुरी तथा पुनरावेदन परेका थिए। २०६६०६७ मा ३९ वटा, २०६७०६८ मा ४७ वटा र २०६८०६९ मा १३६ वटा उजुरी परेको तथ्यांक छ। चालू आर्थिक वर्षको ९ महिनामा १ हजार २३ वटा निवेदन, उजुरी तथा पुनरावेदन परेका छन्। हामी पुरानै कल्चरमा छौं। लुकाउनुपर्छ भन्ने सोच छ। लामो समयदेखि गोपनीयताको संस्कारमा हुर्केका कर्मचारी छन्। सूचनाको हक पढेरै लोकसेवा पास गरेका कर्मचारी पनि सूचना लुकाउन चाहन्छन्। महेन्द्रमान गुरुङ  प्रमुख आयुक्त, राष्ट्रिय सूचना आयोग सरकारी कर्मचारीले आफू कुनै गलत क्रियाकलापमा संलग्न भएको वा हाकिम संलग्न भए सूचना दिन आनकानी गर्छन्। गलत प्रवृत्ति नभएकाले दिएको पनि देखिन्छ। यशोदा तिमल्सिना  पूर्वआयुक्त, राष्ट्रिय सूचना आयोग संविधानले दिएको हकको कार्यान्वयन पक्ष कमजोर, खुलापन र पारदर्शिता नहुनु मुख्य समस्या हो। दुई दशकदेखि सूचनाको हक र अधिकारका लागि लडेँ। तारानाथ दाहाल  कार्यकारी प्रमुख, फ्रिडम फोरम नेपाल"
छाउप्रथामा चेतनाको हतियार चलाऊ,"उमेर पुगेका महिलाहरू महिनैपिच्छे महिनावारी हुनु प्राकृतिक र जैविक कुरा हो। अझै पनि समाजमा महिनावारीमाथिका अन्धविश्वास रहनु विडम्बना छ। त्यही अन्धविश्वासका आधारमा महिनावारी भएका महिलामाथि विभेद र हिंसा भइरहेको छ। त्यस्तो हिंसा प्रायजसो त घरभित्रैबाट हुन्छ। घरबाहिर समाजमा पनि विभेदका थुप्रै घटना भइरहेका छन्। महिनावारी भएका बेला पूजा गर्न नदिने, भातभान्छा छुन नदिनेदेखि घरभित्रै पस्न नदिने र गोठमा बसाउने कुरीति छ। सुदूर र कर्णाली प्रदेशका थुप्रै गाउँठाउँमा महिनावारी हुनु भनेको छाउ हुनु हो। त्यस्तो बेला छाउगोठमा बसाल्ने कुप्रथा जीवित छ। घरदेखि विद्यालय हुँदै सभा, समारोह र सामाजिक भेला महोत्सवसम्म यो प्रथाले जरो गाडेको छ। महिलामाथि विभेद हुँदै आएको छ। यो कुप्रथा निर्मूल पार्न थुप्रै अभियान चलेका छन्। कानुन नै बनेको छ। तर निर्मूल अझै भएको छैन। छाउगोठमा बस्दा अझै पनि महिलाले ज्यान गुमाएका उदाहरण छन्। अछाम जिल्लाको वैद्यनाथधाममा चलिरहेको साधना शिविरमा महिनावारी भएका महिलालाई छुवाछूतको व्यवहार भएको छ। यो कुप्रथाको फन्डा अझै उठिरहेको पछिल्लो उदाहरण हो त्यो। शिविर आफैंमा पवित्र उद्देश्यबाट आयोजना भएको होला, तर व्यवहारमा यसले महिलामाथि चर्काे हिंसा गरेको छ। जुन सरासर दण्डनीय अपराध हो। छाउगोठ महिलाहरूको काल बनेपछि उठेका आवाज सम्बोधन गर्दै महिनावारी हुँदा हिंसा वा विभेद गर्नेमाथि कारबाहीको व्यवस्था मुलुकी अपराध (संहिता) ऐनमा गरिएको छ। ऐनको दफा १६८ (३) मा रजस्वला वा सुत्केरीको अवस्थामा छाउपडीमा राख्ने वा अन्य भेदभाव, छुवाछूत वा अमानवीय व्यवहार गर्न नहुने उल्लेख छ। त्यस्तो कसुर गरेको ठहरे तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुन सक्ने व्यवस्था उक्त ऐनले गरेको छ। नेपालको संविधानको धारा ३८ मा महिलाको हक छ। प्रत्येक महिलालाई सुरक्षित मातृत्व र प्रजनन स्वास्थ्यसम्बन्धी हुक हुनेछ भनिएको छ। महिलाविरुद्ध धार्मिक, सामाजिक, सांस्कृतिक परम्परा, प्रचलन वा अन्य कुनै आधारमा शारीरिक, मानसिक, यौनजन्य, मनोवैज्ञानिक वा अन्य कुनै किसिमको हिंसाजन्य कार्य वा शोषण गरिने छैन भन्ने धारा ३८ को उपधारा ३ मा भएको व्यवस्था हो। साधना शिविरमै छोइछिटो महिलाको ज्यानै जानेसम्म घटना भएपछि सुदूर र मध्यपश्चिम पहाडका गाउँगाउँमा छाउगोठ भत्काउने अभियान पनि चल्यो। विभेद गर्नेहरूलाई कानुनको दायरामा ल्याएर दण्ड भएका उदाहरण पनि बने। तर अझै फेरि विभेदको घटना सार्वजनिक हुनु यो कुप्रथाको जरो नकाटिएको प्रष्ट हुन्छ। किन त ? पक्कै पनि त्यस्तो विभेदमा संलग्नहरूलाई दण्ड दिइएका उदाहरण कम भए। महिनावारी हुँदा पनि छुवाछूतको व्यवहार गर्नु अपराध हो भन्ने चेतनाको अभाव भयो। त्यस्तो व्यवहार हुँदा सहनु हुन्न, न्याय खोज्नुपर्छ भन्ने आत्मबल जगाउने र चेतना छर्ने काम पुग्नुपर्ने वर्गसम्म पुगेन। छाउप्रथा नेपाली समाज र सभ्यताको कलंक हो। यो कुप्रथा महिलामात्रै होइन, हाम्रो समाज विरोधी र सभ्यता विरोधी छ। महिलामाथि विभेद गरेर, हिंसा गरेर बस्ने समाजको कुनै प्रगति, उन्नति हुन सक्दैन। त्यो पछौटेपनले ग्रस्त हुन्छ। त्यो पछौटेपनबाट मुक्ति लिन पहिलो त अछाम घटनाका दोषीमाथि कारबाही हुनुपर्छ। मुलुकी फौजदारी अपराध संहिताले भनेको जस्तै अपराध त्यहाँ भएको छ। दोषीलाई कानुनको दायरामा ल्याएर कठघरामा उभ्याउने दायित्व सरकारी निकायको हो। पहिला अभियानहरू चले। छाउप्रथा घटेन। त्यसलाई अपराध करार गर्ने कानुन पनि बन्यो। छाउप्रथा घटेन। भनेपछि यसविरुद्ध ठूलो सांस्कृतिक अभियानको जरुरी छ। त्यो भनेको गाउँगाउँ, घरघरमा रजस्वला हुँदाका बखत विभेद गर्नु नहुने चेतनाको उज्यालो पुर्याउन जरुरी छ। आखिर चेतना नै कुनै पनि अन्धविश्वास, कुप्रथा वा कुरीति नामेट पार्ने सबैभन्दा शक्तिशाली हतियार हो। त्यसका लागि सामाजिक र धार्मिक अगुवाहरूले अभियानलाई साथ दिनुपर्छ। कतिपय ठाउँमा गरिएका अनुसन्धानको नतिजाअनुसार विभेदका भुक्तभोगी महिलाले सुझाएको कुरा पनि यही छ।"
"मोटरसाइकल दुर्घटनामा एक जनाको मृत्यु, दुई घाइते","विराटनगर : तीन जना सवार मोटरसाइकल मोरङको बूढीगंगा गाउँपालिका२ टंकीसिनवारीमा दुर्घटना हुँदा एक जनाको मृत्यु भएको छ । दुई जना घाइते भएका छन् । कोसी लोकमार्गमा दक्षिणबाट उत्तरतर्फ जाँदै गरेको को १७ प ७६७२ नम्बरको मोटरसाइकल आइतबार राति ९:२० बजेतिर दुर्घटनामा परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार दुर्घटनामा मोटरसाइकल चालक सुनसरीको इटहरी उपमहानगरपालिका१२ खनारका २२ वर्षीय अनिष कार्कीको मृत्यु भएको छ । दुर्घटनामा गम्भीर घाइते भएका उनको उपचारका क्रममा बूढीगंगा गाउँपालिकास्थित विराट शिक्षण अस्पतालमा राति ९:४५ बजेतिर मृत्यु भएको डीएसपी श्रेष्ठले बताए । कार्कीको चिउँडो, अनुहार तथा शरीरका विभिन्न भागमा चोट लागेको थियो । दुर्घटनामा परेर मोटरसाइकलमा सवार मोरङको जहदा गाउँपालिकाका २१ वर्षीय सुमन राजवंशी र विराटनगर महानगरपालिकाका १८ वर्षीय रोनिस दाहाल सामान्य घाइते भएका छन् । उनीहरुको विराटमै उपचार भइरहेको छ । श्रेष्ठका अनुसार आफै अनियन्त्रित बनेको मोटरसाइकल सडकको छेउमा रहेको पिलरमा ठोक्किएर दुर्घटनामा परेको खुलेको छ । क्षमताभन्दा बढी ३ जना सवार मोटरसाइकल तीव्र गतिका कारण दुर्घटनामा परेको प्रहरीले जनाएको छ । मृत्यु भएका चालकको साथमा सवारी चालक अनुमति पत्र (लाइसेन्स) लगायतका कागजात फेला नपरेको श्रेष्ठले बताए । दुर्घटनामा परेर क्षतिग्रस्त बनेको मोटरसाइकल प्रहरी नियन्त्रणमा छ । घटनाको थप अनुसन्धान थालिएको जानकारी प्रहरीले दिएको छ ।"
ग्यास पड्किँदा ३ बालबालिकाको मृत्यु,"सिन्धुपाल्चोक : बाह्रबिसे नगरपालिका८ मानेश्वाँराको लामा टोलमा ग्यास सिलिन्डर पड्किएर आगलागी हुँदा जलेर तीन बालबालिकाको मृत्यु भएको छ। स्थानीयवासी मीनबहादुर तामाङको घरमा खाना पकाउने क्रममा आइतबार बेलुकी ७ बजेतिर ग्यास पड्किएको हो। त्यसपछि आगलागी हुँदा उनका छोरा १० वर्षका इशाक तामाङ, भाइ कुमार तामाङका ६ वर्षका छोरा सरगम तामाङ र छिमेकी पदम तामाङकी साढे २ वर्षकी छोरी दिव्या तामाङको जलेर मृत्यु भएको वडाध्यक्ष सुरज लामाले बताए। लामाका अनुसार आगोमा जलेर उनीहरूको घरभित्रै ज्यान गएको हो। मीनबहादुर घाइते छन्। उनलाई उपचारका लागि अस्पताल लगिएको लामाले बताए। घटना आइतबार बेलुकी ७ बजेतिर भएको स्थानीयले जानकारी दिए।"
जलविद्युत्मा लगानीको समस्या छैन,"काठमाडौं : तेस्रो संस्करणको हिमालयन हाइड्रो एक्स्पो शनिबारदेखि राजधानीमा सुरु भएको छ। राष्ट्रपति विद्यादेवी भण्डारीद्वारा उद्घाटन भएको हिमालयन हाइड्रो एक्सपो सोमबारसम्म सञ्चालन हुनेछ। स्वतन्त्र ऊर्जा उत्पादकहरूको संस्था नेपाल(इपान) र एक्स्पो एन्ड इभेन्ट म्यानेजमेन्ट सर्भिसको आयोजनामा सुरु भएको एक्स्पोले ऊर्जा विकासमा अवसरको खोजी गर्ने अपेक्षा गरिएको छ। एक्स्पो सञ्चालनको दोस्रो दिन नेपाल राष्ट्र बैंकका डेपुटी गभर्नर बमबहादुर मिश्रले जलविद्युत् आयोजना विकासका लागि बैंक तथा वित्तीय संस्थाबाट लगानी जुटाउन राष्ट्र बैंकले सहयोगी भूमिका खेल्ने बताए। एक्स्पोको दोस्रो दिनमा छलफल सत्रलाई सम्बोधन गर्दै मिश्रसहितका वक्ताहरूले लगानीयोग्य पुँजी अभाव रहेको भनिए पनि जलविद्युत् आयोजनामा लगानी जुटाउन कुनै समस्या नरहेको प्रष्ट पारे। मिश्रले जलविद्युत्को विकास तथा प्रवद्र्धनलाई राष्ट्र बैंकले उच्च महत्त्व दिँदै आएको उल्लेख गरे। नेपालको आर्थिक विकासमा जलविद्युत् क्षेत्र प्रत्यक्ष र दूरगामी महत्त्व राख्ने क्षेत्र भएकाले राष्ट्र बैंकले सो क्षेत्रको आवश्यकताअनुसार आर्थिक स्रोतको सहज व्यवस्थापन हुने गरी मौद्रिक नीति तथा अन्य निर्देशनहरू ल्याउने गरेको बताए। उनले भने, देशको मुहार फेर्ने र पेट्रोलियम प्रतिस्थापन गर्न खास आवश्यकता भनेकै जलविद्युत् हो भन्ने राष्ट्र बैंकले बुझेको छ, त्यहीअनुसार हामीले डाइनामिक पोलिसी ल्याउने गरेका छौं।' स्वदेशी बैंकहरूले जलविद्युत् क्षेत्रमा गर्ने लगानीको सीमा अझै नपुगेको र चाहिएका अवस्थामा त्यसलाई थप बढाएर जान सक्ने संकेत उनले गरे। कार्यक्रममा नबिल बैंकका डेपुटी सीईओ मनोज ज्ञवालीले जलविद्युत् क्षेत्रमा खास भूमिकामा काम गर्न खोजेका लगानीकर्तालाई अझै पनि बैंकहरूले ढोका खुला राखेर स्वागत गर्ने बताए। बैंक तथा वित्तीय संस्था परिसंघ (सिबिफिन)का उपाध्यक्ष भोजबहादुर शाहले कर्मचारी सञ्चय कोष, नागरिक लगानी कोषजस्ता सरकारी स्वामित्वका ठूला डिपोजिटरले ब्याजमा खेल्ने अवस्थाले जलविद्युत्जस्ता दीर्घकालीन लगानी क्षेत्रमा आक्रामक लगानी गर्न समस्या परेको बताए। धितोपत्र बोर्डका प्रमुख कार्यकारी अधिकृत निरज गिरीले जलविद्युत् विकासकर्ताले संस्थागत सुशासनलाई अझै राम्रो बनाउनु जान सुझाव दिएका थिए। छलफलमा मर्चेन्ट बैंकर्स एसोसिएसनका अध्यक्ष मेखबहादुर थापाले जलविद्यूत् आयोजनामा दिगो लगानीको स्रोतका रूपमा डिबेन्चरमार्फत ऋण जुटाउने विकल्प प्रयोग प्रभावकारी हुने सुझाव दिए।"
अस्ट्रेलियालाई महिला विश्वकप,"क्राइस्टचर्च : अस्ट्रेलियाले एकदिवसीय महिला विश्वकप क्रिकेटको उपाधि जितेको छ। क्राइस्टचर्चमा भएको फाइनलमा इङ्ल्यान्डलाई ७१ रनले पराजित गर्दै अस्ट्रेलियाले सातौं पटक महिला विश्वकपको उपाधि जितेको हो। अस्ट्रेलियाले नौ वर्षपछि एकदिवसीय महिला विश्वकपको उपाधि जितेको हो। अस्ट्रेलियाले पछिल्लो पटक सन् २०१३ को महिला विश्वकप क्रिकेटको उपाधि जितेको थियो। अस्ट्रेलिया विश्वकपका सबै नौ खेलमा अपराजित रहँदै च्याम्पियन बनेको हो। न्युजिल्यान्डको क्राइस्टचर्च तीन सय ५७ रनको विशाल लक्ष्य पछ्याएको इङ्ल्यान्डले ४३४ ओभरमा दुई सय ८५ रन मात्रै बनाउन सक्यो। इङल्यान्डकी नेट साइवरले शतकीय पालि खेले पनि टोलीलाई जित दिलाउन सकिनन्। आक्रामक ब्याटिङ गरेकी उनले एक सय २१ बलमा एक छक्का र १५ चौकाको मद्दतमा एक सय ४८ रन बनाइन्। यस्तै टोमी ब्युमोन्टले २७, कप्तान हिथर नाइटले २६, यमी जोन्सले २०, सोफिया डुङ्क्लेले २३ र चार्ली डिनले २१ रन बनाए। अस्ट्रेलियाका जेस जोनासेन र अलाना किङले तीनतीन विकेट लिए। यस्तै मेगन सुट्टले दुई तथा तालिया म्याकग्रेथ र अस्लेइघ गार्डनरले एकएक विकेट हात पारे। यसअघि टस हारेर पहिले ब्याटिङ गरेको अस्ट्रेलियाले निर्धारित ५० ओभरमा पाँच विकेट गुमाएर तीन सय ५६ रन बनायो। अस्ट्रेलियाकी एलिसा हिलीले एक सय ७० रनको शतकीय पालि खेलिन्। आक्रामक ब्याटिङ गरेकी उनले एक सय ३८ बलमा २६ चौका हिर्काइन्। यस्तै राचेल हेन्सले ६८ र बेथ मोनीले ६२ रनको अर्धशतकीय पालि खेले। एलाइज पेरीले १७ र कप्तान मेग लेनिङले १० रनको योगदान दिए। इङ्ल्यान्डकी अन्या श्रुबसोलले तीन विकेट हात पारिन्। अस्ट्रेलियाले यसअघि सन् १९७८, सन् १९८२, सन् १९८८, सन् १९९७, सन् २००५ र सन् २०१३ को महिला विश्वकपको उपाधि जितेको थियो।"
कस्ता उम्मेदवार छान्ने ?,"तपाईं स्थानीय निर्वाचनमा पालिका प्रमुख, उपप्रमुख वा वडाध्यक्षमध्ये कुनै कार्यकारी भूमिकाको पदमा उम्मेदवारी दिँदै हुनुहुन्छ ? त्यसो हो भने जितेको खण्डमा आउँदो पाँच वर्षका लागि के गर्दै हुनुहुन्छ ? सोही भूमिकामा समर्पित रहने, बीचमै अर्को आकर्षक भूमिकाको खोजीमा नभौतारिने, अन्य विजेताले दिक्क बनाएमा बीचमै राजीनामा दिएर नहिँड्ने कुरामा कतिको निश्चित हुनुहुन्छ ? कार्यकारी पदमा नभई साधारण सदस्यमा उठ्ने विचार भए पनि सोही सदस्यतामा उभिएर प्रतिस्पर्धा गर्न मिल्नेबाहेक अन्य भूमिकाको पछि नलाग्ने निश्चय गरेर मात्र उम्मेदवारी दिनुहोस्। नियमकानुनले आफूले जितेको पद बीचमै छोड्न मिल्ने भए पनि यसले राज्यलाई अर्को चुनावको अनावश्यक भार बोकाउँछ। तपाईंलाई अविश्वसनीय र अवसरवादीको आरोप निम्तन सक्छ। दीर्घकालीन हिसाबले तपाईंको राजनीतिक भविष्य बिगार्न सक्छ। निर्वाचित स्थानीय जनप्रतिनिधि स्वतन्त्र भूमिका खेल्न समर्थ हुन्छन्। जनजीविका र विकास निर्माणसित जोडिएका मुद्दामा दलगत निर्देशनले तपाईंलाई सताउन पाउँदैन। न त तपाईं आफ्नै दलबाट निर्वाचित अन्य सदस्यमाथि आफ्नो निर्णय थोपर्न पाउनुहुन्छ। यसर्थ दलीय बैसाखीमा राजनीति गर्ने विचार लिनु भएको छ भने स्थानीय तहको निर्वाचित कार्यकारी पद तपाईंका लागि उपयुक्त नहुन सक्छ। तपाईं स्थानीय हित र जनसमुदायको स्वार्थलाई सर्वोपरि राख्नुहुन्छ भने यी पद स्थानीय हित र तपाईंको व्यक्तित्व विकासमा सहयोग पुर्याउन सक्छन्। तपाईं रहनु भएको पालिकाका २०७४ सालको निर्वाचनमार्फत जिम्मेवारी पाएका स्थानीय जनप्रतिनिधिले चुनावअघि मतदातासामु प्रस्तुत गरेका योजना र गरेका कामको समीक्षा गर्नुहोस्। के शिक्षा पाउनु भयो ? तपाईं भए के गर्नु हुन्थ्यो ? अब मौका पाए के गर्नु हुनेछ ? यदि अघिल्लोपल्ट पनि तपाईंले जितेको भए इमान्दारीपूर्वक आफ्नो कामको समीक्षा गर्नुहोस्। तपाईंलाई फेरि मौका दिनुपर्ने कुराको स्पष्टीकरण दिनुहोस्। पहिलेको विजयी दलबाटै तपाईंले उम्मेदवारी दाबी गर्नु भएको छ भने नेतृत्व फेर्न पर्ने वा फेर्न नहुने कुराको स्पष्टीकरण दिनुहोस्। सामान्यतः आफ्नो दलभित्रका धेरै कार्यकर्ताको मन जित्नु भएको छैन भने तपाईंले चुनाव जित्ने सम्भावना क्षीण छ। उसो त कतिपय उम्मेदवार स्वतन्त्र वा बागी उठेर पनि सफल हुन्छन्। तपाईंसित राष्ट्रनिर्माणको प्रष्ट मार्गचित्र छ। तर, केन्द्रीय सरकारको नेतृत्व गर्न आवश्यक चुनाव जित्न सक्ने राष्ट्रिय सञ्जाल वा राजनीतिक शक्ति छैन भने ? त्यसो भए तपाईं एउटा वडा, एउटा पालिका वा एउटा प्रदेशमार्फत आफ्नो मुद्दा स्थापित गर्न सक्नुहुन्छ। यदि तपाईंसित एउटा वडाध्यक्ष जित्न पुग्ने सञ्जाल पनि छैन भने स्थानीय तहमा मेलमिलाप कायम गरी वडासदस्यकै भूमिकामा भए पनि चुनिने प्रयास गर्नुहोस्। चुनिन सक्नु भएन भने पनि चुनावी अभियानमार्फत तपाईं जनतालाई आफ्नो शिष्ट छवि छोड्न सक्नुहुन्छ। यसैपल्टको चुनावमा नपत्याए पनि धेरैले तपाईंमा भविष्यको नेतृत्व पहिचान गर्न सक्छन्। मतदाता मुख्यतः दुईथरी हुन्छन् एकाथरी आफ्नो भोट हारजितमा निर्णायक होस् भन्ने चाहन्छन्। अर्काथरी कुनै उम्मेदवारप्रति आफ्नो प्रतिबद्धता व्यक्त गर्न चाहन्छन्। साधारणत पहिलो खालका मतदाता धेरै हुने भएकाले तपाईंलाई यसपल्ट कम मत आउन सक्छ। चुनाव हार्नुभयो भने पनि तपाईं जनताको बीचमा अविचलित रही आफ्नो कर्ममा खटिरहनु भयो भने अर्को चुनावमा तपाईंलाई पत्याउन सक्छन्। भारतका मोदीले गुजरातमा र केजरीवालले दिल्लीमा यस्तै सफल प्रयोग गरेका थिए। नारायणमान बिजुक्छेले भक्तपुरमा यस्तै प्रयास गरेका छन्। आफ्नो क्षेत्रमा प्रभावी रहेको दल वा गठबन्धनको टिकट पाउनाले चुनाव जित्न धेरै सजिलो पार्छ। तर, स्थानीय तहमा र खासगरी वडामा मोटामोटी सबैले सबैलाई चिन्ने हुनाले मतदाता सञ्चारमाध्यम र दलीय टिकटमा मात्र भर पर्दैनन्। तपाईंले कुनै व्यक्तिलाई चिढ्याउनु भएको छ भने एउटै दलको सदस्यले पनि गोप्य मतदान अन्तै गर्न सक्छन्। गुन लगाउनु भएको छ भने तपाईंलाई व्यक्तिगत मत आउने गर्छ। स्थानीय चुनावलाई केन्द्रित गरी दलहरूले घोषणापत्र जारी गर्छन् नै। कार्यकारी पदमा उठ्ने हो भने तपाईं आफ्नो छुट्टै चुनावी घोषणापत्र पनि जारी गर्नुहोस्। घोषणापत्र तयार गर्दा इमान्दारीसाथ प्रस्तुत हुनुहोस्। रोजगारी, अस्पताल, तटबन्धन, सडक सञ्जाल, रोपवेदेखि मोनोरेलसम्मका कबुल गरेर चुनाव जितेकाले काम गर्न कति सके ? कति सकेनन् ? नेपालीले देखेका छन्। आउँदो चुनावको क्रममा दल र उम्मेदवारद्वारा बाँडिने अतिरञ्जित योजनालाई मतदाताले पत्याउने सम्भावना कम छ। तपाईंले कार्यकारी पदको उम्मेदवारी दिने वडा वा पालिकाले राज्यका माथिल्ला अंगबाट विगतमा पाएको आर्थिक सहयोग, स्थानीय स्तरमा उठेको राजस्वको यकिन अंक पत्ता लगाउनुहोस्। थप आम्दानी हुन सक्ने कुनै (सम्भावित) स्रोत देख्नु भएको भए सो समेत समावेश गरी आफ्नो वडा वा पालिकाको बजेट तयार गर्नुहोस्। तपाईंलाई मत दिनुअघि मतदाता आफूलाई थपिन सक्ने दायित्वबारे पनि सुसूचित हुन चाहन्छन्। करको दर वा दायरा बदल्ने विचार गर्नु भएको छ भने अहिल्यै स्पष्ट पार्नुहोस्। सागको मुठा र कुखुराको अन्डामा कर उठेको भनी नेपालीले विगतमा जस्तै फेरि तीतो पोख्न नपरोस्। यो चुनाव हारेर तपाईंलाई केही फरक पर्दैन, झुटो आश्वासन दिएर पछि बदनामी कमाउनु भयो भने चाहिँ धेरै फरक पर्छ। देशले आर्थिक टाटपल्टाई बेहोर्न पर्ला भन्ने त्रास बढ्दै गर्दा स्थानीय निकाय जनजीविकाको हिसाबले प्राथमिकताका क्षेत्रलाई लथालिंग छाडेर कतै भ्यु टावर त कतै स्वागतद्वार निर्माणमा फसेका उदाहरण बग्रेल्ती छन्। प्रदेश नेतृत्वको हकमा औसत ५५ अंक र स्थानीय नेतृत्वको हकमा जिल्लाको औसतभन्दा कम अंक प्राप्त गरेका नेतृत्वले दोहोरिने सोच नराखेकै जाति ! हाम्रा गाउँठाउँलाई सुन्दर, आकर्षक बनाउनु, स्थानीय गाथा गाउनु, स्थानीय ऐतिहासिक, सांस्कृतिक, धार्मिक, सामाजिक रीतिथितिलाई स्थापन र सम्मान गर्नु पक्कै पनि राम्रा काम हुन्। तर, यी रोजगारी वृद्धि, स्वास्थ्य, शिक्षा र उत्पादनका पूर्वाधार निर्माणभन्दा पहिलो प्राथमिकतामा पर्ने गतिविधि होइनन्। तपाईं पहिले पाउनु भएको मौकामा यस्ता कुरामा चुक्नु भएको छ भने फेरि उम्मेदवार नबनिदिनोस्। प्रष्ट भन्नोस्, प्रायश्चितस्वरूप यसपटक उम्मेदवार बन्ने छैन। होइन, तपाईंको स्थानीय तहले प्राथमिकताका अन्य काम सम्पन्न गरेरै भ्यु टावर वा स्वागतद्वार बनाउनु भएको हो भने सगर्व अर्को योजनासहित उम्मेदवारी दिनोस्। कार्यकारी पदमा उम्मेदवार हुन चाहनेले आफ्नो स्थानीय तहको उपलब्ध कार्यसम्पादन हेर्नुहोस्। प्रदेश नेतृत्वको हकमा औसत ५५ अंक र स्थानीय नेतृत्वको हकमा जिल्लाको औसतभन्दा कम अंक प्राप्त गरेका नेतृत्वले दोहोरिने सोच नराखेकै जाति ! पहिलोपटक नेतृत्वमा आउने आकांक्षीले त जहाँ पनि उम्मेदवारी दिए भयो। कार्य सम्पादनमा कमजोर हुँदाहुँदै पनि पुनः उम्मेदवार हुनु भएको छ भने असफलताका कारण र भविष्यमा सफल हुने आधारसहित मतदातासामु प्रस्तुत हुनुहोस्। निर्वाचन आयोगले स्थानीय निर्वाचन निर्देशिका २०७९ जारी गर्दै निर्वाचनमा उम्मेदवार हुँदा स्थानीय तहको ठेक्कापट्टा वा चलअचल सम्पत्तिसम्बन्धी व्यवहारमा संलग्न नरहेको कुरालगायत स्वच्छ छविको पुष्टि गर्न मद्दत पुर्याउने धेरै कुराको स्वघोषणा गर्नुपर्ने व्यवस्था छ। यसबाट वस्तुतः विकासको नाममा देखा परेको डोजर आतंकजस्ता कुरीति र निर्वाचित जनप्रतिनिधिको आर्थिक चलखेल न्यूनीकरण हुने आशा गर्न सकिन्छ। प्रतिनिधिव्यवसायीठेकेदार साँठगाँठलाई कसरी कम गरिनेछ भन्ने कुरा आफ्नो घोषणापत्रमा समावेश गर्न सक्नुभयो भने मतदाता बढी ढुक्क हुनेछन्। स्थानीय निकायका कुन पदका उम्मेदवारले चुनाव खर्च अधिकतम कतिसम्म गर्न पाउँछन् भन्ने कुरा पनि निर्वाचन आयोगले तोकेको छ। तोकिएको रकम सम्बन्धित मतदातासम्म आफ्नो उम्मेदवारी, मुद्दा र कार्यक्रम पुर्याउन पर्याप्त हुन्छ। यदि मत प्राप्तिका लागि तपाईंले अहिल्यै कतै धारा बनाइदिने, कसैलाई भौतिक वा आर्थिक कोसेली दिनुपर्ने हुन्छ भने बुझ्नुहोस् तपाईंलाई त्यस क्षेत्रका जनताले पत्याएका छैनन्। अथवा, तपाईंका प्रतिद्वन्द्वी पैसा र बाहुबलको आडमा चुनाव लड्दैछन्। त्यस क्षेत्रमा वैचारिक र रचनात्मक नेतृत्व चयन हुने परिस्थिति बनेको छैन। फलतः चुनावले सही नेतृत्व चयन गर्न सक्ने छैन। स्वस्थ र स्वच्छ निर्वाचनद्वारा जनप्रतिनिधि छानिने वातावरण बनेको छैन भने तपाईं गलत तरिकाले छानिनेतिर लाग्ने होइन कि निर्वाचन प्रणाली सुधार्नतिर लाग्नुहोस्। अन्यथा तपाईं व्यवस्था बसाल्न र जनसेवा गर्न सफल हुने कुरा परै जाओस्, आफूसमेत दुर्गन्धित प्रतिस्पर्धामा फस्नु हुनेछ। चुनावी प्रतिस्पर्धामा प्रतिद्वन्द्वीप्रति शालीन शब्द प्रयोग गर्नुहोस्। झुटो आरोप नलगाउनुहोस्, चरित्रहत्याको सहारा नलिनुहोस्। प्रतिद्वन्द्वीका प्रचारसामग्री च्यात्ने, हटाउने, तिनका आमसभा बिथोल्ने, प्रतिद्वन्द्वीका चुनावी सभामा जानेलाई धम्क्याउने, असुरक्षित महसुस गराउने काम नगर्नुहोस्। जनप्रतिनिधिको रूपमा चुनिन चाहने तपाईं एउटा असल व्यक्ति, असल शिक्षक, मर्यादापुरुष र सत्चरित्रको रूपमा देखिनै पर्छ। यसबाट समाज अरू बढी सुसंस्कृत बन्नेछ। तपाईंका यस्ता व्यवहार तपाईंका प्रतिद्वन्द्वीले छिट्टै सिक्नेछन्। अनि त्यस्तै शैली तपाईंप्रति अपनाउन थाल्नेछन्। अर्को कुरा, मतदाता तपाईंको चुनाव प्रचारलाई नजिकबाट नियालिरहेका हुन्छन्। चुनाव जित्नकै लागि तपाईंले असत्यको सहारा लिएको कुरा थाहा पाए भने ? उनीहरू तपाईंको खराब नियतको आचरण सिकेर आफ्ना सन्तान बिग्रेलान् भन्ने डरले तपाईंलाई नै हराउनतिर लाग्नेछन्। त्यति मात्र होइन, यस चुनावी अभियानमा तपाईंको पक्षमा हिँडेका तपाईंको साथी, दल वा गठबन्धनका कार्यकर्ताले तपाईंलाई भित्रभित्रै अविश्वसनीय, असत्यको सहारा लिने र हैरान पर्ने व्यक्ति भनेर चिनिरहेका हुनेछन्। यी व्यक्ति सधैं तपाईंकै साथ वा गुट वा दल वा गठबन्धनमा रहन्छन् भन्ने छैन। भोलि तपाईंका प्रतिस्पर्धी बन्दैनन् भन्ने छैन। चुनावी अभियान तपाईंको सद्गुण प्रदर्शनीको मौका पनि हो, यति राम्रो मौकालाई जितको लोभमा बर्बाद नगर्नुहोस्, सदुपयोग गर्नुहोस्।"
राष्ट्रिय रनिङ शिल्ड खुला दोहोरी गीत प्रतियोगिता : जीवन र अस्मिताको समूह पहिलो,"काठमाडौं : नगरकोट दोहोरी साँझका जीवन सिग्देल र अस्मिता डल्लाकोटीले टुबोर्ग छैटौं राष्ट्रिय रनिङ शिल्ड खुला दोहोरी गीत प्रतियोगिताको उपाधि जितेका छन्। आइतबार सम्पन्न अन्तिम चरणको प्रतिस्पर्धामा उत्कृष्ट प्रस्तुति दिँदै उनीहरूले उपाधि जितेका हुन्। प्रतियोगितामा गामबेसी दोहोरी साँझका शान्ता वली र अर्जुन खड्का उपविजेता बने। क्विन रोधी घरका हरिमाया रायमाझी, रश्मि बस्नेत, श्याम राना र सर्मिला रायमाझी संयुक्त रुपमा तेस्रो स्थान हासिल गर्न सफल भए। अन्तिम चरणको प्रतियोगितामा १२ समूहबीच प्रतिस्पर्धा गराइएको थियो। विजेता समूहले दुई लाख २५ हजार नगद पुरस्कार पायो। यस्तै उपविजेता र तेस्रो स्थान हासिल गर्ने समूहले क्रमशः एक लाख ५० हजार र एक लाख नगद पुरस्कार पाए। पाँच दिने दोहोरी प्रतियोगितामा खेम नेपालीको भद्रकाली समूह उत्कृष्ट भयो। यो समूहले पाँच हजार नगद पुरस्कार पायो । अनुशासित समूह ओखलढुंगा प्रतिष्ठान भयो। प्रतिष्ठानले पनि नगद पाँच हजार पुरस्कार पायो। दिलमाया बिक र किशान बिक नवदित गायिकागायिका बन्न सफल भए। उनीहरूले पनि जनही पाँच हजार पुरस्कार पाए। उत्कृष्ट गायकगायिकाको पुरस्कार गण्डकी प्रदेशका सुमन खड्का र राजधानी दोहोरी साँझकी पूजा पुनले हात पारे। उनीहरूले जनही सात हजार रुपैयाँ पुरस्कार पाए। प्रतियोगिताको सबैभन्दा कान्छी प्रतियोगीको पुरस्कार गण्डकी प्रदेशकी अर्चना चापागाईंले पाइन्। उनलाई पनि नगद सात हजार रुपैयाँ पुरस्कार प्रदान गरिएको थियो। यस्तै अनुशासित कलाकारको पुरस्कार राजु लामिछानेले पाए। चैत १६ गतेदेखि काठमाडौंको भृकृटीमण्डपमा सञ्चालित प्रतियोगितामा ६१ समूहले भाग लिएका थिए। निर्धारित तालिकाअनुसार शनिबारै सम्पन्न हुनुपर्ने प्रतियोगिता एक दिन थप गरी आइतबार समापन गरिएको हो। प्रतियोगिता अवधिभर प्रतिष्ठानका पूर्र्व केन्द्रीय अध्यक्ष चन्द्र शर्मा निर्णायक संयोजक र निवर्तमान केन्द्रीय अध्यक्ष बद्री पंगेनी सहसंयोजक रहेका थिए। यस प्रतियोगितामा अन्य अग्रज कलाकारहरूले पनि निर्णायकको भूमिका निभाएका थिए। अन्तिम चरणको दोहोरी गीत प्रतियोगिता युनिभर्सल टिभी, नेपाली रेडियो नेटवर्कमार्फत देशभरका एफएम स्टेसन र विभिन्न अनलाइनबाट प्रत्यक्ष प्रसारण गरिएको थियो।"
लेटाङमा खुल्यो विद्यालय,"विराटनगर : महिला प्रहरीको हत्या र तोडफोड भएसँगै पठनपाठन ठप्प बनेको मोरङको लेटाङ नगरपालिका५ स्थित शिक्षा विकास माध्यमिक विद्यालय आइतबारदेखि सञ्चालनमा आएको छ। ७४१ विद्यार्थी अध्ययनरत उक्त विद्यालय २ सातापछि सञ्चालनमा आएको हो। कक्षा १२ सम्म पठनपाठन हुने र ३३ जना शिक्षक तथा ४ कर्मचारी कार्यरत विद्यालय चैत ६ गतेदेखि बन्द थियो। तोडफोड गरेर क्षति पुर्याइएपछि र त्रासका कारण विद्यालय बन्द थियो। लेटाङ नगरपालिकाका शिक्षा शाखा प्रमुख कृष्णराज राईका अनुसार विद्यालयको सम्पत्तिमा तोडफोडबाट ११ लाख ६७ हजार ५ सय रुपैयाँ बराबरको क्षति पुगेको छ। तोडफोडबाट साइनबोर्ड, पानी ट्यांकी, फर्निचर, प्रअको कार्यकक्ष, सभाहल, झ्याल, ढोका, कम्प्युटर, प्रिन्टर, सीसी क्यामेरालगायतमा क्षति पुगेको उपसचिव राईले बताए। उनले भने, एउटा ल्यापटपसमेत चोरी भएको छ। विद्यालयमा रहेको एउटा मोटरसाइकल र स्कुटरमा पनि आगजनी गरिएको थियो। चारवटा मोटरसाइकल र एउटा एम्बुलेन्समा तोडफोड हुँदा २ लाख २२ हजार ५ सय रुपैयाँ बराबरको क्षति भएको उनले बताए। नगरपालिकाले सहजीकरण गरेर विद्यालय सञ्चालनमा ल्याएको हो, राईले भने, तोडफोडबाट ठूलो क्षति पुगेका कारण मर्मत सम्भार र सरसफाइ गरेर पठनपाठन सुरु गर्न समय लाग्यो। राईका अनुसार विद्यालयको सरसफाइ र प्रारम्भिक मर्मत सम्भारका लागि नगरपालिकाले ३ लाख रुपैयाँ बराबरको आर्थिक र सामग्री सहयोग गरिसकेको छ। उक्त विद्यालय एसईई परीक्षा र स्थानीय निर्वाचनको मतदान केन्द्र पनि हो। प्रधानाध्यापक लक्ष्मीप्रसाद मिश्रले २ सातापछि विद्यालय सञ्चालन हुँदा पहिलो दिन ६० प्रतिशत विद्यार्थी उपस्थित भएको बताए। अब विद्यालय पूर्ण रूपमा सञ्चालनमा आएको छ, उनले भने, घटनापछिको क्षति तथा शिक्षक र विद्यार्थीमा कायमै रहेको त्रासका कारण यसअघि पठनपाठन ठप्प रह्यो। घटनाको अनुसन्धानमा सहयोग गर्नुपर्ने र तोडफोडको दृश्यले विद्यार्थीलाई नराम्रो असर गर्ने भएकाले पठनपाठन लामो समयसम्म बन्द भएको मिश्रको भनाइ छ। विद्यालयमै तोडफोड भएपछि डराएर विद्यार्थी पढ्न आएनन्। शिक्षकसँग पनि पढाउने ऊर्जा भएन, उनले भने, मानसिक रूपमा विद्यार्थी र शिक्षक तयार नभएकाले विद्यालय बन्द भयो। अवस्था सामान्य बन्दै गएकाले आमअभिभावक भेला बोलाएर विद्यालय सञ्चालन गरिएको हो। कोरोना महामारीका कारण पाठ्यक्रम नसकेर प्रभावित बनेको विद्यार्थीको पढाइलाई पछिल्लो लफडाले झन् ठूलो असर पुर्याएको उनको भनाइ छ। ५६ वर्षीय शिक्षक मनोज पौडेलले चैत ४ गते कक्षा ७ मा अध्ययनरत छात्रालाई दुव्र्यवहार गरेको घटना बाहिरिएपछि त्यसले उग्र रूप लिँदा चैत ६ गते लेटाङमा हिंसा भड्किएको थियो। पौडेललाई कारबाहीको माग राख्दै विद्यार्थी र अभिभावकले सुरु गरेको आन्दोलन बाहिरका मानिस मिसिएपछि हिंसामा परिणत हुँदा महिला प्रहरी जवान २६ वर्षीय उर्मिला श्रेष्ठको हत्या भयो। उत्तेजित भीडले प्रधानाध्यापक मिश्रमाथि आक्रमण गर्दै विद्यालय, सभाहल तथा प्रअको कार्यकक्ष तोडफोड गर्यो। मोटरसाइकल र स्कुटरमा आगो लगाइयो। बाटोमा महिला प्रहरीको हत्या गरियो। स्थितिलाई नियन्त्रणमा लिन प्रहरीले ५ राउन्ड हवाई फायर र दर्जन सेल बढी अश्रु ग्यास प्रहार गर्यो। त्यस क्रममा गोली लागेर घाइते भएका लेटाङ८ का २० वर्षीय मिलन खड्काको विराटनगरस्थित नोबेल अस्पतालमा उपचार जारी छ। घटनामा २९ प्रहरी र केही शिक्षक घाइते भए। उक्त घटनामा संलग्न भएको आरोपमा ५७ जना पक्राउ परिसकेका छन्। तीमध्ये २० जनाविरुद्ध कर्तव्य ज्यान र ३७ जनाविरुद्ध अभद्र व्यवहारको मुद्दामा प्रहरीले अनुसन्धान गरिरहेको छ। शिक्षक पौडेलविरुद्ध पनि जबरजस्ती करणी उद्योगको मुद्दामा अनुसन्धान भइरहेको मोरङ प्रहरीका प्रवक्ता डीएसपी दीपक श्रेष्ठले बताए ।"
"संसद् विघटनपछि प्रधानमन्त्री इमरान खानले भने, मविरुद्धका आरोप जनमतले खारेज गर्छ",इस्लामावाद (एएनआई) : पाकिस्तानका राष्ट्रपति अरिफ अल्भीले संसद विघटनको प्रस्ताव सदर गरेका छन्। प्रधानमन्त्री इमरान खानको प्रस्तावलाई उनले आइतबार सदर गरेसँगै पाकिस्तानको संसद् विघटन भएको छ। यससँगै उनले आगामी ९० दिनभित्र निर्वाचन गर्ने घोषणा पनि गरेको राष्ट्रपतिको कार्यालयले जनाएको छ। प्रधानमन्त्री खानले संसद्मा आफूविरुद्धको अविश्वास प्रस्ताव पेस गर्न उपसभामुखले अस्वीकार गरेको केही बेरमै संसद् विघटनको सिफारिस गरेका थिए। विपक्षी दलहरूले काम गर्न नदिएकाले अहिलेको संसद् विघटन गरेर निर्वाचनमा जान लागिएको उनले स्पष्ट पारे। पाकिस्तानमा लामो समयदेखि विपक्षी दलले प्रधानमन्त्री खान र उनी नेतृत्वको सरकारविरुद्ध आन्दोलन गर्दै आएका थिए। पाकिस्तानको संसद भंग उनले राष्ट्रका नाममा सम्बोधन गर्दै निर्वाचनका लागि तयारी अवस्थामा रहन आम नागरिकलाई आह्वान पनि गरेका छन्। विपक्षले आफूविरुद्ध गरेको अविश्वास प्रस्तावको विरोध गर्दै उनले यसलाई देशमाथि गरिएको धोकाको सज्ञा दिए। प्रधानमन्त्री खानले आफू निडर भएर स्वतन्त्र र लोकतान्त्रिक पाकिस्तानका लागि लडाइँ जारी राख्ने बताए। उनले पाकिस्तानका युवालाई बाह्य शक्तिहरूले गरेको षड्यन्त्रविरुद्ध आन्दोलन गर्न र आवाज उठाउन भन्दै आफू अन्तिमसम्म सत्यको पक्षमा लडिरहने बताए। खानले प्रतिपक्षी दलका नेताहरूले आफूहरूविरुद्ध लगाएका आरोपलाई जनमतद्वारा खारेज गरिदिने चेतावनी पनि दिए।
जिल्लाको फैसलाविरुद्ध पुनरावेदनको तयारी,"अछाम : बलात्कारको झुटो मुद्दा दायर गरेको भन्दै अछामकी किशोरीलाई कैद सजाय गर्ने जिल्ला अदालत अछामको फैसलाविरुद्ध पुनरावेदनको तयारी भइरहेको छ। जिल्ला सरकारी वकिलको कार्यालयले उक्त फैसला पुनरावलोकनका लागि उच्च अदालत दिपायल जाने तयारी गरेको हो। जिल्ला अदालतले कमलबजारकी १९ वर्षीया किशोरीलाई बलात्कारको झुटा मुद्दा दायर गरेको भन्दै ३ वर्ष ६ महिना जेल सजाय तोकेको थियो। सरकारी वकिल कार्यालयका सहायक जिल्ला न्यायाधिवक्ता कौशलप्रसाद ढुंगानाले सोमबार नै पुनरावेदनमा निवेदन पठाउने तयारी भइरहेको बताए। यो हप्ताभित्रै मुद्दा दायर हुन्छ, उनले भने। मुद्दा २ किसिमले दायर हुनेछ। सरकारी वकिलको कार्यालयका तर्फबाट अदालतको फैसलाविरुद्ध र किशोरीले आफूलाई सजाय नहुनपर्ने कारणसहित पुनरावेदनको मुद्दा दिने ढुंगानाले बताए। पुनरावेदनले बुझ्न चाहेमा पीडितले यसकारण आफूले बयान फेरेको हो भने बयान दिनुपर्छ, ढुंगानाले भने, हामी अदालतको फैसलाविरुद्धमा जान्छौं। पीडितले प्रायः अदालतमा पुग्दा बयान फेर्दा आफूहरू पनि पीडितलाई न्याय दिन असफल हुने गरेको ढुंगानाले बताए। बयान नफेर्न ठूलो मेहनत गर्छौं। तर, खेर जान्छ। कतिपय मुद्दा गाउँघरमै मिल्छ। प्रहरीसम्म मुद्दा पुग्यो भने मिलाउने चलखेल सुरु हुन्छ। सबैभन्दा बढी त थुनछेकमा बयान फेर्न लगाउन बाध्य पारिन्छ, उनले भने, विभिन्न बहाना, प्रलोभनमा पीडितहरू बयान फेर्न बाध्य हुन्छन्। जबरजस्तीकरणीका घटनामा बयान फेर्ने गरेका कारण पीडकले उन्मुक्ति पाउने गरेको उनले बताए। किशोरीलाई जिल्ला अदालत अछामले गरेको फैसलाको बारेमा अदालतले आधिकारीक जानकारी गराउने व्यवस्था रहेको उनले बताए। ग्रामीण भेगका महिलाहरूमा कानुनी सचेतना नहुँदा समस्या हुने गरेको महिला अधिकारकर्मी पशुपति कुँवरले बताइन्।"
किन बढ्यो गाडी भाडा ?,"काठमाडौं : पेट्रोलियम पदार्थको मूल्यवृद्धिका कारण सार्वजनिक सवारीको भाडादर १० देखि १५ प्रतिशतसम्म बढेको छ। यातायात व्यवस्था विभागले आइतबारदेखि लागू हुनेगरी लामो दूरीका सार्वजनिक सवारीकोे नयाँ भाडादर सूची सार्वजनिक गरेको हो। अहिले बढेको भाडादर काठमाडौं उपत्यकाको भने होइन। सरकारले तीनवटा क्षेत्र छुट्ट्याएर भाडा समायोजन गरेको छ। लामो दूरीका बस, लामो दूरीका पहाडमा चल्ने ट्रक र लामो दूरी तराईमा चल्ने मालवाहक ट्रकको छुट्टाछुट्टै भाडादर तय गरेको छ। विभागका अनुसार सार्वजनिक यात्रुवाहक सवारी साधनको भाडादर १० प्रतिशतले वृद्धि भएको छ। यससँगै पहाडी बाटोमा चल्ने मालवाहक सवारीसाधनको भाडादर १३ प्रतिशतले बढेको छ भने तराईको बाटोमा सञ्चालन हुने मालवाहक सवारीको भाडादर १५ प्रतिशतले वृद्धि भएको छ। मन्त्रिस्तरीय निर्णयले बिहीबार भौतिक पूर्वाधार तथा यातायात मन्त्रालयबाट भाडा बढाउन सैद्धान्तिक सहमति प्राप्त भएपछि विभागले नयाँ भाडादरको सूची सार्वजनिक गरेको बताएको छ। विभागका महानिर्देशक नमराज घिमिरेका अनुसार सबै क्षेत्रको हिसाब गरेर रुटगत भाडा सूची प्रकाशन गरिएसँगै लागू भएको छ। लामो दूरीको भाडादर १० देखि १५ प्रतिशतसम्म वृद्धि। लामो दूरीका बस, पहाडमा चल्ने ट्रक र तराईमा चल्ने मालवाहक ट्रकको छुट्टाछुट्टै भाडादर तय। विभागले छोटो, मध्यम र लामो दूरीका अन्तरप्रदेश रुटहरूमा कायम भएको सार्वजनिक यातायातको भाडादर साबिकको भन्दा १० प्रतिशतले बढेको छ। तर, विभागअन्तर्गतको सवारी परीक्षण कार्यालयबाट स्तरीय डिलक्स सवारीको रूपमा स्तर कायम भई सवारी दर्ता प्रमाणपत्र स्तर प्रमाणित भएका यात्रुवाहक सवारीको हकमा भने बढाइएको भाडामा थप २० प्रतिशत फेरि थप्न सकिने व्यवस्था गरेको छ। विभागको सूचीमा रहेको मुलुकभरका २ सय ८० ओटा रुटको भाडादर समायोजन भएको छ। जस्तैः २ सय ५१ किलोमिटर रहेको कलैयातानसेनपाल्पाको भाडा ६ सय ८३ रुपैयाँ कायम भएको छ। यसअघि ६ सय २१ रुपैयाँ थियो। यस्तै अब काँकडभिट्टाकुनौली हुँदै राजविराजको भाडा ४ सय ६२ पुगेको छ। यसअघि ४ सय २० रुपैयाँ थियो। काठमाडौंअत्तरियामार्तडी(बाजुरा) (दूरी ९४४६ किमि)को भाडादर बढेर २ हजार ८ सय ४० रुपैयाँ पुगेको छ। यसअघि २ हजार ५ सय ८२ रुपैयाँ थियो। यसैगरी अन्य रुटहरूको सम्बन्धमा तराईको लामो दूरी (२५० किमिभन्दा बढी) पक्की र ग्राभेल बाटोमा सञ्चालन हुने यात्रुवाहक बस, मिनीबसको लागि यसअघि प्रतिकिमि २४३ रुपैयाँ कायम थियो। अब प्रतिव्यक्ति प्रतिकिलोमिटर २६७ रुपैयाँले भाडादर कायम भएको छ। यस्तै २५ किलोमिटरदेखि २५० किमिसम्मको दूरीको पक्की र ग्राभेल बाटोमा सञ्चालन हुने यात्रुवाहक बस, मिनीबसका लागि प्रतिव्यक्ति प्रतिकिलोमिटर २७४ रुपैयाँले भाडादर कायम भएको छ। यसैगरी काठमाडौंपोखरा र पोखरानारायणघाट खण्डको लागि प्रति किमी २९४ रुपैयाँ भाडादर कायम भएको छ। मालवाहक सवारीका सम्बन्धमा तराईमा र पहाडी क्षेत्रमा नयाँ भाडादर कायम भएसँगै अब प्रतिकिलोमिटर प्रतिटन ७०७ रुपैयाँ र १३४९ रुपैयाँले हुन आउने रकमलाई १० टनले हिसाब गरी तोकिएका रुटहरूमा भाडा कायम गर्न विभागले निर्देशन दिएको छ। यस्ता सार्वजनिक मालवाहक ट्रकको लागि मुलुकभरका विभिन्न ४७ ओटा रुटमा वृद्धि भएको भाडादर विभागले सूचीमा उल्लेख गरेको छ। सरकारले भाडा बढाएपछि प्रदेश सरकारले पनि मध्यम र छोटो दूरीका सवारीको भाडादर तय गर्न पाउनेछन्। काठमाडौं उपत्यकाको बस, माइक्रोलगायतको भाडा बागमती प्रदेश सरकारले तय गर्नेछ। विभागले अभ्यास गर्दै आएको सार्वजनिक सेवा सञ्चालनका १३ वटा सूचकको बजार मूल्यमा आधार मान्ने गरेको छ। यसमा पनि वैज्ञानिक भाडादर समायोजन प्रणालीअन्तर्गत पाँच सूचकको बजार मूल्यमा आएको परिवर्तनको आधारमा गत असार २७ गते भाडा समायोजन भएको थियो। यसपछि प्रतिलिटर १ सय ४ रुपैयाँ रहेको डिजेलको तत्कालीन बजार मूल्य ३२६९ प्रतिशतले वृद्धि भई चैत २ गते १ सय ३८ रुपैयाँ हुन पुगेको छ। अन्तर्राष्ट्रिय बजारमा भाउ बढेसँगै नेपाल आयल निगमले प्रतिलिटर पेट्रोल १५५ रुपैयाँ र डिजेल १३८ रुपैयाँमा बिक्री गरिरहेको छ।"
कमल धिमालको चित्कार मेरो,"काठमाडौं : कमल धिमालको शब्द तथा शिशिर योगीको संगीत र स्वरमा चित्कार मेरो म्युजिक भिडियो सार्वजनिक भएको छ। सन् १९९० सालमा भुटानमा रहेका नेपाली भाषीमाथि भुटान सरकारले गरेको अत्याचार, दमन, शोषण, नेपाली भाषा, संस्कार, संकृति र धर्ममाथि लगाइएको प्रतिबन्ध र दमनको प्रतिकारजस्ता सत्य घटनामा आधारित भएर निर्माण गरिएको म्युजिक भिडियो परिवार प्रोडक्सन युट्युब च्यानलमार्फत सार्वजनिक गरिएको हो। सन् १९९० डिसेम्बर १२ को मध्यरातमा आफ्नै घरबाट टिकाराम धिमाललाई गिरफ्तार गरी जेल चलान गरिएको थियो। एक वर्षपछि यातनाकै कारण जेलमै उनको मृत्यु भएको थियो। त्यही सत्य घटनामा आधारित भएर टिकारामको सम्झनामा छोरा कमल धिमालले हृदयविदारक शब्द लेखेका हुन्। गीतको म्युजिक भिडियोमा सुरवीर पण्डित, रमा थपलिया र सूर्य नेपालीको अभिनय रहेको छ। म्युजिक भिडियोको निर्देशन प्रकाश धितालले गरेका छन्।"
कस्तो मज्जा है रेलैमा,"जनकपुरधाम : कस्तो मज्जा है रेलैमा हिन्दी चलचित्रको यो नेपाली भाषाको गीत टिकटकमा बजाउँदै आइतबार रेल यात्रामा थिए १९ वर्षीय राहुल साह। उनीसँग साथीहरूको हुलै थियो। उनीहरू नेपाल रेलवेको पहिलो यात्रा गरिरहेका थिए। राहुललाई टिकटक बनाउन भ्याइनभ्याई देखिन्थ्यो। जनकपुरबाट बिहान ११ बजे रेल चढेका यी युवा १२:४५ मा भारतको जयनगर पुगे। जयनगर बजारमा करिब तीन घण्टा घुमघाम र किनमेल गरे। उताबाट जनकपुरका लागि ७० रुपैयाँको टिकट काटेर अपराह्न घर फर्किंदै थिए। साह्रै रमाइलो भयो रेल चढ्दा,राहुलले भने, मैले इन्डियन रेलहरू पनि चढेको छु। तर, आफ्नो देशको रेलमा घुम्न पाउँदा मज्जा नै बेग्लै भयो। जयनगर घर भएकी सोनिया सिंह पति निरञ्जनसँग जनकपुर आउँदै थिइन्। जनकपुरमा रामसीताको बिहे भएको हो। यहाँ नवविवाहित जोडिले मन्दिरमा आशीर्वाद लिए भने दाम्पत्य सुखमय हुन्छ भन्ने सुनेको थिएँ। तर, बाटो सहज नभएकाले आउन सकेका थिएनौं, निरञ्जनले भने, हिजो मात्रै रेल चालु भएको थाहा पाएपछि आज घुम्न आइहाल्यौं। एकदुई दिन बसेर घुमफिर गरी फेरि रेलबाटै फर्किन्छौं। रेलका यात्रुसँगै आइतबार परवाहा स्टेसनबाट जनकपुरदेखि कुर्था स्टेसनसम्म यात्रा गर्ने मौका मिल्यो। जनकपुर रेलवे स्टेसन आठ वर्षपछि गुलजार भएको देखिन्छ। काउन्टरमा टिकट काट्नेको भीड लाग्न थालेको छ। यात्रुहरू प्रतीक्षालयमा रेल कुरेर बसेको देखियो। प्रधानमन्त्री शेरबहादुर देउवा र भारतीय समकक्षी नरेन्द्र मोदीले शनिबार नेपाल रेलवेको उद्घाटन गरेपछि आइतबारदेखि सेवा पुनः सञ्चालन भएको हो। यससँगै यात्रा गर्न सर्वसाधारण निकै उत्साहित देखिएका छन्। फूलै फूलले सजिएको रेलमा चढेर यात्रा गर्दा त बिहेमा जन्ती गएझैं रमाइलो भएको छ, यात्राका क्रममा निकै खुसी देखिएका २५ वर्षीय सुमित ठाकुरले भने, देर आए पनि रेलगाडी दुरुस्त छ। अब त महिनामा दुईपटक जयनगर बजार गइन्छ नै। इलेक्ट्रोनिक टिकट उपलब्ध गराउने व्यवस्था मिलाइएको छ। तर, पहिलो दिन इन्टरनेट अवरुद्ध हुँदा हातले नै नाम लेखेर जनकपुर स्टेसनमा टिकट काटिएको थियो। टिकट लिन जाँदा यात्रुले परिचयपत्र अनिवार्य देखाउनुपर्छ। नेपालीले नेपाली पहिचानपत्र र भारतीयले आधारकार्ड वा अन्य पहिचानपत्र उपलब्ध गराएपछि मात्रै टिकट दिने गरिएको छ। काउन्टर सञ्चालन नभएका स्टेसनबाट यात्रा गर्दा रेलभित्रै टिकट हेर्र्ने कर्मचारीले इलेक्ट्रोनिक टिकट तत्काल उपलब्ध गराउने गरेका छन्। पहिलो दिन भएकाले धेरै जनाले टिकट कहाँ काट्ने थाहा नपाएरै यात्रा गरेका थिए, नेपाल रेलवेका टिकट कर्मचारी अनिल पासवानले अन्नपूर्ण पोस्ट्सित भने, धेरैजसोले यात्राकै क्रममा टिकट कटाए। बिस्तारै सबै स्टेसनमा मेसिनको बन्दोबस्त गरी टिकट काट्ने व्यवस्था मिलाइनेछ। पहिलो दिन भए पनि बिहान र बेलुका दुवै रेल यात्रुले भरिभराउ थियो। वाताअनुकूलित बगीको व्यवस्थापनसमेत गरिएको छ। तर, भाडादर बढी हुँदा ती पहिलो दिन खाली नै थिए। जनकपुरबाट जयनगरसम्म सामान्य भाडादर ७० रुपैयाँ निर्धारण गरिएको। एसी कोचको भाडा ३५० रुपैयाँ छ। इनर्वाको सामान्य ६० र एसी कोचको ३००, खजुरीको सामान्य ५५ र एसी कोचको २७५, महिनाथपुरको सामान्य ३५ र एसी कोचको १७५, वैदेही २५ र एसी कोचको १२५, परवाहा र कुर्थाको २० र एसी कोचको १०० रुपैयाँ भाडादर नेपाल रेल्वे कम्पनी लिमिटेडले निर्धारण गरेको छ। रेलभित्र अत्याधुनिक साउन्ड मेसिन प्रयोग गरी स्टेसनबारे जानकारी गराइन्छ। जसकारण यात्रुलाई आफू जानेआउने ठाउँको विषयमा अलमल नभई यात्रा गर्न सहज छ। पहिलाको रेलभन्दा त धेरै राम्रो छ, परवाहाबाट जनकपुर आएका ८० वर्षीय श्यामदासले यात्राको अनुभव सुनाए, सिटहरू पनि बस्न निकै आरामदायी छन्। गाडीभित्र पंखा छ। शौचालय छ र बेलाबेलामा उत्रिने ठाउँहरूका बारेमा पनि भन्छ, त्यसैले निकै सजिलो छ नि ! उनले न्यारोगेजमा चढेको दिन सम्झिँदै भने, पहिलापहिला त हामी रेल चढ्न आउँदा निकै अप्ठ्यारो हुन्थ्यो। त्यो बेला मान्छेहरू रेलको बगीमाथि पनि बसेर यात्रा गर्थे। कुनै सिस्टम नै थिएन। जनावर बोकेझैं रेलमा मान्छे कोचाकोच हुन्थ्यो। तर, यो नयाँ रेलमा सिस्टम होस् र राम्ररी चलोस् भन्ने आशा छ। बिहानको रेल चढी जनकपुर घुम्न आएका जयनगरका अशोक साह अपराह्न ४:४० मा जनकपुर स्टेसनमा फर्किने टिकट कटाउँदै थिए। कस्तो रहेछ नेपालको रेल हेर्न आएको थिएँ, अशोकले प्रफुल्लित मुद्रामा भने, दिनभर जनकपुर घुमफिर गरेँ। अब साँझको रेलबाट घर फर्किन्छु। रेल सञ्चालनले म त धेरै खुसी छु। उनका अनुसार पहिला जनकपुर आउन इनरुवा भएर तीन घण्टा धुलोधक्कर खाँदै बसमा कोचिएर यात्रा गर्नुपथ्र्याे। भाडा पनि तीन गुणा महँगो थियो। तर, अब निकै सजिलो हुने भयो। भाडा पनि धेरै कम छ अब नेपाल घुम्न आउनेका लागि साह्रै सुविधा भयो, उनले भने। रेल सञ्चालनले बेटी रोटीको सम्बन्धलाई फेरि गति दिने जनकपुर महावीर चोकका अमन गुप्ताको बुझाई छ। हाम्रा प्रायः नातेदार भारतमै छन्। मेरो ससुराली पनि भारतमै छ। पहिले रेल हुँदा भारत जान निकै सहज थियो। बीचमा माओवादी द्वन्द्वकालदेखि यो यात्रा शिथिल भयो। मधेस आन्दोलनपछि त बन्दनै भयो, गुप्ताले भने, तर, अहिले फेरि रेल यात्रा सुरु भएको छ। यसले दुई देशबीचको सम्बन्ध सुधारका साथै बेटी रोटीको सम्बन्धलाई पनि बलियो बनाउँछ। जयनगरजनकपुर रेल सेवा सञ्चालन भएपछि आइतबार रेल चढेका यात्रु । नेपाल रेलवे कम्पनीले दैनिक दुई पटक रेल सेवा सञ्चालन हुने तालिका सार्वजनिक गरेको छ। तर, यात्रुको चाप हेरी यसलाई परिमार्जनसमेत गर्न सकिने महाप्रबन्धक निरञ्जन झाले बताए। एक पटकमा १३ सय यात्रु बोक्ने क्षमता भएको रेलमार्फत प्रतिदिन हजारौं यात्रीले जनकपुरको यात्रा गर्ने मौका पाउँछन्। यात्रुको चाप बढेपछि धरापमा परेको जनकपुरको उद्योग व्यवसाय पनि उभो लाग्ने विश्वास जनकपुरधाम उद्योग वाणिज्य संघका अध्यक्ष जितेन्द्र महासेठको छ। रेल सञ्चालनले यस क्षेत्रमा व्यापारिक गतिविधिलाई निकै बढावा मिल्छ। बजारमा घुमफिर गर्न आउने भारतीय पर्यटकहरूले यहाँ खरिद बिक्री पनि गर्छन् जसबाट व्यापारीहरूलाई निकै लाभ हुनेछ, अध्यक्ष महासेठले भने। उनले रेलबाट यात्रु ओसारपसारका साथै मालसमान ढुवानीको व्यवस्था गर्न सरकारसँग माग गरेका छन्। हामीले रेलवे प्रशासनलाई निवेदन गरेका छौं यात्रीसँगै मालसामान ढुवानी गर्ने मालबोगी पनि थप गरियोस् भनेर यसले व्यापारलाई निकै फाइदा हुन्छ, उनले भने। १९९४ सालमा महोत्तरी जंगलबाट साँखुको गोलिया काठ ओसारपसार गर्न भारतले निर्माण गरेको जनकपुर रेलवे महोत्तरीको बिजलपुराबाट भारतको जयनगरसम्म ५२ किलोमिटर सञ्चालनमा थियो। २०५१ सालमा आएको बाढीले विग्ही नदीको पुल क्षतिग्रस्त भएपछि रेल सेवा जनकपुरबाट जयनगरसम्म २९ किलोमिटरमा सीमित भयो। रेलसेवा पूर्वपश्चिम राजमार्गमा पर्ने बर्दीबाससम्म ६९ किलोमिटर विस्तार भइरहेको छ। नेपाल र भारतबीच सन् २०१० मा भएको सम्झौताअनुसार जयनगरजनकपुरभंगहाबर्दिबास रेलमार्ग निर्माण तथा विस्तार आयोजना सुरु भएको थियो। रेल सेवा २०७० साल माघ १७ गतेदेखि बन्द भएको थियो।"
प्रधानमन्त्री देउवा बीजेपी मुख्यालयमा किन गए ?,"काठमाडौं नयाँ दिल्ली : प्रधानमन्त्री शेरबहादुर देउवाले भारतको तीन दिने भ्रमणलाई राजनीतिक, कूटनीतिक र धार्मिक रूपमा उपयोग गरेका छन्। परराष्ट्रमन्त्री डा नारायण खड्काले प्रधानमन्त्री देउवा र भारतीय समकक्षी नरेन्द्र मोदीबीच सीमासम्बन्धी विषयमा राम्रो छलफल भएको जानकारी दिए। दुई देशबीच स्थापित संयन्त्रहरूमार्फत सीमासम्बन्धी विषयहरू संवाद र कूटनीतिमार्फत समाधान गर्ने कुरामा स्पष्ट भएको मन्त्री डा खड्काले बताए। भारतका लागि नेपाली राजदूत डा शंकर शर्माले प्रधानमन्त्रीको भ्रमणले दुई देशबीच संवादको ढोका खोलेको बताए। दुई देशबीच सीमालगायत सबै मुद्दामा गहन छलफल गर्न भारत सकारात्मक भएको शर्माको भनाइ छ। अब थाती रहेका विषयहरू छिटोछिटो अगाडि बढ्छन्। त्यसमा मेरो पहल रहन्छ, राजदूत डा शर्माले भने। मन्त्री डा खड्काले नेपालभारत सम्बन्धका बहुआयामिक क्षेत्रमा छलफल भएको उल्लेख गर्दै ऐतिहासिक भ्रमण भएको दाबीसमेत गरे। दुई देशबीचको सहयोगार्थ सम्बन्धलाई अझ प्रगाढ बनाउने फलदायी छलफल भयो, डा खड्काले भने, स्वास्थ्य र शिक्षा क्षेत्रमा सहयोग गर्ने, ऊर्जा क्षेत्रमा व्यापार तथा क्रस बोर्डर ट्रान्समिसन लाइन निर्माणलाई प्राथमिकता दिने, सीमापार कनेक्टीभिटीका लागि रेल सेवा सञ्चालन कार्य अगाडि बढाउने, पुल निर्माण तथा एकीकृत आन्तरिक, द्विपक्षीय व्यापार विस्तार गर्ने साथै रासायनिक मल उपलब्ध गराउने विषयमा छलफल भयो। नेपालको विकासमा भारतको सधैं साथ र सहयोग रहने आश्वासन मोदीले दिएको डा खड्काले बताए। भैरहवा र पोखरामा अवस्थित अन्तर्राष्ट्रिय विमानस्थलहरूमा सहज उडान सञ्चालनका लागि एवं नेपालमा हवाई ट्राफिकलाई मध्यनजर गर्दै नेपाललाई महेन्द्रनगर, नेपालगन्ज र जयपुरबाट थप उडान गराउने विषयमा छलफल भएको छ, उनले भने। गौतमबुद्ध अन्तर्राष्ट्रिय विमानस्थल सञ्चालनका लागि अविलम्ब इयर बोर्डर अपरेसन सहमतिका लागि भारतसमक्ष प्रधानमन्त्री देउवाले अनुरोध गरेको मन्त्री डा खड्काले बताए। बीजेपी मुख्यालयमा किन ? भारतीय जनता पार्टी (बीजेपी)को मुख्यालय पुग्नुको रहस्य के हो भन्ने सञ्चारकर्मीको प्रश्नमा मन्त्री खड्काले भने, प्रधानमन्त्री देउवा नेपाली कांग्रेसको सभापतिको हैसियतले बिजेपी मुख्यालयमा जानुभएको हो। विभिन्न देशका पार्टीहरूसँग पनि मैत्रीपूर्ण सम्बन्ध राख्दै आएको छ। चीनको कम्युनिष्ट पार्टीसँग पनि राम्रो सम्बन्ध छ। पार्टी टु पार्टी सम्बन्ध बिस्तार गर्नका लागि उहाँ जानुभएको हो। देउवा पाँचौं पटक प्रधानमन्त्री भएको आठ महिनापछि औपचारिक भ्रमणमा शुक्रबार नयाँ दिल्ली ओर्लिएका थिए। प्रधानमन्त्री देउवाले भ्रमणको सुरुवात राजनीतिक भेटवार्ताबाट गरेका थिए। देउवा कांग्रेस सभापतिका हैसियतमा दीनदयाल उपाध्याय मार्गस्थित भारतीय जनता पार्टीको मुख्यालयमा पुगे। देउवालाई भाजपा राष्ट्रिय अध्यक्ष जेपी नड्डा र विदेश विभाग प्रमुख विजय चौथाइवालेले स्वागत गरेका थिए। पार्टी टु पार्टी सम्बन्ध मजबुत बनाउन अनुभव आदानप्रदान, युवा र महिला डेलिगेट्स आदानप्रदानबारे समझदारी भएको थियो। बारखम्बा रोडस्थित नेपाली राजदूतावासमा देउवाले कांग्रेस आईका वरिष्ठ नेता करण सिंह, जनता दलका नेता एवं राज्यसभाका पूर्वसांसद केसी त्यागी, भाजपा नेता विजय जोलीसँग भेट गरेका थिए। त्यसपछि देउवाले कूटनीतिक भेटवार्ता थालेका थिए। भारतीय विदेशमन्त्री एस जयशंकरसँग शिष्टाचार भेट गरेका देउवाले भोलिपल्ट शनिबार भारतीय समकक्षी नरेन्द्र मोदीसँग शिष्टाचार भेट तथा द्विपक्षीय वार्ता गरे। जनकपुरजयनगर रेल, सोलु करिडोर र रुपे कार्ड उद्घाटन, स्वास्थ्यचौकी हस्तान्तरणका साथै चारवटा सम्झौता गरे। कूटनीतिक रूपमा सीमा समस्या, हवाई रुट, भन्सार, जलविद्युत्लगायत विषय उठाए। मोदीले पनि नेपालको सदियौं पुरानो बहुआयामिक सम्बन्धको चर्चा गरे। देउवाले शनिबार साँझ भारतीय उद्योगी व्यवसायीसँग छलफल गर्दै नेपालमा लगानी गरी समृद्धिको अभियानमा सहभागी हुन आह्वान गरे। देउवाले आफ्नो भ्रमणलाई धार्मिक रूपमा पनि उपयोग गरे। देउवाले आइतबार उत्तर प्रदेशको धार्मिक सहर बनारसमा पूरा दिन बिताए। पत्नी आरजुसहित १५ सदस्यीय प्रतिनिधिमण्डल लिएर एयर इन्डियाको विमानबाट आएका देउवालाई लालबहादुर शास्त्री अन्तर्राष्ट्रिय विमानस्थलमा मुख्यमन्त्री योगी आदित्यनाथले स्वागत गरेका थिए। योगीसँगै देउवाले पत्नी र आफ्ना मन्त्रीहरूसहित काशी विश्वनाथ मन्दिरमा दर्शन तथा पूजापाठ गरे। कालभैरव मन्दिरमा प्रार्थना गरे। देउवाले वाराणसीस्थित ललिताघाट, पशुपतिनाथ मन्दिर परिसरमा नेपालको लगानीमा बन्न लागेको वृद्धाश्रमको भूमिपूजनसहित शिलान्यास पनि गरे। भारतीय लगानीकर्तालाई प्रधानमन्त्री देउवाको आह्वान नेपाल र भारतको जस्तो मित्रता कतै छैन : मोदी प्रधानमन्त्री देउवालाई ओलीको प्रश्न : नेपालको दिल्ली दूतावासमा चुच्चे नक्सा खोइ ? भारतप्रति नेपालीहरुको ठूलो सद्भाव छ : आरजु देउवा वाराणसीमा एक करोड लगानीमा नेपाली शैलीको वृद्धाश्रम बन्ने, देउवाद्वारा शिलान्यास देउवाको भाजपा मुख्यालयदेखि बनारससम्म यात्राको धार्मिक सन्देश रहेको जानकारहरू बताउँछन्। हिन्दुत्वलाई महत्व दिने भाजपा र हिन्दु धर्मका प्रवर्धक योगी आदित्यनाथको आतिथ्य ग्रहण तथा भलाकुसारी धार्मिक कोणले महत्वपूर्ण छ। केही जानकार सभापतिको हैसियतमा देउवाले कांग्रेस हिदुत्वप्रति प्रतिबद्ध रहेको देखाउन खोजेको बताउँछन्। प्रधानमन्त्रीको भाजपा मुख्यालय भ्रमणलाई विदेश विभाग प्रमुख विजय चौथाइवा दुई पार्टीबीचको सम्बन्ध विस्तारका रूपमा अथ्र्याउँछन्। हिन्दू राष्ट्र नेपालको आन्तरिक मामिला भएको उल्लेख गर्दै उनले भाजपाले विश्वका सबै पार्टीसँग सम्बन्ध विस्तार गरिरहेको र यही सिलसिलामा नेपाली कांग्रेससँग सम्बन्ध स्थापित भएको प्रष्टीकरण दिए। दुई पार्टीबीच विभिन्न तहमा आदानप्रदान बढाउने र दुई बीचको सम्बन्धमा रहेका समस्या अन्य तहबाट समाधान नभए राजनीतिक रूपमा गर्न यो सम्बन्ध सघाउने उनको भनाइ छ।"
छाउप्रथामा चेतनाको हतियार चलाऊ,"उमेर पुगेका महिलाहरू महिनैपिच्छे महिनावारी हुनु प्राकृतिक र जैविक कुरा हो। अझै पनि समाजमा महिनावारीमाथिका अन्धविश्वास रहनु विडम्बना छ। त्यही अन्धविश्वासका आधारमा महिनावारी भएका महिलामाथि विभेद र हिंसा भइरहेको छ। त्यस्तो हिंसा प्रायजसो त घरभित्रैबाट हुन्छ। घरबाहिर समाजमा पनि विभेदका थुप्रै घटना भइरहेका छन्। महिनावारी भएका बेला पूजा गर्न नदिने, भातभान्छा छुन नदिनेदेखि घरभित्रै पस्न नदिने र गोठमा बसाउने कुरीति छ। सुदूर र कर्णाली प्रदेशका थुप्रै गाउँठाउँमा महिनावारी हुनु भनेको छाउ हुनु हो। त्यस्तो बेला छाउगोठमा बसाल्ने कुप्रथा जीवित छ। घरदेखि विद्यालय हुँदै सभा, समारोह र सामाजिक भेला महोत्सवसम्म यो प्रथाले जरो गाडेको छ। महिलामाथि विभेद हुँदै आएको छ। यो कुप्रथा निर्मूल पार्न थुप्रै अभियान चलेका छन्। कानुन नै बनेको छ। तर निर्मूल अझै भएको छैन। छाउगोठमा बस्दा अझै पनि महिलाले ज्यान गुमाएका उदाहरण छन्। अछाम जिल्लाको वैद्यनाथधाममा चलिरहेको साधना शिविरमा महिनावारी भएका महिलालाई छुवाछूतको व्यवहार भएको छ। यो कुप्रथाको फन्डा अझै उठिरहेको पछिल्लो उदाहरण हो त्यो। शिविर आफैंमा पवित्र उद्देश्यबाट आयोजना भएको होला, तर व्यवहारमा यसले महिलामाथि चर्काे हिंसा गरेको छ। जुन सरासर दण्डनीय अपराध हो। छाउगोठ महिलाहरूको काल बनेपछि उठेका आवाज सम्बोधन गर्दै महिनावारी हुँदा हिंसा वा विभेद गर्नेमाथि कारबाहीको व्यवस्था मुलुकी अपराध (संहिता) ऐनमा गरिएको छ। ऐनको दफा १६८ (३) मा रजस्वला वा सुत्केरीको अवस्थामा छाउपडीमा राख्ने वा अन्य भेदभाव, छुवाछूत वा अमानवीय व्यवहार गर्न नहुने उल्लेख छ। त्यस्तो कसुर गरेको ठहरे तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुन सक्ने व्यवस्था उक्त ऐनले गरेको छ। नेपालको संविधानको धारा ३८ मा महिलाको हक छ। प्रत्येक महिलालाई सुरक्षित मातृत्व र प्रजनन स्वास्थ्यसम्बन्धी हुक हुनेछ भनिएको छ। महिलाविरुद्ध धार्मिक, सामाजिक, सांस्कृतिक परम्परा, प्रचलन वा अन्य कुनै आधारमा शारीरिक, मानसिक, यौनजन्य, मनोवैज्ञानिक वा अन्य कुनै किसिमको हिंसाजन्य कार्य वा शोषण गरिने छैन भन्ने धारा ३८ को उपधारा ३ मा भएको व्यवस्था हो। महिलाको ज्यानै जानेसम्म घटना भएपछि सुदूर र मध्यपश्चिम पहाडका गाउँगाउँमा छाउगोठ भत्काउने अभियान पनि चल्यो। विभेद गर्नेहरूलाई कानुनको दायरामा ल्याएर दण्ड भएका उदाहरण पनि बने। तर अझै फेरि विभेदको घटना सार्वजनिक हुनु यो कुप्रथाको जरो नकाटिएको प्रष्ट हुन्छ। किन त ? पक्कै पनि त्यस्तो विभेदमा संलग्नहरूलाई दण्ड दिइएका उदाहरण कम भए। महिनावारी हुँदा पनि छुवाछूतको व्यवहार गर्नु अपराध हो भन्ने चेतनाको अभाव भयो। त्यस्तो व्यवहार हुँदा सहनु हुन्न, न्याय खोज्नुपर्छ भन्ने आत्मबल जगाउने र चेतना छर्ने काम पुग्नुपर्ने वर्गसम्म पुगेन। छाउप्रथा नेपाली समाज र सभ्यताको कलंक हो। यो कुप्रथा महिलामात्रै होइन, हाम्रो समाज विरोधी र सभ्यता विरोधी छ। महिलामाथि विभेद गरेर, हिंसा गरेर बस्ने समाजको कुनै प्रगति, उन्नति हुन सक्दैन। त्यो पछौटेपनले ग्रस्त हुन्छ। त्यो पछौटेपनबाट मुक्ति लिन पहिलो त अछाम घटनाका दोषीमाथि कारबाही हुनुपर्छ। मुलुकी फौजदारी अपराध संहिताले भनेको जस्तै अपराध त्यहाँ भएको छ। दोषीलाई कानुनको दायरामा ल्याएर कठघरामा उभ्याउने दायित्व सरकारी निकायको हो। पहिला अभियानहरू चले। छाउप्रथा घटेन। त्यसलाई अपराध करार गर्ने कानुन पनि बन्यो। छाउप्रथा घटेन। भनेपछि यसविरुद्ध ठूलो सांस्कृतिक अभियानको जरुरी छ। त्यो भनेको गाउँगाउँ, घरघरमा रजस्वला हुँदाका बखत विभेद गर्नु नहुने चेतनाको उज्यालो पुर्याउन जरुरी छ। आखिर चेतना नै कुनै पनि अन्धविश्वास, कुप्रथा वा कुरीति नामेट पार्ने सबैभन्दा शक्तिशाली हतियार हो। त्यसका लागि सामाजिक र धार्मिक अगुवाहरूले अभियानलाई साथ दिनुपर्छ। कतिपय ठाउँमा गरिएका अनुसन्धानको नतिजाअनुसार विभेदका भुक्तभोगी महिलाले सुझाएको कुरा पनि यही छ।"
"हक पाइयो, सूचना पाइएन","काठमाडौं : झापाका बलबहादुर प्रधानले पशुपति क्षेत्र विकास कोषमा २०७८ वैशाख ९ गते तीन बुँदामा सूचना मागे। कार्यालय सहयोगीका रूपमा कार्यरत प्रधानले आफूलाई कोषले हाजिर हुन नदिने निर्णय गरेकामा कारण मागेका थिए। सूचनाको हकबमोजिम सबै प्रक्रिया पूरा गरे पनि दुई महिनासम्म मागेको सूचना पाएनन्। २०७८ असार १४ गते दोस्रो पटक निवेदन दिए। पुनः नपाएपछि राष्ट्रिय सूचना आयोगमा पुनरावेदन गरे। आयोगले २०७८ असार ३१ गते उपलब्ध गराउन आदेशसहितको पत्र पठायो। तब आयोगलाई पनि बेवास्ता गर्ने काम सुरु भयो। दोस्रोपटक साउन ४ र तेस्रोपटक भदौ २० मा आयोगले पत्र पठाएर ताकेता गर्यो। तर, सूचना आएन। त्यसपछि कोषका प्रमुख कार्यकारी अधिकृत डा घनश्याम खतिवडालाई आयोगले कारबाही गर्यो। राष्ट्रिय सूचना आयोगले गत कात्तिक १५ गते सूचना उपलब्ध नगराउने पशुपति क्षेत्र विकास कोषका कार्यकारी निर्देशक डा घनश्याम खतिवडाविरुद्ध गरेको निर्णय। आयोगले १५ हजार जरिवाना तोकेको थियो। खतिवडा कात्तिक १७ गते सूचनाको हकसम्बन्धी ऐनको व्यवस्थाबमोजिम १५ हजार जरिवानामा परे। प्रधानले माग गरेको सूचना केही समयपछि हुलाकमार्फत पाए। सूचना पाउन निकै गाह्रो भएको उनको अनुभव छ। घटना २सिन्धुपाल्चोकका आदित्य दाहालले पद्मकन्या क्याम्पसमा सूचना माग गरे। उनले २०७३७४ देखि २०७५७६ सम्मको आन्तरिक र महालेखापरीक्षकको अन्तिम प्रतिवेदनको प्रमाणित प्रतिलिपि खोजेका थिए। दाहालले उक्त क्याम्पसमा सूचना अधिकारी तोकिएको छछैन, सूचना अधिकारी भए नियुक्ति गर्ने निर्णयका साथै नियुक्ति पत्रको प्रमाणित प्रतिलिपिसमेत माग गरे। तर, पाएनन्। उनले कानुनअनुसार आयोगमा २०७७ पुस २३ गते पुनरावेदन गरे। आयोगले सूचना दिन भन्यो। तर, क्याम्पसले टेरेन। आयोगले पद्मकन्या क्याम्पस बागबजारका प्रधानाध्यापक धनप्रसाद पण्डितलाई १५ हजार जरिवाना गर्यो। घटना ३सिन्धुपाल्चोककै रामप्रसाद दाहालले २०७६ असारमा नेपाल खुला विश्वविद्यालयमा २०७६ पुस ३ गते उत्तर पुस्तिकाको प्रमाणित प्रतिलिपि माग गर्दै निवेदन दिए। उनले शिक्षणतर्फको (करार) पदपूर्तिअन्तर्गत विकास व्यवस्थापन तथा प्रशासन विषयको आफ्नो उत्तरपुस्तिकाको प्रमाणित प्रतिलिपि माग गरेका थिए। तर, तोकिएको समयमा पाएनन्। उनी पनि आयोग पुगे। आयोगको इजलासले २०७६ फागुन २ गते तत्काल सूचना दिन आदेश दियो। त्यसपछि विश्वविद्यालयले सूचना नदिने भन्दै धम्क्यायो। दाहालले पुनः २०७७ साउन १८ गते आयोगमा उजुरी दिए। आयोगले खुला विश्वविद्यालय ललितपुरका पदपूर्ति समिति अध्यक्ष राजकुमार पोखरेललाई ५ हजार रुपैयाँ जरिवाना गर्ने आदेश गर्यो। यी प्रतिनिधि घटनाले संविधानले नै दिएको सूचनाको हक प्रयोग गर्दा पनि सूचना पाउन कति गाह्रो छ भन्ने प्रस्ट पार्छ। सार्वजनिक निकाय अपारदर्शी रहेको पुष्टि गर्छ। संविधानको धारा २७ मा लेखिएको छ, प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। तर, कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन। संविधानको यो व्यवस्था कार्यान्वयन गर्न सूचनाको हकसम्बन्धी ऐन २०६४ बनेको छ। सार्वजनिक निकायले आफ्नो कार्यालयमा रहेको सूचना प्रवाह गर्ने प्रयोजनका लागि सूचना अधिकारीको व्यवस्था गर्नेछ, दफा ६ (१) मा लेखिएको छ। सूचना प्राप्त गर्न सूचना अधिकारीसमक्ष निवेदन दिनुपर्ने व्यवस्था छ। बढीमा १५ दिनभित्र सूचना उपलब्ध गराउनुपर्ने कानुनी व्यवस्था छ। सूचना अधिकारीले नमाने सात दिनभित्र कार्यालय प्रमुखसमक्ष उजुरी दिन सकिने भनिएको छ। प्रमुखको निर्णयउपर चित्त नबुझे राष्ट्रिय सूचना आयोगमा ३५ दिनभित्र पुनरावेदन दिन सक्ने दफा १० मा उल्लेख छ। २०६५ वैशाख २२ मा स्थापना भएको आयोगले उजुरी परेकामध्ये ३० जनालाई कारबाही गरेको छ। कारबाहीमा परेकाहरूले १ सय १ रुपैयाँदेखि १५ हजारसम्म जरिवाना तिरेको आयोगका सूचना अधिकारी विश्वबन्धु पौडेल बताउँछन्। पशुपति क्षेत्र विकास कोषले निवेदक बलबहादुर प्रधानलाई हुलाकमार्फत पठाएको सूचना । आफूलाई कार्यालय सहयोगी पदबाट हटाएको विषयमा सूचना माग गर्दै उनी आयोग पुगेका थिए । फ्रिडम फोरम नेपालका कार्यकारी प्रमुख तारानाथ दाहालका अनुसार ब्युरोक्रेसीमा सूचना लिन धेरै समस्या छन्। सूचना प्रणाली व्यवस्थित छैन। उनीहरू नागरिकप्रति उत्तरदायी र जवाफदेही हुन चाहँदैनन्। उनका अनुसार सूचना माग्ने प्रवृत्ति पनि कम छ। मागेकाले पाउँदैन्। मूल कारण संविधानले दिएको हकको कार्यान्वयन पक्ष कमजोर, खुलापन र पारदर्शिता नहुनु नै हो, दाहाल भन्छन्, दुई दशकदेखि सूचनाको हक र अधिकारका लागि लडेँ हालसम्म करिब १० हजारभन्दा बढी सूचना माग गर्दाको अनुभव हो यो। उनी आफैंले कुनै मागेका ६७ वर्ष हुँदा पनि नपाएको सुनाउँछन्। निरन्तर दौडिँदा पनि आधा मात्रै सूचना पाइयो, उनी भन्छन्, थुप्रै तितामीठा अनुभव छन् म सँग। सूचनाकै लागि मुद्दामालिला गर्नु परेको अनुभव पनि उनीसँग छ। भन्छन्, सूचना माग्ने पनि पर्याप्त छैनन्। शासकीय, स्वार्थी र विभेदकारी चिन्तन छ। लोकतान्त्रिक पद्धतिमा सूचनाको हक नागरिकको अधिकार मानिन्छ। २०६४ सालमा सूचनाको हक आए पनि यतिका वर्षसम्म पनि नागरिकले सहज रूपमा सूचना पाउन सकेका छैनन्। एउटा सूचनाका लागि महिनौंसम्म कार्यालय धाउनुपर्ने बाध्यतामा छन्। सूचना नपाएकै कारण आयोगमा पुनरावेदन तथा उजुरी गर्नेको संख्या हरेक वर्ष बढेको आयोगको तथ्यांकले देखाउँछ। नागरिक सचेत बन्दै सूचना माग्ने क्रम बढेको र सूचना नपाएकै कारण उजुरी दिने संख्या पनि धेरै रहेको प्रमुख आयुक्त महेन्द्रमान गुरुङ बताउँछन्। चालू आर्थिक वर्षको ९ महिनामा १ हजार २३ वटा उजुरी तथा पुनरावेदन परेका छन्। सूचना माग्ने र नपाए उजुरी गर्नाले सार्वजनिक प्रशासनलाई पारदर्शी, उत्तरदायी र जवाफदेही बनाउन मद्दत पुग्नुका साथै सुशासन कायम गर्न सघाउ पुग्ने प्रमुख आयुक्त गुरुङ बताउँछन्। आयोगमा उजुरी बढ्नु भनेको माग गरेको सूचना नपाउनु हो। यो हुनु सार्वजनिक निकायमा बेथितिको संकेत भएको बताउँछन् आयुक्त गुरुङ। हामी पुरानै कल्चरमा छांै। लुकाउनुपर्छ भन्ने सोच छ। लामो समयदेखि गोपनीयताको संस्कारमा हुर्केका कर्मचारी छन्। उनी भन्छन्, सूचनाको हक पढेरै लोकसेवा पास गरेका कर्मचारी पनि सूचना लुकाउन चाहन्छन्। विश्वका १ सय ३० भन्दा बढी मुलुकमा सूचनाको हकसम्बन्धी कानुन छ। प्रक्रिया पनि सहज छ। दिन मिल्ने सूचना नागरिकको अधिकार हो। दिन नपर्ने कुराको सूचना दिन मिल्दैन भनी लिखित रूपमा लेखेर दिनुपर्छ। दिन र लिन सहज प्रक्रिया भए पनि लुकाउने परिपाटी छ, गुरुङले भने। गुरुङका अनुसार अधिकांश निकायमा सूचना अधिकारीबाट सूचना दिइएको पनि छ। नपाएको अवस्थामा थुप्रै पुनरावेदन पनि परेको छ। सरकारी निकायमा जागिर खाँदा त कोर्षमा नै छ। सूचनाको हकसम्बन्धी परीक्षामा पढेरै आउनुपर्छ। कर्मचारीले थाहा नपाउने भन्ने हँुदैन्। तर, सबैले दिँदैनन् भन्ने पनि होइन्, गुरुङ भन्छन्। पूर्वआयुक्त यशोधा तिमल्सिना स्थानीय तहका पदाधिकारीले सूचनाको हकले सुशासन कायम गर्न, पारदर्शिता र जवाफदेहिताको अभ्यास गर्ने सके सूचना प्रवाहमा सहायक सिद्व हुने बताउँछिन्। भनिन्, सरकारी कर्मचारीले आफू कुनै गलत क्रियाकलापमा सम्लग्न भएको वा हाकिम सम्लग्न भए सूचना दिन आनकानी गर्छन्। गलत प्रवृत्ति नभएकाले दिएको पनि देखिन्छ। नेपालको संविधान : २७ सूचनाको हकः प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। तर, कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन। जागौं नेपाल राष्ट्रिय अभियानका केन्द्रीय संयोजक दीपक आचार्य सूचनाको हकसम्बन्धी कानुन बने पनि राज्यले व्यवस्थित तरिकाले कार्यान्वयन गर्न नसकेको बताउँछन्। भन्छन्, २०६४ मा सूचनाको हकसम्बन्धी कानुन आए पनि ४ वर्षसम्म कहीँ कतै कार्यान्वयन भएन। कार्यालयमा सूचना अधिकारी तोक्न कार्यालयलाई पनि अनुरोध गरियो। अहिले धेरै सुधार आएको छ। ९९ प्रतिशत कर्मचारी तलब सेवा सुविधाभन्दा बाहिर गलत तरिकाले आयआर्जन गर्छन् गर्ने भएकाले पनि सूचना दिन आनाकानी गर्ने उनको दाबी छ। महालेखा र सरकारी कार्यालय लगायतले गर्ने अनुगमन केवल बिरालो बाँधेर श्राद्ध गरे जस्तो मात्रै भएको आचार्यले बताए। तल्लो तहका निकायमा सूचनाको व्यवस्थापन पनि राम्रोसँग नहुँदा समस्या भएको आचार्य बताउँछन्। भन्छन्, एउटा कर्मचारीले गरेको काम सरुवा भएपछि अर्कोले थाहा पाउँदैनन्। केन्द्रीकृत प्रणाली राम्रो नभएकाले सूचना पाउन गाह्रो छ। मिहिनेत गर्न पनि चाहँदैनन् र सूचना माग्न जाँदा आतंक मच्चाएको महसुस गर्छन्। पारदर्शी र व्यवस्थित बनाउन अझै सरकारको ध्यान जानुपर्ने उनको भनाइ छ। वरिष्ठ पत्रकार धर्मेन्द्र झा कानुनअनुसार कार्यान्वयन हुन नसकेको बताउँछन्। भन्छन्, सरकार र सार्वजनिक निकाय सूचनाको हक प्रतिइमान्दार भएको देख्दिनँ। यो प्राथमिकतामा परेको छैन। कतिपय ठाउँमा सूचना अधिकारी छैनन्। कार्यालयको आन्तरिक कुरा सूचना अधिकारीलाई दिइँदैनन्। सूचना आयोगलाई पनि कमजोर बनाउने काम राज्यले गरेको उनी बताउँछन्। सरकारले आयोगलाई पनि नीतिगत रूपमा कमजोर बनाएको छ। सूचनाको हक राज्यले नै प्राथमिकतामा नलिँदा समस्या बेर्होनु परेको छ। आयोगमा पुनरावेदन प्राप्त भएपछि सम्बन्धित सार्वजनिक निकायलाई लिखित जवाफ माग्ने कानुनी व्यवस्था छ। आयोगले सूचनाको हकसम्बन्धी ऐनको दफा १० बमोजिम सूचना दिन पर्ने हो भने देऊ भनेर समय तोक्छ भने नदिनुपर्नेलाई खारेज गर्छ। सूचनाको स्वतस्फुर्त प्रकाशन (पीडीएमएफ) को व्यवस्था गर्नुपर्छ। आयोगले सूचना दिवसको उपलक्ष्यमा सूचनाको हकको क्षेत्रमा उत्कृष्ट योगदान गर्ने सूचना अधिकारीसँगै सूचना अभियान कर्तालाई सम्मान र पुरस्कृत गर्ने गरेको छ। सूचनाको हकसम्बन्धी ऐन र कार्यान्वयन सुशासन प्रवर्धनमा राम्रो गर्नेलाई पुरस्कृत गरेको हो। पुरस्कृत व्यक्ति धुव्रराज पौडेल भन्छन्, सूचनाको हकसम्बन्धी राम्रोसँग अध्ययन गरेको व्यक्तिले सूचना लुकाउँदैन। सूचना भनेको जनताका लागि हो भनेर कर्मचारीले बुझ्नुपर्छ। उनका अनुसार नेपालको संरचना सिस्टममा केही अफ्ठ्यारा पनि छन्। हरेक कार्यालयका सबै आन्तरिक कुरा सूचना अधिकारीको पहँुचमा हुँदैन। कार्यालयको दायित्व सूचनाको अपडेट राख्नुपर्ने छ तर सबै कार्यालयमा सूचना व्यवस्थित गरिँदैन्। त्यसैले माग्ने बेलामा सहज रूपमा उपलब्ध हँुदैन। राष्ट्रिय युवा परिषद्मा रहँदा आफूले यो सूचनालाई सूचनाको स्वतःस्फुर्त प्रकाशन (पीडीएम एफ) मार्फत व्यवस्थापन गरेको उनी बताउँछन्। राष्ट्रिय युवा परिषद्मा धेरै व्यवस्थित काम गरेको उनको अनुभव छ। प्रमुख आयुक्त गुरुङका अनुसार कोभिडको समयमा पनि ७ सय ५३ भन्दा बढी पुनरावेदन परेका थिए। त्यसमा ७ सय ४२ पटाको फैसला भएको थियो। उनले भने, अधिकांश सूचना दिनुपर्छ भन्ने फैसला भयो। पाँचवटा दिनुनपर्ने विषयमा थिए। उजुरी परेको अवस्थालाई हेर्दा ७३ प्रतिशत स्थानीय तहसँग समबन्धित सूचना नपाएको पुनरावेदन परेका थिए। आयोगमा उजुरी तथा पुनरावेदनमध्ये अर्थ तथा वित्तीय, न्याय तथा कानुन, स्थानीय प्रशासन, स्वास्थ्य तथा जनसंख्यालगायत विविध क्षेत्रसँग सम्बन्धित धेरै छन्। विगत ५ वर्षको उजुरी तथ्याङ्कलाई हेर्दा आर्थिक वर्ष २०६५०६६ मा १२ वटा उजुरी तथा पुनरावेदन परेका थिए। २०६६०६७ मा ३९ वटा, २०६७०६८ मा ४७ वटा र २०६८०६९ मा १३६ वटा उजुरी परेको तथ्यांक छ। चालू आर्थिक वर्षको ९ महिनामा १ हजार २३ वटा निवेदन, उजुरी तथा पुनरावेदन परेका छन्। हामी पुरानै कल्चरमा छौं। लुकाउनुपर्छ भन्ने सोच छ। लामो समयदेखि गोपनीयताको संस्कारमा हुर्केका कर्मचारी छन्। सूचनाको हक पढेरै लोकसेवा पास गरेका कर्मचारी पनि सूचना लुकाउन चाहन्छन्।महेन्द्रमान गुरुङ  प्रमुख आयुक्त, राष्ट्रिय सूचना आयोग सरकारी कर्मचारीले आफू कुनै गलत क्रियाकलापमा संलग्न भएको वा हाकिम संलग्न भए सूचना दिन आनकानी गर्छन्। गलत प्रवृत्ति नभएकाले दिएको पनि देखिन्छ। यशोदा तिमल्सिना  पूर्वआयुक्त, राष्ट्रिय सूचना आयोग संविधानले दिएको हकको कार्यान्वयन पक्ष कमजोर, खुलापन र पारदर्शिता नहुनु मुख्य समस्या हो। दुई दशकदेखि सूचनाको हक र अधिकारका लागि लडेँ। तारानाथ दाहाल  कार्यकारी प्रमुख, फ्रिडम फोरम नेपाल"
प्रधानमन्त्री देउवा बीजेपी मुख्यालयमा किन गए ?,"काठमाडौं नयाँ दिल्ली : प्रधानमन्त्री शेरबहादुर देउवाले भारतको तीन दिने भ्रमणलाई राजनीतिक, कूटनीतिक र धार्मिक रूपमा उपयोग गरेका छन्। परराष्ट्रमन्त्री डा नारायण खड्काले प्रधानमन्त्री देउवा र भारतीय समकक्षी नरेन्द्र मोदीबीच सीमासम्बन्धी विषयमा राम्रो छलफल भएको जानकारी दिए। दुई देशबीच स्थापित संयन्त्रहरूमार्फत सीमासम्बन्धी विषयहरू संवाद र कूटनीतिमार्फत समाधान गर्ने कुरामा स्पष्ट भएको मन्त्री डा खड्काले बताए। भारतका लागि नेपाली राजदूत डा शंकर शर्माले प्रधानमन्त्रीको भ्रमणले दुई देशबीच संवादको ढोका खोलेको बताए। दुई देशबीच सीमालगायत सबै मुद्दामा गहन छलफल गर्न भारत सकारात्मक भएको शर्माको भनाइ छ। अब थाती रहेका विषयहरू छिटोछिटो अगाडि बढ्छन्। त्यसमा मेरो पहल रहन्छ, राजदूत डा शर्माले भने। मन्त्री डा खड्काले नेपालभारत सम्बन्धका बहुआयामिक क्षेत्रमा छलफल भएको उल्लेख गर्दै ऐतिहासिक भ्रमण भएको दाबीसमेत गरे। दुई देशबीचको सहयोगार्थ सम्बन्धलाई अझ प्रगाढ बनाउने फलदायी छलफल भयो, डा खड्काले भने, स्वास्थ्य र शिक्षा क्षेत्रमा सहयोग गर्ने, ऊर्जा क्षेत्रमा व्यापार तथा क्रस बोर्डर ट्रान्समिसन लाइन निर्माणलाई प्राथमिकता दिने, सीमापार कनेक्टीभिटीका लागि रेल सेवा सञ्चालन कार्य अगाडि बढाउने, पुल निर्माण तथा एकीकृत आन्तरिक, द्विपक्षीय व्यापार विस्तार गर्ने साथै रासायनिक मल उपलब्ध गराउने विषयमा छलफल भयो। नेपालको विकासमा भारतको सधैं साथ र सहयोग रहने आश्वासन मोदीले दिएको डा खड्काले बताए। भैरहवा र पोखरामा अवस्थित अन्तर्राष्ट्रिय विमानस्थलहरूमा सहज उडान सञ्चालनका लागि एवं नेपालमा हवाई ट्राफिकलाई मध्यनजर गर्दै नेपाललाई महेन्द्रनगर, नेपालगन्ज र जयपुरबाट थप उडान गराउने विषयमा छलफल भएको छ, उनले भने। गौतमबुद्ध अन्तर्राष्ट्रिय विमानस्थल सञ्चालनका लागि अविलम्ब इयर बोर्डर अपरेसन सहमतिका लागि भारतसमक्ष प्रधानमन्त्री देउवाले अनुरोध गरेको मन्त्री डा खड्काले बताए। भारतीय जनता पार्टी (बीजेपी)को मुख्यालय पुग्नुको रहस्य के हो भन्ने सञ्चारकर्मीको प्रश्नमा मन्त्री खड्काले भने, प्रधानमन्त्री देउवा नेपाली कांग्रेसको सभापतिको हैसियतले बिजेपी मुख्यालयमा जानुभएको हो। विभिन्न देशका पार्टीहरूसँग पनि मैत्रीपूर्ण सम्बन्ध राख्दै आएको छ। चीनको कम्युनिष्ट पार्टीसँग पनि राम्रो सम्बन्ध छ। पार्टी टु पार्टी सम्बन्ध बिस्तार गर्नका लागि उहाँ जानुभएको हो। देउवा पाँचौं पटक प्रधानमन्त्री भएको आठ महिनापछि औपचारिक भ्रमणमा शुक्रबार नयाँ दिल्ली ओर्लिएका थिए। प्रधानमन्त्री देउवाले भ्रमणको सुरुवात राजनीतिक भेटवार्ताबाट गरेका थिए। देउवा कांग्रेस सभापतिका हैसियतमा दीनदयाल उपाध्याय मार्गस्थित भारतीय जनता पार्टीको मुख्यालयमा पुगे। देउवालाई भाजपा राष्ट्रिय अध्यक्ष जेपी नड्डा र विदेश विभाग प्रमुख विजय चौथाइवालेले स्वागत गरेका थिए। पार्टी टु पार्टी सम्बन्ध मजबुत बनाउन अनुभव आदानप्रदान, युवा र महिला डेलिगेट्स आदानप्रदानबारे समझदारी भएको थियो। बारखम्बा रोडस्थित नेपाली राजदूतावासमा देउवाले कांग्रेस आईका वरिष्ठ नेता करण सिंह, जनता दलका नेता एवं राज्यसभाका पूर्वसांसद केसी त्यागी, भाजपा नेता विजय जोलीसँग भेट गरेका थिए। त्यसपछि देउवाले कूटनीतिक भेटवार्ता थालेका थिए। भारतीय विदेशमन्त्री एस जयशंकरसँग शिष्टाचार भेट गरेका देउवाले भोलिपल्ट शनिबार भारतीय समकक्षी नरेन्द्र मोदीसँग शिष्टाचार भेट तथा द्विपक्षीय वार्ता गरे। जनकपुरजयनगर रेल, सोलु करिडोर र रुपे कार्ड उद्घाटन, स्वास्थ्यचौकी हस्तान्तरणका साथै चारवटा सम्झौता गरे। कूटनीतिक रूपमा सीमा समस्या, हवाई रुट, भन्सार, जलविद्युत्लगायत विषय उठाए। मोदीले पनि नेपालको सदियौं पुरानो बहुआयामिक सम्बन्धको चर्चा गरे। देउवाले शनिबार साँझ भारतीय उद्योगी व्यवसायीसँग छलफल गर्दै नेपालमा लगानी गरी समृद्धिको अभियानमा सहभागी हुन आह्वान गरे। देउवाले आफ्नो भ्रमणलाई धार्मिक रूपमा पनि उपयोग गरे। देउवाले आइतबार उत्तर प्रदेशको धार्मिक सहर बनारसमा पूरा दिन बिताए। पत्नी आरजुसहित १५ सदस्यीय प्रतिनिधिमण्डल लिएर एयर इन्डियाको विमानबाट आएका देउवालाई लालबहादुर शास्त्री अन्तर्राष्ट्रिय विमानस्थलमा मुख्यमन्त्री योगी आदित्यनाथले स्वागत गरेका थिए। योगीसँगै देउवाले पत्नी र आफ्ना मन्त्रीहरूसहित काशी विश्वनाथ मन्दिरमा दर्शन तथा पूजापाठ गरे। कालभैरव मन्दिरमा प्रार्थना गरे। देउवाले वाराणसीस्थित ललिताघाट, पशुपतिनाथ मन्दिर परिसरमा नेपालको लगानीमा बन्न लागेको वृद्धाश्रमको भूमिपूजनसहित शिलान्यास पनि गरे। देउवाको भाजपा मुख्यालयदेखि बनारससम्म यात्राको धार्मिक सन्देश रहेको जानकारहरू बताउँछन्। हिन्दुत्वलाई महत्व दिने भाजपा र हिन्दु धर्मका प्रवर्धक योगी आदित्यनाथको आतिथ्य ग्रहण तथा भलाकुसारी धार्मिक कोणले महत्वपूर्ण छ। केही जानकार सभापतिको हैसियतमा देउवाले कांग्रेस हिदुत्वप्रति प्रतिबद्ध रहेको देखाउन खोजेको बताउँछन्। प्रधानमन्त्रीको भाजपा मुख्यालय भ्रमणलाई विदेश विभाग प्रमुख विजय चौथाइवा दुई पार्टीबीचको सम्बन्ध विस्तारका रूपमा अथ्र्याउँछन्। हिन्दू राष्ट्र नेपालको आन्तरिक मामिला भएको उल्लेख गर्दै उनले भाजपाले विश्वका सबै पार्टीसँग सम्बन्ध विस्तार गरिरहेको र यही सिलसिलामा नेपाली कांग्रेससँग सम्बन्ध स्थापित भएको प्रष्टीकरण दिए। दुई पार्टीबीच विभिन्न तहमा आदानप्रदान बढाउने र दुई बीचको सम्बन्धमा रहेका समस्या अन्य तहबाट समाधान नभए राजनीतिक रूपमा गर्न यो सम्बन्ध सघाउने उनको भनाइ छ।"
कस्तो मज्जा है रेलैमा,"जनकपुरधाम : कस्तो मज्जा है रेलैमा हिन्दी चलचित्रको यो नेपाली भाषाको गीत टिकटकमा बजाउँदै आइतबार रेल यात्रामा थिए १९ वर्षीय राहुल साह। उनीसँग साथीहरूको हुलै थियो। उनीहरू नेपाल रेलवेको पहिलो यात्रा गरिरहेका थिए। राहुललाई टिकटक बनाउन भ्याइनभ्याई देखिन्थ्यो। जनकपुरबाट बिहान ११ बजे रेल चढेका यी युवा १२:४५ मा भारतको जयनगर पुगे। जयनगर बजारमा करिब तीन घण्टा घुमघाम र किनमेल गरे। उताबाट जनकपुरका लागि ७० रुपैयाँको टिकट काटेर अपराह्न घर फर्किंदै थिए। साह्रै रमाइलो भयो रेल चढ्दा,राहुलले भने, मैले इन्डियन रेलहरू पनि चढेको छु। तर, आफ्नो देशको रेलमा घुम्न पाउँदा मज्जा नै बेग्लै भयो। जयनगर घर भएकी सोनिया सिंह पति निरञ्जनसँग जनकपुर आउँदै थिइन्। जनकपुरमा रामसीताको बिहे भएको हो। यहाँ नवविवाहित जोडिले मन्दिरमा आशीर्वाद लिए भने दाम्पत्य सुखमय हुन्छ भन्ने सुनेको थिएँ। तर, बाटो सहज नभएकाले आउन सकेका थिएनौं, निरञ्जनले भने, हिजो मात्रै रेल चालु भएको थाहा पाएपछि आज घुम्न आइहाल्यौं। एकदुई दिन बसेर घुमफिर गरी फेरि रेलबाटै फर्किन्छौं। रेलका यात्रुसँगै आइतबार परवाहा स्टेसनबाट जनकपुरदेखि कुर्था स्टेसनसम्म यात्रा गर्ने मौका मिल्यो। जनकपुर रेलवे स्टेसन आठ वर्षपछि गुलजार भएको देखिन्छ। काउन्टरमा टिकट काट्नेको भीड लाग्न थालेको छ। यात्रुहरू प्रतीक्षालयमा रेल कुरेर बसेको देखियो। प्रधानमन्त्री शेरबहादुर देउवा र भारतीय समकक्षी नरेन्द्र मोदीले शनिबार नेपाल रेलवेको उद्घाटन गरेपछि आइतबारदेखि सेवा पुनः सञ्चालन भएको हो। यससँगै यात्रा गर्न सर्वसाधारण निकै उत्साहित देखिएका छन्।फूलै फूलले सजिएको रेलमा चढेर यात्रा गर्दा त बिहेमा जन्ती गएझैं रमाइलो भएको छ, यात्राका क्रममा निकै खुसी देखिएका २५ वर्षीय सुमित ठाकुरले भने, देर आए पनि रेलगाडी दुरुस्त छ। अब त महिनामा दुईपटक जयनगर बजार गइन्छ नै। इलेक्ट्रोनिक टिकट उपलब्ध गराउने व्यवस्था मिलाइएको छ। तर, पहिलो दिन इन्टरनेट अवरुद्ध हुँदा हातले नै नाम लेखेर जनकपुर स्टेसनमा टिकट काटिएको थियो। टिकट लिन जाँदा यात्रुले परिचयपत्र अनिवार्य देखाउनुपर्छ। नेपालीले नेपाली पहिचानपत्र र भारतीयले आधारकार्ड वा अन्य पहिचानपत्र उपलब्ध गराएपछि मात्रै टिकट दिने गरिएको छ। काउन्टर सञ्चालन नभएका स्टेसनबाट यात्रा गर्दा रेलभित्रै टिकट हेर्र्ने कर्मचारीले इलेक्ट्रोनिक टिकट तत्काल उपलब्ध गराउने गरेका छन्। पहिलो दिन भएकाले धेरै जनाले टिकट कहाँ काट्ने थाहा नपाएरै यात्रा गरेका थिए, नेपाल रेलवेका टिकट कर्मचारी अनिल पासवानले अन्नपूर्ण पोस्ट्सित भने, धेरैजसोले यात्राकै क्रममा टिकट कटाए। बिस्तारै सबै स्टेसनमा मेसिनको बन्दोबस्त गरी टिकट काट्ने व्यवस्था मिलाइनेछ। पहिलो दिन भए पनि बिहान र बेलुका दुवै रेल यात्रुले भरिभराउ थियो। वाताअनुकूलित बगीको व्यवस्थापनसमेत गरिएको छ। तर, भाडादर बढी हुँदा ती पहिलो दिन खाली नै थिए। जनकपुरबाट जयनगरसम्म सामान्य भाडादर ७० रुपैयाँ निर्धारण गरिएको। एसी कोचको भाडा ३५० रुपैयाँ छ। इनर्वाको सामान्य ६० र एसी कोचको ३००, खजुरीको सामान्य ५५ र एसी कोचको २७५, महिनाथपुरको सामान्य ३५ र एसी कोचको १७५, वैदेही २५ र एसी कोचको १२५, परवाहा र कुर्थाको २० र एसी कोचको १०० रुपैयाँ भाडादर नेपाल रेल्वे कम्पनी लिमिटेडले निर्धारण गरेको छ। रेलभित्र अत्याधुनिक साउन्ड मेसिन प्रयोग गरी स्टेसनबारे जानकारी गराइन्छ। जसकारण यात्रुलाई आफू जानेआउने ठाउँको विषयमा अलमल नभई यात्रा गर्न सहज छ। पहिलाको रेलभन्दा त धेरै राम्रो छ, परवाहाबाट जनकपुर आएका ८० वर्षीय श्यामदासले यात्राको अनुभव सुनाए, सिटहरू पनि बस्न निकै आरामदायी छन्। गाडीभित्र पंखा छ। शौचालय छ र बेलाबेलामा उत्रिने ठाउँहरूका बारेमा पनि भन्छ, त्यसैले निकै सजिलो छ नि ! उनले न्यारोगेजमा चढेको दिन सम्झिँदै भने, पहिलापहिला त हामी रेल चढ्न आउँदा निकै अप्ठ्यारो हुन्थ्यो। त्यो बेला मान्छेहरू रेलको बगीमाथि पनि बसेर यात्रा गर्थे। कुनै सिस्टम नै थिएन। जनावर बोकेझैं रेलमा मान्छे कोचाकोच हुन्थ्यो। तर, यो नयाँ रेलमा सिस्टम होस् र राम्ररी चलोस् भन्ने आशा छ। बिहानको रेल चढी जनकपुर घुम्न आएका जयनगरका अशोक साह अपराह्न ४:४० मा जनकपुर स्टेसनमा फर्किने टिकट कटाउँदै थिए। कस्तो रहेछ नेपालको रेल हेर्न आएको थिएँ, अशोकले प्रफुल्लित मुद्रामा भने, दिनभर जनकपुर घुमफिर गरेँ। अब साँझको रेलबाट घर फर्किन्छु। रेल सञ्चालनले म त धेरै खुसी छु। उनका अनुसार पहिला जनकपुर आउन इनरुवा भएर तीन घण्टा धुलोधक्कर खाँदै बसमा कोचिएर यात्रा गर्नुपथ्र्याे। भाडा पनि तीन गुणा महँगो थियो। तर, अब निकै सजिलो हुने भयो। भाडा पनि धेरै कम छ अब नेपाल घुम्न आउनेका लागि साह्रै सुविधा भयो, उनले भने। रेल सञ्चालनले बेटी रोटीको सम्बन्धलाई फेरि गति दिने जनकपुर महावीर चोकका अमन गुप्ताको बुझाई छ। हाम्रा प्रायः नातेदार भारतमै छन्। मेरो ससुराली पनि भारतमै छ। पहिले रेल हुँदा भारत जान निकै सहज थियो। बीचमा माओवादी द्वन्द्वकालदेखि यो यात्रा शिथिल भयो। मधेस आन्दोलनपछि त बन्दनै भयो, गुप्ताले भने, तर, अहिले फेरि रेल यात्रा सुरु भएको छ। यसले दुई देशबीचको सम्बन्ध सुधारका साथै बेटी रोटीको सम्बन्धलाई पनि बलियो बनाउँछ। जयनगरजनकपुर रेल सेवा सञ्चालन भएपछि आइतबार रेल चढेका यात्रु । नेपाल रेलवे कम्पनीले दैनिक दुई पटक रेल सेवा सञ्चालन हुने तालिका सार्वजनिक गरेको छ। तर, यात्रुको चाप हेरी यसलाई परिमार्जनसमेत गर्न सकिने महाप्रबन्धक निरञ्जन झाले बताए। एक पटकमा १३ सय यात्रु बोक्ने क्षमता भएको रेलमार्फत प्रतिदिन हजारौं यात्रीले जनकपुरको यात्रा गर्ने मौका पाउँछन्। यात्रुको चाप बढेपछि धरापमा परेको जनकपुरको उद्योग व्यवसाय पनि उभो लाग्ने विश्वास जनकपुरधाम उद्योग वाणिज्य संघका अध्यक्ष जितेन्द्र महासेठको छ। रेल सञ्चालनले यस क्षेत्रमा व्यापारिक गतिविधिलाई निकै बढावा मिल्छ। बजारमा घुमफिर गर्न आउने भारतीय पर्यटकहरूले यहाँ खरिद बिक्री पनि गर्छन् जसबाट व्यापारीहरूलाई निकै लाभ हुनेछ, अध्यक्ष महासेठले भने। उनले रेलबाट यात्रु ओसारपसारका साथै मालसमान ढुवानीको व्यवस्था गर्न सरकारसँग माग गरेका छन्। हामीले रेलवे प्रशासनलाई निवेदन गरेका छौं यात्रीसँगै मालसामान ढुवानी गर्ने मालबोगी पनि थप गरियोस् भनेर यसले व्यापारलाई निकै फाइदा हुन्छ, उनले भने। १९९४ सालमा महोत्तरी जंगलबाट साँखुको गोलिया काठ ओसारपसार गर्न भारतले निर्माण गरेको जनकपुर रेलवे महोत्तरीको बिजलपुराबाट भारतको जयनगरसम्म ५२ किलोमिटर सञ्चालनमा थियो। २०५१ सालमा आएको बाढीले विग्ही नदीको पुल क्षतिग्रस्त भएपछि रेल सेवा जनकपुरबाट जयनगरसम्म २९ किलोमिटरमा सीमित भयो। रेलसेवा पूर्वपश्चिम राजमार्गमा पर्ने बर्दीबाससम्म ६९ किलोमिटर विस्तार भइरहेको छ। नेपाल र भारतबीच सन् २०१० मा भएको सम्झौताअनुसार जयनगरजनकपुरभंगहाबर्दिबास रेलमार्ग निर्माण तथा विस्तार आयोजना सुरु भएको थियो। रेल सेवा २०७० साल माघ १७ गतेदेखि बन्द भएको थियो।"
अल्झनमै बित्यो सुदूरपश्चिमको ४ वर्ष,"धनगढी : विसं२०७२ सालमा संविधान जारी भएपछि जनतामा देशको विकास र समृद्धि तीव्र गतिमा हुने आशा थियो। साथै, स्थानीय स्तरमै अधिकार आउने र प्रदेश सरकारले सबै समस्या समाधान गर्नेमा सबै ढुक्क थिए। तर, जनतामा प्रदेश सरकारका गतिविधिहरूले निरासा छाएको छ। हरेक दिन नगर क्षेत्रमा झन्डावाला गाडी आउने, साइरन बजाएर हुइँकिनेबाहेक खासै प्रगति हुन नसकेको भन्दै जनता निराश भएका हुन्।प्रदेश सरकारले अहिलेसम्म १ खर्ब १८ अर्ब ६० करोड रकमका पाँचवटा बजेट ल्याइसकेको छ। त्यसमध्ये चालू आवको ३० अर्बबाहेक ८८ अर्ब ६० करोड रकम खर्च गरिसकेको छ। तर, प्रदेशमा गौरव गर्न लायकको गतिलो योजना भने अझै देखिएको छैन। २०७८ फागुन ५ गते सरकारको ४ वर्ष पूरा भएको छ। अर्थात् ५ वर्षे कार्यकाल सकिन मात्र १० महिना बाँकी छन्। ४ वर्षमा पाँचवटा बजेट परिचालन गरेको प्रदेश सरकारको उपलब्धी बारे जनताले समीक्षा गर्न थालेका छन्। सरकारले आकर्षक नारा ल्यायो तर ती कार्यान्वयन भएनन्। कार्यकर्तामुखी बजेट, खुद्रे योजना मात्र आए। हेर्न र गौरव गर्न लायकका योजना बनेनन्, धनगढी उपमहानगरपालिका४ का शिद्धराज पनेरुले भने, प्रदेश सरकार गठन भएका बेलाका अपेक्षा जे थिए, ती सबै हराए। प्रदेश सरकारभन्दा बलियो स्थानीय सरकार भएको भान हुन थालेको स्थानीयको भनाइ छ। स्थानीय सरकारले पनि कानुन बनाएर लागू गरिरहेको छ। ससाना योजना त स्थानीय सरकारले पनि निर्माण गरिरहेको छ। हुबहु योजनाका लागि प्रदेश सरकार किन होला ?, कैलालीको धनगढी उपमहानर५ का प्रमोद पाठकले भने। अहिले स्थानीय तहको चुनावी रौनक सुरु हुन थालेको छ। टिकटको टुंगो नलागे पनि, सम्भावित उमेदवारहरू गाउँबस्ती छिर्न थालेका छन्। स्थानीय चुनावको मुखमा प्रदेश सरकारका बारेमा पनि कुराहरू उठ्न थालेका छन्। बैतडीको दोगडाकेदार७ का लक्ष्मण भट्ट भन्छन्, स्थानीय सरकार र प्रदेश सरकारले गरेको काममा केही फरक देखिएन। स्थानीय सरकारले ग्राभेल गर्छ। प्रदेश सरकारले पनि त्यही गरिरहेको छ। आखिर यी दुईबीच फरक के त ? सदनमा प्रतिनिधित्व गर्ने प्रतिपक्षी दलका नेताहरू पनि प्रदेश सरकारको गति देखेर खुसी छैनन्। उनीहरूले प्रदेश सरकार भ्रष्टाचारमा लिप्त रहेको आरोप लगाउँछन्। प्रदेश सरकारले भ्रष्टाचारलाई बढावा दियो, जनताको अपेक्षाअनुसारको काम गरेन। पूर्वाधारमा कुनै खास काम भएन। पास गरिएका ऐनहरूमा ६ महिना नपुग्दै आफू अनुकूल हुने गरी संशोधन हुँदै आए। विधि र प्रक्रियामा पनि प्रदेश सरकार फेल भयो, प्रमुख प्रतिपक्षी दल नेपाली कांग्रेस संसदीय दलका नेता डा रणबहादुर रावलले भने, पहिलो वर्ष मन्त्रीहरू नयाँनयाँ भएकाले अनुभवको कमी रह्यो भनियो। जनताले पत्याए। दोस्रो वर्ष कर्मचारीको अभावले प्रदेश सरकार तीव्र रूपमा काम गर्न सकेन भनियो। त्यो पनि जनताले पत्र्या। तर, अहिले के ले रोक्यो ? उनीहरूसँग कुनै जवाफ छैन। सुदूरपश्चिम दक्षिणमा भारत र उत्तरमा चीनसँग जोडिएको प्रदेश हो। तर, सरकारले चार वर्षमा यी २ देशसँगको पारवहनका लागि कुनै योजना बनाएन। डा रावलका अनुसार प्रदेशले गौरवका रूपमा यी दुई देशको पारवहनका लागि एक मात्र सडक योजना बनाएको भए हेर्न लायक हुन्थ्यो। तर, प्रदेश सरकार असक्षम जस्तै देखियो। प्रतिपक्षी दल नेकपा एमालेका प्रमुख सचेतक लिलाधर भट्ट पनि सरकार स्वच्छन्दकारी भएको आरोप लगाउँछन्। आफैं ऐन पारित गर्छ। पारित भइ कार्यान्वयनमा गएका ऐन आफू अनुकूल तुरुन्तै संशोधन गर्छ। यो सरकारको स्वच्छन्दकारी नीति हो, उनले भने। सचेतक भट्टले, चार वर्ष २ महिनाको अवधिमा सरकारले एक पनि गौरव गर्न लायकको योजना बताउन चुनौती दिए। सुदूरपश्चिममा सरकारले लगानी गरेको जलविद्युत् आयोजना छैन। खै त एउटा पनि आयोजना हामी बनाउँछौ भनेको ?, उनले भने, पाँचवटा प्रदेश गौरवका आयोजना छन्। ती योजना बहुवर्षीय ठेक्कामा छन्। तर, ती योजनाको बजेटभन्दा बढी बजेट सत्तामा रहेका मन्त्रीका घर जाने सडकमा विनियोजन गरिएको छ। यसलाई कसरी न्यायोचित विकास भन्ने ?, सचेतक भट्टले भने २०७४ फागुन ४ गते नेकपा माओवादी केन्द्रबाट विजयी प्रदेशसभा सदस्य त्रिलोचन भट्टको नेतृत्वमा प्रदेश सरकार गठन भएको थियो। अरू प्रदेशमा सरकारहरू परिवर्तन भइरहे पनि मुख्यमन्त्री भट्टको सरकारमा मन्त्री त परिवर्तन भए। तर, उनी ४ वर्षदेखि मुख्यमन्त्रीकै कुर्सीमा छन्। मुख्यमन्त्री परिवर्तन हुँदा नयाँ टिम बनाउँदा केही समस्या आउँछ। तर, अपरिवर्तित मुख्यमन्त्रीले किन विकासमा फड्को मार्न सकेनन् ?, प्रतिपक्षी दलका कांग्रेसका प्रदेशसभा सदस्य भरत खडकाले भने। समृद्धिको आधार सडक हो भन्दै सरकारले सुदूरपश्चिमको ९ जिल्लामा पर्ने ९ वटा सडकलाई प्रदेश गौरवका योजनाको रूपमा छनोट गयो। ती मध्येको अछामको मंगलसेनलाई तराईसँग जोड्ने छोटो दूरीको चिसापानीजंगलघाटमंगलसेन सडक ४ बितिसक्दा पनि निर्माण सुस्त छ। २०२८ मा तत्कालीन अछाम जिल्ला पञ्चायतका सभापति हरिप्रसाद भण्डारीले उक्त सडकलाई ट्र्याक्टर सडक भनेर राजा महेन्द्रसँग योजना माग गरेका थिए। राजाको पालामा सडकको योजना त बन्यो तर त्यसले पञ्चायत हुँदै प्रजातन्त्र र अहिले गणतन्त्र आउँदासमेत सडक बनेन। धनगढीअछामसम्म झन्डै ३ सय किलोमिटरको सडक छ। तर, चिसापानीजंगलघाटमंगलसेन सडक बन्यो भने त्यो ११० किलोमिटरमा छोट्टिने छ। प्रदेशले यसलाई गौरवको आयोजनाको रूपमा अगाडि बढाएपछि यसको नाम चिसापानीऋषिदहबडिमालिका सडक योजना नाम दिएको छ। त्यस्तै, बैतडीको सतबाँझश्रीभावर सडक प्रदेशको अर्को योजना हो। यो सडकले पूर्णता पाए पुर्चौडी नगरपालिका, सुर्नया गाउँपालिका र सिगास गाउँपालिकाका केही वडाका नागरिक सदरमुकमसँग जोडिने छन्। यो सडकले सीमा नाका झुलाघाट पुग्न बझाङका नागरिकलाई समेत सहज हुनेछ। अहिलेसम्म त्यो सडक कालोपत्रे भइसक्नुपर्ने हो। तर, भएको छैन, बैतडी उद्योग वाणिज्य संघका अध्यक्ष नरबहादुर चन्दले भने। अर्को गौरवको आयोजना हो, दार्चुलाको खलंगाखारपारीबगरखण्डेश्वरी सडक। उक्त सडकमा १८ किलोमिटर कालोपत्रे गर्न ठेक्का सम्झौता भएको छ। खलंगाखारखण्डमा ९ किलोमिटर पारी बगरखण्डेश्वरीखण्डमा ९ किलोमिटर कालोपत्रे गर्न ठेक्का सम्झौता भएको पूर्वाधार विकास कार्यालय बैतडीले जनाएको छ। बाजुराको खप्तड मार्तडी सडक (सिंगडाकाँडाजयबाग्यश्वरीगैरीखाद डोगडी आटिचौर मार्तडी सडक) खण्डमा पनि ठेक्का भएका छन्। तर, बजेट कम भएका कारण त्यो सडक पनि कछुवा गतिमा छ। त्यस्तै, डडेल्धुराको दैजीजोगबुडापोखराढुंगाडबझाङ सडकको पनि केही कालोपत्रे भएको छ। यसमा चारवटा पोखराबेलापुरखण्ड, सलौनचिरकिटेखण्ड, जोगबुडागाईबादेखण्ड र गाईबादेलिप्नाखण्ड समेटिएका छन्। जोगबुडागाईबादेखण्डको ७ करोड १९ लाखमा ठेक्का भएबाहेक अरू सडक योजनाहरूको ठेक्का नै लागेको छैन। अहिले केही सडकका लागि टेन्डर आह्वान गरिएको र त्यसको प्राविधिक प्रस्ताव मूल्यांकन भइरहेको पूर्वाधार विकास कार्यालय डडेल्धुराले जनाएको छ। कैलालीको भजनीखीमडीठूलीगाड सडक योजना पनि गौरवको योजना हो। यो भजनीको छोटी भन्सारबाट सुरु भएर लालबोझी, भजनी, जोशीपुर, फल्लेविसौन, सल्लेरी, रक्सा, कोल्तडी हुँदै खीमडी जोड्नेछ। यसवर्ष प्रदेश गौरवका योजनाका लागि बजेट कम विनियोजन भएको भन्दै सरकारको आलोचनासमेत भएको थियो। प्रदेश व्यवस्थापिका संसद्ले अहिलेसम्म ५६ वटा ऐन पारित गरेको छ। तर, तीमध्ये धेरै ऐन अहिले पनि कार्यान्वयनमा आएका छैनन्। लामो समयसम्म पारित गरेर पनि दराजमै रहेको लोक सेवासम्बन्धी ऐन बल्ल कार्यान्वयनको चरणमा गएको छ। कर्मचारी अभाव देखाएर राख्ने तर पारित भएको उक्त ऐनअनुसार कर्मचारी पदपूर्ति नगरिनुले पनि प्रदेश सरकारको क्षमतामाथि प्रश्न उठाउन थालिएको छ। २०७८ असोज १५ गते प्रदेश व्यवस्थापिकाको बर्खे अधिवेशन बन्द भएको थियो। ६ महिनाभित्र अर्को बैठक बोलाइसक्नुपर्ने संवैधानिक व्यवस्था अनुसार चैत १३ गते संसद्को हिउँदे अधिवेशन सुरु त भएको छ। तर, विधेयक उत्पादन नभएका कारण त्यो अहिले स्थगित छ। चारवटा विधेयक दर्ता छन्, त्यसमा पनि निजामती कर्मचारी र प्रदेश प्रहरीसम्बन्धी विधेयकमा सहमति जुटन सकेको छैन। ती दुवै छलफलकै क्रममा छन्। त्यस्तै, दलित सशक्तीकरण र दुग्ध व्यवसायसम्बन्धी विधयेकमा छलफल भइरहेका छ प्रदेशसभाका सभामुख अर्जुन बहादुर थापा बताउँछन्। उनले अहिले पनि प्रदेश प्रहरी र निजामती कर्मचारीका लागि बनेको विधेयकलाई राजनीतिक दलहरूले संघीय कानुनसँग बाझिएमा तुरुन्तै संसोधन गर्ने आँट गरेर पास गरिनुपर्ने बताए। प्रदेशको प्रहरी परिचालनको अधिकार छ। तर, ऐन बनाउन सकिएको छैन। शान्ति सुरक्षामा प्रदेश सरकारको कुनै हस्तक्षेपकारी भूमिका छैन। प्रदेशको अनुसन्धान ब्युरो बनाउने अधिकार छ तर विधेयक उत्पादन हुँदैन, सभामुख थापाले भने। प्रदेश सरकारले कैलालीको गोदावरी नगरपालिकाको तेघरीमा स्थायी राजधानी बनाउन ३ वर्षअघि निर्णय गरेको थियो। गोदावरी२ र ४ पर्ने तेघरी वन फाँडेर प्रदेश राजधानी निर्माण गर्ने सरकारको प्रस्ताव प्रदेशसभाबाट पारित हुँदा पनि चर्को विरोध भएको थियो। प्रदेशसभाको २०७५ असोज १२ गतेको बैठक बसेको दोस्रो अधिवेशनको ४६औं बैठकले तेघरीमा स्थायी राजधानी बनाउने निर्णय गरेको थियो। घना वनक्षेत्र मासेर प्रदेश राजधानी बनाउने निर्णयविरुद्वको अहिले पनि सर्वोच्च अदालतमा मुद्दा विचाराधीन छ। डोटीका अधिवक्ता देवीकुमारी जोशी र सोही जिल्लाका अर्का अधिवक्ता मनिसकुमार श्रेष्ठले तेघरी वनक्षेत्र मासिन थालेको र डोटीका पुराना संरचना अलपत्र पर्ने भएकाले त्यस निर्णयलाई रोक्न माग गरेका छन्। प्रदेश राजधानी बनाउने निर्णयको मुद्दा सर्वोच्च अदालतमा धेरैपटकपेसी चढ्यो तर सुनुवाइको पालो नै आएन, सुदूरपश्चिम प्रदेशका मुख्य न्यायाधिवक्ता कुलानन्द उपाध्यायले भने। मुख्यमन्त्री र मन्त्रीहरू भने स्थायी राजधानी निर्माणमा संघीय सरकार बाधक बनेको भन्दै उम्किने गरेका छन्। गत वर्ष जेठ ३० गते प्रदेशसभामा सरकारको नीति तथा कार्यक्रममाथि उठेका प्रश्नको जवाफ दिने क्रममा पनि मुख्यमन्त्री त्रिलोचन भट्टले राजधानीलाई जग्गा प्राप्तिको लागि पठाएको फाइल नै संघीय सरकारको वन मन्त्रालयले हराइदिएको बताएका थिए।संघीय सरकारबाट जग्गा हस्तान्तरण नहुँदा राजधानी निर्माणको काम अघि बढन नसकेको सुदूरपश्चिम प्रदेशका मुख्य सचिव रामेश्वर दंगालले बताए। प्रदेश सरकारले सार्वजनिक गरेको ४ वर्षको प्रगतिमा आफूले धेरै काम गरेको देखाएको छ। ४ वर्षमा १७१९ किलोमिरट पक्की र २७२ किलोमिटर कच्ची कुलो निर्माण गरिएको, १२३ वटा डिप ट्युवेल निर्माण गरी १२ हजार ५५२ हेक्टर क्षेत्रफलमा सिँचाइ सुविधा पुगेको सरकारको प्रगतिमा छ। सरकारले खानेपानी तथा सरसफाइतर्फका ४२८ वटा योजना (नयाँ तथा पुनर्निर्माण) सम्पन्न भई कुल १ लाख ६ हजार ८२३ जनसंख्या लाभान्वित भएका, ३०६ किलोमिटर पक्की सडक (कालोपत्रे), २९५ किलोमिटर खण्डास्मित (ग्राबेल) र १३२० किलोमटिर माटे सडक निर्माण भएको सरकारको दाबी छ। १४ वटा सडक पुल र ३३ वटा झोलुङ्गे पुल निर्माण भएका, लक्षित वर्गका जनताका लागि २ हजार ४४४ वटा निजी आवास भवन निर्माण सम्पन्न गरी हस्तान्तरण भएका पनि प्रदेश सरकारले जनाएको छ। मुख्यमन्त्री एकीकृत कृषि तथा पशुपंक्षी विकास कार्यक्रमअन्तर्गत २८० वटा नमुना गाउँ सञ्चालन भइ ७ हजार हेक्टर जमिनमा खेती सुरुआत भएको सरकारको दाबी छ। त्यस्तै, खाद्यान्न बीउ उत्पादनमा सुदूरपश्चिम प्रदेश नेपालमा दोस्रो स्थान ओगट्न सफल भएको, बाजुरा र दार्चुलाका २५ हेक्टर क्षेत्रफलमा व्यावसायिक रूपमा स्याउ बगैंचा स्थापना गरिएको, कृषि उपजको बजारीकरण प्रवद्र्धनअन्तर्गत नौवटै जिल्लामा एकीकृत कृषि बजार निर्माण, कोरोना प्रभावित विदेशबाट फर्किएका ६ हजार ५ सय जनालाई कृषि स्वरोजगार बनाउन अनुदान सहयोग गरिएको प्रदेश सरकारको दाबी छ। १२३ वटा प्रसूति केन्द्र भवन, ६६ वटा शहरी स्वास्थ्य भवन, ६३ वटा समुदायिक स्वास्थ्य इकाइ गरी २५२ वटा स्वास्थ्य भवनहरू निर्माण गरी स्थानीय तहलाई हस्तान्तरण गरिएको, नौंवटै जिल्ला अस्पतालबाट एम्बुलेन्स र शव बहान सेवा सञ्चालन, १६ वटा निर्वाचन क्षेत्रमा सुविधा सम्पन्न उपकरण जडित एम्बुलेन्स वितरण र सबै जिल्ला अस्पतालमा अक्सिजन प्लान्ट जडान गरिएको प्रदेश सरकारको प्रगतिमा छ। प्रदेश सरकारले ४ वर्षमा गरेका कार्य आव २०७४७५ आव २०७५७६ आव २०७६७७ आव २०७७७८ आव २०७८७९"
प्रधानमन्त्री देउवा बीजेपी मुख्यालयमा किन गए ?,"काठमाडौं नयाँ दिल्ली : प्रधानमन्त्री शेरबहादुर देउवाले भारतको तीन दिने भ्रमणलाई राजनीतिक, कूटनीतिक र धार्मिक रूपमा उपयोग गरेका छन्। परराष्ट्रमन्त्री डा नारायण खड्काले प्रधानमन्त्री देउवा र भारतीय समकक्षी नरेन्द्र मोदीबीच सीमासम्बन्धी विषयमा राम्रो छलफल भएको जानकारी दिए। दुई देशबीच स्थापित संयन्त्रहरूमार्फत सीमासम्बन्धी विषयहरू संवाद र कूटनीतिमार्फत समाधान गर्ने कुरामा स्पष्ट भएको मन्त्री डा खड्काले बताए। भारतका लागि नेपाली राजदूत डा शंकर शर्माले प्रधानमन्त्रीको भ्रमणले दुई देशबीच संवादको ढोका खोलेको बताए। दुई देशबीच सीमालगायत सबै मुद्दामा गहन छलफल गर्न भारत सकारात्मक भएको शर्माको भनाइ छ। अब थाती रहेका विषयहरू छिटोछिटो अगाडि बढ्छन्। त्यसमा मेरो पहल रहन्छ, राजदूत डा शर्माले भने। मन्त्री डा खड्काले नेपालभारत सम्बन्धका बहुआयामिक क्षेत्रमा छलफल भएको उल्लेख गर्दै ऐतिहासिक भ्रमण भएको दाबीसमेत गरे। दुई देशबीचको सहयोगार्थ सम्बन्धलाई अझ प्रगाढ बनाउने फलदायी छलफल भयो, डा खड्काले भने, स्वास्थ्य र शिक्षा क्षेत्रमा सहयोग गर्ने, ऊर्जा क्षेत्रमा व्यापार तथा क्रस बोर्डर ट्रान्समिसन लाइन निर्माणलाई प्राथमिकता दिने, सीमापार कनेक्टीभिटीका लागि रेल सेवा सञ्चालन कार्य अगाडि बढाउने, पुल निर्माण तथा एकीकृत आन्तरिक, द्विपक्षीय व्यापार विस्तार गर्ने साथै रासायनिक मल उपलब्ध गराउने विषयमा छलफल भयो। नेपालको विकासमा भारतको सधैं साथ र सहयोग रहने आश्वासन मोदीले दिएको डा खड्काले बताए। भैरहवा र पोखरामा अवस्थित अन्तर्राष्ट्रिय विमानस्थलहरूमा सहज उडान सञ्चालनका लागि एवं नेपालमा हवाई ट्राफिकलाई मध्यनजर गर्दै नेपाललाई महेन्द्रनगर, नेपालगन्ज र जयपुरबाट थप उडान गराउने विषयमा छलफल भएको छ, उनले भने। गौतमबुद्ध अन्तर्राष्ट्रिय विमानस्थल सञ्चालनका लागि अविलम्ब इयर बोर्डर अपरेसन सहमतिका लागि भारतसमक्ष प्रधानमन्त्री देउवाले अनुरोध गरेको मन्त्री डा खड्काले बताए। भारतीय जनता पार्टी (बीजेपी)को मुख्यालय पुग्नुको रहस्य के हो भन्ने सञ्चारकर्मीको प्रश्नमा मन्त्री खड्काले भने, प्रधानमन्त्री देउवा नेपाली कांग्रेसको सभापतिको हैसियतले बिजेपी मुख्यालयमा जानुभएको हो। विभिन्न देशका पार्टीहरूसँग पनि मैत्रीपूर्ण सम्बन्ध राख्दै आएको छ। चीनको कम्युनिष्ट पार्टीसँग पनि राम्रो सम्बन्ध छ। पार्टी टु पार्टी सम्बन्ध बिस्तार गर्नका लागि उहाँ जानुभएको हो। देउवा पाँचौं पटक प्रधानमन्त्री भएको आठ महिनापछि औपचारिक भ्रमणमा शुक्रबार नयाँ दिल्ली ओर्लिएका थिए। प्रधानमन्त्री देउवाले भ्रमणको सुरुवात राजनीतिक भेटवार्ताबाट गरेका थिए। देउवा कांग्रेस सभापतिका हैसियतमा दीनदयाल उपाध्याय मार्गस्थित भारतीय जनता पार्टीको मुख्यालयमा पुगे। देउवालाई भाजपा राष्ट्रिय अध्यक्ष जेपी नड्डा र विदेश विभाग प्रमुख विजय चौथाइवालेले स्वागत गरेका थिए। पार्टी टु पार्टी सम्बन्ध मजबुत बनाउन अनुभव आदानप्रदान, युवा र महिला डेलिगेट्स आदानप्रदानबारे समझदारी भएको थियो। बारखम्बा रोडस्थित नेपाली राजदूतावासमा देउवाले कांग्रेस आईका वरिष्ठ नेता करण सिंह, जनता दलका नेता एवं राज्यसभाका पूर्वसांसद केसी त्यागी, भाजपा नेता विजय जोलीसँग भेट गरेका थिए। त्यसपछि देउवाले कूटनीतिक भेटवार्ता थालेका थिए। भारतीय विदेशमन्त्री एस जयशंकरसँग शिष्टाचार भेट गरेका देउवाले भोलिपल्ट शनिबार भारतीय समकक्षी नरेन्द्र मोदीसँग शिष्टाचार भेट तथा द्विपक्षीय वार्ता गरे। जनकपुरजयनगर रेल, सोलु करिडोर र रुपे कार्ड उद्घाटन, स्वास्थ्यचौकी हस्तान्तरणका साथै चारवटा सम्झौता गरे। कूटनीतिक रूपमा सीमा समस्या, हवाई रुट, भन्सार, जलविद्युत्लगायत विषय उठाए। मोदीले पनि नेपालको सदियौं पुरानो बहुआयामिक सम्बन्धको चर्चा गरे। देउवाले शनिबार साँझ भारतीय उद्योगी व्यवसायीसँग छलफल गर्दै नेपालमा लगानी गरी समृद्धिको अभियानमा सहभागी हुन आह्वान गरे। देउवाले आफ्नो भ्रमणलाई धार्मिक रूपमा पनि उपयोग गरे। देउवाले आइतबार उत्तर प्रदेशको धार्मिक सहर बनारसमा पूरा दिन बिताए। पत्नी आरजुसहित १५ सदस्यीय प्रतिनिधिमण्डल लिएर एयर इन्डियाको विमानबाट आएका देउवालाई लालबहादुर शास्त्री अन्तर्राष्ट्रिय विमानस्थलमा मुख्यमन्त्री योगी आदित्यनाथले स्वागत गरेका थिए। योगीसँगै देउवाले पत्नी र आफ्ना मन्त्रीहरूसहित काशी विश्वनाथ मन्दिरमा दर्शन तथा पूजापाठ गरे। कालभैरव मन्दिरमा प्रार्थना गरे। देउवाले वाराणसीस्थित ललिताघाट, पशुपतिनाथ मन्दिर परिसरमा नेपालको लगानीमा बन्न लागेको वृद्धाश्रमको भूमिपूजनसहित शिलान्यास पनि गरे। देउवाको भाजपा मुख्यालयदेखि बनारससम्म यात्राको धार्मिक सन्देश रहेको जानकारहरू बताउँछन्। हिन्दुत्वलाई महत्व दिने भाजपा र हिन्दु धर्मका प्रवर्धक योगी आदित्यनाथको आतिथ्य ग्रहण तथा भलाकुसारी धार्मिक कोणले महत्वपूर्ण छ। केही जानकार सभापतिको हैसियतमा देउवाले कांग्रेस हिदुत्वप्रति प्रतिबद्ध रहेको देखाउन खोजेको बताउँछन्। प्रधानमन्त्रीको भाजपा मुख्यालय भ्रमणलाई विदेश विभाग प्रमुख विजय चौथाइवा दुई पार्टीबीचको सम्बन्ध विस्तारका रूपमा अथ्र्याउँछन्। हिन्दू राष्ट्र नेपालको आन्तरिक मामिला भएको उल्लेख गर्दै उनले भाजपाले विश्वका सबै पार्टीसँग सम्बन्ध विस्तार गरिरहेको र यही सिलसिलामा नेपाली कांग्रेससँग सम्बन्ध स्थापित भएको प्रष्टीकरण दिए। दुई पार्टीबीच विभिन्न तहमा आदानप्रदान बढाउने र दुई बीचको सम्बन्धमा रहेका समस्या अन्य तहबाट समाधान नभए राजनीतिक रूपमा गर्न यो सम्बन्ध सघाउने उनको भनाइ छ।"
अल्झनमै बित्यो सुदूरपश्चिमको ४ वर्ष,"धनगढी : विसं२०७२ सालमा संविधान जारी भएपछि जनतामा देशको विकास र समृद्धि तीव्र गतिमा हुने आशा थियो। साथै, स्थानीय स्तरमै अधिकार आउने र प्रदेश सरकारले सबै समस्या समाधान गर्नेमा सबै ढुक्क थिए। तर, जनतामा प्रदेश सरकारका गतिविधिहरूले निरासा छाएको छ। हरेक दिन नगर क्षेत्रमा झन्डावाला गाडी आउने, साइरन बजाएर हुइँकिनेबाहेक खासै प्रगति हुन नसकेको भन्दै जनता निराश भएका हुन्।प्रदेश सरकारले अहिलेसम्म १ खर्ब १८ अर्ब ६० करोड रकमका पाँचवटा बजेट ल्याइसकेको छ। त्यसमध्ये चालू आवको ३० अर्बबाहेक ८८ अर्ब ६० करोड रकम खर्च गरिसकेको छ। तर, प्रदेशमा गौरव गर्न लायकको गतिलो योजना भने अझै देखिएको छैन। २०७८ फागुन ५ गते सरकारको ४ वर्ष पूरा भएको छ। अर्थात् ५ वर्षे कार्यकाल सकिन मात्र १० महिना बाँकी छन्। ४ वर्षमा पाँचवटा बजेट परिचालन गरेको प्रदेश सरकारको उपलब्धी बारे जनताले समीक्षा गर्न थालेका छन्। सरकारले आकर्षक नारा ल्यायो तर ती कार्यान्वयन भएनन्। कार्यकर्तामुखी बजेट, खुद्रे योजना मात्र आए। हेर्न र गौरव गर्न लायकका योजना बनेनन्, धनगढी उपमहानगरपालिका४ का शिद्धराज पनेरुले भने, प्रदेश सरकार गठन भएका बेलाका अपेक्षा जे थिए, ती सबै हराए। प्रदेश सरकारभन्दा बलियो स्थानीय सरकार भएको भान हुन थालेको स्थानीयको भनाइ छ। स्थानीय सरकारले पनि कानुन बनाएर लागू गरिरहेको छ। ससाना योजना त स्थानीय सरकारले पनि निर्माण गरिरहेको छ। हुबहु योजनाका लागि प्रदेश सरकार किन होला ?, कैलालीको धनगढी उपमहानर५ का प्रमोद पाठकले भने। अहिले स्थानीय तहको चुनावी रौनक सुरु हुन थालेको छ। टिकटको टुंगो नलागे पनि, सम्भावित उमेदवारहरू गाउँबस्ती छिर्न थालेका छन्। स्थानीय चुनावको मुखमा प्रदेश सरकारका बारेमा पनि कुराहरू उठ्न थालेका छन्। बैतडीको दोगडाकेदार७ का लक्ष्मण भट्ट भन्छन्, स्थानीय सरकार र प्रदेश सरकारले गरेको काममा केही फरक देखिएन। स्थानीय सरकारले ग्राभेल गर्छ। प्रदेश सरकारले पनि त्यही गरिरहेको छ। आखिर यी दुईबीच फरक के त ? सदनमा प्रतिनिधित्व गर्ने प्रतिपक्षी दलका नेताहरू पनि प्रदेश सरकारको गति देखेर खुसी छैनन्। उनीहरूले प्रदेश सरकार भ्रष्टाचारमा लिप्त रहेको आरोप लगाउँछन्। प्रदेश सरकारले भ्रष्टाचारलाई बढावा दियो, जनताको अपेक्षाअनुसारको काम गरेन। पूर्वाधारमा कुनै खास काम भएन। पास गरिएका ऐनहरूमा ६ महिना नपुग्दै आफू अनुकूल हुने गरी संशोधन हुँदै आए। विधि र प्रक्रियामा पनि प्रदेश सरकार फेल भयो, प्रमुख प्रतिपक्षी दल नेपाली कांग्रेस संसदीय दलका नेता डा रणबहादुर रावलले भने, पहिलो वर्ष मन्त्रीहरू नयाँनयाँ भएकाले अनुभवको कमी रह्यो भनियो। जनताले पत्याए। दोस्रो वर्ष कर्मचारीको अभावले प्रदेश सरकार तीव्र रूपमा काम गर्न सकेन भनियो। त्यो पनि जनताले पत्र्या। तर, अहिले के ले रोक्यो ? उनीहरूसँग कुनै जवाफ छैन। सुदूरपश्चिम दक्षिणमा भारत र उत्तरमा चीनसँग जोडिएको प्रदेश हो। तर, सरकारले चार वर्षमा यी २ देशसँगको पारवहनका लागि कुनै योजना बनाएन। डा रावलका अनुसार प्रदेशले गौरवका रूपमा यी दुई देशको पारवहनका लागि एक मात्र सडक योजना बनाएको भए हेर्न लायक हुन्थ्यो। तर, प्रदेश सरकार असक्षम जस्तै देखियो। प्रतिपक्षी दल नेकपा एमालेका प्रमुख सचेतक लिलाधर भट्ट पनि सरकार स्वच्छन्दकारी भएको आरोप लगाउँछन्। आफैं ऐन पारित गर्छ। पारित भइ कार्यान्वयनमा गएका ऐन आफू अनुकूल तुरुन्तै संशोधन गर्छ। यो सरकारको स्वच्छन्दकारी नीति हो, उनले भने। सचेतक भट्टले, चार वर्ष २ महिनाको अवधिमा सरकारले एक पनि गौरव गर्न लायकको योजना बताउन चुनौती दिए। सुदूरपश्चिममा सरकारले लगानी गरेको जलविद्युत् आयोजना छैन। खै त एउटा पनि आयोजना हामी बनाउँछौ भनेको ?, उनले भने, पाँचवटा प्रदेश गौरवका आयोजना छन्। ती योजना बहुवर्षीय ठेक्कामा छन्। तर, ती योजनाको बजेटभन्दा बढी बजेट सत्तामा रहेका मन्त्रीका घर जाने सडकमा विनियोजन गरिएको छ। यसलाई कसरी न्यायोचित विकास भन्ने ?, सचेतक भट्टले भने २०७४ फागुन ४ गते नेकपा माओवादी केन्द्रबाट विजयी प्रदेशसभा सदस्य त्रिलोचन भट्टको नेतृत्वमा प्रदेश सरकार गठन भएको थियो। अरू प्रदेशमा सरकारहरू परिवर्तन भइरहे पनि मुख्यमन्त्री भट्टको सरकारमा मन्त्री त परिवर्तन भए। तर, उनी ४ वर्षदेखि मुख्यमन्त्रीकै कुर्सीमा छन्। मुख्यमन्त्री परिवर्तन हुँदा नयाँ टिम बनाउँदा केही समस्या आउँछ। तर, अपरिवर्तित मुख्यमन्त्रीले किन विकासमा फड्को मार्न सकेनन् ?, प्रतिपक्षी दलका कांग्रेसका प्रदेशसभा सदस्य भरत खडकाले भने। समृद्धिको आधार सडक हो भन्दै सरकारले सुदूरपश्चिमको ९ जिल्लामा पर्ने ९ वटा सडकलाई प्रदेश गौरवका योजनाको रूपमा छनोट गयो। ती मध्येको अछामको मंगलसेनलाई तराईसँग जोड्ने छोटो दूरीको चिसापानीजंगलघाटमंगलसेन सडक ४ बितिसक्दा पनि निर्माण सुस्त छ। २०२८ मा तत्कालीन अछाम जिल्ला पञ्चायतका सभापति हरिप्रसाद भण्डारीले उक्त सडकलाई ट्र्याक्टर सडक भनेर राजा महेन्द्रसँग योजना माग गरेका थिए। राजाको पालामा सडकको योजना त बन्यो तर त्यसले पञ्चायत हुँदै प्रजातन्त्र र अहिले गणतन्त्र आउँदासमेत सडक बनेन। धनगढीअछामसम्म झन्डै ३ सय किलोमिटरको सडक छ। तर, चिसापानीजंगलघाटमंगलसेन सडक बन्यो भने त्यो ११० किलोमिटरमा छोट्टिने छ। प्रदेशले यसलाई गौरवको आयोजनाको रूपमा अगाडि बढाएपछि यसको नाम चिसापानीऋषिदहबडिमालिका सडक योजना नाम दिएको छ। त्यस्तै, बैतडीको सतबाँझश्रीभावर सडक प्रदेशको अर्को योजना हो। यो सडकले पूर्णता पाए पुर्चौडी नगरपालिका, सुर्नया गाउँपालिका र सिगास गाउँपालिकाका केही वडाका नागरिक सदरमुकमसँग जोडिने छन्। यो सडकले सीमा नाका झुलाघाट पुग्न बझाङका नागरिकलाई समेत सहज हुनेछ। अहिलेसम्म त्यो सडक कालोपत्रे भइसक्नुपर्ने हो। तर, भएको छैन, बैतडी उद्योग वाणिज्य संघका अध्यक्ष नरबहादुर चन्दले भने। अर्को गौरवको आयोजना हो, दार्चुलाको खलंगाखारपारीबगरखण्डेश्वरी सडक। उक्त सडकमा १८ किलोमिटर कालोपत्रे गर्न ठेक्का सम्झौता भएको छ। खलंगाखारखण्डमा ९ किलोमिटर पारी बगरखण्डेश्वरीखण्डमा ९ किलोमिटर कालोपत्रे गर्न ठेक्का सम्झौता भएको पूर्वाधार विकास कार्यालय बैतडीले जनाएको छ। बाजुराको खप्तड मार्तडी सडक (सिंगडाकाँडाजयबाग्यश्वरीगैरीखाद डोगडी आटिचौर मार्तडी सडक) खण्डमा पनि ठेक्का भएका छन्। तर, बजेट कम भएका कारण त्यो सडक पनि कछुवा गतिमा छ। त्यस्तै, डडेल्धुराको दैजीजोगबुडापोखराढुंगाडबझाङ सडकको पनि केही कालोपत्रे भएको छ। यसमा चारवटा पोखराबेलापुरखण्ड, सलौनचिरकिटेखण्ड, जोगबुडागाईबादेखण्ड र गाईबादेलिप्नाखण्ड समेटिएका छन्। जोगबुडागाईबादेखण्डको ७ करोड १९ लाखमा ठेक्का भएबाहेक अरू सडक योजनाहरूको ठेक्का नै लागेको छैन। अहिले केही सडकका लागि टेन्डर आह्वान गरिएको र त्यसको प्राविधिक प्रस्ताव मूल्यांकन भइरहेको पूर्वाधार विकास कार्यालय डडेल्धुराले जनाएको छ। कैलालीको भजनीखीमडीठूलीगाड सडक योजना पनि गौरवको योजना हो। यो भजनीको छोटी भन्सारबाट सुरु भएर लालबोझी, भजनी, जोशीपुर, फल्लेविसौन, सल्लेरी, रक्सा, कोल्तडी हुँदै खीमडी जोड्नेछ। यसवर्ष प्रदेश गौरवका योजनाका लागि बजेट कम विनियोजन भएको भन्दै सरकारको आलोचनासमेत भएको थियो। प्रदेश व्यवस्थापिका संसद्ले अहिलेसम्म ५६ वटा ऐन पारित गरेको छ। तर, तीमध्ये धेरै ऐन अहिले पनि कार्यान्वयनमा आएका छैनन्। लामो समयसम्म पारित गरेर पनि दराजमै रहेको लोक सेवासम्बन्धी ऐन बल्ल कार्यान्वयनको चरणमा गएको छ। कर्मचारी अभाव देखाएर राख्ने तर पारित भएको उक्त ऐनअनुसार कर्मचारी पदपूर्ति नगरिनुले पनि प्रदेश सरकारको क्षमतामाथि प्रश्न उठाउन थालिएको छ। २०७८ असोज १५ गते प्रदेश व्यवस्थापिकाको बर्खे अधिवेशन बन्द भएको थियो। ६ महिनाभित्र अर्को बैठक बोलाइसक्नुपर्ने संवैधानिक व्यवस्था अनुसार चैत १३ गते संसद्को हिउँदे अधिवेशन सुरु त भएको छ। तर, विधेयक उत्पादन नभएका कारण त्यो अहिले स्थगित छ। चारवटा विधेयक दर्ता छन्, त्यसमा पनि निजामती कर्मचारी र प्रदेश प्रहरीसम्बन्धी विधेयकमा सहमति जुटन सकेको छैन। ती दुवै छलफलकै क्रममा छन्। त्यस्तै, दलित सशक्तीकरण र दुग्ध व्यवसायसम्बन्धी विधयेकमा छलफल भइरहेका छ प्रदेशसभाका सभामुख अर्जुन बहादुर थापा बताउँछन्। उनले अहिले पनि प्रदेश प्रहरी र निजामती कर्मचारीका लागि बनेको विधेयकलाई राजनीतिक दलहरूले संघीय कानुनसँग बाझिएमा तुरुन्तै संसोधन गर्ने आँट गरेर पास गरिनुपर्ने बताए। प्रदेशको प्रहरी परिचालनको अधिकार छ। तर, ऐन बनाउन सकिएको छैन। शान्ति सुरक्षामा प्रदेश सरकारको कुनै हस्तक्षेपकारी भूमिका छैन। प्रदेशको अनुसन्धान ब्युरो बनाउने अधिकार छ तर विधेयक उत्पादन हुँदैन, सभामुख थापाले भने। प्रदेश सरकारले कैलालीको गोदावरी नगरपालिकाको तेघरीमा स्थायी राजधानी बनाउन ३ वर्षअघि निर्णय गरेको थियो। गोदावरी२ र ४ पर्ने तेघरी वन फाँडेर प्रदेश राजधानी निर्माण गर्ने सरकारको प्रस्ताव प्रदेशसभाबाट पारित हुँदा पनि चर्को विरोध भएको थियो। प्रदेशसभाको २०७५ असोज १२ गतेको बैठक बसेको दोस्रो अधिवेशनको ४६औं बैठकले तेघरीमा स्थायी राजधानी बनाउने निर्णय गरेको थियो। घना वनक्षेत्र मासेर प्रदेश राजधानी बनाउने निर्णयविरुद्वको अहिले पनि सर्वोच्च अदालतमा मुद्दा विचाराधीन छ। डोटीका अधिवक्ता देवीकुमारी जोशी र सोही जिल्लाका अर्का अधिवक्ता मनिसकुमार श्रेष्ठले तेघरी वनक्षेत्र मासिन थालेको र डोटीका पुराना संरचना अलपत्र पर्ने भएकाले त्यस निर्णयलाई रोक्न माग गरेका छन्। प्रदेश राजधानी बनाउने निर्णयको मुद्दा सर्वोच्च अदालतमा धेरैपटकपेसी चढ्यो तर सुनुवाइको पालो नै आएन, सुदूरपश्चिम प्रदेशका मुख्य न्यायाधिवक्ता कुलानन्द उपाध्यायले भने। मुख्यमन्त्री र मन्त्रीहरू भने स्थायी राजधानी निर्माणमा संघीय सरकार बाधक बनेको भन्दै उम्किने गरेका छन्। गत वर्ष जेठ ३० गते प्रदेशसभामा सरकारको नीति तथा कार्यक्रममाथि उठेका प्रश्नको जवाफ दिने क्रममा पनि मुख्यमन्त्री त्रिलोचन भट्टले राजधानीलाई जग्गा प्राप्तिको लागि पठाएको फाइल नै संघीय सरकारको वन मन्त्रालयले हराइदिएको बताएका थिए।संघीय सरकारबाट जग्गा हस्तान्तरण नहुँदा राजधानी निर्माणको काम अघि बढन नसकेको सुदूरपश्चिम प्रदेशका मुख्य सचिव रामेश्वर दंगालले बताए। प्रदेश सरकारले सार्वजनिक गरेको ४ वर्षको प्रगतिमा आफूले धेरै काम गरेको देखाएको छ। ४ वर्षमा १७१९ किलोमिरट पक्की र २७२ किलोमिटर कच्ची कुलो निर्माण गरिएको, १२३ वटा डिप ट्युवेल निर्माण गरी १२ हजार ५५२ हेक्टर क्षेत्रफलमा सिँचाइ सुविधा पुगेको सरकारको प्रगतिमा छ। सरकारले खानेपानी तथा सरसफाइतर्फका ४२८ वटा योजना (नयाँ तथा पुनर्निर्माण) सम्पन्न भई कुल १ लाख ६ हजार ८२३ जनसंख्या लाभान्वित भएका, ३०६ किलोमिटर पक्की सडक (कालोपत्रे), २९५ किलोमिटर खण्डास्मित (ग्राबेल) र १३२० किलोमटिर माटे सडक निर्माण भएको सरकारको दाबी छ। १४ वटा सडक पुल र ३३ वटा झोलुङ्गे पुल निर्माण भएका, लक्षित वर्गका जनताका लागि २ हजार ४४४ वटा निजी आवास भवन निर्माण सम्पन्न गरी हस्तान्तरण भएका पनि प्रदेश सरकारले जनाएको छ। मुख्यमन्त्री एकीकृत कृषि तथा पशुपंक्षी विकास कार्यक्रमअन्तर्गत २८० वटा नमुना गाउँ सञ्चालन भइ ७ हजार हेक्टर जमिनमा खेती सुरुआत भएको सरकारको दाबी छ। त्यस्तै, खाद्यान्न बीउ उत्पादनमा सुदूरपश्चिम प्रदेश नेपालमा दोस्रो स्थान ओगट्न सफल भएको, बाजुरा र दार्चुलाका २५ हेक्टर क्षेत्रफलमा व्यावसायिक रूपमा स्याउ बगैंचा स्थापना गरिएको, कृषि उपजको बजारीकरण प्रवद्र्धनअन्तर्गत नौवटै जिल्लामा एकीकृत कृषि बजार निर्माण, कोरोना प्रभावित विदेशबाट फर्किएका ६ हजार ५ सय जनालाई कृषि स्वरोजगार बनाउन अनुदान सहयोग गरिएको प्रदेश सरकारको दाबी छ। १२३ वटा प्रसूति केन्द्र भवन, ६६ वटा शहरी स्वास्थ्य भवन, ६३ वटा समुदायिक स्वास्थ्य इकाइ गरी २५२ वटा स्वास्थ्य भवनहरू निर्माण गरी स्थानीय तहलाई हस्तान्तरण गरिएको, नौंवटै जिल्ला अस्पतालबाट एम्बुलेन्स र शव बहान सेवा सञ्चालन, १६ वटा निर्वाचन क्षेत्रमा सुविधा सम्पन्न उपकरण जडित एम्बुलेन्स वितरण र सबै जिल्ला अस्पतालमा अक्सिजन प्लान्ट जडान गरिएको प्रदेश सरकारको प्रगतिमा छ। प्रदेश सरकारले ४ वर्षमा गरेका कार्य आव २०७४७५ आव २०७५७६ आव २०७६७७ आव २०७७७८ आव २०७८७९"
"हक पाइयो, सूचना पाइएन","काठमाडौं : झापाका बलबहादुर प्रधानले पशुपति क्षेत्र विकास कोषमा २०७८ वैशाख ९ गते तीन बुँदामा सूचना मागे। कार्यालय सहयोगीका रूपमा कार्यरत प्रधानले आफूलाई कोषले हाजिर हुन नदिने निर्णय गरेकामा कारण मागेका थिए। सूचनाको हकबमोजिम सबै प्रक्रिया पूरा गरे पनि दुई महिनासम्म मागेको सूचना पाएनन्। २०७८ असार १४ गते दोस्रो पटक निवेदन दिए। पुनः नपाएपछि राष्ट्रिय सूचना आयोगमा पुनरावेदन गरे। आयोगले २०७८ असार ३१ गते उपलब्ध गराउन आदेशसहितको पत्र पठायो। तब आयोगलाई पनि बेवास्ता गर्ने काम सुरु भयो। दोस्रोपटक साउन ४ र तेस्रोपटक भदौ २० मा आयोगले पत्र पठाएर ताकेता गर्यो। तर, सूचना आएन। त्यसपछि कोषका प्रमुख कार्यकारी अधिकृत डा घनश्याम खतिवडालाई आयोगले कारबाही गर्यो। राष्ट्रिय सूचना आयोगले गत कात्तिक १५ गते सूचना उपलब्ध नगराउने पशुपति क्षेत्र विकास कोषका कार्यकारी निर्देशक डा घनश्याम खतिवडाविरुद्ध गरेको निर्णय। आयोगले १५ हजार जरिवाना तोकेको थियो। खतिवडा कात्तिक १७ गते सूचनाको हकसम्बन्धी ऐनको व्यवस्थाबमोजिम १५ हजार जरिवानामा परे। प्रधानले माग गरेको सूचना केही समयपछि हुलाकमार्फत पाए। सूचना पाउन निकै गाह्रो भएको उनको अनुभव छ। घटना २सिन्धुपाल्चोकका आदित्य दाहालले पद्मकन्या क्याम्पसमा सूचना माग गरे। उनले २०७३७४ देखि २०७५७६ सम्मको आन्तरिक र महालेखापरीक्षकको अन्तिम प्रतिवेदनको प्रमाणित प्रतिलिपि खोजेका थिए। दाहालले उक्त क्याम्पसमा सूचना अधिकारी तोकिएको छछैन, सूचना अधिकारी भए नियुक्ति गर्ने निर्णयका साथै नियुक्ति पत्रको प्रमाणित प्रतिलिपिसमेत माग गरे। तर, पाएनन्। उनले कानुनअनुसार आयोगमा २०७७ पुस २३ गते पुनरावेदन गरे। आयोगले सूचना दिन भन्यो। तर, क्याम्पसले टेरेन। आयोगले पद्मकन्या क्याम्पस बागबजारका प्रधानाध्यापक धनप्रसाद पण्डितलाई १५ हजार जरिवाना गर्यो। घटना ३सिन्धुपाल्चोककै रामप्रसाद दाहालले २०७६ असारमा नेपाल खुला विश्वविद्यालयमा २०७६ पुस ३ गते उत्तर पुस्तिकाको प्रमाणित प्रतिलिपि माग गर्दै निवेदन दिए। उनले शिक्षणतर्फको (करार) पदपूर्तिअन्तर्गत विकास व्यवस्थापन तथा प्रशासन विषयको आफ्नो उत्तरपुस्तिकाको प्रमाणित प्रतिलिपि माग गरेका थिए। तर, तोकिएको समयमा पाएनन्। उनी पनि आयोग पुगे। आयोगको इजलासले २०७६ फागुन २ गते तत्काल सूचना दिन आदेश दियो। त्यसपछि विश्वविद्यालयले सूचना नदिने भन्दै धम्क्यायो। दाहालले पुनः २०७७ साउन १८ गते आयोगमा उजुरी दिए। आयोगले खुला विश्वविद्यालय ललितपुरका पदपूर्ति समिति अध्यक्ष राजकुमार पोखरेललाई ५ हजार रुपैयाँ जरिवाना गर्ने आदेश गर्यो। यी प्रतिनिधि घटनाले संविधानले नै दिएको सूचनाको हक प्रयोग गर्दा पनि सूचना पाउन कति गाह्रो छ भन्ने प्रस्ट पार्छ। सार्वजनिक निकाय अपारदर्शी रहेको पुष्टि गर्छ। संविधानको धारा २७ मा लेखिएको छ, प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। तर, कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन। संविधानको यो व्यवस्था कार्यान्वयन गर्न सूचनाको हकसम्बन्धी ऐन २०६४ बनेको छ। सार्वजनिक निकायले आफ्नो कार्यालयमा रहेको सूचना प्रवाह गर्ने प्रयोजनका लागि सूचना अधिकारीको व्यवस्था गर्नेछ, दफा ६ (१) मा लेखिएको छ। सूचना प्राप्त गर्न सूचना अधिकारीसमक्ष निवेदन दिनुपर्ने व्यवस्था छ। बढीमा १५ दिनभित्र सूचना उपलब्ध गराउनुपर्ने कानुनी व्यवस्था छ। सूचना अधिकारीले नमाने सात दिनभित्र कार्यालय प्रमुखसमक्ष उजुरी दिन सकिने भनिएको छ। प्रमुखको निर्णयउपर चित्त नबुझे राष्ट्रिय सूचना आयोगमा ३५ दिनभित्र पुनरावेदन दिन सक्ने दफा १० मा उल्लेख छ। २०६५ वैशाख २२ मा स्थापना भएको आयोगले उजुरी परेकामध्ये ३० जनालाई कारबाही गरेको छ। कारबाहीमा परेकाहरूले १ सय १ रुपैयाँदेखि १५ हजारसम्म जरिवाना तिरेको आयोगका सूचना अधिकारी विश्वबन्धु पौडेल बताउँछन्। पशुपति क्षेत्र विकास कोषले निवेदक बलबहादुर प्रधानलाई हुलाकमार्फत पठाएको सूचना । आफूलाई कार्यालय सहयोगी पदबाट हटाएको विषयमा सूचना माग गर्दै उनी आयोग पुगेका थिए । फ्रिडम फोरम नेपालका कार्यकारी प्रमुख तारानाथ दाहालका अनुसार ब्युरोक्रेसीमा सूचना लिन धेरै समस्या छन्। सूचना प्रणाली व्यवस्थित छैन। उनीहरू नागरिकप्रति उत्तरदायी र जवाफदेही हुन चाहँदैनन्। उनका अनुसार सूचना माग्ने प्रवृत्ति पनि कम छ। मागेकाले पाउँदैन्। मूल कारण संविधानले दिएको हकको कार्यान्वयन पक्ष कमजोर, खुलापन र पारदर्शिता नहुनु नै हो, दाहाल भन्छन्, दुई दशकदेखि सूचनाको हक र अधिकारका लागि लडेँ हालसम्म करिब १० हजारभन्दा बढी सूचना माग गर्दाको अनुभव हो यो। उनी आफैंले कुनै मागेका ६७ वर्ष हुँदा पनि नपाएको सुनाउँछन्। निरन्तर दौडिँदा पनि आधा मात्रै सूचना पाइयो, उनी भन्छन्, थुप्रै तितामीठा अनुभव छन् म सँग। सूचनाकै लागि मुद्दामालिला गर्नु परेको अनुभव पनि उनीसँग छ। भन्छन्, सूचना माग्ने पनि पर्याप्त छैनन्। शासकीय, स्वार्थी र विभेदकारी चिन्तन छ। लोकतान्त्रिक पद्धतिमा सूचनाको हक नागरिकको अधिकार मानिन्छ। २०६४ सालमा सूचनाको हक आए पनि यतिका वर्षसम्म पनि नागरिकले सहज रूपमा सूचना पाउन सकेका छैनन्। एउटा सूचनाका लागि महिनौंसम्म कार्यालय धाउनुपर्ने बाध्यतामा छन्। सूचना नपाएकै कारण आयोगमा पुनरावेदन तथा उजुरी गर्नेको संख्या हरेक वर्ष बढेको आयोगको तथ्यांकले देखाउँछ। नागरिक सचेत बन्दै सूचना माग्ने क्रम बढेको र सूचना नपाएकै कारण उजुरी दिने संख्या पनि धेरै रहेको प्रमुख आयुक्त महेन्द्रमान गुरुङ बताउँछन्। चालू आर्थिक वर्षको ९ महिनामा १ हजार २३ वटा उजुरी तथा पुनरावेदन परेका छन्। सूचना माग्ने र नपाए उजुरी गर्नाले सार्वजनिक प्रशासनलाई पारदर्शी, उत्तरदायी र जवाफदेही बनाउन मद्दत पुग्नुका साथै सुशासन कायम गर्न सघाउ पुग्ने प्रमुख आयुक्त गुरुङ बताउँछन्। आयोगमा उजुरी बढ्नु भनेको माग गरेको सूचना नपाउनु हो। यो हुनु सार्वजनिक निकायमा बेथितिको संकेत भएको बताउँछन् आयुक्त गुरुङ। हामी पुरानै कल्चरमा छांै। लुकाउनुपर्छ भन्ने सोच छ। लामो समयदेखि गोपनीयताको संस्कारमा हुर्केका कर्मचारी छन्। उनी भन्छन्, सूचनाको हक पढेरै लोकसेवा पास गरेका कर्मचारी पनि सूचना लुकाउन चाहन्छन्। विश्वका १ सय ३० भन्दा बढी मुलुकमा सूचनाको हकसम्बन्धी कानुन छ। प्रक्रिया पनि सहज छ। दिन मिल्ने सूचना नागरिकको अधिकार हो। दिन नपर्ने कुराको सूचना दिन मिल्दैन भनी लिखित रूपमा लेखेर दिनुपर्छ। दिन र लिन सहज प्रक्रिया भए पनि लुकाउने परिपाटी छ, गुरुङले भने। गुरुङका अनुसार अधिकांश निकायमा सूचना अधिकारीबाट सूचना दिइएको पनि छ। नपाएको अवस्थामा थुप्रै पुनरावेदन पनि परेको छ। सरकारी निकायमा जागिर खाँदा त कोर्षमा नै छ। सूचनाको हकसम्बन्धी परीक्षामा पढेरै आउनुपर्छ। कर्मचारीले थाहा नपाउने भन्ने हँुदैन्। तर, सबैले दिँदैनन् भन्ने पनि होइन्, गुरुङ भन्छन्। पूर्वआयुक्त यशोधा तिमल्सिना स्थानीय तहका पदाधिकारीले सूचनाको हकले सुशासन कायम गर्न, पारदर्शिता र जवाफदेहिताको अभ्यास गर्ने सके सूचना प्रवाहमा सहायक सिद्व हुने बताउँछिन्। भनिन्, सरकारी कर्मचारीले आफू कुनै गलत क्रियाकलापमा सम्लग्न भएको वा हाकिम सम्लग्न भए सूचना दिन आनकानी गर्छन्। गलत प्रवृत्ति नभएकाले दिएको पनि देखिन्छ। नेपालको संविधान : २७ सूचनाको हकः प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। तर, कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन। जागौं नेपाल राष्ट्रिय अभियानका केन्द्रीय संयोजक दीपक आचार्य सूचनाको हकसम्बन्धी कानुन बने पनि राज्यले व्यवस्थित तरिकाले कार्यान्वयन गर्न नसकेको बताउँछन्। भन्छन्, २०६४ मा सूचनाको हकसम्बन्धी कानुन आए पनि ४ वर्षसम्म कहीँ कतै कार्यान्वयन भएन। कार्यालयमा सूचना अधिकारी तोक्न कार्यालयलाई पनि अनुरोध गरियो। अहिले धेरै सुधार आएको छ। ९९ प्रतिशत कर्मचारी तलब सेवा सुविधाभन्दा बाहिर गलत तरिकाले आयआर्जन गर्छन् गर्ने भएकाले पनि सूचना दिन आनाकानी गर्ने उनको दाबी छ। महालेखा र सरकारी कार्यालय लगायतले गर्ने अनुगमन केवल बिरालो बाँधेर श्राद्ध गरे जस्तो मात्रै भएको आचार्यले बताए। तल्लो तहका निकायमा सूचनाको व्यवस्थापन पनि राम्रोसँग नहुँदा समस्या भएको आचार्य बताउँछन्। भन्छन्, एउटा कर्मचारीले गरेको काम सरुवा भएपछि अर्कोले थाहा पाउँदैनन्। केन्द्रीकृत प्रणाली राम्रो नभएकाले सूचना पाउन गाह्रो छ। मिहिनेत गर्न पनि चाहँदैनन् र सूचना माग्न जाँदा आतंक मच्चाएको महसुस गर्छन्। पारदर्शी र व्यवस्थित बनाउन अझै सरकारको ध्यान जानुपर्ने उनको भनाइ छ। वरिष्ठ पत्रकार धर्मेन्द्र झा कानुनअनुसार कार्यान्वयन हुन नसकेको बताउँछन्। भन्छन्, सरकार र सार्वजनिक निकाय सूचनाको हक प्रतिइमान्दार भएको देख्दिनँ। यो प्राथमिकतामा परेको छैन। कतिपय ठाउँमा सूचना अधिकारी छैनन्। कार्यालयको आन्तरिक कुरा सूचना अधिकारीलाई दिइँदैनन्। सूचना आयोगलाई पनि कमजोर बनाउने काम राज्यले गरेको उनी बताउँछन्। सरकारले आयोगलाई पनि नीतिगत रूपमा कमजोर बनाएको छ। सूचनाको हक राज्यले नै प्राथमिकतामा नलिँदा समस्या बेर्होनु परेको छ। आयोगमा पुनरावेदन प्राप्त भएपछि सम्बन्धित सार्वजनिक निकायलाई लिखित जवाफ माग्ने कानुनी व्यवस्था छ। आयोगले सूचनाको हकसम्बन्धी ऐनको दफा १० बमोजिम सूचना दिन पर्ने हो भने देऊ भनेर समय तोक्छ भने नदिनुपर्नेलाई खारेज गर्छ। सूचनाको स्वतस्फुर्त प्रकाशन (पीडीएमएफ) को व्यवस्था गर्नुपर्छ। आयोगले सूचना दिवसको उपलक्ष्यमा सूचनाको हकको क्षेत्रमा उत्कृष्ट योगदान गर्ने सूचना अधिकारीसँगै सूचना अभियान कर्तालाई सम्मान र पुरस्कृत गर्ने गरेको छ। सूचनाको हकसम्बन्धी ऐन र कार्यान्वयन सुशासन प्रवर्धनमा राम्रो गर्नेलाई पुरस्कृत गरेको हो। पुरस्कृत व्यक्ति धुव्रराज पौडेल भन्छन्, सूचनाको हकसम्बन्धी राम्रोसँग अध्ययन गरेको व्यक्तिले सूचना लुकाउँदैन। सूचना भनेको जनताका लागि हो भनेर कर्मचारीले बुझ्नुपर्छ। उनका अनुसार नेपालको संरचना सिस्टममा केही अफ्ठ्यारा पनि छन्। हरेक कार्यालयका सबै आन्तरिक कुरा सूचना अधिकारीको पहँुचमा हुँदैन। कार्यालयको दायित्व सूचनाको अपडेट राख्नुपर्ने छ तर सबै कार्यालयमा सूचना व्यवस्थित गरिँदैन्। त्यसैले माग्ने बेलामा सहज रूपमा उपलब्ध हँुदैन। राष्ट्रिय युवा परिषद्मा रहँदा आफूले यो सूचनालाई सूचनाको स्वतःस्फुर्त प्रकाशन (पीडीएम एफ) मार्फत व्यवस्थापन गरेको उनी बताउँछन्। राष्ट्रिय युवा परिषद्मा धेरै व्यवस्थित काम गरेको उनको अनुभव छ। प्रमुख आयुक्त गुरुङका अनुसार कोभिडको समयमा पनि ७ सय ५३ भन्दा बढी पुनरावेदन परेका थिए। त्यसमा ७ सय ४२ पटाको फैसला भएको थियो। उनले भने, अधिकांश सूचना दिनुपर्छ भन्ने फैसला भयो। पाँचवटा दिनुनपर्ने विषयमा थिए। उजुरी परेको अवस्थालाई हेर्दा ७३ प्रतिशत स्थानीय तहसँग समबन्धित सूचना नपाएको पुनरावेदन परेका थिए। आयोगमा उजुरी तथा पुनरावेदनमध्ये अर्थ तथा वित्तीय, न्याय तथा कानुन, स्थानीय प्रशासन, स्वास्थ्य तथा जनसंख्यालगायत विविध क्षेत्रसँग सम्बन्धित धेरै छन्। विगत ५ वर्षको उजुरी तथ्याङ्कलाई हेर्दा आर्थिक वर्ष २०६५०६६ मा १२ वटा उजुरी तथा पुनरावेदन परेका थिए। २०६६०६७ मा ३९ वटा, २०६७०६८ मा ४७ वटा र २०६८०६९ मा १३६ वटा उजुरी परेको तथ्यांक छ। चालू आर्थिक वर्षको ९ महिनामा १ हजार २३ वटा निवेदन, उजुरी तथा पुनरावेदन परेका छन्। हामी पुरानै कल्चरमा छौं। लुकाउनुपर्छ भन्ने सोच छ। लामो समयदेखि गोपनीयताको संस्कारमा हुर्केका कर्मचारी छन्। सूचनाको हक पढेरै लोकसेवा पास गरेका कर्मचारी पनि सूचना लुकाउन चाहन्छन्।महेन्द्रमान गुरुङ  प्रमुख आयुक्त, राष्ट्रिय सूचना आयोग सरकारी कर्मचारीले आफू कुनै गलत क्रियाकलापमा संलग्न भएको वा हाकिम संलग्न भए सूचना दिन आनकानी गर्छन्। गलत प्रवृत्ति नभएकाले दिएको पनि देखिन्छ। यशोदा तिमल्सिना  पूर्वआयुक्त, राष्ट्रिय सूचना आयोग संविधानले दिएको हकको कार्यान्वयन पक्ष कमजोर, खुलापन र पारदर्शिता नहुनु मुख्य समस्या हो। दुई दशकदेखि सूचनाको हक र अधिकारका लागि लडेँ। तारानाथ दाहाल  कार्यकारी प्रमुख, फ्रिडम फोरम नेपाल"
कस्तो मज्जा है रेलैमा,"जनकपुरधाम : कस्तो मज्जा है रेलैमा हिन्दी चलचित्रको यो नेपाली भाषाको गीत टिकटकमा बजाउँदै आइतबार रेल यात्रामा थिए १९ वर्षीय राहुल साह। उनीसँग साथीहरूको हुलै थियो। उनीहरू नेपाल रेलवेको पहिलो यात्रा गरिरहेका थिए। राहुललाई टिकटक बनाउन भ्याइनभ्याई देखिन्थ्यो। जनकपुरबाट बिहान ११ बजे रेल चढेका यी युवा १२:४५ मा भारतको जयनगर पुगे। जयनगर बजारमा करिब तीन घण्टा घुमघाम र किनमेल गरे। उताबाट जनकपुरका लागि ७० रुपैयाँको टिकट काटेर अपराह्न घर फर्किंदै थिए। साह्रै रमाइलो भयो रेल चढ्दा,राहुलले भने, मैले इन्डियन रेलहरू पनि चढेको छु। तर, आफ्नो देशको रेलमा घुम्न पाउँदा मज्जा नै बेग्लै भयो। जयनगर घर भएकी सोनिया सिंह पति निरञ्जनसँग जनकपुर आउँदै थिइन्। जनकपुरमा रामसीताको बिहे भएको हो। यहाँ नवविवाहित जोडिले मन्दिरमा आशीर्वाद लिए भने दाम्पत्य सुखमय हुन्छ भन्ने सुनेको थिएँ। तर, बाटो सहज नभएकाले आउन सकेका थिएनौं, निरञ्जनले भने, हिजो मात्रै रेल चालु भएको थाहा पाएपछि आज घुम्न आइहाल्यौं। एकदुई दिन बसेर घुमफिर गरी फेरि रेलबाटै फर्किन्छौं। रेलका यात्रुसँगै आइतबार परवाहा स्टेसनबाट जनकपुरदेखि कुर्था स्टेसनसम्म यात्रा गर्ने मौका मिल्यो। जनकपुर रेलवे स्टेसन आठ वर्षपछि गुलजार भएको देखिन्छ। काउन्टरमा टिकट काट्नेको भीड लाग्न थालेको छ। यात्रुहरू प्रतीक्षालयमा रेल कुरेर बसेको देखियो। प्रधानमन्त्री शेरबहादुर देउवा र भारतीय समकक्षी नरेन्द्र मोदीले शनिबार नेपाल रेलवेको उद्घाटन गरेपछि आइतबारदेखि सेवा पुनः सञ्चालन भएको हो। यससँगै यात्रा गर्न सर्वसाधारण निकै उत्साहित देखिएका छन्।फूलै फूलले सजिएको रेलमा चढेर यात्रा गर्दा त बिहेमा जन्ती गएझैं रमाइलो भएको छ, यात्राका क्रममा निकै खुसी देखिएका २५ वर्षीय सुमित ठाकुरले भने, देर आए पनि रेलगाडी दुरुस्त छ। अब त महिनामा दुईपटक जयनगर बजार गइन्छ नै। इलेक्ट्रोनिक टिकट उपलब्ध गराउने व्यवस्था मिलाइएको छ। तर, पहिलो दिन इन्टरनेट अवरुद्ध हुँदा हातले नै नाम लेखेर जनकपुर स्टेसनमा टिकट काटिएको थियो। टिकट लिन जाँदा यात्रुले परिचयपत्र अनिवार्य देखाउनुपर्छ। नेपालीले नेपाली पहिचानपत्र र भारतीयले आधारकार्ड वा अन्य पहिचानपत्र उपलब्ध गराएपछि मात्रै टिकट दिने गरिएको छ। काउन्टर सञ्चालन नभएका स्टेसनबाट यात्रा गर्दा रेलभित्रै टिकट हेर्र्ने कर्मचारीले इलेक्ट्रोनिक टिकट तत्काल उपलब्ध गराउने गरेका छन्। पहिलो दिन भएकाले धेरै जनाले टिकट कहाँ काट्ने थाहा नपाएरै यात्रा गरेका थिए, नेपाल रेलवेका टिकट कर्मचारी अनिल पासवानले अन्नपूर्ण पोस्ट्सित भने, धेरैजसोले यात्राकै क्रममा टिकट कटाए। बिस्तारै सबै स्टेसनमा मेसिनको बन्दोबस्त गरी टिकट काट्ने व्यवस्था मिलाइनेछ। पहिलो दिन भए पनि बिहान र बेलुका दुवै रेल यात्रुले भरिभराउ थियो। वाताअनुकूलित बगीको व्यवस्थापनसमेत गरिएको छ। तर, भाडादर बढी हुँदा ती पहिलो दिन खाली नै थिए। जनकपुरबाट जयनगरसम्म सामान्य भाडादर ७० रुपैयाँ निर्धारण गरिएको। एसी कोचको भाडा ३५० रुपैयाँ छ। इनर्वाको सामान्य ६० र एसी कोचको ३००, खजुरीको सामान्य ५५ र एसी कोचको २७५, महिनाथपुरको सामान्य ३५ र एसी कोचको १७५, वैदेही २५ र एसी कोचको १२५, परवाहा र कुर्थाको २० र एसी कोचको १०० रुपैयाँ भाडादर नेपाल रेल्वे कम्पनी लिमिटेडले निर्धारण गरेको छ। रेलभित्र अत्याधुनिक साउन्ड मेसिन प्रयोग गरी स्टेसनबारे जानकारी गराइन्छ। जसकारण यात्रुलाई आफू जानेआउने ठाउँको विषयमा अलमल नभई यात्रा गर्न सहज छ। पहिलाको रेलभन्दा त धेरै राम्रो छ, परवाहाबाट जनकपुर आएका ८० वर्षीय श्यामदासले यात्राको अनुभव सुनाए, सिटहरू पनि बस्न निकै आरामदायी छन्। गाडीभित्र पंखा छ। शौचालय छ र बेलाबेलामा उत्रिने ठाउँहरूका बारेमा पनि भन्छ, त्यसैले निकै सजिलो छ नि ! उनले न्यारोगेजमा चढेको दिन सम्झिँदै भने, पहिलापहिला त हामी रेल चढ्न आउँदा निकै अप्ठ्यारो हुन्थ्यो। त्यो बेला मान्छेहरू रेलको बगीमाथि पनि बसेर यात्रा गर्थे। कुनै सिस्टम नै थिएन। जनावर बोकेझैं रेलमा मान्छे कोचाकोच हुन्थ्यो। तर, यो नयाँ रेलमा सिस्टम होस् र राम्ररी चलोस् भन्ने आशा छ। बिहानको रेल चढी जनकपुर घुम्न आएका जयनगरका अशोक साह अपराह्न ४:४० मा जनकपुर स्टेसनमा फर्किने टिकट कटाउँदै थिए। कस्तो रहेछ नेपालको रेल हेर्न आएको थिएँ, अशोकले प्रफुल्लित मुद्रामा भने, दिनभर जनकपुर घुमफिर गरेँ। अब साँझको रेलबाट घर फर्किन्छु। रेल सञ्चालनले म त धेरै खुसी छु। उनका अनुसार पहिला जनकपुर आउन इनरुवा भएर तीन घण्टा धुलोधक्कर खाँदै बसमा कोचिएर यात्रा गर्नुपथ्र्याे। भाडा पनि तीन गुणा महँगो थियो। तर, अब निकै सजिलो हुने भयो। भाडा पनि धेरै कम छ अब नेपाल घुम्न आउनेका लागि साह्रै सुविधा भयो, उनले भने। रेल सञ्चालनले बेटी रोटीको सम्बन्धलाई फेरि गति दिने जनकपुर महावीर चोकका अमन गुप्ताको बुझाई छ। हाम्रा प्रायः नातेदार भारतमै छन्। मेरो ससुराली पनि भारतमै छ। पहिले रेल हुँदा भारत जान निकै सहज थियो। बीचमा माओवादी द्वन्द्वकालदेखि यो यात्रा शिथिल भयो। मधेस आन्दोलनपछि त बन्दनै भयो, गुप्ताले भने, तर, अहिले फेरि रेल यात्रा सुरु भएको छ। यसले दुई देशबीचको सम्बन्ध सुधारका साथै बेटी रोटीको सम्बन्धलाई पनि बलियो बनाउँछ। जयनगरजनकपुर रेल सेवा सञ्चालन भएपछि आइतबार रेल चढेका यात्रु । नेपाल रेलवे कम्पनीले दैनिक दुई पटक रेल सेवा सञ्चालन हुने तालिका सार्वजनिक गरेको छ। तर, यात्रुको चाप हेरी यसलाई परिमार्जनसमेत गर्न सकिने महाप्रबन्धक निरञ्जन झाले बताए। एक पटकमा १३ सय यात्रु बोक्ने क्षमता भएको रेलमार्फत प्रतिदिन हजारौं यात्रीले जनकपुरको यात्रा गर्ने मौका पाउँछन्। यात्रुको चाप बढेपछि धरापमा परेको जनकपुरको उद्योग व्यवसाय पनि उभो लाग्ने विश्वास जनकपुरधाम उद्योग वाणिज्य संघका अध्यक्ष जितेन्द्र महासेठको छ। रेल सञ्चालनले यस क्षेत्रमा व्यापारिक गतिविधिलाई निकै बढावा मिल्छ। बजारमा घुमफिर गर्न आउने भारतीय पर्यटकहरूले यहाँ खरिद बिक्री पनि गर्छन् जसबाट व्यापारीहरूलाई निकै लाभ हुनेछ, अध्यक्ष महासेठले भने। उनले रेलबाट यात्रु ओसारपसारका साथै मालसमान ढुवानीको व्यवस्था गर्न सरकारसँग माग गरेका छन्। हामीले रेलवे प्रशासनलाई निवेदन गरेका छौं यात्रीसँगै मालसामान ढुवानी गर्ने मालबोगी पनि थप गरियोस् भनेर यसले व्यापारलाई निकै फाइदा हुन्छ, उनले भने। १९९४ सालमा महोत्तरी जंगलबाट साँखुको गोलिया काठ ओसारपसार गर्न भारतले निर्माण गरेको जनकपुर रेलवे महोत्तरीको बिजलपुराबाट भारतको जयनगरसम्म ५२ किलोमिटर सञ्चालनमा थियो। २०५१ सालमा आएको बाढीले विग्ही नदीको पुल क्षतिग्रस्त भएपछि रेल सेवा जनकपुरबाट जयनगरसम्म २९ किलोमिटरमा सीमित भयो। रेलसेवा पूर्वपश्चिम राजमार्गमा पर्ने बर्दीबाससम्म ६९ किलोमिटर विस्तार भइरहेको छ। नेपाल र भारतबीच सन् २०१० मा भएको सम्झौताअनुसार जयनगरजनकपुरभंगहाबर्दिबास रेलमार्ग निर्माण तथा विस्तार आयोजना सुरु भएको थियो। रेल सेवा २०७० साल माघ १७ गतेदेखि बन्द भएको थियो।"
ठूला दलका कारण नेपालको अर्थतन्त्र संकटमा : राजेन्द्र लिङ्देन,"भैरहवा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले ठूला भ्रष्टाचार गर्दा कांग्रेस, एमाले र माओवादी पार्टी र तिनका शीर्ष नेताहरु एकै ठाउँ हुने गरेको आरोप लगाएका छन्। राप्रपा रुपन्देहीले सोमबार भैरहवामा आयोजना गरेको जिल्लास्तरीय आमसभामा आरोप लगाउँदै अध्यक्ष लिङ्देनले भने, लामो समय कांग्रेस, एमालेले मुलुकलाई बन्धक बनाए, भएका उद्योग धन्दा पनि बेचेर खाए। तपाईँ हामीलाई थाहा नै छ, बाहिर फरक पार्टी देखिए पनि ठूला भ्रष्टाचारमा एकै ठाउँ हुने गरेका छन्। उनले मुलुकको अर्थतन्त्र गम्भीर संकटमा पर्नु यी ठूला दलहरुकै कारण भएको बताए। ठूला दलले देशलाई कमजोर बनाउन, वैदेशिक हस्तक्षेप गराउन, विदेशीहरुसँग मागेरमात्र नेपालको राजनीति र सत्तामा टिक्न सकिन्छ भन्ने संकार विकास गराउन लागेको समेत उनले आरोप लगाए। जसका कारण मुलुकको अर्थतन्त्र कमजोर भएको हो। यस्तै अवस्था रहे मुलुक श्रीलंकाजस्तो नबन्ला भन्न सकिँदैन, उनले भने। उनले बैंकमा पैसा नहुँदा लगानी खुम्चिएको बताए। बैंकले पैसा छैन भन्छ, राष्ट्रिय ऋण बढेको बढ्यै छ। प्रत्येक नागरिकको टाउकोमा ७० हजार ऋण छ। सबै विकास निर्माणका काम रोकिएका छन्। भएका कामको पनि सरकारले भुक्तानी दिन सकेको छैन। आज मुलुक यो अवस्थामा आउनुमा को दोषी छ? अब विचार गरौं, उनले भने। उनले ३१३२ वर्ष मुलुकमा शासन चलाएका दलहरुले नेपाली जनतालाई सपना र उद्देश्यविहीन बाटोमा डोर्याउने काम गरेको जनाए। हेर्नुस्, अदालत, अदालतजस्तो छैन। संसद, संसदजस्तो छैन। सरकार, सरकारजस्तो छैन। एउटा सिटामोल चाहियो भने अदालतले देउ भनेर आदेश दिनुपर्छ, उनले भने। अन्तर्राष्ट्रिय जगतमा नेपालको छवि ठीक नभएको बताउँदै उनले आज शक्ति राष्ट्रहरुको रणनीतिक मुलुक नेपाल बनेको आरोप लगाए। हामीले ३१३२ वर्षदेखि केही राजनीतिक दलका सीमित नेताहरुलाई भोट दिँदै आयौं, उनीहरुको चक्रव्युँमा फस्यौ। त्यसको कारण आज देश असफल राष्ट्र हुँदै छ। अब हामीले स्वाभिमानी नेपाली भएर गम्भीर रुपमा निर्णय गर्नुपर्ने बेला आएको छ, उनले भने।"
मधेसी सच्चा राष्ट्रवादी हुन् : गृहमन्त्री खाँड,"वीरगन्ज : गृहमन्त्री बालकृष्ण खाडले मधेसी जनता नेपालको सच्चा राष्ट्रवादी भएको बताएका छन् । बाराको सिम्रौनगढमा सोमबार कांग्रेसका पुरा नेता स्वर्गीय भागवत प्रसाद यादवको प्रतिमा अनावरण कार्यक्रमलाई सम्बोधन गर्दै गृहमन्त्री खाडले नेपालको सीमाको रक्षा गर्ने मधेसी नै सच्चा राष्ट्रवादी भएको बताएका हुन् । उनले भने, 'सुरक्षाकर्मीलाई प्रयाप्त स्रोत साधन दिन सकिएको छैन। सीमा क्षेत्रमा प्रयाप्त सुरक्षा पोष्ट पनि राख्न सकिएको छैन । यस्तो अवस्थामा मधेसी जनताले नेपालको भूमि र सीमाको पहरेदारी गरेर रक्षा गरिरहेका छन् , नेपाली भूमिको सुरक्षा मधेशकै दाजुभाइ दिदीबहिनीले गरिरहेको तथ्यलाई कसैले बिर्सिन हुँदैन । ' नेपाली कांग्रेसको सिद्धान्त राष्ट्रवादको जगमा उभिएको भन्दै उनले सबै भूगोल ,जात धर्मका नेपालीलाई एकताको सुत्रमा बाँधेर नेपाललाई सबल र बलियो बनाउने काम कांग्रेसले गर्दै आएको बताए । कांग्रेस केन्द्रीय सदस्य समेत रहेका खाडले भने, 'त्यसैले कांग्रेस बलियो भए मात्र देश बलियो हुन्छ , जनताले यो कुरा बुझ्न जरुरी छ ।' मधेस प्रदेशलाई नेपालकै अब्बल प्रदेश बनाउनका लागि कांग्रेसले अग्रसरता लिने गृहमन्त्री खाँडले बताए । उनले भने,'मधेसको विकास भए मात्र देशको विकास हुन्छ, मधेस समृद्ध भए मात्र देश समृद्ध हुन्छ , त्यसैले मधेस र पहाडलाई फुटाउने होइन मधेस र पहाडलाई जुटाउने काम गर्नुपर्छ ।' मधेसमा नागरिकताको ठूलो समस्या रहेको स्वीकार्दै गृहमन्त्री खाडले नागरिकताको समस्या छिटटै सामधान हुने बताए । उनले भने, 'नेपालमा जन्मिएका , यहि जन्मिएर हुर्किएकालाई नागरिकताबाट बञ्चित गरिनु हुन्न , उनीहरुलाई नेपाली नागरिकता दिनुपर्छ ।' कानुनको अभावका कारण नागरिकता वितरणमा केहि समस्या रहेको र त्यो समस्या अब छिट्टै सामधान हुने उनले बताए । नागरिकतासम्बन्धी कानुन निर्माणको प्रस्ताव सदनमा अड्किइ रहेको भन्दै उनले राष्ट्रिय सहमति जुटाएर नागरिकता ऐन बनाउनका लागि प्रधानमन्त्री शेर बहादुर देउवा लागि परेको बताए। नागरिकता ऐन बनिसकेपछि पालिका स्तरमै टोली खटाएर नागरिकता वितरण गर्ने सरकारको सोच रहेको गृहमन्त्री खाडले जानकारी दिए । गृहमन्त्री खाडले अमेरिकी अनुदान सहयोग एमसीसी सैन्य गठबन्धन नभएको जिकिर गरे । एमसीसी कार्यान्वयन भएपछि अमेरिकी सेना नेपालमा आउने कुरा हावा मात्रै भएको उनको कथन छ । उनले भने, 'यदि विदेशी सेना नेपालमा आउँछ भने हरेक नेपाली संघर्षमा उत्रिनुपर्छ , म पनि उत्रिन्छु तर एमसीसी , सैन्य गठबन्धन हुँदैन होइन ।' एमसीसी देशलाई सबल बनाउने परियोजना भएको भन्दै उनले यसले नेपालको वैदेशीक व्यापार घाटा कम गराउने जिकिर गरे ।"
"क्रिकेट खेलाडीलाई अर्थमन्त्रीको बधाई, सरकारका तर्फबाट सम्मान गर्ने आश्वासन","काठमाडौं : अर्थमन्त्री जनार्दन शर्माले क्रिकेट खेलाडीलाई सम्मान गर्ने बताएका छन्। त्रिकोणात्मक टी२० क्रिकेट सिरिजको उपाधि नेपालले जीतेपछि आयोजित कार्यक्रममा अर्थमन्त्री शर्माले खेलाडीहरुलाई बधाई दिए। खेल क्षेत्रमा लगानी बढाउन सरकार सकारात्मक छ। सरकारले खेलाडीहरुलाई सम्मान गर्ने छ, उनले भने। उनले खेलाडीको मनोबल बढाउन सरकारले सक्दो प्रयास गरिरहेको भन्दै पूर्वाधारमा लगानी गरिने बताए। अर्थमन्त्री शर्माले नेपालले त्रिकोणात्मक टी२० क्रिकेट सिरिजमा नेपालले निकै राम्रो उत्कृष्ट प्रदर्शन गरेको बताए।"
कांग्रेसको घोषणा पत्र तयारी समितिमा आरजु देउवासहित २७ जना मनोनीत,"काठमाडौं : नेपाली कांग्रेसका सभापति शेरबहादुर देउवाले घोषणा पत्र तयारी समितिमा २७ जनाको नाम मनोनीत गरेका छन्। देउवाले पत्नी आरजु राणा देउवालाई पनि समितिमा राखेका छन्। पार्टीले महामन्त्री गगन कुमार थापालाई घोषणा पत्र तयारी समितिको संयोजक तोकेको थियो। महामन्त्री थापाको संयोजकत्वमा गठन भएको स्थानीय तह निर्वाचन२०७९, घोषणापत्र तयारी समिति मा मनोनीत भएका सदस्यहरु यी हुन्। १ सदस्य  डा आरजु राणा देउवा २ सदस्य  श्री मधु आचार्य ३ सदस्य  प्रा डा गोविन्दराज पोखरेल ४ सदस्य  श्री नृपबहादुर वड ५ सदस्य  श्री कान्तिका सैजुवाल ६ सदस्य  श्री गुरुराज घिमिरे ७ सदस्य  श्री किरण गिरी ८ सदस्य  श्री हरिप्रभा खड्गी ९ सदस्य  श्री भीम ढुंगाना १० सदस्य  श्री दिलिपप्रताप खाँण ११ सदस्य  श्री वंशलाल तामाङ १२ सदस्य  श्री विजय शंकर यादव १३ सदस्य  श्री उमा थापा मगर १४ सदस्य  श्री भुपेन्द्र राई १५ सदस्य  श्री ममता महतो १६ सदस्य  श्री डा जुगल भुर्तेल १७ सदस्य  श्री गेजा शर्मा वाग्ले १८ सदस्य  श्री जगदीश भट्टराई १९ सदस्य  श्री प्रताप पौडेल २० सदस्य  श्री शंकर तिवारी २१ सदस्य  श्री पुरुषोत्तम नेपाल २२ सदस्य  डा इन्द्रा अधिकारी २३ सदस्य  डा अभिमन्यु सिंह २४ सदस्य  डा वुद्धिमान श्रेष्ठ २५ सदस्य  श्री मनिष झा २६ सदस्य  श्री जिमी लामा २७ सदस्य  श्री शिलशिला आचार्य"
इटहरीमा कार्यकर्तासँगै छमछमी नाचे माधव नेपाल,"धरान : नेकपा (एकीकृत समाजवादी) पार्टीका अध्यक्ष तथा पूर्वप्रधानमन्त्री माधवकुमार नेपाल इटहरीमा छमछमी नाचेका छन् । सोमबार इटहरी आएका नेपाल कार्यक्रमा कार्यकर्ताहरुसँगै छमछमी नाचेका हुन् । नेकपा एस इटहरी उपमहानगर कमिटीको आयोजनामा भएको पार्टी प्रवेश कार्यक्रममा ७ सय बढी कार्यकर्ताहरु एकीकृत समाजवादीमा प्रवेश गरे। सोही कार्यक्रममा नेता नेपाल मञ्चमा नाच्न थालेपछि सबै कार्यकर्ताहरु उनीसँगै नाचेका थिए । कार्यक्रममा प्रदेश १ का सामाजिक विकासमन्त्री राजन राईले रचना गरेको धर्तीको माटो ढोकेर, जनताको सपना सोचेर, एकीकृत समाजवादी आयो सिर्जनाको कलम बोकेर बोलको गीत र कानथापेर सुनिदेउ बोलको गीत कालाकारहरुले गाउनासाथ नेता नेपाल नाच्न थालेका थिए । कार्यकर्तासँग नाचेर सम्बोध गरेका नेता नेपालले आगामी स्थानीय तहको निर्वाचनमा एमालेलाई हराएर धूलो चटाउने चेतावनी दिए । उनले एमालेको सूर्य चिन्हमा ग्रहण लागेको र कलम चिन्हप्रति जनताको आकर्षक बढेको दावी गरे । उनले राष्ट्रिय सभाको निर्वाचनमा पनि एमालेलाई धूलो चटाएइको स्मरण गर्दै अब आउने तीन तहको निर्वाचनमा सरकारमा सहभागी दल आबद्ध गठबन्धन मिलेर एमाले अध्यक्ष केपी ओलीको अहंकारलाई समाप्त पारिदिने चेतावनी दिए। कार्यक्रममा प्रदशे १ का मुख्यमन्त्री राजेन्द्र राईले केपी ओली सरकारको पालामा भ्रष्टाचार भएको भन्दै छानबिन गरी दोषिमाथि कारबाही हुनुपर्ने बताए । उनले झापाको गिरीबन्धु टी स्टेटको जग्गा घोटाला काण्डको तत्काल छानविन गरी ओली लगायत दोषीाथि कारबाही गर्न माग गरे।"
नागरिकलाई मुक्का प्रहार गर्ने गाउँपालिका उपाध्यक्ष प्रहरी नियन्त्रणमा,इलाम : आफूसंग असहमत व्यक्तिलाई हातपात गर्ने फाकफोकथुम गाउँपालिका उपाध्यक्ष सरस्वती (सरु) राईलाई प्रहरीले नियन्त्रणमा लिएको छ। स्थानीयलाई कुटपिट तथा अभद्र व्यवहार गरेको आरोपमा जाहेरी परेपछि उनलाई नियन्त्रणमा लिइएको प्रहरीले जनाएको छ। जिल्ला प्रहरी प्रमुख एसपी महेन्द्रकुमार श्रेष्ठका अनुसार आफूविरुद्ध जाहेरी परेपछि उपाध्यक्ष राईले आफैं प्रहरीमा आत्मसमर्पण गरेकी हुन्। उनलाई जिल्ला प्रहरी कार्यालय इलाममा राखिएको छ। फाकफोकथुम१ का कृष्णबहादुर खड्कालाई उपाध्यक्ष राईले चैत १८ गते अध्यक्ष रामकुमार श्रेष्ठको निवासमा पसेर मुक्का प्रहार गरेको आरोप छ। फाकफोकथुम गाउँपालिकामा मौसमी कामदार कोरिया पठाउने विषयमा जनप्रतिनिधि र छनोटमा नपरेका स्थानीय युवाबीच विवाद बढेको थियो। आफूमाथि मादक पदार्थ पिएर अश्लील शब्दसहित गालीगलौज गरेपछि आफूले हात छाड्नुपरेको उपाध्यक्ष राईले बताउँदै आएकी छन्। फाकफोकथुम गाउँपालिका र दक्षिण कोरियाको इन्जे काउन्टीबीच यहाँबाट मौसमी ट्रेनी कामदार कोरिया लैजाने सहमति भएको थियो। सहमतिअनुसारका कामदार छनोटमा प्रक्रिया नपुगेको भन्दै युवाहरुले विरोध जनाएँदै आएका छन्। कुटपिटको घटनाको नेपाली कांग्रेसले विरोध गर्दै आएको छ। नेपाली कांग्रेसका जिल्ला सभापति डम्बरबहादुर खड्काले विज्ञप्ति जारी गर्दै दोषी उपाध्यक्ष राईलाई कारबाहीको दायरामा ल्याउन माग गरेका थिए।
ओलीलाई ठेगान लगाउन निर्वाचनसम्म गठबन्धन गरेर जानुपर्छ : नेपाल,"विराटनगर : गठबन्धन दल नेकपा एकीकृत समाजवादीका अध्यक्ष माधवकुमार नेपालले भारत भ्रमणका क्रममा प्रधानमन्त्री शेरबहादुर देउवा भजपा (भारतीय जनता पार्टी) को कार्यालयमा पुगेको विषयलाई लिएर असन्तुष्टि व्यक्त गरेका छन् । पूर्वप्रधानमन्त्रीसमेत रहेका नेपालले भारत भ्रमणका क्रममा देउवा भाजपाको पार्टी कार्यालय जानु ठीक नभएको उल्लेख गरे । विराटनगर विमानस्थलमा सोमबार सञ्चारकर्मीसँग कुरा गर्दै नेपालले मुलुकको प्रतिनिधित्व गर्दै कुनै देशको भ्रमणमा जाँदा प्रधानमन्त्रीले त्यहाँको एउटा पार्टीको कार्यालयमा पुग्नु ठीक नभएको उनले बताए। 'म पनि प्रधानमन्त्री भइसकेको व्यक्ति हुँ । देशको प्रतिनिधि भएर बाहिरी मुलुकको भ्रमणमा जाँदा दलको पार्टी कार्यालयमा जानु उचित हैन,' उनले भने, 'पार्टीगत भ्रमणमा जाँदा भाजपाको कार्यालय पुगेको भए ठीकै हुन्थ्यो । प्रधानमन्त्रीको यो काम व्यक्तिगतरुपमा मलाई ठीक लागेन ।' ओलीलाई ठेगान लगाउनकै लागि आसन्न स्थानीय तह निर्वाचनमा मिल्नेसम्म गठबन्धन गरेर अघि बढ्ने तयारी भइरहेको उनले बताए । 'आवश्यकताका आधारमा कहाँसम्म मिल्छ, त्यहाँसम्म गठबन्धन हुन्छ,' उनले भने, 'तर गठबन्धनका सवालमा कांग्रेसभित्र स्पष्ट दुई धार देखिएको छ ।' नेपालले गठबन्धन गर्नुपर्छ भन्नेलाई सँगै लैजानुपर्ने र नगरौं भन्नेलाई एक्लै हिँड्न दिनुपर्ने पनि बताए । उनले भने, 'गठबन्धन गर्न हुँदैन भन्नेलाई एक्लै उठ्न दिनुपर्छ ।'"
मतदाता नामावलीको विवरण लिन पाँच सय रुपैँयादेखि ७ हजारसम्म,"काठमाडौं : निर्वाचन आयोगले राजनीतिक दल तथा स्थानीय तहका उम्मेदवारहरूलाई सशुल्क मतदाता नामावली विवरण उपलब्ध गराउने भएको छ। निर्वाचन आयोगका प्रवक्ता शालिग्राम शर्मा पौडेलका अनुसार शुल्क बुझाएर राजनीतिक दलहरूले मतदाता नामावली विवरण आयोगबाट लिन सक्नेछन्। निर्वाचन निर्देशिका २०७८ मा मतदाता नामावली उपलब्ध गराउने सम्बन्धी व्यवस्था छ। केन्द्रबाट दलको आधिकारिक पत्रका आधारमा ७ हजार रुपैँया तिरेर देशभरिको र ५ हजार रुपैँया तिरेर प्रदेशको विवरण केन्द्रबाट उपलब्ध गराउन सकिन्छ। जिल्लाबाट सम्बन्धित दलको पत्र वा उम्मेदवारको निवदेनका आधारमा जिल्ला भरीको ३ हजार, पालिकाको १ हजार र वडाको आवश्यक भएमा पाँच सय रुपैँया लिएर सम्बन्धित जिल्ला निर्वाचन कार्यालयबाट इलेक्ट्रोनिक कपी उपलब्ध गराउने व्यवस्था छ।"
गण्डकी प्रदेशसभामा तीन विधेयक प्रस्तुत,"कास्की : गण्डकी प्रदेशसभाको आजको बैठकमा विभिन्न तीन विधेयक प्रस्तुत भएको छ। बैठकमा विधायन समितिका सभापति विष्णुप्रसाद लामिछानेले समितिको प्रतिवेदन सहितको प्रदेश आर्थिक कार्यविधि तथा वित्तीय उत्तरदायित्व सम्बन्धमा व्यवस्था गर्न बनेको विधेयक, गण्डकी प्रदेश तथा स्थानीय तहबीच समन्वय कायम गर्न तथा विवाद समाधान गर्न बनेको विधेयक र गण्डकी प्रदेशको सिँचाइ सम्बन्धमा व्यवस्था गर्न बनेको विधेयक सभा समक्ष प्रस्तुत गरे। बैठकको विशेष समयमा प्रदेशसभा सदस्य रामशरण बस्नेतले खानेपानी, पुलजस्ता आधारभूत आवश्यकताका योजनामा रहेको बजेटलाई सरकारले रकमान्तर गरेको बताए। अर्का सदस्य धनमाया पोखरेल विधि र प्रक्रिया बाहिर गएर रकमान्तर गरिएको भन्दै विरोध गरे। गोरखाका विभिन्न सडक बजेटको अभावमा अलपत्र परेको उनले ध्यानाकर्षण गराए। मनबहादुर गुरुङले गत वर्षातका बाढी पीडितले अझै राहत पाउन नसकेको भन्दै सरकारको ध्यानाकर्षण गराए। उनले बढ्दो महँगीका कारण जनता पीडित बनेको बताए। बैठकको शून्य समयमा कृष्णबहादुर थापा, भागवत प्रकाश मल्ल, रोशनबहादुर गाह र चन्द्रमोहन गौतमले समसामयिक विषयमा प्रदेशसभा तथा सरकारको ध्यानाकर्षण गराएका थिए।"
आलिशान कक्ष रहेको नयाँ भवनमा सर्दै एमाले पार्टी कार्यालय,"काठमाडौं : नेकपा (एमाले)को मुख्यालय तुल्सीलाल स्मृति प्रतिष्ठानमा सर्ने भएको छ। ठाउँ अभावका कारणले अहिले रहेको थापाथलीबाट एमाले मुख्यालय ललितपुरस्थित तुल्सीलाल स्मृति प्रतिष्ठानमा सर्ने भएको हो। कार्यालय सचिव डा भीष्म अधिकारीले नयाँ वर्षका अवसरमा आगामी वैशाख १ गते पार्टी कार्यालय सर्ने जानकारी दिए। कार्यालय सञ्चालनका लागि पार्टीले अहिले रहेको तुल्सीलाल स्मृति प्रतिष्ठानको पूरै भवन भाडामा लिएको छ। तुल्सीलाल स्मृति प्रतिष्ठानको कार्यालय भने अहिलेको भवनबाट पश्चिमतिर नयाँ भवन बनाइएको छ। एक वर्षअघि मात्र धुम्बाराहीस्थित पासाङल्हामु स्मृति प्रतिष्ठानबाट थापाथलीमा सरेको थियो। नयाँ सार्न थालिएको तुल्सीलाल स्मृति भवनलाई पुनःनिर्माण गरेर अत्याधुनिक बनाउन थालिएको छ। अहिले धमाधम अत्याधुनिक कक्ष निर्माण गर्नुका साथै भवनको रङरोगनसमेत भइरहेको एमाले पार्टी कार्यालय भवन तथा मर्मतसम्भार कमिटीका सदस्य भरत पहाडीले जानकारी दिए। उनका अनुसार नयाँ भवनमा पार्टी सञ्चालनका लागि ७३ कार्यकक्ष निर्माण भइरहेका छन्। पार्टी पदाधिकारी, आयोग र विभागका लागि छुट्टाछुट्टै कार्यकक्ष बनाउन थालिएको छ। भुइँ तलामा १३, पहिलो तलामा १३ र दोस्रो तलामा ४७ कार्यकक्ष बनिरहेको भवन निर्माण कमिटीका सदस्य पहाडीले जानकारी दिए। उनका अनुसार नयाँ भवनमा एक ठूलो सभा हल र तीन सभाकक्ष रहने छ। पार्टी केन्द्र्रीय कमिटी बैठक बस्नका लागि ५०० जना क्षमताको ठूलो हल निर्माण गरिएको छ। तीन महिना लगाएर प्रीइञ्जिनीयर्ड पोर्टल संरचना विधिअनुसार उक्त ५०० क्षमताको हल भवनको पश्चिमतिर बनाउन थालिएको विभागका सदस्य पहाडीले बताए। त्यस्तै मदनभण्डारी स्मृति कक्ष, पुष्पलाल स्मृति कक्ष र मनमोहन स्मृति कक्ष पनि नयाँ कार्यालयमा बनाइएको छ। एमालेले तुल्सीलाल स्मृति प्रतिष्ठानसँग पाँच वर्षका लागि भवन भाडामा लिएको छ। त्यसैगरी नयाँ सर्न थालिएको भवनमा अध्यक्षसहित वरिष्ठ उपाध्यक्ष, उपाध्यक्ष, महासचिव, उपमहासचिव र सचिवका लागि छुट्टाछुट्टै कक्ष निर्माण गरिएको छ। पार्टी अध्यक्ष र महासचिवको कक्ष पहिलो तलामा रहने छ भने दोस्रो तलामा वरिष्ठ उपाध्यक्ष, उपाध्यक्ष, उपमहासचिव र सचिवको कार्यकक्ष रहने छ। पार्टी अध्यक्षको कार्यकक्षमा अध्यक्षले नियमित बैठक गर्न अलग्गै कक्षसमेत बनाइएको उनले जानकारी दिए। पार्टी अध्यक्ष र महासचिव रहेको पहिलो तलामा नै मदन भण्डारी स्मृति कक्ष (अति विशिष्ट कक्ष) बनाइएको छ। उक्त कक्षमा पार्टी अध्यक्षसँग जोडिएका महत्वपूर्ण बैठक र विशेष बैठक हुनेछन्। त्यस्तै पहिलो तलामा नै पार्टीको सचिवालय, स्थायी र पोलिटब्युरो बैठक गर्नका लागि पुष्पलाल स्मृति कक्ष बनाइएको छ। उनका अनुसार भुइँ तलामा अत्याधुनिक प्रविधिमैत्री मनमोहन स्मृति कक्ष (डिजिटल कक्ष) बनाइएको छ। उक्त कक्षबाट पार्टीको महत्वपूर्ण विषय सार्वजनिक गर्न र भर्चुअलरुपमा सातवटै प्रदेशबाट प्रशिक्षण सञ्चालन गर्न सकिन्छ। भुइँ तलामा नै कार्यालय सचिव, कार्यालय र तुल्सीलाल स्मृति केन्द्रीय पुस्तकालय रहने छ। पहिलो तलामा नै आर्थिक विभाग, प्रचार तथा प्रसार विभाग, विदेश विभाग, सङ्गठन विभाग र सल्लाहकार परिषद्का कार्यकक्ष रहनेछन्। त्यस्तै दोस्रो तलामा अनुशासन आयोग, लेखा आयोग र निर्वाचन आयोगसहित विभागका कार्यकक्ष रहनेछन्। विसं २०७२ मा गएको भूकम्पले बल्खुमा रहेको पार्टी कार्यालय भत्काएपछि एमाले पार्टी कार्यालय संरचनाका लागि घर भाडामा लिई सञ्चालन भइरहेको छ। भूकम्पले बल्खुस्थित पार्टी कार्यालय भत्काएपछि पार्टी कार्यालय धुम्बाराहीमा रहेको पासाङल्हामु स्मृति प्रतिष्ठानको भवनको घर भाडामा लिई सञ्चालन गरिएको थियो।"
प्रधानमन्त्री देउवा भाजपा कार्यालय गएकोमा माधव नेपालको आपत्ति,"काठमाडौं : नेकपा एकीकृत समाजवादी पार्टीका अध्यक्ष माधव कुमार नेपालले प्रधानमन्त्री शेरबहादुर देउवा भारत भ्रमणका क्रममा भारतीय जनता पार्टी (भाजपा)को कार्यालय गएकोमा असन्तुष्टि पोखेका छन्। विराटनगर विमानस्थलमा सञ्चारकर्मीसँग कुरा गर्दै उनले मुलुकको प्रतिनिधित्व गर्दै कुनै देशको भ्रमणमा जाँदा प्रधानमन्त्रीले त्यहाँको एउटा पार्टीको कार्यालयमा पुग्नु ठीक नभएको बताए। 'म पनि प्रधानमन्त्री भइसकेको व्यक्ति हुँ। देशको प्रतिनिधि भएर बाहिरी मुलुकको भ्रमणमा जाँदा दलको पार्टी कार्यालयमा जानु उचित हैन,' उनले भने, 'पार्टीगत भ्रमणमा जाँदा भाजपाको कार्यालय पुगेको भए ठीकै हुन्थ्यो। प्रधानमन्त्रीको यो काम व्यक्तिगतरुपमा मलाई ठीक लागेन।' गत शुक्रबार तीन दिने राजकीय भ्रमणका लागि भारत गएका प्रधानमन्त्री देउवाले सोही दिन भारतीय जनता पार्टीको मुख्यालयमा पुगेका थिए। उनले त्यहाँ पार्टी अध्यक्ष जेपी नड्डासँग भेटवार्ता गरेका थिए। उक्त भेटलाई परराष्ट्र मन्त्री डा नारायण खड्काले स्पष्टीकरण समेत दिएका छन्। आइतबार त्रिभुवन अन्तर्राष्ट्रिय विमानस्थलमा सञ्चारकर्मीसँग कुरा गर्दै उनले नेपाली कांग्रेसको सभापतिको हैसियतले भाजपा कार्यालय गएको बताए। 'उहाँ (शेरबहादुर देउवा) प्रधानमन्त्री सँगसँगै नेपाली कांग्रेसको सभापति पनि हुनुहुन्छ। उहाँ पार्टीको सभापतिको हैसियतले भाजपा मुख्यालय जानुभएको हो। त्यहाँ दुई पार्टीको सम्बन्ध सुदृढीकरणबारे छलफल भएको हो,' मन्त्री खड्काले भने।"
चितवनका सबै स्थानीय तहमा चुनावी तालमेल गर्ने निर्णय,"चितवन : सत्तागठबन्धनमा आवद्ध रहेका राजनीतिक दलले चितवनका स्थानीय तह र जिल्ला समन्वय समितिमा चुनावी तालमेल गरी अघि बढ्ने निर्णय गरेका छन्। जिल्लामा रहेका गठबन्धन दलहरुको संयुक्त बैठकले आगामी बैशाख ३० गते हुने स्थानीय तह निर्वाचनमा तालमेल गरी अघि बढ्ने निर्णय गरेका हुन्। सोमबार बिहान जिल्लास्थित गठबन्धन दलहरुको सम्यन्त्रको बैठकले यस्तो निर्णय गरेको हो। 'चितवन जिल्लास्थित सातवटै स्थानीय तह र जिल्ला समन्वय समितिमा समेत चुनावी तालमेल गरी अगाडि जाने निर्णय गरियो,' बैठकपछि जारी विज्ञप्तिमा उल्लेख छ। जिल्लास्थित सातवटै पालिकामा गठबन्धन दलहरुबीच बैठक बसी चुनावी तालमेलका बारेमा संयुक्त सम्यन्त्र निर्माण गर्ने र उक्त संयुक्त सम्यन्त्रको संयोजन नेपाली कांग्रेसको पालिका सभापतिले गर्ने निर्णय गरेको हो। उनीहरुबीच गठबन्धनको मर्म र भावनाअनुसार एकआपसमा हार्दिकताको विकास गर्दै निर्वाचनमा सहभागी हुने निर्णय भएको छ। जिल्लास्तरीय बैठकमा नेपाली कांग्रेसका सभापति राजेश्वर खनाल, नेकपा माओवादी केन्द्रका संयोजक रामचन्द्र अधिकारी,नेकपा एकीकृत समाजवादीका इन्चार्ज कृष्णप्रसाद खनाल, जसपाका अध्यक्ष प्रेम भुजेल र राष्ट्रिय जनमोर्चाका अध्यक्ष डम्बर पुरी सहभागी थिए।"
निर्वाचनको बहिष्कार र विरोध गर्ने समूहमाथि निगरानी बढाउन गृहको निर्देशन,"काठमाडौं : गृह मन्त्रालयले स्थानीय तहको निर्वाचनको वहिष्कार र विरोध गर्नेहरुमाथि निगरानी बढाउन सबै जिल्ला प्रशासन कार्यालय (सीडीयो)हरुलाई निर्देशन दिएको छ । स्थानीय तह निर्वाचनको मिति नजिकिदै गर्दा गृह मन्त्रालयले निर्वाचनको बहिष्कार र निर्वाचन प्रक्रियामा अवरोध सृजना गर्ने व्यक्ति, समूह वा राजनीतिक दलहरुका गतिविधिमाथि निगरानी बढाउन जिल्ला प्रशासन कार्यालयलाई लिखित निर्देशन दिएको हो । गृहले निर्वाचनको विरोधी समूह पहिचान गरी सोही बमोजिम सुरक्षा रणनीति बनाउन समेत मुलुभरका सीडीयो कार्यालयहरुलाई निर्देशन दिएको छ । मन्त्रालयले चैत्र दोस्रो साता स्थानीय तहको निर्वाचन सुरक्षाबारे लिखित निर्देशन दिएको स्रोतले बताएको छ। गृह मन्त्रालयले भयरहित तरिकाले निर्वाचन सम्पन्न हुने गरी सुरक्षाको वातावरण बनाउन तीवटै सुरक्षा निकायलाई निर्देशन दिएको छ । मोहन वैद्य किरण नेतृत्वको नेकपा (क्रान्तिकारी) माओवादीले निर्वाचन वहिष्कार गर्ने घोषणा गरिसकेको छ। यसैगरी नेत्रविक्रम चन्द 'विप्लव' नेतृत्वको नेपाल कम्युनिष्ट पार्टीलगायतका केहि साना दल निर्वाचनबारे स्पष्ट छैन्। सरकारले आगागी बैशाख ३० गतेका लागि स्थानीय तहको निर्वाचन घोषणा गरेको छ ।"
सरकारसँगको सेटिङमा निर्वाचन आयोगले काम गर्दैछ : ईश्वर पोखरेल,"चितवन : नेपाल कम्युनिष्ट पार्टी (एमाले) का वरिष्ठ उपाध्यक्ष ईश्वर पोखरेलले सरकारसँगको सेटिङमा निर्वाचन आयोगले काम गरिरहेको आरोप लगाएका छन्। प्रेस चौतारी नेपाल चितवन शाखाले आज भरतपुरमा आयोजना गरेको पत्रकार सम्मेलनमा बोल्दै पोखरेलले अहिले सरकार सेटिङमा चलिरहेको र त्यसका विषाक्त छालहरुले निर्वाचन आयोगलाई प्रभावित पार्ने कोसिस भइरहेको बताएका हुन्। निर्वाचन सम्बन्धी महत्वपूर्ण निर्णय गर्दा आयोगले दलहरुसँग छलफल गर्नुपर्नेमा संवेदनशील विषयमा पनि दलहरुसँग परामर्श नगरेकोमा आपत्ति जनाए। मत पत्रमा रङ्गका कुरा, मनोनयन दुई दिन गर्ने कुरा जस्ता विषय दलहरुसँग छलफल गरेर ल्याउनु पर्नेमा उनको जोड थियो। निर्वाचन आयोगले पनि त्यसमा टेक्न कर लाग्यो। निष्पक्षताका आधार, अहिले सबै सेटिङमा चलिरहेको छ। सेटिङमा चलिरहेको विषाक्त छालहरुले निर्वाचन आयोगलाई प्रभावित पार्ने कोशिस देख्छौं। मतपत्रको विषय चर्चा भएको छ। मनोनयन नै दुई दिन ? मतदान एक दिन, मनोनयन दुई दिन। यी कुरा भईरहँदा आयोगलेदलहरुसँग संवेदनशील विषयमा परामर्श गर्नुपर्छ। केही गरिएन। यी कुराहरु पनि दलहरुलाई राखेर छलफल गर्नुपर्थ्यो। परमादेशी सेटिङ जो छ, विषाक्त छालहरु प्रभावित त भइरहेको छैन ? कोशिस त भइरहेको छैन ? भन्ने आशंका पैदा हुन्छन्। स्थानीय तहको निर्वाचन सकभर टार्ने, नसके सार्ने कोशिस भएको भन्दै उनले भने, तीन वटै निर्वाचन एकै पटक गरौं, पर सारौं जस्ता अनेक प्रयास भए। यी अप्सनहरु चलेनन्। एमाले, बुद्धिजीवि, सञ्चार क्षेत्रले दवाव सिर्जना गरेपछि निर्वाचन आयोग पनि त्यसमा टेक्न बाध्य भयो। वरिष्ठ उपाध्यक्ष पोखरेलले स्थानीय निर्वाचनमा एमाले कुनै गठबन्धन बनाउने पक्षमा नरहेको बताए। उनले भने, एमाले गठबन्धन बनाउने पक्षमा छैन, स्थानीय आवश्यकता अनुसार हुन सक्छ। निर्वाचनमा गठबन्धन गर्ने हिसाबले माओवादीसँग कुराकानी नभएको उनको भनाई छ। उनले थपे, कम्युनिष्ट पार्टीको सरकार ढालेर कांग्रेसको नेतृत्वमा सरकार बनाउने अपराध कर्म गर्ने शक्तिसँग गठबन्धन हुनै सक्दैन।प्रचण्डजीका छलाङहरुका बारेमा आफूहरु जानकार रहेको उनको भनाई छ। चार दल मात्रै होइन, दर्ता भएका सबै मिलेर आए पनि हुन्छ भनेर पार्टी अध्यक्ष केपी शर्मा ओलीले भनिरहेको उनले स्मरण गराए। पोखरेलले भने, हामीले गरेका कामका आधारमा अब हामीले गर्ने कामको प्रतिबद्धताका आधारमा निर्वाचनमा जाने हो, एमाले स्पष्ट छ, सक्छौं एक्लाएक्लै आउ सक्दैनौं भने मिलेर आउ। प्रधानमन्त्री शेरबहादुर देउवाको भारत भ्रमण उपलब्धीहीन रहेको उनको टिप्पणी छ। पोखरेलले भने, संयुक्त विज्ञप्तिमा केही छैन। भारत भ्रमण जानु अघि प्रधानमन्त्री देउवाले भारतप्रति भक्तिभाव देखाएको उनको भनाई छ। उनले भने, चुच्चे नक्सालाई बुच्चे बनाउनुभयो, राष्ट्रिय पोजिसन बनेको विषयलाई डाईबट गर्नुभयो।प्रधानमन्त्रीको हैसियतले जसरी प्रस्तुत हुनुपर्थ्यो त्यो हुन नसकेको पोखरेलको भनाई छ। उनले भन्नुभयो नेपालको स्टोङ पोजिसनलाई कमजोर बनाउने काम प्रधानमन्त्रीले गर्नुभयो।"
"तनहुँमा पनि चार दलले गठबन्धन गर्ने, बन्यो कार्यदल","तनहुँ : स्थानीय तहको निर्वाचनमा गठबन्धन गरेर जाने तनहुँका चार दलले निर्णय गरेका छन्। केन्द्रमा रहेको गठबन्धनलाई स्थानीय तहको निर्वाचनमा पनि कार्यान्वयन गर्ने निर्णय गरिएको हो। नेपाली कांग्रेस, नेकपा (माओवादी केन्द्र), नेकपा (एकीकृत समाजवादी) र जनता समाजवादी पार्टीका नेताहरुको आज बसेको बैठकले आवश्यकता परेको खण्डमा वडास्तरसम्मै गठबन्धन गरेर जाने निर्णय गरेका छन्। निर्वाचनमा गठबन्धनका लागि दसवटै पालिकामा कार्यदल गठन गर्ने सहमति भएको नेपाली कांग्रेसका सचिव लक्ष्मीभक्त खनालले जानकारी दिए। उनका अनुसार हरेक पालिकामा दुईदुईजना रहने गरी कार्यदल बनाइने छ। उक्त कार्यदलले गठबन्धनका लागि आवश्यकताअनुसार निर्णय गर्ने सहमति भएको खनालले बताए। 'केन्द्रमा गरिएको निर्णयलाई स्वागत गर्दै तनहुँमा पनि त्यसको कार्यान्वयन गर्ने सहमति भएको छ, कार्यदल गठन गरेर गठबन्धनलाई कसरी लैजाने भन्ने विषयमा छलफल हुन्छ,' उनले भने। बैठकमा नेपाली कांग्रेसका सभापति जितप्रकाश आले, निवर्तमान सभापति बैकुण्ठ न्यौपाने, माओवादी केन्द्रका केन्द्रीय सदस्य हरि चुमान, जिल्ला अध्यक्ष राजेन्द्रकेशरी न्यौपाने, एकीकृत समाजवादीका जिल्ला अध्यक्ष शङ्करनारायण श्रेष्ठ, केन्द्रीय सदस्य चित्रबहादुर थापा, जनता समाजवादीका केन्द्रीय सदस्य शिवलाल थापा र जिल्ला अध्यक्ष कृष्ण गुरुङ सहभागी थिए।"
राष्ट्रपति भण्डारीले गरिन् काष्ठमण्डपको लोकार्पण (फोटो फिचर),"काठमाडौं : राष्ट्रपति विद्यादेवी भण्डारीले काष्ठमण्डपको लोकार्पण गरेका छन्। काष्ठमण्डपको पुनर्निर्माणपछि राष्ट्रपति भण्डारीले सोमबार लोकार्पण गरेका हुन्। वसन्तपुरमा आयोजित समारोहमा उनले काष्ठमण्डपको पुनर्निर्माण भएकोमा खुसी व्यक्त गरिन्। विसं २०७२ को भूकम्पका कारण क्षति भएको ऐतिहासिक सम्पदा काष्ठमण्डप पुनःनिर्माण केही समयअघि सम्पन्न भएको थियो। उक्त सम्पदा काठमाडौं महानगरपालिकाको रु ११ करोड ५० लाख सहयोगमा स्थानीय उपभोक्ता समितिमार्फत् निर्माण गरिएको हो। ६ जिल्लाबाट ल्याइयो थियो काठ काष्ठमण्डपको मूल थाममा प्रयोग भएको काठ महोत्तरीबाट ल्याइएको हो। काष्ठमण्डपका मूल चार थाममध्ये एउटा थाम पुरानै र तीन नयाँ प्रयोग गरिएको छ। पुरानो थाम हजार वर्ष पुरानो हो भने नयाँ थाम महोत्तरीबाट ल्यायाइएको अग्राखको हो। पुनःनिर्माणका क्रममा धेरै नयाँ काठको प्रयोग भए पनि केही पुराना काठको पनि प्रयोग छ। पुनःनिर्माणका क्रममा काष्ठमण्डपमा काठबाहेक ढुङ्गा, माटो, इँटालगायतका सामग्री प्रयोग गरिएको छ। त्यसैगरी भूकम्पका कारण क्षति भएका विश्व सम्पदा सूचीमा सूचीकृत हनुमानढोका क्षेत्रको हालसम्म ३० सम्पदाको पुनःनिर्माण सम्पन्न भएको छ। यहाँ ७० सम्पदामध्ये १२ मा भूकम्पले क्षति गरेको थिएन। तस्बिहरु : सरोज बैजु"
प्रधानमन्त्री देउवा बीजेपी मुख्यालयमा किन गए ?,"काठमाडौं नयाँ दिल्ली : प्रधानमन्त्री शेरबहादुर देउवाले भारतको तीन दिने भ्रमणलाई राजनीतिक, कूटनीतिक र धार्मिक रूपमा उपयोग गरेका छन्। परराष्ट्रमन्त्री डा नारायण खड्काले प्रधानमन्त्री देउवा र भारतीय समकक्षी नरेन्द्र मोदीबीच सीमासम्बन्धी विषयमा राम्रो छलफल भएको जानकारी दिए। दुई देशबीच स्थापित संयन्त्रहरूमार्फत सीमासम्बन्धी विषयहरू संवाद र कूटनीतिमार्फत समाधान गर्ने कुरामा स्पष्ट भएको मन्त्री डा खड्काले बताए। भारतका लागि नेपाली राजदूत डा शंकर शर्माले प्रधानमन्त्रीको भ्रमणले दुई देशबीच संवादको ढोका खोलेको बताए। दुई देशबीच सीमालगायत सबै मुद्दामा गहन छलफल गर्न भारत सकारात्मक भएको शर्माको भनाइ छ। अब थाती रहेका विषयहरू छिटोछिटो अगाडि बढ्छन्। त्यसमा मेरो पहल रहन्छ, राजदूत डा शर्माले भने। मन्त्री डा खड्काले नेपालभारत सम्बन्धका बहुआयामिक क्षेत्रमा छलफल भएको उल्लेख गर्दै ऐतिहासिक भ्रमण भएको दाबीसमेत गरे। दुई देशबीचको सहयोगार्थ सम्बन्धलाई अझ प्रगाढ बनाउने फलदायी छलफल भयो, डा खड्काले भने, स्वास्थ्य र शिक्षा क्षेत्रमा सहयोग गर्ने, ऊर्जा क्षेत्रमा व्यापार तथा क्रस बोर्डर ट्रान्समिसन लाइन निर्माणलाई प्राथमिकता दिने, सीमापार कनेक्टीभिटीका लागि रेल सेवा सञ्चालन कार्य अगाडि बढाउने, पुल निर्माण तथा एकीकृत आन्तरिक, द्विपक्षीय व्यापार विस्तार गर्ने साथै रासायनिक मल उपलब्ध गराउने विषयमा छलफल भयो। नेपालको विकासमा भारतको सधैं साथ र सहयोग रहने आश्वासन मोदीले दिएको डा खड्काले बताए। भैरहवा र पोखरामा अवस्थित अन्तर्राष्ट्रिय विमानस्थलहरूमा सहज उडान सञ्चालनका लागि एवं नेपालमा हवाई ट्राफिकलाई मध्यनजर गर्दै नेपाललाई महेन्द्रनगर, नेपालगन्ज र जयपुरबाट थप उडान गराउने विषयमा छलफल भएको छ, उनले भने। गौतमबुद्ध अन्तर्राष्ट्रिय विमानस्थल सञ्चालनका लागि अविलम्ब इयर बोर्डर अपरेसन सहमतिका लागि भारतसमक्ष प्रधानमन्त्री देउवाले अनुरोध गरेको मन्त्री डा खड्काले बताए। भारतीय जनता पार्टी (बीजेपी)को मुख्यालय पुग्नुको रहस्य के हो भन्ने सञ्चारकर्मीको प्रश्नमा मन्त्री खड्काले भने, प्रधानमन्त्री देउवा नेपाली कांग्रेसको सभापतिको हैसियतले बिजेपी मुख्यालयमा जानुभएको हो। विभिन्न देशका पार्टीहरूसँग पनि मैत्रीपूर्ण सम्बन्ध राख्दै आएको छ। चीनको कम्युनिष्ट पार्टीसँग पनि राम्रो सम्बन्ध छ। पार्टी टु पार्टी सम्बन्ध बिस्तार गर्नका लागि उहाँ जानुभएको हो। देउवा पाँचौं पटक प्रधानमन्त्री भएको आठ महिनापछि औपचारिक भ्रमणमा शुक्रबार नयाँ दिल्ली ओर्लिएका थिए। प्रधानमन्त्री देउवाले भ्रमणको सुरुवात राजनीतिक भेटवार्ताबाट गरेका थिए। देउवा कांग्रेस सभापतिका हैसियतमा दीनदयाल उपाध्याय मार्गस्थित भारतीय जनता पार्टीको मुख्यालयमा पुगे। देउवालाई भाजपा राष्ट्रिय अध्यक्ष जेपी नड्डा र विदेश विभाग प्रमुख विजय चौथाइवालेले स्वागत गरेका थिए। पार्टी टु पार्टी सम्बन्ध मजबुत बनाउन अनुभव आदानप्रदान, युवा र महिला डेलिगेट्स आदानप्रदानबारे समझदारी भएको थियो। बारखम्बा रोडस्थित नेपाली राजदूतावासमा देउवाले कांग्रेस आईका वरिष्ठ नेता करण सिंह, जनता दलका नेता एवं राज्यसभाका पूर्वसांसद केसी त्यागी, भाजपा नेता विजय जोलीसँग भेट गरेका थिए। त्यसपछि देउवाले कूटनीतिक भेटवार्ता थालेका थिए। भारतीय विदेशमन्त्री एस जयशंकरसँग शिष्टाचार भेट गरेका देउवाले भोलिपल्ट शनिबार भारतीय समकक्षी नरेन्द्र मोदीसँग शिष्टाचार भेट तथा द्विपक्षीय वार्ता गरे। जनकपुरजयनगर रेल, सोलु करिडोर र रुपे कार्ड उद्घाटन, स्वास्थ्यचौकी हस्तान्तरणका साथै चारवटा सम्झौता गरे। कूटनीतिक रूपमा सीमा समस्या, हवाई रुट, भन्सार, जलविद्युत्लगायत विषय उठाए। मोदीले पनि नेपालको सदियौं पुरानो बहुआयामिक सम्बन्धको चर्चा गरे। देउवाले शनिबार साँझ भारतीय उद्योगी व्यवसायीसँग छलफल गर्दै नेपालमा लगानी गरी समृद्धिको अभियानमा सहभागी हुन आह्वान गरे। देउवाले आफ्नो भ्रमणलाई धार्मिक रूपमा पनि उपयोग गरे। देउवाले आइतबार उत्तर प्रदेशको धार्मिक सहर बनारसमा पूरा दिन बिताए। पत्नी आरजुसहित १५ सदस्यीय प्रतिनिधिमण्डल लिएर एयर इन्डियाको विमानबाट आएका देउवालाई लालबहादुर शास्त्री अन्तर्राष्ट्रिय विमानस्थलमा मुख्यमन्त्री योगी आदित्यनाथले स्वागत गरेका थिए। योगीसँगै देउवाले पत्नी र आफ्ना मन्त्रीहरूसहित काशी विश्वनाथ मन्दिरमा दर्शन तथा पूजापाठ गरे। कालभैरव मन्दिरमा प्रार्थना गरे। देउवाले वाराणसीस्थित ललिताघाट, पशुपतिनाथ मन्दिर परिसरमा नेपालको लगानीमा बन्न लागेको वृद्धाश्रमको भूमिपूजनसहित शिलान्यास पनि गरे। देउवाको भाजपा मुख्यालयदेखि बनारससम्म यात्राको धार्मिक सन्देश रहेको जानकारहरू बताउँछन्। हिन्दुत्वलाई महत्व दिने भाजपा र हिन्दु धर्मका प्रवर्धक योगी आदित्यनाथको आतिथ्य ग्रहण तथा भलाकुसारी धार्मिक कोणले महत्वपूर्ण छ। केही जानकार सभापतिको हैसियतमा देउवाले कांग्रेस हिदुत्वप्रति प्रतिबद्ध रहेको देखाउन खोजेको बताउँछन्। प्रधानमन्त्रीको भाजपा मुख्यालय भ्रमणलाई विदेश विभाग प्रमुख विजय चौथाइवा दुई पार्टीबीचको सम्बन्ध विस्तारका रूपमा अथ्र्याउँछन्। हिन्दू राष्ट्र नेपालको आन्तरिक मामिला भएको उल्लेख गर्दै उनले भाजपाले विश्वका सबै पार्टीसँग सम्बन्ध विस्तार गरिरहेको र यही सिलसिलामा नेपाली कांग्रेससँग सम्बन्ध स्थापित भएको प्रष्टीकरण दिए। दुई पार्टीबीच विभिन्न तहमा आदानप्रदान बढाउने र दुई बीचको सम्बन्धमा रहेका समस्या अन्य तहबाट समाधान नभए राजनीतिक रूपमा गर्न यो सम्बन्ध सघाउने उनको भनाइ छ।"
"हक पाइयो, सूचना पाइएन","काठमाडौं : झापाका बलबहादुर प्रधानले पशुपति क्षेत्र विकास कोषमा २०७८ वैशाख ९ गते तीन बुँदामा सूचना मागे। कार्यालय सहयोगीका रूपमा कार्यरत प्रधानले आफूलाई कोषले हाजिर हुन नदिने निर्णय गरेकामा कारण मागेका थिए। सूचनाको हकबमोजिम सबै प्रक्रिया पूरा गरे पनि दुई महिनासम्म मागेको सूचना पाएनन्। २०७८ असार १४ गते दोस्रो पटक निवेदन दिए। पुनः नपाएपछि राष्ट्रिय सूचना आयोगमा पुनरावेदन गरे। आयोगले २०७८ असार ३१ गते उपलब्ध गराउन आदेशसहितको पत्र पठायो। तब आयोगलाई पनि बेवास्ता गर्ने काम सुरु भयो। दोस्रोपटक साउन ४ र तेस्रोपटक भदौ २० मा आयोगले पत्र पठाएर ताकेता गर्यो। तर, सूचना आएन। त्यसपछि कोषका प्रमुख कार्यकारी अधिकृत डा घनश्याम खतिवडालाई आयोगले कारबाही गर्यो। राष्ट्रिय सूचना आयोगले गत कात्तिक १५ गते सूचना उपलब्ध नगराउने पशुपति क्षेत्र विकास कोषका कार्यकारी निर्देशक डा घनश्याम खतिवडाविरुद्ध गरेको निर्णय। आयोगले १५ हजार जरिवाना तोकेको थियो। खतिवडा कात्तिक १७ गते सूचनाको हकसम्बन्धी ऐनको व्यवस्थाबमोजिम १५ हजार जरिवानामा परे। प्रधानले माग गरेको सूचना केही समयपछि हुलाकमार्फत पाए। सूचना पाउन निकै गाह्रो भएको उनको अनुभव छ। घटना २सिन्धुपाल्चोकका आदित्य दाहालले पद्मकन्या क्याम्पसमा सूचना माग गरे। उनले २०७३७४ देखि २०७५७६ सम्मको आन्तरिक र महालेखापरीक्षकको अन्तिम प्रतिवेदनको प्रमाणित प्रतिलिपि खोजेका थिए। दाहालले उक्त क्याम्पसमा सूचना अधिकारी तोकिएको छछैन, सूचना अधिकारी भए नियुक्ति गर्ने निर्णयका साथै नियुक्ति पत्रको प्रमाणित प्रतिलिपिसमेत माग गरे। तर, पाएनन्। उनले कानुनअनुसार आयोगमा २०७७ पुस २३ गते पुनरावेदन गरे। आयोगले सूचना दिन भन्यो। तर, क्याम्पसले टेरेन। आयोगले पद्मकन्या क्याम्पस बागबजारका प्रधानाध्यापक धनप्रसाद पण्डितलाई १५ हजार जरिवाना गर्यो। घटना ३सिन्धुपाल्चोककै रामप्रसाद दाहालले २०७६ असारमा नेपाल खुला विश्वविद्यालयमा २०७६ पुस ३ गते उत्तर पुस्तिकाको प्रमाणित प्रतिलिपि माग गर्दै निवेदन दिए। उनले शिक्षणतर्फको (करार) पदपूर्तिअन्तर्गत विकास व्यवस्थापन तथा प्रशासन विषयको आफ्नो उत्तरपुस्तिकाको प्रमाणित प्रतिलिपि माग गरेका थिए। तर, तोकिएको समयमा पाएनन्। उनी पनि आयोग पुगे। आयोगको इजलासले २०७६ फागुन २ गते तत्काल सूचना दिन आदेश दियो। त्यसपछि विश्वविद्यालयले सूचना नदिने भन्दै धम्क्यायो। दाहालले पुनः २०७७ साउन १८ गते आयोगमा उजुरी दिए। आयोगले खुला विश्वविद्यालय ललितपुरका पदपूर्ति समिति अध्यक्ष राजकुमार पोखरेललाई ५ हजार रुपैयाँ जरिवाना गर्ने आदेश गर्यो। यी प्रतिनिधि घटनाले संविधानले नै दिएको सूचनाको हक प्रयोग गर्दा पनि सूचना पाउन कति गाह्रो छ भन्ने प्रस्ट पार्छ। सार्वजनिक निकाय अपारदर्शी रहेको पुष्टि गर्छ। संविधानको धारा २७ मा लेखिएको छ, प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। तर, कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन। संविधानको यो व्यवस्था कार्यान्वयन गर्न सूचनाको हकसम्बन्धी ऐन २०६४ बनेको छ। सार्वजनिक निकायले आफ्नो कार्यालयमा रहेको सूचना प्रवाह गर्ने प्रयोजनका लागि सूचना अधिकारीको व्यवस्था गर्नेछ, दफा ६ (१) मा लेखिएको छ। सूचना प्राप्त गर्न सूचना अधिकारीसमक्ष निवेदन दिनुपर्ने व्यवस्था छ। बढीमा १५ दिनभित्र सूचना उपलब्ध गराउनुपर्ने कानुनी व्यवस्था छ। सूचना अधिकारीले नमाने सात दिनभित्र कार्यालय प्रमुखसमक्ष उजुरी दिन सकिने भनिएको छ। प्रमुखको निर्णयउपर चित्त नबुझे राष्ट्रिय सूचना आयोगमा ३५ दिनभित्र पुनरावेदन दिन सक्ने दफा १० मा उल्लेख छ। २०६५ वैशाख २२ मा स्थापना भएको आयोगले उजुरी परेकामध्ये ३० जनालाई कारबाही गरेको छ। कारबाहीमा परेकाहरूले १ सय १ रुपैयाँदेखि १५ हजारसम्म जरिवाना तिरेको आयोगका सूचना अधिकारी विश्वबन्धु पौडेल बताउँछन्। पशुपति क्षेत्र विकास कोषले निवेदक बलबहादुर प्रधानलाई हुलाकमार्फत पठाएको सूचना । आफूलाई कार्यालय सहयोगी पदबाट हटाएको विषयमा सूचना माग गर्दै उनी आयोग पुगेका थिए । फ्रिडम फोरम नेपालका कार्यकारी प्रमुख तारानाथ दाहालका अनुसार ब्युरोक्रेसीमा सूचना लिन धेरै समस्या छन्। सूचना प्रणाली व्यवस्थित छैन। उनीहरू नागरिकप्रति उत्तरदायी र जवाफदेही हुन चाहँदैनन्। उनका अनुसार सूचना माग्ने प्रवृत्ति पनि कम छ। मागेकाले पाउँदैन्। मूल कारण संविधानले दिएको हकको कार्यान्वयन पक्ष कमजोर, खुलापन र पारदर्शिता नहुनु नै हो, दाहाल भन्छन्, दुई दशकदेखि सूचनाको हक र अधिकारका लागि लडेँ हालसम्म करिब १० हजारभन्दा बढी सूचना माग गर्दाको अनुभव हो यो। उनी आफैंले कुनै मागेका ६७ वर्ष हुँदा पनि नपाएको सुनाउँछन्। निरन्तर दौडिँदा पनि आधा मात्रै सूचना पाइयो, उनी भन्छन्, थुप्रै तितामीठा अनुभव छन् म सँग। सूचनाकै लागि मुद्दामालिला गर्नु परेको अनुभव पनि उनीसँग छ। भन्छन्, सूचना माग्ने पनि पर्याप्त छैनन्। शासकीय, स्वार्थी र विभेदकारी चिन्तन छ। लोकतान्त्रिक पद्धतिमा सूचनाको हक नागरिकको अधिकार मानिन्छ। २०६४ सालमा सूचनाको हक आए पनि यतिका वर्षसम्म पनि नागरिकले सहज रूपमा सूचना पाउन सकेका छैनन्। एउटा सूचनाका लागि महिनौंसम्म कार्यालय धाउनुपर्ने बाध्यतामा छन्। सूचना नपाएकै कारण आयोगमा पुनरावेदन तथा उजुरी गर्नेको संख्या हरेक वर्ष बढेको आयोगको तथ्यांकले देखाउँछ। नागरिक सचेत बन्दै सूचना माग्ने क्रम बढेको र सूचना नपाएकै कारण उजुरी दिने संख्या पनि धेरै रहेको प्रमुख आयुक्त महेन्द्रमान गुरुङ बताउँछन्। चालू आर्थिक वर्षको ९ महिनामा १ हजार २३ वटा उजुरी तथा पुनरावेदन परेका छन्। सूचना माग्ने र नपाए उजुरी गर्नाले सार्वजनिक प्रशासनलाई पारदर्शी, उत्तरदायी र जवाफदेही बनाउन मद्दत पुग्नुका साथै सुशासन कायम गर्न सघाउ पुग्ने प्रमुख आयुक्त गुरुङ बताउँछन्। आयोगमा उजुरी बढ्नु भनेको माग गरेको सूचना नपाउनु हो। यो हुनु सार्वजनिक निकायमा बेथितिको संकेत भएको बताउँछन् आयुक्त गुरुङ। हामी पुरानै कल्चरमा छांै। लुकाउनुपर्छ भन्ने सोच छ। लामो समयदेखि गोपनीयताको संस्कारमा हुर्केका कर्मचारी छन्। उनी भन्छन्, सूचनाको हक पढेरै लोकसेवा पास गरेका कर्मचारी पनि सूचना लुकाउन चाहन्छन्। विश्वका १ सय ३० भन्दा बढी मुलुकमा सूचनाको हकसम्बन्धी कानुन छ। प्रक्रिया पनि सहज छ। दिन मिल्ने सूचना नागरिकको अधिकार हो। दिन नपर्ने कुराको सूचना दिन मिल्दैन भनी लिखित रूपमा लेखेर दिनुपर्छ। दिन र लिन सहज प्रक्रिया भए पनि लुकाउने परिपाटी छ, गुरुङले भने। गुरुङका अनुसार अधिकांश निकायमा सूचना अधिकारीबाट सूचना दिइएको पनि छ। नपाएको अवस्थामा थुप्रै पुनरावेदन पनि परेको छ। सरकारी निकायमा जागिर खाँदा त कोर्षमा नै छ। सूचनाको हकसम्बन्धी परीक्षामा पढेरै आउनुपर्छ। कर्मचारीले थाहा नपाउने भन्ने हँुदैन्। तर, सबैले दिँदैनन् भन्ने पनि होइन्, गुरुङ भन्छन्। पूर्वआयुक्त यशोधा तिमल्सिना स्थानीय तहका पदाधिकारीले सूचनाको हकले सुशासन कायम गर्न, पारदर्शिता र जवाफदेहिताको अभ्यास गर्ने सके सूचना प्रवाहमा सहायक सिद्व हुने बताउँछिन्। भनिन्, सरकारी कर्मचारीले आफू कुनै गलत क्रियाकलापमा सम्लग्न भएको वा हाकिम सम्लग्न भए सूचना दिन आनकानी गर्छन्। गलत प्रवृत्ति नभएकाले दिएको पनि देखिन्छ। नेपालको संविधान : २७ सूचनाको हकः प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ। तर, कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन। जागौं नेपाल राष्ट्रिय अभियानका केन्द्रीय संयोजक दीपक आचार्य सूचनाको हकसम्बन्धी कानुन बने पनि राज्यले व्यवस्थित तरिकाले कार्यान्वयन गर्न नसकेको बताउँछन्। भन्छन्, २०६४ मा सूचनाको हकसम्बन्धी कानुन आए पनि ४ वर्षसम्म कहीँ कतै कार्यान्वयन भएन। कार्यालयमा सूचना अधिकारी तोक्न कार्यालयलाई पनि अनुरोध गरियो। अहिले धेरै सुधार आएको छ। ९९ प्रतिशत कर्मचारी तलब सेवा सुविधाभन्दा बाहिर गलत तरिकाले आयआर्जन गर्छन् गर्ने भएकाले पनि सूचना दिन आनाकानी गर्ने उनको दाबी छ। महालेखा र सरकारी कार्यालय लगायतले गर्ने अनुगमन केवल बिरालो बाँधेर श्राद्ध गरे जस्तो मात्रै भएको आचार्यले बताए। तल्लो तहका निकायमा सूचनाको व्यवस्थापन पनि राम्रोसँग नहुँदा समस्या भएको आचार्य बताउँछन्। भन्छन्, एउटा कर्मचारीले गरेको काम सरुवा भएपछि अर्कोले थाहा पाउँदैनन्। केन्द्रीकृत प्रणाली राम्रो नभएकाले सूचना पाउन गाह्रो छ। मिहिनेत गर्न पनि चाहँदैनन् र सूचना माग्न जाँदा आतंक मच्चाएको महसुस गर्छन्। पारदर्शी र व्यवस्थित बनाउन अझै सरकारको ध्यान जानुपर्ने उनको भनाइ छ। वरिष्ठ पत्रकार धर्मेन्द्र झा कानुनअनुसार कार्यान्वयन हुन नसकेको बताउँछन्। भन्छन्, सरकार र सार्वजनिक निकाय सूचनाको हक प्रतिइमान्दार भएको देख्दिनँ। यो प्राथमिकतामा परेको छैन। कतिपय ठाउँमा सूचना अधिकारी छैनन्। कार्यालयको आन्तरिक कुरा सूचना अधिकारीलाई दिइँदैनन्। सूचना आयोगलाई पनि कमजोर बनाउने काम राज्यले गरेको उनी बताउँछन्। सरकारले आयोगलाई पनि नीतिगत रूपमा कमजोर बनाएको छ। सूचनाको हक राज्यले नै प्राथमिकतामा नलिँदा समस्या बेर्होनु परेको छ। आयोगमा पुनरावेदन प्राप्त भएपछि सम्बन्धित सार्वजनिक निकायलाई लिखित जवाफ माग्ने कानुनी व्यवस्था छ। आयोगले सूचनाको हकसम्बन्धी ऐनको दफा १० बमोजिम सूचना दिन पर्ने हो भने देऊ भनेर समय तोक्छ भने नदिनुपर्नेलाई खारेज गर्छ। सूचनाको स्वतस्फुर्त प्रकाशन (पीडीएमएफ) को व्यवस्था गर्नुपर्छ। आयोगले सूचना दिवसको उपलक्ष्यमा सूचनाको हकको क्षेत्रमा उत्कृष्ट योगदान गर्ने सूचना अधिकारीसँगै सूचना अभियान कर्तालाई सम्मान र पुरस्कृत गर्ने गरेको छ। सूचनाको हकसम्बन्धी ऐन र कार्यान्वयन सुशासन प्रवर्धनमा राम्रो गर्नेलाई पुरस्कृत गरेको हो। पुरस्कृत व्यक्ति धुव्रराज पौडेल भन्छन्, सूचनाको हकसम्बन्धी राम्रोसँग अध्ययन गरेको व्यक्तिले सूचना लुकाउँदैन। सूचना भनेको जनताका लागि हो भनेर कर्मचारीले बुझ्नुपर्छ। उनका अनुसार नेपालको संरचना सिस्टममा केही अफ्ठ्यारा पनि छन्। हरेक कार्यालयका सबै आन्तरिक कुरा सूचना अधिकारीको पहँुचमा हुँदैन। कार्यालयको दायित्व सूचनाको अपडेट राख्नुपर्ने छ तर सबै कार्यालयमा सूचना व्यवस्थित गरिँदैन्। त्यसैले माग्ने बेलामा सहज रूपमा उपलब्ध हँुदैन। राष्ट्रिय युवा परिषद्मा रहँदा आफूले यो सूचनालाई सूचनाको स्वतःस्फुर्त प्रकाशन (पीडीएम एफ) मार्फत व्यवस्थापन गरेको उनी बताउँछन्। राष्ट्रिय युवा परिषद्मा धेरै व्यवस्थित काम गरेको उनको अनुभव छ। प्रमुख आयुक्त गुरुङका अनुसार कोभिडको समयमा पनि ७ सय ५३ भन्दा बढी पुनरावेदन परेका थिए। त्यसमा ७ सय ४२ पटाको फैसला भएको थियो। उनले भने, अधिकांश सूचना दिनुपर्छ भन्ने फैसला भयो। पाँचवटा दिनुनपर्ने विषयमा थिए। उजुरी परेको अवस्थालाई हेर्दा ७३ प्रतिशत स्थानीय तहसँग समबन्धित सूचना नपाएको पुनरावेदन परेका थिए। आयोगमा उजुरी तथा पुनरावेदनमध्ये अर्थ तथा वित्तीय, न्याय तथा कानुन, स्थानीय प्रशासन, स्वास्थ्य तथा जनसंख्यालगायत विविध क्षेत्रसँग सम्बन्धित धेरै छन्। विगत ५ वर्षको उजुरी तथ्याङ्कलाई हेर्दा आर्थिक वर्ष २०६५०६६ मा १२ वटा उजुरी तथा पुनरावेदन परेका थिए। २०६६०६७ मा ३९ वटा, २०६७०६८ मा ४७ वटा र २०६८०६९ मा १३६ वटा उजुरी परेको तथ्यांक छ। चालू आर्थिक वर्षको ९ महिनामा १ हजार २३ वटा निवेदन, उजुरी तथा पुनरावेदन परेका छन्। हामी पुरानै कल्चरमा छौं। लुकाउनुपर्छ भन्ने सोच छ। लामो समयदेखि गोपनीयताको संस्कारमा हुर्केका कर्मचारी छन्। सूचनाको हक पढेरै लोकसेवा पास गरेका कर्मचारी पनि सूचना लुकाउन चाहन्छन्।महेन्द्रमान गुरुङ  प्रमुख आयुक्त, राष्ट्रिय सूचना आयोग सरकारी कर्मचारीले आफू कुनै गलत क्रियाकलापमा संलग्न भएको वा हाकिम संलग्न भए सूचना दिन आनकानी गर्छन्। गलत प्रवृत्ति नभएकाले दिएको पनि देखिन्छ। यशोदा तिमल्सिना  पूर्वआयुक्त, राष्ट्रिय सूचना आयोग संविधानले दिएको हकको कार्यान्वयन पक्ष कमजोर, खुलापन र पारदर्शिता नहुनु मुख्य समस्या हो। दुई दशकदेखि सूचनाको हक र अधिकारका लागि लडेँ। तारानाथ दाहाल  कार्यकारी प्रमुख, फ्रिडम फोरम नेपाल"
श्रीलङ्काको केन्द्रीय बैंकका गभर्नरले पनि दिए राजीनामा,कोलम्बो : श्रीलङ्काको केन्द्रीय बैंकका गभर्नरले पनि सोमबार पदबाट राजीनामा दिएका छन्। गभर्नर अजिथ काब्रालले मुलुकको आर्थिक सङ्कट आफूले सम्हाल्न नसक्ने अवस्थामा पुगेको भन्दै राजीनामा दिनु परेको बताएका छन्। उनले राष्ट्रपति गोटाबय राजापाक्षेसमक्ष राजीनामा दिएको जनाएका छन् । श्रीलङ्कामा यसअघि सबै मन्त्रीहरूले पनि राजीनामा दिइसकेका छन्। देशमा आर्थिक सङ्कटसँगै राजनीतिक सङ्कट पनि गहिरिदै गएपछि जिम्मेबार पदाधिकारीहरूले धमाधम राजीनामा दिन थालेका छन् । जिम्मेबार पदाधिकारीहरूले नै धमाधम राजीनामा दिन थालेपछि राष्ट्रपति गोटाबाय राजापाक्षे र प्रधानमन्त्री महेन्दा राजापाक्षे थप सङ्कटमा परेका छन्। आर्थिक सङ्कटका कारण मर्कामा परेपछि असन्तुष्ट नागरिकले सरकारका विरुद्धमा प्रदर्शन गर्न थालेपछि राजनीतिक सङ्कट सुरु भएको हो । आन्दोलनकारीले राष्ट्रपति राजापाक्षेको निवास घेर्न थालेपछि सरकारले शनिबार बेलुका ६ बजेदेखि ३६ घण्टे कफ्र्यु आदेश जारी गरेको छ । आर्थिक संकटसँगै राष्ट्रपति र उच्च सरकारी अधिकारीहरूविरुद्ध सर्वसाधारणले आक्रोश व्यक्त गर्दै आन्दोलित भएपछि सरकारले श्रीलङ्कामा देशव्यापी सुरक्षाका लागि भन्दै सङ्कटकालको घोषणा गरेको छ । चरम आर्थिक सङ्कट भोगिरहेको श्रीलङ्कामा हिंसात्मक गतिविधिहरू बढ्न थालेकोले सङ्कटकालको घोषणा गर्नु परेको सरकारी अधिकारीहरूले बताएका छन्। सार्वजनिक व्यवस्थाको संरक्षण र समुदायको जीवन रक्षाका लागि आवश्यक आपूर्ति र सेवाहरूको मर्मतका लागि भन्दै आपतकालीन अवस्थाको घोषणा गरिएको सरकारले जनाएको छ । सरकारको विरोधमा प्रदर्शन गर्नेहरूलाई नियन्त्रणमा लिएर हिरासतमा राख्न पनि सरकारले आदेश जारी गरेको छ । आर्थिक मन्दीसँगै अत्यधिक मूल्यवृद्धि र विद्युत आपूर्तिसमेत बन्द हुँदा सर्वसाधारण थप मारमा परेकाले उनीहरु आन्दोलित भएका हुन् ।
अल्झनमै बित्यो सुदूरपश्चिमको ४ वर्ष,"धनगढी : विसं२०७२ सालमा संविधान जारी भएपछि जनतामा देशको विकास र समृद्धि तीव्र गतिमा हुने आशा थियो। साथै, स्थानीय स्तरमै अधिकार आउने र प्रदेश सरकारले सबै समस्या समाधान गर्नेमा सबै ढुक्क थिए। तर, जनतामा प्रदेश सरकारका गतिविधिहरूले निरासा छाएको छ। हरेक दिन नगर क्षेत्रमा झन्डावाला गाडी आउने, साइरन बजाएर हुइँकिनेबाहेक खासै प्रगति हुन नसकेको भन्दै जनता निराश भएका हुन्।प्रदेश सरकारले अहिलेसम्म १ खर्ब १८ अर्ब ६० करोड रकमका पाँचवटा बजेट ल्याइसकेको छ। त्यसमध्ये चालू आवको ३० अर्बबाहेक ८८ अर्ब ६० करोड रकम खर्च गरिसकेको छ। तर, प्रदेशमा गौरव गर्न लायकको गतिलो योजना भने अझै देखिएको छैन। २०७८ फागुन ५ गते सरकारको ४ वर्ष पूरा भएको छ। अर्थात् ५ वर्षे कार्यकाल सकिन मात्र १० महिना बाँकी छन्। ४ वर्षमा पाँचवटा बजेट परिचालन गरेको प्रदेश सरकारको उपलब्धी बारे जनताले समीक्षा गर्न थालेका छन्। सरकारले आकर्षक नारा ल्यायो तर ती कार्यान्वयन भएनन्। कार्यकर्तामुखी बजेट, खुद्रे योजना मात्र आए। हेर्न र गौरव गर्न लायकका योजना बनेनन्, धनगढी उपमहानगरपालिका४ का शिद्धराज पनेरुले भने, प्रदेश सरकार गठन भएका बेलाका अपेक्षा जे थिए, ती सबै हराए। प्रदेश सरकारभन्दा बलियो स्थानीय सरकार भएको भान हुन थालेको स्थानीयको भनाइ छ। स्थानीय सरकारले पनि कानुन बनाएर लागू गरिरहेको छ। ससाना योजना त स्थानीय सरकारले पनि निर्माण गरिरहेको छ। हुबहु योजनाका लागि प्रदेश सरकार किन होला ?, कैलालीको धनगढी उपमहानर५ का प्रमोद पाठकले भने। अहिले स्थानीय तहको चुनावी रौनक सुरु हुन थालेको छ। टिकटको टुंगो नलागे पनि, सम्भावित उमेदवारहरू गाउँबस्ती छिर्न थालेका छन्। स्थानीय चुनावको मुखमा प्रदेश सरकारका बारेमा पनि कुराहरू उठ्न थालेका छन्। बैतडीको दोगडाकेदार७ का लक्ष्मण भट्ट भन्छन्, स्थानीय सरकार र प्रदेश सरकारले गरेको काममा केही फरक देखिएन। स्थानीय सरकारले ग्राभेल गर्छ। प्रदेश सरकारले पनि त्यही गरिरहेको छ। आखिर यी दुईबीच फरक के त ? सदनमा प्रतिनिधित्व गर्ने प्रतिपक्षी दलका नेताहरू पनि प्रदेश सरकारको गति देखेर खुसी छैनन्। उनीहरूले प्रदेश सरकार भ्रष्टाचारमा लिप्त रहेको आरोप लगाउँछन्। प्रदेश सरकारले भ्रष्टाचारलाई बढावा दियो, जनताको अपेक्षाअनुसारको काम गरेन। पूर्वाधारमा कुनै खास काम भएन। पास गरिएका ऐनहरूमा ६ महिना नपुग्दै आफू अनुकूल हुने गरी संशोधन हुँदै आए। विधि र प्रक्रियामा पनि प्रदेश सरकार फेल भयो, प्रमुख प्रतिपक्षी दल नेपाली कांग्रेस संसदीय दलका नेता डा रणबहादुर रावलले भने, पहिलो वर्ष मन्त्रीहरू नयाँनयाँ भएकाले अनुभवको कमी रह्यो भनियो। जनताले पत्याए। दोस्रो वर्ष कर्मचारीको अभावले प्रदेश सरकार तीव्र रूपमा काम गर्न सकेन भनियो। त्यो पनि जनताले पत्र्या। तर, अहिले के ले रोक्यो ? उनीहरूसँग कुनै जवाफ छैन। सुदूरपश्चिम दक्षिणमा भारत र उत्तरमा चीनसँग जोडिएको प्रदेश हो। तर, सरकारले चार वर्षमा यी २ देशसँगको पारवहनका लागि कुनै योजना बनाएन। डा रावलका अनुसार प्रदेशले गौरवका रूपमा यी दुई देशको पारवहनका लागि एक मात्र सडक योजना बनाएको भए हेर्न लायक हुन्थ्यो। तर, प्रदेश सरकार असक्षम जस्तै देखियो। प्रतिपक्षी दल नेकपा एमालेका प्रमुख सचेतक लिलाधर भट्ट पनि सरकार स्वच्छन्दकारी भएको आरोप लगाउँछन्। आफैं ऐन पारित गर्छ। पारित भइ कार्यान्वयनमा गएका ऐन आफू अनुकूल तुरुन्तै संशोधन गर्छ। यो सरकारको स्वच्छन्दकारी नीति हो, उनले भने। सचेतक भट्टले, चार वर्ष २ महिनाको अवधिमा सरकारले एक पनि गौरव गर्न लायकको योजना बताउन चुनौती दिए। सुदूरपश्चिममा सरकारले लगानी गरेको जलविद्युत् आयोजना छैन। खै त एउटा पनि आयोजना हामी बनाउँछौ भनेको ?, उनले भने, पाँचवटा प्रदेश गौरवका आयोजना छन्। ती योजना बहुवर्षीय ठेक्कामा छन्। तर, ती योजनाको बजेटभन्दा बढी बजेट सत्तामा रहेका मन्त्रीका घर जाने सडकमा विनियोजन गरिएको छ। यसलाई कसरी न्यायोचित विकास भन्ने ?, सचेतक भट्टले भने २०७४ फागुन ४ गते नेकपा माओवादी केन्द्रबाट विजयी प्रदेशसभा सदस्य त्रिलोचन भट्टको नेतृत्वमा प्रदेश सरकार गठन भएको थियो। अरू प्रदेशमा सरकारहरू परिवर्तन भइरहे पनि मुख्यमन्त्री भट्टको सरकारमा मन्त्री त परिवर्तन भए। तर, उनी ४ वर्षदेखि मुख्यमन्त्रीकै कुर्सीमा छन्। मुख्यमन्त्री परिवर्तन हुँदा नयाँ टिम बनाउँदा केही समस्या आउँछ। तर, अपरिवर्तित मुख्यमन्त्रीले किन विकासमा फड्को मार्न सकेनन् ?, प्रतिपक्षी दलका कांग्रेसका प्रदेशसभा सदस्य भरत खडकाले भने। समृद्धिको आधार सडक हो भन्दै सरकारले सुदूरपश्चिमको ९ जिल्लामा पर्ने ९ वटा सडकलाई प्रदेश गौरवका योजनाको रूपमा छनोट गयो। ती मध्येको अछामको मंगलसेनलाई तराईसँग जोड्ने छोटो दूरीको चिसापानीजंगलघाटमंगलसेन सडक ४ बितिसक्दा पनि निर्माण सुस्त छ। २०२८ मा तत्कालीन अछाम जिल्ला पञ्चायतका सभापति हरिप्रसाद भण्डारीले उक्त सडकलाई ट्र्याक्टर सडक भनेर राजा महेन्द्रसँग योजना माग गरेका थिए। राजाको पालामा सडकको योजना त बन्यो तर त्यसले पञ्चायत हुँदै प्रजातन्त्र र अहिले गणतन्त्र आउँदासमेत सडक बनेन। धनगढीअछामसम्म झन्डै ३ सय किलोमिटरको सडक छ। तर, चिसापानीजंगलघाटमंगलसेन सडक बन्यो भने त्यो ११० किलोमिटरमा छोट्टिने छ। प्रदेशले यसलाई गौरवको आयोजनाको रूपमा अगाडि बढाएपछि यसको नाम चिसापानीऋषिदहबडिमालिका सडक योजना नाम दिएको छ। त्यस्तै, बैतडीको सतबाँझश्रीभावर सडक प्रदेशको अर्को योजना हो। यो सडकले पूर्णता पाए पुर्चौडी नगरपालिका, सुर्नया गाउँपालिका र सिगास गाउँपालिकाका केही वडाका नागरिक सदरमुकमसँग जोडिने छन्। यो सडकले सीमा नाका झुलाघाट पुग्न बझाङका नागरिकलाई समेत सहज हुनेछ। अहिलेसम्म त्यो सडक कालोपत्रे भइसक्नुपर्ने हो। तर, भएको छैन, बैतडी उद्योग वाणिज्य संघका अध्यक्ष नरबहादुर चन्दले भने। अर्को गौरवको आयोजना हो, दार्चुलाको खलंगाखारपारीबगरखण्डेश्वरी सडक। उक्त सडकमा १८ किलोमिटर कालोपत्रे गर्न ठेक्का सम्झौता भएको छ। खलंगाखारखण्डमा ९ किलोमिटर पारी बगरखण्डेश्वरीखण्डमा ९ किलोमिटर कालोपत्रे गर्न ठेक्का सम्झौता भएको पूर्वाधार विकास कार्यालय बैतडीले जनाएको छ। बाजुराको खप्तड मार्तडी सडक (सिंगडाकाँडाजयबाग्यश्वरीगैरीखाद डोगडी आटिचौर मार्तडी सडक) खण्डमा पनि ठेक्का भएका छन्। तर, बजेट कम भएका कारण त्यो सडक पनि कछुवा गतिमा छ। त्यस्तै, डडेल्धुराको दैजीजोगबुडापोखराढुंगाडबझाङ सडकको पनि केही कालोपत्रे भएको छ। यसमा चारवटा पोखराबेलापुरखण्ड, सलौनचिरकिटेखण्ड, जोगबुडागाईबादेखण्ड र गाईबादेलिप्नाखण्ड समेटिएका छन्। जोगबुडागाईबादेखण्डको ७ करोड १९ लाखमा ठेक्का भएबाहेक अरू सडक योजनाहरूको ठेक्का नै लागेको छैन। अहिले केही सडकका लागि टेन्डर आह्वान गरिएको र त्यसको प्राविधिक प्रस्ताव मूल्यांकन भइरहेको पूर्वाधार विकास कार्यालय डडेल्धुराले जनाएको छ। कैलालीको भजनीखीमडीठूलीगाड सडक योजना पनि गौरवको योजना हो। यो भजनीको छोटी भन्सारबाट सुरु भएर लालबोझी, भजनी, जोशीपुर, फल्लेविसौन, सल्लेरी, रक्सा, कोल्तडी हुँदै खीमडी जोड्नेछ। यसवर्ष प्रदेश गौरवका योजनाका लागि बजेट कम विनियोजन भएको भन्दै सरकारको आलोचनासमेत भएको थियो। प्रदेश व्यवस्थापिका संसद्ले अहिलेसम्म ५६ वटा ऐन पारित गरेको छ। तर, तीमध्ये धेरै ऐन अहिले पनि कार्यान्वयनमा आएका छैनन्। लामो समयसम्म पारित गरेर पनि दराजमै रहेको लोक सेवासम्बन्धी ऐन बल्ल कार्यान्वयनको चरणमा गएको छ। कर्मचारी अभाव देखाएर राख्ने तर पारित भएको उक्त ऐनअनुसार कर्मचारी पदपूर्ति नगरिनुले पनि प्रदेश सरकारको क्षमतामाथि प्रश्न उठाउन थालिएको छ। २०७८ असोज १५ गते प्रदेश व्यवस्थापिकाको बर्खे अधिवेशन बन्द भएको थियो। ६ महिनाभित्र अर्को बैठक बोलाइसक्नुपर्ने संवैधानिक व्यवस्था अनुसार चैत १३ गते संसद्को हिउँदे अधिवेशन सुरु त भएको छ। तर, विधेयक उत्पादन नभएका कारण त्यो अहिले स्थगित छ। चारवटा विधेयक दर्ता छन्, त्यसमा पनि निजामती कर्मचारी र प्रदेश प्रहरीसम्बन्धी विधेयकमा सहमति जुटन सकेको छैन। ती दुवै छलफलकै क्रममा छन्। त्यस्तै, दलित सशक्तीकरण र दुग्ध व्यवसायसम्बन्धी विधयेकमा छलफल भइरहेका छ प्रदेशसभाका सभामुख अर्जुन बहादुर थापा बताउँछन्। उनले अहिले पनि प्रदेश प्रहरी र निजामती कर्मचारीका लागि बनेको विधेयकलाई राजनीतिक दलहरूले संघीय कानुनसँग बाझिएमा तुरुन्तै संसोधन गर्ने आँट गरेर पास गरिनुपर्ने बताए। प्रदेशको प्रहरी परिचालनको अधिकार छ। तर, ऐन बनाउन सकिएको छैन। शान्ति सुरक्षामा प्रदेश सरकारको कुनै हस्तक्षेपकारी भूमिका छैन। प्रदेशको अनुसन्धान ब्युरो बनाउने अधिकार छ तर विधेयक उत्पादन हुँदैन, सभामुख थापाले भने। प्रदेश सरकारले कैलालीको गोदावरी नगरपालिकाको तेघरीमा स्थायी राजधानी बनाउन ३ वर्षअघि निर्णय गरेको थियो। गोदावरी२ र ४ पर्ने तेघरी वन फाँडेर प्रदेश राजधानी निर्माण गर्ने सरकारको प्रस्ताव प्रदेशसभाबाट पारित हुँदा पनि चर्को विरोध भएको थियो। प्रदेशसभाको २०७५ असोज १२ गतेको बैठक बसेको दोस्रो अधिवेशनको ४६औं बैठकले तेघरीमा स्थायी राजधानी बनाउने निर्णय गरेको थियो। घना वनक्षेत्र मासेर प्रदेश राजधानी बनाउने निर्णयविरुद्वको अहिले पनि सर्वोच्च अदालतमा मुद्दा विचाराधीन छ। डोटीका अधिवक्ता देवीकुमारी जोशी र सोही जिल्लाका अर्का अधिवक्ता मनिसकुमार श्रेष्ठले तेघरी वनक्षेत्र मासिन थालेको र डोटीका पुराना संरचना अलपत्र पर्ने भएकाले त्यस निर्णयलाई रोक्न माग गरेका छन्। प्रदेश राजधानी बनाउने निर्णयको मुद्दा सर्वोच्च अदालतमा धेरैपटकपेसी चढ्यो तर सुनुवाइको पालो नै आएन, सुदूरपश्चिम प्रदेशका मुख्य न्यायाधिवक्ता कुलानन्द उपाध्यायले भने। मुख्यमन्त्री र मन्त्रीहरू भने स्थायी राजधानी निर्माणमा संघीय सरकार बाधक बनेको भन्दै उम्किने गरेका छन्। गत वर्ष जेठ ३० गते प्रदेशसभामा सरकारको नीति तथा कार्यक्रममाथि उठेका प्रश्नको जवाफ दिने क्रममा पनि मुख्यमन्त्री त्रिलोचन भट्टले राजधानीलाई जग्गा प्राप्तिको लागि पठाएको फाइल नै संघीय सरकारको वन मन्त्रालयले हराइदिएको बताएका थिए।संघीय सरकारबाट जग्गा हस्तान्तरण नहुँदा राजधानी निर्माणको काम अघि बढन नसकेको सुदूरपश्चिम प्रदेशका मुख्य सचिव रामेश्वर दंगालले बताए। प्रदेश सरकारले सार्वजनिक गरेको ४ वर्षको प्रगतिमा आफूले धेरै काम गरेको देखाएको छ। ४ वर्षमा १७१९ किलोमिरट पक्की र २७२ किलोमिटर कच्ची कुलो निर्माण गरिएको, १२३ वटा डिप ट्युवेल निर्माण गरी १२ हजार ५५२ हेक्टर क्षेत्रफलमा सिँचाइ सुविधा पुगेको सरकारको प्रगतिमा छ। सरकारले खानेपानी तथा सरसफाइतर्फका ४२८ वटा योजना (नयाँ तथा पुनर्निर्माण) सम्पन्न भई कुल १ लाख ६ हजार ८२३ जनसंख्या लाभान्वित भएका, ३०६ किलोमिटर पक्की सडक (कालोपत्रे), २९५ किलोमिटर खण्डास्मित (ग्राबेल) र १३२० किलोमटिर माटे सडक निर्माण भएको सरकारको दाबी छ। १४ वटा सडक पुल र ३३ वटा झोलुङ्गे पुल निर्माण भएका, लक्षित वर्गका जनताका लागि २ हजार ४४४ वटा निजी आवास भवन निर्माण सम्पन्न गरी हस्तान्तरण भएका पनि प्रदेश सरकारले जनाएको छ। मुख्यमन्त्री एकीकृत कृषि तथा पशुपंक्षी विकास कार्यक्रमअन्तर्गत २८० वटा नमुना गाउँ सञ्चालन भइ ७ हजार हेक्टर जमिनमा खेती सुरुआत भएको सरकारको दाबी छ। त्यस्तै, खाद्यान्न बीउ उत्पादनमा सुदूरपश्चिम प्रदेश नेपालमा दोस्रो स्थान ओगट्न सफल भएको, बाजुरा र दार्चुलाका २५ हेक्टर क्षेत्रफलमा व्यावसायिक रूपमा स्याउ बगैंचा स्थापना गरिएको, कृषि उपजको बजारीकरण प्रवद्र्धनअन्तर्गत नौवटै जिल्लामा एकीकृत कृषि बजार निर्माण, कोरोना प्रभावित विदेशबाट फर्किएका ६ हजार ५ सय जनालाई कृषि स्वरोजगार बनाउन अनुदान सहयोग गरिएको प्रदेश सरकारको दाबी छ। १२३ वटा प्रसूति केन्द्र भवन, ६६ वटा शहरी स्वास्थ्य भवन, ६३ वटा समुदायिक स्वास्थ्य इकाइ गरी २५२ वटा स्वास्थ्य भवनहरू निर्माण गरी स्थानीय तहलाई हस्तान्तरण गरिएको, नौंवटै जिल्ला अस्पतालबाट एम्बुलेन्स र शव बहान सेवा सञ्चालन, १६ वटा निर्वाचन क्षेत्रमा सुविधा सम्पन्न उपकरण जडित एम्बुलेन्स वितरण र सबै जिल्ला अस्पतालमा अक्सिजन प्लान्ट जडान गरिएको प्रदेश सरकारको प्रगतिमा छ। प्रदेश सरकारले ४ वर्षमा गरेका कार्य आव २०७४७५ आव २०७५७६ आव २०७६७७ आव २०७७७८ आव २०७८७९"
नरैनापुरमा आगलागी हुँदा १६ घर जलेर नष्ट,"नेपालगन्ज : बाँकेको नरैनापुर गाउँपालिका४ कृष्णनगरमा सोमबार आगलागी हुँदा १६ घर र १ गोठ जलेर नष्ट भएको छ। नेपाल रेडक्रस सोसाइटी उपशाखा गंगापुरका सभापति शालिकराम साहु तेलीका अनुसार दिउँसो २:३० बजेतिर राम उजागर धोबीको गोठबाट आगो लागेको थियो। उनको गोठमा रहेका ३ वटा बाख्रा पनि जलेका छन्। आगलागी हुँदा धोबीको परिवार घरमा थिएनन्। कसरी आगलागी भयो भन्ने खुल्न सकेको छैन। उक्त आगो रेडक्रसकर्मी, स्थानीय बसिन्दा, सशस्त्र प्रहरी र नरैनापुरको गाउँपालिकाको दमकलको सहयोगमा अपरान्ह ५:३० बजे तिरमात्र आगो नियन्त्रणमा आएको थियो। इलाका प्रहरी कार्यालय भगवानपुरका अनुसार १६ वटा घर जलेको भनिए पनि ६ परिवार एकै घरमा बस्थे। केही दिनअघि गाउँपालिकाले एकैघरमा बसे पनि छुट्टिएकाले ती परिवारलाई अलगअलग रुपमा ग्यास वितरण गरेको थियो। बाँकेको नरैनापुरमा फुसका घर हुने भएकाले हरेक वर्ष गर्मी सिजनमा आगलागीको समस्या हुने गरेको छ।"
धरहरा चढ्न अझै ९ महिना कुर्नुपर्ने,"काठमाडौं : धरहरा चढेर काठमाडौँ सहर नियाल्ने रहर पूरा गर्न नेपाली जनताले अझै नौ महिना कुर्नुपर्ने भएको छ। ऐतिहासिक धरहरा टावरको पुनर्निर्माण कार्य सकी उद्घाटन गरेको पनि एक वर्ष पुग्न लाग्दासम्म सर्वसाधारणले प्रयोग गर्न पाएका छैनन्। गत वैशाख ११ गते तत्कालीन प्रधानमन्त्री केपी शर्मा ओलीले उक्त टावरको उद्घाटन गरेका थिए। एक वर्षअघि उद्घाटन गरिएको भए पनि सर्वसाधारणले धरहरा चढ्नका लागि भने अझै नौ महिना कुर्नुपर्ने जनाइएको छ। उद्घाटनको समयमा धरहराको मात्रै पुनः निर्माण सम्पन्न भएको र अन्य धेरै काम बाँकी रहेकाले अझै प्रयोगमा आउन नसकेको हो। भूकम्प गएको तीन वर्षपछि मात्रै यस सम्पदाको पुनः निर्माणको कामले गति लिएको थियो। गोर्खा भूकम्पले ढलेको धरहरा पुनः निर्माणको सुरुआत विसं २०७५ पुस १२ मा भएको हो। विसं २०७२ को विनाशकारी भूकम्पबाट धरहरालगायत अन्य धेरै ऐतिहासिक सम्पदा ध्वस्त भएका थिए। चौथो पटक थप समयको माग यस ऐतिहासिक सम्पदा पुनः निर्माणका लागि तेस्रो पटक थपिएको समयमा पनि काम सम्पन्न नभएपछि निर्माणको जिम्मा पाएको रमन कन्स्ट्रक्सनले चौथो पटक थप समय माग गरेको छ। तेस्रो पटक थपिएको समय यही चैत मसान्तमा सकिन्छ। दुई वर्षको अवधिमा निर्माण सम्पन्न गर्ने लक्ष्य लिइएको भए पनि पूर्ण रूपमा काम सम्पन्न हुन अझै समय लाग्ने भएपछि समय थप्न आग्रह गरिएको हो। रमन कन्स्ट्रक्सनका प्रोजेक्ट म्यानेजर सञ्जय नकर्मीका अनुसार कोरोना महामारी र अन्य केही आन्तरिक समस्याका कारण निर्धारित समयमै काम पूरा नहुने भएपछि पुनर्निर्माण लागि पुनः चौथो पटक समय माग गरिएको हो। नेपाली र केही भारतीय नागरिकसहित दैनिक २२० जना कामदारले अहिले नियमित रूपमा निर्माण कार्यमा जुटिरहेका छन्। धरहरा निर्माणको मुख्य काम सकिए पनि सौन्दर्य अभिवृद्धि र पार्किङको काम बाँकी भइरहेको छ। नयाँ धरहरामा बगैँचा, सङ्ग्रहालय, रङ्गीन जल फोहरा, प्रदर्शनी हल, पार्किङ स्थल, पसललगायत रहने छन्। धरहरा परिसरमा पार्किङसहित रेस्टुराँ, बगैँचा, पुस्तकालयलगायतको सुविधा हुनेछन्। गोस्वारा हुलाक भएको स्थानमा पार्क बनाउनका लागि अहिले उक्त भवन भत्काइसकिएको छ। पार्कभित्र बस्ने ठाउँ, ढुङ्गेधारा, हरियाली, चमेना गृह हुनेछ। धरहरामा पढ्न चाहने, ध्यान गर्न चाहने या बस्न चाहने सबैका लागि सुविधा उपलब्ध हुनेछ।"
खोटाङका ३५ मतदानस्थल अतिसंवेदनशील,"खोटाङ : आगामी वैशाख ३० गते देशभर एकैसाथ सञ्चालन हुने स्थानीय तहको निर्वाचनअन्तर्गत खोटाङमा १३६ मतदानस्थल र १९४ मतदान केन्द्र निर्धारण गरिएको छ। जिल्लामा निर्धारण गरिएका मतदानस्थलमध्ये ३५ वटा अतिसंवेदनशील, ५८ वटा संवेदनशील र ४३ वटा सामान्यमा राखिएको छ। सुरक्षा संयन्त्रको पहुँच, विगतका घटना र भौगोलिक विकटताको आधारमा जिल्लामा तीन समूहमा वर्गीकरण गरेर शान्तिसुरक्षाको व्यवस्था मिलाउने तयारी गरिएको जिल्ला सुरक्षा समितिका संयोजक एवं प्रमुख जिल्ला अधिकारी फणिन्द्र दाहालले जानकारी दिए। मतदानस्थल तथा मतदान केन्द्रको सुरक्षाका लागि जिल्लामा कार्यरत सुरक्षाकर्मी तथा म्यादी प्रहरी अभाव हुने भएकाले थप सुरक्षाकर्मी सम्बन्धित निकायमा माग गर्ने तयारी गरिएको जिल्ला सुरक्षा समितिले जनाएको छ। दिक्तेल रुपाकोट मझुवागढी नगरपालिकामा २४ मतदानस्थल र ४४ मतदान केन्द्र, हलेसी तुवाचुङ नगरपालिकामा १८ मतदानस्थल र २७ मतदान केन्द्र निर्धारण गरिएको छ। त्यस्तै केपिलासगढी गाउँपालिकामा १३ मतदानस्थल र १५ मतदान केन्द्र, ऐँसेलुखर्क गाउँपालिकामा १३ मतदानस्थल र १५ मतदान केन्द्र, रावाबेँसी गाउँपालिकामा १० मतदानस्थल र १४ मतदान केन्द्र, साकेला गाउँपालिकामा आठ मतदानस्थल र १२ मतदान केन्द्र, दिप्रुङ चुइचुम्मा गाउँपालिकामा १३ मतदानस्थल र १८ मतदान केन्द्र, खोटेहाङ गाउँपालिकामा १५ मतदानस्थल र २१ मतदान केन्द्र, बराहपोखरी गाउँपालिकामा १० मतदानस्थल र १३ मतदान केन्द्र तथा जन्तेढुङ्गा गाउँपालिकामा १२ मतदानस्थल र १५ मतदान केन्द्र निर्धारण गरिएको छ।"
त्रिभुवन विश्वविद्यालय परिसरको जंगलमा आगलागी,काठमाडौं : कीर्तिपुरस्थित त्रिभुवन विश्वविद्यालय परिसरमा रहेको जंगलमा आगलागी भएको छ। केहीबेर अघिबाट आगलागी सुरु भएको कीर्तिपुर प्रहरीले जनाएको छ। प्रहरीका अनुसार काठमाडौं उपत्यकामा रहेका दमकलहरु बोलाइएको छ। आगो नियन्त्रणका लागि स्थानीय र सुरक्षाकर्मीहरु परिचालन गरिएको छ। आगलागीको कारण खुल्न नसकेको प्रहरीले जनाएको छ।
पर्यटन प्रर्वद्धन गर्न मुस्ताङमा साहसीक एडभेन्चर कार ट्रिप,"जोमसोम : मुस्ताङमा साहसीक एडभेन्चर कार ट्रिप सुरु भएको छ । पर्यटन प्रर्वद्धन गर्दै पर्यटन विकासमा योगदान गर्ने उद्देश्यले गोल्छा अर्गानाइजेसन (जीओ फोर्स) कम्पनी तथा यति कियर्स संस्थाले मुस्ताङमा साहसीक एडभेन्चर ट्रिपको आयोजना गरेको हो। गोल्छाअन्तर्गत जीओ फोर्ड र यति कियर्सले मुस्ताङमा यसप्रकारको साहसी एडभेन्चर ट्रिप सन् २०१८ देखि सुरु गरेको थियो। जीओ फोर्डले कोरोना कहरका कारण सन् २०१९ पछि दुई संस्करण एडभेन्चर गर्न सकेको थिएन । कोरोना कहर न्यूनिकरण हुँदै गएकाले जीओ फोर्डले अहिले साहसीक एडभेन्चर ट्रिप सुरु गरेको जीओ फोर्ड एडभेन्चरका व्यवस्थापक युवराज सिटौलाले जानकारी दिए । उनका अनुसार मुस्ताङको तल्लो मुस्ताङ,मध्य मुस्ताङ र उपल्लो मुस्ताङमा साहसीक एडभेन्चर ट्रिप गर्नेछ । जिओ फोर्डले विदेशबाट नेपालमा सुविधा सम्पन्न गाडी ल्याउने र बिक्री वितरण गर्छ । जीओका गाडीहरुको प्रोमोसन,आन्तरिक तथा बाह्य पर्यटन प्रर्वद्धन र मुस्ताङका पर्यटकीय गन्तव्यलाई विश्व समुदायमा परिचित गराउन साहसीक एडभेन्चर ट्रिप इभेन्ट सञ्चालन गरेको जनाएको छ । जीओ फोर्डले गत शनिबार अप्रिल २ तारिख देखि ७ तारिखसम्म एकहप्ता एडभेन्चर आयोजना गर्न ५० जनाको एडभेन्चर टोली मुस्ताङ आएको व्यवस्थापक सिटौलाले बताए । साहसीक एडभेन्चरअन्तर्गत फोर्डको टोलीले र्यालीसहित १८ वटा फोर्डमा आवद्ध गाडीहरु मुस्ताङ आएका हुन् । मुस्ताङमा साहसीक एडभेन्चरको सम्भावना रहेको जानकारी गर्ने र यसले यहाँका स्थानको पनि प्रमोसन गर्ने उद्देश्यले फोर्ड टोली मुस्ताङ आएको हो। साहसीक एडभेन्चर कार ट्रिप एक हप्ता सञ्चालन हुने आयोजकले जनाएको छ । यसका लागि जिओ फोर्डका फोर्ड,टोयोटा ,निशान र ल्याण्ड लोभर गाडीहरु मुस्ताङ ल्याइएको छ ।एडभेन्चर व्यवस्थापक सिटौलाले कम्पनीको प्रचार प्रसार नभई विशुद्ध पर्यटन प्रर्वद्धनका लागि एडभेन्चर कार र्याली आयोजना गरिएको उल्लेख गरे । जीओ फोर्ड एडभेन्चर ट्रिपका लागि विभिन्न अर्गानाइजेसनका उच्चपदस्थ व्यक्ति र एडभेन्चर कार ट्रिप गर्ने रुचि भएका व्यक्तिलाई समावेश गराइएको छ ।एडभेन्चर छायांकनका लागि करिब ५ जना छायांकन टोली पनि ल्याइएको छ । साहसीक एडभेन्चर ट्रिपमा टोलीले मुस्ताङका जोखिम युक्त सडक तथा कालिगण्डकी नदीको तटीयक्षेत्रमा एडभेन्चर गर्नेछ।"
उच्चस्तरीय निर्वाचन सुरक्षा समितिको बैठकमा भयो यस्तो छलफल,"काठमाडौं : निर्वाचन आयोगमा आगामी वैशाख ३० गते शुक्रबार हुने स्थानीय तह निर्वाचनका सिलसिलामा उच्चस्तरीय सुरक्षा समितिको बैठक बसेको छ। आयोगका सुरक्षा हेर्ने आयुक्त ईश्वरीप्रसाद पौड्यालको संयोजकत्वमा सोमबार भएको बैठकमा निर्वाचन सुरक्षाका विविध पक्षमा आयोग र सुरक्षा निकायका प्रमुखबीच विस्तृतरूपमा छलफल भएको आयोगका प्रवक्ता शालिग्राम शर्माले जानकारी दिए। बैठकमा स्थानीय तह निर्वाचनका लागि गृह मन्त्रालयले तयार गरेको एकीकृत सुरक्षा योजनाबारे आयोगलाई जानकारी दिइएको थियो। निर्वाचन सुरक्षा निर्देशिका, २०७८ मा व्यवस्था भएअनुरूप भएको बैठकमा गृह मन्त्रालय र रक्षा मन्त्रालयका सचिवसमेत सहभागी थिए।"
निर्माणाधीन पुलबाट खस्दा ८ जना कामदार घाइते,"स्याङ्जा : चापाकोट८ प्याक्लुकस्थित निर्माणाधीन दामाचौररामपुर जोडने पक्की पुलको विमसहित कामदार खस्दा ८ जना घाइते भएका छन्। बिम जोडिरहेका बेला अचानक उक्त घटना भएको प्रहरीले जनाएको छ। प्रहरी नायब उपरीक्षक राजेन्द्रप्रसाद अधिकारीका अनुसार घाइते हुनेमा रौतहटका २४ वर्षीय प्रेमधन पटेल, बाराका २२ वर्षीय रामनिवास कुमार पटेल, २८ वर्षीय जितेन्द्र पटेल, भारत बिहारका २५ वर्षीय धनन्जय ठाकुर, २१ वर्षीय सुजितकुमार यादव, ४८ वर्षीय रघुनाथ राव, २५ वर्षीय अनुप कुमार राव र गोरखाका २३ वर्षीय सिर्जन परियार छन्। उनीहरुको पाल्पास्थित मिशन अस्पतालमा उपचार भइरहेको प्रहरीले जनाएको छ। उनीहरुका हात, खुट्टा र छातीमा चोट लागेको छ।"
लालीगुराँसले रंगियो घोडेपानी (तस्बिर),"घोडेपानी : लालीगुराँसले ढकमक्क बनेको म्याग्दीको अन्नपूर्ण गाउँपालिका६ मा रहेको घोडेपानी पुनहिल क्षेत्र पर्यटकको पर्खाइमा छ । चारैतिर घना गुराँसको जंगलको बीचमा रहेको घोडेपानीका घरको झ्यालबाटै जंगलको पृष्ठभूमिमा लहरै हिमाल देखिन्छ । शान्त, एकान्त वातावरणमा अवस्थित यो ठाउँ वसन्त ऋतुको आगमनसँगै फुलेका लालीगुराँसले अझै मनमोहक र आकर्षक बनेको घोडेपानी टोल सुधार समितिका संयोजक बिरेन गर्बुजा बताउँछन् । 'घोडेपानी लालीगुराँसले ढकमक्क भइसकेको छ, 'उनले भने, 'हामी पर्यटकलाई स्वागत गर्न आतुर छौं ।' जाडो हटेको र वनजंगलमा लालीगुराँस फुलेपछि रमाइलो वातावरण बनेको छ । चैतबैशाख गुराँस फुल्ने याम हो । यहाँ रातो, सेतो, चिमाली, सिमाली लगायत जातका गुराँस पाइन्छ । पाखोमा फुलेका गुराँसको जंगलको पृष्ठभूमिमा धौलागिरि, गुर्जा, अन्नपूर्ण, माछापुच्छ्रे लगायत १६ भन्दा बढी हिमाल र सुर्योदयको दृष्य अवलोकन गर्न सकिन्छ । विश्वमा ४२ प्रजातिको गुराँस पाईन्छ । नेपालमा ३२ प्रताजीका छन् । घोडेपानी क्षेत्रमा १६ प्रजातीका लालीगुराँस पाईने अध्ययन प्रतिवेदनहरुमा उल्लेख छ । लालीगुराँस नेपालको राष्ट्रिय फुल पनि हो । एकै स्थानमा धेरै प्रजातिका गुराँस पाईने यस क्षेत्रको जंगल गण्डकी प्रदेशकै ठूलो दावी गरिएको छ । गुराँसले भरिएको जंगलमा भ्रमण गर्न र प्राकृतिक सौन्दर्यमा रमाउन आउने पर्यटकको चहलपहल बढेको छ । बेनी, बागलुङ, पोखरा, चितवन, काठमाडौ लगायत क्षेत्रबाट बिद्यार्थी, कर्मचारी र व्यापारीहरु समूह बनाएर घोडेपानी भ्रमणमा आएका छन् । घोडेपानी पर्यटक प्रहरी कार्यालयका प्रमुख प्रहरी नायव निरीक्षक प्रेमराज गौलीका अनुसार दैनिक ६०७० जना विदेशी र १०० जना नेपाली पर्यटकहरु भ्रमणमा आएका छन् । घोडेपानीपुनहिल घुम्न आउने विदेशी पर्यटकको तथ्याङ्क हामीले राख्ने गरेका छौं,'उनले भने, 'कोरोना महामारी फैलिएपछि २०७६ चैत देखि रोकिएको पर्यटकको उपस्थिति गत फागुन देखि हुन थालेको छ ।' काठमाडौंबाट ८ जनाको समूहमा घोडेपानी घुम्न आएकी अक्षता भट्टराईले बजारदेखि टाढाको एकान्त वातावरण र गुराँसले रंगिएको जंगलमा पदैलयात्रा गर्दा रमाइलो महशुस भएको बताइन् । गुराँस, पहाड, हिमाल, सुर्योदयको दृष्यबाट मोहित भएको चितवनकी पुनम खरेलले अनुभव सुनाइन् । फागुन महिनासम्म सुनसान घोडेपानीमा गुराँस फुल्न थालेपछि चहलपहल बढेको घोडेपानी होटल व्यवस्थापन उपसमितिका अध्यक्ष मिना पुनले बताइन् । 'स्वदेशी पर्यटकलाई आकर्षित गर्न सहुलियतको व्यवस्था मिलाएका छौं, 'उनले भनिन्, 'घोडेपानीमा रहेका २७ वटा होटललाई सुविधा र पुर्वाधारको आधारमा दुई समूहमा वर्गीकरण गरेका छौ । ११ वटा होटललाई (क) र १६ वटालाई (ख) समूहमा वर्गिकरण गरेर फरक फरक दररेट बनाइएको हो ।' एकरात बास बसेको, बेलुकाको खाना, बिहानको खाजासहित ९५० देखि एक हजार ६०० रुपैयाँको प्याकेज बनाएका छन् । यसअघि सबै होटलहरुले प्रतिव्यक्ति एकरात बास बसेको, बेलुकाको खाना र बिहानको खाजाको एक हजार पाँच सय रुपैयाँ शुल्क लिने गरेका थिए । घोडेपानीका होटलमा दैनिक एक हजार बढीका लागि बासको व्यवस्था छ। फागुन २८ गतेको बैठकले गरेको होटल वर्गीकरण र शुल्कको नयाँ दररेट २०७८ चैत १ गतेदेखि लागू हुने उपसमितिका अध्यक्ष पुनले बताइन् । अन्नपूर्ण चक्रीय पदमार्गको प्रमुख गन्तव्य घोडेपानी समुन्द्री सतहदेखि दुई हजार आठ सय मिटरको उचाइमा छ । घोडेपानीदेखि ३० मिनेट उकालो हिँडेपछि पुनहिल पुग्न सकिन्छ । समुन्द्री सतहदेखि तीन हजार २०० मिटर उचाइमा रहेको पुनहिलबाट सुर्योदय, हिमाल र लालीगुराँसको जंगल अवलोकन गर्न आउने पर्यटक घोडेपानीमा बास बस्ने गर्छन् ।"
१०६ मुसहर परिवारले पाए लालपुर्जा,"दुधौली (सिन्धुली) : सिन्धुलीको दुधौली नगरपालिका९ दोकानडाँडाका भोला सदा आफ्नै नामको लालपुर्जा पाउँदा दंग थिए। उमेरले ७० काटेका सदा भूमि व्यवस्था तथा सहरी विकासमन्त्री शशी श्रेष्ठले लालपुर्जा हातमा थमाईदिएपछि खुसीले हर्षित थिए। वृद्ध सदालाई आफ्नै नाममा जग्गा होला, घर बनाउन सकुला भन्ने लागेको थिएन। कुनै पनि सन्तानको नाममा घरजग्गा होला भन्ने थिएन। तर, आइतबार भूमि व्यवस्था तथा सहरी विकासमन्त्री शशी श्रेष्ठ आफैंले दुधौली पुगेर भूमिहीन दलित तथा सुकुम्बासीलाई लालपुर्जा वितरण गर्न थालेपछि सदा पनि जग्गाको मालिक भए। सदाले खुसी हुँदै भने, मन्त्रीज्यू लालपुर्जा लिएर आउनु भएको रहेछ। अब त हामी जस्ता गरिब दलित पनि जग्गाका मालिक भयौं। अब घर बनाउँछौं। भोला जस्तै दुधौली नगरपालिका ६ का लक्ष्मण सदाले पनि रातो लालपुर्जा पाए। सरकारले आफ्नै नाममा जग्गा नापी तथा दर्ता गराएर लालपुर्जा दिएपछि लक्ष्मणका परिवार नै दंग छ। दुधौली९ कै शीतला सदाले लालपुर्जा पाएपछि खुसीले गहभरी आँसु बनाइन्। आफ्नोे नाममा घर जग्गा होला र भूमिमाथि अधिकार कायम होला भन्ने कल्पना पनि नगरेकी शीतला मन्त्रीको हातबाटै लालपुर्जा पाउँदा खुसीको आँसु झरेको सुनाउँछिन्। भोला, लक्ष्मण र शीतला जस्ता यहाँका एकसय जना मुसहर दलितले आइतबार एकसाथ रातो लालपुर्जा पाएका छन्। उनीहरूलाई राष्ट्रिय भूमि आयोगले भूमिहीन दलित तथा भूमिहीन सुकुम्बासी अन्तरर्गत जग्गाधनी पुर्जा वितरण गरेको हो। मुसहर समुदाय दलित समुदाय हुन्। सरकारी तथा सामुदायी जग्गा, खोला किनारामा ससाना टहरा हालेर वर्षौंदेखि बसोबास गर्दै आएका यो समुयदाय अति विपन्न र दलित समुदाय हो। उनीहरूको नाममा अहिलेसम्म कुनै घरजग्ग रजिष्ट्रेसन पास भएको थिएन। लालपुर्जा वितरणका क्रममा मन्त्री श्रेष्ठले देशमै पहिलो पटक सिन्धुलीका मुसहर दलित समुदायबाट राष्ट्रिय भुमि आयोगले भूमिहीन दलित तथा भूमिहीन सुकुम्बासीलाई जग्गाधनी पुर्जा वितरण सुरु गरेको बताइन्। उनले यो अभियानले मुसहर समुदायको पनि भूमिमाथि अधिकार कायम भएको उल्लेख गरिन्। राष्ट्रिय भूमि आयोग जिल्ला समिति सिन्धुलीका अध्यक्ष रामकुमार पौडेलले दुधौली नगरपालिकाका ६, ७ र ९ का १ सय ६ घर दलित मुसहर परिवारलाई जग्गाधनी पुर्जा वितरण गरिएको बताए। भूमिहीन मुसहर परिवारले वर्षाैंदेखि उपभोग गर्दै आएको अधिकतम पाँच कठ्ठा सम्म जग्गाको लालपुर्जा पाएको पौडेलले बताए।"
"मोटरसाइकल दुर्घटनामा एक जनाको मृत्यु, दुई घाइते","विराटनगर : तीन जना सवार मोटरसाइकल मोरङको बूढीगंगा गाउँपालिका२ टंकीसिनवारीमा दुर्घटना हुँदा एक जनाको मृत्यु भएको छ । दुई जना घाइते भएका छन् । कोसी लोकमार्गमा दक्षिणबाट उत्तरतर्फ जाँदै गरेको को १७ प ७६७२ नम्बरको मोटरसाइकल आइतबार राति ९:२० बजेतिर दुर्घटनामा परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार दुर्घटनामा मोटरसाइकल चालक सुनसरीको इटहरी उपमहानगरपालिका१२ खनारका २२ वर्षीय अनिष कार्कीको मृत्यु भएको छ । दुर्घटनामा गम्भीर घाइते भएका उनको उपचारका क्रममा बूढीगंगा गाउँपालिकास्थित विराट शिक्षण अस्पतालमा राति ९:४५ बजेतिर मृत्यु भएको डीएसपी श्रेष्ठले बताए । कार्कीको चिउँडो, अनुहार तथा शरीरका विभिन्न भागमा चोट लागेको थियो । दुर्घटनामा परेर मोटरसाइकलमा सवार मोरङको जहदा गाउँपालिकाका २१ वर्षीय सुमन राजवंशी र विराटनगर महानगरपालिकाका १८ वर्षीय रोनिस दाहाल सामान्य घाइते भएका छन् । उनीहरुको विराटमै उपचार भइरहेको छ । श्रेष्ठका अनुसार आफै अनियन्त्रित बनेको मोटरसाइकल सडकको छेउमा रहेको पिलरमा ठोक्किएर दुर्घटनामा परेको खुलेको छ । क्षमताभन्दा बढी ३ जना सवार मोटरसाइकल तीव्र गतिका कारण दुर्घटनामा परेको प्रहरीले जनाएको छ । मृत्यु भएका चालकको साथमा सवारी चालक अनुमति पत्र (लाइसेन्स) लगायतका कागजात फेला नपरेको श्रेष्ठले बताए । दुर्घटनामा परेर क्षतिग्रस्त बनेको मोटरसाइकल प्रहरी नियन्त्रणमा छ । घटनाको थप अनुसन्धान थालिएको जानकारी प्रहरीले दिएको छ ।"
स्थानीय तह निर्वाचनका लागि आजदेखि मतपत्र छपाई सुरु,"काठमाडौं : आसन्न स्थानीय तह निर्वाचनका लागि मतपत्र छाप्ने काम आजदेखि सुरु भएको छ। निर्वाचन आयोगले विज्ञप्ति जारी गर्दै भक्तपुरस्थित जनक शिक्षा सामग्री केन्द्रमा मतपत्र छाप्ने काम सुरु भएको जनाएको छ। आयोगका प्रवक्ता शालिग्राम शर्मा पौडेलका अनुसार कूल २३ लहर समूहका ७७ प्रकारका १ करोड ९४ लाख थान मतपत्र छपाइ हुँदैछ। सबैभन्दा कम १६ लहरको मतपत्र डोल्पाको हुनेछ भने सबैभन्दा बढी ५६ लहरको मतपत्र काठमाडौंको हुनेछ। निर्वाचन सामग्री तथा आर्थिक व्यवस्थापनसम्बन्धी प्रदेशस्तरीय प्रशिक्षण विराटनगर, धुलिखेल, बुटवल र नेपालगञ्जमा सम्पन्न भएको आयोगले जनाएको छ।"
ग्यास पड्किँदा ३ बालबालिकाको मृत्यु,"सिन्धुपाल्चोक : बाह्रबिसे नगरपालिका८ मानेश्वाँराको लामा टोलमा ग्यास सिलिन्डर पड्किएर आगलागी हुँदा जलेर तीन बालबालिकाको मृत्यु भएको छ। स्थानीयवासी मीनबहादुर तामाङको घरमा खाना पकाउने क्रममा आइतबार बेलुकी ७ बजेतिर ग्यास पड्किएको हो। त्यसपछि आगलागी हुँदा उनका छोरा १० वर्षका इशाक तामाङ, भाइ कुमार तामाङका ६ वर्षका छोरा सरगम तामाङ र छिमेकी पदम तामाङकी साढे २ वर्षकी छोरी दिव्या तामाङको जलेर मृत्यु भएको वडाध्यक्ष सुरज लामाले बताए। लामाका अनुसार आगोमा जलेर उनीहरूको घरभित्रै ज्यान गएको हो। मीनबहादुर घाइते छन्। उनलाई उपचारका लागि अस्पताल लगिएको लामाले बताए। घटना आइतबार बेलुकी ७ बजेतिर भएको स्थानीयले जानकारी दिए।"
"पोल आयो, तार आयो तर बिजुली आएन","डडेल्धुरा : डडेल्धुराका ग्रामिण क्षेत्रका मानिसमा बिजुली बालेर घर उज्यालो बनाउने आशमा छन् । पोल गाढेको वर्षौ बितिसक्दा पनि ग्रामिण क्षेत्रमा बिजुली बल्न सकेको छैन । जिल्लाका विभिन्न क्षेत्रमा करेन्टविनाको विद्युतलाइन विस्तार भएको छ । नेपाल विद्युत प्राधिकरण वितरण केन्द्र डडेल्धुराले ग्रामिण क्षेत्रमा विद्युत विस्तारका लागि आर्थिक वर्ष २०७४ र ०७५ मा करिब १२ सय बढी पोल वितरण गरेको थियो । तर ति पोल मात्रै गाढिए लाइन विस्तार हुन सकेन् । गाउँगाउँमा पोल गाडिएका छन् । तारविनाको विद्युत विस्तार भएको छ । नवदुर्गा गाउँपालिका १ को लेकाली वस्तीमा पनि पोल गाडेको पाँच वर्ष भयो । तर लाइन जोड्न सकेको छैन । विद्युत प्राधिकरण वितरण केन्द्र डडेल्धुराले गाउँगाउँमा पोल पुर्यायो तर कुनै पनि गाउँमा राम्रोसित काम सम्पन्न हुन सकेन । नवदुर्गा , भागेश्वर, आलिताल, परशुराम, अमरगढी लगाएतका पालिकाका ग्रामीण क्षेत्रसम्म पोल पुर्याउने मात्रै काम भएन गाड्ने काम पनि सम्पन्न भएको छ । तर तार विछ्याइ बिजुली बलेको छैन । स्थानीय भन्छन्,' बिजुल चाँडै बल्नुपर्छ । बिजुली बाल्ने धोको अधुरै रहेको नवदुर्गा गाउँपालिका १ का लेकाली बस्तीका उपभोक्ताले बताए । 'घर आगाडि पोल गाढेको पाँच वर्ष पुग्न थाल्यो तर बिजुली बल्न सकेका छैन, उपभोक्ता प्रेम बुढाऐरले भने,' बिजुलीको आशमा सोलार बत्ती पनि जडान गरेन, अहिले आएर बालबालिका र रातको समयमा घरबाहिर निस्किन मुस्किल हुन्छ ।' त्यसैगरी तारसहितको विद्युत विस्तार भएका ठाउँमा पनि लाइन जडान नहुँदा स्थानीय पीडित बनेका हुन् । जिल्लाको नवदुर्गा गाउँपालिका वडा नं ५ को उकलीमा पोल र तार समेत विस्तार गरिएको छ । तर विद्युत लाइन(करेन्ट) छोडिएको छैन स्थानीय नरबहादुर साउदले जानकारी दिए । उकली गाउँका करिब दर्जन बढी घरधुरीले बिजुली बाल्नका लागि घरमा विद्युत वाइरिङ पनि गरिसकेको जनाए । धेरै ठाउँमा पोल र लाइन पनि विस्तार गरिएको छ। तर बिजुली लाइन नछोड्दा बत्ती बलेको छैनन् । यो समस्या नवदुर्गाको मात्रै होइन जिल्लाका अधिकांश गाम्रीण क्षेत्रमा पोल छन् लाइन छैन । कतिपय स्थानमा दुवै छन् ।तर, जीर्ण छ । मर्मत हुन सकेको छैन । जिल्लाका विभिन्न दुर्गम क्षेत्रमा पोल छन् । तार छैनन् । सर्वसधारण बिजुली बाल्ने आसमा छन् । तर ठेकेदार र कार्यालयले लाइन तान्ने विषयमा चासो नदेखाउँदा विस्तार हुन नसकेको उपभोक्ताको गुनासो छ । बिजुली बाल्ने धोखो पालेर स्थानीय बसेका छन् तर कार्यालयले चासो नदेखाएपछि उनीहरु दुखी छन् । भागेश्वर गाउँपालिकाको सतिगाउँमा पनि करिब वर्ष दिन आगाडि विद्युत पोल गाढिएका थिए । माथि (अर्थमन्त्रालय) बाट बजेट विनियोजित हुन नसक्दा विस्तार हुन नसकेको गाउँपालिकाले जनायो । धेरै ग्रामिण क्षेत्रमा पुराना काठका पोलका कारण विद्युत लाइन जीर्ण छन् ।विद्युत प्राविधिकरणको कार्यालयमा खबर गर्दा कुनै सुनाइ हुँदैन, मर्मत समेत गर्न आउँदैन्न अजयमेरु गाउँपालिका १ का वार्ड अध्यक्ष दत्तिसिंह भण्डारीले बताए । वर्षदिन अगाडि मात्रै अजयमेरु १ मा विद्युत लाइनले छोएको रुखमा नजानी घाँस काट्न जाँदा एक किशोरीको ज्यान समेत गुमाउनु परेको अध्यक्षले जानकारी दिए । लाइन मर्मत सुधारका लागि धेरैपटक मौखिक खबर गर्दा सरोकारवालालले ध्यान नदिएको स्थानीय बताउँछन् । पटकपटक गरी लाइन मर्मत र काठका पोलबाट स्टिलपोलमा तार सार्नका लागि अनुरोध गर्यौ, तर केही चासो नदिएको ग्रामीण क्षेत्रका उपभोक्ताको भनाइ छ । कार्यालय प्रमुखलाई समेत ग्रामिण क्षेत्रको जीर्ण हुँदै गइरहेको विद्युत लाइनका बारेमा जानकारी गराउँदा समेत लाइन मर्मत हुन नसकेको स्थानीय बताउँछन् । जिल्लाका प्राय क्षेत्रमा विद्युतीकरण पहिले नै भएको भएपनि बस्तीबाट टाढा सरेका दुर्गम लेकाली क्षेत्रमा विद्युती करण विस्तार हुन सकेको छैन । यसबारेमा विद्युत प्राधिकरणका कार्यालय प्रमुखले भने विद्युत तारका कारण समस्या आएको जनाएको छ । तार आएको छैन, लाइन विस्तार गर्नमा समस्या भयो, कार्यालय प्रमुख रामदिनेशराय यादवले अन्नपूर्णलाई बताए। । विद्युत प्राधिकरणका प्रमुखलाई तार कहिले आउने र लाइन विस्तार गर्ने भन्ने विषयमा कुनै जानकारी नआएको उनले बताए।"
"मुक्तिनाथ मन्दिरको भेटी गणना, कोषमा पाँच करोड बढी जम्मा","जोमसोम : हिन्दू तथा बौद्ध धर्मालम्बीहरुको साझा धार्मिक तीर्थस्थल मुस्ताङको मुक्तिनाथमा भक्तजनले दान पेटिकामा चढाएको भेटी सोमबार गणना गरिएको छ। जिल्ला प्रशासन कार्यालय, मालपोत कार्यालय, नापी कार्यालय, सुरक्षा निकाय, प्रभु बैंकका प्रतिनिधि, मुक्तिनाथ विकास समितिका प्रतिनिधि र मन्दिरमा कार्यरत आनीझुमाहरुको रोहबरमा भक्तजनले चढाएको भेटी गणना गरिएको हो। मुक्तिनाथमा गत जेठ ३१ गते यता १० महिनामा १० लाख ८४ हजार ५ सय ६१ रुपैँया भेटी दान पेटिकामा संकलन भएको मुक्तिनाथ विकास समितिका सदस्य सचिव एवं जिल्ला मालापोत कार्यालय मुस्ताङका अधिकृत हरिबहादुर भुजेलले जानकारी दिए। त्यस्तै मुक्तिनाथ मन्दिरमा कर्मचारीले रसिद काटेर उठाएको चन्दा भेटी रकम करिब ३४ लाख संकलन भएको सदस्य सचिव भुजेलले बताए। उनका अनुसार मुक्तिनाथ विकास समितिले दान पेटिका र रसिद काटेर उठाएको रकम बैंकमा जम्मा गर्ने गरेको उनले बताए। गतवर्ष मुक्तिनाथमा दानपेटिकामा सोही अनुपातमा भेटी जम्मा भएको उनको भनाइ छ। तर, मुक्तिनाथ मन्दिरभित्र भक्तजनले चढाएको पैसा समितिले लिन पाउँदैन। मन्दिरभित्र दान गरेको पैसा मुक्तिनथा विकास समितिले राख्न पाउँदैन। त्यो पैसा त्यहाँ कार्यरत आनीभुमाहरुले मात्र राख्न पाउँछन्। सोमबार सम्बन्धित सरोकावालाहरुको रोहबरमा दान पेटिकामा जम्मा भएको पैसा मुचुल्का उठाई प्रभु बैंकमा रकम दाखिला गरिएको जनाइएको छ। दान पेटिका गणनामा प्रमुख जिल्ला अधिकारी नेत्रप्रसाद शर्मासमेत उपस्थित थिए। मुक्तिनाथ विकास समितिले मन्दिर परिसरमा कूल ७ वटा दान पेटिका राखेको थियो। जसमध्ये ४ वटा दान पेटिका प्रयोगमा छन् भने ३ वटा दान पेटिका प्रयोगविहीन छन्। मुक्तिनाथ विकास समितिका सदस्य सचिव प्रयोगविहीन भएका र प्रयोगमा आएका दान पेटिका गरी अबदेखि ५ वटा दान पेटिका सञ्चालनमा ल्याइने उल्लेख गरे। मुक्तिनाथ विकास समितिको कोषमा हालसम्म करिब ५ करोड रकम जम्मा भएको सदस्य सचिव भुजेलले जानकारी दिए। उक्त रकम आवश्यक र औचित्यताको आधारमा खर्च हुने उनले बताए। मुक्तिनाथ विकास समितिले रसिदमार्फत् चन्दा संकलन गर्ने कर्मचारी एक जना र दुई जना सरसफाईकर्मीको व्यवस्थापन गरेको छ। त्यस्तै कर्मचारीको खर्च र मुक्तिनाथ मन्दिरको आन्तरिक व्यवस्थापन खर्चमा करिब मासिक १ लाख खर्च हुने गर्छ।"
सुतेकै ठाउँमा महिलामाथि छुरा प्रहार,विराटनगर : मोरङको पथरीशनिश्चरे नगरपालिका१० की एक महिलामाथि आइतबार राति सुतेकै ठाउँमा छुरा प्रहार भएको छ । छुरा प्रहारबाट ५० वर्षीया हरिमाया घिमिरे घाइते भएको मोरङ प्रहरीका प्रवक्ता डीएसपी दीपक श्रेष्ठले बताए । उनका अनुसार महिलाको घाँटीमा धारिलो हतियार प्रहार गरिएको चोट छ । उनको विराटनगरस्थित नोबेल शिक्षण अस्पतालमा उपचार भइरहेको प्रहरीले जनाएको छ । घर बाहिर बरण्डमा एक्लै सुतेकी घिमिरेमाथि राति १२ बजेतिर अज्ञात व्यक्तिले छुरा प्रहार गरेको प्रहरीको प्रारम्भिक अनुसन्धानबाट खुलेको छ । प्रहरीका अनुसार घटना हुँदा महिलाका छोराछोरी घरभित्र सुतेको र पति घरबाहिर रहेको पाइएको छ । छुरा प्रहार पछि फरार रहेकाको पहिचान नखुलेको डीएसपी श्रेष्ठले बताए । फरार रहेकाको खोजि भइरहेको र घटनाको अनुसन्धान सुरु भएको उनको भनाइ छ । लुटपाटको उद्देश्यले महिलामाथि आक्रमण गरिएको हो कि अन्य कारणले हो सोबारे खुल्न बाँकी रहेको प्रहरीले जनाएको छ ।
"महेन्द्रनगरमा बसको ठक्करबाट महिलाको मृत्यु, स्थानीय आन्दोलित",महेन्द्रनगर : महेन्द्रनगरमा बसको ठक्करबाट एक महिलाको मृत्यु भएको छ । भीमदत्त नगरपालिका५ स्थीत शान्ति निकेतन चोकमा बसले ठक्कर दिँदा साइकल यात्री मन्जु बुडालको घटनास्थलमै ज्यान गएको हो । मन्जु ब्रम्हदेव प्रहरी चौकीमा कार्यरत सइ देवसिंह बुडालकी पत्नी हुन् । बाटो पार गर्न लागेकी बुडाललाई ना४ ख ४४६६ नम्बरको बसले ठक्कर दिएको प्रहरीले जनाएको छ । दुर्घटनापछि स्थानीयले सडकमा टायर बालेर प्रर्दशन गरिरेहका छन् ।
"वैदेशिक रोजगारीले बढायो सम्बन्ध विच्छेद, नवलपुरमा डरलाग्दो तथ्यांक","नवलपरासी : नवलपरासी (बर्दघाटसुस्तापूर्व)को नवलपुर जिल्ला अदालतमा दर्ता भएका मुद्दामध्ये सम्बन्ध विच्छेदका मुद्दामात्रै एक तिहाइभन्दा बढी रहेका छन्। जिल्लामा गत महिना दर्ता भएका १५६ मुद्दामध्ये सबैभन्दा बढी मुद्दा सम्बन्ध विच्छेदका रहेको जिल्ला अदालतले जनाएको छ। अदालतका स्रेस्तेदार महेन्द्रप्रसाद पौड्यालका अनुसार फागुनमा मात्रै सम्बन्धविच्छेदका ५६ मुद्दा दर्ता भएका छन्। फागुनमा दर्ता भएका मुद्दाको तुलनामा सम्बन्धविच्छेदका मुद्दा एक तिहाइभन्दा बढी अर्थात् करिब ३६ प्रतिशत हुन आउँछ। सम्बन्ध विच्छेदका मुद्दा बढ्दै जानुमा वैदेशिक रोजगार र सामाजिक सञ्जाल मुख्य कारकका रुपमा देखिएको पौड्यालले बताए। फागुनमा सम्बन्धविच्छेदका ५६, अंशअंशचलनअंशनामसारीअंशबन्डाका २७, लिखत बदरका २४, जालसाजीका १०, मानाचामलका आठ, डाँका चोरीका छ, चेक अनादरका चार, लेनदेनका दुई, सवारी ज्यानका दुई, लागूऔषधका दुई, ज्यान मार्ने उद्योगका दुई, आपराधिक उपद्रोजन्यका दुई, चलन चलाइका दुई, जबर्जस्ती करणीका एक, सवारी अङ्गभङ्गका एक, लिखत गाली बेइज्जतीका एक, निषेधाज्ञाका एक, वन अतिक्रमणवन पैदावारका एक, लुटपिटका एक, मिलापत्रका एक, कर्तव्य ज्यानका एक र फैसला बदरका एक गरी जम्मा १५६ मुद्दा दर्ता भएका पौड्यालले बताए। त्यस्तै चालु आर्थिक वर्ष २०७८७९ को आठ महिनामा अदालतमा ९३२ मुद्दा दर्ता भएका स्रेस्तेदार पौड्यालले जानकारी दिए। पौड्यालका अनुसार गत साउनदेखि फागुन मसान्तसम्म दर्ता भएका मुद्दामध्ये दुनियाँवादी देवानी ६८२, सरकारवादी फौजदारी १६४ र दुनियाँवादी फौजदारी ७९ मुद्दा रहेका छन्। दुनियाँवादी देवानी एक, सरकारवादी फौजदारी तीनसहित चार पुनरावेदन मुद्दा र रिट (निषेधाज्ञा) तीन गरी जम्मा ९३२ मुद्दा रहेको उनले जानकारी दिए। गत वर्षको जिम्मेवारी सरेर आएका एक हजार ५० मुद्दा छन्। चालु आर्थिक वर्षको आठ महिनामा दर्ता भएका ९३२ नयाँ मुद्दासहित हाल जिल्ला अदालतमा एक हजार ९८२ मुद्दा रहेको पौड्यालले बताए। त्यसमध्ये ८१२ मुद्दा फैसला भएका छन् भने एक हजार १७० मुद्दा प्रक्रियामा रहेको उनले जानकारी दिए। गत वर्षको जिम्मेवारी सरी आएका मुद्दामध्ये दुनियाँवादी देवानी ६६१, सरकारवादी फौजदारी २१६ र दुनियाँवादी फौजदारी गरी १७१ मुद्दा रहेका छन्। साथै दुनियाँवादी देवानी एक, सरकारवादी फौजदारी एक गरी जम्मा दुई पुनरावेदन मुद्दा रहेका छन्। जिल्ला अदालतमा हाल एक वर्ष नाघेका २६१ मुद्दा छन्। अठार महिना नाघेका मुद्दाको सङ्ख्या ११३, दुई वर्ष नाघेका मुद्दाको सङ्ख्या १६६ रहेको छ। अदालतबाट दर्ता भएका मुद्दा चाँडो फैसला गर्ने गरी प्रक्रिया सुरु भएको भए पनि विभिन्न कारणले फैसलामा ढिलाइ हुने गरेको पौडेलको भनाइ छ।"
एआईजी सिफारिसविरुद्धको मुद्दा आजपनि 'हेर्न नमिल्ने' मा,"काठमाडौं : प्रहरी अतिरिक्त महानिरीक्षक (डीआईजी) पदमा बढुवा प्रकृया निष्पक्ष नभएको भन्दै सर्वोच्च अदालतमा परेको रिट आज पनि 'हेर्न नमिल्ने' सूचिमा राखिएको छ । न्यायाधीश कुमार रेग्मीको एकल इजलासमा सुनुवाइ तोकिएपनि हेर्न नमिल्नेमा राखिएको हो । प्रहरी अतिरिक्त महानीरीक्षक डीआईजीहरू घनश्याम अर्याल, ईश्वरबाबु कार्की र प्रकाशजंग कार्कीले बिहीबार सर्वोच्चमा रिट दायर गरेका थिए । रिटमा कनिष्ठलाई एआईजीमा बढुवा सिफारिस गरिएको भनिएको छ । प्रधानमन्त्री तथा मन्त्रिपरिषद् कार्यालयलाई विपक्षी बनाइ रिट दायर भएको थियो । सरकारले नेपाल प्रहरीका तीन प्रहरी नायव महानिरीक्षक (डीआईजी) लाई अतिरिक्त महानिरीक्षक (एआईजी) मा बढुवा गर्ने निर्णय गरेको थियो । गत बिहीबार बसेको मन्त्रिपरिषद् बैठकले डीआईजीहरु वसन्त कुमार पन्त, धिरजप्रताप सिंह र रवीन्द्रबहादुर धानुकलाई एआईजीमा बढुवा गर्ने निर्णय गरेको हो । यसअघि आइतबार पनि सो मुद्धा 'हेर्न नमिल्ने'मा राखिएको थियो ।"
समस्या पनि सहज !,"एउटा गाउँमा केही अशिक्षित मानिस बस्थे। उनीहरू कुनै पनि कुरा गर्नु पर्दा एकअर्काको मुख हेर्थे। अरूकै आस गर्थे। कोही जान्ने मान्छेले कुनै गतिलो कुरो गर्दिए हुने वा राम्रो सुझाव दिए हुने भन्ठान्थे। बेलाबखत कोही नयाँ मान्छे गाउँमा आए सबै उनकै वरिपरि झुम्मिन्थे। पढेको मान्छेले त त्यो गाउँमा खुबै सम्मान पाउँथ्यो। एक पटक एक ज्ञानी योगी त्यही गाउँमा पुगे। घुम्दै पुगेका उनलाई पनि गाउँलेले घेरे। योगीले पनि त्यही चाहेका थिए जुन गाउँलेले दिए। एकआपसमा कुराकानी चल्यो। गाउँलेले आफ्नो अपेक्षा सुनाए। योगीले पनि मानिसहरूलाई आफ्नो जीवनमा दुःखबाट छुटकारा पाउन सकिने बताए। त्यसपछि कसरी छुटकारा पाउन सकिन्छ भनेर सिकाउन एउटा भेलाको आयोजना गरे। भेलामा आपत्विपत् आइपर्दा के कसरी अघि बढ्ने भन्ने पनि जानकारी मागियो। त्यसका लागि पनि योगी राजी भए। ज्ञानी मानिसको कुरा सुन्न एक, दुई हुँदै गाउँभरिका धेरै मानिस भेला भए। योगीले अलि ढिलो गरी त्यो मानिसको भेलामा आइपुगे। कुर्सीमा बसे र चारैतिर हेरे। सबैको मनोविज्ञान पढ्न थाले। अशिक्षित गाउँले पनि केही पाइने आशामा चुपचाप बसेर उनै योगीलाई हेर्न थाले। सोचेभन्दा विपरीत योगीले भीडलाई एउटा रमाइलो ठट्टा सुनाए। भीड हाँसोले गुञ्जियो। केही मिनेटपछि उहाँले तिनीहरूलाई उही मजाक भन्नुभयो। अर्को पटक पनि उनले त्यही विषय सुनाएर मजाक गरे। तिनीहरूमध्ये केही मात्र हाँसे। जब उनले तेस्रो पटक त्यही जोक भने, तब कोही हाँसेनन्। अशिक्षितमध्येका एक अलि जान्ने मानिस भेलाको बीचबाट जुरुक्क उठे। उनले मुस्कुराउँदै भने, एउटै ठट्टामा बारम्बार हाँस्न सकिँदैन। त्यसो भए तिमी किन एउटै समस्यामा बारम्बार रुन्छौ ? नैतिक शिक्षा : हामी मानिसको मनोविज्ञान पनि अचम्मको छ। एउटै समस्यामा बारम्बार रोइलो गरिरहन्छौं तर उही ठट्टा भए पटक पटक हाँस्दैनौं। ठट्टाजस्तै समस्यालाई पनि लिन सिक्ने कि ?"
जिल्लाको फैसलाविरुद्ध पुनरावेदनको तयारी,"अछाम : बलात्कारको झुटो मुद्दा दायर गरेको भन्दै अछामकी किशोरीलाई कैद सजाय गर्ने जिल्ला अदालत अछामको फैसलाविरुद्ध पुनरावेदनको तयारी भइरहेको छ। जिल्ला सरकारी वकिलको कार्यालयले उक्त फैसला पुनरावलोकनका लागि उच्च अदालत दिपायल जाने तयारी गरेको हो। जिल्ला अदालतले कमलबजारकी १९ वर्षीया किशोरीलाई बलात्कारको झुटा मुद्दा दायर गरेको भन्दै ३ वर्ष ६ महिना जेल सजाय तोकेको थियो। सरकारी वकिल कार्यालयका सहायक जिल्ला न्यायाधिवक्ता कौशलप्रसाद ढुंगानाले सोमबार नै पुनरावेदनमा निवेदन पठाउने तयारी भइरहेको बताए। यो हप्ताभित्रै मुद्दा दायर हुन्छ, उनले भने। मुद्दा २ किसिमले दायर हुनेछ। सरकारी वकिलको कार्यालयका तर्फबाट अदालतको फैसलाविरुद्ध र किशोरीले आफूलाई सजाय नहुनपर्ने कारणसहित पुनरावेदनको मुद्दा दिने ढुंगानाले बताए। पुनरावेदनले बुझ्न चाहेमा पीडितले यसकारण आफूले बयान फेरेको हो भने बयान दिनुपर्छ, ढुंगानाले भने, हामी अदालतको फैसलाविरुद्धमा जान्छौं। पीडितले प्रायः अदालतमा पुग्दा बयान फेर्दा आफूहरू पनि पीडितलाई न्याय दिन असफल हुने गरेको ढुंगानाले बताए। बयान नफेर्न ठूलो मेहनत गर्छौं। तर, खेर जान्छ। कतिपय मुद्दा गाउँघरमै मिल्छ। प्रहरीसम्म मुद्दा पुग्यो भने मिलाउने चलखेल सुरु हुन्छ। सबैभन्दा बढी त थुनछेकमा बयान फेर्न लगाउन बाध्य पारिन्छ, उनले भने, विभिन्न बहाना, प्रलोभनमा पीडितहरू बयान फेर्न बाध्य हुन्छन्। जबरजस्तीकरणीका घटनामा बयान फेर्ने गरेका कारण पीडकले उन्मुक्ति पाउने गरेको उनले बताए। किशोरीलाई जिल्ला अदालत अछामले गरेको फैसलाको बारेमा अदालतले आधिकारीक जानकारी गराउने व्यवस्था रहेको उनले बताए। ग्रामीण भेगका महिलाहरूमा कानुनी सचेतना नहुँदा समस्या हुने गरेको महिला अधिकारकर्मी पशुपति कुँवरले बताइन्।"
अनलाइन बिङ्गो खेलिरहेका १६ जना पक्राउ,काठमाडौं : नेपाल प्रहरीले अनलाइन बिङ्गो खेल्ने १६ जनालाई पक्राउ गरेको छ। महानगरीय प्रहरी वृत्त बौद्धबाट खटिएको टोलीले काठमाडौं महानगरपालिका६ प्लटिङस्थित एक खाजा घरमा अनलाइन बिङ्गो खेल्ने सिन्धुपाल्चोक भोटेकोसी गाउँपालिका१ घर भई काठमाडौँको कागेश्वरी मनोहरा नगरपालिका७ शिवचोक बस्ने २५ वर्षीय पासाङ शेर्पालगायत १६ जनालाई आइतबार साँझ पक्राउ गरी आज सार्वजनिक गरेको हो। उक्त खाजा घरमा अनलाइन बिङ्गो खेल खेलिरहेको भन्ने सूचनाका आधारमा प्रहरीले उनीहरुलाई रु ७४ हजार १५० सहित पक्राउ गरेको हो। पक्राउ परेका उनीहरुसँग प्रहरीले एक हजार ५०० थान बिङ्गो टिकट र दुई थान स्पिकरसमेत बरामद गरेको छ। घटनाका बारेमा आवश्यक अनुसन्धान भइरहेको प्रहरीले जनाएको छ।
घडेरीको लोभमा अनुदानको बेवास्ता,"गोरखा : भूकम्पपछि विस्थापित भई आरसीपी टोलमा बसोबास गरेका बारपाकका दलित समुदायलाई घडेरीको लोभ गर्दागर्दै सरकारले दिने अनुदान पनि फुत्किने त्रास बढ्न थालेको छ। आरसीपी टोलको सरकारी जग्गामा टहरो बनाई बसेका २४ घरपरिवारले अहिलेसम्म निजी आवास पुनर्निर्माणबापत सरकारले दिने ३ लाख रुपैयाँ अनुदान लिएका छैनन्। घडेरीको लालपुर्जा नपाएका कारण उनीहरू अनुदानबाट बञ्चित छन्। त्यहाँ घडेरी पाउने आशामा आरसीपी टोलमा टहरो बनाई बसेका दलित परिवार यता न उता हुने भए, गैरीगाउँटोलका कृष्णबहादुर सुनार भन्छन्, पाँच परिवारले त यता गैरीगाउँ टोलमा आएर अनुदान लिएर घर बनाइसके। ६ वर्ष बितिसक्यो। २४ घरपरिवारले न अनुदान लिएर यता आए न त त्यहाँ घडेरी पाए। भूकम्प र पहिरोबाट लखेटिएर उनीहरू आरसीयूपीले निर्माण गरेको कृषिसेवा केन्द्र, पशुसेवा केन्द्र, रेञ्जपोष्ट कार्यालय भएको ठाउँमा शरण लिन पुगेका थिए। पुरानो थातथलोमा भूकम्पस्मृति खुला संग्रहालय बनाउने र उनीहरूलाई सोही ठाउँमा स्थापित गर्नेबारे तत्कालीन जिल्ला दैवीप्रकोप उद्धार समितिले निर्णय गरेको थियो। सोहीअनुसार त्यहाँका दलित समुदायले लालपुर्जा पुनर्निर्माण प्राधिकरणमा बुझाएका स्थानीय सुकबहादुर बिक सुनाउँछन्। हाम्रो पुरानो बस्तीको जग्गा खुला संग्रहालयका लागि दिने र हामी यहाँको जग्गामा घर बनाएर बस्ने भन्ने निर्णय भएको थियो, बस्तीका अगुवा विक भन्छन्, तर जब स्थानीय तहको चुनाव भयो अनि जितेका जनप्रतिनिधिले भोट नहालेबापत प्रतिशोध लिन हामीलाई पुरानै जोखिम बस्तीमा फर्किनुपर्छ भनेर कर गरिरहेका छन्। जग्गा प्राप्तिका लागि सिफारिस पनि दिएनन्। यहाँ जग्गा दिने पुरानो समझदारी कार्यान्वयन हुन दिएनन्। पुरानो बस्तीको लालपुर्जा खुला संग्रहालय निर्माणका लागि सरकारलाई बुझाइसकेकाले आरसीपी टोलको जग्गा दलित समुदायलाई दिनुपर्ने उनको जिकिर छ। घडेरीको लालपुर्जा नपाएका कारण अनुदानबाट बञ्चित पुरानो बस्तीको लालपुर्जा संग्रहालय निर्माणका लागि सरकारलाई प्रदान कृषि, पशु र रेञ्जपोस्टको भवनले ओगटेको जग्गा नदिए पनि त्यहाँको १४ रोपनीमध्ये प्रयोगविहीन अवस्थामा रहेको सार्वजनिक सात रोपनी जग्गा घडेरीका लागि पाउनुपर्ने माग त्यहाँको दलित परिवारको छ। आरसीपी टोल छाडिसकेका अर्का स्थानीय जितबहादुर सुनार सो टोलमा घडेरी पाउनु आकाशको फल भएको तर्क गर्छन्। छ वर्ष भइसक्यो, त्यहाँ घडेरी पाउने छाँटकाँट छैन, उनी भन्छन्, असम्भव कुराको पछाडि लागेर यताको ३ लाख अनुदान पनि गुमाउने, उताको घडेरी पनि नपाउने भइसके। केही अबुझहरूको लहैलहैमा लागेर धेरै दलित घरपरिवार अलपत्र भएका उनको भनाइ छ। भूकम्प र त्यसपछिको पहिरोबाट बिस्थापित भई त्यहाँ गएका ३२ घरमध्ये पाँच घर पाँच वर्षअघि पुरानै थलोमा फर्किएका थिए। बाँकी २७ घरमध्ये पनि तीन घरपछि फर्के। अहिले आरसीपी टोलमा २४ घर रहेका स्थानीय सुकबहादुर बिक बताउँछन्। ढिलो वा चाँडो यहाँको जग्गा प्राप्त गरिछाड्ने उनको जिकिर छ। अहिले गैरीगाउँ टोलमा पाँच घर बिक परिवार छन्। डाँडागाउँ टोलमा चार घर, स्कुल टोलमा चारघर र दमैगाउँ टोलमा ९ घर छन्। आरसीपी टोलमा २४ घर रहेको उनीहरूको भनाइ छ। अन्य टोलका दलित समुदायले निजी आवास पुनर्निर्माण बापतको तीन लाख रुपैयाँ लिएर घर बनाइसकेका छन्। आरसीपी टोलका बासिन्दा अहिले पनि जस्तापाता र त्रिपालले बनाएको टहरोमा बस्दै आएका छन्। पुनर्निर्माणको काम सुरु गरेर बाँकी लाभग्राहीलाई अनुदान दिने काम भइरहेको तर नयाँ लाभग्राही अनुदान सम्झौता समाप्त भइसकेको बताइएको छ ।"
अग्निजन्य हिंसा घटाउन कानुन माग,"काठमाडौं : अग्निजन्य हिंसा तथा दुर्घटनाका लागि कानुनको माग गरिएको छ। काठमाडौंमा आइतबार बीभीएस (हिंसा पीडितलाई जलाउँछ)नेपाल र एक्सन एड नेपालले आयोजना गरेको कार्यक्रममा सरोकारवालाहरूले ल्याउँदै गरेको एसिड कानुनमा अग्नि जन्य हिंसा तथा दुर्घटनाका थप गर्न माग गरेका हुन्। कार्यक्रममा काठमाडौं महानगरपालिकाका उपप्रमुख हरिप्रभा खड्की धेरै महिलाले घरभित्रका पीडा लुकाउँदै आएको बताइन्। हुनेखाने र शिक्षितको घरमा धेरै हिंसा छ। तिनीहरू बाहिर निकाल्न चाहेका छैनन्। दाइजोका कारण कति महिला मारिएका छन्। कति जलाइएका छन्। जन्मेदेखि हजुर आमासम्मका बलात्कार भएका छन्, उनले भनिन्, हिंसा लुकाएर होइन खुलेर बाहिर आउनुपर्छ। महिलाको आर्थिक अवस्था कमजोर भएकै कारण हेपिनुपरेको बताउँदै आर्थिक क्रान्तिका लागि अघि बढ्न उनले सुझाव दिइन्। उनले भनिन्, महिलाहरू सक्षम भइसकेका छन्। अब उपपदमा होइन प्रमुख पदमा आउनुपर्ने र महिलाका समस्या महिलाबाटै समाधान गर्ने ठाउँमा पुग्नुपर्छ। एक्सन एड नेपालका एजुकेटेड डाइरेक्टर सुजिता माथेमा महिलालाई समाजले वस्तुको नजरले हेरेको बताइन्। समाजमा यी सबै जघन्य अपराध हुन् भनेर स्थापित गर्न चुनौती छ, ४० वर्षदेखि महिलाको क्षेत्रमा काम गर्दै आएकी उनी भन्छिन्, कोही जल्दा त शरीरमा बाहिर क्षति देखिन्छ। तर, मानसिक क्षति झनै खतरनाक हुन्छ। कार्यक्रममा विपद् व्यवस्थापन महाशाखाका एसपी अरुण पौडेलले नेपाल प्रहरीले यस्तो कार्यमा सधैं सहयोग गर्दै आएको बताए। उनले भने, जहाँ घटना हुन्छ, त्यहाँ प्रहरी पुग्छ। यस्ता घटनामा पीडितका लागि हातेमालो गरेका छौं। त्यस्तै, बीभीएस नेपालका कार्यक्रम व्यवस्थापक श्रीकृष्ण थापाले यसले एसिड तथा अग्नि जन्य हिंसा तथा दुर्घटनाका लागि गरेको सहयोगका विषयमा जानकारी गराए। त्यस्तै, बीभीएसका कार्यकारी निर्देशक प्रतीक्षा गिरीले नेपालको संविधानले दिएको मौलिक हक भए पनि जघन्य अपराधको कानुन फितलो हुँदा समस्या बढ्दै गएको बताइन्। यस्ता समस्यामा परेका आर्थिक अवस्था कमजोर भएकाहरूलाई सरकारको सहयोग आवश्यक छ, उनले भनिन्। यसैगरी कार्यक्रमा यस्ता घटनाबाट पीडित इन्दिरा महर्जन, निरु तामाङ र पवित्रा कार्कीलगायतले आफूले भोगेका समस्या सुनाउँदा सबै भावुक भएका थिए। उनीहरूले बीभीएसले आफूहरूलाई सहयोग गरेको भन्दै धन्यवाद दिए। उनीहरूले पीडादायी कुरा सुनाइरहँदा धेरैको आँखा रसाए। कार्यक्रममा उपस्थितहरूले अग्निजन्य दुर्घटना सरकारको प्राथमिकतामा नपर्नु, कानुन पर्यापत नहुनु, साथै कार्यान्वयन पक्ष फितलो हुनु र यसका पीडितलाई कानुनमा समेट्न सरकारलाई सुझाएका थिए।"
