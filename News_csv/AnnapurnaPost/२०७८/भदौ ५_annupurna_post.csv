शीर्षक,विवरण
"बेरुजु सवा ४ खर्ब, तीनवटै तहमा व्यापक अनियमितता","काठमाडौं : सरकारको बेरुजु रकम सवा ४ खर्ब पुगेको छ। महालेखा परीक्षक कार्यालयले शुक्रबार सार्वजनिक गरेको ५८ औं वार्षिक प्रतिवेदनअनुसार गत आर्थिक वर्ष २०७६७७ सम्म बेरुजुतर्फ ४ खर्ब १८ अर्ब ८५ करोड रुपैयाँ पुगेको छ। महालेखा परीक्षक कार्यालयले शुक्रबार नै यो प्रतिवेदन राष्ट्रपति विद्यादेवी भण्डारीलाई हस्तान्तर गरेको हो। प्रतिवेदनले स्थानीय तहदेखि प्रदेश र संघअन्तर्गतका मन्त्रालयसम्मले नियम मिचेर आफूखुसी बजेट खर्च गरेको उल्लेख गरेको छ। प्रतिवेदनले तीनवटै तहमा व्यापक अनियमितता भएको ठहर गरेको छ। मुलुकभर भौतिक पूर्वाधारको निर्माण र लागत यर्थाथ नभएको, प्रतिस्पर्धा बेगर खरिद भएको, विद्युतीय कारोबारलाई करको दायरामा ल्याउन नसकिएको भन्दै प्रश्न उठाएको छ। यस्तै सार्वजनिक सम्पत्तिको दुरुपयोग भएको र संस्थानहरूको अवस्थासमेत भद्रगोल रहेको औंल्याइएको छ। प्रतिवेदनअनुसार गत आर्थिक वर्ष २०७६७७ मा मात्रै १ खर्ब ४ अर्ब ३८ करोड बेरुजु भएको छ। यसमध्ये संघीय मन्त्रालय तथा निकायतर्फ ४४ अर्ब ३९ करोड बेरुजु भएको छ। यसपछि सबैभन्दा बढी स्थानीय तह(बक्यौता ५ सहित) मा ४० अर्ब ८३ करोड बेरुजु भएको छ। प्रदेश मन्त्रालय तथा निकायतर्फ भने ६ अर्ब ७५ करोड बेरुजु देखिएको छ। यस्तै समिति र अन्य संस्थातर्फ १२ अर्ब ६६ करोड बेरुजु भएको छ। महापरीक्षकको कार्यालयकाअनुसार अघिल्लो वर्ष ५ हजार ४ सय ७७ निकायको ५३ खर्ब २७ अर्ब ९१ करोड रुपैयाँको लेखापरीक्षण गरिएको थियो। प्रचलित कानुनअनुसार पुर्याउनुपर्ने रीत नपुर्याई कारोबार गरेको वा राख्नुपर्ने लेखा नराखेको तथा अनियमित वा बेमनासिव तवरले आर्थिक कारोबार गरेको व्यहोरालाई बेरुजुका रूपमा परिभाषित गरिएको छ। प्रतिवेदनका अनुसार बेरुजुको यो रकम गत वर्षभन्दा ०१३ प्रतिशतले बढेको छ। संघ, प्रदेश सरकारी कार्यालय, स्थानीय तह, जिल्ला समन्वय समिति, समिति तथा संस्थातर्फ बेरुजुबाहेक राजस्व बक्यौता २ खर्ब १५ अर्ब ५६ करोड ८७ लाख पुगेको छ। यस्तै शोधभर्ना लिनुपर्ने वैदेशिक अनुदान ९ अर्ब १ करोड ३६ लाख र ऋण रकम १२ अर्ब ७३ करोड ४३ लाख छ। सरकार आफंै जमानत बसेर उपलब्ध गराएको ऋणको भाखा नाघिसकेको साँवा ब्याज २ अर्ब ५ करोड पुगेको छ। प्रतिवेदनअनुसार अद्यावधिक बेरुजु ४ खर्ब १८ अर्ब ८५ करोड थप गर्दा कारबाही गरी टुंगो लगाउनुपर्ने रकम ६ खर्ब ७६ अर्ब ४१ करोड पुगेको छ। गत वर्ष यो रकम ६ खर्ब ६४ अर्ब ४४ करोड थियो। गत आर्थिक वर्ष २०७६७७ को वार्षिक लेखापरीक्षणअनुसार सबैभन्दा बढी प्रदेश नम्बर २ मा बेरुजु देखिएको छ। प्रदेश २ मा १ खर्ब ८० करोड रुपैयाँ बेरुजी भएको छ। यस्तै प्रदेश १ मा १ अर्ब २६ करोड, बागमती प्रदेशमा ७२ करोड ५२ लाख, गण्डकीमा ६० करोड ४१ लाख, लुम्बिनीमा ९४ करोड ७५ लाख, कर्णालीमा ८३ करोड ४८ लाख र सुदूरपश्चिममा ५७ करोड ५१ लाख रुपैयाँ बेरुजु निस्किएको छ। प्रतिवेदनअनुसार गत असारमा मात्रै २ खर्ब १० अर्ब १९ करोड रुपैयाँ खर्च भएको छ। असारको अन्तिम सातामा १ खर्ब ९ अर्ब ११ करोड रुपैयाँ (कुल खर्चको १० प्रतिशत) खर्च भएको थियो। निर्वाचन आयोगमा पनि अनियमित खर्चनिर्वाचन आयोगले २०७४ मा आईस्पीड डिजिटल कल प्रिन्टर मेसिन र छाड स्प्रिङ्ग डिजिटल मोनोक्रोम मेसिन खरिद गरेको भए पनि २०७६ मा भएको उपनिर्वाचनमा समेत प्रयोग नगरेको देखिएको छ। प्रिन्टर मेसिन १० करोड ५५ लाख र मोनोक्रोम मेसिन ११ करोड २८ लाखमा खरिद गरेको भए पनि प्रयोगमा नल्याइ बाहिरबाट छपाइ गरेको उक्त प्रतिवेदनमा उल्लेख छ। दिवा खाजा कार्यक्रमको बजेट दुरुपयोगकोभिडको कारण २०७६ चैत ११ गतेदेखि देशभरकै विद्यालय बन्द रहेको अवस्थामा २८ नगरपालिकाले २०७७ वैशाख, जेठ र असार महिनामा वास्तबिकता यकिन नगरी दोस्रो र तेस्रो चौमासिकको पूरै दिवा खाजावापत आफ्ना क्षेत्रका ५ सय ८२ विद्यालयलाई १४ करोड २१ लाख ६८ हजार रुपैयाँ निकासा गरेका छन्। यस्तै १३ गाउँपालिकाले १ सय ६६ विद्यालयलाई २०७७ वैशाख, जेठ र असारमा दोस्रो र तेस्रो चौमासिक दिवा खाजावापत ६ करोड ३ लाख ५६ हजार निकासा गरेकोमा असल्न भनिएको छ। विद्यार्थी नभएको स्कुलमा शिक्षक भर्नाशिक्षकको तलबका सम्बन्धमा ५४ स्थानीय तहले पहिला नै निकासा दिएकोमा पुनः दोहोरो निकासा दिई ७ करोड २९ लाख बढी निकासा दिएका छन्। २०२ स्थानीय तहले अवकाश पाएका शिक्षकहरूको तलबमा ४ करोड ७० लाख खर्च लेखेका छन्। नार्पाभूमि गाउँपालिका मनाङले फू आधारभूत विद्यायमा एक जना पनि विद्यार्थी नभएकोमा दुई स्थायी र एक करार शिक्षकलाई १२ लाख ६५ हजार तलब र अन्य भत्ता सुविधा दिएको छ। मनाङकै ङिस्याङ गाउँपालिका ङावल आधारभूत विद्यालयमा पनि एकजना पनि विद्यार्थी नभएकोमा ८ जना स्थायी शिक्षकलाई वार्षिक तलब भत्ता र सुविधावापत ३५ लाख ८६ हजार भुक्तानी गरेको छ। कोभिडका कारण विद्यालय बन्द भएको अवस्थामा पनि २८ नगरपालिकाले दिवा खाजावापत १४ करोड २१ लख भुक्तानी गरेको देखाइको छ। प्रदेश र स्थानीयमा समस्याको चाङ्गप्रदेश नम्बर १ को आन्तरिक मामिला तथा कानुन मन्त्रालयले योजना बेगर बारुणयन्त्र, प्रहरी भ्यान, एम्बुलेन्स खरिद गरी स्थानीय तहमा पठाएर ११ बारुण यन्त्र, १४ पिकअप गाडी खरिदमा १० करोड ५५ लाख ३९ हजार खर्च लेखेको छ। कानुनी व्यवस्था तथा नीतिगत निर्णय बेगर प्रदेश सरकारहरूले प्रदेशबाहेक संघीय राजधानीमा सम्पर्क कार्यालय स्थापना गरी रकम खर्च गरेको औचित्यपूर्ण नभएको औंल्याइएको छ। कानुनविपरीत भूतप्रभावी कानुुन निर्माण गरी बागमती प्रदेशले र गण्डकी प्रदेशले क्रमशः ७५ लाख ७९ हजार र ३० लाख ७० हजार प्रदेश सभाका पदाधिकारी तथा सदस्यहरूको सेवासुविधामा भुक्तानी गरेको देखियो। यो वर्ष लेखा परीक्षण गरिएका ४ सय १९ स्थानीय तहले १६ हजार ५ सय ३५ कर्मचारी ६ महिनाभन्दा बढी अवधीको लागि करारमा नियुक्त गर्दा प्रदेश लोक सेवा आयोगको परामर्श लिएको पाइएन्। विराटनगर महानगरपालिकाले अधिकृतस्तरमा २४ जना बढुवा गरी ३० लाख ९२ हजार, ललितपुर महानगरपालिकाले तह वृद्धि तथा ग्रेड थप गरी ६० लाख ८१ हजार, हेटौंडा उपमहानगरपालिकाले तह वृद्धि गरी १५ लाख २६ हजार नियमविपरीत खर्च गरेका छन्। संगठन तथा व्यवस्थापन सर्वेक्षण नगरी यो वर्ष ४ सय १९ पालिकाले विभिन्न पदमा कर्मचारी करारमा राखेर तलब भत्तातर्फ ३ अर्ब ३७ करोड ८७ लाख खर्च लेखेका छन्। १ सय ९४ स्थानीय तहले ३ हजार ३ सय ९८ करारमा नियुक्ति गरी ७१ करोड ४० लाख ३५ हजार तलब भुक्तान गरेको अनियमित देखिएको प्रतिवेदनले उल्लेख गरेको छ। यस्तै यो वर्ष २८ स्थानीय तहले नियमविपरीत पर्व खर्च १ करोड ४३ लाख ८१ हजार, ४७ स्थानीय तहले पोशाकतर्फ १ करोड ९० लाख ७३ हजार, ८४ स्थानीय तहले सञ्चार अनुगमन घरभाडा यातायात इन्धनमा ३ करोड ६३ लाख ५७ हजार रुपैयाँ खर्च गरेका छन्। यस्तै नियमविपरीत मासिक सुविधावापत ९३ स्थानीय तहले ५ करोड ९८ लाख ३६ हजार बढी भुक्तानी लिएका छन्। स्वकीय सचिव र सल्लाहकार राखेर पारिश्रमिक दिने व्यवस्था नभए पनि १ सय ३१ तहले यस्तो नियुक्त गरी ९ करोड २९ लाख १६ हजार पारिश्रमिकवापत भुक्तान गरेका छन्। प्रदेश ऐनमा व्यवस्था नभएको अवस्थामा वडा, कार्यपालिका, गाउँ, नगरसभा लगायतको बैठकमा भत्तावापत १ सय ४७ स्थानीय तहले ७ करोड ६८ लाख ३९ हजार खर्च गरेका छन्। कोकाकोलाबाट २ अर्ब ५० करोड असुल गर प्रतिवेदनले कोकाकोला, स्प्राइट, फेन्टालगायतका पेयजन्य पदार्थ उत्पादन गर्दै आएको बोटलर्स नेपाल लिमिटेडको स्वामित्व फेरबदल हुँदा नियमानुसार तिर्नुपर्ने पुँजीगत लाभ कर छली भएको ठहर गरेको छ। महालेखाले कोकाकोलाबाट २ अर्ब ५० करोड रुपैयाँभन्दा बढी लाभकर असुल गर्नुपर्ने ५८औं वार्षिक प्रतिवेदनमा उल्लेख गरेको छ। बैंक मर्जरमा साढे ४ अर्ब कर छली महालेखा परीक्षकको कार्यालयले २१ वटा बैंक तथा वित्तीय संस्थाबाट करिब साढे ४ अर्ब रुपैयाँ आय कर असुल गर्न सरकारलाई निर्देशन दिएको छ। आयकर ऐनअनुसार बैंक तथा वित्तीय संस्थाले मर्जर तथा एक्विजिसन गर्दा प्राप्त गर्ने सम्पत्ति वापतको आयकर असुलउपर गर्न महालेखाले निर्देशन दिएको हो। ७ एयरलाइन्सद्वारा ५२ करोड कर छलीहवाई टिकटमा ७ विभिन्न हवाई कम्पनीले ५२ करोड रुपैयाँ कर छली गरेको पाइएको छ। हवाई टिकटमा लाग्ने ५१ करोड ९८ लाख ८९ हजार रुपैयाँ कर छली गरेको भेटिएको हो। नेपालबाट बाह्य मुलुक प्रस्थान गर्ने यात्रुको ओसारपसार गर्दा ५ प्रतिशत र नेपालबाट अर्को मुलुकमा पुग्ने गरी प्रस्थान नहुने हवाई यातायातमा २ प्रतिशतका दरले कर लाग्ने व्यवस्था छ। आन्तरिक राजस्व कार्यालयमा दर्ता भएका ७ वटा कम्पनीले आर्थिक वर्ष २०७५७६ मा नेपालबाट उडान भर्दा प्राप्त तथ्यांकका आधारमा करिब ५२ करोड रुपैयाँ कम कर दाखिला गरेको पाइएको छ। कार्यालयले उक्त रकम र त्यसमा लाग्ने शुल्क तथा ब्याज असुल गर्न छानबिन गर्न सरकारलाई निर्देशन दिएको छ। नेपाल वायुसेवा निगमसँग २०७४ जेठ २९ गते गरेको ऋण सम्झौतानुसार वाइडबडी विमानको खरिदका लागि नागरिक लगानी कोषले १२ अर्ब दीर्घकालीन ऋण प्रवाह गरेको छ। निगमले साँवाको किस्ता पनि लामो समयसम्म तिर्न नसकेको अवस्थामा पनि ब्याज पुँजीकरण गरेको छ। जबकि कोषमा नभएको व्यवस्था सञ्चालक समितिको निर्णयबमोजिम पुँजीकरण गरेको हो। निगमसँग कोषले १३ अर्ब ८१ करोड ६३ लाख साँवा लिन बाँकी छ। परामर्श दातामै २० करोड खर्चमिलिनियम च्यालेन्ज कर्पोरेसन नेपालले २०७४ देखि हालसम्म परामर्श दातामा मात्रै २० करोड ८३ लाख खर्च गरेको देखिन्छ। उद्योग वाणिज्य मन्त्रालय नेपाली वस्तु निर्यातमा प्रोत्साहन गर्नका लागि ५ प्रतिशत नगद अनुदान दिने व्यवस्था गरेको भए पनि २८ वस्तुको निर्यात घटेको छ। अनुदान खर्चमा मात्रै सरकारको ८५ करोड ६९ लाख रुपैयाँ खर्च भएको छ। निर्यातमा वृद्धि हुने लक्ष्यसहित दिएका अनुदान सम्बन्धमा पुनरावलोकन गर्न प्रतिवेदनले सुझाएको छ। सुरक्षण मुद्रण छापाखानासम्बन्धी मेसिन उपकरण खरिद र पूर्वाधार विकाससम्बन्धी गुरुयोजना तथा लागत अनुमान स्वीकृत नहुँदै ८६ करोड २७ लाखको पूर्वाधार र उपकरण खरिद गरी प्रयोग विहिन राख्नु औचित्यहिन ठहर गरेको छ। गोर्खा ब्रुअरीले १ अर्ब राजस्व छल्योबियर उत्पादक कम्पनी गोर्खा ब्रुअरीले नियमविपरीत बढी जर्ती कटाएर करिब १ अर्ब राजस्व छलेको निष्कर्ष महालेखा परीक्षकको कार्यालयले निकालेको छ। महालेखा परीक्षकको कार्यालयले सार्वजनिक गरेको प्रतिवेदनअनुसार बियर उत्पादक कम्पनीले जर्ती बढी कटाएर कल छलेको उल्लेख छ। गोर्खा ब्रुअरीले नियमविपरीत ५९ लाख ७६ हजार लिटर बियरमा बढी जर्ती दाबी गरी अन्तःशुल्क तिरेको थिएन। ब्रुअरीले आर्थिक वर्ष २०७३७४ देखि २०७५७६ सम्म १ प्रतिशत बिन्दुले बढी लिएर ९२ करोड रुपैयाँ कर छली गरेको देखिएको हो। प्रतिवेदनमा नाम नभए पनि ठूला करदाता कार्यालय अन्तर्गतको बियर उत्पादक कम्पनीले २ प्रतिशतसम्म जर्ती दाबी गर्न पाउने नियमविपरीत कम्पनीले १ प्रतिशत बिन्दुले बढी लिएको उल्लेख छ। ४५ अर्ब ९ करोड ७८ लाख रूपैयाँको राजस्व छुटमहालेखा परीक्षकको ५८ औं प्रतिवेदनअनुसार आर्थिक वर्ष २०७६०७७ मा ४५ अर्ब ९ करोड ७८ लाख रूपैयाँको राजस्व छुट प्रदान गरिएको छ। वैदेशिक सहायतामा सञ्चालन हुने आयोजना निर्माण कार्यका लागि ४ अर्ब ११ करोड ९२ लाख रुपैयाँ, दक्षिण एसियाली स्वतन्त्र व्यापार सम्झौता (साफ्टा) अन्तर्गत प्रमाणपत्र संलग्न गरेर २ अर्ब ५९ करोड ४२ लाख भन्सार महसुल र उक्तको मूल्य अभिवृद्धि करबापत ३३ करोड ८५ लाख रुपैयाँसमेत गरेर २ अर्ब ९३ करोड २७ लाख रकमको राजस्व छुट दिइएको छ। यस्तै विभिन्न निकायको सिफारिसमा ३५ अर्ब ६ करोड समेत गरी ४५ अर्ब ९ करोड ७८ लाख रुपैयाँ बराबरको राजस्व छुट दिइएको छ। नियम मिचेर ७ अर्बभन्दा बढी खर्चआर्थिक वर्ष २०७६७७ मा विभिन्न सरकारी निकायले ७ अर्ब २१ करोड रुपैयाँ स्वीकृत बजेटभन्दा बढी खर्च गरेका छन्। विभिन्न निकायले स्वीकृत बजेटभन्दा बढी खर्च गरेको पाइएको ५८ वार्षिक प्रतिवेदनले देखाएको छ। एकल खाता कोष प्रणाली लागू भएको अवस्थामा स्वीकृत बजेटभन्दा बढी निकासा दिन नमिल्नेमा बजेटभन्दा बढी निकासा हुन गएको पाइएको महालेखा परीक्षकको ५८ वार्षिक प्रतिवेदनले उल्लेख गरेको छ। सवारीसाधनमा स्थानीय तहको १ अर्ब ३३ करोड खर्चआर्थिक वर्ष २०७६०७७ मा स्थानीय तहले सवारीसाधन खरिदमा १ अर्ब ३३ करोड २४ लाख ५५ हजार रुपैयाँ खर्च गरेका छन्। अर्थ मन्त्रालयले जारी निर्देशिका २०७४ मा सरकारबाट उपलब्ध बजेटबाट कार्यालयको नियमित प्रयोजनका लागि सवारीसाधन खरिद गर्न नपाइने व्यवस्था छ। तर, पनि स्थानीय तहले सवारीसाधन खरिद गरेको पाइएको छ। ५१ वटा स्थानीय तहले ब्याकहो लोडर, एक्साभेटरलगायतका हेभी मेसिनरी खरिदमा ३३ करोड ५० लाख ५० हजार रुपैयाँ खर्च गरेका छन्। यस्ता साधन खरिद गर्दा दिगो सञ्चालनमा ध्यान दिनुपर्ने प्रतिवेदनमा उल्लेख छ। विद्यार्थी उद्धारमा ५५ लाख खाना र ६६ लाख औषधिमा खर्चकोभिड महामारीको सुरुआति समयमा चीनबाट उद्धार गरिएको प्रतिनेपाली विद्यार्थी ७ लाख १० हजार रुपैयाँ खर्च भएको छ। चीनको वुहानबाट २०७६ फागुन ३ मा १ सय ८१ विद्यार्थीलाई स्वदेश ल्याउँदा १३ करोड २८ लाख ४७ हजार रुपैयाँ खर्च भएको प्रतिवेदनमा उल्लेख छ। खरिपाटीस्थित नेपाल विद्युत् प्राधिकरणको तालिम केन्द्रमा राख्दा ७ करोड ५६ लाख ९५ हजार रुपैयाँ खर्च भएको छ। १७ दिनसम्मका लागि खानावापत ५५ लाख र औषधि खरिदवापत ६६ लाख ७१ हजारसमेत गरी १३ करोड २८ लाख ४७ हजार रुपैयाँ खर्च गरेको छ। फास्ट ट्रयाकको १४ वटा ठेक्का अनावश्यक काठमाडौंतराई फास्ट ट्रयाकमा ठूलो रकम अनियमितता भएको छ। प्रतिवेदनले ठूलो रकम खर्च भइसकेपछि नेपाली सेनाले १४ ठेक्का आवश्यक र उचित नभएको भनेर रद्द गरेको थियो। प्रतिवेदनअनुसार ३ अर्ब ७ करोड ४० लाख भुक्तानी भइसकेपछि कामको आवश्यकता र उचित नभएको भन्दै ठेक्का अन्त्य गर्ने प्रक्रियामा लगिएको छ।"
माधव पक्षका ५७ नेता बीचमा,"काठमाडौं : विगतमा माधवकुमार नेपालको पक्षमा रहँदै आएका ५७ जना एमाले एकताकै पक्षमा उभिएका छन्। उपाध्यक्षहरू भीम रावल, अष्ठलक्ष्मी शाक्य, युवराज ज्ञावली, उपमहासचिव घनश्याम भुसाल, सचिवहरू भीम आचार्य, गोकर्ण विष्ट, योगेश भट्टराई, स्थायी समिति सदस्य सुरन्द्र पाण्डे, रघुजी पन्तलगायत नेताले पार्टी एकताको प्रयत्न जारी राख्ने भएका छन्। ५७ केन्द्रीय सदस्य र सांसदको भेलाले १० बँुद्धे सहमति तत्काल कार्यान्वयनमा जोड दिँदै माधवकुमार नेपाललाई नयाँ पार्टी दर्ताबाट पछि हट्न आग्रह गरेको छ। भेलाको निर्णयबारे जानकारी दिँदै एमाले उपाध्यक्ष रावलले एकता प्रयत्न जारी राख्ने बताए। उनले १० बुँदे सहमति तत्काल लागू गर्न र नवगठित नेकपा (एकीकृत समाजवादी) का अध्यक्ष माधवकुमार नेपाललाई नयाँ दल दर्ता प्रक्रिया रोक्न अनुरोध गर्ने निर्णयसमेत गरेको बताए। १० बुँद्धे सहमति व्यवहारमा तत्काल कार्यान्वयन हुनुपर्छ। पार्टी अलग खोल्न प्रक्रिया रोक्नुपर्छ। उनीहरूमाथि भएको कारबाही खारेज हुनुपर्छ भन्ने निर्णय गरेका छौं, उनले भने। आन्तरिक विवादको पार्टीभित्रै समाधान खोजिनु पर्ने निश्कर्ष आफूहरूको रहेको उनले बताए। उनले दल विभाजनसम्बन्धी अध्यादेश खारेज गर्न माग राखे। यो अध्यादेशले राजनीतिक अस्थिरता ल्याउँछ र लोकतन्त्रलाई प्रहार गर्छ, उनले भने। रावलले एकताका पक्षमा संयुक्त वक्तव्य जारी गरेको पनि बताए। केन्द्रीय सदस्य निरज आचार्यले भेलाले नेताबीच एकआपसमा आक्षेप लगाउने, चरित्र हत्या गर्नेजस्ता कार्य रोक्न र संयमित रहन आग्रह गर्ने निर्णय गरिएको जानकारी दिए। भेलामा केन्द्रीय सदस्यहरू अरुण नेपाल, कृष्ण खनाल, जीवन घिमिरे, ठाकुर गैरे, झपट रावल, टंक कार्की, देउमान सम्वाहाम्फे, नरेश खरेल, धर्म निरौला, ममता गिरी, माधव आर्याल, रविन कोइराला, राजबहादुर बुढा, सुधीर शाह, सुरेन्द्र मानन्धर, सोमप्रसाद पाण्डे, हरि राई, श्रीमाया थकाली, रवीन्द्र अधिकारी (नवलपुर) भानुभक्त जोशी, चन्द्रबहादुर शाही, रचना खड्का, मोहमद अन्सारीलगायत थिए। शेरबहादुर कुँवर, डा दीपकप्रकाश भट्टलगायत १० सांसद पनि त्यसमा उपस्थित थिए। नेपालले एमाले नाम छाडे माधव नेपालको पार्टीको नाम नेकपा (एकीकृत समाजवादी) भएको छ। निर्वाचन आयोगमा दर्ताका लागि निवेदन दिँदा यो पार्टीको नाम नेकपा एमाले (समाजवादी) र चुनाव चिह्न खुला किताब राखिएको थियो। २०७७ फागुन २३ गते तत्कालीन नेकपाको नामसम्बन्धी विवादमा अदालतले मिल्दोजुल्दो नाम राख्न नमिल्ने फैसला गरेको थियो। तत्कालीन एमाले र माओवादी केन्द्रको एकीकरणबाट बनेको नेकपालाई नयाँ नाम तय गर्न अदालतले आदेश दिएको थियो। मिल्दोजुल्दो नाम राख्न नपाइने भएपछि शुक्रबार निर्वाचन आयोग पुगेर माधव पक्षले नेकपा(एकीकृत समाजवादी) प्रस्ताव गरेको हो। चुनाव चिह्नको भने टुंगो लगाएको छैन। आयोगका प्रवक्ता राजकुमार श्रेष्ठले छुट्टै नामसहित नयाँ निवेदन दर्ता भएको जानकारी दिए। आयोगले नेपाल नेतृत्वको नेपाल कम्युनिस्ट पार्टी (एकीकृत समाजवादी) र महन्थ ठाकुर नेतृत्वको लोकतान्त्रिक समाजवादी पार्टी, नेपाललाई सनाखतका लागि ९ गते बुधबार बोलाएको उनले बताए । सनाखतको केन्द्रीय सदस्य तथा सांसदलाई नागरिकताका साथ उपस्थित हुन आग्रह गरेको छ। प्रस्तावित नेकपा (एकीकृत समावादी) का अध्यक्ष माधवकुमार नेपालले ओलीले एकताको सबै ढोका बन्द गरेपछि नेकपा एमाले पुनर्गठन गर्दै नयाँ पार्टी गठन गर्नु परेका बताए। एकताका सबै ढोका बन्द गर्दै हाम्रै पहलमा लोकप्रिय बनेको नेपालको कम्युनिष्ट पार्टीलाई कब्जा, बदनाम एवं समाप्त पार्ने कोसिस भएपछि बाध्य भएर विद्रोह गर्दै हामीले नेकपा एमालेको पुनर्गठन गरी नयाँ पार्टी नेकपा एकीकृत समाजवादी गठन गरेका छौं, उनले भनेका छन्। उनले जनताबाट सकारात्मक सहयोगको अपेक्षा पनि गरेका छन्। नेपाली जनताले कम्युनिष्ट पार्टी र आन्दोलनमार्फत चाहेको संस्कृति एवं समृद्धिका लागि सम्पूर्ण न्यायप्रेमी जनताबाट सकारात्मक सहयोगको अपेक्षा गर्दछौं, उनले भनेका छन्। उनले हाललाई नयाँ दलमा साविक नेकपा एमालेका केन्द्रीय कमिटीमा रहेकाहरू, विद्रोहका पक्षमा हस्ताक्षर गर्नेहरू र २०७५ जेठ ३ गते पार्टी एकता गर्ने बेला आफ्नो तर्फबाट थपिएकाहरूलाई मात्र समावेश गरिएकोमा अब थप केन्द्रीय सदस्य बनाउने पनि बताएका छन्। अहिले समावेश गर्न नसकेका अनुभवी एवं योग्य कमरेडहरूलाई समावेश गरी केन्द्रीय कमिटीलाई पूर्णता दिनेछौं, उनले भनेका छन्। नेपाललाई खनालको साथअध्यक्ष नेपाललाई पूर्वप्रधानमन्त्रीसमेत रहेका झलनाथ खनालले नयाँ पार्टी गठनमा साथ दिएका छन्। भारतको नयाँदिल्लीस्थित एपोलो हस्पिटलमा उपचाररत खनाल नयाँ दर्ता भएको नेपाल कम्युनिष्ट पार्टी (एकीकृत समाजवादी) को साथ र समर्थनमा रहनुभएको सम्पूर्णमा जानकारी गराउँछौं, खनालको सचिवालयले भनेको छ।"
देउवा सरकार गैह्र जिम्मेवार : निवर्तमान प्रदेश प्रमुख प्रसाई,"हेटौंडा : बागमती प्रदेशका निवर्तमान प्रदेश प्रमुख विष्णुप्रसाद प्रसाईले शेरबहादुर देउवा नेतृत्वको सरकार गैह्र जिम्मेवार ढंगले अगाडि बढेको बताएका छन्। संघीय सरकारले बागमती प्रदेश प्रमुखबाट हटाएपछि गृहजिल्ला झापा जानुअघि शनिबार सञ्चारकर्मीहरुसँग कुरा गर्दै उनले भने, असंवैधानिक तवरबाट बनेको वर्तमान सरकारले गलत काम गर्न सुरु गरिसकेको छ। हिजो केपी शर्मा ओलीले राजनीतिक दल सम्बन्धी अध्यादेशमा र लाई हटाएर वा राख्दा फिर्ता लिनुपर्ने स्थिति आएको प्रसाइको भनाई छ। अहिले २० प्रतिशतको प्रावधान आउँदा त्यो चाहिँ लोकतान्त्रिक भयो, मिडिया र जनताले राम्ररी बुझेका छन्। सरकार जुन ढंगले अघि बढ्न खोजको छ, त्यो राम्रो संकेत हैन, उनले भने। प्रसाईले प्रदेश प्रमुख फेरिरहने प्रवृत्ति राम्रो नभएको बताए। उनले भने, प्रदेश प्रमुख फेरिरहने प्रवृत्ति राम्रो होइन। यो कार्यप्रति मेरो असन्तुष्टि छ। उनलाई तत्कालीन केपी शर्मा ओली नेतृत्वको सरकारले गत कात्तिक १७ गते प्रदेश प्रमुखमा नियुक्त गरेको थियो। प्रदेश प्रमुखको रुपमा २१ महिना १६ दिन सफलता पूर्वक भूमिका निर्वाह गरेको बताउँदै उनले आफू पदमा रहँदा वा नरहँदा समृद्ध नेपाल, सुखी नेपाली अभियानमा सधैँ लागिरहने बताए। वर्तमान सरकारले प्रसाईलाई बिहीबार बागमती प्रदेशको प्रमुखबाट हटाएर यादवचन्द्र शर्मालाई नियुक्त गरेको छ।"
ठेकेदारले पुल नबनाएपछि गाउँपालिकाकै मिलेमतोमा खोला तारेको भाडा उठाउँदै युवाहरु,"विराटनगर: हुलाकी राजमार्ग अन्तरगत भुट्हा हरिनगरा सडक खण्डमा पर्ने मर्या खोला तर्न रु १० तिर्नुपर्ने गाउँपालिकाकै मिलेमतोमा स्थानीयहरुले नियम लगाएका छन् । ठेकेदारले तोकिएको समयमा पुल निर्माण नगर्दा हरिनगरा गाउँपालिकाले एक लाख ९० हजारको लागतमा सो खोला ओहरदोहर गर्न बाँसको पुल निर्माण गरेको थियो । गाउँपालिकाले एक लाखको लोहाको पाईप र ९० हजारको बाँस किनेर पुल निर्माण गरेपछि स्थानीय युवाहरुले पुलबाट ओहरदोहर गरेवापत रु १० लिने गरेका छन् । राष्ट्रिय गौरवको आयोजना हुलाकी राजमार्ग अन्तर्गत भुट्हा हरिनगरा सडक खण्डमा पर्ने सो खोलामा पुल समयमा ठेकेदारले नबनाउँदा स्थानीय युवाहरुले बाँसको पुल वर्षेनी बनाएर अवैध रुपमा यात्रुसँग पैसा असुली गर्ने गरेका हुन् । हरिनगरा गाउँपालिका अध्यक्ष गफार अन्सारीले एक लाख ९० हजारमा पुल निर्माण गरेको केही दिनमा नै आएको बाढीले पुल बगाउँदा मर्मतको लागि स्थानीय युवाहरुलाई रु १० लिन भनेको बताए । उनले भने बासको पुल निमार्ण भएको चार दिनमा नै बाचिन्छ । अनि मर्मतको लागि रु १० लिन युवाहरुलाई भनेको हुँ ।' तर स्थानीयहरुका अनुसार खोलामा पानीको बहाव बढेसँगै स्थानीयहरुले खोलामा बाँसको पुल बनाएर वर्षेनी ओहरदोहर गरेवापत वापत रु १० लिने गरेका छन् । लामो समय पुल नबन्दा दुई वटा गाउँपालिकाका बासिन्दालाई वर्षेनी सास्ती नै छ । बाँसको पुल तर्दा वा मोटरसाइकल तार्न पनि पैसा तिर्नुपर्ने स्थानीय बताउँछन् । यसवाहेक एउटै पुलमा ओहोर दोहोर गर्दा दुई पटकसम्म पैसा तिर्नुपर्ने नियम राखिएको स्थानीयको गुनासो छ । स्थानीय रमेश महतका अनुसार प्रत्येक वर्ष वर्षायाम सुरु हुनासाथ बाँसको पुलमा ओहरदोहर गरेवपात पैसा तिर्नुपर्ने बाध्यता छ । राजमार्गको काम सुरु भएलगत्तै खोलामा पुल निर्माणको लागि सडक डिभिजन कार्यालय विराटनगरले विराटनगरकै कार्की बन्धु कन्सल्टेन्ट प्रालिलाई ठेक्का दिएको थियो । २०७४ साल माघ २६ गते ६ करोड ३३ लाख १९ हजार ५ सय ठेक्का रकममा कार्की बन्धुलाई दुई वर्षमा निर्माणको काम सम्पन गर्ने गरी ठेक्का दिएको थियो । तर तोकिएको समयपछि पनि दुई पटक म्याद थप गरिए पनि पुल निर्माणको काम आधा मात्र भयो । पुल निर्माण नहुँदा हरिनगरा र देवानगंज गाउँपालिका वासिन्दा बढी प्रभावित भएका छन् । दैनिक एक हजारको हराहरीमा खोला तरेर ओहर दोहर गर्दैआएका स्थानीयहरुले जनप्रनिधि र ठेकेदारको लापरवाहीले पुल नबनेको गुनासो गर्छन् । स्थानीय मो कादिरले भने ठेकेदारको पुल बनाउने मनसाय नै छैन । विभिन्न बहाना देखाएर काम गर्दैछु भनेर मात्र देखाउने गरेकाले यात्रुलाई सास्ती छ ।' पुल नबन्दा हरिनगर, बसन्तपुर, भोक्रहा, नसिङ्ग, जलपापुर, घुस्की, फुल चौक सम्मको बाटो पूर्ण रुपमा अवरुद्ध समेत भएको छ । सो सडक खण्डको विराटनगरको बरगाछीदेखि सुनसरीको नरसिङस्थित महेन्द्र राजमार्ग सडकसम्म २६ किलोमटिर सडकको निर्माण काम समेत पुलको कारण प्रभावित बनेको हुलाकी राजमार्गको इटहरीस्थित कार्यालयका प्रमुख दिपेन्द्र पाण्डेले जानकारी दिए । मर्या खोलामा ४० मिटर लामो पुल निर्माणको ठेक्का लिएका विराटनगरकै कार्की बन्धु कन्सल्टेन्ट प्रालिका दिलीप कार्की भने पटक पटक सम्पर्क गर्न खोज्दा सम्पर्कमा आउन चाहेनन् । स्थानीयहरुले कोरोनाको कारण निर्माण कार्य प्रभावित भएको भन्दै सरकारले बजेट भाषणमा नै समय थप गर्ने उल्लेख गरेपछि पुलको ढलान गर्न जडान गरेको संरचना खोलेर लगेको बताएका छन् । यस सडक खण्डको सडक निर्माण भएपछि विराटनगरबाट पश्चिम जाने यात्रुहरु सोही बाटो रोज्ने गरेका छन् । यस खोलामा वर्षौँदेखि पटक पटक बाँध बनाउने प्रयास गरिए पनि दिगो नभएपछि २०४१ सालपछि मर्या खोलाको रुपमा नामाकरण गरिएको हो ।"
सीमा क्षेत्रमा अन्त शुल्कका अढाई लाख नक्कली स्टिकर बरामद,"भैरहवा: सशस्त्र प्रहरी बल नेपाल विओपी डण्डा रुपन्देहीले मदिरामा लगाइने अन्त शुल्कका आन्तरिक राजश्व विभागको नक्कली स्टिकर सहित २ जनालाई पक्राउ गरेको छ । पक्राउ पर्नेमा रुपन्देहीको सिद्धार्थनगर नगरपालिका ३ का २३ वर्षीय सहिद अन्सारी र सोही स्थानका २४ वर्षीय अमानत अली रहेका छन् । विशेष सूचनाका आधारमा डण्डाका सशस्त्र प्रहरी निरीक्षक कृष्ण प्रसाद अर्यालयको कमाण्डमा खटिएको टोलीले सिद्धार्थनगर नपा ३ दरखसवा स्थित घरमा छापा मारेर उक्त स्टिकर बरामद गरेको सस्शत्र प्रहरी बल नेपाल नम्बर २७ गण हेडक्वाटर रुपन्देहीका प्रमुख एसपी राजेश उप्रेतीले जानकारी दिए । बरामद उक्त स्टिकर ८० वटा रोल छ । एउटा रोलमा ३ हजार थान स्टिकर छन् । उक्त स्टिकर ५० यूपीको १८० एमएलको मदिरामा लगाएर राजश्व छल्नका लागि तयारी अवस्थामा राखिएको देखिएको छ । एसपी उप्रेतीका अनुसार अन्तरिक राजश्व कार्यालयको प्रारम्भिक विवरण अनुसार बरामद उक्त स्टिकरबाट आयकर १० लाख, भ्याट ३१ लाख ६३ हजार र अन्त शुल्क एक करोड ९४ लाख गरी कुल २ करोड ३५ लाख ६३ हजार रुपैयाँ बराबरको राजश्व छली हुन सकिने देखिन्छ । पक्राउ परेका व्यक्तिहरुको बयानका आधारमा उक्त सामान ढुवानी गर्न प्रयोग गरिएको लु २ च २५० नम्बरको गाडी समेत नियन्त्रणमा लिएर आवश्यक अनुसन्धानका लागि राजश्व अनुसन्धान कार्यालयमा बुटवलमा बुझाइएको सशस्त्र विओपी डण्डाका प्रमुख कृष्ण प्रसाद अर्यालयले बताए । मदिरामा लगाउनका लागि नक्कली स्टिकरको प्रयोग विगत देखि नै हुदै आएको छ । राजश्व छली गरी नक्कली स्टिकर वा विना स्टिकरकै मदिरा सीमा क्षेत्रमा छ्याप्छ्याप्ती पाइन्छन् । जसको अनुगमन कसैले गर्दैन । सशस्त्रले ठूलो परिमाणमा नक्कली स्टिकर बरामद गरेपछि नक्कली स्टिकर लगाएर मदिरा उद्योगीले राजश्व छल्ने गरेको स्पष्ट हुन्छ । यस्ता स्टिकर भारतमा तयार पारेर रुपन्देहीका सीमानाकाबाट समय समयमा भित्रयाउने गरिन्छ । यस अघि पनि रुपन्देही प्रहरीले ३ लाख ९९ हजार ८ सय ४० थान मदिरामा लगाइने अन्तशुल्कका आन्तरीक राजश्व विभागको नक्कली स्टिकर बरामद गरेको थियो ।"
"मधेश स्वास्थ्य विज्ञान प्रतिष्ठान : रजिस्ट्रारको अधिकार कटौती, उपकुलपति शक्तिशाली","जनकपुरधाम : मधेश स्वास्थ्य विज्ञान प्रतिष्ठानमा उपकुलपति र रजिष्ट्रारको जुगाँको लडाईमा कामकाज अवरुद्ध भएको छ। प्रदेश २ व्यवस्थापिका संसदबाट स्थापित प्रतिष्ठानका पदाधिकारीबीच कार्याधिकारको विषयमा मनमुटाव भएपछि प्रतिष्ठान सञ्चालन प्रभावित भएको हो। प्रतिष्ठानका उपकुलपति डा रामकेवल साहले सहमतिका लागि मन्त्रिपरिषद्मा पठाइएका विनियमावली मस्यौदामा आफू अनुकुल हुने गरी प्रावधानहरु समावेश गरेको भन्दै रजिष्ट्रार डा विनोद कुमार यादवले असन्तुष्टि पोखेका छन्। कर्णाली स्वास्थ्य विज्ञान प्रतिष्ठानको नक्कल गर्दै विद्यार्थी भर्ना तथा छात्र सम्बन्धि विनियम, २०७७ मा रजिष्ट्रारको सम्पुर्ण अधिकार उपकुलपति डा साहले आफू निहित गरेपछि उपकुलपति र रजिष्टारको बिवाद झांगिएको हो। नियमावलीको मस्यौदामा अन्य प्रतिष्ठानहरुको अभ्यास विपरीत प्रशासनिक र आर्थिक अधिकार उपकुलपतिले आफुले प्रयोग गने गरी व्यवस्था गरेको छ। जबकी अन्य प्रदेशको स्वास्थ्य प्रतिष्ठानमा रजिष्ट्रारको अधिकार भएपनि प्रदेश २ मा उपकुलपति डा साहले आफू अनुकुलित अधिकार सर्वेसर्वा राख्न खोजेको छ। प्रतिष्ठान पदाधिकारी बीच कार्याधिकारका विषयमा असन्तुष्टि, विवाद र मनमुटाव भएपछि प्रतिष्ठान सञ्चालनका कारण प्रतिष्ठानले आवश्यक विनियमावली बनाउन सकेको छैन। जसले गर्दा प्रतिष्ठानका लागि आवश्यक भौतिक पूर्वाधार र जनशक्ति व्यवस्थापन नभई शैक्षिक सत्र समेत प्रभावित हुनेछ। प्रदेशसभाले गत वर्ष कार्तिकमा मधेश स्वास्थ्य विज्ञान प्रतिष्ठान ऐन पारित गरेको थियो। विभिन्न चार विधामा पठनपाठनको स्वीकृति प्राप्त गरेको प्रतिष्ठानले निर्धारित समयमा शैक्षिक सत्रको प्रारम्भ नहुँदा चिकित्सा सेवा आयोगबाट स्विकृति प्राप्त चारवटा कार्यक्रम प्रभावित हुनेछ। नर्सिङमा दुई र जनस्वास्थ्यमा एक र मेडिकल ल्याब टेक्नोलोजीमा एक गरी स्नातक तहका चारवटा शैक्षिक कार्यक्रम यसै वर्षबाट सञ्चालन गर्ने गरी अनुमति प्राप्त गरेको छ। प्रदेश २ मन्त्रिपरिषद्मा सहमतिका लागि पठाइएको प्रतिष्ठान विनियमावलीको मस्यौदा कर्णाली स्वास्थ्य विज्ञान प्रतिष्ठानका नियमावलीबाट हुबहु सारिएको पाईएको छ। प्रदेश २ मुख्यमन्त्री कार्यालयबाट प्राप्त मस्यौदामा मधेश स्वास्थ्य विज्ञान प्रतिष्ठानको सट्टा विद्यार्थी भर्ना तथा छात्रवृत्रि सम्बन्धी विनियम २०७७ को एक मस्यौदाको स्थानमा कर्णाली स्वास्थ्य विज्ञान प्रतिष्ठान लेखिएको छ। मुख्यमन्त्री कार्यालय पुगेका विनियमावली मस्यौदाहरुमा प्रतिष्ठानका प्रशासनिक र आर्थिक कामकाज गर्ने रजिष्ट्रारको भूमिकालाई संकुचित बनाइएको छ, रजिष्ट्रार डा यादवले भने, प्रतिष्ठान ऐनको मौलिकता भनेको उपकुलपति कार्यकारी हुनु हो। त्यसअनुसार विनियमावली मस्यौदा गर्दा राजिष्ट्रार भन्ने शब्दलाई प्रतिस्थापन गरी उपकुलपति वा उपकुलपतिले तोकेको पदाधिकारी लेखिएको छ, सञ्चालक समितिका सदस्य सचिवसँग प्रशासनिक र आर्थिक अधिकार नरहने हो भने, प्रतिष्ठान सञ्चालनमा जटिलता तथा विरोधाभाषहरु उत्पन्न हुनसक्छ। विनियमावलीका विभिन्न मस्यौदामा उपकुलपति वा उपकुलपतिले तोकेका भन्ने वाक्यांशप्रति रजिष्ट्रार यादवले विमति व्यक्त गर्दै आएका छन्। सरकारका कार्यकारी प्रमुख मुख्यमन्त्री हुन् तर यसो भन्दैमा विभागीय मन्त्रीका अधिकार खोसिँदैन। डा यादवले भने, प्रतिष्ठानका कार्यकारी प्रमुख उपकुलपति भए पनि अन्य प्रतिष्ठान जस्तै रजिष्ट्रारले प्रशासनिक र आर्थिक अधिकार प्रयोग गर्न पाउनुपर्छ। मस्यौदामा रजिष्ट्रारले गर्ने परम्परा र अभ्यास रहेका धेरै वटा कामकाज शिक्षाध्यक्षलाई दिइएको छ।प्रतिष्ठानका लागि आवश्यक ऐनकानुन बनाउन मस्यौदाको काम उपकुलपतिको अध्यक्षतामा रहने सञ्चालक समितिले गर्ने ऐनमा उल्लेख छ। तर चारपाँच पटक सञ्चालक समितिको बैठक बस्दा समेत उपकुलपति डा साहले विनियमावलीका विषयमा कुरासम्म नगरेको रजिष्ट्रार डा यादवको आरोप छ। उपकुलपति डा साहले भने कर्णालीभन्दा मधेश स्वास्थ्य विज्ञान प्रतिष्ठानको ऐन फरक भएकोले रजिष्ट्रारले अधिकार खोजेर नहुने बताए। ऐनमा उपकुलपतिलाई कार्यकारी अधिकारी दिइएको छ, त्यसैले उपकुलपतिको प्रत्यक्ष रेखदेख, नियन्त्रण र सुपरिवेक्षणमा अन्य पदाधिकारीका काम, कर्तव्य र अधिकार तोकिनेछन्। यसका लागि विनियमावली बनाउन थालिएको हो। यसमा कसैले कुनै विवाद छ भन्दा सुनेरै दुःख लाग्छ। उपकुलपति साहले विनियमावलीको मस्यौदा मात्र गरिएको र त्यसमा आवश्यक, उचित, संशोधन तथा परिमार्जन गरेर मात्रै सञ्चालक परिषद्बाट पारित भई लागू हुने बताए। विनियमावली पारितका लागि केहीदिन भित्रै सञ्चालक परिषद् बैठक बोलाउने तयारी भइरहेको छ, त्यहाँ आवश्यक सरसल्लाह सहित काम, कर्तव्य र अधिकार तय हुनेछ, अहिले हामीमा त्यस्तो कुनै विवाद छैन्। विनियमावली मस्यौदा गर्ने सञ्चालक समितिमा अहिले उपकुलपति सहित शिक्षाध्यक्ष र रजिष्ट्रार गरी तीन जना छन्। ती तीनमध्ये दुई पदाधिकारीलाई औपचारिक रुपमा मस्यौदाका विषयमा प्रतिष्ठान र सरकारबीच भएका पत्राचारबारे जानकारी छैन। रजिष्टार डा यादवले सञ्चालक समितिले नै प्रतिष्ठानका ऐनकानुन अर्थात् विनियमावली सञ्चालक परिषद्मा लग्ने व्यवस्था भएपनि त्यसविपरीत विनियमावलीका मस्यौदा उपकुलपति साहले सोझै मन्त्रिपरिषद्को कार्यालयमा लगेको बताए। समितिका सदस्य सचिव समेत रहेका रजिष्ट्रार डा यादवले विनियमावलीका मस्यौदाका विषयमा आफूलाई कुनै औपचारिक जानकारी नरहेको बताए। प्रतिष्ठान ऐनमा सञ्चालक परिषद्बाट पारित भएर लागू हुने विनियमावलीका लागि प्रदेश सरकारको सहमति अनिवार्य हुन्छ। उपकुलपति डा साहले विभिन्न विनियमावली बनाउनुपर्ने सहमति मन्त्रिपरिषद्को कार्यालयबाट माग गर्दा मन्त्रिपरिषद्को कार्यालयले विनियमावलीको मस्यौदा सहित सहमतिका लागि पत्र पठाउन भनेको थियो। सोही आधारमा उपकुलपति डा साहले प्रतिष्ठानको बैठक सञ्चालन प्रक्रिया तथा पदाधिकारीहरूको काम, कर्तव्य, अधिकार तथा पारिश्रमिक र सुविधा, प्रतिष्ठान कर्मचारीको सेवा, सर्त र सुविधा, आर्थिक, प्रशासनिक, शैक्षिक कार्यक्रम सञ्चालन गर्न आवश्यक विद्यार्थी भर्ना तथा छात्रवृत्ति र प्रतिष्ठान अस्पताल सञ्चालन गरी पाँच वटा विनियमका मस्यौदा मुख्यमन्त्री कार्यालयमा पठाएका छन्। प्रदेश सरकारले गत वर्ष माघ महिनामा प्रतिष्ठानका उपकुलपति, शिक्षाध्यक्ष र रजिष्ट्रार नियुक्त गरेको थियो। उपकुलपति डा साह र शिक्षाध्यक्ष डा अंकुर साह प्रतिष्ठानका सहकुलपति प्रदेश २ का सामाजिक विकास मन्त्री नवलकिशोर साहसँग नजिक रहेका छन्। प्रदेश सरकारले प्रतिष्ठान सञ्चालनका लागि गत वर्ष ९ करोड २५ लाख र चालु आवमा १० करोड रुपैयाँ बजेट विनियोजन गरेको छ। प्रदेश २ सरकारको दृष्टिमा प्रादेशिक राजधानी जनकपुरधाममा मधेश स्वास्थ्य विज्ञान प्रतिष्ठान स्थापना हुनु प्रदेशको गौरवको रुपमा लिएका छन्। प्रतिष्ठान सञ्चालन स्वास्थ्य विज्ञानको उच्चस्तरीय अध्ययन, अनुसन्धान तथा आवश्यक जनशक्ति तयार हुनुका साथै सर्वसाधारणले स्तरीय स्वास्थ्य सेवा प्राप्त गर्ने लक्ष्य छ।"
माधव पक्षका ५७ नेता बीचमा,"काठमाडौं : विगतमा माधवकुमार नेपालको पक्षमा रहँदै आएका ५७ जना एमाले एकताकै पक्षमा उभिएका छन्। उपाध्यक्षहरू भीम रावल, अष्ठलक्ष्मी शाक्य, युवराज ज्ञावली, उपमहासचिव घनश्याम भुसाल, सचिवहरू भीम आचार्य, गोकर्ण विष्ट, योगेश भट्टराई, स्थायी समिति सदस्य सुरन्द्र पाण्डे, रघुजी पन्तलगायत नेताले पार्टी एकताको प्रयत्न जारी राख्ने भएका छन्। ५७ केन्द्रीय सदस्य र सांसदको भेलाले १० बँुद्धे सहमति तत्काल कार्यान्वयनमा जोड दिँदै माधवकुमार नेपाललाई नयाँ पार्टी दर्ताबाट पछि हट्न आग्रह गरेको छ। भेलाको निर्णयबारे जानकारी दिँदै एमाले उपाध्यक्ष रावलले एकता प्रयत्न जारी राख्ने बताए। उनले १० बुँदे सहमति तत्काल लागू गर्न र नवगठित नेकपा (एकीकृत समाजवादी) का अध्यक्ष माधवकुमार नेपाललाई नयाँ दल दर्ता प्रक्रिया रोक्न अनुरोध गर्ने निर्णयसमेत गरेको बताए। १० बुँद्धे सहमति व्यवहारमा तत्काल कार्यान्वयन हुनुपर्छ। पार्टी अलग खोल्न प्रक्रिया रोक्नुपर्छ। उनीहरूमाथि भएको कारबाही खारेज हुनुपर्छ भन्ने निर्णय गरेका छौं, उनले भने। आन्तरिक विवादको पार्टीभित्रै समाधान खोजिनु पर्ने निश्कर्ष आफूहरूको रहेको उनले बताए। उनले दल विभाजनसम्बन्धी अध्यादेश खारेज गर्न माग राखे। यो अध्यादेशले राजनीतिक अस्थिरता ल्याउँछ र लोकतन्त्रलाई प्रहार गर्छ, उनले भने। रावलले एकताका पक्षमा संयुक्त वक्तव्य जारी गरेको पनि बताए। केन्द्रीय सदस्य निरज आचार्यले भेलाले नेताबीच एकआपसमा आक्षेप लगाउने, चरित्र हत्या गर्नेजस्ता कार्य रोक्न र संयमित रहन आग्रह गर्ने निर्णय गरिएको जानकारी दिए। भेलामा केन्द्रीय सदस्यहरू अरुण नेपाल, कृष्ण खनाल, जीवन घिमिरे, ठाकुर गैरे, झपट रावल, टंक कार्की, देउमान सम्वाहाम्फे, नरेश खरेल, धर्म निरौला, ममता गिरी, माधव आर्याल, रविन कोइराला, राजबहादुर बुढा, सुधीर शाह, सुरेन्द्र मानन्धर, सोमप्रसाद पाण्डे, हरि राई, श्रीमाया थकाली, रवीन्द्र अधिकारी (नवलपुर) भानुभक्त जोशी, चन्द्रबहादुर शाही, रचना खड्का, मोहमद अन्सारीलगायत थिए। शेरबहादुर कुँवर, डा दीपकप्रकाश भट्टलगायत १० सांसद पनि त्यसमा उपस्थित थिए। नेपालले एमाले नाम छाडे माधव नेपालको पार्टीको नाम नेकपा (एकीकृत समाजवादी) भएको छ। निर्वाचन आयोगमा दर्ताका लागि निवेदन दिँदा यो पार्टीको नाम नेकपा एमाले (समाजवादी) र चुनाव चिह्न खुला किताब राखिएको थियो। २०७७ फागुन २३ गते तत्कालीन नेकपाको नामसम्बन्धी विवादमा अदालतले मिल्दोजुल्दो नाम राख्न नमिल्ने फैसला गरेको थियो। तत्कालीन एमाले र माओवादी केन्द्रको एकीकरणबाट बनेको नेकपालाई नयाँ नाम तय गर्न अदालतले आदेश दिएको थियो। मिल्दोजुल्दो नाम राख्न नपाइने भएपछि शुक्रबार निर्वाचन आयोग पुगेर माधव पक्षले नेकपा(एकीकृत समाजवादी) प्रस्ताव गरेको हो। चुनाव चिह्नको भने टुंगो लगाएको छैन। आयोगका प्रवक्ता राजकुमार श्रेष्ठले छुट्टै नामसहित नयाँ निवेदन दर्ता भएको जानकारी दिए। आयोगले नेपाल नेतृत्वको नेपाल कम्युनिस्ट पार्टी (एकीकृत समाजवादी) र महन्थ ठाकुर नेतृत्वको लोकतान्त्रिक समाजवादी पार्टी, नेपाललाई सनाखतका लागि ९ गते बुधबार बोलाएको उनले बताए । सनाखतको केन्द्रीय सदस्य तथा सांसदलाई नागरिकताका साथ उपस्थित हुन आग्रह गरेको छ। प्रस्तावित नेकपा (एकीकृत समावादी) का अध्यक्ष माधवकुमार नेपालले ओलीले एकताको सबै ढोका बन्द गरेपछि नेकपा एमाले पुनर्गठन गर्दै नयाँ पार्टी गठन गर्नु परेका बताए। एकताका सबै ढोका बन्द गर्दै हाम्रै पहलमा लोकप्रिय बनेको नेपालको कम्युनिष्ट पार्टीलाई कब्जा, बदनाम एवं समाप्त पार्ने कोसिस भएपछि बाध्य भएर विद्रोह गर्दै हामीले नेकपा एमालेको पुनर्गठन गरी नयाँ पार्टी नेकपा एकीकृत समाजवादी गठन गरेका छौं, उनले भनेका छन्। उनले जनताबाट सकारात्मक सहयोगको अपेक्षा पनि गरेका छन्। नेपाली जनताले कम्युनिष्ट पार्टी र आन्दोलनमार्फत चाहेको संस्कृति एवं समृद्धिका लागि सम्पूर्ण न्यायप्रेमी जनताबाट सकारात्मक सहयोगको अपेक्षा गर्दछौं, उनले भनेका छन्। उनले हाललाई नयाँ दलमा साविक नेकपा एमालेका केन्द्रीय कमिटीमा रहेकाहरू, विद्रोहका पक्षमा हस्ताक्षर गर्नेहरू र २०७५ जेठ ३ गते पार्टी एकता गर्ने बेला आफ्नो तर्फबाट थपिएकाहरूलाई मात्र समावेश गरिएकोमा अब थप केन्द्रीय सदस्य बनाउने पनि बताएका छन्। अहिले समावेश गर्न नसकेका अनुभवी एवं योग्य कमरेडहरूलाई समावेश गरी केन्द्रीय कमिटीलाई पूर्णता दिनेछौं, उनले भनेका छन्। नेपाललाई खनालको साथअध्यक्ष नेपाललाई पूर्वप्रधानमन्त्रीसमेत रहेका झलनाथ खनालले नयाँ पार्टी गठनमा साथ दिएका छन्। भारतको नयाँदिल्लीस्थित एपोलो हस्पिटलमा उपचाररत खनाल नयाँ दर्ता भएको नेपाल कम्युनिष्ट पार्टी (एकीकृत समाजवादी) को साथ र समर्थनमा रहनुभएको सम्पूर्णमा जानकारी गराउँछौं, खनालको सचिवालयले भनेको छ।"
अफगान नागरिकको उद्वारका लागि सार्क बैठक बोलाउन नेपाली नागरिकहरुको अपील,"काठमाडौँ: अफगानिस्तानमा उत्पन्न राजनीतिक घटनाबाट पीडित त्यहाँका नागरिकको जीवन रक्षाका लागि सार्कको अध्यक्ष राष्ट्रको हैसियतमा नेपाल सरकारले पहल गर्नुपर्ने भन्दै युवा तथा अधिकारकर्मीहरुले आह्वान गरेका छन् । नेपाल सरकारले सार्क राष्ट्रहरुको आपतकालीन बैठक बोलाएर अफगानिस्तानका सम्भावित शरणार्थीहरुको समस्या सम्बोधन गर्नुपर्ने उनीहरुको माग छ । जगन्नाथ लामिछाने, सरोज रे, प्रेम सापकोटा, सुष्मा बराली, प्रदीप परियार, शीवनाथ यादव, दावा लोमु शेर्पा, दीपज्योति श्रेष्ठ, डा बिशाल ढकाल, सौगात वाग्ले, केशब बोहरा, आनन्द मिश्र, शृष्टि अधिकारी, डा जीवन क्षेत्री, नवीन सिलवाल, बसन्ती चौधरी, गणेश बढाथोकी, सुमन अधिकारी, कैलाश न्यौपाने, प्रविन केसी, बसन्ती चौधरी, रोमस खतिवडा, विश्वास बराल, जानकी घिमिरे अर्याल, भोला पासवान, रुकमणि महर्जन, तुसार न्यौपाने, शिला तिम्सिना, भुवन केसी र शेहनाज बानुले संयुक्त रुपमा विज्ञप्ति निकाल्दै अफगान नागरिकको जीवन रक्षाका लागि आह्वान गरेका हुन् । ""अफगानिस्तानमा विकसित राजनीतिक वातावरण देखेर हामी नेपाली नागरिक विक्षिप्त बनेका छौं। मुस्लिम अतिवादी समहू 'तालिबान'लेअफगानिस्तानको राज्यसत्ता कब्जा गरेपछि त्यहाँ रहेका पत्रकार, शिक्षासेवी, महिला, बालबालिका, मानव अधिकारकर्मी तथा खुला समाजमा विश्वास गर्ने समहू र व्यक्तिहरूले अहिले सबभैन्दा ठूलो मानवीय संकट तथा सुरक्षा चुनौती भोगिरहेका छन्"" विज्ञप्तिमा भनिएको छ "" अफगानी नागरिकहरूको जीवनमा आइपरेको यो दुखद समयमा, विश्वका नेताहरू र आम नागरिकले जिम्मेवारीबोधका साथ उनीहरूको बाँच्न पाउने मानव अधिकारको सुनिश्चितता तथा जिउधनको रक्षाका लागि आवाज उठाउँदै समस्या समाधानको उपाय खोज्न हातमालो गर्नु पर्दछ ।"" यस्तै अफगानिस्तानमा अहिले देखिएका हृदयविदारक घटना, महिला तथा बालबालिकाहरूले भोग्नु परेको अमानवीय व्यवहार सबैको सामूहिक असफलताको चित्र भएकाले सबै मिलेर त्यस संकटबाट त्यहाँका नागरिकको उद्वार गर्नुपर्ने बताइएको छ । अफगान नागरिकलाई सबैको साथ र सहयोग चाहिएकाले विश्व समदायले नै त्यस अवस्थालाई तिरस्कार गर्न नमिल्ने विज्ञप्तिमा भनिएको छ । यस्तै दक्षिण एशियाली क्षेत्रीय सहयोग संगठन (सार्क) को अध्यक्ष राष्ट्रको हैसियतले नेपाल सरकारले अफगानीहरूको सुरक्षा तथा सम्भावित शरणार्थीको समस्या सम्बोधन गर्न सार्क देशहरूकोआपतकालीन बठकै बोलाउन पनि उनीहरुले माग गरेका छन् । ""आवश्यक परेमा नेपाल सरकार देश छाडरे भागेका अफगानीहरूलाई उनीहरूको धर्म र लिङ्गलाई बेवास्ता गर्दै शरण दिन तयार रहनपुर्दछ। सार्कका अन्य मलुकले पनि आपतकालीन उपाय खोज्दै अफगानीहरूलाई सक्दो सहयोग गर्न हामी आह्वान गर्दछौं"" विज्ञप्तिमा उल्लेख छ ।"
ओखलढुंगामा दुई अलग हत्याका आरोपी विरुद्ध कर्तव्य ज्यान मुद्दा,ओखलढुंगाः ओखलढुंगामा हत्याका छुट्टाछुट्टै दुई वटा घटनाका आरोपित विरुद्ध मुद्दा दर्ता भएको छ । प्रहरीले आरोपितहरुलाई पक्राउ गरी कर्तव्य ज्यान मुद्दा दर्ता गरेको हो । साउन ३२ गते कुटपिटपछि आमाको मृत्यु भएको घटनाका आरोपित छोरा साङ्गे शेर्पा विरुद्ध पक्राउ गरि कर्तव्य ज्यान मुद्दा दर्ता भएको छ । कुटपिटपछि गाउँपालिका वडा नं ९ मा ५८ वर्षीया कमुनी शेर्पाको शंकास्पद मृत्यु भएको थियो । शेर्पाको साउन ३२ गते राति लडेर मृत्यु भएको प्रहरीले सूचना पाएको थियो । घटनास्थलमा प्रहरी पुग्दा स्थानीयले कुटपिटबाट मृत्यु भएको बताएको र अवस्था शंकास्पद भएकाले शव पोष्टपार्टमपछि अनुसन्धानगर्दा छोराले कुटपिट गरेको स्वीकारेकाले मुद्दा दर्ता गरेको जिल्ला प्रहरी कार्यालय ओखलढुंगाका डिएसपी गोविन्दराज काफ्लेले जानकारी दिए । स्थानीयका अनुसार लडेर मरेको परिवारकै सदस्यले जानकारी गराएपछि रितपूर्वक अन्त्यष्टि गर्ने तयारी गरेको र एक स्थानीयले अनुहार हेरौं भनेर अनुहारबाट कपडा निकाल्दा अनुहारमा चोटैचोट देखेर प्रहरीलाई खबर गरिएको थियो । त्यस्तै आपसी झडपमा गम्भीर घाइतेको मृत्यु भएपछि सिद्धिचरण नगरपालिका ५ का अर्का व्यक्ति विरुद्ध पनि मुद्दा दर्ता गरिएको छ । सिद्धिचरण नगरपालिका५ चित्रका ४२ वर्षीय पासाङ तेन्जी शेर्पा र ६३ वर्षीय आङगुबु शेर्पाबीच बाटोमा अपसी विवाद भई कुटाकुट हुँद पासाङ तेञ्जी शेर्पाको मृत्यु भएको थियो । गत हप्ता भएको झगडामा दुबै जना गम्भीर घाइते भएका थिए । सामुदायिक मिसन अस्पताल ओखलढुंगामा उपचारको क्रममा पासाङको मृत्यु भएको थियो । गम्भीर घाइते आङगुबु शेर्पाको अस्पतालमा उपचारपछि हाल हिरासतमा राखेर अनुसन्धान थालिएको प्रहरीको भनाइ छ । कुटपिटपछि मृत्यु भएकाले दुवै घटनाका आरोपित विरुद्ध कर्तव्य ज्यान मुद्दा दर्ता गरेर अनुसन्धान भइरहेको डिएसपी काफ्लेले जानकारी दिए ।
"क्वाँटी संस्कृति : सर्दी फाल्ने पनि, पोषिलो पनि","काठमाडौं : आज जनैपूर्णिमा अर्थात् क्वाँटी खाने दिन। हिन्दूधर्माबलम्बीहरूले धुमधामका साथ मनाउँदैछन्। हरेक वर्ष श्रावण शुक्ल पूर्णिमाका दिन मनाइने यो पर्व जनैपूर्णिमा, रक्षा बन्धन, ऋषितपर्णी, क्वाँटी खाने दिन र संस्कृत दिवसका रुपमा मनाइँदै आएको छ। यसदिनमा खासगरी ब्रतबन्ध संस्कार गरिसकेका (तागाधारी) हरूले जनै धारण गर्दछन्। नयाँ जनै फेर्नुअघि नदी तथा खोलानालामा गइ स्नान गर्ने चलन छ। आजकै दिनमा दिदीबहिनीले आफ्ना दाजुभाइको हातमा राखी बाँधेर दीर्घआयुको कामना गर्छन्। गच्छेअनुसार उपहार आदानप्रदान गर्छन्। यो प्रचलन पहिला तराईमा मात्र समिति थियो। तर पछिल्ला दिनमा समाजमा हुने देखासिकी, पर्वको रमाइलो र आत्मीय पक्षको आकर्षणले सबै समुदायमा राखी बाँध्ने चलन बढ्न थालेको छ। जनै फेर्ने गरिएकाले यस दिनलाई जनैपूर्णिमा भनिएको हो। यस दिन पुरोहितबाट वैदिक मन्त्रका साथ मन्त्रिएको जनै र रक्षा धारण गरिन्छ। जनै र रक्षा धारण गरेमा नकारात्मक तत्वहरूबाट बच्न सकिने धार्मिक विश्वास छ। वैदिक परम्पराअनुसार जनैलाई ज्ञानको धागो समेत मानिन्छ। यस्तै आज बाँधिएको डोरो लक्ष्मी पूजाका दिन गाईको पुच्छरमा बाँधेमा मृत्युपछि वैतरणी पार भइन्छ भन्ने जनविश्वास छ। आजको दिनलाई ऋषितर्पणी पनि भन्ने गरिन्छ। तागाधारीहरूले जनै फेर्नुअघि सप्त ऋषि र पितृहरूलाई तपर्ण गर्ने भएकाले यस दिनलाई ऋषितर्पणी भनिएको हो। जनैपूर्णिको अवसरमा मुलुकका विभिन्न धार्मिक स्थानमा मेला लाग्ने गर्छ। काठमाडौंको पशुपति र गोकर्णेश्वर,रसुवाको गोसाइकुँण्ड,सिन्धुपाल्चोकको पाँचपोखरी, धनुषाको जनकपुरधाम, ललितपुरको कुम्भेश्वर, कर्णालीको छायाँनाथ, बाजुराको बूढीनन्दा र बडिमालिका,बझाङको सुर्मासरोवरलगायत विभिन्न धार्मिक स्थालमा मेला लाग्ने गर्छ। यो वर्ष भने कोरोनाका कारण भेला र मेला अर्थात् बढी भीडभाड हुने ठाउँमा प्रतिवन्ध लगाइएको छ। क्वाँटीको सांस्कृतिक पक्ष के छ ? हरेक चाडपर्वका आआफ्नै मौलिकता छन्। हामीकहाँ पर्वपिच्छे विशेष परिकार पाक्ने गर्छन्। जस्तै: दसैंमा मासु,तिहारमा सेल रोटी, माघेसंक्रान्तिमा चाखु, असारमा दही चिउरा, साउनमा खीरको आफ्नै महत्व छ। यस्तै क्वाँटी पनि चाडविशेष एउटा परिकार हो। टुसा पलाएको गेडागुडीलाई पकाएर बनाएको खान्की हो क्वाँटी। यसलाई नेवारी भाषामा 'क्वाति' भनिन्छ। 'क्वा' को अर्थ तातो र 'ति' को अर्थ झोल अर्थात् तातो झोल। खासमा नेवारी समुदायमा प्रचलित यो परिकार पछिल्लो समय सबै वर्ग समुदायको भान्सामा पाक्ने गरेको छ। यसमा नौ थरी गेडागुडी मिसाएको हुन्छ। मास,मुगी, केराउ, बोडी, चना, राजमा, सिमी, भटमास, मकै, बकुल्लाको मिश्रण यसमा हुन्छ। खासमा क्वाँटीको सम्बन्ध कृषिकर्म गर्नेहरूसँग जोडिएको बताउँछन् संस्कृविद् डा गोविन्द टन्डन। वर्षात्को समयमा खेतिपाती गर्नेहरूले थप पोषिलो आहारको आवश्यक हुने भएकाले क्वाँटी खाने प्रचलन रहेको उनको बुझाइ छ। यतिबेला वर्षायामको खनजोत सकिसकेको हुन्छ। खेतिपाती गर्नेहरू थकित र गलित भएका हुन्छन्। वर्षासँगै काम गर्नुपर्ने भएकाले शरीरमा चिसो पनि गाढिएको हुन्छ। कम्जोर शरीर फूर्तिलो र चिसोबाट बच्न क्वाँटी खाने गरेको हो। आफ्नै खेतवारीमा उत्पादन गेडागुडी मिसाएर पकाएको क्वाँटी खानु स्वास्थ्यका लागि फाइदा हुने उनले बताए। उनका अनुसार अर्कोतिर जनैपूर्णिमाका दिनदेखि जाडो समय सुरु हुने भएकाले चिसोमा शरीरलाई स्फूर्तिलो र बलियो बनाउन क्वाँटी खाने गरेको हो। प्राचीनकालदेखि तिथी, पर्व र उपासनाको विशेष महत्व रहेको पाइन्छ। यस्ता संस्कारले मानव समुदायलाई एउटै शुत्रमा बाँध्न महत्वपूर्ण भूमिका खेलेका हुन्छन्। चाडवाडले मानिसमा सामाजिक भावनाको विकास हुनेगर्छ। के भन्छन् पोषणविद् ? टुसा पलाएका गेडागुडी स्वास्थ्यका लागि फाइदाजनक हुने स्वास्थ्यविज्ञहरू बताउँछन्। यस्ता गुडागुडीमा शक्ति र स्वाद दुवै पाइने हुँदा सबै उमेर समूहका लागि फाइदाजनक मानिन्छ। पोषणविद् डा अरुणा उप्रेतीका अनुसार क्वाँटी बालबालिकाहरू र भर्खरै बिरामीबाट उठेका व्यक्तिहरूका लागि राम्रो खुराक हो । भिजाएर राखेका गेडागुडीमा टुसा उम्रेपछि १० गुणा बढी खनिज, भिटामिनलगायत अन्य तत्वहरू बढ्छन्। त्यसैले क्वाँटी सबै उमेर समूहकालाई फाइदाजनक छ। क्वाँटी वर्ष दिनमा एक पटक मात्र नभइ हप्तामा २,४ पटक खानुपर्ने डाउप्रेतीको सल्लाह छ। डाउप्रेतीका अनुसार यस्ता परिकारले विशेषगरी बालबालिकाहरूलाई कुपोषणबाट बचाउन सकिन्छ। कोरोना बिरामीका लागि क्वाँटीको झोल अमृतसमान हुने डा अरुणाको बुझाइ छ। शाकाहारी बिरामीलाई क्वाँटी उत्तम परिकार हुने उनको सल्लाह छ। पेटसम्बन्धी र युरिक एसिडको समस्या भएकाहरूले क्वाँटी नखादा राम्रो हुने डा अरुणाको सल्लाह छ। टुसा पलाएको गुडागुडीलाई दाल,तरकारी,सलाद र अन्य परिकारमा मिसाएर खान सकिने डा अरुणाको सल्लाह छ। क्वाँटी पकाउने कसरी त ? क्वाँटी पकाउने आआफ्नै तौरतरिका छन्। कसैले क्वाँटीलाई मासुमा मिसाएर पकाउँछन् भने कसैले क्वाँटी मात्र पकाउने गर्छन्। स्वादिलोका लागि मासुमा मिसाएर पकाएको क्वाँटी मिठो त पक्कै होला। तर, प्रशस्त मात्रामा पौष्टिक तत्व हुने भएकाले गेडागुडी मात्र पकाउँदा स्वास्थ्यका लागि फाइदा नै हुन्छ। खाना जिब्रोका लागि नभइ स्वास्थ्यका लागि खानुपर्छ। यहाँ क्वाँटी पकाउने सजिलो तरिकाबारे जानकारी दिइएको छ। गेडागुडीलाई पानीले सफा गर्ने। कतिजनालाई पकाउने हो सोअनुसार प्रेसर कुकरमा राख्ने। गेडागुडी भिज्नेगरी पानी राख्ने। त्यसमा थोरै नुन र बेसार राख्ने। यसो गर्दा गेडागुडी पाक्ने क्रममा पानी बाहिर आउने डर हुँदैन। अब ग्यास वा आगोमा कुकर बसाल्ने। कुकरमा ४५ सिटी लागिसकेपछि बन्द गरिदिने। त्यसपछि एउटा कराइमा तेल राख्ने। त्यसमा अलिकति जिरा राख्ने। विस्तारै तेजपत्ता, एक दुईवटा रातो खुर्सानी राख्ने। त्यसपछि मसिनो गरी काटेको प्याज राख्ने। प्याज हल्का रातो भएपछि त्यसमा लसुन र अदुवाको पेष्ट राख्ने। त्यसपछि गुलभेडा राख्ने। आवश्यकताअनुसार नुन, बेसार र थोरै गरम मसला थप्ने । सबै मरमसला पाकिसकेपछि क्वाँटी राख्ने। झोल बढी चाहिन्छ भने पानी थप्दा पनि हुन्छ। अब यसलाई राम्रोसँग पकाउने। पाकीसकेपछि हरियो धनियाँ राख्ने। क्वाँटी तयारी भयो। अब पस्किने पालो तपाईंको।"
बर्दिबासका रेलवे मुआब्जा पीडितहरु आन्दोलित,"काठमाडौँः महोत्तरीको बर्दिबासका रेलवे मुआब्जा पीडित स्थानीयहरु आन्दोलित भएका छन् । चलनचल्तीको मूल्यमा मुआब्जा नदिएको भन्दै उनीहरु अधिग्रहण गरिएको जग्गाका कित्ताहरुमा कालो झण्डा गाडेका छन् । २०७३ पुस २ मा मेचीमहाकाली रेलवे लिक र स्टेसन निर्माणका बर्दिबास नगरपालिकाको वडा नम्बर १, २ र १४ मा पर्ने ५७ बिघा भन्दा बढी जग्गा अधिग्रहण गरेको थियो । कौडीको भाउमा जग्गा नदिने भन्दै किसानहरु आन्दोलित भएका हुन् । रेलवे स्टेसनभित्र अधिग्रहणमा परेको जग्गाको ३२ शीर्षकमा विभाजित गरेर हालै कठ्ठाको ७ लाखदेखि ८० लाखसम्म मुआब्जा निर्धारण गरिएको छ । मालपोतमा गरिएको जग्गा रजिष्ट्रेसन, बैंकले प्रवाह गर्ने कर्जाको मूल्यांकन, नगरपालिकाले लिने सम्पत्ति करको आधार र अन्य मुल्यांकनका आधारमा मुआब्जा तय गरिएको मुआब्जा निर्धारण समितिका संयोजक तथा महोत्तरीका प्रमुख जिल्ला अधिकारी तीर्थराज भट्टराईले जनाए । कठ्ठाको २० लाखदेखि १ करोड २० लाखसम्म रेल्वे मुआब्जा पीडितहरुले मागेको रेलवे पीडित संघर्ष समितिका संयोजक राजु खड्काले बताए ।"
ठेकेदारले पुल नबनाएपछि गाउँपालिकाकै मिलेमतोमा खोला तारेको भाडा उठाउँदै युवाहरु,"विराटनगर: हुलाकी राजमार्ग अन्तरगत भुट्हा हरिनगरा सडक खण्डमा पर्ने मर्या खोला तर्न रु १० तिर्नुपर्ने गाउँपालिकाकै मिलेमतोमा स्थानीयहरुले नियम लगाएका छन् । ठेकेदारले तोकिएको समयमा पुल निर्माण नगर्दा हरिनगरा गाउँपालिकाले एक लाख ९० हजारको लागतमा सो खोला ओहरदोहर गर्न बाँसको पुल निर्माण गरेको थियो । गाउँपालिकाले एक लाखको लोहाको पाईप र ९० हजारको बाँस किनेर पुल निर्माण गरेपछि स्थानीय युवाहरुले पुलबाट ओहरदोहर गरेवापत रु १० लिने गरेका छन् । राष्ट्रिय गौरवको आयोजना हुलाकी राजमार्ग अन्तर्गत भुट्हा हरिनगरा सडक खण्डमा पर्ने सो खोलामा पुल समयमा ठेकेदारले नबनाउँदा स्थानीय युवाहरुले बाँसको पुल वर्षेनी बनाएर अवैध रुपमा यात्रुसँग पैसा असुली गर्ने गरेका हुन् । हरिनगरा गाउँपालिका अध्यक्ष गफार अन्सारीले एक लाख ९० हजारमा पुल निर्माण गरेको केही दिनमा नै आएको बाढीले पुल बगाउँदा मर्मतको लागि स्थानीय युवाहरुलाई रु १० लिन भनेको बताए । उनले भने बासको पुल निमार्ण भएको चार दिनमा नै बाचिन्छ । अनि मर्मतको लागि रु १० लिन युवाहरुलाई भनेको हुँ ।' तर स्थानीयहरुका अनुसार खोलामा पानीको बहाव बढेसँगै स्थानीयहरुले खोलामा बाँसको पुल बनाएर वर्षेनी ओहरदोहर गरेवापत वापत रु १० लिने गरेका छन् । लामो समय पुल नबन्दा दुई वटा गाउँपालिकाका बासिन्दालाई वर्षेनी सास्ती नै छ । बाँसको पुल तर्दा वा मोटरसाइकल तार्न पनि पैसा तिर्नुपर्ने स्थानीय बताउँछन् । यसवाहेक एउटै पुलमा ओहोर दोहोर गर्दा दुई पटकसम्म पैसा तिर्नुपर्ने नियम राखिएको स्थानीयको गुनासो छ । स्थानीय रमेश महतका अनुसार प्रत्येक वर्ष वर्षायाम सुरु हुनासाथ बाँसको पुलमा ओहरदोहर गरेवपात पैसा तिर्नुपर्ने बाध्यता छ । राजमार्गको काम सुरु भएलगत्तै खोलामा पुल निर्माणको लागि सडक डिभिजन कार्यालय विराटनगरले विराटनगरकै कार्की बन्धु कन्सल्टेन्ट प्रालिलाई ठेक्का दिएको थियो । २०७४ साल माघ २६ गते ६ करोड ३३ लाख १९ हजार ५ सय ठेक्का रकममा कार्की बन्धुलाई दुई वर्षमा निर्माणको काम सम्पन गर्ने गरी ठेक्का दिएको थियो । तर तोकिएको समयपछि पनि दुई पटक म्याद थप गरिए पनि पुल निर्माणको काम आधा मात्र भयो । पुल निर्माण नहुँदा हरिनगरा र देवानगंज गाउँपालिका वासिन्दा बढी प्रभावित भएका छन् । दैनिक एक हजारको हराहरीमा खोला तरेर ओहर दोहर गर्दैआएका स्थानीयहरुले जनप्रनिधि र ठेकेदारको लापरवाहीले पुल नबनेको गुनासो गर्छन् । स्थानीय मो कादिरले भने ठेकेदारको पुल बनाउने मनसाय नै छैन । विभिन्न बहाना देखाएर काम गर्दैछु भनेर मात्र देखाउने गरेकाले यात्रुलाई सास्ती छ ।' पुल नबन्दा हरिनगर, बसन्तपुर, भोक्रहा, नसिङ्ग, जलपापुर, घुस्की, फुल चौक सम्मको बाटो पूर्ण रुपमा अवरुद्ध समेत भएको छ । सो सडक खण्डको विराटनगरको बरगाछीदेखि सुनसरीको नरसिङस्थित महेन्द्र राजमार्ग सडकसम्म २६ किलोमटिर सडकको निर्माण काम समेत पुलको कारण प्रभावित बनेको हुलाकी राजमार्गको इटहरीस्थित कार्यालयका प्रमुख दिपेन्द्र पाण्डेले जानकारी दिए । मर्या खोलामा ४० मिटर लामो पुल निर्माणको ठेक्का लिएका विराटनगरकै कार्की बन्धु कन्सल्टेन्ट प्रालिका दिलीप कार्की भने पटक पटक सम्पर्क गर्न खोज्दा सम्पर्कमा आउन चाहेनन् । स्थानीयहरुले कोरोनाको कारण निर्माण कार्य प्रभावित भएको भन्दै सरकारले बजेट भाषणमा नै समय थप गर्ने उल्लेख गरेपछि पुलको ढलान गर्न जडान गरेको संरचना खोलेर लगेको बताएका छन् । यस सडक खण्डको सडक निर्माण भएपछि विराटनगरबाट पश्चिम जाने यात्रुहरु सोही बाटो रोज्ने गरेका छन् । यस खोलामा वर्षौँदेखि पटक पटक बाँध बनाउने प्रयास गरिए पनि दिगो नभएपछि २०४१ सालपछि मर्या खोलाको रुपमा नामाकरण गरिएको हो ।"
कुम्भेश्वरबंगलामुखीमा सर्वेश्वर महादेवको मूर्ति राख्ने तयारी (तस्बिर),"काठमाडौं : ललितपुरस्थित कुम्भेश्वर महादेव मन्दिरसँगै सर्वेश्वर महादेवको मूर्तिलाई आज रातभर पोखरीमा राखिने भएको छ। साउन शुक्लपक्ष चतुर्दशीका दिन सर्वेश्वर महादेवको मूर्तिलाई मध्यराति १२ बजेअघि विधिपूर्वक बाजागाजासहित मन्दिरबाट बाहिर निकालेर पोखरीमा स्नान गराइ खटभित्र पूजा गरेर रातभरि पोखरीमा राख्ने परम्परा छ। गौरीकुण्डबाट पाटन आएको जलले स्नान गराइ खटभित्र राखेर विधिवत्रुपमा पूजाआजा गरेपछि जनैपूर्णिमा वा रक्षाबन्धन आरम्भ हुने बताइएको छ। श्रावण शुक्ल पूर्णिमाका दिन मनाइने जनैपूर्णिमा तथा ऋषितर्पणी पर्व आइतबार मनाइदैँछ। ललितपुरको कुम्भेश्वर बंगलामुखी मन्दिरमा मूर्ति राख्नका लागि तयारी भइरहेको छ। गौरीकुण्डको जल कुम्भेश्वर पोखरीमा भर्न सफा गराएर तयारी अवस्थामा राखिएको छ। स्वस्थानीमा वर्णन भएका ६४ शिवलिङ्गमध्ये सर्वेश्वर महादेव पनि एक हुन्। मार्कण्डे ऋषिले सर्वेश्वर महादेवको आरधना गरी आफ्नो छोटो आयुलाई अष्ट चिरञ्जीवी प्राप्त गरेको कुरा पुराण आदिमा उल्लेख छ। त्रेतायुगमा किराँती राजकुमारी कुष्ठरोग भएर दरबारबाट निकाला भएपछि कुम्भेश्वरको पानीले दैनिक स्नान गरी महादेव अनि देवीलाई पूजाआरधना गर्दै जाँदा दिव्य रुप भएको र राजाले घर जान आग्रह गर्दा अस्वीकार गरेपछि एक तलाको मन्दिर बनाइदिएको कथन छ । आइतबार काठमाडौंको पशुपति र मणिचूड, रसुवाको गोसाइँकुण्ड, ललितपुरको कुम्भेश्वर, सिन्धुपाल्चोकको पाँचपोखरी, धनुषाको जनकपुरधाम, धनुषसागर र गङ्गासागर, जुम्लाको दानसाधु एवम् नवलपरासीको त्रिवेणीधामलगायतका ताल, पोखरी र कुण्डमा मेला लाग्छ। तर धार्मिक तथा सांस्कृतिक पर्व जनैपूर्णिमा र गाईजात्रा सांकेतिक रुपमा मात्रै मनाउन र भीडभाड नगर्न काठमाडौं उपत्यकाका प्रशासन कार्यालयले आग्रह गरेका छन्। कोभिड१९ को संक्रमण तथा जोखिम दर उच्च रहकाले जनैपूर्णिमा र गाइजात्रा पर्वमा भीडभाड नगर्न अनुरोध गरेका हुन्। आइतबार पूर्णिमाका दिन तागाधारीहरुले आफ्नो जनै (यज्ञोपवित) फेर्छन्। यसका लागि आज शनिबारदेखि कपाल मुण्डन गरी एक छाकमात्र खाएर चोखोनीतो गरी बसिन्छ। यसरी व्रत बसेका तागाधारीहरुले आइतबार बिहानै पोखरी, ताल, तलाउ, नदी र कुण्डमा गई गाईको गोबर, खरानी, दत्तिउन र सप्तमृत्तिका लगाएर स्नान गर्दछन्। स्नानपछि जौ तिल र कुशद्वारा ऋषिहरुलाई तर्पण गरी वैदिक रुद्राभिषेक पद्धतिबाट मन्त्रिएको नयाँ जनै (यज्ञोपवित) फेरिन्छ। ऋषिलाई तर्पण गर्ने भएकाले ऋषितर्पणी पनि भन्ने गरिएको छ। मन्त्रिएको जनै फेर्ने गरिएकाले नै श्रावण शुक्ल पूर्णिमालाई जनैपूर्णिमा पनि भनिन्छ। यस्तो छ तयारी तस्बिर : विकेश शाक्य"
दुई महिनादेखि अवरुद्ध मनाङको विद्युत् मर्मत सुरु,"मनाङ : गत असार १ गते आएको बाढीपहिराले दुई महिनादेखि यहाँका जनता विद्युत् सेवाबाट वञ्चित भएका छन्। लघु जलविद्युतमा निर्भर रहेको जिल्लामा राष्ट्रिय प्रसारण लाइन मर्मतको प्रक्रिया थालिएको छ। राष्ट्रिय प्रसारण लाइनमा बाढीले क्षति पुर्याएपछि दुई महिनादेखि विद्युतविहीन बनेको छ। अहिले सरकारी कार्यालयसहित बैंक तथा वित्तीय संस्थाको काम सौर्य ऊर्जाबाट मात्रै चलिरहेको प्रमुख जिल्ला अधिकारी विष्णु लामिछाने बताए। उनका अनुसार सौर्य ऊर्जाले चलाइरहेकाले राष्ट्रिय प्रसारण लाइन मर्मत गरी विद्युत् आपूर्ति गर्न मर्मतको काम थालिएको छ। सदरमुकाम चामेदेखि भ्राताङसम्म २०७७ माघमा पहिलोपटक राष्ट्रिय प्रसारण लाइनको विद्युत् आपूर्ति भएको थियो। जिल्लामा लमजुङको मस्याङ्दी५ घेर्मुस्थित राधी साना जलविद्युत् आयोजनामा निर्मित सवस्टेसनबाट २९ किलोमिटर तार टाँगेर ३३ केभी विद्युत् प्रसारण लाइन चामेको स्यार्कुस्थित सवस्टेसनमा जडान गरिएको थियो। नेपाल विद्युत् प्राधिकरण मनाङ वितरण केन्द्रका प्रमुख इञ्जिनियर मिलन सुवेदीले लगातारको वर्षासँगै आएको बाढीपहिराले प्रसारण लाइन मर्मत कार्य थालिएको बताए। उनका अनुसार बाढीपहिराले प्रसारणमा रु एक करोड ७० लाख बराबरको क्षति पुगेको छ। बाढीले यहाँ जोड्ने राधी हाइड्रोस्यार्कु ३३ केभी प्रसारण लाइनसहित स्याक्य्रुचामे ११ केभी र भित्री भागमा ४०० भोल्टका पोल तथा तारमा समेत क्षति पुगेको सुवेदीले जानकारी दिए। बाढीपहिराले ३३ केभी लाइनको ८४ किलोमिटरका ११६ खम्बा र ५६ किलोमिटरको ११ केभी लाइनका ८८ खम्बामा क्षति पुर्याएको छ । चार सय भोल्टका ५१ खम्बामा क्षति पुगेको सुवेदीले बताए। बाढीपहिराका कारण विभिन्न ठाउँमा सडक बगाएकाले खम्बा गाड्ने मार्गको पहिचान गर्न सकिएको छैन। अहिले बेंसीशहरदेखि तालसम्मको बाटो खुलेसँगै नेपाल विद्युत् प्राधिकरण जिल्ला शाखाले खम्बा, तार र अन्य निर्माण सामग्री व्यवस्थापन गरी निर्माणस्थलसम्म ढुवानीको प्रक्रिया थालेको प्रमुख सुवेदीले बताए। उनले लाइनमा प्रयोग हुने इन्सुलेटरलगायत अन्य सामग्री भारतबाट ल्याउनुपर्ने भएकाले प्रक्रिया सुरु गरिएको जानकारी दिए। लाइन मर्मत कार्य सुरु भइसकेकाले अबको एक महिनामा सम्पन्न भई जिल्लामा विद्युत् आपूर्ति गरी बिजुली बल्ने उनले बताए। नासों गाउँपालिका१ तालगाउँबाट मर्मत सुरु गरेर स्याक्यू, चामे हुँदै भ्राताङसम्म लाइन मर्मत गरिने प्राधिकरणले जनाएको छ।"
बसमा यात्रा गरिरहेकी आमाको मृत्युपछि नाबालक छोरालाई भुलाउन जब उनकै काखमा राखियो,"जाजरकोट : शुक्रबारदेखि एउटा तस्बिर सामाजिक सञ्जालमा भाइरल भइरहेको छ। तस्बिरमा एक अचेत अवस्थामा रहेकी आमाको काखमा एउटा बालकलाई देख्न सकिन्छ। उक्त तस्बिरमा रहेकी महिलाको नाम धर्माकुमारी बटाला हो। २८ वर्षीया बटालको माइतीघर डडेल्धुराको अजयमेरु गाउँपालिका  ३ गुनपाल हो। उनले रुकुमपश्चिमको आठबिसकोट नगरपालिका९ का दलबहादुरसँग बिहे गरेकी थिइन्। उक्त तस्बिर उनी रुकुम पश्चिमको राडीबाट बाँकेको नेपालगञ्जमा जाँदा रात्रीबसमा लिइएको हो। मुटु रोगी उनी थप उपचारका लागि ३२ महिने छोरा किरणलाई बोकेर बिहीबार नेपालगञ्ज जाँदै थिइन्। उपचारका लागि गाउँबाट नेपालगञ्ज जाने क्रममा उनले बीचबाटो बसमै ज्यान गुमाएकी थिइन्। नेपालगञ्जमा रहेका श्रीमानलाई आफू बिरामी भएको खबर सुनाएपनि श्रीमानले गाँउकै मेडिकलमा उपचार गर्न सुझाए। तर उनलाई निको नभएपछि छोरा लिएर आउ नेपालगञ्जमै उपचार गरौँला भनेपनि राडीबाट रात्री बसमा उनी काखेबालकसहित चढेकी थिइ्न। उनको उपचारमा पहिला पनि ४ लाखभन्दा बढी खर्च भइसकेको बताउँदै श्रीमान भन्छन्, मैलै नै उपचारका लागि बोलाएको थिए। शुक्रबार बिहान कोहलपुरमा भेट्न भनेर म पर्खिरहेको थिए। तर उनले बाटोमै ज्यान गुमाइ सकिछन्। रातिसम्म त फोनैमा कुरा भइरहेको थियो ठिकै थिइन् तर के पो भएछ बाटोमै देह त्याग गरिछन्। बिहान आमा मृत अवस्थामा र छोरालाई रोइरहेको अवस्थामा फेला पारे। धर्माकुमारी चढेको बसका यात्रीका अनुसार राति उनले आफूलाई बान्ता आउने बताएपछि उनका लागि सिंगल सिट मिलाइएको थियो। सुर्खेत र बर्दियाको सिमानामा पर्ने हरिया लेकमा भने उनको छोरा रोएको आवाज सुनियो। अगाडि गएर हेर्दा आमाको काखमा बालक रोइरहेका र धर्मा हलचल गर्न नसक्ने अवस्थामा थिइन् एक यात्रुले भने। रोइरहेको बच्चालाई भुलाउन धेरै यात्रुले उनलाई पालैपालो समातेपनि नमानेपछि आमा धर्माकुमारी बटालाको काखमा बच्चालाई राखिएको थियो। त्यहीबेला एक यात्रुले उक्त तस्बिर खिचेका हुन्।"
सीमा क्षेत्रमा अन्त शुल्कका अढाई लाख नक्कली स्टिकर बरामद,"भैरहवा: सशस्त्र प्रहरी बल नेपाल विओपी डण्डा रुपन्देहीले मदिरामा लगाइने अन्त शुल्कका आन्तरिक राजश्व विभागको नक्कली स्टिकर सहित २ जनालाई पक्राउ गरेको छ । पक्राउ पर्नेमा रुपन्देहीको सिद्धार्थनगर नगरपालिका ३ का २३ वर्षीय सहिद अन्सारी र सोही स्थानका २४ वर्षीय अमानत अली रहेका छन् । विशेष सूचनाका आधारमा डण्डाका सशस्त्र प्रहरी निरीक्षक कृष्ण प्रसाद अर्यालयको कमाण्डमा खटिएको टोलीले सिद्धार्थनगर नपा ३ दरखसवा स्थित घरमा छापा मारेर उक्त स्टिकर बरामद गरेको सस्शत्र प्रहरी बल नेपाल नम्बर २७ गण हेडक्वाटर रुपन्देहीका प्रमुख एसपी राजेश उप्रेतीले जानकारी दिए । बरामद उक्त स्टिकर ८० वटा रोल छ । एउटा रोलमा ३ हजार थान स्टिकर छन् । उक्त स्टिकर ५० यूपीको १८० एमएलको मदिरामा लगाएर राजश्व छल्नका लागि तयारी अवस्थामा राखिएको देखिएको छ । एसपी उप्रेतीका अनुसार अन्तरिक राजश्व कार्यालयको प्रारम्भिक विवरण अनुसार बरामद उक्त स्टिकरबाट आयकर १० लाख, भ्याट ३१ लाख ६३ हजार र अन्त शुल्क एक करोड ९४ लाख गरी कुल २ करोड ३५ लाख ६३ हजार रुपैयाँ बराबरको राजश्व छली हुन सकिने देखिन्छ । पक्राउ परेका व्यक्तिहरुको बयानका आधारमा उक्त सामान ढुवानी गर्न प्रयोग गरिएको लु २ च २५० नम्बरको गाडी समेत नियन्त्रणमा लिएर आवश्यक अनुसन्धानका लागि राजश्व अनुसन्धान कार्यालयमा बुटवलमा बुझाइएको सशस्त्र विओपी डण्डाका प्रमुख कृष्ण प्रसाद अर्यालयले बताए । मदिरामा लगाउनका लागि नक्कली स्टिकरको प्रयोग विगत देखि नै हुदै आएको छ । राजश्व छली गरी नक्कली स्टिकर वा विना स्टिकरकै मदिरा सीमा क्षेत्रमा छ्याप्छ्याप्ती पाइन्छन् । जसको अनुगमन कसैले गर्दैन । सशस्त्रले ठूलो परिमाणमा नक्कली स्टिकर बरामद गरेपछि नक्कली स्टिकर लगाएर मदिरा उद्योगीले राजश्व छल्ने गरेको स्पष्ट हुन्छ । यस्ता स्टिकर भारतमा तयार पारेर रुपन्देहीका सीमानाकाबाट समय समयमा भित्रयाउने गरिन्छ । यस अघि पनि रुपन्देही प्रहरीले ३ लाख ९९ हजार ८ सय ४० थान मदिरामा लगाइने अन्तशुल्कका आन्तरीक राजश्व विभागको नक्कली स्टिकर बरामद गरेको थियो ।"
