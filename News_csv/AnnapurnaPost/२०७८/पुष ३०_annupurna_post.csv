शीर्षक,विवरण
विदेशमा अलपत्र परेकाको उद्धार होस्,"देशमा रोजगारी र सामाजिक सुरक्षाको अभाव छ। बिदेसिनु नेपाली युवाहरूको रहर मात्र नभई, बाध्यता हो। विदेशी भूमिमा पसिना चुहाएर पनि स्वदेशी माटोका लागि युवाहरूको महत्वपूर्ण योगदान छ। अर्थात्, उनीहरूले पठाएको रेमिट्यान्स नै देशको प्रमुख आयस्रोत बनिरहेको छ। विदेशमा युवाले चुहाएको रगत र पसिनाबाट कमाएको पैसा स्वदेशमा आउँदा सरकारले गौरव महसुस गर्छ। तर, तिनै पसिना चुहाउनेहरू समस्यामा पर्दा भने बेखर जस्तै बन्छ। आफ्ना नागरिकले पैसा पठाउँदा रेमिट्यान्स यति आयो, उति आयो भन्दै तीन हात माथि उफ्रिन्छ। कसैलाई समस्या पर्दा भने सरकार औपचारिकताका पुलिन्दा अघि सार्छ, समस्याबाट पुच्छर लुकाएर भाग्ने कोसिस गर्छ। अर्थात, माछा भए भित्र हात, भ्यागुत्ता देखे बाहिर हात जस्तै व्यवहार गर्छ। पछिल्लो समय, बुटवलका दामोदर क्षेत्री साउदी अरबमा बन्दी जीवन जिउन बाध्य छन्। उनको समस्या त्यति ठूलो पनि छैन। सरकार वा मनकारी मनले २५ लाख रुपैयाँको जोहो गरिदिए मात्र उनको जीवन जोगिनेछ। साउदीबाट मुक्त भएर स्वदेश फर्किन पाउनेछन्। साउदीमा उनले चलाएको गाडी दुर्घटनामा पर्यो। कम्पनीले बदमासी गरेर क्षेत्रीबाटै गाडीको क्षतिपूर्ति भराउने निर्णय गर्यो। कम्पनीले बिमाबापतको २५ लाख असुल गर्ने षड्यन्त्र रच्यो। मासिक केही हजार का लागि साउदीमा ड्राइभरको जागिर खान गएका क्षेत्रीसँग यति ठुलो रकम तिर्ने आर्थिक हैसियत नै भएन। चार वर्ष जेल परे। नौ महिनाअघि साउदीको जेलबाट छुटे। फेरि, कुन दिन प्रहरीले थुन्ने हो, तनावमा छन्। सहयोगका लागि साउदीस्थित दूतावासदेखि विदेशमा रहेका नेपालीको हकहितमा काम गर्ने एनआरएनएसँग पनि गुहार मागिसके। आश्वासन पाएका छन्, कसैबाट सहयोग छैन। तै पनि उनको प्रयास जारी छ। क्षेत्रीजस्ता थुप्रै युवाहरू विदेशमा अलपत्र परेका थिए, पर्दैछन्। सरकारले स्वदेशमै रोजगारीका अवसर र आर्थिक रूपमा सुरक्षित भविष्यको निर्धारण नगरेसम्म क्षेत्रीजस्ता युवाहरू हरेक दिन विदेश गइरहनुपर्छ, रेमिट्यान्स पठाइरहनुपर्छ। स्वदेशी उत्पादन विदेश निर्यात गर्नुपर्ने सरकार युवा निर्यात गरिरहनेछ। साउदीलगायत खाडी क्षेत्रमा काम गर्न जाने युवाहरू अलपत्र र समस्यामा पर्नुको मुख्य कारण हो, सम्झौताअनुसारको काम र तलब नपाउनु। स्वदेशमा दलाल र म्यानपावर कम्पनीले एउटा काम भनेर विदेश पठाउँछन्, त्यहाँ पुगेपछि थोरै पैसामा अर्कै काममा लगाउने गर्छन्। मासिक चर्को ब्याजमा पैसा निकालेर विदेश गएका युवाहरू भनिएअनुसारको काम र पैसा नपाएपछि छट्पटिन बाध्य हुन्छन्। नेपाली युवाहरूको त्यस्तो बाध्यताको फाइदा उठाउन खोज्ने दलालको विदेशमा पनि कमी हुंँदैन। राम्रो सुविधा दिने र पछि स्वदेश फर्किन पनि सहयोग गर्ने भन्दै त्यस्ता युवाहरूलाई नयाँ कम्पनीमा काममा लैजाने गर्छन्। पुरानो कम्पनीमा छोडेर नयाँमा जाने बित्तिकै नेपाली युवाहरू अवैधानिक कामदारमा परिणत हुन्छन्। अनि, नयाँ कम्पनीले पनि त्यसको फाइदा उठाउने षड्यन्त्र रच्छ। उसले पनि ठग्न सुरु गर्छ। यस्तोमा जे जति गुनासो गरे पनि सरकारी संयन्त्रले सुन्दैन। जस्तोसुकै अन्याय सहेर बस्नुबाहेक नेपाली युवाहरू सामु अर्को विकल्प हुँदैन। त्यसैले सरकारले विदेशमा कामदार पठाउने म्यानपावर कम्पनीमाथि कडाइ गर्नैैपर्छ। सम्झौताअनुसारको काम र दाम दिन नसके सम्बन्धित म्यानपावर कम्पनी जिम्मेदवार र जवाफदेही बन्ने स्थिति सरकारले बनाउनै पर्छ। त्यसो गर्न सकियो भने मात्र पनि नेपाली युवाहरू विदेशमा अलपत्र पर्ने समस्या केही हदसम्म समाधान हुन सक्छ। विदेशमा रहेका नेपाली दूतावास पनि रमितेभन्दा अलपत्रमा पर्ने युवाहरूका समस्या समाधानका साधक बन्नुपर्छ। राज्यले वार्षिक करोडौं खर्च गरेर विदेशमा खोलेका दूतावास कसैलाई जागिर खुवाउन वा विदेश घुमाउनका लागि मात्र होइनन्।"
सीमा विवादमा सरकारी मौनता,"दुवै देश वार्तामा बसौं। आआफूसँग भएका तथ्य र प्रमाणहरू राखौं र सोही आधारमा निष्कर्षमा पुगौं। वर्तमान नेपालको भौगोलिक सिमानाको अवस्थाको निर्धारण सुगौली सन्धिले गरेको हो। सन् १८१४ देखि १८१६ सम्म नेपाल र तत्कालीन ब्रिटिस इन्डिया कम्पनीबीच युद्ध भयो। नेपालीहरूले बहादुरीपूर्वक लडे पनि युद्धमा नेपालले पराजय भोग्नु पर्यो। पराजयपश्चात् एक सम्झौता भयो जसअनुसार वर्तमान नेपालको सिमाना सुदूरपश्चिमका कैलाली र कञ्चनपुर तथा मध्यपश्चिमका बाँके र बर्दिया जिल्लाबाहेकको वर्तमान सीमा निर्धारण हुन पुग्यो। यी चार जिल्लालाई पछि जंगबहादुर राणाको पालामा ब्रिटिस इन्डिया कम्पनीसँग लिइएको हो। हुन त त्यसअघिको नेपाल झनै बृहत् थियो, पूर्वमा टिष्टा र पश्चिममा किल्लाकाँगडासम्म फैलिएको। त्यो भूभाग खुम्चिएपछि सन्धिअनुसार अहिलेको अवस्थामा पुगेका हौं। सम्झौतालाई पालना गर्र्दै आएका छौं र त्यसअनुसार अरूले पनि पालना गर्नुपर्छ। उत्तरतिरको सन्दर्भमा पनि सिमाना विवाद थियो। जसलाई १९६० को तत्कालीन प्रधानमन्त्री बीपी कोइरालाको चीन भ्रमणका क्रममा टुंग्याइयो। दक्षिण, पश्चिम र पूर्वकोे सन्दर्भमा सुगौली सन्धिले टुंग्याएको थियो। तर केही केही ठाउँको सीमा विवाद कायमै थियो। यी ठाउँका सीमा विवाद कहिले बल्झिने गरेका छन्। खासगरी लोकतान्त्रिक व्यवस्था स्थापनापछि सीमाको विषयले प्राथमिकता पाएको देखिन्छ। कालापानीको विषय पनि २०४६ सालको आन्दोलनपछि खासगरी टनकपुर सन्धिका सम्बन्धमा तत्कालीन नेकपा एमालेका महासचिव जननेता मदन भण्डारीको नेतृत्वमा टनकपुर सन्धि हो, सहमति मात्र होइन। यसको अनुमोदन तत्कालीन संविधानमा व्यवस्था भएअनुसार संसद्को दुई तिहाइबाट पारित हुनुपर्ने संवैधानिक व्यवस्था छ। यही मामलामा लिएको अडानका कारण नै त्यसबेला उजागर भएको थियो। यसक्रममा पनि नेकपा एमालेले ठूलो संघर्ष गर्नु परेको थियो। सोही क्रममा एमालेका केही कार्यकर्ता मारिए, आक्रमणमा परे। यति भएपछि महाकाली नदीको मुहानको विषयले राष्ट्रिय राजनीतिमा बहसमा प्रवेश पायो, मुहान कहाँ हो भनेर। सन्धिमा पनि मुहान कहाँ हो भन्ने स्पष्ट भएन। त्यसपछि २०५५ सालमा एमालेले मुहान किटान हुनुपर्छ भनेर आवाज उठायो। त्यसपछि नेकपा एमालेका तत्कालीन संसदीय विभागका प्रमुख केपी शर्मा ओलीको अध्यक्षतामा एउटा आयोग बन्यो। आयोगको प्रतिवेदनमा कालापानीमा भारतीय सेना छन् तर कालापानी नेपाली भूभाग हो। त्यसैले त्यहाँबाट ती सेना हट्नुपर्छ भनेर स्पष्ट रूपमा उल्लेख गरेर प्रतिवेदन दियो। यो कालापानी नेपालको भूभाग भनेर पहिलो पटक सार्वजनिक गर्ने पार्टी पनि नेकपा एमाले नै भयो। त्यसपश्चात् एमालेले यो विषयले सदनमा प्रवेश पाउनुपर्छ भनेर कुरा उठायो। त्यसबेलाका पार्टीको संसदीय विभागको प्रमुखका हिसाबले सदनमै कुरा लैजान खोज्नुभयो। जतिबेला रामचन्द्र पौडेल सभामुख थिए, उनले त्यसलाई अघि बढ्न दिएनन्। सुषुप्त पारियो। त्यसपछि कालापानीबाट भारतीय सेना हट्नुपर्छ भन्ने कुरा उठिरह्यो। दुईपक्षीय वार्तामा पनि कुरा हुन्थ्यो। तर कहिले विषयले गम्भीरताका साथ स्थान नपाउने र कहिले पाएर पनि भारतले यस मामलामा सुनुवाइ नगर्ने हुँदै आएको हो। भारतले सन् २०१९ नोभेम्बरमा काश्मिरबाट जब लद्दाखलाई छुट्ट्याउने कुरा भएपछि यसबारे नयाँ नक्सा जारी गर्यो। जुन नक्सामा उसले नेपालका लिपुलेक र लिम्पियाधुरा पनि समेट्यो। हामीले असहमति जनायौं। वार्ताका लागि पत्राचार गर्र्यौं। भारतले आनाकानी गर्दै रह्यो। उसका तर्फबाट प्रतिक्रिया आएन। फेरि पनि पठायौं, कोरोनाको कारण देखाएर तर्किए। २०२० को जनवरीमा परराष्ट्रसचिव पनि फेरिएको भन्ने कुरो आयो। एकातिर वार्ता नगर्ने, पन्छाइरहने अर्कोतिर एकपक्षीयरूपमा लिपुलेक, लिम्पियाधुरामा सडक बनाइरहने काम भारतबाट भइरह्यो। जबकि नेपालले सुगौली सन्धिअनुसार उक्त भूभाग हाम्रो हो र रहिरहेको छ। केही नलागेपछि ओली नेतृत्वको सरकारले ती भूभाग समेटेर नेपालको नक्सा जारी गर्यो। त्यसपछि संविधान संशोधनको प्रस्ताव गर्यौं। २०२० मेमा सिंगो संसद् एक ढिक्का भएर संविधान संशोधन पनि गर्यो। सायद नेपालको इतिहासमा यस किसिमको राष्ट्रिय सहमति पहिलो पटक नै भएको हुनुपर्छ। दुईपक्षीय वार्ताका लागि पनि प्रयास गरिरह्यौं। बल्ल सन् २०२१ को जनवरीमा नेपालभारत परराष्ट्रमन्त्रीस्तरीय संयुक्त आयोगमा यस विषयमा छलफल गर्न तयार भयो। त्यस बैठकमा सीमाको विषयमा परराष्ट्रसचिवस्तरीय वार्ता गरेर टुंग्याउने भन्ने निर्णय गर्न सहमत भएको थियो। सोही निर्णयअनुसार वार्ता गर्न फेरि नेपालले पत्राचार गर्यो। भारतले कुनै जवाफ दिएन। २०२१ को जनवरीमा संयुक्त बैठकको निर्णयअनुसार लिम्पियाधुरा, लिपुलेक, कालापानीदेखि सुस्तासम्मका समस्याग्रस्त सीमाबारे छलफल गरेर टुंग्याउने भन्ने विषय यहाँ स्मरणीय छ। हामी त भारतसँगको सम्बन्धलाई सधैं सुमधुर बनाएर अघि बढाउन चाहन्छौं। दीर्घकालीन रूपमा अघि बढाउन चाहन्छौं। इतिहासले छोडेका समस्या यथावत् राखेर अगाडि बढ्न गाह्रो हुन्छ। सीमाबारे यस किसिमबाट नेपाल र भारतका बीचमा छलफल र सहमति भइरहेको अवस्थामा नेपालमा सरकार परिवर्तनको खेल सुरु भयो। अदालतको आदेशबाट निर्वाचित सरकार ढालियो। तत्पश्चात्, नेपाली कांग्रेस नेतृत्वको सरकार बन्यो। यो सरकार बनेपछि सीमाका विषयमा अघिल्लो सरकारले अगाडि बढाएका विषयहरू ओझेलमा पार्दै लगिएको छ। यहाँ बुझ्नुपर्ने कुरा के छ भने सुगौली सन्धिको प्रावधानअनुसार महाकाली नदीको मुहान काली नदी हो। कालीनदीको पूर्वी भाग नेपालको भनी सन्धिमा स्पष्ट किटान गरिएको छ। तर मुहान काली नदी होइन भनेर अर्कै मुहान हो भन्ने जस्ता कुरा भारतले गरिरहेको छ। जुन अमान्य छ। महाकाली नदीको सबैभन्दा ठूलो भँगालो काली नदी हो। नदीको मुहानसम्बन्धी अन्तर्राष्ट्रिय मान्यता पनि के हो भने सबैभन्दा ठूलो भँगालो जहाँबाट आउँछ त्यसलाई नै त्यसको मुहान मानिएको हुन्छ। यहाँ अर्को बिर्सन नहुने कुरा के छ भने कालापानी, लिपुलेक र लिम्पियाधुराको भूभाग भारत चीनका बीचमा सन् १९६२ अगाडिसम्म नेपालकै स्वामित्वमा थियो। सन् १९६१ को जनगणना त्यहाँ गराउने व्यक्ति भैरव रिसाल अहिले पनि जीवित हुनुहुन्छ र उहाँले यस विषयमा बोलिरहनु भएकै छ। अर्थात् विगत १४६ वर्ष (सुगौली सन्धि) देखि सन् १९६२ अघिसम्म नेपालको अधिनमा रहेको कुरा दुवै पक्षले मानी आएको हो। जुन भूगोल नेपालको थियो, गतिविधि नेपालीका हुन्थे। यद्यपि भूगोल दुर्गम थियो। भारत भएरै जानुपथ्र्यो दुर्गम भएका कारण। भारत चीनबीचको युद्धजन्य परिस्थितिको फाइदा उठाउँदै भारतले आफ्ना सेना ल्याएर राख्यो। त्यतिबेलैका शासकहरूले यो कुरो उठाउनु पथ्र्यो, किन उठाएनन् उनीहरू नै जानुन्। वास्तवमा सन् १९६९ मा नेपालको उत्तरी सीमाबाट भारतीय चेकपोस्ट हटाउँदा यहाँबाट पनि हटाउन पहल भएको थियो भने हटिसक्थ्यो होला। त्यतिबेलाका शासकहरूको बेवास्ताका कारण अहिलेको अवस्था आएको हो। सेना राखेर नेपालीलाई नै त्यस क्षेत्रमा पहुँच नदिने काम भारतका तर्फबाट भइरहेको छ। खासमा नेपाली र भारतीयलाई नेपाल र भारतका कुनै भूभागमा आवतजावतमा कुनै रोकावट छैन। तर, यहाँ किन भइरहेको छ ? यो पनि एउटा गम्भीर विषय हो। यस्तो व्यवहारले थुप्रै प्रश्न उठाएको छ। भारतका तर्फबाट यसरी एकपक्षीय रूपमा सहमतिविपरीतका कामहरू गरिनु उचित होइन। छिटोभन्दा छिटो वार्ताका माध्यमबाट यसको निकास खोजिनु पर्छ।भनिरहेका छौं, वार्तामा बसौं। दुवै देशले आआफूसँग रहेका तथ्य र प्रमाणहरू राखौं र सोही आधारमा निष्कर्षमा पुगौं। यसो भनिरहँदा भारतको विरोध गरेको ठहरिँदैन। नेपालीका नाताले आफ्नो भूभागको रक्षा गर्नु प्रत्येक देशभक्त नेपालीको कर्तव्य हो। अझ राज्यको जिम्मेवारीमा रहेकाहरूको त बढी नै जिम्मेवारी र कर्तव्य हुन जान्छ। अहिले हामीसँग भएका तथ्य र तथ्यांकका आधारमा के दाबी गरिरहेका छौं भने सुगौली सन्धिद्वारा निर्धारित यो भूभाग नेपालको हो। त्यस भूभागबाट भारतीय सेना तत्काल फर्किनु पर्छ। नेपालले व्यावहारिक रूपमा लिम्पियाधुरा, लिपुलेक र कालापानी आफ्नो हो भनेर स्वामित्व ग्रहण गर्न पाउनुपर्छ। यो कुराको अगुवाइ वर्तमान सरकारले गर्नुपर्छ। यस विषयमा संसद्मा राष्ट्रिय सहमति पनि बनिसकेको छ। कांग्रेस नेतृत्वको वर्तमान गठबन्धन सरकार र सत्तासीन दलहरूको यस विषयमा मौनता शंकास्पद छ। किन ?कहिले नाम फेरेर नक्सा प्रकाशित गर्ने, कहिले फरक स्थानलाई मुहान भन्ने काम भारतबाट भइरहेको छ। यी सबै विषयमा नेपाल सरकारले भारत समक्ष स्पष्ट धारणा राख्नुपर्छ। नेपाली भारतीय भूभाग खोस्न गएका होइनौं। आफ्नो भूभागको सुरक्षाको कुरा गरेका हौं, आफ्नो भूभाग दाबी गरेका हौं। हामीलाई एक इन्च भूभाग पनि अरूलाई छोड्ने छुट छैन। त्यसैगरी हामीले अरूको एक इन्च दाबी गर्नु हुँदैन। त्यसैले पुर्खाहरूले लडेर जोगाएको यो मुलुकको यो विरासत जोगाउने दायित्व अहिलेको समयमा हाम्रो हो। आउने पुस्तालाई अघिल्लो पुस्ताले जोगाएर हामीमा सुम्पेको नासो नेपालको सकुशल भूभाग सुम्पन सक्नुपर्छ। यसैगरी, मुलुकहरूको सीमांकन, भौगोलिक अवस्था, राष्ट्रिय अस्मिता, राष्ट्रिय स्वाधीनता र स्वतन्त्रता, भौगोलिक अखण्डता तथा नागरिकको सुरक्षा जोगिँदै जाने हो। तर, वर्तमान सरकार यस विषयको आफ्नो न्यूनतम दायित्वबारे पनि अडान राख्न नसक्ने देखिनु मुलुकका लागि दुर्भाग्य हो। हिजो एमालेले हाम्रो संविधान हामीले जारी गर्न पाउनुपर्छ भनेर आवाज उठाउँदा कांग्रेसको आवाज सुषुप्त थियो। हिजो एमाले नेतृत्वको सरकारले नाकाबन्दीको विरोध गरिरहँदा कांग्रेस र त्यस सम्बद्ध दलहरू बोल्न सकेका थिएनन्। अहिले पनि सीमांकनका यति धेरै विषय उठिसक्दा पनि कांग्रेसको सरकार बोल्न सक्दैन। राष्ट्रियताजस्तो संवेदनशील विषय र नागरिकको सुरक्षाजस्तो न्यूनतम कुरामा सरकारको ध्यान नजानुलाई कसरी अथ्र्याउने ? २१औं शताब्दीको आधुनिक राज्यहरूले आफ्नो भूगोल र नागरिकको सुरक्षाका लागि गर्नपर्ने न्यूनतम दायित्व पनि गर्न नसक्ने भनेपछि त्यहाँभन्दा लाचारपन अरू के हुनसक्छ ? यो कुराले नेकपा एमालेलाई चिन्तित मात्र बनाएको छैन, गम्भीर शंका पनि लागेको छ। कांग्रेस सरकारको मौनता केका लागि हो ? के उद्देश्य प्राप्तिका लागि हो ? यही स्थिति रहिरहने हो भने नेपालको भविष्य कता जाला ? अर्को कुरा, सन् २०१४ मा एउटा सम्झौता भयो, भारतीय प्रधानमन्त्रीले चीन भ्रमण गर्दा। त्यसमा हामीले असहमति जाहेर गरिसकेका छौं। स्पष्ट रूपमा के भनेका छौं भने लिपुलेकबारेमा दुईपक्षीय जे सहमति गरे त्यसमा नेपालले लिपुलेक नेपालको भूभाग हो। नेपालको भूभागमा नेपालकै सहमतिबेगर गरिएको यो सहमति मान्य छैन भनेर तत्कालीन सरकारले दुवै देशलाई पत्राचार गरेको थियो। भारतीय पक्षले अहिलेसम्म कुनै प्रतिक्रिया दिएको छैन। चिनियाँ पक्षले त्यतिबेला जे भयो त्यो हामीले गर्नु हुँदैन थियो भनेको छ भन्ने कुरा सुनेका छौं। नेपालको भूभागबारे अरूले निर्णय गर्नु हुँदैन। मुलुकलाई आघात पर्ने गरीका काम गर्ने छुट कसैलाई छैन। सरकारमा रहनेहरूले जिम्मेवार र संवेदनशील ढंगले अघि बढ्नुपर्छ। हामी त भारतसँगको सम्बन्धलाई सधैं सुमधुर बनाएर अघि बढाउन चाहन्छौं। दीर्घकालीन रूपमा अघि बढाउन चाहन्छौं। यो जरुरी र आवश्यक पनि छ। यो प्रयासमा अघि बढ्दा विगतका यस्ता खाले समस्याहरू समाधान गरेर मात्र आजको समय सुहाउँदो सम्बन्ध बनाउन सम्भव छ। २१आंै शताब्दीको विश्वव्यवस्थाअनुसार हामीले हाम्रा दुई देशको सम्बन्धलाई अगाडि बढाउनु पर्छ। त्यसो नगरेर इतिहासले छोडेका समस्या यथावत् राखेर अगाडि बढ्न गाह्रो हुन्छ। त्यसैले यो र यस्ता समस्या टुंग्याएर भारत र नेपाल सम्बन्धलाई अझ बलियो र सुदृढ बनाउनुपर्छ। लेखक नेपालभारत प्रबुद्ध समूहका सदस्य एवं एमाले सरकारमा प्रधानमन्त्रीका परराष्ट्र सल्लाहकार हुन्।"
अन्नपूर्ण पोस्ट् कर्पोरेट ब्याडमिन्टनको आठौं संस्करण सुरु,"काठमाडौं : अन्नपूर्ण पोस्ट् कर्पोरेट ब्याडमिन्टनको आठौं संस्करण बिहीबारबाट सुरु भएको छ। लगनखेलस्थित सैनिक शारीरिक तालिम तथा खेलकुद केन्द्रमा विशेष समारोहकाबीच नेपाल प्रहरीका महानिरीक्षक शैलेश थापा क्षत्री र सशस्त्र प्रहरी बलका महानिरीक्षक शैलेन्द्र खनालले संयुक्त रुपमा प्रतियोगिताको उद्घाटन गरे। नेपाल प्रहरीका महानिरीक्षक थापाले सफलताको शुभकामना दिँदै नेपालमा ब्याडमिन्टन खेलको विकासमा प्रतियोगिताले महत्वपूर्ण भूमिका खेल्ने बताए। यसैगरी सशस्त्र प्रहरी बलका महानिरीक्षक शैलेन्द्र खनालले कर्पोरेट हाउसका खेलाडीका कौशलता र सिर्जनशीलतालाई उजागर गर्न प्रतियोगिता सफल हुने विश्वास व्यक्त गरे। नेपाल ब्याडमिन्टन संघका अध्यक्ष रामजीबहादुर श्रेष्ठले अन्नपूर्ण मिटिया नेटवर्कले नेपालको ब्याडमिन्टन विकासमा ठूलो योगदान पुर्याएको बताए। प्रभु बैंकका प्रमुख कार्यकारी अधिकृत (सीईओ) अशोक शेरचनले गर्विलो इतिहास बोकेको कार्यक्रममा साझेदारी गर्न पाउँदा खुसी लागेको बताए। अन्नपूर्ण मिडिया नेटवर्कका अध्यक्ष क्याप्टेन रामेश्वर थापाको अध्यक्षतामा भएको उद्घाटन समारोहमा अन्नपूर्ण मिडिया नेटवर्कका चिफ मार्केटिङ अफिसर प्रनिल अर्यालले स्वागत मन्तब्य राखेका थिए। उनले स्वस्थ जीवनका लागि ब्याडमिन्टन महत्वपूर्ण खेल भएको औंल्याउँदै आगामी दुई वर्षसम्म वातावरण संरक्षणमा टेवा पुर्याउने उद्देश्यले दिगोपनका लागि एकता नाराका साथ अभियान सञ्चालन गरिने बताए। उद्घाटन समारोहमा अन्नपूर्ण मिडिया नेटवर्कका डाइरेक्टर सचन थापा, जुनियर विश्व वरीयतामा शीर्ष स्थानका खेलाडी प्रिन्स दाहाललगायतको उपस्थिति रहेको थियो। अन्नपूर्ण पोस्ट् डटकमका समाचार प्रमुख शम्भु कट्टेलले कार्यक्रममा सहभागीलाई धन्यवाद ज्ञापन गरेका थिए । कार्यक्रममा दीया शाक्यले भैरव नृत्य प्रस्तुत गरेकी थिइन्। उनको आकर्षक नृत्यले उपस्थित सबैलाई मन्त्रमुग्ध पारेको थियो। अध्यक्ष क्याप्टेन थापाले विशिष्ट अतिथि र अतिथिहरूलाई मायाको चिनो प्रदान गरेका थिए। प्रतियोगितालाई प्रभु बैंक, एनसेल, यामाह फ्यासिनो, महालक्ष्मी पेन्ट्स, एभरेष्ट बैंक, रियल जुस, योनेक्स, शिखर इन्सुरेन्स, म्याजिक ह्यान्डवास, गोदरेज, अल्का हस्पिटल, यमयम क्याफे र काठमाडौं जिल्ला ब्याडमिन्टन संघले सहयोग गरेका छन्। प्रतियोगितामा करिब दुई दर्जन कर्पोरेट हाउसका एक सय ५७ जना खेलाडीले माघ १ गतेसम्म प्रतिस्पर्धा गर्ने छन्। प्रतियोगितामा कर्पोरेटतर्फ मेन्स सिंगल, वुमन्स सिंगल र मेन्स डबल्समा प्रतिस्पर्धा हुनेछ। यस पटक विशेष विधातर्फ बैंक तथा इन्सुरेन्स, अटोमोबाइल्स र कन्ट्रक्सन थपिएको छ। विशेष विधातर्फ मेन्स सिंगलको प्रतिस्पर्धा मात्रै हुनेछ। यसैगरी आमन्त्रित विधातर्फ संस्थाका अध्यक्ष, प्रमुख कार्यकारी अधिकृत र बोर्ड अफ डाइरेक्टर्सहरूको मेन्स सिंगल्सको मैत्रीपूर्ण प्रतिस्पर्धा पनि आयोजना हुनेछ। प्रतियोगितामा पहिलो, दोस्रो र तेस्रो स्थान हात पार्ने खेलाडीलाई सुनको मेडल प्रदान गरिने छ। प्रतियोगितामा कोभिड१९ को सम्पूर्ण मापदण्ड पूरा गरिएको छ। कोभिड१९ को सम्पूर्ण गाइडलाइन्सलाई पूर्ण रुपमा पालना गरेर प्रतियोगिता सञ्चालन गरिएको छ। कभर्डहलमा प्रवेश गर्दा माक्स र खोप कार्डलाई अनिवार्य गरिएको छ।"
द्वन्द्वले दिएको घाउ चर्किरहन्छ,"गुलरिया : बर्दिया ठाकुरबाबा नगरपालिका८ की जयन्ती शाहीलाई श्रीमान् बेपत्ता हुनुको पीडा छ नै। समाजमा गरिने व्यवहारले मन चिराचिरा हुन्छ। आँखा नरसाएको समय हुँदैन। २० वर्षअघि द्वन्द्वकालीन अवस्थामा श्रीमान् बेपत्ता पारिएपछि दुःखका दिन सुरु भए। ०५८ सालमा राज्यपक्षबाट श्रीमान् हुकुमबहादुर शाहीलाई बेपत्ता पारियो। अझै घरमा फिरेनन्। परिवार पाल्ने एक मात्र सहारा जिउँदा छन् वा मृत छन् थाहा छैन, गहभरि आँसु पार्दै जयन्ती भन्छिन्, बेसहारा बनेर सन्तानका लागि बाँचेकी छु। श्रीमान् नहुँदा गाउँघरमा समेत हेला गरेको महसुस उनलाई छ। भक्कानिँदै भन्छिन्, गाउँघरमा हुने शुभकामहरूमा श्रीमान् नभएकी महिला भनेर विभेद गर्छन्। अब त श्रीमान् फर्किनु हुन्न जस्तो लाग्छ। सरकार अब त श्रीमान्को किरिया गर्न पाम्। सरकारले वास्तविकता सार्वजनिक गरिदिए केही भए पनि सहजता महसुस हुने आशा उनलाई छ। श्रीमान्को किरिया नगरेर नै सपनासमेत नराम्रो देख्ने गरेको सुनाउँदै भन्छिन्, म मानसिक रूपमा पनि दह्रो बन्न सकेको छैन। दुई छोरी र एक छोराको रेखदेखमा कठिनाइ भोगेकी उनले परिवारलाई उचित शिक्षा दिन सकिनन्। यसकै कारण छोराछोरी बेरोजगार बन्नुपरेको शाही बताउँछिन्। सरकारले राहत वा सहयोग स्वरूप १० लाख दियो। तर, सोही रकमले परिवारमा थप झगडासमेत सिर्जना गरेको उनी बताउँछिन्। ०५९ सालमा राज्यपक्षबाटै श्रीमान् लिखाराम थारु बेपत्ता पारिएपछि बेसहारा बनेकी गुलरिया नगरपालिका१२ की बेलरानी थारुको पनि पीडा कम छैन। सरकारले पीडितलाई दिएको १० लाख रूपैयाँले उनको परिवारमा पनि झगडाको बीउ बन्यो। पैसा आयो जेठाजुहरूले अंशबन्डा गर्नुपर्छ भनेपछि परिवारमा झगडा मच्चियो। श्रीमान्को मृत्यु दर्ता नहुँदा परिवारबाट पाउनु पर्ने अंश पनि पाएकी छैन। अब त श्रीमान्को किरिया गर्न पाए पनि हुन्थ्यो, उनले पीडा सुनाइन्। ठाकुरबाबा नगरपालिका४ की पानु थारु पनि राज्यपक्षबाट बेपत्ता पारिएका श्रीमान् धामु चौधरीलाई कुरेर बसेकी छिन्। कागजात नबन्दा अंशबन्डा रोकेको छ। परिचयपत्र पाए पनि त्यसको आधारमा काम बन्दैन। छोराछोरी पढाउन सकिन, पीडा पोख्छिन्। सरकारले मर्दो वा जिउँदो घोषणा गरी काजकिरिया गर्न दिए आफूहरूलाई धेरै सहज हुन्थ्यो। द्वन्द्वपीडितको समस्या समाधान गर्न ढिला भएको गुनासो उनीहरूको छ। द्वन्द्वपीडित समिति बर्दियाका अध्यक्ष भागिराम थारु बर्दियामा देशैभरिभन्दा बढी बेपत्ता रहेको बताउँछन्। उनका अनुसार साढे दुई सयभन्दा बढी जिल्लाबाट बेपत्ता पारिएको सरकारी तथ्यांक छ। इन्सेक लुम्बिनी प्रदेश नेपालगन्जले बेपत्ता परिवारका समस्या उजागर गर्न सहजीकरण गरेको छ। बर्दियामा पीडितहरूलाई परिचयपत्र दिने काम हुनु राम्रो कुरा हो। तर, उनीहरू धेरै कानुनी अड्चनकाबीच दिन गुजार्न बाध्य छन्। आयोगलाई समस्यै समस्यासमयावधि सकिन एक महिना बाँकी रहँदा बेपत्ता परिवारका व्यक्तिको छानबिन आयोगलाई उपलब्धि हाँसिल गर्न हम्मेहम्मे परेको छ। सरकार, आयोग, राजनीतिक दल, पीडितलगायत अन्य सरोकारवालाहरूबीच साझा संकल्पसहितको दृष्टिकोण र रोडम्याप नहुँदा आयोग गतिहिन बन्दै गइरहेको छ। पीडितहरूले न्यायको भिख मागिरहँदासमेत द्वन्द्वकालीन समस्या समाधानतर्फ नपुर्याइँदा सम्बन्धित निकाय कानमा तेल हालेर बसेको आरोप सर्वत्र छ। सम्बन्धित पक्षहरूले साझा चिन्तन नगर्दासम्म आयोगले ठोस काम गर्न सक्दैन, बेपत्ता व्यक्तिको छानबिन आयोग नेपालका सदस्य एवं प्रवक्ता डाक्टर गंगाधर अधिकारीले भने। उनले थपे, आयोगमा धेरै समस्या छन्। ऐनका केही दफा सर्वोच्चले खारेज गरिदिएको छ। सरोकारवालाहरू संशोधनको मागसहितको अडानमा छन्। ऐन संशोधन भएको छैन। ०७६ माघ ९ गते बनेको समितिलाई धेरै काम गर्न चुनौती छ। असार मसान्तमा समयावधि सिद्धिन्छ। कोभिडका कारण पनि काम गर्न नसकेको अवस्था छ। आयोगमा कर्मचारी अभाव छ। ५ जना आयुक्त र २० जना कर्मचारीले पीडित र पीडकको पहिचान गर्न अपुग जनशक्ति छ। कर्मचारीले टेन टु फोरको मानसिकता हटाउनुपर्छ। अनि मात्रै काम हुन्छ। हामीसँग थुप्रै काम छन्। संक्रमणकालीन न्यायको बुझाई र समाधानको दृष्टिकोणमा पनि समस्या छ।, प्रवक्ता अधिकारी भन्छन्, राज्यले आयोगलाई यथेष्ट साधन स्रोत दिन सकेको छैन। पीडक पहिचान गर्दा राज्य संयन्त्रले सहजीकरण गर्नुपर्छ। समस्या समाधान गर्न त्यति सजिलो छैन। अलमलमा उत्खननको कामआयोगले अझै उजुरी लिने काम टुंग्याउन सकेको छैन। पुस मसान्तसम्म मात्रै उजुरी दिने म्याद तोकिएको छ। अहिलेसम्म पीडित र पीडकको अनुसन्धानमार्फत पहिचान गरी वास्तविक पीडितहरूलाई परिचयपत्र वितरण गर्ने कार्यलाई निरन्तरता दिइएको छ। बेपत्ता पारिएका व्यक्तिको छानबिन आयोगमा ३ हजार २ सय ३२ वटा उजुरी दर्ता भएको प्रवक्ता अधिकारी बताउँछन्। आयोगले ११ महिनाअघि बर्दियाबाट थालनी गरेको परिचयपत्र वितरण कार्यअन्तर्गत ८ सय परिवारका २५ सय जनाभन्दा बढीले परिचयपत्र प्राप्त गरेका छन्। सबैभन्दा बढी बेपत्ता भएका बर्दियामा १ सय ७७ घरपरिवारका ८ सयभन्दा बढीले परिचयपत्र पाएका छन्। बर्दियामा २ सय ५५ जना बेपत्ताको उजुरी दर्ता भएको छ। आयोगले देशैभरमा सबैभन्दा बढी द्वन्द्व प्रताडित जिल्लाका रूपमा केन्द्रित गर्दै बर्दियामा परिचयपत्र वितरणको कामलाई तीव्रता दिएको आयोजकको भनाइ छ। सवुत, उत्खनन, डीएनए परीक्षणको कामका कारण समय लागेको आयोगको तर्क छ।"
"मासिए हिटी, सुके मूल","काठमाडौं : रानीपोखरी र जमलको आरसिटी क्लब अगाडि मल्लकालमा बनेको एउटा हिटी छ। त्यसलाई झंगछकु भनेर चिनिन्छ। व्यापारको सिलसिलामा ल्हसा तथा तिब्बततिरबाट आउने मान्छेहरू त्यसै धारामा नुहाइधुवाई गर्नुपर्ने नियम थियो। यहाँ नुहाएपछि मात्रै असन छिर्न पाउँथे। यहाँ नुहाएपछि अन्नपूर्ण देवता (इटाचपा) भएको ठाउँमा १४ दिन क्वारेन्टाइन बस्नुपर्ने बाध्यकारी नियम थियो। अनि मात्रै यात्रुहरू यताउता गर्न पाउँथे। हाल उक्त हिटी पुरिइसकेको छ। सम्पदा संरक्षण महाअभियानमा लागेका यादवलाल कायस्थ भन्छन्, त्यो नियम किन थियो ? अहिलेको भाइरसका संक्रमण र बनेका नियमले हिटीको महत्व दर्शाउँछ। दरबार मार्गको महेन्द्रको सालिक अगाडि सोह्राहिटी (तीनधारा) पनि पुरिए। उत्खनन् गर्दै जाँदा त्यहाँ कलात्मक संरचना भेटिएको कायस्थ दाबी गर्छन्। उक्त ठाउँमा बैंक बनाउन लागिएको थियो। तर, कायस्थलगायत अभियन्ताहरूले दुई वर्षसम्म विभिन्न निकाय पुगेर बैंक बनाउन नदिने पहल गरेका थिए। त्यसपछि पुरातत्व विभागले २० लाख रुपैयाँ बजेट छुट्यायो। ठेकेदार खटायो र पुरातात्विक महत्वभन्दा बेग्लै संरचना बन्यो। सम्पदा जीवन्त राख्नलाई राज्यसँग भिजन भएन। ढुंगाको संरचना मात्रै देख्यो। त्यसको अर्थ बुझाउन सकेन। हिटी बनाउनेलाई प्रोत्साहन गरेन। सम्बन्धित विषयमा ज्ञान भएकालाई नियुक्ति किन दिँदैन ? यादवलाल कायस्थ, सम्पदा संरक्षण महाअभियान्ता पानी किन्ने तर ढुंगेधारालाई हेला गर्ने प्रवृत्ति छ। हाम्रो जीवनशैलीमा व्यापक परिवर्तन आएको छ। आकाशबाट आएको पानी जमिनमा रिचार्ज हुने अवस्था छैन। सौभाग्य प्रधानाङ्ग, निमित्त महानिर्देशक, राष्ट्रिय अभिलेखालय कायस्थ भन्छन्, रानीपोखरीको चारै सुरमा चार प्रकारकै हिटी छन्। एउटा विद्युत् प्राधिकरणको वरिपरि पुरिएको अवस्थामा छ। त्यस्तै भोटाहिटीको अन्डर ग्राउन्ड बाटो (सबवे) मुनि सातवटा हिटी भेटिएको थियो। तीनवटा धारा छाउनी संग्रहालयमा राखिएको छ। अन्य उत्खनन हुनै बाँकी छन्। काठमाडौं उपत्यका खानेपानी बोर्डले सन् २०२० मा हिटीहरूका बारेमा अध्ययन प्रतिवेदन सार्वजनिक गरेको थियो। बोर्डमा कार्यरत हाइड्रोजियोलोजिस्ट अनुज खनालका अनुसार अहिलेसम्म उपलब्ध भएका नामका आधारमा खोजबिन गरी तथ्यांक निकालिएको हो। बोर्डले जम्मा ५ सय ७३ वटा हिटीका नाम फेला पारेको थियो। त्यसैलाई आधार मानेर फिल्डमा खोज्न थालिएको थियो। ४ सय ७९ वटा फिल्डमा भेटिए। ५२ वटा यहाँयहाँ थिए भनेर ठाउँ मात्र पत्ता लाग्यो, खनालले भने, ४२ वटा त लोप नै भइसकेको पायौं। पाटन सुन्धारामा सुनको पालिस लगाइएको लूं:हिटी। तस्बिर : अशोक दुलाल नेपानी बोर्डले हिटीहरूको अवस्था कहाँ, कस्तो छ, कति हराए, जोगाउन के गर्न सकिन्छ भन्ने उद्देश्यले अध्ययन गरेको खनालको भनाइ छ। प्रत्येक वर्ष हिटीहरूका बारेमा अपडेट गर्ने गरिएको उनी बताउँछन्। भने, यो नितान्त गतिशील दस्तावेज भएकाले संख्याहरू प्रत्येक वर्ष अपडेट हुँदै आएका छन्। अध्ययनमा देखिएअनुसार कतिपय हिटीहरूमा सरकारी निकायले कार्यालय खडा गरिसकेका छन्। ललितपुर महानगरपालिकाको कार्यालय पनि पहिलाको पोखरीमा बनेको अध्ययनले देखाएको छ। ठाउँअनुसार स्थानीय, व्यापारी, गुठी, सरकारी निकाय सबैका कारण हिटी मासिएको अध्ययनले पुष्टि गर्ने खनाल बताउँछन्। पुरातत्व विभागले गर्नुपर्ने काम बोर्डले गरेको र अध्ययनपछि केही नगरपालिकाले काम पनि सुरु गरिसकेको उनको दाबी छ। ललितपुरको महालक्ष्मी नगरपालिका बोझेपोखरी र कीर्तिपुरले पालापुखु:को टेन्डर नै खुलाएको बताए। तर, कायस्थ भने ढुंगेधाराहरू बोर्डले अध्ययनमा भेटिएको भन्दा फरक रहेको दाबी गरे। बोर्डको अध्ययनमा सम्पूर्ण प्राचीन ढुंगेधाराहरू समेट्न नसकेको जिकिर गरे। हामीले उत्खनन गरेका कुनै पनि हिटीहरू बोर्डको अध्ययनमा छैनन् कायस्थले भने, उनीहरूको अध्ययन त्रुटिपूर्ण छ। यद्यपि बोर्ड प्राचीन स्मारक जोगाउनमा इच्छुक देखिएको बताए। उपत्यकामा थुप्रै हिटीहरू प्राचीन महत्व बोकेका छन्। तर, त्यसलाई उनीहरूले समेट्न नसकेको गुनासो गरे। ओमबहाल नजिकै १४ सय वर्ष पुरानो हिटी छ। उक्त हिटीमा राजा भीमार्जुन देवको पालामा लेखिएको शिलालेखसमेत भेटिएको बताए। त्यस्तै हाँडीगाउँमा पनि करिब १४ सय वर्ष पुरानो हिटी भेटिएको छ। ललितपुर च्यासलस्थित पानीले पुरिएको हिटी। तस्बिर : अशोक दुलाल अध्ययन नपरेको तर महत्वपूर्ण हिटीका रूपमा स्वयम्भूको जन्मद्वार हिटीलाई मानिएको कायस्थले जनाए। अन्य सबै ठाउँका हिटी सुल्टो छन्। तर, स्वयम्भूमा उल्टो छ। जुन मृत्यु संस्कारसँग सम्बन्धित रहेको बताए। उक्त हिटी पुरिएको अवस्थामा छ। सम्पदाहरूको वास्तविक अभिलेख कतै पनि नभएकाले प्राचीन महत्व बोकेका हिटीहरू लोप हुँदै गएको कायस्थको गुनासो छ। हिटी किन महत्वपूर्ण छन् ? कायस्थले यसरी वर्णन गर्छन् : हि भनेको रगत टी को अर्थ तरल पदार्थ। रगत जतिकै महत्वपूर्ण पानी बग्ने भएकाले हिटी भनिएको हो। प्राचीनकालमा शरीरमा चाहिने आवश्यक तत्वहरू हिटीको पानीले पूरा गथ्र्यो भन्ने विश्वास थियो। तर, राज्यले यस्ता सम्पदालाई सामान्य ढुंगेधाराको संज्ञा दिएर बेवास्ता गरेको उनले बताए। सम्पदा जीवन्त राख्नलाई राज्यसँग भिजन भएन। ढुंगाको संरचना मात्रै देख्यो, कायस्थले भने, त्यसको अर्थ बुझाउन सकेन। हिटी बनाउनेलाई प्रोत्साहन गरेन। सम्बन्धित विषयमा ज्ञान भएकालाई नियुक्ति किन दिँदैन ? ललितपुरको पाटनस्थित थापाहिटी। तस्बिर : अशोक दुलाल राष्ट्रिय अभिलेखालयका निमित्त महानिर्देशक सौभाग्य प्रधानाङ्ग भन्छिन्, मानिसको जीवनशैलीमा आएको व्यापक परिवर्तनका कारण ढुंगेधाराको महत्व घटेको छ। ढुंगेधाराको विषयमा अध्ययनसमेत गरेकी प्रधानाङ्गले विकासका नाममा स्रोतहरू शील भएको जनाइन्। पानी नभई नहुने महत्वपूर्ण कुरा भए पनि स्रोत बचाउन कसैको ध्यान नगएको उनले बताइन्। जमिनमुनिको स्रोत विकासको नाममा बन्द भएका छन्, उनले भनिन्, आकाशबाट आएको पानी जमिनमा रिचार्ज हुने अवस्था छैन। मानिसको अतिक्रमण, अव्यवस्थित निर्माण, सहरीकरण तथा जलवायु परिवर्तनको असरले पनि ढुंगेधाराको अस्तित्व नास हुँदै गएको उनले बताइन्। पानी किन्ने तर ढुंगेधारालाई हेला गर्ने प्रवृत्ति छ, उनले भनिन्, हाम्रो जीवनशैलीमा व्यापक परिवर्तन आएको छ। पाटनको आल्कोहिटीमा बाहेक अन्य ठाउँका स्थानीय ढुंगेधारा पुग्दैनन्। भाडामा बस्ने तथा फुर्सदिलाहरूले मात्र ढुंगेधाराको प्रयोग गरेको देखिएको प्रधानाङ्गको अध्ययनले देखाएको छ। प्राचीनकालमा परम्परागत सीपबाट तयार गरिएको हिटी जोगाउन नसक्नु बिडम्बना भएको उनको भनाइ छ। उक्त समयमा उपत्यकामा विभिन्न स्रोतबाट पानीको जोहो गरिएको देखिन्छ। वरिपरिका डाँडाहरू पानीका मुख्य स्रोत थिए। स्वयम्भूमा वरिपरिका डाँडाबाटै पानी आउँथ्यो। ललितपुरमा टीकाभैरव हुँदै, नखु खोला भएर पाटनका ढुंगेधारामा पानी ल्याइएको थियो। राजकुलोमार्फत पानी ल्याए पनि हाल ती हराइसकेका छन्। काठमाडौंका अन्य ठाउँमा बूढानीलकन्ठ, धापासीतिर पानीका स्रोत थिए। भक्तपुरमा नगरकोटबाट पानी ल्याइएको थियो। पाटनको आल्कोहिटीमा स्थानीय स्रोत अझै संरक्षित छ। तर, अन्य ठाउँमा सचेतना पुगेको छैन। अझै पनि बाँकी रहेका ढुंगेधाराहरूको अन्डरग्राउन्ड म्यापिङ गर्न सकेमा संरक्षण गर्न सकिने प्रधानाङ्ग बताउँछिन्। स्रोत कहाँ ब्लक भएको छ हेर्नुपर्छ, उनले भनिन्, नियमसिद्ध हेर्ने हो भने ढुंगेधाराको वरिपरि निर्माण गर्न मिल्दैन। सडक बनाउन मिल्दैन। ठूला गाडी ल्याउनु हुँदैन। तर, प्राचीन महत्व झल्काउने ढुंगेधारा वरिपरि नै ठूलाठूला भवन ठडिएका छन्। संरचना बनाउँदा के कति ढुंगेधाराको संरचना बिग्रियो भन्ने बारेमा लेखाजोखा नभएको उनी बताउँछिन्। कतिपय बेला, घर निर्माण गर्ने क्रममा ढुंगेधाराका लाइन भेटिएका छन्। तर, त्यसैमाथि निर्माण सम्पन्न भएका छन्। सम्पदा संरक्षण महाअभियानकर्ता कायस्थका अनुसार लिच्छवीकालीन हिटीमाथि घर बनाउन पुरातत्व विभागले स्वीकृति दिएको छ। हात्तीसारमा एउटा घर निर्माणका क्रममा लिच्छवीकालीन हिटी भेटिएको थियो। २५ फिटमुनि सबै संरचना भेटिए पनि विभागले पुरातात्विक होइन भन्यो। त्यहाँ दुई तल्ले घर बनिसकेको उनको दाबी छ। कानुनी रूपमा हेर्दा प्राचीन स्मारक ऐन २०१३ मा सम्पदाहरूको संरक्षणको व्यवस्था गरेको छ। सय वर्ष नाघेपछि पुरातात्विक संरचना हुन्छ भनेर पुरातत्व विभागले पनि उल्लेख गरेको छ। यस्ता विषयमा राज्यले उचित मुआब्जाको व्यवस्थापन गर्नुपर्ने र वैकल्पिक व्यवस्था गर्नुपर्ने सरसफाइ तथा पानी विशेषज्ञ प्रकाश अमात्यको भनाइ छ। पुरातात्विक अथवा भित्रि सहरमा फरक मापदण्ड बनाउनु उचित हुन्छ। ढुंगेधाराको म्यापिङ गरेर सम्भावित ठाउँमा निर्माण गर्न दिनु भएन अमात्यले भने, व्यक्तिलाई मर्का परेमा सरकारले मुआब्जा दिने तथा बैकल्पिक व्यवस्था गर्नुपर्छ। सम्पदा पहिचान भएकाले भोलिका दिनमा विशिष्टता देखाउनका लागि सम्पदा जोगाउन आवश्यक छ। बिग्रिनुभन्दा पहिला संरक्षण गर्नुपर्छ, उनले भने, मासिएपछि कहाँबाट ल्याउनु ?"
एमालेको ६८ जिल्ला नेतृत्व चयन,"काठमाडौं : प्रमुख प्रतिपक्ष एमालेको अधिकांश जिल्ला अधिवेशनको परिमाण आएको छ। अधिवेशनमा अध्यक्ष केपी शर्मा ओलीको एकल वर्चश्व देखिन्छ। २३ जिल्लामा निर्वाचन भएको छ भने बाँकी जिल्लामा सर्वसम्मत नेतृत्व चयन भएको छ। जम्मा ६८ जिल्ला अधिवेशन भएकोे छ । ६० जिल्ला र दुई गैरभौगोलिकको परिणाम आएको छ। चितवन, बझाङ, कालीकोट, दैलेख, बारा, पर्सा, सिन्धुपाल्चोक परिणाम आइसकेको छैन। नेकपाको निरन्तरको रूपमा हेरिएको यो अधिवेशनलाई सर्वसम्मत नेतृत्व चयन गरेर पूर्वमाओवादी केन्द्र र १० बुँदे पक्षधर केही जिल्लामा नेतृत्वमा आएका छन्। भोजपुरमा १० बुँदे पक्षधरमा शरण राई, बागलुङमा हिराबहादुर केसी, पर्वतमा राजु पौडेल र डोटीमा चक्र मल्ल निर्वाचित भएका छन्। त्यस्तै, पूर्वमाओवादी पक्षधरबाट स्याङ्जामा सूर्यप्रसाद गैरे जिल्ला नेतृत्वमा आएका छन्। अध्यक्ष ओलीले पुस २३ का एकैपटक ६१ जिल्लाको अधिवेशनको भर्चुअल माध्यमबाट उदघाटन गरेका थिए। तीमध्ये अधिकांशको परिमाण आइसकेको छ। प्रदेश १ का ताप्लेजुङ, इलाम, ओखलढुंगा र सुनसरीमा निर्वाचन भएको छ भने अरू सबै जिल्लामा सर्वसम्मत नेतृत्व चयन भएको छ। भोजपुरमा १० बुँदे पक्षधर शरण राई सर्वसम्मत भएका छन्। अरूमा संस्थापन पक्ष नै आएको छ। प्रदेश २ को सप्तरी र सिरहाको मात्रै परिणाम आएको छ। यी दुवै जिल्लामा सर्वसम्मत नेतृत्व चयन भएको छ। बारा, पर्सा अधिवेशन भएपछि निर्वाचन प्रक्रिया स्थगित छ। बागमती प्रदेशको सिन्धुपाल्चोकबाहेकका सबै जिल्ला अधिवेशन सकिएको छ। तर, चितवन अधिवेशन भए पनि निर्वाचन प्रक्रिया रोकिएको छ। परिणाम आएकामध्ये अधिकांशमा सर्वसम्मत नेतृत्व चयन भएको छ । बागमती प्रदेशको दोलखा र सिन्धुलीमात्रै निर्वाचन भएको छ। रामेछापमा अध्यक्ष सर्वसम्मत भएका छन् भने बाँकी पदाधिकारी र खुल्ला सदस्यमा निर्वाचन भएको थियो। गण्डकी प्रदेशको कास्की, बागलुङ र स्याङ्जामा निर्वाचन भएको छ। गण्डकीका उपमहासचिव पृथ्वीसुब्बा गुरुङ पक्षधर र संगठन विभाग प्रमुख खगराज अधिकारी पक्षधरबीच प्रतिस्पर्धा भएको छन्। बागलुङमा भने १० बुँदे पक्षधर हिरा केसी निर्वाचित भएका छन्। अरू जिल्ला सर्वसम्मत नै नेतृत्व चयन भएको छ। सर्वसम्मतिमा आएका पर्वतमा राजु पौडेल १० बुँदे पक्षधर हुन्। लुम्बिनी प्रदेशको नवलपरासी पश्चिम, प्युठान र कपिलवस्तुमा चुनावबाट नेतृत्व आएको छ। प्युठान भने वामदेव गौतम निकट विराजराज बिष्ट निर्वाचित भए। अरू जिल्ला सर्वसम्मत नेतृत्वमा आएका छन्। कर्णालीको सुर्खेत र जाजरकोटमा निर्वाचन भएको छ भने दैलेखमा प्रतिनिधिभन्दा बढी मतपत्र भएपछि भएको निर्वाचन पनि स्थगित हुन पुगेको छ। कालीकोट भने निर्वाचन भइरहेको छ। सुदूरपश्चिमको चार जिल्लामा निर्वाचन भएको छ भने चार जिल्ला सर्वसम्मत नेतृत्व चयन भएको छ। अछाममा भएको निर्वाचन रावल पक्षधर प्रकाश शाहलाई हराउँदै चन्द्र बोहरा अध्यक्षमा निर्वाचित भएका छन्। त्यस्तै, कञ्चनपुरमा पूर्वमाओवादी पक्षका वीरबहादुर थापालाई हराउँदै सुरेन्द्र बिष्ट निर्वाचित भए। दुईबाट गैरभौगोलिक विशेष जिल्लाको परिणाम आएको छ। मजदुर विशेषमा जितेन्द्र श्रेष्ठ, पेसागत विशेषमा उमेश ढकाल नेतृत्वमा आएका छन्। लुम्बिनीको पश्चिम नवलपरासी, कपिलवस्तु र प्युठानमा निर्वाचनबाट नेतृत्व चयन भएको छ। बाँकी जिल्लामा सर्वसम्मत नेतृत्व चयन भएको छ।"
विदेशमा अलपत्र परेकाको उद्धार होस्,"देशमा रोजगारी र सामाजिक सुरक्षाको अभाव छ। बिदेसिनु नेपाली युवाहरूको रहर मात्र नभई, बाध्यता हो। विदेशी भूमिमा पसिना चुहाएर पनि स्वदेशी माटोका लागि युवाहरूको महत्वपूर्ण योगदान छ। अर्थात्, उनीहरूले पठाएको रेमिट्यान्स नै देशको प्रमुख आयस्रोत बनिरहेको छ। विदेशमा युवाले चुहाएको रगत र पसिनाबाट कमाएको पैसा स्वदेशमा आउँदा सरकारले गौरव महसुस गर्छ। तर, तिनै पसिना चुहाउनेहरू समस्यामा पर्दा भने बेखर जस्तै बन्छ। आफ्ना नागरिकले पैसा पठाउँदा रेमिट्यान्स यति आयो, उति आयो भन्दै तीन हात माथि उफ्रिन्छ। कसैलाई समस्या पर्दा भने सरकार औपचारिकताका पुलिन्दा अघि सार्छ, समस्याबाट पुच्छर लुकाएर भाग्ने कोसिस गर्छ। अर्थात, माछा भए भित्र हात, भ्यागुत्ता देखे बाहिर हात जस्तै व्यवहार गर्छ। पछिल्लो समय, बुटवलका दामोदर क्षेत्री साउदी अरबमा बन्दी जीवन जिउन बाध्य छन्। उनको समस्या त्यति ठूलो पनि छैन। सरकार वा मनकारी मनले २५ लाख रुपैयाँको जोहो गरिदिए मात्र उनको जीवन जोगिनेछ। साउदीबाट मुक्त भएर स्वदेश फर्किन पाउनेछन्। साउदीमा उनले चलाएको गाडी दुर्घटनामा पर्यो। कम्पनीले बदमासी गरेर क्षेत्रीबाटै गाडीको क्षतिपूर्ति भराउने निर्णय गर्यो। कम्पनीले बिमाबापतको २५ लाख असुल गर्ने षड्यन्त्र रच्यो। मासिक केही हजार का लागि साउदीमा ड्राइभरको जागिर खान गएका क्षेत्रीसँग यति ठुलो रकम तिर्ने आर्थिक हैसियत नै भएन। चार वर्ष जेल परे। नौ महिनाअघि साउदीको जेलबाट छुटे। फेरि, कुन दिन प्रहरीले थुन्ने हो, तनावमा छन्। सहयोगका लागि साउदीस्थित दूतावासदेखि विदेशमा रहेका नेपालीको हकहितमा काम गर्ने एनआरएनएसँग पनि गुहार मागिसके। आश्वासन पाएका छन्, कसैबाट सहयोग छैन। तै पनि उनको प्रयास जारी छ। क्षेत्रीजस्ता थुप्रै युवाहरू विदेशमा अलपत्र परेका थिए, पर्दैछन्। सरकारले स्वदेशमै रोजगारीका अवसर र आर्थिक रूपमा सुरक्षित भविष्यको निर्धारण नगरेसम्म क्षेत्रीजस्ता युवाहरू हरेक दिन विदेश गइरहनुपर्छ, रेमिट्यान्स पठाइरहनुपर्छ। स्वदेशी उत्पादन विदेश निर्यात गर्नुपर्ने सरकार युवा निर्यात गरिरहनेछ। साउदीलगायत खाडी क्षेत्रमा काम गर्न जाने युवाहरू अलपत्र र समस्यामा पर्नुको मुख्य कारण हो, सम्झौताअनुसारको काम र तलब नपाउनु। स्वदेशमा दलाल र म्यानपावर कम्पनीले एउटा काम भनेर विदेश पठाउँछन्, त्यहाँ पुगेपछि थोरै पैसामा अर्कै काममा लगाउने गर्छन्। मासिक चर्को ब्याजमा पैसा निकालेर विदेश गएका युवाहरू भनिएअनुसारको काम र पैसा नपाएपछि छट्पटिन बाध्य हुन्छन्। नेपाली युवाहरूको त्यस्तो बाध्यताको फाइदा उठाउन खोज्ने दलालको विदेशमा पनि कमी हुंँदैन। राम्रो सुविधा दिने र पछि स्वदेश फर्किन पनि सहयोग गर्ने भन्दै त्यस्ता युवाहरूलाई नयाँ कम्पनीमा काममा लैजाने गर्छन्। पुरानो कम्पनीमा छोडेर नयाँमा जाने बित्तिकै नेपाली युवाहरू अवैधानिक कामदारमा परिणत हुन्छन्। अनि, नयाँ कम्पनीले पनि त्यसको फाइदा उठाउने षड्यन्त्र रच्छ। उसले पनि ठग्न सुरु गर्छ। यस्तोमा जे जति गुनासो गरे पनि सरकारी संयन्त्रले सुन्दैन। जस्तोसुकै अन्याय सहेर बस्नुबाहेक नेपाली युवाहरू सामु अर्को विकल्प हुँदैन। त्यसैले सरकारले विदेशमा कामदार पठाउने म्यानपावर कम्पनीमाथि कडाइ गर्नैैपर्छ। सम्झौताअनुसारको काम र दाम दिन नसके सम्बन्धित म्यानपावर कम्पनी जिम्मेदवार र जवाफदेही बन्ने स्थिति सरकारले बनाउनै पर्छ। त्यसो गर्न सकियो भने मात्र पनि नेपाली युवाहरू विदेशमा अलपत्र पर्ने समस्या केही हदसम्म समाधान हुन सक्छ। विदेशमा रहेका नेपाली दूतावास पनि रमितेभन्दा अलपत्रमा पर्ने युवाहरूका समस्या समाधानका साधक बन्नुपर्छ। राज्यले वार्षिक करोडौं खर्च गरेर विदेशमा खोलेका दूतावास कसैलाई जागिर खुवाउन वा विदेश घुमाउनका लागि मात्र होइनन्।"
"स्वास्थ्यकर्मी आइसोलेसनमा, सेवा प्रवाहमा सकस","काठमाडौं : स्वास्थ्यकर्मी नै कोरोना संक्रमणको कारण दैनिक बिरामी पर्न थालेका छन्। जसकारण ठूला अस्पतालको सेवा प्रवाहमा समस्या देखिन थालेको छ। काठमाडौं, भक्तपुर र ललितपुरका कोरोना संक्रमित बिरामीको उपचार गराइरहेका अस्पतालहरूमा १ सय ५० भन्दा बढी स्वास्थ्यकर्मी संक्रमित भएका छन्। चिकित्सक, नर्स, प्रयोगशालाकर्मी र फार्मेसीमा कार्यरत ठूलो जनशक्ति संक्रमित हुँदा सेवा प्रवाहमा सकस भइरहेको छ। टिचिङ अस्पताल महाराजगन्जमा एक सातामा ६० भन्दा बढी स्वास्थ्यकर्मी संक्रमित भएका छन्। अस्पतालका कार्यकारी निर्देशक डा दिनेश काफ्लेका अनुसार स्वास्थ्यकर्मी संक्रमित हुँदा शल्यक्रिया लगायतका सेवा प्रवाहमा समस्या छ। डा काफ्लेले भने, बिरामीको परीक्षण गर्दा कोरोना पोजेटिभ देखियो। त्यसपछि स्वास्थ्यकर्र्मीको परीक्षण गर्दा उहाँहरूमा पनि संक्रमणको पुष्टि भयो। शिक्षण अस्पतालमा इन्टर्नसीप गरिरहेका एमबीबीएसका विद्यार्थी, रेसिडेन्सियल चिकित्सकलगायतका स्वास्थ्यकर्मी पनि संक्रमित भएका छन्। निजामती कर्मचारी अस्पतालमा चिकित्सक सहित ३० जनाभन्दा बढी स्वास्थ्यकर्मीमा कोरोना संक्रमण पुष्टि भएको छ। अस्पतालका कार्यकारी निर्देशक डा विधाननिधि पौडेलले चिकित्सक, नर्स र ल्याबमा कार्यरत स्वास्थ्यकर्मी संक्रमित हुँदा सर्वसाधारणको उपचारमा चुनौती थपिएको बताए। उनले भने, कोरोना संक्रमित बिरामीलाई गर्दै आएको सेवा प्रवाहलाई अब निरन्तर रूपमा चुस्त ढंगले कसरी गर्ने भन्ने चुनौती बढेको छ। पाटन स्वास्थ्य विज्ञान प्रतिष्ठानका निर्देशक डा रवि शाक्यका अनुसार चार दिनको अवधिमा चिकित्सकसहित २५ जना कोरोनाबाट संक्रमित भइसकेका छन्। डा शाक्यले भने, स्वास्थ्यकर्मीलाई संक्रमण हुन नदिने चुनौती थपिएको छ। वीर अस्पतालमा तीन दिनको अवधिमा १५ जना स्वास्थ्यकर्मीमा संक्रमण पुष्टि भएको छ। भक्तपुर अस्पतालकी मेडिकल सुपरिटेन्डेन्ट डा सुमित्रा गौतमका अनुसार, नर्स र ल्याबका काम गर्ने ७ जनामा संक्रमण पुष्टि भएको छ। संक्रमित स्वास्थ्यकर्मीको अवस्था सामान्य छ, गौतमले भनिन्, सबै जना होम आइसोलेसनमा बसिरहनुभएको छ। डा गौतमले स्वास्थ्यकर्मी संक्रमित हुने क्रम बढ्दै जाँदा अस्पतालको सेवा प्रवाहमा चुनौती थपिने बताइन्। संक्रमणको तीव्रताले अस्पतालमा चिकित्सक एवं स्वास्थ्यकर्मीको अभाव खड्किन सक्ने डा गौतमले बताइन्। टिचिङ हस्पिटलका कोभिड फोकल पर्सन डा निरज बमले कोभिडबाट स्वास्थ्यकर्मी संक्रमित हुने दर बढदै गए अस्पतालको सेवा प्रवाह नै कटौती गर्नुपर्ने हुनसक्ने बताए । सशस्त्र प्रहरी बल बलम्बुका डा प्रवीन नेपालका अनुसार पछिल्लो एक सातामा चारजना संक्रमित भएका छन्। डा नेपालले भने, अस्पतालमा खटिएका नर्सिङ र प्यारामेडिक्स गरी चारजनामा संक्रमण पुष्टि भएको छ। सबै जना आइसोलेसनमा बसिरहेका छन्। वीरेन्द्र अस्पताल छाउनीमा कार्यरत केही स्वास्थ्यकर्मीमा पनि संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा संगीता कौशल मिश्राले उपत्यकाका अस्पतालमा स्वास्थ्यकर्मी नै संक्रमित हुँदा चुनौती थपिएको बताइन्। सर्वसाधारणमा संक्रमणको बढ्दो दरसँगै स्वास्थ्यकर्मीहरू पनि संक्रमित भइरहेका छन्, डा मिश्राले भनिन्, स्वास्थ्य जनशक्ति संक्रमित हुँदा उपचारमा चुनौती थपिएकोे छ। पछिल्लो २४ घण्टामा मुलुकभर ३ हजार ५ सय ५३ जना कोरोनाका नयाँ संक्रमित थपिएका छन्। हाल सक्रिय संक्रमितको संख्या १४ हजार ३ सय ४० पुगेको स्वास्थ्य मन्त्रालयले जनाएको छ।"
चर्कियो महँगी,"काठमाडौं : बजारमा उपभोग्य वस्तुको मूल्य बढेको बढ्यै छ। अन्तर्राष्ट्रिय स्तरमै पेट्रोलियम पदार्थको मूल्य बढ्दा समग्रमा उपभोग्य वस्तु महंगो पर्न गएको हो। चालु आवमा मूल्यवृद्धि साढे ६ प्रतिशतको सीमामा राखिने भनिए पनि बढी दाबाब पर्न जाँदा ५ महिनामै ७११ प्रतिशत पुगेको छ। विशेष गरेर घ्यू तथा तेल, यातायात, दाल तथा गेडागुडी, शिक्षा र सुर्तीजन्य वस्तुको मूल्य अत्याधिक बढेको छ। सो वस्तुको मूल्य उच्च हुँदा समग्रमा चालु आर्थिक वर्षको मंसिरमा वार्षिक बिन्दुगत उपभोक्ता मूल्यवृद्धि (मुद्रास्फ्रिती) ७११ प्रतिशत पुगेको छ। राष्ट्र बैंकले बिहीबार सार्वजनिक गरेको तथ्यांकमा देशको वर्तमान आर्थिक तथा वित्तीय स्थितिले यस्तो देखाएको हो। जबकी गत आवको सोही अवधिमा २९३ प्रतिशत मात्र रहेको थियो। यसबीच खाद्य तथा पेय पदार्थ समूहको मुद्रास्फ्रिति ५६७ प्रतिशत र गैरखाद्य तथा सेवा समूहको मुद्रास्फ्रीति ८२५ प्रतिशत मूल्यवृद्धि रहेको छ। घ्यू तथा तेलको मूल्य अत्याधिक बढेको छ। अर्थात यसको मूल्य गत वर्षको तुलनामा २८५२ प्रतिशतले वृद्धि भएको छ। यसैगरी यातायातको १६२५ प्रतिशत, दाल तथा गेडागुडी ११७९ प्रतिशत, शिक्षामा ११७८ प्रतिशत र सुर्तीजन्य वस्तुको ११७४ प्रतिशत मूल्य बढेको छ। तथ्यांक अनुसार क्षेत्रगत हिसाबमा सबैभन्दा बढी महंगीको भार भने तराई क्षेत्रमा परेको देखिन्छ। काठमाडौं उपत्यकामा मूल्यवृद्धि ५९१ प्रतिशत हुँदा तराईमा ७५२ प्रतिशत पुगेको छ। यस्तै, पहाडमा ६९५ प्रतिशत र हिमालमा ४९१ प्रतिशत मुद्रास्फ्रीति रहेको छ। यद्यपि, नेपालको मूल्यवृद्धि छिमेकी मुलुक भारतकोभन्दा पनि बढी रहेको छ। सन् २०२१ डिसेम्बरमा भारतमा ५५९ प्रतिशतले मूल्य बढेको छ। राष्ट्र बैंकका प्रवक्ता डा गुणाकर भट्ट सरकारले वार्षिक औसत साढे ६ प्रतिशतको सीमा हो तर अहिले मूल्यवृद्धिमा चाप पर्न गएको स्विकार गर्छन्। मूल्यवृद्धिमा दबाब परेको छ। विशेष गरेर ढुवानीको मूल्य बढ्यो, शैक्षिक क्षेत्रको शुल्क पनि धेरै भयो, साथै गेडागुडी, घीउ तथा तेलको मूल्य उच्च हुँदा समग्रमा महंगी बढेको देखिन्छ, डा भट्टले भने। आयात बढ्दा व्यापार घाटा उच्चप्रत्येक महिना बजारमा विलासी बस्तु तथा सेवाका सामानको अत्याधिक खपत हुन थालेको छ। जसले आयात वृद्धि उच्च छ। यद्यपि अहिले केन्द्रीय बैंकले केही विलासी वस्तु आयातमा भने कडाइ गरेको छ। तर पनि चालु आवकोे पाँच महिनामा कुल वस्तु आयात ५९५ प्रतिशतले वृद्धि भई रू८३८ अर्ब ४१ करोड पुगेको छ। जबकी गतवर्ष सोही अवधिमा यस्तो आयात ९६ प्रतिशतले घटेको थियो। यस अवधिमा पेट्रोलियम पदार्थ, कच्चा पाम तेल, औषधि, यातायातका साधन तथा पार्टपुजा, कच्चा सोयाविन तेललगायतका वस्तुको आयात बढेको छ भने सिमेन्ट, दाल, मोलासिस सुगर, कीटनाशक, सुर्तीलगायतको आयात घटेको केन्द्रीय बैंकको भनाइ छ। यसैगरी कुल वस्तु निर्यात १०५६ प्रतिशतले वृद्धि भई रू१ खर्ब २ अर्ब ९२ करोड पुगेको छ। गत वर्षको सोही अवधिमा यस्तो निर्यात ५१ प्रतिशतले वृद्धि भएको थियो। निर्यात जति बढे पनि आयातको तुलनामा धेरै कम छ। यसरी स्वदेशी वस्तु निर्यातको तुलनामा आयातीत वस्तु अधिक हुँदा व्यापार घाटा बढेको छ। कुल वस्तु व्यापार घाटा ५४७ प्रतिशतले वृद्धि भई रू७ खर्ब ३५ अर्ब ४९ करोड पुगेको छ। जबकी गत वर्षको सोही अवधिमा यस्तो घाटा १०९ प्रतिशतले घटेको थियो। विप्रेषणमा ६८ प्रतिशतले कमीपछिल्ला महिनामा विप्रेषण बढ्ने अपेक्षा गरिए पनि झन घट्दै गएको छ। मंसीरसम्ममा विप्रेषण आप्रवाह ६८ प्रतिशतले कमी आई रू३ खर्ब ८८ अर्ब ५८ करोड कायम भएको छ। गत वर्षको सोही अवधिमा विप्रेषण आप्रवाह ११ प्रतिशतले बढेको थियो। अमेरिकी डलरमा विप्रेषण आप्रवाह ७३ प्रतिशतले कमी आई ३ अर्ब २६ करोड पुगेको छ। शोधनान्तर निरन्तर घाटामामुलुक भित्रिनेभन्दा बाहिरिने विदेशी मुद्रा बढी हुँदा शोधनान्तर निरन्तर घाटामा गएको छ। विदेशी मुद्राको मुख्य स्रोत विप्रेषण घट्दा र आयात अत्याधिक बढेकोले शोधनान्तर घाटामा पुगेको हो। शोधनान्तर स्थिति रू१ खर्ब ९५ अर्ब १ करोडले घाटामा रहेको छ। जबकी गत वर्षको सोही अवधिमा शोधनान्तर स्थिति रू१ खर्ब ६ अर्ब ४८ करोडले बचतमा रहेको थियो। विदेशी विनिमय सञ्चिति ६८ महिनाको वस्तुसेवा आयात धान्न पुग्ने मुलुकसँग रहेको विदेशी विनिमय सञ्चिति ७५ महिनाको वस्तु आयात र ६८ महिनाको वस्तु तथा सेवा आयात धान्न पर्याप्त रहने देखिन्छ। गत असारको तुलनामा कुल विदेशी विनिमय सञ्चिति १३२ प्रतिशतले कमी आएको छ। जसले २०७८ मंसिर मसान्तमा रू१२ खर्ब १४ अर्ब ३ करोड मात्रै कायम भएको छ। अमेरिकी डलरमा यस्तो सञ्चिति १० अर्ब ३ करोड कायम भएको छ।"
द्वन्द्वले दिएको घाउ चर्किरहन्छ,"गुलरिया : बर्दिया ठाकुरबाबा नगरपालिका८ की जयन्ती शाहीलाई श्रीमान् बेपत्ता हुनुको पीडा छ नै। समाजमा गरिने व्यवहारले मन चिराचिरा हुन्छ। आँखा नरसाएको समय हुँदैन। २० वर्षअघि द्वन्द्वकालीन अवस्थामा श्रीमान् बेपत्ता पारिएपछि दुःखका दिन सुरु भए। ०५८ सालमा राज्यपक्षबाट श्रीमान् हुकुमबहादुर शाहीलाई बेपत्ता पारियो। अझै घरमा फिरेनन्। परिवार पाल्ने एक मात्र सहारा जिउँदा छन् वा मृत छन् थाहा छैन, गहभरि आँसु पार्दै जयन्ती भन्छिन्, बेसहारा बनेर सन्तानका लागि बाँचेकी छु। श्रीमान् नहुँदा गाउँघरमा समेत हेला गरेको महसुस उनलाई छ। भक्कानिँदै भन्छिन्, गाउँघरमा हुने शुभकामहरूमा श्रीमान् नभएकी महिला भनेर विभेद गर्छन्। अब त श्रीमान् फर्किनु हुन्न जस्तो लाग्छ। सरकार अब त श्रीमान्को किरिया गर्न पाम्। सरकारले वास्तविकता सार्वजनिक गरिदिए केही भए पनि सहजता महसुस हुने आशा उनलाई छ। श्रीमान्को किरिया नगरेर नै सपनासमेत नराम्रो देख्ने गरेको सुनाउँदै भन्छिन्, म मानसिक रूपमा पनि दह्रो बन्न सकेको छैन। दुई छोरी र एक छोराको रेखदेखमा कठिनाइ भोगेकी उनले परिवारलाई उचित शिक्षा दिन सकिनन्। यसकै कारण छोराछोरी बेरोजगार बन्नुपरेको शाही बताउँछिन्। सरकारले राहत वा सहयोग स्वरूप १० लाख दियो। तर, सोही रकमले परिवारमा थप झगडासमेत सिर्जना गरेको उनी बताउँछिन्। ०५९ सालमा राज्यपक्षबाटै श्रीमान् लिखाराम थारु बेपत्ता पारिएपछि बेसहारा बनेकी गुलरिया नगरपालिका१२ की बेलरानी थारुको पनि पीडा कम छैन। सरकारले पीडितलाई दिएको १० लाख रूपैयाँले उनको परिवारमा पनि झगडाको बीउ बन्यो। पैसा आयो जेठाजुहरूले अंशबन्डा गर्नुपर्छ भनेपछि परिवारमा झगडा मच्चियो। श्रीमान्को मृत्यु दर्ता नहुँदा परिवारबाट पाउनु पर्ने अंश पनि पाएकी छैन। अब त श्रीमान्को किरिया गर्न पाए पनि हुन्थ्यो, उनले पीडा सुनाइन्। ठाकुरबाबा नगरपालिका४ की पानु थारु पनि राज्यपक्षबाट बेपत्ता पारिएका श्रीमान् धामु चौधरीलाई कुरेर बसेकी छिन्। कागजात नबन्दा अंशबन्डा रोकेको छ। परिचयपत्र पाए पनि त्यसको आधारमा काम बन्दैन। छोराछोरी पढाउन सकिन, पीडा पोख्छिन्। सरकारले मर्दो वा जिउँदो घोषणा गरी काजकिरिया गर्न दिए आफूहरूलाई धेरै सहज हुन्थ्यो। द्वन्द्वपीडितको समस्या समाधान गर्न ढिला भएको गुनासो उनीहरूको छ। द्वन्द्वपीडित समिति बर्दियाका अध्यक्ष भागिराम थारु बर्दियामा देशैभरिभन्दा बढी बेपत्ता रहेको बताउँछन्। उनका अनुसार साढे दुई सयभन्दा बढी जिल्लाबाट बेपत्ता पारिएको सरकारी तथ्यांक छ। इन्सेक लुम्बिनी प्रदेश नेपालगन्जले बेपत्ता परिवारका समस्या उजागर गर्न सहजीकरण गरेको छ। बर्दियामा पीडितहरूलाई परिचयपत्र दिने काम हुनु राम्रो कुरा हो। तर, उनीहरू धेरै कानुनी अड्चनकाबीच दिन गुजार्न बाध्य छन्। आयोगलाई समस्यै समस्यासमयावधि सकिन एक महिना बाँकी रहँदा बेपत्ता परिवारका व्यक्तिको छानबिन आयोगलाई उपलब्धि हाँसिल गर्न हम्मेहम्मे परेको छ। सरकार, आयोग, राजनीतिक दल, पीडितलगायत अन्य सरोकारवालाहरूबीच साझा संकल्पसहितको दृष्टिकोण र रोडम्याप नहुँदा आयोग गतिहिन बन्दै गइरहेको छ। पीडितहरूले न्यायको भिख मागिरहँदासमेत द्वन्द्वकालीन समस्या समाधानतर्फ नपुर्याइँदा सम्बन्धित निकाय कानमा तेल हालेर बसेको आरोप सर्वत्र छ। सम्बन्धित पक्षहरूले साझा चिन्तन नगर्दासम्म आयोगले ठोस काम गर्न सक्दैन, बेपत्ता व्यक्तिको छानबिन आयोग नेपालका सदस्य एवं प्रवक्ता डाक्टर गंगाधर अधिकारीले भने। उनले थपे, आयोगमा धेरै समस्या छन्। ऐनका केही दफा सर्वोच्चले खारेज गरिदिएको छ। सरोकारवालाहरू संशोधनको मागसहितको अडानमा छन्। ऐन संशोधन भएको छैन। ०७६ माघ ९ गते बनेको समितिलाई धेरै काम गर्न चुनौती छ। असार मसान्तमा समयावधि सिद्धिन्छ। कोभिडका कारण पनि काम गर्न नसकेको अवस्था छ। आयोगमा कर्मचारी अभाव छ। ५ जना आयुक्त र २० जना कर्मचारीले पीडित र पीडकको पहिचान गर्न अपुग जनशक्ति छ। कर्मचारीले टेन टु फोरको मानसिकता हटाउनुपर्छ। अनि मात्रै काम हुन्छ। हामीसँग थुप्रै काम छन्। संक्रमणकालीन न्यायको बुझाई र समाधानको दृष्टिकोणमा पनि समस्या छ।, प्रवक्ता अधिकारी भन्छन्, राज्यले आयोगलाई यथेष्ट साधन स्रोत दिन सकेको छैन। पीडक पहिचान गर्दा राज्य संयन्त्रले सहजीकरण गर्नुपर्छ। समस्या समाधान गर्न त्यति सजिलो छैन। अलमलमा उत्खननको कामआयोगले अझै उजुरी लिने काम टुंग्याउन सकेको छैन। पुस मसान्तसम्म मात्रै उजुरी दिने म्याद तोकिएको छ। अहिलेसम्म पीडित र पीडकको अनुसन्धानमार्फत पहिचान गरी वास्तविक पीडितहरूलाई परिचयपत्र वितरण गर्ने कार्यलाई निरन्तरता दिइएको छ। बेपत्ता पारिएका व्यक्तिको छानबिन आयोगमा ३ हजार २ सय ३२ वटा उजुरी दर्ता भएको प्रवक्ता अधिकारी बताउँछन्। आयोगले ११ महिनाअघि बर्दियाबाट थालनी गरेको परिचयपत्र वितरण कार्यअन्तर्गत ८ सय परिवारका २५ सय जनाभन्दा बढीले परिचयपत्र प्राप्त गरेका छन्। सबैभन्दा बढी बेपत्ता भएका बर्दियामा १ सय ७७ घरपरिवारका ८ सयभन्दा बढीले परिचयपत्र पाएका छन्। बर्दियामा २ सय ५५ जना बेपत्ताको उजुरी दर्ता भएको छ। आयोगले देशैभरमा सबैभन्दा बढी द्वन्द्व प्रताडित जिल्लाका रूपमा केन्द्रित गर्दै बर्दियामा परिचयपत्र वितरणको कामलाई तीव्रता दिएको आयोजकको भनाइ छ। सवुत, उत्खनन, डीएनए परीक्षणको कामका कारण समय लागेको आयोगको तर्क छ।"
चर्कियो महँगी,"काठमाडौं : बजारमा उपभोग्य वस्तुको मूल्य बढेको बढ्यै छ। अन्तर्राष्ट्रिय स्तरमै पेट्रोलियम पदार्थको मूल्य बढ्दा समग्रमा उपभोग्य वस्तु महंगो पर्न गएको हो। चालु आवमा मूल्यवृद्धि साढे ६ प्रतिशतको सीमामा राखिने भनिए पनि बढी दाबाब पर्न जाँदा ५ महिनामै ७११ प्रतिशत पुगेको छ। विशेष गरेर घ्यू तथा तेल, यातायात, दाल तथा गेडागुडी, शिक्षा र सुर्तीजन्य वस्तुको मूल्य अत्याधिक बढेको छ। सो वस्तुको मूल्य उच्च हुँदा समग्रमा चालु आर्थिक वर्षको मंसिरमा वार्षिक बिन्दुगत उपभोक्ता मूल्यवृद्धि (मुद्रास्फ्रिती) ७११ प्रतिशत पुगेको छ। राष्ट्र बैंकले बिहीबार सार्वजनिक गरेको तथ्यांकमा देशको वर्तमान आर्थिक तथा वित्तीय स्थितिले यस्तो देखाएको हो। जबकी गत आवको सोही अवधिमा २९३ प्रतिशत मात्र रहेको थियो। यसबीच खाद्य तथा पेय पदार्थ समूहको मुद्रास्फ्रिति ५६७ प्रतिशत र गैरखाद्य तथा सेवा समूहको मुद्रास्फ्रीति ८२५ प्रतिशत मूल्यवृद्धि रहेको छ। घ्यू तथा तेलको मूल्य अत्याधिक बढेको छ। अर्थात यसको मूल्य गत वर्षको तुलनामा २८५२ प्रतिशतले वृद्धि भएको छ। यसैगरी यातायातको १६२५ प्रतिशत, दाल तथा गेडागुडी ११७९ प्रतिशत, शिक्षामा ११७८ प्रतिशत र सुर्तीजन्य वस्तुको ११७४ प्रतिशत मूल्य बढेको छ। तथ्यांक अनुसार क्षेत्रगत हिसाबमा सबैभन्दा बढी महंगीको भार भने तराई क्षेत्रमा परेको देखिन्छ। काठमाडौं उपत्यकामा मूल्यवृद्धि ५९१ प्रतिशत हुँदा तराईमा ७५२ प्रतिशत पुगेको छ। यस्तै, पहाडमा ६९५ प्रतिशत र हिमालमा ४९१ प्रतिशत मुद्रास्फ्रीति रहेको छ। यद्यपि, नेपालको मूल्यवृद्धि छिमेकी मुलुक भारतकोभन्दा पनि बढी रहेको छ। सन् २०२१ डिसेम्बरमा भारतमा ५५९ प्रतिशतले मूल्य बढेको छ। राष्ट्र बैंकका प्रवक्ता डा गुणाकर भट्ट सरकारले वार्षिक औसत साढे ६ प्रतिशतको सीमा हो तर अहिले मूल्यवृद्धिमा चाप पर्न गएको स्विकार गर्छन्। मूल्यवृद्धिमा दबाब परेको छ। विशेष गरेर ढुवानीको मूल्य बढ्यो, शैक्षिक क्षेत्रको शुल्क पनि धेरै भयो, साथै गेडागुडी, घीउ तथा तेलको मूल्य उच्च हुँदा समग्रमा महंगी बढेको देखिन्छ, डा भट्टले भने। आयात बढ्दा व्यापार घाटा उच्चप्रत्येक महिना बजारमा विलासी बस्तु तथा सेवाका सामानको अत्याधिक खपत हुन थालेको छ। जसले आयात वृद्धि उच्च छ। यद्यपि अहिले केन्द्रीय बैंकले केही विलासी वस्तु आयातमा भने कडाइ गरेको छ। तर पनि चालु आवकोे पाँच महिनामा कुल वस्तु आयात ५९५ प्रतिशतले वृद्धि भई रू८३८ अर्ब ४१ करोड पुगेको छ। जबकी गतवर्ष सोही अवधिमा यस्तो आयात ९६ प्रतिशतले घटेको थियो। यस अवधिमा पेट्रोलियम पदार्थ, कच्चा पाम तेल, औषधि, यातायातका साधन तथा पार्टपुजा, कच्चा सोयाविन तेललगायतका वस्तुको आयात बढेको छ भने सिमेन्ट, दाल, मोलासिस सुगर, कीटनाशक, सुर्तीलगायतको आयात घटेको केन्द्रीय बैंकको भनाइ छ। यसैगरी कुल वस्तु निर्यात १०५६ प्रतिशतले वृद्धि भई रू१ खर्ब २ अर्ब ९२ करोड पुगेको छ। गत वर्षको सोही अवधिमा यस्तो निर्यात ५१ प्रतिशतले वृद्धि भएको थियो। निर्यात जति बढे पनि आयातको तुलनामा धेरै कम छ। यसरी स्वदेशी वस्तु निर्यातको तुलनामा आयातीत वस्तु अधिक हुँदा व्यापार घाटा बढेको छ। कुल वस्तु व्यापार घाटा ५४७ प्रतिशतले वृद्धि भई रू७ खर्ब ३५ अर्ब ४९ करोड पुगेको छ। जबकी गत वर्षको सोही अवधिमा यस्तो घाटा १०९ प्रतिशतले घटेको थियो। विप्रेषणमा ६८ प्रतिशतले कमीपछिल्ला महिनामा विप्रेषण बढ्ने अपेक्षा गरिए पनि झन घट्दै गएको छ। मंसीरसम्ममा विप्रेषण आप्रवाह ६८ प्रतिशतले कमी आई रू३ खर्ब ८८ अर्ब ५८ करोड कायम भएको छ। गत वर्षको सोही अवधिमा विप्रेषण आप्रवाह ११ प्रतिशतले बढेको थियो। अमेरिकी डलरमा विप्रेषण आप्रवाह ७३ प्रतिशतले कमी आई ३ अर्ब २६ करोड पुगेको छ। शोधनान्तर निरन्तर घाटामामुलुक भित्रिनेभन्दा बाहिरिने विदेशी मुद्रा बढी हुँदा शोधनान्तर निरन्तर घाटामा गएको छ। विदेशी मुद्राको मुख्य स्रोत विप्रेषण घट्दा र आयात अत्याधिक बढेकोले शोधनान्तर घाटामा पुगेको हो। शोधनान्तर स्थिति रू१ खर्ब ९५ अर्ब १ करोडले घाटामा रहेको छ। जबकी गत वर्षको सोही अवधिमा शोधनान्तर स्थिति रू१ खर्ब ६ अर्ब ४८ करोडले बचतमा रहेको थियो। विदेशी विनिमय सञ्चिति ६८ महिनाको वस्तुसेवा आयात धान्न पुग्ने मुलुकसँग रहेको विदेशी विनिमय सञ्चिति ७५ महिनाको वस्तु आयात र ६८ महिनाको वस्तु तथा सेवा आयात धान्न पर्याप्त रहने देखिन्छ। गत असारको तुलनामा कुल विदेशी विनिमय सञ्चिति १३२ प्रतिशतले कमी आएको छ। जसले २०७८ मंसिर मसान्तमा रू१२ खर्ब १४ अर्ब ३ करोड मात्रै कायम भएको छ। अमेरिकी डलरमा यस्तो सञ्चिति १० अर्ब ३ करोड कायम भएको छ।"
"स्वास्थ्यकर्मी आइसोलेसनमा, सेवा प्रवाहमा सकस","काठमाडौं : स्वास्थ्यकर्मी नै कोरोना संक्रमणको कारण दैनिक बिरामी पर्न थालेका छन्। जसकारण ठूला अस्पतालको सेवा प्रवाहमा समस्या देखिन थालेको छ। काठमाडौं, भक्तपुर र ललितपुरका कोरोना संक्रमित बिरामीको उपचार गराइरहेका अस्पतालहरूमा १ सय ५० भन्दा बढी स्वास्थ्यकर्मी संक्रमित भएका छन्। चिकित्सक, नर्स, प्रयोगशालाकर्मी र फार्मेसीमा कार्यरत ठूलो जनशक्ति संक्रमित हुँदा सेवा प्रवाहमा सकस भइरहेको छ। टिचिङ अस्पताल महाराजगन्जमा एक सातामा ६० भन्दा बढी स्वास्थ्यकर्मी संक्रमित भएका छन्। अस्पतालका कार्यकारी निर्देशक डा दिनेश काफ्लेका अनुसार स्वास्थ्यकर्मी संक्रमित हुँदा शल्यक्रिया लगायतका सेवा प्रवाहमा समस्या छ। डा काफ्लेले भने, बिरामीको परीक्षण गर्दा कोरोना पोजेटिभ देखियो। त्यसपछि स्वास्थ्यकर्र्मीको परीक्षण गर्दा उहाँहरूमा पनि संक्रमणको पुष्टि भयो। शिक्षण अस्पतालमा इन्टर्नसीप गरिरहेका एमबीबीएसका विद्यार्थी, रेसिडेन्सियल चिकित्सकलगायतका स्वास्थ्यकर्मी पनि संक्रमित भएका छन्। निजामती कर्मचारी अस्पतालमा चिकित्सक सहित ३० जनाभन्दा बढी स्वास्थ्यकर्मीमा कोरोना संक्रमण पुष्टि भएको छ। अस्पतालका कार्यकारी निर्देशक डा विधाननिधि पौडेलले चिकित्सक, नर्स र ल्याबमा कार्यरत स्वास्थ्यकर्मी संक्रमित हुँदा सर्वसाधारणको उपचारमा चुनौती थपिएको बताए। उनले भने, कोरोना संक्रमित बिरामीलाई गर्दै आएको सेवा प्रवाहलाई अब निरन्तर रूपमा चुस्त ढंगले कसरी गर्ने भन्ने चुनौती बढेको छ। पाटन स्वास्थ्य विज्ञान प्रतिष्ठानका निर्देशक डा रवि शाक्यका अनुसार चार दिनको अवधिमा चिकित्सकसहित २५ जना कोरोनाबाट संक्रमित भइसकेका छन्। डा शाक्यले भने, स्वास्थ्यकर्मीलाई संक्रमण हुन नदिने चुनौती थपिएको छ। वीर अस्पतालमा तीन दिनको अवधिमा १५ जना स्वास्थ्यकर्मीमा संक्रमण पुष्टि भएको छ। भक्तपुर अस्पतालकी मेडिकल सुपरिटेन्डेन्ट डा सुमित्रा गौतमका अनुसार, नर्स र ल्याबका काम गर्ने ७ जनामा संक्रमण पुष्टि भएको छ। संक्रमित स्वास्थ्यकर्मीको अवस्था सामान्य छ, गौतमले भनिन्, सबै जना होम आइसोलेसनमा बसिरहनुभएको छ। डा गौतमले स्वास्थ्यकर्मी संक्रमित हुने क्रम बढ्दै जाँदा अस्पतालको सेवा प्रवाहमा चुनौती थपिने बताइन्। संक्रमणको तीव्रताले अस्पतालमा चिकित्सक एवं स्वास्थ्यकर्मीको अभाव खड्किन सक्ने डा गौतमले बताइन्। टिचिङ हस्पिटलका कोभिड फोकल पर्सन डा निरज बमले कोभिडबाट स्वास्थ्यकर्मी संक्रमित हुने दर बढदै गए अस्पतालको सेवा प्रवाह नै कटौती गर्नुपर्ने हुनसक्ने बताए । सशस्त्र प्रहरी बल बलम्बुका डा प्रवीन नेपालका अनुसार पछिल्लो एक सातामा चारजना संक्रमित भएका छन्। डा नेपालले भने, अस्पतालमा खटिएका नर्सिङ र प्यारामेडिक्स गरी चारजनामा संक्रमण पुष्टि भएको छ। सबै जना आइसोलेसनमा बसिरहेका छन्। वीरेन्द्र अस्पताल छाउनीमा कार्यरत केही स्वास्थ्यकर्मीमा पनि संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा संगीता कौशल मिश्राले उपत्यकाका अस्पतालमा स्वास्थ्यकर्मी नै संक्रमित हुँदा चुनौती थपिएको बताइन्। सर्वसाधारणमा संक्रमणको बढ्दो दरसँगै स्वास्थ्यकर्मीहरू पनि संक्रमित भइरहेका छन्, डा मिश्राले भनिन्, स्वास्थ्य जनशक्ति संक्रमित हुँदा उपचारमा चुनौती थपिएकोे छ। पछिल्लो २४ घण्टामा मुलुकभर ३ हजार ५ सय ५३ जना कोरोनाका नयाँ संक्रमित थपिएका छन्। हाल सक्रिय संक्रमितको संख्या १४ हजार ३ सय ४० पुगेको स्वास्थ्य मन्त्रालयले जनाएको छ।"
अन्नपूर्ण पोस्ट् कर्पोरेट ब्याडमिन्टनको आठौं संस्करण सुरु,"काठमाडौं : अन्नपूर्ण पोस्ट् कर्पोरेट ब्याडमिन्टनको आठौं संस्करण बिहीबारबाट सुरु भएको छ। लगनखेलस्थित सैनिक शारीरिक तालिम तथा खेलकुद केन्द्रमा विशेष समारोहकाबीच नेपाल प्रहरीका महानिरीक्षक शैलेश थापा क्षत्री र सशस्त्र प्रहरी बलका महानिरीक्षक शैलेन्द्र खनालले संयुक्त रुपमा प्रतियोगिताको उद्घाटन गरे। नेपाल प्रहरीका महानिरीक्षक थापाले सफलताको शुभकामना दिँदै नेपालमा ब्याडमिन्टन खेलको विकासमा प्रतियोगिताले महत्वपूर्ण भूमिका खेल्ने बताए। यसैगरी सशस्त्र प्रहरी बलका महानिरीक्षक शैलेन्द्र खनालले कर्पोरेट हाउसका खेलाडीका कौशलता र सिर्जनशीलतालाई उजागर गर्न प्रतियोगिता सफल हुने विश्वास व्यक्त गरे। नेपाल ब्याडमिन्टन संघका अध्यक्ष रामजीबहादुर श्रेष्ठले अन्नपूर्ण मिटिया नेटवर्कले नेपालको ब्याडमिन्टन विकासमा ठूलो योगदान पुर्याएको बताए। प्रभु बैंकका प्रमुख कार्यकारी अधिकृत (सीईओ) अशोक शेरचनले गर्विलो इतिहास बोकेको कार्यक्रममा साझेदारी गर्न पाउँदा खुसी लागेको बताए। अन्नपूर्ण मिडिया नेटवर्कका अध्यक्ष क्याप्टेन रामेश्वर थापाको अध्यक्षतामा भएको उद्घाटन समारोहमा अन्नपूर्ण मिडिया नेटवर्कका चिफ मार्केटिङ अफिसर प्रनिल अर्यालले स्वागत मन्तब्य राखेका थिए। उनले स्वस्थ जीवनका लागि ब्याडमिन्टन महत्वपूर्ण खेल भएको औंल्याउँदै आगामी दुई वर्षसम्म वातावरण संरक्षणमा टेवा पुर्याउने उद्देश्यले दिगोपनका लागि एकता नाराका साथ अभियान सञ्चालन गरिने बताए। उद्घाटन समारोहमा अन्नपूर्ण मिडिया नेटवर्कका डाइरेक्टर सचन थापा, जुनियर विश्व वरीयतामा शीर्ष स्थानका खेलाडी प्रिन्स दाहाललगायतको उपस्थिति रहेको थियो। अन्नपूर्ण पोस्ट् डटकमका समाचार प्रमुख शम्भु कट्टेलले कार्यक्रममा सहभागीलाई धन्यवाद ज्ञापन गरेका थिए । कार्यक्रममा दीया शाक्यले भैरव नृत्य प्रस्तुत गरेकी थिइन्। उनको आकर्षक नृत्यले उपस्थित सबैलाई मन्त्रमुग्ध पारेको थियो। अध्यक्ष क्याप्टेन थापाले विशिष्ट अतिथि र अतिथिहरूलाई मायाको चिनो प्रदान गरेका थिए। प्रतियोगितालाई प्रभु बैंक, एनसेल, यामाह फ्यासिनो, महालक्ष्मी पेन्ट्स, एभरेष्ट बैंक, रियल जुस, योनेक्स, शिखर इन्सुरेन्स, म्याजिक ह्यान्डवास, गोदरेज, अल्का हस्पिटल, यमयम क्याफे र काठमाडौं जिल्ला ब्याडमिन्टन संघले सहयोग गरेका छन्। प्रतियोगितामा करिब दुई दर्जन कर्पोरेट हाउसका एक सय ५७ जना खेलाडीले माघ १ गतेसम्म प्रतिस्पर्धा गर्ने छन्। प्रतियोगितामा कर्पोरेटतर्फ मेन्स सिंगल, वुमन्स सिंगल र मेन्स डबल्समा प्रतिस्पर्धा हुनेछ। यस पटक विशेष विधातर्फ बैंक तथा इन्सुरेन्स, अटोमोबाइल्स र कन्ट्रक्सन थपिएको छ। विशेष विधातर्फ मेन्स सिंगलको प्रतिस्पर्धा मात्रै हुनेछ। यसैगरी आमन्त्रित विधातर्फ संस्थाका अध्यक्ष, प्रमुख कार्यकारी अधिकृत र बोर्ड अफ डाइरेक्टर्सहरूको मेन्स सिंगल्सको मैत्रीपूर्ण प्रतिस्पर्धा पनि आयोजना हुनेछ। प्रतियोगितामा पहिलो, दोस्रो र तेस्रो स्थान हात पार्ने खेलाडीलाई सुनको मेडल प्रदान गरिने छ। प्रतियोगितामा कोभिड१९ को सम्पूर्ण मापदण्ड पूरा गरिएको छ। कोभिड१९ को सम्पूर्ण गाइडलाइन्सलाई पूर्ण रुपमा पालना गरेर प्रतियोगिता सञ्चालन गरिएको छ। कभर्डहलमा प्रवेश गर्दा माक्स र खोप कार्डलाई अनिवार्य गरिएको छ।"
"मासिए हिटी, सुके मूल","काठमाडौं : रानीपोखरी र जमलको आरसिटी क्लब अगाडि मल्लकालमा बनेको एउटा हिटी छ। त्यसलाई झंगछकु भनेर चिनिन्छ। व्यापारको सिलसिलामा ल्हसा तथा तिब्बततिरबाट आउने मान्छेहरू त्यसै धारामा नुहाइधुवाई गर्नुपर्ने नियम थियो। यहाँ नुहाएपछि मात्रै असन छिर्न पाउँथे। यहाँ नुहाएपछि अन्नपूर्ण देवता (इटाचपा) भएको ठाउँमा १४ दिन क्वारेन्टाइन बस्नुपर्ने बाध्यकारी नियम थियो। अनि मात्रै यात्रुहरू यताउता गर्न पाउँथे। हाल उक्त हिटी पुरिइसकेको छ। सम्पदा संरक्षण महाअभियानमा लागेका यादवलाल कायस्थ भन्छन्, त्यो नियम किन थियो ? अहिलेको भाइरसका संक्रमण र बनेका नियमले हिटीको महत्व दर्शाउँछ। दरबार मार्गको महेन्द्रको सालिक अगाडि सोह्राहिटी (तीनधारा) पनि पुरिए। उत्खनन् गर्दै जाँदा त्यहाँ कलात्मक संरचना भेटिएको कायस्थ दाबी गर्छन्। उक्त ठाउँमा बैंक बनाउन लागिएको थियो। तर, कायस्थलगायत अभियन्ताहरूले दुई वर्षसम्म विभिन्न निकाय पुगेर बैंक बनाउन नदिने पहल गरेका थिए। त्यसपछि पुरातत्व विभागले २० लाख रुपैयाँ बजेट छुट्यायो। ठेकेदार खटायो र पुरातात्विक महत्वभन्दा बेग्लै संरचना बन्यो। सम्पदा जीवन्त राख्नलाई राज्यसँग भिजन भएन। ढुंगाको संरचना मात्रै देख्यो। त्यसको अर्थ बुझाउन सकेन। हिटी बनाउनेलाई प्रोत्साहन गरेन। सम्बन्धित विषयमा ज्ञान भएकालाई नियुक्ति किन दिँदैन ? यादवलाल कायस्थ, सम्पदा संरक्षण महाअभियान्ता पानी किन्ने तर ढुंगेधारालाई हेला गर्ने प्रवृत्ति छ। हाम्रो जीवनशैलीमा व्यापक परिवर्तन आएको छ। आकाशबाट आएको पानी जमिनमा रिचार्ज हुने अवस्था छैन। सौभाग्य प्रधानाङ्ग, निमित्त महानिर्देशक, राष्ट्रिय अभिलेखालय कायस्थ भन्छन्, रानीपोखरीको चारै सुरमा चार प्रकारकै हिटी छन्। एउटा विद्युत् प्राधिकरणको वरिपरि पुरिएको अवस्थामा छ। त्यस्तै भोटाहिटीको अन्डर ग्राउन्ड बाटो (सबवे) मुनि सातवटा हिटी भेटिएको थियो। तीनवटा धारा छाउनी संग्रहालयमा राखिएको छ। अन्य उत्खनन हुनै बाँकी छन्। काठमाडौं उपत्यका खानेपानी बोर्डले सन् २०२० मा हिटीहरूका बारेमा अध्ययन प्रतिवेदन सार्वजनिक गरेको थियो। बोर्डमा कार्यरत हाइड्रोजियोलोजिस्ट अनुज खनालका अनुसार अहिलेसम्म उपलब्ध भएका नामका आधारमा खोजबिन गरी तथ्यांक निकालिएको हो। बोर्डले जम्मा ५ सय ७३ वटा हिटीका नाम फेला पारेको थियो। त्यसैलाई आधार मानेर फिल्डमा खोज्न थालिएको थियो। ४ सय ७९ वटा फिल्डमा भेटिए। ५२ वटा यहाँयहाँ थिए भनेर ठाउँ मात्र पत्ता लाग्यो, खनालले भने, ४२ वटा त लोप नै भइसकेको पायौं। पाटन सुन्धारामा सुनको पालिस लगाइएको लूं:हिटी। तस्बिर : अशोक दुलाल नेपानी बोर्डले हिटीहरूको अवस्था कहाँ, कस्तो छ, कति हराए, जोगाउन के गर्न सकिन्छ भन्ने उद्देश्यले अध्ययन गरेको खनालको भनाइ छ। प्रत्येक वर्ष हिटीहरूका बारेमा अपडेट गर्ने गरिएको उनी बताउँछन्। भने, यो नितान्त गतिशील दस्तावेज भएकाले संख्याहरू प्रत्येक वर्ष अपडेट हुँदै आएका छन्। अध्ययनमा देखिएअनुसार कतिपय हिटीहरूमा सरकारी निकायले कार्यालय खडा गरिसकेका छन्। ललितपुर महानगरपालिकाको कार्यालय पनि पहिलाको पोखरीमा बनेको अध्ययनले देखाएको छ। ठाउँअनुसार स्थानीय, व्यापारी, गुठी, सरकारी निकाय सबैका कारण हिटी मासिएको अध्ययनले पुष्टि गर्ने खनाल बताउँछन्। पुरातत्व विभागले गर्नुपर्ने काम बोर्डले गरेको र अध्ययनपछि केही नगरपालिकाले काम पनि सुरु गरिसकेको उनको दाबी छ। ललितपुरको महालक्ष्मी नगरपालिका बोझेपोखरी र कीर्तिपुरले पालापुखु:को टेन्डर नै खुलाएको बताए। तर, कायस्थ भने ढुंगेधाराहरू बोर्डले अध्ययनमा भेटिएको भन्दा फरक रहेको दाबी गरे। बोर्डको अध्ययनमा सम्पूर्ण प्राचीन ढुंगेधाराहरू समेट्न नसकेको जिकिर गरे। हामीले उत्खनन गरेका कुनै पनि हिटीहरू बोर्डको अध्ययनमा छैनन् कायस्थले भने, उनीहरूको अध्ययन त्रुटिपूर्ण छ। यद्यपि बोर्ड प्राचीन स्मारक जोगाउनमा इच्छुक देखिएको बताए। उपत्यकामा थुप्रै हिटीहरू प्राचीन महत्व बोकेका छन्। तर, त्यसलाई उनीहरूले समेट्न नसकेको गुनासो गरे। ओमबहाल नजिकै १४ सय वर्ष पुरानो हिटी छ। उक्त हिटीमा राजा भीमार्जुन देवको पालामा लेखिएको शिलालेखसमेत भेटिएको बताए। त्यस्तै हाँडीगाउँमा पनि करिब १४ सय वर्ष पुरानो हिटी भेटिएको छ। ललितपुर च्यासलस्थित पानीले पुरिएको हिटी। तस्बिर : अशोक दुलाल अध्ययन नपरेको तर महत्वपूर्ण हिटीका रूपमा स्वयम्भूको जन्मद्वार हिटीलाई मानिएको कायस्थले जनाए। अन्य सबै ठाउँका हिटी सुल्टो छन्। तर, स्वयम्भूमा उल्टो छ। जुन मृत्यु संस्कारसँग सम्बन्धित रहेको बताए। उक्त हिटी पुरिएको अवस्थामा छ। सम्पदाहरूको वास्तविक अभिलेख कतै पनि नभएकाले प्राचीन महत्व बोकेका हिटीहरू लोप हुँदै गएको कायस्थको गुनासो छ। हिटी किन महत्वपूर्ण छन् ? कायस्थले यसरी वर्णन गर्छन् : हि भनेको रगत टी को अर्थ तरल पदार्थ। रगत जतिकै महत्वपूर्ण पानी बग्ने भएकाले हिटी भनिएको हो। प्राचीनकालमा शरीरमा चाहिने आवश्यक तत्वहरू हिटीको पानीले पूरा गथ्र्यो भन्ने विश्वास थियो। तर, राज्यले यस्ता सम्पदालाई सामान्य ढुंगेधाराको संज्ञा दिएर बेवास्ता गरेको उनले बताए। सम्पदा जीवन्त राख्नलाई राज्यसँग भिजन भएन। ढुंगाको संरचना मात्रै देख्यो, कायस्थले भने, त्यसको अर्थ बुझाउन सकेन। हिटी बनाउनेलाई प्रोत्साहन गरेन। सम्बन्धित विषयमा ज्ञान भएकालाई नियुक्ति किन दिँदैन ? ललितपुरको पाटनस्थित थापाहिटी। तस्बिर : अशोक दुलाल राष्ट्रिय अभिलेखालयका निमित्त महानिर्देशक सौभाग्य प्रधानाङ्ग भन्छिन्, मानिसको जीवनशैलीमा आएको व्यापक परिवर्तनका कारण ढुंगेधाराको महत्व घटेको छ। ढुंगेधाराको विषयमा अध्ययनसमेत गरेकी प्रधानाङ्गले विकासका नाममा स्रोतहरू शील भएको जनाइन्। पानी नभई नहुने महत्वपूर्ण कुरा भए पनि स्रोत बचाउन कसैको ध्यान नगएको उनले बताइन्। जमिनमुनिको स्रोत विकासको नाममा बन्द भएका छन्, उनले भनिन्, आकाशबाट आएको पानी जमिनमा रिचार्ज हुने अवस्था छैन। मानिसको अतिक्रमण, अव्यवस्थित निर्माण, सहरीकरण तथा जलवायु परिवर्तनको असरले पनि ढुंगेधाराको अस्तित्व नास हुँदै गएको उनले बताइन्। पानी किन्ने तर ढुंगेधारालाई हेला गर्ने प्रवृत्ति छ, उनले भनिन्, हाम्रो जीवनशैलीमा व्यापक परिवर्तन आएको छ। पाटनको आल्कोहिटीमा बाहेक अन्य ठाउँका स्थानीय ढुंगेधारा पुग्दैनन्। भाडामा बस्ने तथा फुर्सदिलाहरूले मात्र ढुंगेधाराको प्रयोग गरेको देखिएको प्रधानाङ्गको अध्ययनले देखाएको छ। प्राचीनकालमा परम्परागत सीपबाट तयार गरिएको हिटी जोगाउन नसक्नु बिडम्बना भएको उनको भनाइ छ। उक्त समयमा उपत्यकामा विभिन्न स्रोतबाट पानीको जोहो गरिएको देखिन्छ। वरिपरिका डाँडाहरू पानीका मुख्य स्रोत थिए। स्वयम्भूमा वरिपरिका डाँडाबाटै पानी आउँथ्यो। ललितपुरमा टीकाभैरव हुँदै, नखु खोला भएर पाटनका ढुंगेधारामा पानी ल्याइएको थियो। राजकुलोमार्फत पानी ल्याए पनि हाल ती हराइसकेका छन्। काठमाडौंका अन्य ठाउँमा बूढानीलकन्ठ, धापासीतिर पानीका स्रोत थिए। भक्तपुरमा नगरकोटबाट पानी ल्याइएको थियो। पाटनको आल्कोहिटीमा स्थानीय स्रोत अझै संरक्षित छ। तर, अन्य ठाउँमा सचेतना पुगेको छैन। अझै पनि बाँकी रहेका ढुंगेधाराहरूको अन्डरग्राउन्ड म्यापिङ गर्न सकेमा संरक्षण गर्न सकिने प्रधानाङ्ग बताउँछिन्। स्रोत कहाँ ब्लक भएको छ हेर्नुपर्छ, उनले भनिन्, नियमसिद्ध हेर्ने हो भने ढुंगेधाराको वरिपरि निर्माण गर्न मिल्दैन। सडक बनाउन मिल्दैन। ठूला गाडी ल्याउनु हुँदैन। तर, प्राचीन महत्व झल्काउने ढुंगेधारा वरिपरि नै ठूलाठूला भवन ठडिएका छन्। संरचना बनाउँदा के कति ढुंगेधाराको संरचना बिग्रियो भन्ने बारेमा लेखाजोखा नभएको उनी बताउँछिन्। कतिपय बेला, घर निर्माण गर्ने क्रममा ढुंगेधाराका लाइन भेटिएका छन्। तर, त्यसैमाथि निर्माण सम्पन्न भएका छन्। सम्पदा संरक्षण महाअभियानकर्ता कायस्थका अनुसार लिच्छवीकालीन हिटीमाथि घर बनाउन पुरातत्व विभागले स्वीकृति दिएको छ। हात्तीसारमा एउटा घर निर्माणका क्रममा लिच्छवीकालीन हिटी भेटिएको थियो। २५ फिटमुनि सबै संरचना भेटिए पनि विभागले पुरातात्विक होइन भन्यो। त्यहाँ दुई तल्ले घर बनिसकेको उनको दाबी छ। कानुनी रूपमा हेर्दा प्राचीन स्मारक ऐन २०१३ मा सम्पदाहरूको संरक्षणको व्यवस्था गरेको छ। सय वर्ष नाघेपछि पुरातात्विक संरचना हुन्छ भनेर पुरातत्व विभागले पनि उल्लेख गरेको छ। यस्ता विषयमा राज्यले उचित मुआब्जाको व्यवस्थापन गर्नुपर्ने र वैकल्पिक व्यवस्था गर्नुपर्ने सरसफाइ तथा पानी विशेषज्ञ प्रकाश अमात्यको भनाइ छ। पुरातात्विक अथवा भित्रि सहरमा फरक मापदण्ड बनाउनु उचित हुन्छ। ढुंगेधाराको म्यापिङ गरेर सम्भावित ठाउँमा निर्माण गर्न दिनु भएन अमात्यले भने, व्यक्तिलाई मर्का परेमा सरकारले मुआब्जा दिने तथा बैकल्पिक व्यवस्था गर्नुपर्छ। सम्पदा पहिचान भएकाले भोलिका दिनमा विशिष्टता देखाउनका लागि सम्पदा जोगाउन आवश्यक छ। बिग्रिनुभन्दा पहिला संरक्षण गर्नुपर्छ, उनले भने, मासिएपछि कहाँबाट ल्याउनु ?"
एमालेको ६८ जिल्ला नेतृत्व चयन,"काठमाडौं : प्रमुख प्रतिपक्ष एमालेको अधिकांश जिल्ला अधिवेशनको परिमाण आएको छ। अधिवेशनमा अध्यक्ष केपी शर्मा ओलीको एकल वर्चश्व देखिन्छ। २३ जिल्लामा निर्वाचन भएको छ भने बाँकी जिल्लामा सर्वसम्मत नेतृत्व चयन भएको छ। जम्मा ६८ जिल्ला अधिवेशन भएकोे छ । ६० जिल्ला र दुई गैरभौगोलिकको परिणाम आएको छ। चितवन, बझाङ, कालीकोट, दैलेख, बारा, पर्सा, सिन्धुपाल्चोक परिणाम आइसकेको छैन। नेकपाको निरन्तरको रूपमा हेरिएको यो अधिवेशनलाई सर्वसम्मत नेतृत्व चयन गरेर पूर्वमाओवादी केन्द्र र १० बुँदे पक्षधर केही जिल्लामा नेतृत्वमा आएका छन्। भोजपुरमा १० बुँदे पक्षधरमा शरण राई, बागलुङमा हिराबहादुर केसी, पर्वतमा राजु पौडेल र डोटीमा चक्र मल्ल निर्वाचित भएका छन्। त्यस्तै, पूर्वमाओवादी पक्षधरबाट स्याङ्जामा सूर्यप्रसाद गैरे जिल्ला नेतृत्वमा आएका छन्। अध्यक्ष ओलीले पुस २३ का एकैपटक ६१ जिल्लाको अधिवेशनको भर्चुअल माध्यमबाट उदघाटन गरेका थिए। तीमध्ये अधिकांशको परिमाण आइसकेको छ। प्रदेश १ का ताप्लेजुङ, इलाम, ओखलढुंगा र सुनसरीमा निर्वाचन भएको छ भने अरू सबै जिल्लामा सर्वसम्मत नेतृत्व चयन भएको छ। भोजपुरमा १० बुँदे पक्षधर शरण राई सर्वसम्मत भएका छन्। अरूमा संस्थापन पक्ष नै आएको छ। प्रदेश २ को सप्तरी र सिरहाको मात्रै परिणाम आएको छ। यी दुवै जिल्लामा सर्वसम्मत नेतृत्व चयन भएको छ। बारा, पर्सा अधिवेशन भएपछि निर्वाचन प्रक्रिया स्थगित छ। बागमती प्रदेशको सिन्धुपाल्चोकबाहेकका सबै जिल्ला अधिवेशन सकिएको छ। तर, चितवन अधिवेशन भए पनि निर्वाचन प्रक्रिया रोकिएको छ। परिणाम आएकामध्ये अधिकांशमा सर्वसम्मत नेतृत्व चयन भएको छ । बागमती प्रदेशको दोलखा र सिन्धुलीमात्रै निर्वाचन भएको छ। रामेछापमा अध्यक्ष सर्वसम्मत भएका छन् भने बाँकी पदाधिकारी र खुल्ला सदस्यमा निर्वाचन भएको थियो। गण्डकी प्रदेशको कास्की, बागलुङ र स्याङ्जामा निर्वाचन भएको छ। गण्डकीका उपमहासचिव पृथ्वीसुब्बा गुरुङ पक्षधर र संगठन विभाग प्रमुख खगराज अधिकारी पक्षधरबीच प्रतिस्पर्धा भएको छन्। बागलुङमा भने १० बुँदे पक्षधर हिरा केसी निर्वाचित भएका छन्। अरू जिल्ला सर्वसम्मत नै नेतृत्व चयन भएको छ। सर्वसम्मतिमा आएका पर्वतमा राजु पौडेल १० बुँदे पक्षधर हुन्। लुम्बिनी प्रदेशको नवलपरासी पश्चिम, प्युठान र कपिलवस्तुमा चुनावबाट नेतृत्व आएको छ। प्युठान भने वामदेव गौतम निकट विराजराज बिष्ट निर्वाचित भए। अरू जिल्ला सर्वसम्मत नेतृत्वमा आएका छन्। कर्णालीको सुर्खेत र जाजरकोटमा निर्वाचन भएको छ भने दैलेखमा प्रतिनिधिभन्दा बढी मतपत्र भएपछि भएको निर्वाचन पनि स्थगित हुन पुगेको छ। कालीकोट भने निर्वाचन भइरहेको छ। सुदूरपश्चिमको चार जिल्लामा निर्वाचन भएको छ भने चार जिल्ला सर्वसम्मत नेतृत्व चयन भएको छ। अछाममा भएको निर्वाचन रावल पक्षधर प्रकाश शाहलाई हराउँदै चन्द्र बोहरा अध्यक्षमा निर्वाचित भएका छन्। त्यस्तै, कञ्चनपुरमा पूर्वमाओवादी पक्षका वीरबहादुर थापालाई हराउँदै सुरेन्द्र बिष्ट निर्वाचित भए। दुईबाट गैरभौगोलिक विशेष जिल्लाको परिणाम आएको छ। मजदुर विशेषमा जितेन्द्र श्रेष्ठ, पेसागत विशेषमा उमेश ढकाल नेतृत्वमा आएका छन्। लुम्बिनीको पश्चिम नवलपरासी, कपिलवस्तु र प्युठानमा निर्वाचनबाट नेतृत्व चयन भएको छ। बाँकी जिल्लामा सर्वसम्मत नेतृत्व चयन भएको छ।"
सीमा विवादमा सरकारी मौनता,"दुवै देश वार्तामा बसौं। आआफूसँग भएका तथ्य र प्रमाणहरू राखौं र सोही आधारमा निष्कर्षमा पुगौं। वर्तमान नेपालको भौगोलिक सिमानाको अवस्थाको निर्धारण सुगौली सन्धिले गरेको हो। सन् १८१४ देखि १८१६ सम्म नेपाल र तत्कालीन ब्रिटिस इन्डिया कम्पनीबीच युद्ध भयो। नेपालीहरूले बहादुरीपूर्वक लडे पनि युद्धमा नेपालले पराजय भोग्नु पर्यो। पराजयपश्चात् एक सम्झौता भयो जसअनुसार वर्तमान नेपालको सिमाना सुदूरपश्चिमका कैलाली र कञ्चनपुर तथा मध्यपश्चिमका बाँके र बर्दिया जिल्लाबाहेकको वर्तमान सीमा निर्धारण हुन पुग्यो। यी चार जिल्लालाई पछि जंगबहादुर राणाको पालामा ब्रिटिस इन्डिया कम्पनीसँग लिइएको हो। हुन त त्यसअघिको नेपाल झनै बृहत् थियो, पूर्वमा टिष्टा र पश्चिममा किल्लाकाँगडासम्म फैलिएको। त्यो भूभाग खुम्चिएपछि सन्धिअनुसार अहिलेको अवस्थामा पुगेका हौं। सम्झौतालाई पालना गर्र्दै आएका छौं र त्यसअनुसार अरूले पनि पालना गर्नुपर्छ। उत्तरतिरको सन्दर्भमा पनि सिमाना विवाद थियो। जसलाई १९६० को तत्कालीन प्रधानमन्त्री बीपी कोइरालाको चीन भ्रमणका क्रममा टुंग्याइयो। दक्षिण, पश्चिम र पूर्वकोे सन्दर्भमा सुगौली सन्धिले टुंग्याएको थियो। तर केही केही ठाउँको सीमा विवाद कायमै थियो। यी ठाउँका सीमा विवाद कहिले बल्झिने गरेका छन्। खासगरी लोकतान्त्रिक व्यवस्था स्थापनापछि सीमाको विषयले प्राथमिकता पाएको देखिन्छ। कालापानीको विषय पनि २०४६ सालको आन्दोलनपछि खासगरी टनकपुर सन्धिका सम्बन्धमा तत्कालीन नेकपा एमालेका महासचिव जननेता मदन भण्डारीको नेतृत्वमा टनकपुर सन्धि हो, सहमति मात्र होइन। यसको अनुमोदन तत्कालीन संविधानमा व्यवस्था भएअनुसार संसद्को दुई तिहाइबाट पारित हुनुपर्ने संवैधानिक व्यवस्था छ। यही मामलामा लिएको अडानका कारण नै त्यसबेला उजागर भएको थियो। यसक्रममा पनि नेकपा एमालेले ठूलो संघर्ष गर्नु परेको थियो। सोही क्रममा एमालेका केही कार्यकर्ता मारिए, आक्रमणमा परे। यति भएपछि महाकाली नदीको मुहानको विषयले राष्ट्रिय राजनीतिमा बहसमा प्रवेश पायो, मुहान कहाँ हो भनेर। सन्धिमा पनि मुहान कहाँ हो भन्ने स्पष्ट भएन। त्यसपछि २०५५ सालमा एमालेले मुहान किटान हुनुपर्छ भनेर आवाज उठायो। त्यसपछि नेकपा एमालेका तत्कालीन संसदीय विभागका प्रमुख केपी शर्मा ओलीको अध्यक्षतामा एउटा आयोग बन्यो। आयोगको प्रतिवेदनमा कालापानीमा भारतीय सेना छन् तर कालापानी नेपाली भूभाग हो। त्यसैले त्यहाँबाट ती सेना हट्नुपर्छ भनेर स्पष्ट रूपमा उल्लेख गरेर प्रतिवेदन दियो। यो कालापानी नेपालको भूभाग भनेर पहिलो पटक सार्वजनिक गर्ने पार्टी पनि नेकपा एमाले नै भयो। त्यसपश्चात् एमालेले यो विषयले सदनमा प्रवेश पाउनुपर्छ भनेर कुरा उठायो। त्यसबेलाका पार्टीको संसदीय विभागको प्रमुखका हिसाबले सदनमै कुरा लैजान खोज्नुभयो। जतिबेला रामचन्द्र पौडेल सभामुख थिए, उनले त्यसलाई अघि बढ्न दिएनन्। सुषुप्त पारियो। त्यसपछि कालापानीबाट भारतीय सेना हट्नुपर्छ भन्ने कुरा उठिरह्यो। दुईपक्षीय वार्तामा पनि कुरा हुन्थ्यो। तर कहिले विषयले गम्भीरताका साथ स्थान नपाउने र कहिले पाएर पनि भारतले यस मामलामा सुनुवाइ नगर्ने हुँदै आएको हो। भारतले सन् २०१९ नोभेम्बरमा काश्मिरबाट जब लद्दाखलाई छुट्ट्याउने कुरा भएपछि यसबारे नयाँ नक्सा जारी गर्यो। जुन नक्सामा उसले नेपालका लिपुलेक र लिम्पियाधुरा पनि समेट्यो। हामीले असहमति जनायौं। वार्ताका लागि पत्राचार गर्र्यौं। भारतले आनाकानी गर्दै रह्यो। उसका तर्फबाट प्रतिक्रिया आएन। फेरि पनि पठायौं, कोरोनाको कारण देखाएर तर्किए। २०२० को जनवरीमा परराष्ट्रसचिव पनि फेरिएको भन्ने कुरो आयो। एकातिर वार्ता नगर्ने, पन्छाइरहने अर्कोतिर एकपक्षीयरूपमा लिपुलेक, लिम्पियाधुरामा सडक बनाइरहने काम भारतबाट भइरह्यो। जबकि नेपालले सुगौली सन्धिअनुसार उक्त भूभाग हाम्रो हो र रहिरहेको छ। केही नलागेपछि ओली नेतृत्वको सरकारले ती भूभाग समेटेर नेपालको नक्सा जारी गर्यो। त्यसपछि संविधान संशोधनको प्रस्ताव गर्यौं। २०२० मेमा सिंगो संसद् एक ढिक्का भएर संविधान संशोधन पनि गर्यो। सायद नेपालको इतिहासमा यस किसिमको राष्ट्रिय सहमति पहिलो पटक नै भएको हुनुपर्छ। दुईपक्षीय वार्ताका लागि पनि प्रयास गरिरह्यौं। बल्ल सन् २०२१ को जनवरीमा नेपालभारत परराष्ट्रमन्त्रीस्तरीय संयुक्त आयोगमा यस विषयमा छलफल गर्न तयार भयो। त्यस बैठकमा सीमाको विषयमा परराष्ट्रसचिवस्तरीय वार्ता गरेर टुंग्याउने भन्ने निर्णय गर्न सहमत भएको थियो। सोही निर्णयअनुसार वार्ता गर्न फेरि नेपालले पत्राचार गर्यो। भारतले कुनै जवाफ दिएन। २०२१ को जनवरीमा संयुक्त बैठकको निर्णयअनुसार लिम्पियाधुरा, लिपुलेक, कालापानीदेखि सुस्तासम्मका समस्याग्रस्त सीमाबारे छलफल गरेर टुंग्याउने भन्ने विषय यहाँ स्मरणीय छ। हामी त भारतसँगको सम्बन्धलाई सधैं सुमधुर बनाएर अघि बढाउन चाहन्छौं। दीर्घकालीन रूपमा अघि बढाउन चाहन्छौं। इतिहासले छोडेका समस्या यथावत् राखेर अगाडि बढ्न गाह्रो हुन्छ। सीमाबारे यस किसिमबाट नेपाल र भारतका बीचमा छलफल र सहमति भइरहेको अवस्थामा नेपालमा सरकार परिवर्तनको खेल सुरु भयो। अदालतको आदेशबाट निर्वाचित सरकार ढालियो। तत्पश्चात्, नेपाली कांग्रेस नेतृत्वको सरकार बन्यो। यो सरकार बनेपछि सीमाका विषयमा अघिल्लो सरकारले अगाडि बढाएका विषयहरू ओझेलमा पार्दै लगिएको छ। यहाँ बुझ्नुपर्ने कुरा के छ भने सुगौली सन्धिको प्रावधानअनुसार महाकाली नदीको मुहान काली नदी हो। कालीनदीको पूर्वी भाग नेपालको भनी सन्धिमा स्पष्ट किटान गरिएको छ। तर मुहान काली नदी होइन भनेर अर्कै मुहान हो भन्ने जस्ता कुरा भारतले गरिरहेको छ। जुन अमान्य छ। महाकाली नदीको सबैभन्दा ठूलो भँगालो काली नदी हो। नदीको मुहानसम्बन्धी अन्तर्राष्ट्रिय मान्यता पनि के हो भने सबैभन्दा ठूलो भँगालो जहाँबाट आउँछ त्यसलाई नै त्यसको मुहान मानिएको हुन्छ। यहाँ अर्को बिर्सन नहुने कुरा के छ भने कालापानी, लिपुलेक र लिम्पियाधुराको भूभाग भारत चीनका बीचमा सन् १९६२ अगाडिसम्म नेपालकै स्वामित्वमा थियो। सन् १९६१ को जनगणना त्यहाँ गराउने व्यक्ति भैरव रिसाल अहिले पनि जीवित हुनुहुन्छ र उहाँले यस विषयमा बोलिरहनु भएकै छ। अर्थात् विगत १४६ वर्ष (सुगौली सन्धि) देखि सन् १९६२ अघिसम्म नेपालको अधिनमा रहेको कुरा दुवै पक्षले मानी आएको हो। जुन भूगोल नेपालको थियो, गतिविधि नेपालीका हुन्थे। यद्यपि भूगोल दुर्गम थियो। भारत भएरै जानुपथ्र्यो दुर्गम भएका कारण। भारत चीनबीचको युद्धजन्य परिस्थितिको फाइदा उठाउँदै भारतले आफ्ना सेना ल्याएर राख्यो। त्यतिबेलैका शासकहरूले यो कुरो उठाउनु पथ्र्यो, किन उठाएनन् उनीहरू नै जानुन्। वास्तवमा सन् १९६९ मा नेपालको उत्तरी सीमाबाट भारतीय चेकपोस्ट हटाउँदा यहाँबाट पनि हटाउन पहल भएको थियो भने हटिसक्थ्यो होला। त्यतिबेलाका शासकहरूको बेवास्ताका कारण अहिलेको अवस्था आएको हो। सेना राखेर नेपालीलाई नै त्यस क्षेत्रमा पहुँच नदिने काम भारतका तर्फबाट भइरहेको छ। खासमा नेपाली र भारतीयलाई नेपाल र भारतका कुनै भूभागमा आवतजावतमा कुनै रोकावट छैन। तर, यहाँ किन भइरहेको छ ? यो पनि एउटा गम्भीर विषय हो। यस्तो व्यवहारले थुप्रै प्रश्न उठाएको छ। भारतका तर्फबाट यसरी एकपक्षीय रूपमा सहमतिविपरीतका कामहरू गरिनु उचित होइन। छिटोभन्दा छिटो वार्ताका माध्यमबाट यसको निकास खोजिनु पर्छ।भनिरहेका छौं, वार्तामा बसौं। दुवै देशले आआफूसँग रहेका तथ्य र प्रमाणहरू राखौं र सोही आधारमा निष्कर्षमा पुगौं। यसो भनिरहँदा भारतको विरोध गरेको ठहरिँदैन। नेपालीका नाताले आफ्नो भूभागको रक्षा गर्नु प्रत्येक देशभक्त नेपालीको कर्तव्य हो। अझ राज्यको जिम्मेवारीमा रहेकाहरूको त बढी नै जिम्मेवारी र कर्तव्य हुन जान्छ। अहिले हामीसँग भएका तथ्य र तथ्यांकका आधारमा के दाबी गरिरहेका छौं भने सुगौली सन्धिद्वारा निर्धारित यो भूभाग नेपालको हो। त्यस भूभागबाट भारतीय सेना तत्काल फर्किनु पर्छ। नेपालले व्यावहारिक रूपमा लिम्पियाधुरा, लिपुलेक र कालापानी आफ्नो हो भनेर स्वामित्व ग्रहण गर्न पाउनुपर्छ। यो कुराको अगुवाइ वर्तमान सरकारले गर्नुपर्छ। यस विषयमा संसद्मा राष्ट्रिय सहमति पनि बनिसकेको छ। कांग्रेस नेतृत्वको वर्तमान गठबन्धन सरकार र सत्तासीन दलहरूको यस विषयमा मौनता शंकास्पद छ। किन ?कहिले नाम फेरेर नक्सा प्रकाशित गर्ने, कहिले फरक स्थानलाई मुहान भन्ने काम भारतबाट भइरहेको छ। यी सबै विषयमा नेपाल सरकारले भारत समक्ष स्पष्ट धारणा राख्नुपर्छ। नेपाली भारतीय भूभाग खोस्न गएका होइनौं। आफ्नो भूभागको सुरक्षाको कुरा गरेका हौं, आफ्नो भूभाग दाबी गरेका हौं। हामीलाई एक इन्च भूभाग पनि अरूलाई छोड्ने छुट छैन। त्यसैगरी हामीले अरूको एक इन्च दाबी गर्नु हुँदैन। त्यसैले पुर्खाहरूले लडेर जोगाएको यो मुलुकको यो विरासत जोगाउने दायित्व अहिलेको समयमा हाम्रो हो। आउने पुस्तालाई अघिल्लो पुस्ताले जोगाएर हामीमा सुम्पेको नासो नेपालको सकुशल भूभाग सुम्पन सक्नुपर्छ। यसैगरी, मुलुकहरूको सीमांकन, भौगोलिक अवस्था, राष्ट्रिय अस्मिता, राष्ट्रिय स्वाधीनता र स्वतन्त्रता, भौगोलिक अखण्डता तथा नागरिकको सुरक्षा जोगिँदै जाने हो। तर, वर्तमान सरकार यस विषयको आफ्नो न्यूनतम दायित्वबारे पनि अडान राख्न नसक्ने देखिनु मुलुकका लागि दुर्भाग्य हो। हिजो एमालेले हाम्रो संविधान हामीले जारी गर्न पाउनुपर्छ भनेर आवाज उठाउँदा कांग्रेसको आवाज सुषुप्त थियो। हिजो एमाले नेतृत्वको सरकारले नाकाबन्दीको विरोध गरिरहँदा कांग्रेस र त्यस सम्बद्ध दलहरू बोल्न सकेका थिएनन्। अहिले पनि सीमांकनका यति धेरै विषय उठिसक्दा पनि कांग्रेसको सरकार बोल्न सक्दैन। राष्ट्रियताजस्तो संवेदनशील विषय र नागरिकको सुरक्षाजस्तो न्यूनतम कुरामा सरकारको ध्यान नजानुलाई कसरी अथ्र्याउने ? २१औं शताब्दीको आधुनिक राज्यहरूले आफ्नो भूगोल र नागरिकको सुरक्षाका लागि गर्नपर्ने न्यूनतम दायित्व पनि गर्न नसक्ने भनेपछि त्यहाँभन्दा लाचारपन अरू के हुनसक्छ ? यो कुराले नेकपा एमालेलाई चिन्तित मात्र बनाएको छैन, गम्भीर शंका पनि लागेको छ। कांग्रेस सरकारको मौनता केका लागि हो ? के उद्देश्य प्राप्तिका लागि हो ? यही स्थिति रहिरहने हो भने नेपालको भविष्य कता जाला ? अर्को कुरा, सन् २०१४ मा एउटा सम्झौता भयो, भारतीय प्रधानमन्त्रीले चीन भ्रमण गर्दा। त्यसमा हामीले असहमति जाहेर गरिसकेका छौं। स्पष्ट रूपमा के भनेका छौं भने लिपुलेकबारेमा दुईपक्षीय जे सहमति गरे त्यसमा नेपालले लिपुलेक नेपालको भूभाग हो। नेपालको भूभागमा नेपालकै सहमतिबेगर गरिएको यो सहमति मान्य छैन भनेर तत्कालीन सरकारले दुवै देशलाई पत्राचार गरेको थियो। भारतीय पक्षले अहिलेसम्म कुनै प्रतिक्रिया दिएको छैन। चिनियाँ पक्षले त्यतिबेला जे भयो त्यो हामीले गर्नु हुँदैन थियो भनेको छ भन्ने कुरा सुनेका छौं। नेपालको भूभागबारे अरूले निर्णय गर्नु हुँदैन। मुलुकलाई आघात पर्ने गरीका काम गर्ने छुट कसैलाई छैन। सरकारमा रहनेहरूले जिम्मेवार र संवेदनशील ढंगले अघि बढ्नुपर्छ। हामी त भारतसँगको सम्बन्धलाई सधैं सुमधुर बनाएर अघि बढाउन चाहन्छौं। दीर्घकालीन रूपमा अघि बढाउन चाहन्छौं। यो जरुरी र आवश्यक पनि छ। यो प्रयासमा अघि बढ्दा विगतका यस्ता खाले समस्याहरू समाधान गरेर मात्र आजको समय सुहाउँदो सम्बन्ध बनाउन सम्भव छ। २१आंै शताब्दीको विश्वव्यवस्थाअनुसार हामीले हाम्रा दुई देशको सम्बन्धलाई अगाडि बढाउनु पर्छ। त्यसो नगरेर इतिहासले छोडेका समस्या यथावत् राखेर अगाडि बढ्न गाह्रो हुन्छ। त्यसैले यो र यस्ता समस्या टुंग्याएर भारत र नेपाल सम्बन्धलाई अझ बलियो र सुदृढ बनाउनुपर्छ। लेखक नेपालभारत प्रबुद्ध समूहका सदस्य एवं एमाले सरकारमा प्रधानमन्त्रीका परराष्ट्र सल्लाहकार हुन्।"
विदेशमा अलपत्र परेकाको उद्धार होस्,"देशमा रोजगारी र सामाजिक सुरक्षाको अभाव छ। बिदेसिनु नेपाली युवाहरूको रहर मात्र नभई, बाध्यता हो। विदेशी भूमिमा पसिना चुहाएर पनि स्वदेशी माटोका लागि युवाहरूको महत्वपूर्ण योगदान छ। अर्थात्, उनीहरूले पठाएको रेमिट्यान्स नै देशको प्रमुख आयस्रोत बनिरहेको छ। विदेशमा युवाले चुहाएको रगत र पसिनाबाट कमाएको पैसा स्वदेशमा आउँदा सरकारले गौरव महसुस गर्छ। तर, तिनै पसिना चुहाउनेहरू समस्यामा पर्दा भने बेखर जस्तै बन्छ। आफ्ना नागरिकले पैसा पठाउँदा रेमिट्यान्स यति आयो, उति आयो भन्दै तीन हात माथि उफ्रिन्छ। कसैलाई समस्या पर्दा भने सरकार औपचारिकताका पुलिन्दा अघि सार्छ, समस्याबाट पुच्छर लुकाएर भाग्ने कोसिस गर्छ। अर्थात, माछा भए भित्र हात, भ्यागुत्ता देखे बाहिर हात जस्तै व्यवहार गर्छ। पछिल्लो समय, बुटवलका दामोदर क्षेत्री साउदी अरबमा बन्दी जीवन जिउन बाध्य छन्। उनको समस्या त्यति ठूलो पनि छैन। सरकार वा मनकारी मनले २५ लाख रुपैयाँको जोहो गरिदिए मात्र उनको जीवन जोगिनेछ। साउदीबाट मुक्त भएर स्वदेश फर्किन पाउनेछन्। साउदीमा उनले चलाएको गाडी दुर्घटनामा पर्यो। कम्पनीले बदमासी गरेर क्षेत्रीबाटै गाडीको क्षतिपूर्ति भराउने निर्णय गर्यो। कम्पनीले बिमाबापतको २५ लाख असुल गर्ने षड्यन्त्र रच्यो। मासिक केही हजार का लागि साउदीमा ड्राइभरको जागिर खान गएका क्षेत्रीसँग यति ठुलो रकम तिर्ने आर्थिक हैसियत नै भएन। चार वर्ष जेल परे। नौ महिनाअघि साउदीको जेलबाट छुटे। फेरि, कुन दिन प्रहरीले थुन्ने हो, तनावमा छन्। सहयोगका लागि साउदीस्थित दूतावासदेखि विदेशमा रहेका नेपालीको हकहितमा काम गर्ने एनआरएनएसँग पनि गुहार मागिसके। आश्वासन पाएका छन्, कसैबाट सहयोग छैन। तै पनि उनको प्रयास जारी छ। क्षेत्रीजस्ता थुप्रै युवाहरू विदेशमा अलपत्र परेका थिए, पर्दैछन्। सरकारले स्वदेशमै रोजगारीका अवसर र आर्थिक रूपमा सुरक्षित भविष्यको निर्धारण नगरेसम्म क्षेत्रीजस्ता युवाहरू हरेक दिन विदेश गइरहनुपर्छ, रेमिट्यान्स पठाइरहनुपर्छ। स्वदेशी उत्पादन विदेश निर्यात गर्नुपर्ने सरकार युवा निर्यात गरिरहनेछ। साउदीलगायत खाडी क्षेत्रमा काम गर्न जाने युवाहरू अलपत्र र समस्यामा पर्नुको मुख्य कारण हो, सम्झौताअनुसारको काम र तलब नपाउनु। स्वदेशमा दलाल र म्यानपावर कम्पनीले एउटा काम भनेर विदेश पठाउँछन्, त्यहाँ पुगेपछि थोरै पैसामा अर्कै काममा लगाउने गर्छन्। मासिक चर्को ब्याजमा पैसा निकालेर विदेश गएका युवाहरू भनिएअनुसारको काम र पैसा नपाएपछि छट्पटिन बाध्य हुन्छन्। नेपाली युवाहरूको त्यस्तो बाध्यताको फाइदा उठाउन खोज्ने दलालको विदेशमा पनि कमी हुंँदैन। राम्रो सुविधा दिने र पछि स्वदेश फर्किन पनि सहयोग गर्ने भन्दै त्यस्ता युवाहरूलाई नयाँ कम्पनीमा काममा लैजाने गर्छन्। पुरानो कम्पनीमा छोडेर नयाँमा जाने बित्तिकै नेपाली युवाहरू अवैधानिक कामदारमा परिणत हुन्छन्। अनि, नयाँ कम्पनीले पनि त्यसको फाइदा उठाउने षड्यन्त्र रच्छ। उसले पनि ठग्न सुरु गर्छ। यस्तोमा जे जति गुनासो गरे पनि सरकारी संयन्त्रले सुन्दैन। जस्तोसुकै अन्याय सहेर बस्नुबाहेक नेपाली युवाहरू सामु अर्को विकल्प हुँदैन। त्यसैले सरकारले विदेशमा कामदार पठाउने म्यानपावर कम्पनीमाथि कडाइ गर्नैैपर्छ। सम्झौताअनुसारको काम र दाम दिन नसके सम्बन्धित म्यानपावर कम्पनी जिम्मेदवार र जवाफदेही बन्ने स्थिति सरकारले बनाउनै पर्छ। त्यसो गर्न सकियो भने मात्र पनि नेपाली युवाहरू विदेशमा अलपत्र पर्ने समस्या केही हदसम्म समाधान हुन सक्छ। विदेशमा रहेका नेपाली दूतावास पनि रमितेभन्दा अलपत्रमा पर्ने युवाहरूका समस्या समाधानका साधक बन्नुपर्छ। राज्यले वार्षिक करोडौं खर्च गरेर विदेशमा खोलेका दूतावास कसैलाई जागिर खुवाउन वा विदेश घुमाउनका लागि मात्र होइनन्।"
"तीन नाल भरुवा बन्दुकसहित वृद्ध पुरुष पक्राउ, तीन जना फरार","विराटनगर : तीन नाल भरुवा बन्दुकसहित प्रहरीले मोरङको लेटाङबाट एक जना वृद्ध पुरुषलाई शुक्रबार पक्राउ गरेको छ। लेटाङ नगरपालिका९ स्थित वशन्त हरियाली सामुदायिक वनबाट मिक्लाजुङ गाउँपालिका५ का ६० वर्षीय इन्द्रबहादुर राईलाई पक्राउ गरिएको प्रदेश १ प्रहरी कार्यालय विराटनगरले जनाएको छ। प्रहरी चौकी जाँतेबाट खटिएको टोलीले भरुवा बन्दुक बोकेर हिँडिरहेको अवस्थामा राईलाई पक्राउ गरेको हो। राईको साथबाट प्रहरीले लोड गरिएको तीन नाल भरुवा बन्दुक, बारुद, १८ वटा गोली, पाँच पोका छर्रा, एउटा खुकुरी र एउटा गुलेली बरामद गरेको छ। उनलाई इलाका प्रहरी कार्यालय लेटाङको हिरासतमा राखेर घटनाका बारेमा अनुसन्धान थालिएको जानकारी प्रहरीले दिएको छ। पक्राउ परेका राईसँगै रहेका अन्य तीन जना भने प्रहरीलाई देख्नसाथ फरार बनेका छन्। फरार रहेकाको खोजी भइरहेको जानकारी दिँदै प्रहरीले उनीहरुको पहिचान खुलाएको छैन। उक्त समूह जंगली जनावरको चोरी सिकारीका लागि भरुवा बन्दुक लिएर सामुदायिक वनतिर गएको हुनसक्ने प्रहरीको अनुमान छ।"
सतर्कता केन्द्रमा स्वास्थ्य अनियमिततासम्बन्धी उजुरी व्यापक,"काठमाडौंः राष्ट्रिय सतर्कता केन्द्रमा चालु आर्थिक वर्षको मंसिरसम्म ३ सय ४६ वटा उजुरी परेका छन्। जसमध्ये स्वास्थ्यसँग सम्बन्धित ६५ वटा उजुरी प्राप्त भएको सतर्कता केन्द्रले जनाएको छ। केन्द्रका उजुरी व्यवस्थापन अन्वेषण तथा अनुगमन शाखाका अधिकृत भोला खड्काका अनुसार प्राप्त स्वास्थ्य सम्वन्धि उजुरीमध्ये १८ वटा फछर्यौट भएका छन्। उनले भने, 'अधिकांश उजुरीहरु औषधि खरिद प्रक्रिया, सरुवा बढुवा,विदा स्वीकृतलगायत प्रकृतिका छन्। ती उजुरीहरुको सुनुवाइ सम्बन्धित अधिकारी नै तोकेर फर्स्यौट गर्ने काम पनि भइरहेको छ। मुख्यतः वीर अस्पताल, कान्ति बाल अस्पताल, औषधि व्यवस्था विभाग, राप्ति स्वास्थ्य विज्ञान प्रतिष्ठानसँग सम्बन्धित उजुरीहरु प्राप्त भएका छन्। केन्द्रका अनुसार गलत प्रक्रियाबाट बढुवा, स्तरोन्नतिका लागि सहमति, पेसागत आचारसंहिता विपरीत कार्य गरेको, पदीय अधिकार दुरुपयोग, खरिद मर्मत, विज्ञापन नै नगरी मनोमानि तरिकाले आफ्ना व्यक्तिलाई नियुक्त गरेकोलगायतका विषयमा उजुरी परेका छन्। उजुरी व्यवस्थापन शाखाको अध्यक्ष केन्द्रका सचिव रहने व्यवस्था छ। केन्द्रलाई सार्वजनिक निकायहरुबाट हुने अनियमितता, ढिला सुस्ती, भ्रष्ट्राचार सम्बन्धमा उजुरी संकलन गर्ने अख्तियारी छ।"
लोपउन्मुख लुङ्खिम भाषा सिक्न तीनपुस्ता सक्रिय,"इलाम : बुढा मर्यो भाषा सर्यो बालकदेखि सुन्दै आएको लोकोक्ती अहिले झनै सान्दर्भिक भएको ठान्छन् लुङ्खिम अगुवा दुर्गामान राई । राई समुदायको लुङ्खिम थरको लोपउन्मुख भाषा तालिममा तीन हप्तादेखि सहभागी राईले सुनाए, हामीले त बिर्सेका थियौं, अहिले सामान्य बोलचालको शब्द सिक्दै छौं । इलामको सूर्योदय नगरपालिका ११ केराबारीमा इलामका लुङखिम जातिलाई लक्षित गरेको तालिममा सूर्योदय र रोङका युवादेखि जेष्ठ नागरिकसम्म सहभागी छन् । कुल पुजामा कुल पुजारीले मात्रै जातको भाषा प्रयोग गर्दै आएकोमा भाषा आयोगको आयोजनामा गाउँमै तालिम सञ्चालन भएपछि चार महिलासहित ३० जनाले भाषा सिकिरहेको लुङ्खिम राई समाजका अध्यक्ष जंगबहादुर लुङ्खिम राईले बताए । भाषा आयोगको आयोजनामा पुस पहिलो साताबाट सुरु भएको ४५ दिने लुङ्खिम भाषाको आधारभूत कक्षाले सामान्य बोलिचालीको कुरा सिकाएको अध्यक्ष लुङखिमले बताए । आयोगले निर्माण गरेको लुङ्खिम खा (लुङ्खिम भाषा कक्षाको पाठ्यसामग्री) को आधारमा सहभागीलाई हरेक दिन बिहान ८ देखि १० बजेसम्म तालिम प्रदान गरिँदै आएको छ । तालिम कक्षमा पुग्दा समाजका अध्यक्ष राई आफै पनि भाषा सिक्दै थिए । तालिम आधा भएपछि उनले सुनाए, भाषा नै हराउन लागेको थियो, अब जागरण आउँछ । अरु स्थानीय तहमा समेत सिकेको कुरा पुर्याउने सपना सुनाउँदै उनले भने, पहिचानको जागरणसँगै भाषाप्रति युवाहरुको मोह समेत बढेकाले भाषा जागरण अलिक सहज बन्दै गएको छ । भाषा फिटिक्कै नजान्नेहरु समेत भाषामा गफ गर्न थालेको समाजका अध्यक्ष राईले बताए । भाषा आयोगले गरेको अध्ययनमा पाँच परिवारमा मात्रै लुङ्खिम भाषा बोल्ने परिवार फेलापरे पछि यसको संरक्षणको प्रयास सुरु गरिएको हो । एक सय २९ जनाले मात्रै देशभर यो भाषाको प्रयोग गर्ने गरेको सरकारी तथ्याङ्क छ । लुङ्खिम भाषा इलाममा मात्रै जिवित रहेको अध्यायनले देखाएको छ । राईका २६ वटा भाषामध्ये लुङ्खिम र तिलुङ संकटमा परेका भाषा हुन् । प्रशिक्षक अरुणकुमार लुङ्खिमले आफ्नो भाषा प्रयोग गर्न लजाउने युवा पुस्ताको कारण भाषा संकटमा परेको बताए । हजुरबा पुस्तादेखिनै लुङखिम भाषा बोलेका राई नै तालिमका सहजकर्ता छन् । उनले भने,'युवाहरुमा अनौठो प्रकारको आकर्षण देखिएको छ। यसले संरक्षणको अभियानलाई मलजल गर्ने विश्वास छ ।' नेपालमा कुसुन्डा, तिलुङ, दुरा, बराम र लुङ्खिम गरी पाँचवटा लोपोन्मुख भाषाको संरक्षणको काम अहिले भाषा आयोगले गर्दै आएको छ । लुङ्खिम अगुवा दुर्गामान राईका अनुसार तालिममा घरमा प्रयोग गर्ने सामान, सम्मान, नाता गोतालाई प्रयोग गर्ने सिष्टाचारलगायतका कुरालाई प्राथमिकताका साथ सिकाइएको छ । राई समुदायमा पनि लुङ्खिमहरुले कुल, पित्री (श्राद्ध) भदौ महिनामा गर्ने गरेका छन् र राई समूदायकै अरु थरले भने सोह्र श्राद्धको समयमा यस्तो कर्म गर्ने गरेका छन् । उनका अनुसार अहिले संस्कृतिको जगर्ने गर्ने सोचले मर्दापर्दा लिङखिमकै मुन्दुमी (पुरोहित) प्रयोग गर्ने गरेका छन् । तालिम उत्तराद्धमा पुगेसँगै सहभागीको सिकाइ सकारात्मक बाटोमा अघि बढेकोमा समाजका अध्यक्ष जंगमान राई उत्साहित छन् । उनी भन्छन्, एक शब्द पनि बोल्न नसक्नेले एउटा दुईटा कुर बोल्न सक्ने भएका छन्। अधिकांश सहभागीले अब आफ्नो भाषा बोल्ने उनको अपेक्षा छ । उनी पहिलेका बाबु बाजेहरुले प्रयोग नगर्दा यो भाषा लोप भएको ठान्दछन् । उनले भने, पाँच घरमा मात्रै सिमित भाषा अब फैलन्छ भन्ने आशमा छु । इलामले संरक्षण गरेको भाषा अब लुङ्खिम बस्ने सबै घरमा पुर्याउने उनको योजना छ । इलामको सूर्योदय नगरपालिकाको केरावारी, आहालेमा १०० घर जती लुङ्खिम रहेको अध्यक्ष राईले बताए । उनका अनुसार इलामको रोङ गाउँपालिका, देउमाईदेउमाई, इलाम नगरपालिकामा समेत लुङ्खिमको बसोबास रहेको छ । नेपालको भोजपुर, इलाम, मोरङलगायतका जिल्लामा यो जातीको बसोबास रहेको अध्यक्ष राइले बताए । लुङ्खिम भाषामा अहिले २४ वटा अक्षर रहेका छन् । प्रशिक्षक लुङ्खिम भन्छन्,सहभागीले अहिले सिकेको ३० प्रतिशतसम्म बोल्न सक्ने अपेक्षा गरेको छु । आयोगले निकालेको पुस्तकले थप भाषा विकासका लागि सहयोग गर्ने उनको भनाइ छ ।"
अग्रपंक्तिमा खटिने र ६० वर्ष माथिकालाई माघ २ देखि बुस्टर डोज दिइने,काठमाडौं: सरकारले कोरोनाविरुद्ध बुस्टर डोज दिने निर्णय गरेको छ। स्वास्थ्य तथा जनसंख्या मन्त्रालयको मन्त्रीस्तरीय बैठकले अग्रपंक्तिमा खटिएका स्वास्थ्यकर्मीलाई माघ २ देखि बुस्टर डोज दिने निर्णय गरेको हो। बैठकले १४ माघ देखि ६० वर्ष माथिका जेष्ठ नागरिकलाई बुस्टर डोज दिने निर्णय गरेको छ। बुस्टर डोज लिनका लागि पूर्ण खोप लिएको ६ महिना पूरा भएको हुनुपर्ने पनि परिवार कल्याण महाशाखाले जनाएको छ।
थारुहरुले यसवर्ष काठमाडौंको अनामनगरमा माघी महोत्सव मनाउँदै,"काठमाडौं: सरकारले कोरोना भाइरसको जोखिमलाई मध्यनजर गर्दै मेला महोत्सवमा रोक लगाएपछि काठमाडौंको टुडिखेलमा हुने भनिएको थारु माघी महवत्सव स्थगित भएको छ। थारु कल्याणकारिणी सभासहित थारु सम्बद्ध संघसंस्थाहरुको संयुक्त आयोजना काठमाडौंको टुडिखेलमा महोत्सव आयोजना हुँदै आएको थियो। तर कोरोना महामारिका कारण पछिल्लो दुई वर्षदेखि माघी महोत्व आयोजना हुन सकेको छैन। सरकारले महोत्सवमा रोक लगाए पनि एउटा हलमा भए पनि माघी महोत्सव आयवजना हुने आयोजकले जनाएको छ। मूल आयोजक समितिका आर्थिक समितका संयोजक चन्द्रप्रसाद चौधरीले यस वर्ष पनि अनामनगरस्थित तमु बौद्ध सेवा समितिको सभाहलमा माघी महोत्सव आयोजना हुने बताए। उनले निरन्तरता दिनका लागिमात्रै गतवर्षजस्तै सानो माघी महोत्व आयोजना हुने बताए। महोत्सव थारु परिकारका केही स्टलहरु समेत राखिने उनले बताए। त्यसका साथै थारु झाँकी प्रस्तुत गरिने उनले बताए। 'माघी महोत्सव निरन्तरता दिनका लागि मात्रै हामीले सानोतिनो भए पनि आयोजना गर्न लागेका छौं। महोत्सव मनाउँदा हामीले कोरोनाको प्रोटोकल पालनासमेत गर्नेछौं,' उनले अन्नपूर्णसँग भने। अघिल्ला वर्षहरुमा माघी महोत्सवको प्रमुख अतिथि प्रधानमन्त्री हुने गर्थे। तर यस वर्ष प्रमुख अतिथिको विषयमा अझै टुंगो नलागेको उनले बताए। 'प्रमुख अतिथिको विषयमा अझै टुंगो लागेको छैन। कोही न कोही थारु पदाधिकारीहरुबाट उद्घाछन हुन्छ,' उनले भने। थारुहरुले नयाँ वर्षको रुपमा मनाउने माघी तराईका जिल्लाहरुमा धुमधामले मनाउने गरिन्छ। कोरोना संक्रमण नहुँदो हो त यतिबेला प्रत्येक जिल्लामा माघी महोत्सव आयोजना भइरहेका हुन्थ्यो। तर सरकारले मेला महोत्सवमा रोक लगाएपछि पूर्व निर्धारित कार्यक्रमहरु पनि स्थगित भएको थारु संघसंस्थाहरुले जनाएका छन्।"
बुटवलको प्लान बी क्लबमा भीषण आगलागी,"बुटवल : बुटवल उपमहानगरपालिका वडा नम्बर ९ स्थित मिलनचोकको एक क्लबमा भीषण आगलागी भएको छ । माघ १ गतेदेखि सञ्चालनमा आउने तयारीमा रहेको प्लान बी क्लबमा शुक्रबार दिउँसो १ बजेदेखि आगो लागेको प्रहरीले जनाएको छ। आगो अझै नियन्त्रणमा आएको छैन। नियन्त्रणको प्रयास भएपनि आगलागी स्थलमा दमकल जाने बाटो नहुँदा समस्या भइरहेको छ । बुटवल उपमहानगरपालिका, सिद्धार्थ नगरपालिका भैरहवा, लुम्बिनी साँस्कृतिक नगरपालिका लुम्बिनी, तिलोत्तमा र सैनामैना नगरपालिकाका दमकलले आगो निभाउँदा पनि नियन्त्रण आएको छैन् । बाक्लो बस्ती र साँघुरो सडकले समस्या भएको छ । यसअघि बाटो फराकिलो बनाउन स्थानीयले माग गरेपनि जग्गाधनीले नदिँदा बाटो फराकिलो हुन सकेको छैन् । आगलागीबाट भएको क्षतिको एकिन विवरण अझै आएको छैन् । क्लब संचालन गर्नका लागि करिब ७ करोड रुपैयाँ खर्च भएको अनुमान छ ।"
यसरी सफलता,"एक पटकको कुरा हो। बस्ती छेउमा सानो जंगल थियो। त्यो जंगलको एउटा छेउमा मध्यम खालको पोखरी थियो। त्यस पोखरीमा केही भ्यागुता बस्दै आइरहेका थिए। त्यसमध्ये केही भ्यागुता जंगल घुम्न निस्किए। मध्याह्नको समय थियो। चर्को घाम लागिरहेको थियो। तर पनि हावा निरन्तर चलिरहेको थियो। ती भ्यागुता रमाउँदै अघि बढे। ठाउँठाउँमा खाल्डाखुल्टी थिए। तिनमा पनि बुरुक्कबुरुक्क उफ्रँदै अघि बढे। पानी जमेका खाल्डामा पनि अनेक उपाय लगाएर अघि बढे। तर बाटोमा एउटा धेरै ठूलो खाडल आयो। त्यो खाडल धेरै गहिरो पनि थियो। अरू खाल्डा जस्तै ठानेर ती भ्यागुता फुत्त उफ्रिए पारी तर्न। तर दुर्भाग्य, अचानक केही भ्यागुता त्यो गहिरो खाल्डोमा खस्न पुगे। खाल्डोमा खसेका भ्यागुता सबैले बाहिर निस्कने प्रयास गरे। थाकेपछि चुप भएर खाल्डोमै बसे। एउटा भ्यागुताले भने बाहिर निस्कने कोसिस जारी राख्यो। तर बाहिर रहेका उसका साथीहरूले भने अब तिमी बाहिर निस्कन सक्दैनौ। यो खाल्डो यति गहिरो छ कि तिमीले बाहिर निस्कने प्रयास गर्नु बेकार छ। उसले प्रयास रोकेन, हरेश खाएन। साथीहरूको कुरा सुनेर अरू भ्यागुताले बाहिर निस्कने प्रयास गरेनन्। बाहिर निस्कने प्रयास गर्ने त्यो भ्यागुताले भने निरन्तर प्रयास गरिरह्यो। अन्ततः ऊ बाहिर निस्की छाड्यो। अरू भ्यागुताले भने खाल्डोभित्रै प्राण त्याग गरे। नैतिक शिक्षा : जस्तोसुकै प्रतिकूल परिस्थितिमा पनि हरेश खानु हुँदैन। सकारात्मक अपेक्षासहित प्रयास गरिरहे सफलता अवश्य हात पर्नेछ।"
लागूऔषधसहित दुईजना पक्राउ,"सर्लाही : मलंगवा नगरपालिका८ लच्काबाट भारत सितामढी सोनबर्षा ग्राम९ बस्ने ३२ वर्षीय अजय कुमार महतोलाई ७५ पिस लागूऔषध नाइट्राभेटसहित शुक्रबार बिहान प्रहरीले पक्राउ गरेको छ । भारतबाट नेपालतर्फ आउँदै गरेका उनलाई प्रहरी चौकी गोरखकालीबाट खटिएको प्रहरीले जाँच गर्नेक्रममा उक्त लागूऔषध सहित फेला पारी पक्राउ गरेको हो । बर्दिया, बढैयाताल नगरपालिका८ इँटाभट्टा नजिकबाट गुलरिया नगरपालिका४ तुलापुर बस्ने २० वर्षीय बिपिन सुनारलाई करिब ३ ग्राम ४ सय ६० मिलिग्राम अवैध लागूऔषध ब्राउन सुगरजस्तो देखिने खैरो धुलो पदार्थसहित शुक्रबार बिहान प्रहरीले पक्राउ गरेको छ । ईलाका प्रहरी कार्यालय मैनापोखरबाट खटिएको प्रहरीले भे९ प ७६६९ नम्बरको मोटरसाइकलमा भारतबाट नेपालतर्फ आउँदै गरेका उनलाई जाँच गर्नेक्रममा उक्त पदार्थ सहित फेला पारी पक्राउ गरेको हो । घटनाबारे प्रहरीले थप अनुसन्धान गरिरहेको छ ।"
"नारायणकाजीलाई रुघाखोकी, आइतबार पुन : कोरोना परीक्षण गरिने","काठमाडौं : नेकपा माओवादी केन्द्रका नेता नारायणकाजी श्रेष्ठको स्वास्थ्य अवस्था सामान्य रहेको छ। कोरोना भाइरस संक्रमणपछि होम आइसोलेसनमा बसेका श्रेष्ठलाई रुघाखोकी लागेको उनका स्वकीय सचिव सुरेशकाजी श्रेष्ठले जानकारी दिए। उनले भने, उहाँको स्वास्थ्य अवस्था सामान्य रहेको छ। हल्का रुघाखोकी लागेको छ उनले भने,आइतबार पुन : पीसीआर विधिबाट कोरोना भाइरस परीक्षण गरिँदैछ। कोरोना संक्रमण पुष्टि भएदेखि श्रेष्ठ होम आइसोलेसनमा बसिरहेका छन्। कोरोना रिपोर्ट नेगेटिभ आएपछि मात्र उनी सार्वजनिक कार्यक्रममा सहभागि हुने बताइएको छ। यता माओवादी केन्द्रका अध्यक्ष पुष्पकमल दाहाल प्रचण्डको स्वास्थ्य अवस्था सामान्य रहेको छ। कोरोना भाइरस संक्रमणपछि होम आइसोलेसनमा बसेका प्रचण्डको स्वास्थ्य अवस्था सामान्य रहेको उनकी छोरी गंगा दाहालले जानकारी दिइन्। गत शुक्रबार बेलुका पीसीआर विधिबाट परीक्षण गर्दा प्रचण्डलाई कोरोना भाइरसको पुष्टि भएको थियो। प्रचण्डलाई कोरोना संक्रमण नारायणकाजी श्रेष्ठलाई कोरोना संक्रमण स्वास्थ्यकर्मी आइसोलेसनमा, सेवा प्रवाहमा सकस आइसोलेसन रहेका प्रचण्डको कस्तो छ स्वास्थ्य अवस्था ?"
"मलमा १८ लाख बढी भ्रष्टाचार, पासवानविरुद्ध आरोप पत्र दायर","काठमाडौंः साल्ट ट्रेडिङ कर्पोरशन, सल्यान मल बिक्री केन्द्रका इन्चार्ज तत्कालीन जुनियर सहायक विजय कुमार पासवानले रासायनिक मलमा भ्रष्टाचार गरेका छन्। उनीविरुद्ध १८ लाख ७६ हजार ६६४ बिगोसहित सार्वजनिक सम्पत्ति हानिनोक्सानी गरी भ्रष्टाचार गरेको सम्बन्धी आरोपपत्र दायर गरिएको छ। अख्तियार दुरुपयोग अनुसन्धान आयोगले पासवानले मलको नियमानुसार हिसाब किताब नराखी सार्वजनिक सम्पत्तिको हिनामिना गरी भ्रष्टाचार गरेको भन्ने उजुरी सम्बन्धमा अनुसन्धान गरेको थियो। अनुसन्धानमा पासवाअनले आफ्नो जिम्मामा मौज्दाज रहेको रासायनिक मल साल्ट ट्रेडिङ कर्पोरेशन लिमिटेडको आधिकारिक खातामा रकम दाखिला गरेपश्चात मल डेलिभरी गर्नुपर्नेमा सो नगरी आफूखुसी आफ्नो व्यक्तिगत खातामा बदनियतसाथ रकम जम्मा गरी सार्वजनिक संस्थाको सम्पत्ति हिनामिना गरेको पाइएको छ। उनीविरुद्ध भ्रष्टाचार निवारण ऐन बमोजिम सजायसहित हिनामिना भएको रकम असुल माग गरी अख्तियारले काठमाडौं अदालतमा आरोप(पत्र दायर गरेको छ।"
द्वन्द्वले दिएको घाउ चर्किरहन्छ,"गुलरिया : बर्दिया ठाकुरबाबा नगरपालिका८ की जयन्ती शाहीलाई श्रीमान् बेपत्ता हुनुको पीडा छ नै। समाजमा गरिने व्यवहारले मन चिराचिरा हुन्छ। आँखा नरसाएको समय हुँदैन। २० वर्षअघि द्वन्द्वकालीन अवस्थामा श्रीमान् बेपत्ता पारिएपछि दुःखका दिन सुरु भए। ०५८ सालमा राज्यपक्षबाट श्रीमान् हुकुमबहादुर शाहीलाई बेपत्ता पारियो। अझै घरमा फिरेनन्। परिवार पाल्ने एक मात्र सहारा जिउँदा छन् वा मृत छन् थाहा छैन, गहभरि आँसु पार्दै जयन्ती भन्छिन्, बेसहारा बनेर सन्तानका लागि बाँचेकी छु। श्रीमान् नहुँदा गाउँघरमा समेत हेला गरेको महसुस उनलाई छ। भक्कानिँदै भन्छिन्, गाउँघरमा हुने शुभकामहरूमा श्रीमान् नभएकी महिला भनेर विभेद गर्छन्। अब त श्रीमान् फर्किनु हुन्न जस्तो लाग्छ। सरकार अब त श्रीमान्को किरिया गर्न पाम्। सरकारले वास्तविकता सार्वजनिक गरिदिए केही भए पनि सहजता महसुस हुने आशा उनलाई छ। श्रीमान्को किरिया नगरेर नै सपनासमेत नराम्रो देख्ने गरेको सुनाउँदै भन्छिन्, म मानसिक रूपमा पनि दह्रो बन्न सकेको छैन। दुई छोरी र एक छोराको रेखदेखमा कठिनाइ भोगेकी उनले परिवारलाई उचित शिक्षा दिन सकिनन्। यसकै कारण छोराछोरी बेरोजगार बन्नुपरेको शाही बताउँछिन्। सरकारले राहत वा सहयोग स्वरूप १० लाख दियो। तर, सोही रकमले परिवारमा थप झगडासमेत सिर्जना गरेको उनी बताउँछिन्। श्रीमान् बेपत्ता भएकै कारण विभिन्न लाञ्छना र विभेदको चपेटामा परेकी छु। सरकारले दिएको पैसामा सबैको आँखा लाग्यो पीडा बुझेनन्, घरभित्रै झगडा भयो, दुःखेसो पोख्दै भन्छिन्, हाम्रो मानव अधिकार कहाँ गयो ? सरकार कहाँ छ ? ०५९ सालमा राज्यपक्षबाटै श्रीमान् लिखाराम थारु बेपत्ता पारिएपछि बेसहारा बनेकी गुलरिया नगरपालिका१२ की बेलरानी थारुको पनि पीडा कम छैन। सरकारले पीडितलाई दिएको १० लाख रूपैयाँले उनको परिवारमा पनि झगडाको बीउ बन्यो। पैसा आयो जेठाजुहरूले अंशबन्डा गर्नुपर्छ भनेपछि परिवारमा झगडा मच्चियो। श्रीमान्को मृत्यु दर्ता नहुँदा परिवारबाट पाउनु पर्ने अंश पनि पाएकी छैन। अब त श्रीमान्को किरिया गर्न पाए पनि हुन्थ्यो, उनले पीडा सुनाइन्। ठाकुरबाबा नगरपालिका४ की पानु थारु पनि राज्यपक्षबाट बेपत्ता पारिएका श्रीमान् धामु चौधरीलाई कुरेर बसेकी छिन्। कागजात नबन्दा अंशबन्डा रोकेको छ। परिचयपत्र पाए पनि त्यसको आधारमा काम बन्दैन। छोराछोरी पढाउन सकिन, पीडा पोख्छिन्। सरकारले मर्दो वा जिउँदो घोषणा गरी काजकिरिया गर्न दिए आफूहरूलाई धेरै सहज हुन्थ्यो। द्वन्द्वपीडितको समस्या समाधान गर्न ढिला भएको गुनासो उनीहरूको छ। द्वन्द्वपीडित समिति बर्दियाका अध्यक्ष भागिराम थारु बर्दियामा देशैभरिभन्दा बढी बेपत्ता रहेको बताउँछन्। उनका अनुसार साढे दुई सयभन्दा बढी जिल्लाबाट बेपत्ता पारिएको सरकारी तथ्यांक छ। इन्सेक लुम्बिनी प्रदेश नेपालगन्जले बेपत्ता परिवारका समस्या उजागर गर्न सहजीकरण गरेको छ। बर्दियामा पीडितहरूलाई परिचयपत्र दिने काम हुनु राम्रो कुरा हो। तर, उनीहरू धेरै कानुनी अड्चनकाबीच दिन गुजार्न बाध्य छन्। आयोगलाई समस्यै समस्या समयावधि सकिन एक महिना बाँकी रहँदा बेपत्ता परिवारका व्यक्तिको छानबिन आयोगलाई उपलब्धि हाँसिल गर्न हम्मेहम्मे परेको छ। सरकार, आयोग, राजनीतिक दल, पीडितलगायत अन्य सरोकारवालाहरूबीच साझा संकल्पसहितको दृष्टिकोण र रोडम्याप नहुँदा आयोग गतिहिन बन्दै गइरहेको छ। पीडितहरूले न्यायको भिख मागिरहँदासमेत द्वन्द्वकालीन समस्या समाधानतर्फ नपुर्याइँदा सम्बन्धित निकाय कानमा तेल हालेर बसेको आरोप सर्वत्र छ। सम्बन्धित पक्षहरूले साझा चिन्तन नगर्दासम्म आयोगले ठोस काम गर्न सक्दैन, बेपत्ता व्यक्तिको छानबिन आयोग नेपालका सदस्य एवं प्रवक्ता डाक्टर गंगाधर अधिकारीले भने। उनले थपे, आयोगमा धेरै समस्या छन्। ऐनका केही दफा सर्वोच्चले खारेज गरिदिएको छ। सरोकारवालाहरू संशोधनको मागसहितको अडानमा छन्। ऐन संशोधन भएको छैन। ०७६ माघ ९ गते बनेको समितिलाई धेरै काम गर्न चुनौती छ। असार मसान्तमा समयावधि सिद्धिन्छ। कोभिडका कारण पनि काम गर्न नसकेको अवस्था छ। आयोगमा कर्मचारी अभाव छ। ५ जना आयुक्त र २० जना कर्मचारीले पीडित र पीडकको पहिचान गर्न अपुग जनशक्ति छ। कर्मचारीले टेन टु फोरको मानसिकता हटाउनुपर्छ। अनि मात्रै काम हुन्छ। हामीसँग थुप्रै काम छन्। संक्रमणकालीन न्यायको बुझाई र समाधानको दृष्टिकोणमा पनि समस्या छ।, प्रवक्ता अधिकारी भन्छन्, राज्यले आयोगलाई यथेष्ट साधन स्रोत दिन सकेको छैन। पीडक पहिचान गर्दा राज्य संयन्त्रले सहजीकरण गर्नुपर्छ। समस्या समाधान गर्न त्यति सजिलो छैन। अलमलमा उत्खननको काम आयोगले अझै उजुरी लिने काम टुंग्याउन सकेको छैन। पुस मसान्तसम्म मात्रै उजुरी दिने म्याद तोकिएको छ। अहिलेसम्म पीडित र पीडकको अनुसन्धानमार्फत पहिचान गरी वास्तविक पीडितहरूलाई परिचयपत्र वितरण गर्ने कार्यलाई निरन्तरता दिइएको छ। बेपत्ता पारिएका व्यक्तिको छानबिन आयोगमा ३ हजार २ सय ३२ वटा उजुरी दर्ता भएको प्रवक्ता अधिकारी बताउँछन्। आयोगले ११ महिनाअघि बर्दियाबाट थालनी गरेको परिचयपत्र वितरण कार्यअन्तर्गत ८ सय परिवारका २५ सय जनाभन्दा बढीले परिचयपत्र प्राप्त गरेका छन्। सबैभन्दा बढी बेपत्ता भएका बर्दियामा १ सय ७७ घरपरिवारका ८ सयभन्दा बढीले परिचयपत्र पाएका छन्। बर्दियामा २ सय ५५ जना बेपत्ताको उजुरी दर्ता भएको छ। आयोगले देशैभरमा सबैभन्दा बढी द्वन्द्व प्रताडित जिल्लाका रूपमा केन्द्रित गर्दै बर्दियामा परिचयपत्र वितरणको कामलाई तीव्रता दिएको आयोजकको भनाइ छ। सवुत, उत्खनन, डीएनए परीक्षणको कामका कारण समय लागेको आयोगको तर्क छ।"
"प्रशासनबाट खोप कार्ड बोक्नुपर्ने आदेश जारी : स्वास्थ्य कार्यालय भन्छ, छैन खोप","दार्चुला : जिल्ला प्रशासन कार्यालयले माघ ७ गतेदेखि सर्वसाधारणले अनिवार्य खोप कार्ड बोक्नुपर्ने आदेश जारी गरेको छ। प्रशासनले सात बुँदे आदेश जारी गर्दै सर्वसाधारण सबैमा अनिवार्य खोप कार्ड बोक्न तथा मोबाइलमा देखाउन आदेश गरेको हो। प्रशासनले आदेश गरे पनि जिल्लामा कोरोनाविरुद्व लगाइने खोपको भने अभाव छ। बिहीबार जिल्लाका कुनै पनि ठाउँमा कोरोना खोप छैन। 'कोरोनाको खोप सकिएको ', स्वास्थ्य कार्यालयका सूचना अधिकारी खगेन्द्र कार्कीले भने,'अहिले खोप माग गरिएको छ, एकदुई दिनभित्र खोप जिल्ला पुग्छ, अहिलेसम्म जिल्लामा ७७ प्रतिशत नागरिकले मात्रै खोप पाएका छन्।' यस्तै प्रमुख जिल्ला अधिकारी दीर्घराज उपाध्यायले जारी गरेको आदेशमा सार्वजनिकस्थलमा २५ जनाभन्दा बढी सहभागी नहुने गरी राजनीतिक, सामाजिक, धार्मिक तथा प्रशासनिक कार्यक्रम, मेला, भेला, महोत्सव, पर्व सञ्चालन गर्ने, आवश्यक कार्यक्रमको हकमा स्वास्थ्यका मापदण्ड पालना गर्ने गरी प्रशासनको अनुमति लिनुपर्ने भनिएको छ। सार्वजनिक यातायातमा तोकिएको सिटभन्दा बढी यात्रु राख्न नपाउने र घरबाट बाहिर निस्कँदा अनिर्वायरूपमा मास्क लगाउनु पर्नेछ। त्यस्तै भारत तथा नेपालका अन्य क्षेत्रबाट जिल्लामा आउने नागरिकले स्थानीय तहको स्वास्थ्य शाखाको निगरानीमा होम क्वारेन्टिनमा बस्नु पर्नेछ। बिहीबारसम्म जिल्लामा १७ जनामा कोरोना सङ्क्रमण देखिएको छ। भारतबाट रोजगारी गरेर फर्किने नेपालीमा कोरोना सङ्क्रमण देखिने गरेको छ। सीमानाकामा परीक्षण गर्दा भारतबाट फर्किएकामा सङ्क्रमण देखिने गरेको छ। भारतसँग सीमा जोडिएका दार्चुलाको पुलघाट र जौलजिवीमा अहिले जाँचको व्यवस्था गरिएको छ। भारतमा कोरोनाको नयाँ भेरियन्ट ओमिक्रोनको सङ्क्रमण तीव्ररूपमा फैलिरहेकाले नाकामा स्वास्थ्य जाँचमा कडाइ गरिएको प्रमुख जिल्ला अधिकारी उपाध्यायले बताए।"
हिउँले भत्कायो विद्यालय,"गोरखा : भारी हिमपातपछि गोरखामा एक विद्यालयको भवन भत्किएको छ। चुमनुब्री गाउँपालिका७ छेकम्पारको बुद्ध आधारभूत विद्यालयको भवन भत्किएको प्रधानाध्यापक छिरिङफुञ्जो लामाले बताए। पाँचकोठे छात्रवास भवनको छानामाथि चार फिटभन्दा बाक्लो हिउँ जम्यो, लामाले भने, लामो समयसम्मको भार धान्न नसकेर भवनको छानो भत्कियो। भवन भत्किएपछि छात्रवासमा रहेका विभिन्न सामग्रीहरूमा क्षति पुगेको उनले बताए। हिमपातपछि विद्यालयमा जाडो बिदा गरिएकाले अन्य क्षति भने नभएको विद्यालयले जनाएको छ। त्यो छात्रवास भवनमा ३० जनाभन्दा धेरै विद्यार्थी बस्थे, उनले भने, हिमपात भएपछि विद्यालय बन्द गरियो। होस्टेल पनि बन्द गरियो र ओढ्ने, ओछ्याउने कपडाहरू, किताबहरू चाहिँ विद्यालयका अफिस कोठामा राखिएको थियो। तर, फर्निचरहरूमा क्षति पुगेको छ।"
माघे संक्रान्ति : चाकु बनाउने चटारो (फोटो फिचर),"काठमाडौं : चाकु घिउँ र लड्डुको पर्व माघे संक्रान्ति आउन १ दिन बाँकी नै छ। तर, ललितपुरको टंगलमा रहेको जोशी चाकु कारखानामा भने दुईतीन महिनादेखि कामदारलाई भ्याई नभ्याई छ। सूर्यदास जोशीले करिब ६०६५ वर्ष अघिदेखि यो कारखानामा चाकु बनाउन थालेका हुन्। अहिले उनी आफू चाकु बनाउन सक्दैनन् तर उनको सबै परिवार चाकु बनाएरै गुजारा चलाइरहेको छ। यो ललितपुर पाटन क्षेत्रको सबैभन्दा पुरानो चाकु काराखाना हो, दीपु जोशी भन्छन्, यहाँका स्थानीय सबैले हाम्रो परिवारलाई चाकु साहु भनेर चिन्छन्। जोशी कारखानमा बनेको चाकु ललितपुर, काठमाडौं, भक्तपुरसँगै बनेपासम्म पुग्छ। यहाँ बन्ने चाकु उपत्यकामा सबैभन्दा चर्चित छ। अन्नपूर्णकर्मी सुनीता डंगोलले खिचेका तस्बिर"
गौशालाको कम्प्युटर पसलमा चोरी,"महोत्तरी : महोत्तरीको गौशाला बजारस्थित मिथिलान्चल कम्प्युटर सेन्टरबाट गएराति चोरी भएको छ। पसलमा बिक्रीको लागि राखिएको कम्प्युटर, ल्यापटप, मोवाईल, सिसिटिभीका सामग्री लगायत ईलेक्ट्रोनिक्स समानहरु चोरी भएको हो। करिब २५ लाख मूल्य बराबरको सरसमानहरु चोरी भएको पसल संचालक संदिप यादवले बताए। पसलमा सिसीक्यामेरा जडान रहेतापनि चोरले सिसीटिभीको डिभीवक्स पनि चोरी भएको संचालक यादवले जानकारी दिए। घटनाको सम्बन्धमा विस्तृतरुपमा अनुसन्धान भईरहेको ईलाका प्रहरी कार्यालय गौशालाका प्रहरी निरिक्षक विष्णुप्रदिप वस्यालले जानकारी दिए।"
"मासिए हिटी, सुके मूल","काठमाडौं : रानीपोखरी र जमलको आरसिटी क्लब अगाडि मल्लकालमा बनेको एउटा हिटी छ। त्यसलाई झंगछकु भनेर चिनिन्छ। व्यापारको सिलसिलामा ल्हसा तथा तिब्बततिरबाट आउने मान्छेहरू त्यसै धारामा नुहाइधुवाई गर्नुपर्ने नियम थियो। यहाँ नुहाएपछि मात्रै असन छिर्न पाउँथे। यहाँ नुहाएपछि अन्नपूर्ण देवता (इटाचपा) भएको ठाउँमा १४ दिन क्वारेन्टाइन बस्नुपर्ने बाध्यकारी नियम थियो। अनि मात्रै यात्रुहरू यताउता गर्न पाउँथे। हाल उक्त हिटी पुरिइसकेको छ। सम्पदा संरक्षण महाअभियानमा लागेका यादवलाल कायस्थ भन्छन्, त्यो नियम किन थियो ? अहिलेको भाइरसका संक्रमण र बनेका नियमले हिटीको महत्व दर्शाउँछ। दरबार मार्गको महेन्द्रको सालिक अगाडि सोह्राहिटी (तीनधारा) पनि पुरिए। उत्खनन् गर्दै जाँदा त्यहाँ कलात्मक संरचना भेटिएको कायस्थ दाबी गर्छन्। उक्त ठाउँमा बैंक बनाउन लागिएको थियो। तर, कायस्थलगायत अभियन्ताहरूले दुई वर्षसम्म विभिन्न निकाय पुगेर बैंक बनाउन नदिने पहल गरेका थिए। त्यसपछि पुरातत्व विभागले २० लाख रुपैयाँ बजेट छुट्यायो। ठेकेदार खटायो र पुरातात्विक महत्वभन्दा बेग्लै संरचना बन्यो। सम्पदा जीवन्त राख्नलाई राज्यसँग भिजन भएन। ढुंगाको संरचना मात्रै देख्यो। त्यसको अर्थ बुझाउन सकेन। हिटी बनाउनेलाई प्रोत्साहन गरेन। सम्बन्धित विषयमा ज्ञान भएकालाई नियुक्ति किन दिँदैन ? यादवलाल कायस्थ, सम्पदा संरक्षण महाअभियान्ता पानी किन्ने तर ढुंगेधारालाई हेला गर्ने प्रवृत्ति छ। हाम्रो जीवनशैलीमा व्यापक परिवर्तन आएको छ। आकाशबाट आएको पानी जमिनमा रिचार्ज हुने अवस्था छैन। सौभाग्य प्रधानाङ्ग, निमित्त महानिर्देशक, राष्ट्रिय अभिलेखालय कायस्थ भन्छन्, रानीपोखरीको चारै सुरमा चार प्रकारकै हिटी छन्। एउटा विद्युत् प्राधिकरणको वरिपरि पुरिएको अवस्थामा छ। त्यस्तै भोटाहिटीको अन्डर ग्राउन्ड बाटो (सबवे) मुनि सातवटा हिटी भेटिएको थियो। तीनवटा धारा छाउनी संग्रहालयमा राखिएको छ। अन्य उत्खनन हुनै बाँकी छन्। काठमाडौं उपत्यका खानेपानी बोर्डले सन् २०२० मा हिटीहरूका बारेमा अध्ययन प्रतिवेदन सार्वजनिक गरेको थियो। बोर्डमा कार्यरत हाइड्रोजियोलोजिस्ट अनुज खनालका अनुसार अहिलेसम्म उपलब्ध भएका नामका आधारमा खोजबिन गरी तथ्यांक निकालिएको हो। बोर्डले जम्मा ५ सय ७३ वटा हिटीका नाम फेला पारेको थियो। त्यसैलाई आधार मानेर फिल्डमा खोज्न थालिएको थियो। ४ सय ७९ वटा फिल्डमा भेटिए। ५२ वटा यहाँयहाँ थिए भनेर ठाउँ मात्र पत्ता लाग्यो, खनालले भने, ४२ वटा त लोप नै भइसकेको पायौं। पाटन सुन्धारामा सुनको पालिस लगाइएको लूं:हिटी। तस्बिर : अशोक दुलाल नेपानी बोर्डले हिटीहरूको अवस्था कहाँ, कस्तो छ, कति हराए, जोगाउन के गर्न सकिन्छ भन्ने उद्देश्यले अध्ययन गरेको खनालको भनाइ छ। प्रत्येक वर्ष हिटीहरूका बारेमा अपडेट गर्ने गरिएको उनी बताउँछन्। भने, यो नितान्त गतिशील दस्तावेज भएकाले संख्याहरू प्रत्येक वर्ष अपडेट हुँदै आएका छन्। अध्ययनमा देखिएअनुसार कतिपय हिटीहरूमा सरकारी निकायले कार्यालय खडा गरिसकेका छन्। ललितपुर महानगरपालिकाको कार्यालय पनि पहिलाको पोखरीमा बनेको अध्ययनले देखाएको छ। ठाउँअनुसार स्थानीय, व्यापारी, गुठी, सरकारी निकाय सबैका कारण हिटी मासिएको अध्ययनले पुष्टि गर्ने खनाल बताउँछन्। पुरातत्व विभागले गर्नुपर्ने काम बोर्डले गरेको र अध्ययनपछि केही नगरपालिकाले काम पनि सुरु गरिसकेको उनको दाबी छ। ललितपुरको महालक्ष्मी नगरपालिका बोझेपोखरी र कीर्तिपुरले पालापुखु:को टेन्डर नै खुलाएको बताए। तर, कायस्थ भने ढुंगेधाराहरू बोर्डले अध्ययनमा भेटिएको भन्दा फरक रहेको दाबी गरे। बोर्डको अध्ययनमा सम्पूर्ण प्राचीन ढुंगेधाराहरू समेट्न नसकेको जिकिर गरे। हामीले उत्खनन गरेका कुनै पनि हिटीहरू बोर्डको अध्ययनमा छैनन् कायस्थले भने, उनीहरूको अध्ययन त्रुटिपूर्ण छ। यद्यपि बोर्ड प्राचीन स्मारक जोगाउनमा इच्छुक देखिएको बताए। उपत्यकामा थुप्रै हिटीहरू प्राचीन महत्व बोकेका छन्। तर, त्यसलाई उनीहरूले समेट्न नसकेको गुनासो गरे। ओमबहाल नजिकै १४ सय वर्ष पुरानो हिटी छ। उक्त हिटीमा राजा भीमार्जुन देवको पालामा लेखिएको शिलालेखसमेत भेटिएको बताए। त्यस्तै हाँडीगाउँमा पनि करिब १४ सय वर्ष पुरानो हिटी भेटिएको छ। ललितपुर च्यासलस्थित पानीले पुरिएको हिटी। तस्बिर : अशोक दुलाल अध्ययन नपरेको तर महत्वपूर्ण हिटीका रूपमा स्वयम्भूको जन्मद्वार हिटीलाई मानिएको कायस्थले जनाए। अन्य सबै ठाउँका हिटी सुल्टो छन्। तर, स्वयम्भूमा उल्टो छ। जुन मृत्यु संस्कारसँग सम्बन्धित रहेको बताए। उक्त हिटी पुरिएको अवस्थामा छ। सम्पदाहरूको वास्तविक अभिलेख कतै पनि नभएकाले प्राचीन महत्व बोकेका हिटीहरू लोप हुँदै गएको कायस्थको गुनासो छ। हिटी किन महत्वपूर्ण छन् ? कायस्थले यसरी वर्णन गर्छन् : हि भनेको रगत टी को अर्थ तरल पदार्थ। रगत जतिकै महत्वपूर्ण पानी बग्ने भएकाले हिटी भनिएको हो। प्राचीनकालमा शरीरमा चाहिने आवश्यक तत्वहरू हिटीको पानीले पूरा गथ्र्यो भन्ने विश्वास थियो। तर, राज्यले यस्ता सम्पदालाई सामान्य ढुंगेधाराको संज्ञा दिएर बेवास्ता गरेको उनले बताए। सम्पदा जीवन्त राख्नलाई राज्यसँग भिजन भएन। ढुंगाको संरचना मात्रै देख्यो, कायस्थले भने, त्यसको अर्थ बुझाउन सकेन। हिटी बनाउनेलाई प्रोत्साहन गरेन। सम्बन्धित विषयमा ज्ञान भएकालाई नियुक्ति किन दिँदैन ? ललितपुरको पाटनस्थित थापाहिटी। तस्बिर : अशोक दुलाल राष्ट्रिय अभिलेखालयका निमित्त महानिर्देशक सौभाग्य प्रधानाङ्ग भन्छिन्, मानिसको जीवनशैलीमा आएको व्यापक परिवर्तनका कारण ढुंगेधाराको महत्व घटेको छ। ढुंगेधाराको विषयमा अध्ययनसमेत गरेकी प्रधानाङ्गले विकासका नाममा स्रोतहरू शील भएको जनाइन्। पानी नभई नहुने महत्वपूर्ण कुरा भए पनि स्रोत बचाउन कसैको ध्यान नगएको उनले बताइन्। जमिनमुनिको स्रोत विकासको नाममा बन्द भएका छन्, उनले भनिन्, आकाशबाट आएको पानी जमिनमा रिचार्ज हुने अवस्था छैन। मानिसको अतिक्रमण, अव्यवस्थित निर्माण, सहरीकरण तथा जलवायु परिवर्तनको असरले पनि ढुंगेधाराको अस्तित्व नास हुँदै गएको उनले बताइन्। पानी किन्ने तर ढुंगेधारालाई हेला गर्ने प्रवृत्ति छ, उनले भनिन्, हाम्रो जीवनशैलीमा व्यापक परिवर्तन आएको छ। पाटनको आल्कोहिटीमा बाहेक अन्य ठाउँका स्थानीय ढुंगेधारा पुग्दैनन्। भाडामा बस्ने तथा फुर्सदिलाहरूले मात्र ढुंगेधाराको प्रयोग गरेको देखिएको प्रधानाङ्गको अध्ययनले देखाएको छ। प्राचीनकालमा परम्परागत सीपबाट तयार गरिएको हिटी जोगाउन नसक्नु बिडम्बना भएको उनको भनाइ छ। उक्त समयमा उपत्यकामा विभिन्न स्रोतबाट पानीको जोहो गरिएको देखिन्छ। वरिपरिका डाँडाहरू पानीका मुख्य स्रोत थिए। स्वयम्भूमा वरिपरिका डाँडाबाटै पानी आउँथ्यो। ललितपुरमा टीकाभैरव हुँदै, नखु खोला भएर पाटनका ढुंगेधारामा पानी ल्याइएको थियो। राजकुलोमार्फत पानी ल्याए पनि हाल ती हराइसकेका छन्। काठमाडौंका अन्य ठाउँमा बूढानीलकन्ठ, धापासीतिर पानीका स्रोत थिए। भक्तपुरमा नगरकोटबाट पानी ल्याइएको थियो। पाटनको आल्कोहिटीमा स्थानीय स्रोत अझै संरक्षित छ। तर, अन्य ठाउँमा सचेतना पुगेको छैन। अझै पनि बाँकी रहेका ढुंगेधाराहरूको अन्डरग्राउन्ड म्यापिङ गर्न सकेमा संरक्षण गर्न सकिने प्रधानाङ्ग बताउँछिन्। स्रोत कहाँ ब्लक भएको छ हेर्नुपर्छ, उनले भनिन्, नियमसिद्ध हेर्ने हो भने ढुंगेधाराको वरिपरि निर्माण गर्न मिल्दैन। सडक बनाउन मिल्दैन। ठूला गाडी ल्याउनु हुँदैन। तर, प्राचीन महत्व झल्काउने ढुंगेधारा वरिपरि नै ठूलाठूला भवन ठडिएका छन्। संरचना बनाउँदा के कति ढुंगेधाराको संरचना बिग्रियो भन्ने बारेमा लेखाजोखा नभएको उनी बताउँछिन्। कतिपय बेला, घर निर्माण गर्ने क्रममा ढुंगेधाराका लाइन भेटिएका छन्। तर, त्यसैमाथि निर्माण सम्पन्न भएका छन्। सम्पदा संरक्षण महाअभियानकर्ता कायस्थका अनुसार लिच्छवीकालीन हिटीमाथि घर बनाउन पुरातत्व विभागले स्वीकृति दिएको छ। हात्तीसारमा एउटा घर निर्माणका क्रममा लिच्छवीकालीन हिटी भेटिएको थियो। २५ फिटमुनि सबै संरचना भेटिए पनि विभागले पुरातात्विक होइन भन्यो। त्यहाँ दुई तल्ले घर बनिसकेको उनको दाबी छ। कानुनी रूपमा हेर्दा प्राचीन स्मारक ऐन २०१३ मा सम्पदाहरूको संरक्षणको व्यवस्था गरेको छ। सय वर्ष नाघेपछि पुरातात्विक संरचना हुन्छ भनेर पुरातत्व विभागले पनि उल्लेख गरेको छ। यस्ता विषयमा राज्यले उचित मुआब्जाको व्यवस्थापन गर्नुपर्ने र वैकल्पिक व्यवस्था गर्नुपर्ने सरसफाइ तथा पानी विशेषज्ञ प्रकाश अमात्यको भनाइ छ। पुरातात्विक अथवा भित्रि सहरमा फरक मापदण्ड बनाउनु उचित हुन्छ। ढुंगेधाराको म्यापिङ गरेर सम्भावित ठाउँमा निर्माण गर्न दिनु भएन अमात्यले भने, व्यक्तिलाई मर्का परेमा सरकारले मुआब्जा दिने तथा बैकल्पिक व्यवस्था गर्नुपर्छ। सम्पदा पहिचान भएकाले भोलिका दिनमा विशिष्टता देखाउनका लागि सम्पदा जोगाउन आवश्यक छ। बिग्रिनुभन्दा पहिला संरक्षण गर्नुपर्छ, उनले भने, मासिएपछि कहाँबाट ल्याउनु ?"
