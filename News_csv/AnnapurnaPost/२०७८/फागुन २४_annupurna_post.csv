शीर्षक,विवरण
द्रुतमार्गको ढिलाइ,"कुनै काम सिस्टमले भयो वा छिटो भयो भने धेरैले त्यसलाई फौजी शैलीको संज्ञा दिन्छन्। धेरै नेपाली विकास निर्माणका ठूलाठूला आयोजना पनि फौजी शैलीमा होस् भन्ने चाहन्छन्। त्यस्तो चाहना राजनीतिकर्मीमा पनि देखियो। सत्तामा भएकाहरूमा पनि देखियो। त्यही भएर सरकारले काठमाडौंतराईमधेस द्रुतमार्ग निर्माण व्यवस्थापनको जिम्मेवारी नेपाली सेनालाई दियो। खासमा विकास निर्माणको काम सरकारकै हो, सेनाको होइन। मुलुकको आर्थिक, सामाजिक रूपान्तरणमा कायापलटै गर्ने आयोजना अरूजस्तो नहोस्, छिटो बनोस् भन्ने गुड फेथ थियो भनेर सरकारलाई शंकाको लाभ दिन सकिन्छ। जसरी ४०५० वर्षमा पनि विकास निर्माणका आयोजना नसकिने दीर्घरोग मुलुकमा छ, त्यसको वैकल्पिक बाटो सेनालाई जिम्मेवारी भन्ने ठानिएको हुनसक्छ। तर नतिजा भने उही सामान्य बोलीचालीमा भनिने नेपालीपाराकै आयो। द्रुतमार्गको निर्माणमै सेनाले ढिलाइ गर्यो। विडम्बना के भने जसलाई सिस्टमको पर्यायजस्तै ठानिन्छ अर्थात् सेना उसैले ठेक्का प्रक्रियामै ऐन, नियम मिच्यो। द्रुतमार्गको प्याकेज १ र २ को ठेक्कामा प्रतिस्पर्धा निषेधजस्तै भयो। तीनवटा कम्पनी छान्नुपर्नेमा बिनाप्रतिस्पर्धा चिनियाँ कम्पनीलाई ठेक्का दिइएको छ। अनियमितता गर्यो। प्रतिनिधिसभाको सार्वजनिक लेखासमितिले त्यसै भनेको छ। अनियमितता भयो, त्यसो नगर भन्ने निर्देशनलाई पनि सेनाले टेरपुच्छर लगाएन। ठेक्का पुनर्विचार गर्न गत वर्ष नै लेखा समितिले दिएको निर्देशन सेनाले सुन्यानसुन्यै गरिदियो। यो आयोजना चार वर्षमा निर्माण सम्पन्न गर्ने गरी २०७४ साउन २७ गते सेनालाई दिइएको थियो। आवसम्म २०७७०७८ सम्म २५ अर्ब ४० करोड वित्तीय खर्च भइसकेको छ। तर, भौतिक प्रगति १६१ प्रतिशत मात्र छ। आयोजनामा सुरुदेखि एकै व्यक्ति प्रमुख बन्नु, ठेक्का प्रक्रिया मिच्नु र काममा ढिलासुस्ती हुनुजस्ता कार्यले सेनाको साखमै पनि प्रश्न उब्जाएको छ। यति महत्वपूर्ण आयोजना सेनाकै जिम्मा लगाउँदा पनि काममा ढिलासुस्ती हुनु र अनियमितताका प्रश्नहरू उठ्दा यो देशमा केही हुँदैन भन्ने जमातकै स्वरलाई बल पुर्याउँछ। सिंगो मुलुकको राजधानी सहर काठमाडौंलाई अहिले पूरै देशसँग यातायात सम्पर्क गराउने मूलबाटो भनेको पृथ्वी राजमार्ग मात्रै हो भन्दा हुन्छ। बीपी, कान्ति, त्रिभुवन राजपथ भनेका वैकल्पिक पनि हुन् कि होइनन् भनेजस्ता छन्। त्यसैले काठमाडौंबाट पूर्व जान पनि पश्चिमको बाटो समात्नुपर्छ। तराई मधेससँग द्रुतमार्गले जोड्ने हो भने देशसँग जोड्ने बाँकी प्रमुख बाटो त्यही हुने थियो। त्यसमाथि भारतसँग पनि सजिलै जोडिन सकिन्छ। द्रुतमार्गलाई एसियाली स्तरकै बनाउने उद्देश्य पनि हो। उत्तर दक्षिण एक्सीसमा ७२५ किलोमिटर लम्बाइको द्रुतमार्ग निर्माण हुँदा समय र पैसा धेरै बचत हुन्छ। यो मार्गले सुरु बिन्दु ललितपुरको खोकना र निजगढलाई अन्तिम बिन्दु बनाउँछ। सेनाले बजेट र प्रस्थानबिन्दु खोकनामा जग्गा अधिग्रहणको विषयमा विवादका कारण समस्या भएको बताउँदै आएको छ। खोकनामा काम सुरु हुन सकेको पनि छैन। स्थानीय आन्दोलित छन्। पुरातात्विक, ऐतिहासिक महत्वका सम्पदा नासिने चिन्ता त्यहाँ छ। खोकनाबुङमती क्षेत्रमा विवादका कारण जग्गा प्राप्ति हुन सकेको छैन। त्यसमा सहजीकरण गर्ने काम सरकारको हो। निर्माण पूरा हुनुपर्ने निर्धारित समय घर्किन लाग्दा भौतिक प्रगति केवल १६ प्रतिशतको हाराहारीमा हुनुले निराशा उत्पन्न गराएको छ। यो आयोजनामा सुरुदेखि एकै व्यक्ति प्रमुख बन्नु, ठेक्का प्रक्रिया मिच्नु र काममा ढिलासुस्ती हुनुजस्ता कार्यले सेनाको साखमै पनि प्रश्न उब्जाएको छ। यति महत्वपूर्ण आयोजना सेनाकै जिम्मा लगाउँदा पनि काममा ढिलासुस्ती हुनु र अनियमितताका प्रश्नहरू उठ्दा यो देशमा केही हुँदैन भन्ने जमातकै स्वरलाई बल पुर्याउँछ। तसर्थ सरकारले सेनालाई काममा सहजीकरण गरिदिने, बजेट उपलब्ध गराउने र द्रुतमार्गलाई ढिलामार्ग बनाउनबाट बचाउनुपर्छ। यस्ता विकास निर्माणका आयोजना अरू पनि छन्, जहाँ सेनाबाट ढिलाइ भएको छ। मुलुकको राष्ट्रिय सेना जनताबाट प्राप्त साखभरोसालाई गिर्न नदिनेतर्फ पनि संवेदनशनशील हुन जरुरी छ। सेनाले देशको रक्षामा अर्जुनदृष्टि लगाउने हो। सरकारले उसलाई विपद्मा परिचालन गर्न सक्छ तर जसरी विकास निर्माण र व्यापार व्यवसायमा जिम्मेवारी सुम्पिने गरेको छ। त्यसले सेनालाई व्यावसायिकबाट व्यापारी बन्न मद्दत गरेको छ। सेनालाई व्यावसायिकबाट व्यापारी बनाउन थालियो भने लोकतन्त्र पनि खतरामा पर्न सक्छ भन्ने चेतना बेलैमा आउन जरुरी छ।"
"न सत्य निरुपण, न मेलमिलाप","काठमाडौं : दस वर्षे द्वन्द्वमा मानवअधिकार उल्लंघन गरेकाविरुद्ध ६३ हजारभन्दा बढी उजुरी परेको छ। ती सबैको छानबिन गर्न गठित सत्य निरुपण तथा मेलमिलाप आयोग भने राजनीतिक चक्रव्युमा परेको छ। २०५२२०६३ सम्म चलेको द्वन्द्वका यी उजुरीका घटनाको अहिलेसम्म प्रारम्भिक अध्ययनसमेत सकिएको छैन। संक्रमणकालीन न्यायको महत्त्वपूर्ण पाटोका रूपमा रहेको आयोगको काम कारबाहीप्रति द्वन्द्वपीडित नै असन्तुष्ट छन्। सर्वोच्च अदालतमा पटकपटक रिट परे पनि आयोगले न सत्यको उत्खनन गर्न सकेको छ न पीडकलाई कारबाहीको सिफारिस गरेको छ। आयोगकी प्रवक्ता मन दाहाल अपेक्षाअनुरूप काम गर्न नसकेको स्वीकार्छिन्। भन्छिन, हामीसँग पर्याप्त जनशक्ति छैन। त्यसैले जति काम हुनुपर्ने हो त्यति भएको छैन। नेपाललगायत विश्वका ४० वटा मुलुकमा सत्य आयोग गठन भएका छन्। उजुरीको छानबिन गरी सत्य निरुपण हुन नसक्नुमा राजनीतिक दलको इच्छाशक्ति र पदाधिकारीको विज्ञतामा कमी भएको औल्याउँछन्, सर्वोच्चका पूर्वन्यायाधीश बलराम केसी। संविधान, सत्य निरुपण तथा मेलमिलाप (टीआरसी), अपराध अनुसन्धान बुझेको व्यक्तिलाई नियुक्त गरेको भए ३४ वर्षमै टुंगिसक्थ्यो, केसी भन्छन्, राजनीतिक दलले यसलाई जागिर सम्झेर आफ्ना मान्छे नियुक्त गरेपछि काममा अलमलिएको हो। आयोगबाट सम्पन्न हुनुपर्ने काम बाँकी रहे सरकारले आयोगको कार्यवधि थप गर्न सक्ने प्रावधान छ। आयोग ऐन, २०७१ लाई संशोधन गर्दै आयोगको कार्यवधि पाँच पटक थपिएको छ। तत्कालीन प्रधानमन्त्री सुशील कोइरालाका पालामा सूर्यकिरण गुरुङको अध्यक्षतामा ५ सदस्यीय आयोग गठन भयो। ती सबै पदाधिकारी भागवण्डामा सिफारिस भए। अध्यक्ष गुरुङ र सदस्य माधवी भट्ट कांग्रेसबाट, लीला उदासी खनाल र मञ्चला झा एमालेबाट र माओवादीबाट श्रीकृष्ण सुवेदी सिफारिस भए। दुई वर्षको कार्यदेशसहित गठित आयोगको म्याद २०७३ माघ २६ गते सकियो । काम अधुरै रहेपछि पहिलोपटक एक वर्ष म्याद थपियो। तर, आयोगले ३ वर्षमा पनि काम सकेन। २०७४ माघमा दोस्रोपटक र २०७५ मा तेस्रोपटक म्याद थपियो। त्यसपछि झण्डै ९ महिनासम्म आयोग पदाधिकारीविहीन रह्यो। २०७६ माघ ४ मा अध्यक्षमा डा गणेश भट्ट सिफारिस भए। तत्कालीन प्रतिपक्षमा रहेको कांग्रेसबाट अध्यक्ष भट्ट र सदस्यमा प्रचण्डराज प्रधान सिफारिस भए भने नेकपाबाट गोविन्द गौतम, मन दाहाल र विष्णु पोखरेल सिफारिस भए। सर्वोच्चका पूर्वन्यायाधीश बलराम केसीका अनुसार आयोगमा संविधान, सत्य निरुपण तथा मेलमिलापको सिद्धान्त र अपराध अनुसन्धान बुझेका व्यक्तिहरू नियुक्त भएमा छानबिन द्रुत गतिमा हुनसक्छ। हरेक वर्ष कम्तीमा १२ हजार मुद्दा टुंग्याएको भए बढीमा ५ वर्षमा टुंगिसक्नु पथ्र्यो, उनले भने, छानबिन गर्न जति ढिलो गर्यो प्रमाणहरू उति लोप हुँदै जान्छ। पीडितहरूमा आयोगप्रतिको आस्था पनि घट्छ। प्रत्येक प्रदेशमा उच्च सरकारी वकिल कार्यालयका सहन्यायाधीवक्ताको संयोजकत्वमा ३ सदस्यीय अनुसन्धान समूह छ। तर, अनुसन्धान भने चिप्लेकिरा गतिमा छ। विशेषज्ञ र विज्ञ नै छनौट हुन सकेको छैनन्। आयोगमा सिफारिस गरिने पदाधिकारीको भूमिकाप्रति पीडितहरू नै असन्तुष्ट छन्। १५ चैत २०७३ मा द्वन्द्व पीडित तेजकुमारी बुढाथोकी, मोहन ओली र कल्याण गुरुङलगायतले तत्कालीन अध्यक्ष गुरुङलाई कार्य क्षमता नभएको भन्दै बर्खास्तीको माग गरेर सर्वोच्चमा रिट निवेदन दायर गरेका थिए। पूर्वन्यायाधीश केसीका अनुसार, नेपालको सत्य निरुपण तथा मेलमिलाप आयोग जस्तै दक्षिण अफ्रिकामा गठित आयोगले ३ वर्षमै टुंगो लगाएको थियो। नेपालमा आयोगलाई जागिर खाने भाँडो बनाइयो। वास्तविक पीडित तथा पीडकको यकिन भएकै छैन। पीडकलाई सिफारिस गरिएको छैन, उनी भन्छन्, हामी आउनुअघि उजुरी मात्र संकलन गरिएको थियो। तर, आयोगकी प्रवक्ता दाहालले पीडितलाई बोलाएर घटनाको विस्तृत जानकारी लिने काम भइरहको बताइन्। विस्तृत शान्ति सम्झौताअनुसार २ महिनाभित्रै आयोग गठन भइसक्नुपर्ने उल्लेख थियो। तर, आयोग गठन गर्न ८ वर्षपछि २०७१ माघ २७ गते गठन भयो भने करिब १३ महिनापछि २०७२ फागुन ३० गते आयोग नियमावली जारी भयो। आयोगकी पूर्वसदस्य माधवी भट्टले आयोग गठन भए पनि छुट्टै कार्यालय नभएको बताइन्। उनका अनुसार शान्ति तथा पुनर्निर्माण मन्त्रालयको एउटा कोठा मात्र दिइएको थियो। ३ महिनापछि विनाशकारी भूकम्प (२०७२ वैशाख) आउँदा समस्या भयो। कार्यालय, निमायवली, निर्देशिका थिएन। यस्तो अवस्थामा पनि धेरैभन्दा धेरै उजुरी संकलन गरियो। पीडित, सुरक्षाकर्मी, प्रशासनिक व्यक्तिसँग अन्तरक्रिया गरियो, उनले भनिन्, नियमावली जारी भएपछि जिल्लामा गएर उजुरी संकलन गरियो। तर, उजुरीमाथि छानबिन नहुँदै २०७३ माघ २६ आयोगको म्याद सकियो। २०७३ माघ २७ सम्मको थपिएको कार्यविधिण्भित्र ६३ हजार बढी उजुरी संकलन भएको थियो। आयोग र पदाधिकारीको कार्याविधि थपेर मात्र भएन। म्याद थपेसँगै बजेट, जनशक्ति र स्रोतसाधन पनि थप्नु पर्छ।मन दाहाल, प्रवक्ता सत्य निरुपण तथा मेलमिलाप आयोग बहुआयामिक व्यक्तित्व (डायनामिक पर्सनालिटी) भएको व्यक्तिलाई नेतृत्व दिनुपथ्र्यो। दक्षिण अफ्रिकामा तीन वर्षमै काम सकियो। नेपालमा त जागीर खाने भाँडो बनाइयो। बलराम केसी, पूर्वन्यायाधीश सर्वोच्च अदालत द्वन्द्वरत पक्ष आफू उम्कन लागेका छन्। सबै पक्ष छलछाममा लागेका छन्। न्याय गर्ने भन्दा न्याय दिनबाट भाग्ने वा उम्कने आसुरी प्रवृत्ति हो। कल्याण श्रेष्ठ, पूर्व प्रधानन्यायाधीश आयोगले बनाएको छुट्टै मापदण्ड माघ १९ मा सर्वोच्चले खारेज गरेपछि माओवादी पक्षलाई तनाव भयो। २० माघमा आयोगको बैठक बसिरहेको बेला तत्कालीन प्रधानमन्त्री एवं माओवादी अध्यक्ष पुष्पकमल दाहालले आयोग अध्यक्ष सूर्यकिरण गुरुङलाई फोन गरेका थिए। सोचेअनुसारको काम नभएपछि माओवादीबाट आयोग विघटन गर्नुपर्ने दबाब आएको थियो, स्रोतले भन्यो, २० माघको बैठकमा अब म आउँदिन भनेर निस्किएका अध्यक्ष गुरुङ मोबाइल अफ गरेर बसे। सचिव मणिराम ओझा पनि सोहि समयदेखि बिदामा बसे। २० माघदेखि बस्न नसकेको बैठक ९ चैतमा द्वन्दपीडितको सात दिने अल्टिमेटम पछि वरिष्ठ सदस्य लीला उदासी खनालको अध्यक्षतामा बसेको थियो। १९ चैतमा द्वन्द्व पीडितहरूले गुरुङलाई कार्यक्षमता अभाव भएको जनाउँदै बर्खास्तीको मागसहित सर्वोच्चमा रिट दायरसमेत गरे। राजा ज्ञानेन्द्रेदेखि शीर्ष नेताहरू कांग्रेस अध्यक्ष शेरबहादुर देउवा, माओवादी अध्यक्ष पुष्पकमल दाहालविरुद्ध पनि जाहेरी छ। आयोग प्रवक्ता दाहालका अनुसार, विद्रोही पक्षका अधिकांश शीर्ष नेताविरुद्ध उजुरी छ। फिल्डमा गएर अपराध गर्नेको परिचय पनि खुलेको छैन। कुनैकुनैमा फिल्ड गएर घटना घटाउनेको नाम उल्लेख छ, दाहाल भन्छिन्, फिल्डमा संलग्न नभएर नेतृत्वको हिसाबले उजुरी परेको हुनाले बयानका लागि शीर्ष नेतालाई बोलाएका छैनौं। प्रमाण नपुग्ने सानातिना घटनामा सजाय गरेर द्वन्द्वमा फर्काउनुभन्दा आयोगले क्षतिपूर्ति र मेलमिलापमा लैजानुपर्ने केसीको सुझाव छ। पहिलो चार वर्षको अवधिमा ऐन, नियमावलीलगायतका कार्यालय व्यवस्थापन र उजुरी संकलनमै बित्यो। छानबिनपूर्वका कार्यमै अधिक समय खर्च भयो, आयोगका एक सदस्य भन्छन्, समयमै बजेटलगायतका आवश्यक स्रोत, साधन उपलब्ध नभएको, कार्ययोजना पटकपटक फेरबदल भइरह्यो। कार्यालय, कर्मचारीको व्यवस्था नहुँदा काम प्रभावकारी हुन सकेन। प्रत्येक प्रदेशमा उच्च सरकारी वकिल कार्यालयका सहन्यायाधीवक्ताको संयोजकत्वमा ३ सदस्यीय अनुसन्धान समूह छ। तर, अनुसन्धान भने चिप्लेकिरा गतिमा छ। विशेषज्ञ र विज्ञ नै छनौट हुन सकेको छैनन्। गत असोज १९ गते आयोगले १६ जना विज्ञविशेषज्ञको नामावली प्रकाशन गरेको थियो। तर, अहिलेसम्म कसैलाई नियुक्ति दिइएको छैन। निवेदक रेखाकुमारी झा भन्छिन्, विज्ञमा निवेदन दिएको पाँच महिना बित्यो। नियुक्तिपत्र दिए काम सुरु गर्न हुन्थ्यो। आयोगकी प्रवक्ता दाहाल मुकाम नै सक्रिय नभएकोले विज्ञविशेषज्ञको नियुक्ति नभएको बताउँछिन्। निवेदन दिनेको नाम सार्वजनिक गरिएको हो। मुकाम नै नभएपछि नियुक्ति गरिएको छैन, उनले भनिन्, आयोगले गरेको सिफारिसका आधारमा सरकारले द्वन्द्व पीडितलाई २३ लाख २० हजार क्षतिपूर्ति दिइएको छ। पुसमा मन्त्रिपरिषद्को बैठकले पूर्णप्रसाद पौडेलसहित २९ जनालाई क्षतिपूर्ति उपलब्ध गराउने निर्णय गर्यो। आयोग प्रवक्ता दाहालका अनुसार बाँकी झण्डै ४ सयको फाइल अध्ययन प्रक्रियामा छ। अध्ययन सकेपछि कानुन मन्त्रालयमा फाइल पठाइदिँदै छौं, उनले भनिन्। सचिवालययमा ७० जना दरबन्दी स्वीकृत हुँदा ४४ जना कार्यरत रहे। कार्यलाई द्रुतता दिन कर्मचारीको दरबन्दी बढाएर १ सय पुग्यो। अहिले ४०४५ जना हुनुहुन्छ। त्यसमध्ये काम गर्ने २५ जना जति हुनुहुन्छ, प्रवक्ता दाहाल भन्छिन्, अन्यत्र दरबन्दी भए पनि काजमा आउनुहुन्छ। आयोग अस्थायी प्रकृतिको भएकोले भरसक आउनै नरुचाउने प्रवृत्ति छ। मेलमिलाप गराउँदा पीडकले गरेको गलत कार्यको लागि पश्चाताप गर्न लगाएर पीडितसँग माफी माग्न लगाउने र पीडितलाई हुन गएको क्षतिबापत मनासिव क्षतिपूर्ति पीडितद्वारा उपलब्ध गराउनसक्ने व्यवस्था छ। आयोगमा कार्यरत कर्मचारीलाई विगतमा ६० प्रतिशतसम्म भत्ताको व्यवस्था थियो। अहिले भत्ता नहुँदा कर्मचारीहरू डम्पिङ साइट जस्तै महसुस गर्छन्। यस सम्बन्धी विषयगत दक्ष जनशक्तिको अभाव, राजनीतिक प्रतिबद्धताको अभाव र आयोगको आन्तरिक किचलोले काम प्रभावकारी हुन नसकेको हो, आयोगका एक सदस्यले भने। आयोगले द्वन्द्वपीडितको यकिन गरी सुरु गरेको परिचयपत्र वितरण कार्य अलपत्र परेको छ। परिचयपत्रमा पीडकको समेत नाम उल्लेख गर्नुपर्ने माग राख्दै ज्ञानेन्द्र आरणलगायतका द्वन्द्वपीडितले दायर गरेको रिट निवेदनमा अदालतले स्टे अर्डर जारी गरेको छ। आयोग प्रवक्ता दाहालका अनुसार ७ वटै प्रदेशमा करिब ७ सय पीडितलाई परिचयपत्र वितरण गरिएको थियो। घटनाबारे गोप्य राखिदिनुपर्ने भन्ने खालका उजुरी पनि छन्। सबैलाई समान रूपमा व्यवहार गर्नुपर्ने भएकोले पीडकको नाम राख्दा समस्या हुन्छ। छलफल गरौंला भनेका थियौं। मुद्दा परेपछि अहिले परिचयपत्र दिने काम रोकेका छौं। द्वन्द्वमा भएको मानव अधिकार उल्लंघनसम्बन्धी घटनाको विषयमा सत्यतथ्य पत्ता लगाउन आयोगले सार्वजनिक सुनुवाई गर्नसक्ने अधिकार छ। तर, अहिलेसम्म गरिएको छैन। सार्वजनिक सुनुवाई गर्ने योजना छ। अहिलेसम्म गरिएको छैन। मुकाम सक्रिय भइदिए सजिलो हुन्थ्यो, दाहालले भनिन्। मेलमिलाप गराउँदा पीडकले गरेको गलत कार्यको लागि पश्चाताप गर्न लगाएर पीडितसँग माफी माग्न लगाउने र पीडितलाई हुन गएको क्षतिबापत मनासिव क्षतिपूर्ति पीडितद्वारा उपलब्ध गराउनसक्ने व्यवस्था छ। आयोग प्रवक्ता दाहालका अनुसार केही पीडितका तर्फबाट आरोपित व्यक्तिले माफी मागेमा मेलमिलाप गर्न सकिने उल्लेख गरेका छन्। पीडकले स्वीकार गरेपछि बल्ल मेलापमा जान सकिने हुन्छ। पीडकले स्वीकार गरेका छैनन्, उनले भनिन्, हत्या, यौन हिंसा, गम्भीर अंगभंग, बेपत्तामा माफी दिने भन्ने कुरा हुँदैन। उनका अनुसार केही पीडकको बयान लिइएको छ। तर, कारबाहीका लागि सिफारिसको चरणमा पुगिएको छैन। भन्छिन्, प्रमाण पुगेपछि कारबाहीका लागि सिफारिस गर्छौं। राजनीतिक इच्छाशक्ति नभएका कारण पीडितमैत्री भई परिणाममुखी कार्य गर्न सकस भइरहेको आयोगका पदाधिकारी बताउँछन्। कार्यवधिभित्र सक्न सम्भवै छैन। आयोगले अहिले पनि काम गरेको त छ तर जबरजस्ती गरिरहेको छ, आयोग प्रवक्ता दाहालले भनिन्, पदाधिकारीको म्याद थपेर मात्र समस्या समाधान हुँदैन। त्यसैले म्याद थपेसँगै बजेट, जनशक्ति र स्रोतसाधन पनि थप्नुपर्ने हुन्छ। त्यस्तै, द्वन्द्वपीडितले राहत अनुभूति गर्न नपाइरहेको बताउँछन्, पूर्वप्रधानन्यायाधीश कल्याण श्रेष्ठ। द्वन्द्वरत पक्ष उम्कन लागेका छन् भने द्वन्द्वमा आहत भएका व्यक्तिले न्याय पाउन सकेका छैनन्। श्रेष्ठ भन्छन्, सत्य निरुपण गर्नेभन्दा फकाउन लागेको देखिन्छ। सबै पक्ष छलछाममा लागेका छन्। न्याय गर्नेभन्दा न्याय दिनबाट न्याय छल्ने, भाग्ने वा उम्कने प्रवृत्ति बढेको छ। आयोगकी प्रवक्ता दाहालका अनुसार, न्याय निरुपणको लागि राजनीतिक इच्छाशक्ति पनि आवश्यकता पर्छ । उनले भनिन्, राजनीतिक ईच्छाशक्ति चाहिन्छ । ईच्छाशक्ति छैन भनौं भने भर्बल्ली (मौखिक)छ । प्राक्टिकल्ली (व्यवहारिक) छैन । त्यसकारणले पनि प्रभावकारिरुपमा काम गर्न सकेका छैनौं।"
एमसीसी कार्यान्वयन हुन डेढ वर्ष लाग्ने,"काठमाडौं : मिलिनियम च्यालेन्ज एकाउन्ट नेपाल विकास समिति (एमसीए) को बोर्ड बैठक फागुन अन्तिम साता बस्ने भएको छ। बैठकले मिलिनियम च्यालेन्ज कर्पोरेसन (एमसीसी) संसद्बाट अनुमोदनपछि कार्यान्वयनमा लैजाने प्रक्रियागत निर्णय गर्ने बताइएको छ। हरेक तीन महिनामा एमसीएको बोर्ड बैठक बस्ने गर्छ। एमसीए बोर्डमा अर्थसचिव अध्यक्ष, एमसीएका कार्यकारी निर्देशक सदस्यसचिव, ऊर्जा मन्त्रालय र भौतिक योजना मन्त्रालयका सहसचिव, नेपाल विद्युत् प्राधिकरणका कार्यकारी निर्देशक र नागरिक समाजका प्रतिनिधि सदस्य छन्। एमसीसीका सम्बन्धमा महत्वपूर्ण निर्णय गर्न बैठक बस्न लागेको एमसीएका सूचना अधिकृत राजीव दाहालले बताए। एमसीसी कार्यान्वयनको पूर्वतयारी गरिरहेको कम्पनीले ठेक्कापट्टाका लागि प्रस्तावहरू तयार पारेको छ। बोर्ड बैठकले त्यसमाथि छलफल गर्ने दाहालले बताए। विश्व बैंकको मापदण्डभित्र नपरेका र कालोसूचीमा परेका व्यक्ति, कम्पनी वा राष्ट्रले ठेकापट्टामा भाग लिन पाउँदैनन्। यसैगरी पूर्ण सरकारी स्वामित्व भएका कम्पनी पनि ठेक्काका लागि योग्य नहुने दाहाल बताउँछन्। एमसीएले अब डेढ महिनामा कार्यान्वयन समयसीमासहितको विस्तृत जानकारी अर्थ मन्त्रालयललाई दिने र मन्त्रालयले एमसीसीको कार्यालयमा जानकारी गराउनेछ। सबै काम सकेर कार्यान्वयनमा जान (इन्ट्री इन्टु फोर्स) अझै डेढ वर्ष लाग्ने उनले बताए। आयोजना कहिलेबाट सुरु गर्ने भन्ने सम्बन्धमा दुवै राष्ट्रले गर्ने सन्धिलाई इन्ट्री इन्टु फोर्स भनिन्छ। सन् २०१७ सेप्टेम्बरमा नेपाल सरकार र अमेरिकी सरकारबीच ५० करोड अमेरिकी डलर अनुदानका लागि सम्झौता भएको थियो। अमेरिकी सरकारले दिने उक्त अनुदान राष्ट्रिय प्रसारण आयोजनाअन्तर्गत प्रसारण लाइन र सडक निर्माणमा खर्च गरिनेछ। राजनीतिक खिचातानीका कारण चार वर्षपछि मात्रै आयोजना संसद्बाट पास भयो । यो अवधिमा ४ अर्ब ४६ करोड रकम खर्च भएको छ। जग्गा अधिग्रहण, वातावरणीय प्रभाव मूल्यांकन प्रतिवेदन, रुख कटानीको स्वीकृति, डिजाइन, रेखांकन भइसकेको छन्। सम्झौता अनुरूप नेपालले ५० करोड अमेरिकी डलर (५६ अर्ब) अनुदान उपलब्ध गराउने र नेपालले १३ करोड अमेरिकी डलर (१४ अर्ब) विनियोजन गर्नु पर्नेछ। कुल ३९ करोड ८२ लाख अमेरिकी डलर विद्युत्् प्रसारण आयोजनामा लगानी गरिने छ। प्रसारण लाइन आयोजनाले नेपालभारत सीमासम्मको पूर्वाधार तयार गर्नेछ। बुटवलबाट भारतको गोरखपुरसम्म नेपाल र भारतको संयुक्त लगानीमा बन्ने सीमापार प्रसारण लाइन निर्माण कार्यलाई सहजीकरण गर्नेछ। यसले नेपालका विभिन्न नदी क्षेत्र तथा विद्यमान उच्च क्षमतायुक्त ग्रिडबीच भइरहेको जोडाइको अभावलाई सम्बोधन गर्नेछ। विद्युत्् प्रसारण आयोजनाअन्तर्गत तीन वटा नयाँ चार सय केभी क्षमताको इन्डोर ग्यास इन्सुलेटेड सबस्टेसन (जीआईएस) निर्माण गरिनेछ। नुवाकोटको बेलकोटगढी नगरपालिकामा रातमाटे सबस्टेसन, तनहुँमा नयाँ दमौली सबस्टेसन र नवलपरासी पश्चिमको भुमहीमा नयाँ बुटवल सबस्टेसन निर्माण गरिनेछ। निर्माणाधीन प्रसारण लाइन काठमाडौंको लप्सीफेदी र मकवानपुरको हेटौंडास्थित नेपाल विद्युत् प्राधिकरणका विद्यमान सबस्टेसनमा पनि जोडिनेछ। ३ सय १५ किलोमिटरमा पर्ने जग्गा अधिग्रहण, वनको स्वीकृतिलगायतका लागि १५ महिना लाग्ने बताइएको छ। नुवाकोटको रातमाटेमा ३ सय ९८ रोपनीलाई १ अर्ब ४२ करोड मुुआब्जा दिइएको दाहालले जानकारी दिए। नेपालले दिने पैसा जग्गा प्राप्तिका काममा खर्च गरिने उनले बताए। आयोजना विस्तारका क्रममा दुई लाख रुख काटिने अनुमान गरिएको छ। ५ करोड २२ लाख अमेरिकी डलर लगानीमा सडक मर्मत आयोजना अघि बढाइनेछ। भालुवाङ लमही, शिवखोला खण्डमा १ सय किलोमिटर सडक मर्मत गर्ने अनुमति पाएको दाहालले बताए। पुँजीको सीमितता भएकाले १ सय किलोमिटर सडक ४ लेनको बनाइने भएको छ। यस्तै, आवधिक सडक मर्मतसम्भारमा हाल खर्च गरिरहेको औसत वार्षिक बजेटबाहेक एक अमेरिकी डलर खर्च गरेमा दुई अमेरिकी डलर उपलब्ध गराउने गरी मिलान कोषको स्थापना हुनेछ । यसअन्तर्गत ३ वर्षमा बढीमा कुल ४ करोड ५० लाख अमेरिकी डलर उपलब्ध गराइनेछ।"
जलवायु परिवर्तनको बढी असर महिलामा,"काठमाडौं : आज मार्च ८। ११२ औं अन्तर्राष्ट्रिय महिला दिवस। संयुक्त राष्ट्रसंघले यस वर्षको नारा तय गरेको छ दिगो भोलिका लागि आज लैंगिक समानता। नेपालमा सरकारले नारा बनाएको छ सामाजिक न्याय र लैंगिक समानताः दिगो विकासको सुनिश्चितता। लैंगिक समानता र दिगो विकासको मुद्दामा जलवायु परिवर्तनको विषय जोडिन आउँछ। विश्वमा महिला र किशोरीले जलवायु संकटको बढी असर भोग्ने गर्छन्। यसले लैंगिक असमानता बढाउने विभिन्न अध्ययनले देखाएका छन्। महिलाको जीवन र जीविकोपार्जनलाई जोखिममा पार्छ। जलवायु परिवर्तनको प्रभाव फरक किसिमका आवश्यकता भएकालाई फरक तरिकाले परिरहेको छ। महिलाको सन्दर्भमा सबैलाई जलवायुको असर एकै खालको पर्दैन। उनीहरूको विभिन्न प्रकारका स्रोतमा पहुँच कस्तो छ भन्ने आधारमा प्रभावित भएका हुन्छन्, वन तथा वातावरण मन्त्रालयको जलवायु परिवर्तन व्यवस्थापन महाशाखा प्रमुख डा राधा वाग्लेले अन्नपूर्ण मिडिया नेटवर्क र फिमेल फरेस्टर्स नेपाल (एफएफएन)ले संयुक्त रूपमा हालै आयोजना गरेको जलवायु परिवर्तनः महिला दृष्टिकोण कार्यक्रममा भनिन्। महाशाखा प्रमुख डा वाग्लेका अनुसार जलवायुलाई विश्वको सिंगो समस्याका रूपमा हेरियो। तर, क्षेत्रगत रूपमा कस्ता जातजाति, समुदाय, लैंगिकता भएकालाई कस्तो प्रभाव छ भने वास्ता नगरिएको डा वाग्लेले बताइन्। जलवायुको नाममा केही टाठाबाठाले मात्र फाइदा लिएका छन्। साँच्चिकै जोखिममा परेका महिला तथा समुदायले सहयोग पाएका हुँदैनन्, उनले भनिन्। महिलाहरू कस्ता समस्या भोगिरहेछन् भनेर सरकार चलाउने, जनतालाई सेवा दिन्छु भनेर स्थापना भएका निकायहरूले बुभ्नुपर्ने डा वाग्लेको तर्क। भनिन्, तर, जलवायुको सवालमा सानातिना कुरालाई वास्ता गरिएको छैन। तर, ठूलो कुरा पनि छोडिएको छैन। विश्वभरिका महिला प्राकृतिक स्रोतमा धेरै निर्भर छन्। तर, पहुँच कम छ। खाना, पानी र इन्धनको जोहो गर्नमै उनीहरूले असमान जिम्मेवारी वहन गर्छन्। जलवायु प्रभावको बोझ वहन गर्ने भएकाले जलवायु अनुकूलन, न्यूनीकरण र समाधानमा उनीहरूको नेतृत्वदायी भूमिका आवश्यक रहेको जानकार बताउँछन्। जसको सवाल उसको नेतृत्व नभएकाले समस्या भएको हो। यहाँ एउटालाई उपचार चाहिएको छ, उपचार अर्कैको भइरहेको छ, डा वाग्लेले भनिन्। जलवायुको असर कहाँ, कसलाई, कसरी परिरहेको छ भनेर अध्ययनअनुसन्धान नभएको त्रिभुवन विश्वविद्यालयको वन विज्ञान अध्ययन संस्थानकी एसोसिएट प्रोफेसर मेनुका महर्जनले बताइन्। जलवायुका विभिन्न स्वरूप हुन्छन्। खडेरीले लामो समय असर गर्छ। बाढीको असर छोटो समयका लागि हुन्छ। तर, ती दुवैको असर महिलालाई धेरै हुन्छ, महर्जनले कार्यक्रममा भनिन्, उनीहरूको सुरक्षाको कुरालाई बेवास्ता गरिन्छ। महिलाहरू उपचार, सफाइको पहुँचबाहिर हुन्छन्। तर, उनीहरू कति जोखिममा छन् भन्ने विषयमा अनुसन्धान नहुँदा बढी समस्या निम्त्याएको छ । यस्ता विषय पाठ्यक्रममा समावेश गर्न आवश्यक रहेको उनले बताइन्। भनिन्, त्रिविमा फरेष्टीको मामलामा बल्ल महिलाको कुरा कोर्षमा समावेश गरिएको छ। लैंगिकताको आधारमा भएको जोखिमको विषयमा मान्यता प्राप्त संस्थानहरूले ध्यान दिएका छैनन्। जलवायु परिवर्तनसम्बन्धी अन्तरसरकारी प्यानल (आईपीसीसी)का अनुसार सबैभन्दा कमजोर र सीमान्तकृत व्यक्तिले नै सबैभन्दा ठूलो प्रभाव अनुभव गर्छन्। त्यसैले पुरुषभन्दा बढी जोखिममा महिला रहेको आईपीसीसीको निष्कर्ष छ। किनभने उनीहरू विश्वका अधिकांश गरिबको प्रतिनिधित्व गर्छन्। यसका साथै प्राकृतिक स्रोतहरूमा महिला नै बढी निर्भर छन्। जलवायु परिवर्तनका जोखिममा महिला बढी पर्नुमा सामाजिक, आर्थिक र सांस्कृतिक कारण मुख्य रहेको जनाइएको छ। गरिबीको अवस्थामा बाँचिरहेका १ अर्ब ३ करोड जनसंख्यामध्ये ७० प्रतिशत महिला छन्। सहरी क्षेत्रमा ४० प्रतिशत गरिब घरपरिवारको नेतृत्व महिलाले गरेका छन्। विश्वको खाद्यान्न उत्पादनमा ५० देखि ८० प्रतिशत महिलाको बर्चश्व छ। तर, उनीहरूसँग १० प्रतिशतभन्दा कम जमिन छ। जीविकोपार्जनका लागि स्थानीय प्राकृतिक स्रोतमा महिला अत्यधिक निर्भर छन्। पूर्वका राष्ट्रमा, कृषि जनशक्तिको ५० प्रतिशतसम्म महिलाको योगदान छ। उनीहरू मुख्यतः मैन्युअल रूपमा वा साधारण उपकरणहरूको प्रयोग गरेर अधिक समयउपभोग गर्ने र श्रमगहन कार्यहरूका लागि जिम्मेवार छन्। ल्याटिन अमेरिका र क्यारिबियनमा, ग्रामीण जनसंख्या हालैका दशकहरूमा घट्दो छ। महिलाहरू मुख्यतया निर्वाहमुखी खेती, विशेष गरी बागवानी, कुखुरा पालन र घरको उपभोगका लागि साना पशुपालनमा संलग्न छन्।वातावरणीय वस्तु र सेवाहरूमा महिलाको पहुँच र नियन्त्रण सीमित छ। उनीहरूको निर्णय प्रक्रियामा नगण्य सहभागिता छ र वातावरण व्यवस्थापन लाभहरूको वितरणमा संलग्न छैनन्। फलस्वरूप, महिलाहरू जलवायु परिवर्तनको सामना गर्न कम सक्षम छन्। खडेरी र बाढीजस्ता चरम मौसममा, महिलाहरू जीविकोपार्जन सुरक्षित गर्न बढी सक्रिय हुन्छन्। यसले महिलालाई तालिम र शिक्षामा पहुँच गर्न, सीप विकास गर्न वा आम्दानी गर्न कम समय दिनेछ। अन्नपूर्णको जलवायुमैत्री बृहत् अभियान युनिटी फर सस्टेनिबिलिटी अभियानमा फिमेल फरेस्टर्स नेपाल (एफएफएन)ले ऐक्यबद्धता जनाएको छ। दुवै संस्थाको सहकार्यमा महिला दिवसको सन्दर्भमा कार्यक्रम आयोजना गरिएको थियो। अन्नपूर्ण मिडिया नेटवर्क र फिमेल फरेस्टर्स नेपाल (एफएफएन)ले अन्तर्राष्ट्रिय नारी दिवसको सन्दर्भमा संयुक्त रूपमा हालै आयोजना गरेको जलवायु परिवर्तनः महिला दृष्टिकोण कार्यक्रमका सहभागी। तस्बिर : अशोक दुलाल जेन्डर सोसल इन्क्लुसन एक्सपर्ट दिव्यादेवी गुरुङले पहुँच र पहिचानका आधारमा महिला प्रभावित भएको बताइन्। जसको स्रोतसाधनमा धेरै पहुँच छैन उनीहरू बढी प्रभावित हुन्छन्, गुरुङले भनिन्। उनका अनुसार स्रोतसाधनमा पहुँच भन्नाले सम्पत्ति, नेटवर्क, ज्ञान, शिक्षा, आदिलाई मानिन्छ। जलवायुको असर भौगोलिक अवस्था, जातजातिका आधारमा पनि फरक रहेको उनले बताइन्। त्यसैले सबैलाई एउटै ढिक्कामा राख्न नहुने सुझाव उनको छ। जनजाति, अल्पसंख्यक, दलितहरू बढी मर्कामा परेका हुन्छन्। जनजातीभित्र चेपाङ महिला बढी मर्कामा परेका हुन्छन्, उनले भनिन्, त्यसैले पहिचानका आधारमा पनि जलवायुको असर धेरै हुन्छ। जनजाति महिला बढी प्रभावित रहेको उनले बताइन्। किनभने उनीहरू जल, जमिन र जंगलमा निर्भर हुन्छन्, उनले भनिन्, त्यसैले जलवायुमा तलमाथि हुनेबित्तिकै उनीहरूको जीविकोपार्जनमा समस्या पर्छ। राष्ट्रपति चुरे तराई मधेस संरक्षण विकास समितिकी उपसचिव सिर्जना श्रेष्ठले जलवायुको असरले वन क्षेत्रमा मिचाहा प्रजाति बढ्दा पनि महिला प्रभावित भएको दृष्टान्त सुनाइन्। वनसँग महिलाको सम्बन्ध अन्योयास्रित छ। उनीहरूको धेरै समय घाँसदाउरा, जडीबुटी संकलन गर्ने, बेच्ने काममा बित्छ, श्रेष्ठले भनिन्, वनबाट जे उपलब्ध हुन्थ्यो। हाल उपलब्धता कम भएको छ। पहिलाभन्दा बढी समय दिनुपर्ने अवस्था आएको छ।आदिवासी जनजाति अनुसन्धान केन्द्रकी आदिवासी जनजाति तथा स्थानीय समुदाय म्यानेजर कमला थापा मगरले आईपीसीसीको छैटौं रिपोर्टले आदिवासीहरू बढी मारमा परेको देखाएको बताइन्। तर, उनीहरूको वास्तविक स्थिति के छ, कस्ता खालका जोखिममा छन् भन्ने विषयमा तथ्यांक छैन। हुन त जनाजातिलाई ज्ञानको भण्डार पनि मानिन्छ। उनीहरूले जलवायु अनुकूलनका काममा गरेका अभ्यासलाई बैधता दिइएको छैन, मगरले भनिन्, जनजाति महिलाको ज्ञानलाई प्रोत्साहन गरेर लैजानुपर्ने हो। ती ज्ञान खस्किँदै गएका छन्। नीति निर्माण तहमा पहुँच नहुँदा समस्याको सुनुवाइ नभएको गुनासो मगरको छ। नीतिगत तहबाट उनीहरूको जीवनस्तर उकास्न र उत्थानका काम हुनुपर्ने जरुरी उनी देख्छिन्। विश्वमा महिलाको जनसंख्या ३९०५ बिलियन कुल जनसंख्याको ४९५८ प्रतिशतजलवायु परिवर्तनका कारण विस्थापित महिला ८० प्रतिशत नेपालमा महिलाको जनसंख्या १ करोड ४९ लाख ११६९कुल जनसंख्याको५१०४ प्रतिशत फरेस्ट एक्सन नेपालकी अनुसन्धानकर्ता डा सिर्जना बरालले वन उद्यममार्फत महिलाको आर्थिक सशक्तीकरण भएको बताइन् । तर, स्रोतसाधनमा पहुँच नहुँदा, जग्गाको स्वामित्व नहुँदा अझै समस्यामा परेको डा बरालको भनाइ छ। एसियन डीजास्टर प्रिपियर्डनेस सेन्टरकी परामर्शदाता बासना सापकोटाका अनुसार जलवायु परिवर्तनले भनेको बेला पानी आउँदैन, जाडो हुँदैन। त्यसलाई पचाउँदै अघि जानुपर्छ, सापकोटाले भनिन्, यही कारण भिन्न खालका विपद्का घटना भएका छन्। रिकफ्ट नेपालकी सहायक कार्यक्रम अधिकृत सुजिता ढकालले पितृसतात्मक समाजमा निर्णय बनाउने क्रममा महिलाको भूमिका कम हुँदै आएको बताइन्। जसको पहुँच छ उसैको निर्णय हुँदै आएको ढकालको भनाइ छ। त्यसैले जलवायु र लैंगिकतामा काम गरिरहेका संस्थालाई बढावा दिनुपर्छ। थोरै परिवर्तनका लागि नयाँ प्रयास गर्न सकिन्छ, उनले भनिन्। विभिन्न खालका कार्यक्रमबाट महिलाका जीवन उकास्न सकिने उनले बताइन्। राष्ट्रिय निकुन्ज तथा वन्यजन्तु विभागकी रेन्जर सुजिता रावतले मध्यवर्ती क्षेत्रमा बस्ने महिला बढी समस्यामा रहेको सुनाइन्। किनभने उनीहरू जंगल जान्छन्। वन्यजन्तुको आक्रमणमा पर्छन्। प्रत्येक दिन जोखिममा छन्, रावतले भनिन्, मधेसका महिलाहरू बाढीमा पनि घरमै बस्छन्। उनीहरूलाई बाहिर जानु हुन्न भनेर सिकाइएको हुन्छ। रूख चढ्न दिइँदैन। पौडिन जान्दैनन्। महिला, किशोरी, जनजातिलाई किन समस्या भइरहेको छ भन्नेमा जेन्डरको चस्मा लगाएर हेर्नुपर्ने युथ अलायन्स फर इन्भायरमेन्टकी परामर्शदाता खुश्वु पौडेलले बताइन्। विद्यालयमा पानी नहुँदा बालिका महिनावारीको समयमा विद्यालय नै नजाने गरेको समस्या उनले सुनाइन्। यस्ता विषयमा संवेदनशील भएर लाग्नुपर्ने उनको भनाइ छ। डिभिजन वन कार्यालय काठमाडौंकी सहायक वन अधिकृत सरस्वती अर्यालले लैंगिक समस्या बुझ्न संवेदनशीलताको विकास हुनुपर्ने औंल्याइन्। यस्तै, सहायक वन अधिकृत दीपा ओलीले लैंगिक अवरोधहरू तोड्न यस क्षेत्रमा लगानी आवश्यक रहेको जनाइन्। सिस्टमलाई ब्रेक गर्नुपर्छ। लगानी त्यसै ठाउँमा गर्नुपर्छ, उनले भनिन्। सिड ट्रीकी नेपाल प्रोग्राम म्यानेजर बिजु पौड्यालले महिलाहरूलाई नर्सरी व्यवस्थापन र प्लान्टेसनको क्षेत्रमा पनि काम गरिरहेकाले जलवायुको क्षेत्रमा उनीहरूको भूमिका अतुलनिय रहेको बताइन्। युवा अभियन्ता श्रेयसी विष्ट र आरती खत्रीले स्थानीय स्तरमा भएका समस्या र सरकारमा भएकाहरूको बीचको पुलका रूपमा युवाहरूले काम गर्न सके समस्या न्यूनीकरण हुने अनुभव साटे। प्राकृतिक प्रकोपका कारण महिला र केटीहरू विस्थापित भई शिविर, अस्थायी टहरा, चउरलगायतमा बस्न बाध्य हुन्छन्। यस्तो अवस्थामा अपरिचितहरूबाट हिंसाको जोखिममा पर्छन्। बालविवाह बढ्छ विपत्तिका बेला बालविवाहको जोखिम बढ्ने गर्छ। एक अन्तर्राष्ट्रिय समाचार एजेन्सीका अनुसार बंगलादेशमा दुई वर्षअघि बाढीले परिवारको उठिवास लाएपछि १४ वर्षकी सर्मिनको विवाहको कुरा चल्यो। आमाबाबुले सर्मिनलाई अर्को परिवारमा सुम्पिए आफ्नो दुःख कम हुने सोच राखे। गरिबीका कारण आमाबुवाले मजस्ता छोरीहरूको सानै उमेरमा विवाह गरिदिनुहुन्छ। बिहे गरेपछि म स्कुल जान सक्दिनँ, उनले भनिन्। विद्यालय छोड्ने सम्भावना बढी संकटको समयमा केटीहरू घरका कामको तनावले विद्यालय जान भ्याउँदैनन्। परिवारका सदस्यको हेरचाह गर्न, खाना पकाउन, सरसफाइ गर्न र पानी खोज्नेजस्ता काममा लगाइन्छ। मृत्यु र चोटपटकको जोखिम बढ्दोसीमान्तकृत महिला र बालिका, अपांगता भएका र वृद्धवृद्धा प्राकृतिक प्रकोपको सामना गर्दा मृत्यु र चोटपटकको बढी जोखिममा हुन्छन्। महिलाहरू ज्यानै जोखिममा पारेर पनि सन्तान बचाउन अग्रसर रहेको पाइन्छ। खानाको उपलब्धता र जीविकोपार्जनमा असरग्रामीण महिलाको जग्गामा स्वामित्व कम हुन्छ। यसले कुनै पनि विपत्तिमा खानका लागि उपलब्ध अन्नमा प्रत्यक्ष असर पार्छ।"
द्रुतमार्गको ढिलाइ,"कुनै काम सिस्टमले भयो वा छिटो भयो भने धेरैले त्यसलाई फौजी शैलीको संज्ञा दिन्छन्। धेरै नेपाली विकास निर्माणका ठूलाठूला आयोजना पनि फौजी शैलीमा होस् भन्ने चाहन्छन्। त्यस्तो चाहना राजनीतिकर्मीमा पनि देखियो। सत्तामा भएकाहरूमा पनि देखियो। त्यही भएर सरकारले काठमाडौंतराईमधेस द्रुतमार्ग निर्माण व्यवस्थापनको जिम्मेवारी नेपाली सेनालाई दियो। खासमा विकास निर्माणको काम सरकारकै हो, सेनाको होइन। मुलुकको आर्थिक, सामाजिक रूपान्तरणमा कायापलटै गर्ने आयोजना अरूजस्तो नहोस्, छिटो बनोस् भन्ने गुड फेथ थियो भनेर सरकारलाई शंकाको लाभ दिन सकिन्छ। जसरी ४०५० वर्षमा पनि विकास निर्माणका आयोजना नसकिने दीर्घरोग मुलुकमा छ, त्यसको वैकल्पिक बाटो सेनालाई जिम्मेवारी भन्ने ठानिएको हुनसक्छ। तर नतिजा भने उही सामान्य बोलीचालीमा भनिने नेपालीपाराकै आयो। द्रुतमार्गको निर्माणमै सेनाले ढिलाइ गर्यो। विडम्बना के भने जसलाई सिस्टमको पर्यायजस्तै ठानिन्छ अर्थात् सेना उसैले ठेक्का प्रक्रियामै ऐन, नियम मिच्यो। द्रुतमार्गको प्याकेज १ र २ को ठेक्कामा प्रतिस्पर्धा निषेधजस्तै भयो। तीनवटा कम्पनी छान्नुपर्नेमा बिनाप्रतिस्पर्धा चिनियाँ कम्पनीलाई ठेक्का दिइएको छ। अनियमितता गर्यो। प्रतिनिधिसभाको सार्वजनिक लेखासमितिले त्यसै भनेको छ। अनियमितता भयो, त्यसो नगर भन्ने निर्देशनलाई पनि सेनाले टेरपुच्छर लगाएन। ठेक्का पुनर्विचार गर्न गत वर्ष नै लेखा समितिले दिएको निर्देशन सेनाले सुन्यानसुन्यै गरिदियो। यो आयोजना चार वर्षमा निर्माण सम्पन्न गर्ने गरी २०७४ साउन २७ गते सेनालाई दिइएको थियो। आवसम्म २०७७०७८ सम्म २५ अर्ब ४० करोड वित्तीय खर्च भइसकेको छ। तर, भौतिक प्रगति १६१ प्रतिशत मात्र छ। आयोजनामा सुरुदेखि एकै व्यक्ति प्रमुख बन्नु, ठेक्का प्रक्रिया मिच्नु र काममा ढिलासुस्ती हुनुजस्ता कार्यले सेनाको साखमै पनि प्रश्न उब्जाएको छ। यति महत्वपूर्ण आयोजना सेनाकै जिम्मा लगाउँदा पनि काममा ढिलासुस्ती हुनु र अनियमितताका प्रश्नहरू उठ्दा यो देशमा केही हुँदैन भन्ने जमातकै स्वरलाई बल पुर्याउँछ। सिंगो मुलुकको राजधानी सहर काठमाडौंलाई अहिले पूरै देशसँग यातायात सम्पर्क गराउने मूलबाटो भनेको पृथ्वी राजमार्ग मात्रै हो भन्दा हुन्छ। बीपी, कान्ति, त्रिभुवन राजपथ भनेका वैकल्पिक पनि हुन् कि होइनन् भनेजस्ता छन्। त्यसैले काठमाडौंबाट पूर्व जान पनि पश्चिमको बाटो समात्नुपर्छ। तराई मधेससँग द्रुतमार्गले जोड्ने हो भने देशसँग जोड्ने बाँकी प्रमुख बाटो त्यही हुने थियो। त्यसमाथि भारतसँग पनि सजिलै जोडिन सकिन्छ। द्रुतमार्गलाई एसियाली स्तरकै बनाउने उद्देश्य पनि हो। उत्तर दक्षिण एक्सीसमा ७२५ किलोमिटर लम्बाइको द्रुतमार्ग निर्माण हुँदा समय र पैसा धेरै बचत हुन्छ। यो मार्गले सुरु बिन्दु ललितपुरको खोकना र निजगढलाई अन्तिम बिन्दु बनाउँछ। सेनाले बजेट र प्रस्थानबिन्दु खोकनामा जग्गा अधिग्रहणको विषयमा विवादका कारण समस्या भएको बताउँदै आएको छ। खोकनामा काम सुरु हुन सकेको पनि छैन। स्थानीय आन्दोलित छन्। पुरातात्विक, ऐतिहासिक महत्वका सम्पदा नासिने चिन्ता त्यहाँ छ। खोकनाबुङमती क्षेत्रमा विवादका कारण जग्गा प्राप्ति हुन सकेको छैन। त्यसमा सहजीकरण गर्ने काम सरकारको हो। निर्माण पूरा हुनुपर्ने निर्धारित समय घर्किन लाग्दा भौतिक प्रगति केवल १६ प्रतिशतको हाराहारीमा हुनुले निराशा उत्पन्न गराएको छ। यो आयोजनामा सुरुदेखि एकै व्यक्ति प्रमुख बन्नु, ठेक्का प्रक्रिया मिच्नु र काममा ढिलासुस्ती हुनुजस्ता कार्यले सेनाको साखमै पनि प्रश्न उब्जाएको छ। यति महत्वपूर्ण आयोजना सेनाकै जिम्मा लगाउँदा पनि काममा ढिलासुस्ती हुनु र अनियमितताका प्रश्नहरू उठ्दा यो देशमा केही हुँदैन भन्ने जमातकै स्वरलाई बल पुर्याउँछ। तसर्थ सरकारले सेनालाई काममा सहजीकरण गरिदिने, बजेट उपलब्ध गराउने र द्रुतमार्गलाई ढिलामार्ग बनाउनबाट बचाउनुपर्छ। यस्ता विकास निर्माणका आयोजना अरू पनि छन्, जहाँ सेनाबाट ढिलाइ भएको छ। मुलुकको राष्ट्रिय सेना जनताबाट प्राप्त साखभरोसालाई गिर्न नदिनेतर्फ पनि संवेदनशनशील हुन जरुरी छ। सेनाले देशको रक्षामा अर्जुनदृष्टि लगाउने हो। सरकारले उसलाई विपद्मा परिचालन गर्न सक्छ तर जसरी विकास निर्माण र व्यापार व्यवसायमा जिम्मेवारी सुम्पिने गरेको छ। त्यसले सेनालाई व्यावसायिकबाट व्यापारी बन्न मद्दत गरेको छ। सेनालाई व्यावसायिकबाट व्यापारी बनाउन थालियो भने लोकतन्त्र पनि खतरामा पर्न सक्छ भन्ने चेतना बेलैमा आउन जरुरी छ।"
नेतृत्वमा नेपाली महिला कहिले ?,"महिलालाई नेतृत्वमा पुग्ने अवसर दिनु उचित मात्र होइन, अपरिहार्य पनि छ। दुई वर्षअघि नेपालका लागि संयुक्त अधिराज्य बेलायतकी प्रथम महिला राजदूत बनेर काठमाडौं आउँदा खुसी त थिएँ नै, मेरो छाती गर्वले पनि फुलेको थियो। ती खुसी र गर्वका क्षणहरू अझै सम्झिन्छु। नेपाल र मेरो देशको सम्बन्ध स्थापित भएको दुई सय वर्षसम्म बेलायती दूतावासको नेतृत्व सधैं पुरुषले गर्दै आएका थिए। राजदूतमा मेरो नियुक्तिले एउटा नयाँ अनि गौरवशाली रेकर्ड कायम भएको थियो। प्रत्येक नयाँ राजदूतले जस्तै आफ्नो ओहोदाको प्रमाणपत्र प्रस्तुत गर्न महामहिम राष्ट्रपतिसामु उपस्थित भएँ। त्यतिखेर त मलाई झन् नेपालका लागि पहिलो बेलायती राजदूत भएकोमा भन्दा बढी गौरवको अनुभूति भयो। किनकि, नेपालकी प्रथम महिला राष्ट्रपतिसामु उपस्थित थिएँ। हामी दुवैको उपलब्धिमा दुवैजना सम्मानित भएको अनुभूति गरें। नेपालमा राष्ट्रपति आलंकारिक पद हो। तर, मलाई थाहा छ, देशको पहिलो महिला राष्ट्रपतिको रूपमा महामहिम विद्यादेवी भण्डारीले नेपाली महिलालाई झन् अघि बढ्न प्रेरणा प्रदान गरेकी छन्। यसबाट सिद्धान्तमा मात्र नभई व्यवहारमै नेपाली महिला र पुरुष बराबर छन् भन्ने पुष्टि भएको छ। म काठमाडौं आउनुभन्दा दुई वर्षअघि अर्थात् २०७४ सालमा त झन् नेपालले लैंगिक समानताको यात्रामा एउटा नयाँ कोशेढुंगा नै पार गरेको थियो। त्यो वर्ष नेपालको नयाँ संविधानअन्तर्गत तीनै तहको निर्वाचन भएको थियो। ती निर्वाचनबाट संघीय, प्रादेशिक र स्थानीय तहमा कम्तीमा ३३ प्रतिशत महिला निर्वाचित भए। स्थानीय चुनावको मुखैमा अन्तर्राष्ट्रिय नारी दिवस मनाउँदै गर्दा नेपाली महिलालाई नेतृत्व तहमा पुग्न हामी सबैले होस्टेमा हैंसे गर्नु आवश्यक छ। आज नेपालको संघीय संसद्का कुल तीन सय ३४ सदस्यमध्ये एक सय १२ (३३५३ प्रतिशत) महिला छन्। जनसंख्याको अनुपातमा संसद्मा महिला सांसदको प्रतिनिधित्व नभएको भन्दै यो उपलब्धिलाई अस्वीकार गर्नेहरू पनि नभएको होइन। उनीहरूको भनाइ असत्य होइन। हरेक क्षेत्रमा पुरुष र महिलाको ५०५० प्रतिशत सहभागिता सुनिश्चित गर्न अझै लामो यात्रा बाँकी छ। तर, यो पनि सत्य हो कि संसद्मा नेपाली महिलाको प्रतिनिधित्व मेरो देश बेलायतको संसद्को बराबरी छ। यो विश्वव्यापी औसत दर २४ प्रतिशत र दक्षिण एसियाली दर १८ प्रतिशत भन्दा धेरै माथि हो। प्रदेशमा पनि नेपाली महिलाको एक तिहाइ सिटमा प्रतिनिधित्व छ। सात प्रदेशका पाँच सय ५५ सांसद्मध्ये एक तिहाइ (एक सय ८१) महिला छन्। संघीयताको आधारशीला सुदृढ गर्न उनीहरूले महत्त्वपूर्ण योगदान दिइरहेका छन्। स्थानीय तहमा महिलाको राजनीतिक सहभागिता अझ उत्साहजनक छ। ३५ हजार स्थानीय निर्वाचित प्रतिनिधिमध्ये १४ हजारभन्दा बढी (करिब ४१ प्रतिशत) महिला छन्। पालिका प्रमुख, उपप्रमुख, वडाध्यक्ष र वडासदस्यको हैसियतमा स्थानीय कानुन र नीति निर्माण गरी सेवा प्रदान गर्दै आएका छन्। झट्ट हेर्दा यत्रो प्रतिनिधित्व देखिए पनि यसलाई केलाउँदा लैंगिक असमानताका जटिल मुद्दाहरू प्रकट हुन्छन्।अधिकांश निर्वाचित महिला जनप्रतिनिधिले पुरुष नेतृत्वअन्तर्गत बस्नु परेको छ। नेपालका नगरपालिकाका उपमेयर र गाउँपालिकाका उपाध्यक्षमध्ये ९१ प्रतिशत महिला छन्। कति महिला नगर प्रमुख वा र गाउँपालिका अध्यक्ष छन् त ? दुई प्रतिशत मात्र। पालिका प्रमुखमा झन्डै ९८ प्रतिशत पुरुष छन्। देशभरका वडाध्यक्षमध्ये कति महिला छन् ? केवल एक प्रतिशत। अर्को उदाहरण : प्रतिनिधिसभाका प्रत्यक्ष निर्वाचित १६५ सदस्यमध्ये ६ जना मात्रै महिला छन्। आरक्षित कोटाबाट थप ८४ जना महिला मनोनयनमा परे। यो संख्याले हामीलाई के बताउँछ ? साँच्चिकै सार्थक प्रतिनिधित्व गराउने हो भने महिलाबीच मात्र निर्वाचन हुने गरी निर्वाचन क्षेत्र बनाउन दलहरू किन तत्पर नहुने ?कतिपय जानकार र विश्लेषकहरूले यस्तो प्रश्न गरेको सुनिन्छ। नेतृत्वको हरेक तप्कामा महिलाको उपस्थिति हुनुपर्छ भन्ने मेरो मान्यता हो। जहाँ महिलाहरू नेतृत्वदायी पदमा बढी छन्, त्यहाँ नागरिक सहभागिता बढी हुने, सेवा गुणस्तरीय हुने, अधिक समावेशी हुने र स्थिरता कम हुने विभिन्न अध्ययन र अनुभवहरूले देखाएका छन्। निर्णायक तहमा महिला सहभागिता धेरै हुँदा भ्रष्टाचार र राजनीतिक विवाद कम हुने गरेको पनि अध्ययनहरूले देखाएका छन्। सारमा भन्न सकिन्छ, समावेशी र सन्तुलित प्रतिनिधित्वले सबैलाई आफ्नो आधारभूत अधिकारको संवद्र्धन र विकासमा मद्दत गर्छ। पछिल्लो दुई वर्षमा काठमाडौं उपत्यकाभित्र र बाहिरका धेरै महिला नेतृसँग भेटघाट र विचार आदानप्रदान गरेकी छु। उहाँहरू भिन्न राजनीतिक दलको भए पनि उहाँहरूले भोगिरहेको एउटा समस्या समान छ : विभिन्न राजनीतिक मोर्चामा महत्त्वपूर्ण योगदान र समान योग्यता हुँदाहुँदै पनि महिलाहरूलाई उपप्रमुख वा उपाध्यक्ष वा आरक्षित कोटामा मात्र सीमित गरिन्छ। महिलालाई नियतपूर्वक नै किनारा लगाइन्छ। महिलाको नेतृत्वदायी क्षमता विकास गर्न म र काठमाडौंस्थित अन्य सात महिला राजदूत तथा विभिन्न संस्थाका प्रमुखहरूले एउटा अभियान थालेका छौं। हामीले पारदर्शी प्रक्रियाबाट छानिएका केही नेपाली युवतीहरूलाई मेन्टरिङ गर्दै उनीहरूको नेतृत्व विकासमा सहयोग गरिरहेका छौं। आउँदो ३० वैशाख २०७८ (१३ मे २०२२) गते हुने स्थानीय निर्वाचनबाट अझ धेरै महिलाहरू नेतृत्वदायी पदमा पुग्नेमा तीन कारणले आशावादी छु। पहिलो, अहिलेका नगर उपप्रमुख, गाउँपालिका उपाध्यक्ष र वडा समितिका सदस्यहरू स्थानीय सरकार सञ्चालनमा पाँच वर्षको अनुभवले खारिएका छन्। उनीहरू माथिल्लो पदमा पुग्न र आफ्नो समुदायका लागि अझ राम्रो काम गर्न उत्सुक छन्। दोस्रो, स्थानीय महिला प्रतिनिधिले आफ्नो निर्वाचन क्षेत्रको विश्वास जितेका छन्। यसैले, उनीहरू अहिले चुनाव जित्ने बलियो स्थितिमा छन्। र तेस्रो, नेपालको राजनीतिक नेतृत्व प्रगतिशील पाएकी छु। महिलाको राजनीतिक सहभागिता बढाउन राजनीतिक नेतृत्व तत्पर रहेको बुझाइ मेरो छ। विभिन्न दलको नेतृत्व तहमा रहेका नेताहरूले हालैका वर्षमा राष्ट्रप्रमुख, सभामुख, उपसभामुख, मुख्यमन्त्री र क्याबिनेट मन्त्री जस्ता पदमा महिलालाई समर्थन गर्नुले पनि नेपालको राजनीतिक नेतृत्व प्रगतिशील रहेको प्रष्ट हुने मेरो बुझाइ छ। आज मार्च ८, अर्थात् अन्तर्राष्ट्रिय नारी दिवस। स्थानीय निर्वाचनको तयारी सुरु भइसकेको बेला अन्तर्राष्ट्रिय नारी दिवस मनाउँदै गर्दा नेपालका राजनीतिक नेताहरूलाई नेतृत्व तहमा महिलाको पहुँच बढाउने वातावरण तयार गर्न आग्रह गर्न चाहन्छु। यसका लागि यसपाला नगरका प्रमुख, गाउँपालिका अध्यक्ष र वडाध्यक्षका लागि बढी भन्दा बढी महिला उम्मेदवार बनाउन जरुरी छ। बेलायत महिला अधिकार र महिला नेतृत्वको बलियो समर्थक हो। महिलाको राजनीतिक सहभागिता वृद्धि हाम्रो रणनीतिक दृष्टिकोणको एक प्रमुख स्तम्भ हो। महिलालाई नेतृत्वमा पुग्ने अवसर दिनु उचित मात्र होइन, अपरिहार्य पनि छ। सन् २०३० सम्म मध्यम आय र दिगो विकास लक्ष्य हासिल गर्न नेपालको राजनीतिक नेतृत्वमा बढी महिला हुनु आवश्यक छ। हामीले धेरै वर्षदेखि महिलाको राजनीतिक सहभागिता बढाउन नेपाललाई सहयोग गर्दै आएका छौं र आगामी वर्ष पनि थप सहयोग गर्नेछौं। महिलाको राजनीतिक सहभागिता बढाउन बेलायतले नेपालको बालिका शिक्षा, महिलाको आर्थिक सशक्तीकरण, महिलाको सुरक्षा र न्यायका लागि सहयोग तथा समर्थन गर्दै आएको छ र गरिरहने छ। महिलाको नेतृत्वदायी क्षमता विकास गर्न म र काठमाडौंस्थित अन्य सात महिला राजदूत तथा विभिन्न संस्थाका प्रमुखहरूले एउटा अभियान थालेका छौं। हामीले पारदर्शी प्रक्रियाबाट छानिएका केही नेपाली युवतीहरूलाई मेन्टरिङ गर्दै उनीहरूको नेतृत्व विकासमा सहयोग गरिरहेका छौं। अबको एक वर्ष हामी प्रत्येकले उनीहरूको नेतृत्व क्षमता एवं आकांक्षा तिखार्न मद्दत गर्नेछौं। आशा छ, यी तीक्ष्ण युवतीहरूले आफूले सिकेका कुराबाट अरू थुप्रै युवालाई प्रेरित गर्ने छन्। आगामी स्थानीय निर्वाचन हुन अब दुई महिना मात्रै बाँकी छ। नेपाली महिलालाई राजनीतिमा समान अवसर सिर्जना गर्ने प्रयासलाई तीव्रता दिन हामी सबैका लागि यो उपयुक्त समय हो। म आफ्नो ठाउँबाट मेरो सामर्थ्यले भ्याएसम्म महिला नेतृत्वका पक्षमा वकालत गरिरहने छु। यसका साथै महिलाविरुद्ध विभेद निमिट्यान्न पार्न सदैव सहयोग गरिरहने छु। पोलिट नेपालका लागि संयुक्त अधिराज्य बेलायतकी राजदूत हुन्।"
बालविवाहले रोक्यो पढाइ,"रामेछाप : दोरम्बा शैलुङ गाउँपालिका१ डडुवाकी स्वस्तिका थामीले कक्षा ५ मा नै पढाइ छाडिन्। विवाह लगत्तै पढाइ छाड्नु पर्ने बाध्यता भयो। थामी समुदायका अधिकांश छोरीहरूको कम उमेरमा नै विवाह हुन्छ। यसले उनीहरूको पढाइ बीचमा नै छाड्नुपर्ने बाध्यता छ। छोरीलाई चाँडै विवाह गरेर अर्काको घर पठाइदिने परम्पराले गर्दा बीचमै पढाइ छुट्ने गरेको डडुवाका ५१ वर्षीय रिमे थामी बताउँछन्। विवाह गरेपछि घरमा गएर काम गर्नुपर्ने र पढ्ने वातावरण नमिल्ने हुँदा बालिकाले पढ्ने इच्छा हुँदाहुँदै पनि पढ्न पाउँदैनन्। आर्थिक अवस्था कमजोर भएको र पुरानै संस्कारले जरा गाडेका कारण थामी समुदायमा वालविवाह कायम रहेको थामी बताउँछन्। थामी समुदायको आर्थिक अवस्था यति बिग्न कमजोर भएका कारणले बाल विवाह पनि बढ्दो अवस्थामा रहेको उनले बताए। दुई वर्ष अगाडि १६ वर्षको उमेरमा विवाह भएपछि आफूले रहरले नभएर बाध्यताले पढाइ छाडेको स्वस्तिका थामीले बताइन्। विवाह गरेपछि स्कुल जाँदा साथीहरूले गिज्याउने र लाज लाग्ने हुनाले स्कुल जान छाडेको उनको भनाइ छ। थामी समुदायमा उच्च शिक्षासम्म अध्ययन गरेका डेक थामी पढ्ने रहर हुँदाहँुदै पनि आर्थिक अभावमा माथिल्लो कक्षासम्म पढ्न नसकेको बताउँछन्। के गर्नु हजुर रहर भएर मात्र नहुने रैछ, आर्थिक रूपमा थलिएपछि पढ्न सकिएन, डेक गुनासो गर्छन्। थामी समुदायमा अन्य समुदायको प्रभाव नपर्नु र आफ्नै रुढीवादी संस्कार कायम रहेकै कारण बालविवाह कायम रहेको उनको भनाइ छ। केही समय अघिसम्म छोरीलाई स्कुल पनि नपठाउने रामेछापका थामीहरू अहिले प्राथमिक तहमा भने सबै छोरीहरूलाई विद्यालयसम्म पठाउन थालेका डडुवाका स्थानीय बुद्धिजीवी ताराबहादुर मोक्तान बताउँछन्। तर, गाउँबाट विद्यालयसम्म पुग्ने अधिकांश थामी बालिकाले ७ कक्षाभन्दा माथि पढ्ने गरेका छैनन्। अन्धविश्वास र गरिबीका कारण थामीहरूले छोरीहरूलाई पढाइबाट बञ्चित गरेको मोक्तानको भनाइ छ। रामेछापको दोरम्बा गाउँपालिकाको डडुवा र खाँडादेवी गाउँपालिकाको खाँडादेवी गरी दुईवटा वडामा मात्र बसोबास रहेको थामी समुदाय अरू जातिको तुलनामा निकै पछाडि परेको समुदाय हो। यो समुदायमा अहिले पनि रुढीवादी परम्परा, अन्धविश्वास र गरिबी व्याप्त छ। वर्षमा आफ्नो जग्गाबाट उत्पादन भएको अन्नले ३ महिनामात्र खान पुग्ने डडुवाका ३ सय परिवार थामी बालबालिकाहरूलाई कलिलै उमेरदेखि छिमेकी गाउँ तथा विभिन्न सहरहरूमा कामका लागि पठाइने गरेको पूर्णबहादुर थामी बताउँछन्। आफ्नै उमेर समूहको छिमेकीका बालबालिकाले कमाएर ल्याउन थालेपछि गाउँका अन्य अभिभावकले पनि पढ्दै गरेका छोराछोरीलाई विद्यालयबाट छुटाएर काममा पठाउने गरेको उनी बताउँछन्। रामेछापको डडुवामा करिब ३ सय र खाँडादेवीमा ५५ परिवार थामीहरूको बसोबास छ। डडुवाको ३ सय परिवार थामी बस्तीको बीचमा ४ वटा प्राथमिक विद्यलायहरू छन्। लगभग साढे पाँच सयको हाराहारीमा धामीका बालबालिका अध्ययनरत छन्। प्राथमिक तहसम्मको पढाइ गाउँमै पढाउने थामी समुदायले उक्त तह पार गरेपछि छोरीको विवाह गरिदिने तथा छोरालाई काममा पठाउने गरेको स्थानीय जितबहादुर थामी बताउँछन्। डडुवाका १६ वर्षका अष्ट थामीले ६ कक्षा पास गरेर पढाइ छाडेको बताए। कामका लागि गाउँ छाडेर हिँड्नु पर्ने भएपछि आफू पढाइ छाड्न बाध्य भएको उनी बताउँछन्। थामी समुदायबाट विद्यालय गएका बालबालिकामध्ये १० प्रतिशत बालबालिका मात्र एसएलसी उत्तीर्ण नगर्ने गरेका दोरम्बा शैलुङ गाउँपालिकाका शिक्षा शाखा प्रमुख धनध्वज लामाले बताए।"
नेतृत्वमा नेपाली महिला कहिले ?,"महिलालाई नेतृत्वमा पुग्ने अवसर दिनु उचित मात्र होइन, अपरिहार्य पनि छ। दुई वर्षअघि नेपालका लागि संयुक्त अधिराज्य बेलायतकी प्रथम महिला राजदूत बनेर काठमाडौं आउँदा खुसी त थिएँ नै, मेरो छाती गर्वले पनि फुलेको थियो। ती खुसी र गर्वका क्षणहरू अझै सम्झिन्छु। नेपाल र मेरो देशको सम्बन्ध स्थापित भएको दुई सय वर्षसम्म बेलायती दूतावासको नेतृत्व सधैं पुरुषले गर्दै आएका थिए। राजदूतमा मेरो नियुक्तिले एउटा नयाँ अनि गौरवशाली रेकर्ड कायम भएको थियो। प्रत्येक नयाँ राजदूतले जस्तै आफ्नो ओहोदाको प्रमाणपत्र प्रस्तुत गर्न महामहिम राष्ट्रपतिसामु उपस्थित भएँ। त्यतिखेर त मलाई झन् नेपालका लागि पहिलो बेलायती राजदूत भएकोमा भन्दा बढी गौरवको अनुभूति भयो। किनकि, नेपालकी प्रथम महिला राष्ट्रपतिसामु उपस्थित थिएँ। हामी दुवैको उपलब्धिमा दुवैजना सम्मानित भएको अनुभूति गरें। नेपालमा राष्ट्रपति आलंकारिक पद हो। तर, मलाई थाहा छ, देशको पहिलो महिला राष्ट्रपतिको रूपमा महामहिम विद्यादेवी भण्डारीले नेपाली महिलालाई झन् अघि बढ्न प्रेरणा प्रदान गरेकी छन्। यसबाट सिद्धान्तमा मात्र नभई व्यवहारमै नेपाली महिला र पुरुष बराबर छन् भन्ने पुष्टि भएको छ। म काठमाडौं आउनुभन्दा दुई वर्षअघि अर्थात् २०७४ सालमा त झन् नेपालले लैंगिक समानताको यात्रामा एउटा नयाँ कोशेढुंगा नै पार गरेको थियो। त्यो वर्ष नेपालको नयाँ संविधानअन्तर्गत तीनै तहको निर्वाचन भएको थियो। ती निर्वाचनबाट संघीय, प्रादेशिक र स्थानीय तहमा कम्तीमा ३३ प्रतिशत महिला निर्वाचित भए। स्थानीय चुनावको मुखैमा अन्तर्राष्ट्रिय नारी दिवस मनाउँदै गर्दा नेपाली महिलालाई नेतृत्व तहमा पुग्न हामी सबैले होस्टेमा हैंसे गर्नु आवश्यक छ। आज नेपालको संघीय संसद्का कुल तीन सय ३४ सदस्यमध्ये एक सय १२ (३३५३ प्रतिशत) महिला छन्। जनसंख्याको अनुपातमा संसद्मा महिला सांसदको प्रतिनिधित्व नभएको भन्दै यो उपलब्धिलाई अस्वीकार गर्नेहरू पनि नभएको होइन। उनीहरूको भनाइ असत्य होइन। हरेक क्षेत्रमा पुरुष र महिलाको ५०५० प्रतिशत सहभागिता सुनिश्चित गर्न अझै लामो यात्रा बाँकी छ। तर, यो पनि सत्य हो कि संसद्मा नेपाली महिलाको प्रतिनिधित्व मेरो देश बेलायतको संसद्को बराबरी छ। यो विश्वव्यापी औसत दर २४ प्रतिशत र दक्षिण एसियाली दर १८ प्रतिशत भन्दा धेरै माथि हो। प्रदेशमा पनि नेपाली महिलाको एक तिहाइ सिटमा प्रतिनिधित्व छ। सात प्रदेशका पाँच सय ५५ सांसद्मध्ये एक तिहाइ (एक सय ८१) महिला छन्। संघीयताको आधारशीला सुदृढ गर्न उनीहरूले महत्त्वपूर्ण योगदान दिइरहेका छन्। स्थानीय तहमा महिलाको राजनीतिक सहभागिता अझ उत्साहजनक छ। ३५ हजार स्थानीय निर्वाचित प्रतिनिधिमध्ये १४ हजारभन्दा बढी (करिब ४१ प्रतिशत) महिला छन्। पालिका प्रमुख, उपप्रमुख, वडाध्यक्ष र वडासदस्यको हैसियतमा स्थानीय कानुन र नीति निर्माण गरी सेवा प्रदान गर्दै आएका छन्। झट्ट हेर्दा यत्रो प्रतिनिधित्व देखिए पनि यसलाई केलाउँदा लैंगिक असमानताका जटिल मुद्दाहरू प्रकट हुन्छन्।अधिकांश निर्वाचित महिला जनप्रतिनिधिले पुरुष नेतृत्वअन्तर्गत बस्नु परेको छ। नेपालका नगरपालिकाका उपमेयर र गाउँपालिकाका उपाध्यक्षमध्ये ९१ प्रतिशत महिला छन्। कति महिला नगर प्रमुख वा र गाउँपालिका अध्यक्ष छन् त ? दुई प्रतिशत मात्र। पालिका प्रमुखमा झन्डै ९८ प्रतिशत पुरुष छन्। देशभरका वडाध्यक्षमध्ये कति महिला छन् ? केवल एक प्रतिशत। अर्को उदाहरण : प्रतिनिधिसभाका प्रत्यक्ष निर्वाचित १६५ सदस्यमध्ये ६ जना मात्रै महिला छन्। आरक्षित कोटाबाट थप ८४ जना महिला मनोनयनमा परे। यो संख्याले हामीलाई के बताउँछ ? साँच्चिकै सार्थक प्रतिनिधित्व गराउने हो भने महिलाबीच मात्र निर्वाचन हुने गरी निर्वाचन क्षेत्र बनाउन दलहरू किन तत्पर नहुने ?कतिपय जानकार र विश्लेषकहरूले यस्तो प्रश्न गरेको सुनिन्छ। नेतृत्वको हरेक तप्कामा महिलाको उपस्थिति हुनुपर्छ भन्ने मेरो मान्यता हो। जहाँ महिलाहरू नेतृत्वदायी पदमा बढी छन्, त्यहाँ नागरिक सहभागिता बढी हुने, सेवा गुणस्तरीय हुने, अधिक समावेशी हुने र स्थिरता कम हुने विभिन्न अध्ययन र अनुभवहरूले देखाएका छन्। निर्णायक तहमा महिला सहभागिता धेरै हुँदा भ्रष्टाचार र राजनीतिक विवाद कम हुने गरेको पनि अध्ययनहरूले देखाएका छन्। सारमा भन्न सकिन्छ, समावेशी र सन्तुलित प्रतिनिधित्वले सबैलाई आफ्नो आधारभूत अधिकारको संवद्र्धन र विकासमा मद्दत गर्छ। पछिल्लो दुई वर्षमा काठमाडौं उपत्यकाभित्र र बाहिरका धेरै महिला नेतृसँग भेटघाट र विचार आदानप्रदान गरेकी छु। उहाँहरू भिन्न राजनीतिक दलको भए पनि उहाँहरूले भोगिरहेको एउटा समस्या समान छ : विभिन्न राजनीतिक मोर्चामा महत्त्वपूर्ण योगदान र समान योग्यता हुँदाहुँदै पनि महिलाहरूलाई उपप्रमुख वा उपाध्यक्ष वा आरक्षित कोटामा मात्र सीमित गरिन्छ। महिलालाई नियतपूर्वक नै किनारा लगाइन्छ। महिलाको नेतृत्वदायी क्षमता विकास गर्न म र काठमाडौंस्थित अन्य सात महिला राजदूत तथा विभिन्न संस्थाका प्रमुखहरूले एउटा अभियान थालेका छौं। हामीले पारदर्शी प्रक्रियाबाट छानिएका केही नेपाली युवतीहरूलाई मेन्टरिङ गर्दै उनीहरूको नेतृत्व विकासमा सहयोग गरिरहेका छौं। आउँदो ३० वैशाख २०७८ (१३ मे २०२२) गते हुने स्थानीय निर्वाचनबाट अझ धेरै महिलाहरू नेतृत्वदायी पदमा पुग्नेमा तीन कारणले आशावादी छु। पहिलो, अहिलेका नगर उपप्रमुख, गाउँपालिका उपाध्यक्ष र वडा समितिका सदस्यहरू स्थानीय सरकार सञ्चालनमा पाँच वर्षको अनुभवले खारिएका छन्। उनीहरू माथिल्लो पदमा पुग्न र आफ्नो समुदायका लागि अझ राम्रो काम गर्न उत्सुक छन्। दोस्रो, स्थानीय महिला प्रतिनिधिले आफ्नो निर्वाचन क्षेत्रको विश्वास जितेका छन्। यसैले, उनीहरू अहिले चुनाव जित्ने बलियो स्थितिमा छन्। र तेस्रो, नेपालको राजनीतिक नेतृत्व प्रगतिशील पाएकी छु। महिलाको राजनीतिक सहभागिता बढाउन राजनीतिक नेतृत्व तत्पर रहेको बुझाइ मेरो छ। विभिन्न दलको नेतृत्व तहमा रहेका नेताहरूले हालैका वर्षमा राष्ट्रप्रमुख, सभामुख, उपसभामुख, मुख्यमन्त्री र क्याबिनेट मन्त्री जस्ता पदमा महिलालाई समर्थन गर्नुले पनि नेपालको राजनीतिक नेतृत्व प्रगतिशील रहेको प्रष्ट हुने मेरो बुझाइ छ। आज मार्च ८, अर्थात् अन्तर्राष्ट्रिय नारी दिवस। स्थानीय निर्वाचनको तयारी सुरु भइसकेको बेला अन्तर्राष्ट्रिय नारी दिवस मनाउँदै गर्दा नेपालका राजनीतिक नेताहरूलाई नेतृत्व तहमा महिलाको पहुँच बढाउने वातावरण तयार गर्न आग्रह गर्न चाहन्छु। यसका लागि यसपाला नगरका प्रमुख, गाउँपालिका अध्यक्ष र वडाध्यक्षका लागि बढी भन्दा बढी महिला उम्मेदवार बनाउन जरुरी छ। बेलायत महिला अधिकार र महिला नेतृत्वको बलियो समर्थक हो। महिलाको राजनीतिक सहभागिता वृद्धि हाम्रो रणनीतिक दृष्टिकोणको एक प्रमुख स्तम्भ हो। महिलालाई नेतृत्वमा पुग्ने अवसर दिनु उचित मात्र होइन, अपरिहार्य पनि छ। सन् २०३० सम्म मध्यम आय र दिगो विकास लक्ष्य हासिल गर्न नेपालको राजनीतिक नेतृत्वमा बढी महिला हुनु आवश्यक छ। हामीले धेरै वर्षदेखि महिलाको राजनीतिक सहभागिता बढाउन नेपाललाई सहयोग गर्दै आएका छौं र आगामी वर्ष पनि थप सहयोग गर्नेछौं। महिलाको राजनीतिक सहभागिता बढाउन बेलायतले नेपालको बालिका शिक्षा, महिलाको आर्थिक सशक्तीकरण, महिलाको सुरक्षा र न्यायका लागि सहयोग तथा समर्थन गर्दै आएको छ र गरिरहने छ। महिलाको नेतृत्वदायी क्षमता विकास गर्न म र काठमाडौंस्थित अन्य सात महिला राजदूत तथा विभिन्न संस्थाका प्रमुखहरूले एउटा अभियान थालेका छौं। हामीले पारदर्शी प्रक्रियाबाट छानिएका केही नेपाली युवतीहरूलाई मेन्टरिङ गर्दै उनीहरूको नेतृत्व विकासमा सहयोग गरिरहेका छौं। अबको एक वर्ष हामी प्रत्येकले उनीहरूको नेतृत्व क्षमता एवं आकांक्षा तिखार्न मद्दत गर्नेछौं। आशा छ, यी तीक्ष्ण युवतीहरूले आफूले सिकेका कुराबाट अरू थुप्रै युवालाई प्रेरित गर्ने छन्। आगामी स्थानीय निर्वाचन हुन अब दुई महिना मात्रै बाँकी छ। नेपाली महिलालाई राजनीतिमा समान अवसर सिर्जना गर्ने प्रयासलाई तीव्रता दिन हामी सबैका लागि यो उपयुक्त समय हो। म आफ्नो ठाउँबाट मेरो सामर्थ्यले भ्याएसम्म महिला नेतृत्वका पक्षमा वकालत गरिरहने छु। यसका साथै महिलाविरुद्ध विभेद निमिट्यान्न पार्न सदैव सहयोग गरिरहने छु। पोलिट नेपालका लागि संयुक्त अधिराज्य बेलायतकी राजदूत हुन्।"
"न सत्य निरुपण, न मेलमिलाप","काठमाडौं : दस वर्षे द्वन्द्वमा मानवअधिकार उल्लंघन गरेकाविरुद्ध ६३ हजारभन्दा बढी उजुरी परेको छ। ती सबैको छानबिन गर्न गठित सत्य निरुपण तथा मेलमिलाप आयोग भने राजनीतिक चक्रव्युमा परेको छ। २०५२२०६३ सम्म चलेको द्वन्द्वका यी उजुरीका घटनाको अहिलेसम्म प्रारम्भिक अध्ययनसमेत सकिएको छैन। संक्रमणकालीन न्यायको महत्त्वपूर्ण पाटोका रूपमा रहेको आयोगको काम कारबाहीप्रति द्वन्द्वपीडित नै असन्तुष्ट छन्। सर्वोच्च अदालतमा पटकपटक रिट परे पनि आयोगले न सत्यको उत्खनन गर्न सकेको छ न पीडकलाई कारबाहीको सिफारिस गरेको छ। आयोगकी प्रवक्ता मन दाहाल अपेक्षाअनुरूप काम गर्न नसकेको स्वीकार्छिन्। भन्छिन, हामीसँग पर्याप्त जनशक्ति छैन। त्यसैले जति काम हुनुपर्ने हो त्यति भएको छैन। नेपाललगायत विश्वका ४० वटा मुलुकमा सत्य आयोग गठन भएका छन्। उजुरीको छानबिन गरी सत्य निरुपण हुन नसक्नुमा राजनीतिक दलको इच्छाशक्ति र पदाधिकारीको विज्ञतामा कमी भएको औल्याउँछन्, सर्वोच्चका पूर्वन्यायाधीश बलराम केसी। संविधान, सत्य निरुपण तथा मेलमिलाप (टीआरसी), अपराध अनुसन्धान बुझेको व्यक्तिलाई नियुक्त गरेको भए ३४ वर्षमै टुंगिसक्थ्यो, केसी भन्छन्, राजनीतिक दलले यसलाई जागिर सम्झेर आफ्ना मान्छे नियुक्त गरेपछि काममा अलमलिएको हो। आयोगबाट सम्पन्न हुनुपर्ने काम बाँकी रहे सरकारले आयोगको कार्यवधि थप गर्न सक्ने प्रावधान छ। आयोग ऐन, २०७१ लाई संशोधन गर्दै आयोगको कार्यवधि पाँच पटक थपिएको छ। तत्कालीन प्रधानमन्त्री सुशील कोइरालाका पालामा सूर्यकिरण गुरुङको अध्यक्षतामा ५ सदस्यीय आयोग गठन भयो। ती सबै पदाधिकारी भागवण्डामा सिफारिस भए। अध्यक्ष गुरुङ र सदस्य माधवी भट्ट कांग्रेसबाट, लीला उदासी खनाल र मञ्चला झा एमालेबाट र माओवादीबाट श्रीकृष्ण सुवेदी सिफारिस भए। दुई वर्षको कार्यदेशसहित गठित आयोगको म्याद २०७३ माघ २६ गते सकियो । काम अधुरै रहेपछि पहिलोपटक एक वर्ष म्याद थपियो। तर, आयोगले ३ वर्षमा पनि काम सकेन। २०७४ माघमा दोस्रोपटक र २०७५ मा तेस्रोपटक म्याद थपियो। त्यसपछि झण्डै ९ महिनासम्म आयोग पदाधिकारीविहीन रह्यो। २०७६ माघ ४ मा अध्यक्षमा डा गणेश भट्ट सिफारिस भए। तत्कालीन प्रतिपक्षमा रहेको कांग्रेसबाट अध्यक्ष भट्ट र सदस्यमा प्रचण्डराज प्रधान सिफारिस भए भने नेकपाबाट गोविन्द गौतम, मन दाहाल र विष्णु पोखरेल सिफारिस भए। सर्वोच्चका पूर्वन्यायाधीश बलराम केसीका अनुसार आयोगमा संविधान, सत्य निरुपण तथा मेलमिलापको सिद्धान्त र अपराध अनुसन्धान बुझेका व्यक्तिहरू नियुक्त भएमा छानबिन द्रुत गतिमा हुनसक्छ। हरेक वर्ष कम्तीमा १२ हजार मुद्दा टुंग्याएको भए बढीमा ५ वर्षमा टुंगिसक्नु पथ्र्यो, उनले भने, छानबिन गर्न जति ढिलो गर्यो प्रमाणहरू उति लोप हुँदै जान्छ। पीडितहरूमा आयोगप्रतिको आस्था पनि घट्छ। प्रत्येक प्रदेशमा उच्च सरकारी वकिल कार्यालयका सहन्यायाधीवक्ताको संयोजकत्वमा ३ सदस्यीय अनुसन्धान समूह छ। तर, अनुसन्धान भने चिप्लेकिरा गतिमा छ। विशेषज्ञ र विज्ञ नै छनौट हुन सकेको छैनन्। आयोगमा सिफारिस गरिने पदाधिकारीको भूमिकाप्रति पीडितहरू नै असन्तुष्ट छन्। १५ चैत २०७३ मा द्वन्द्व पीडित तेजकुमारी बुढाथोकी, मोहन ओली र कल्याण गुरुङलगायतले तत्कालीन अध्यक्ष गुरुङलाई कार्य क्षमता नभएको भन्दै बर्खास्तीको माग गरेर सर्वोच्चमा रिट निवेदन दायर गरेका थिए। पूर्वन्यायाधीश केसीका अनुसार, नेपालको सत्य निरुपण तथा मेलमिलाप आयोग जस्तै दक्षिण अफ्रिकामा गठित आयोगले ३ वर्षमै टुंगो लगाएको थियो। नेपालमा आयोगलाई जागिर खाने भाँडो बनाइयो। वास्तविक पीडित तथा पीडकको यकिन भएकै छैन। पीडकलाई सिफारिस गरिएको छैन, उनी भन्छन्, हामी आउनुअघि उजुरी मात्र संकलन गरिएको थियो। तर, आयोगकी प्रवक्ता दाहालले पीडितलाई बोलाएर घटनाको विस्तृत जानकारी लिने काम भइरहको बताइन्। विस्तृत शान्ति सम्झौताअनुसार २ महिनाभित्रै आयोग गठन भइसक्नुपर्ने उल्लेख थियो। तर, आयोग गठन गर्न ८ वर्षपछि २०७१ माघ २७ गते गठन भयो भने करिब १३ महिनापछि २०७२ फागुन ३० गते आयोग नियमावली जारी भयो। आयोगकी पूर्वसदस्य माधवी भट्टले आयोग गठन भए पनि छुट्टै कार्यालय नभएको बताइन्। उनका अनुसार शान्ति तथा पुनर्निर्माण मन्त्रालयको एउटा कोठा मात्र दिइएको थियो। ३ महिनापछि विनाशकारी भूकम्प (२०७२ वैशाख) आउँदा समस्या भयो। कार्यालय, निमायवली, निर्देशिका थिएन। यस्तो अवस्थामा पनि धेरैभन्दा धेरै उजुरी संकलन गरियो। पीडित, सुरक्षाकर्मी, प्रशासनिक व्यक्तिसँग अन्तरक्रिया गरियो, उनले भनिन्, नियमावली जारी भएपछि जिल्लामा गएर उजुरी संकलन गरियो। तर, उजुरीमाथि छानबिन नहुँदै २०७३ माघ २६ आयोगको म्याद सकियो। २०७३ माघ २७ सम्मको थपिएको कार्यविधिण्भित्र ६३ हजार बढी उजुरी संकलन भएको थियो। आयोग र पदाधिकारीको कार्याविधि थपेर मात्र भएन। म्याद थपेसँगै बजेट, जनशक्ति र स्रोतसाधन पनि थप्नु पर्छ।मन दाहाल, प्रवक्ता सत्य निरुपण तथा मेलमिलाप आयोग बहुआयामिक व्यक्तित्व (डायनामिक पर्सनालिटी) भएको व्यक्तिलाई नेतृत्व दिनुपथ्र्यो। दक्षिण अफ्रिकामा तीन वर्षमै काम सकियो। नेपालमा त जागीर खाने भाँडो बनाइयो। बलराम केसी, पूर्वन्यायाधीश सर्वोच्च अदालत द्वन्द्वरत पक्ष आफू उम्कन लागेका छन्। सबै पक्ष छलछाममा लागेका छन्। न्याय गर्ने भन्दा न्याय दिनबाट भाग्ने वा उम्कने आसुरी प्रवृत्ति हो। कल्याण श्रेष्ठ, पूर्व प्रधानन्यायाधीश आयोगले बनाएको छुट्टै मापदण्ड माघ १९ मा सर्वोच्चले खारेज गरेपछि माओवादी पक्षलाई तनाव भयो। २० माघमा आयोगको बैठक बसिरहेको बेला तत्कालीन प्रधानमन्त्री एवं माओवादी अध्यक्ष पुष्पकमल दाहालले आयोग अध्यक्ष सूर्यकिरण गुरुङलाई फोन गरेका थिए। सोचेअनुसारको काम नभएपछि माओवादीबाट आयोग विघटन गर्नुपर्ने दबाब आएको थियो, स्रोतले भन्यो, २० माघको बैठकमा अब म आउँदिन भनेर निस्किएका अध्यक्ष गुरुङ मोबाइल अफ गरेर बसे। सचिव मणिराम ओझा पनि सोहि समयदेखि बिदामा बसे। २० माघदेखि बस्न नसकेको बैठक ९ चैतमा द्वन्दपीडितको सात दिने अल्टिमेटम पछि वरिष्ठ सदस्य लीला उदासी खनालको अध्यक्षतामा बसेको थियो। १९ चैतमा द्वन्द्व पीडितहरूले गुरुङलाई कार्यक्षमता अभाव भएको जनाउँदै बर्खास्तीको मागसहित सर्वोच्चमा रिट दायरसमेत गरे। राजा ज्ञानेन्द्रेदेखि शीर्ष नेताहरू कांग्रेस अध्यक्ष शेरबहादुर देउवा, माओवादी अध्यक्ष पुष्पकमल दाहालविरुद्ध पनि जाहेरी छ। आयोग प्रवक्ता दाहालका अनुसार, विद्रोही पक्षका अधिकांश शीर्ष नेताविरुद्ध उजुरी छ। फिल्डमा गएर अपराध गर्नेको परिचय पनि खुलेको छैन। कुनैकुनैमा फिल्ड गएर घटना घटाउनेको नाम उल्लेख छ, दाहाल भन्छिन्, फिल्डमा संलग्न नभएर नेतृत्वको हिसाबले उजुरी परेको हुनाले बयानका लागि शीर्ष नेतालाई बोलाएका छैनौं। प्रमाण नपुग्ने सानातिना घटनामा सजाय गरेर द्वन्द्वमा फर्काउनुभन्दा आयोगले क्षतिपूर्ति र मेलमिलापमा लैजानुपर्ने केसीको सुझाव छ। पहिलो चार वर्षको अवधिमा ऐन, नियमावलीलगायतका कार्यालय व्यवस्थापन र उजुरी संकलनमै बित्यो। छानबिनपूर्वका कार्यमै अधिक समय खर्च भयो, आयोगका एक सदस्य भन्छन्, समयमै बजेटलगायतका आवश्यक स्रोत, साधन उपलब्ध नभएको, कार्ययोजना पटकपटक फेरबदल भइरह्यो। कार्यालय, कर्मचारीको व्यवस्था नहुँदा काम प्रभावकारी हुन सकेन। प्रत्येक प्रदेशमा उच्च सरकारी वकिल कार्यालयका सहन्यायाधीवक्ताको संयोजकत्वमा ३ सदस्यीय अनुसन्धान समूह छ। तर, अनुसन्धान भने चिप्लेकिरा गतिमा छ। विशेषज्ञ र विज्ञ नै छनौट हुन सकेको छैनन्। गत असोज १९ गते आयोगले १६ जना विज्ञविशेषज्ञको नामावली प्रकाशन गरेको थियो। तर, अहिलेसम्म कसैलाई नियुक्ति दिइएको छैन। निवेदक रेखाकुमारी झा भन्छिन्, विज्ञमा निवेदन दिएको पाँच महिना बित्यो। नियुक्तिपत्र दिए काम सुरु गर्न हुन्थ्यो। आयोगकी प्रवक्ता दाहाल मुकाम नै सक्रिय नभएकोले विज्ञविशेषज्ञको नियुक्ति नभएको बताउँछिन्। निवेदन दिनेको नाम सार्वजनिक गरिएको हो। मुकाम नै नभएपछि नियुक्ति गरिएको छैन, उनले भनिन्, आयोगले गरेको सिफारिसका आधारमा सरकारले द्वन्द्व पीडितलाई २३ लाख २० हजार क्षतिपूर्ति दिइएको छ। पुसमा मन्त्रिपरिषद्को बैठकले पूर्णप्रसाद पौडेलसहित २९ जनालाई क्षतिपूर्ति उपलब्ध गराउने निर्णय गर्यो। आयोग प्रवक्ता दाहालका अनुसार बाँकी झण्डै ४ सयको फाइल अध्ययन प्रक्रियामा छ। अध्ययन सकेपछि कानुन मन्त्रालयमा फाइल पठाइदिँदै छौं, उनले भनिन्। सचिवालययमा ७० जना दरबन्दी स्वीकृत हुँदा ४४ जना कार्यरत रहे। कार्यलाई द्रुतता दिन कर्मचारीको दरबन्दी बढाएर १ सय पुग्यो। अहिले ४०४५ जना हुनुहुन्छ। त्यसमध्ये काम गर्ने २५ जना जति हुनुहुन्छ, प्रवक्ता दाहाल भन्छिन्, अन्यत्र दरबन्दी भए पनि काजमा आउनुहुन्छ। आयोग अस्थायी प्रकृतिको भएकोले भरसक आउनै नरुचाउने प्रवृत्ति छ। मेलमिलाप गराउँदा पीडकले गरेको गलत कार्यको लागि पश्चाताप गर्न लगाएर पीडितसँग माफी माग्न लगाउने र पीडितलाई हुन गएको क्षतिबापत मनासिव क्षतिपूर्ति पीडितद्वारा उपलब्ध गराउनसक्ने व्यवस्था छ। आयोगमा कार्यरत कर्मचारीलाई विगतमा ६० प्रतिशतसम्म भत्ताको व्यवस्था थियो। अहिले भत्ता नहुँदा कर्मचारीहरू डम्पिङ साइट जस्तै महसुस गर्छन्। यस सम्बन्धी विषयगत दक्ष जनशक्तिको अभाव, राजनीतिक प्रतिबद्धताको अभाव र आयोगको आन्तरिक किचलोले काम प्रभावकारी हुन नसकेको हो, आयोगका एक सदस्यले भने। आयोगले द्वन्द्वपीडितको यकिन गरी सुरु गरेको परिचयपत्र वितरण कार्य अलपत्र परेको छ। परिचयपत्रमा पीडकको समेत नाम उल्लेख गर्नुपर्ने माग राख्दै ज्ञानेन्द्र आरणलगायतका द्वन्द्वपीडितले दायर गरेको रिट निवेदनमा अदालतले स्टे अर्डर जारी गरेको छ। आयोग प्रवक्ता दाहालका अनुसार ७ वटै प्रदेशमा करिब ७ सय पीडितलाई परिचयपत्र वितरण गरिएको थियो। घटनाबारे गोप्य राखिदिनुपर्ने भन्ने खालका उजुरी पनि छन्। सबैलाई समान रूपमा व्यवहार गर्नुपर्ने भएकोले पीडकको नाम राख्दा समस्या हुन्छ। छलफल गरौंला भनेका थियौं। मुद्दा परेपछि अहिले परिचयपत्र दिने काम रोकेका छौं। द्वन्द्वमा भएको मानव अधिकार उल्लंघनसम्बन्धी घटनाको विषयमा सत्यतथ्य पत्ता लगाउन आयोगले सार्वजनिक सुनुवाई गर्नसक्ने अधिकार छ। तर, अहिलेसम्म गरिएको छैन। सार्वजनिक सुनुवाई गर्ने योजना छ। अहिलेसम्म गरिएको छैन। मुकाम सक्रिय भइदिए सजिलो हुन्थ्यो, दाहालले भनिन्। मेलमिलाप गराउँदा पीडकले गरेको गलत कार्यको लागि पश्चाताप गर्न लगाएर पीडितसँग माफी माग्न लगाउने र पीडितलाई हुन गएको क्षतिबापत मनासिव क्षतिपूर्ति पीडितद्वारा उपलब्ध गराउनसक्ने व्यवस्था छ। आयोग प्रवक्ता दाहालका अनुसार केही पीडितका तर्फबाट आरोपित व्यक्तिले माफी मागेमा मेलमिलाप गर्न सकिने उल्लेख गरेका छन्। पीडकले स्वीकार गरेपछि बल्ल मेलापमा जान सकिने हुन्छ। पीडकले स्वीकार गरेका छैनन्, उनले भनिन्, हत्या, यौन हिंसा, गम्भीर अंगभंग, बेपत्तामा माफी दिने भन्ने कुरा हुँदैन। उनका अनुसार केही पीडकको बयान लिइएको छ। तर, कारबाहीका लागि सिफारिसको चरणमा पुगिएको छैन। भन्छिन्, प्रमाण पुगेपछि कारबाहीका लागि सिफारिस गर्छौं। राजनीतिक इच्छाशक्ति नभएका कारण पीडितमैत्री भई परिणाममुखी कार्य गर्न सकस भइरहेको आयोगका पदाधिकारी बताउँछन्। कार्यवधिभित्र सक्न सम्भवै छैन। आयोगले अहिले पनि काम गरेको त छ तर जबरजस्ती गरिरहेको छ, आयोग प्रवक्ता दाहालले भनिन्, पदाधिकारीको म्याद थपेर मात्र समस्या समाधान हुँदैन। त्यसैले म्याद थपेसँगै बजेट, जनशक्ति र स्रोतसाधन पनि थप्नुपर्ने हुन्छ। त्यस्तै, द्वन्द्वपीडितले राहत अनुभूति गर्न नपाइरहेको बताउँछन्, पूर्वप्रधानन्यायाधीश कल्याण श्रेष्ठ। द्वन्द्वरत पक्ष उम्कन लागेका छन् भने द्वन्द्वमा आहत भएका व्यक्तिले न्याय पाउन सकेका छैनन्। श्रेष्ठ भन्छन्, सत्य निरुपण गर्नेभन्दा फकाउन लागेको देखिन्छ। सबै पक्ष छलछाममा लागेका छन्। न्याय गर्नेभन्दा न्याय दिनबाट न्याय छल्ने, भाग्ने वा उम्कने प्रवृत्ति बढेको छ। आयोगकी प्रवक्ता दाहालका अनुसार, न्याय निरुपणको लागि राजनीतिक इच्छाशक्ति पनि आवश्यकता पर्छ । उनले भनिन्, राजनीतिक ईच्छाशक्ति चाहिन्छ । ईच्छाशक्ति छैन भनौं भने भर्बल्ली (मौखिक)छ । प्राक्टिकल्ली (व्यवहारिक) छैन । त्यसकारणले पनि प्रभावकारिरुपमा काम गर्न सकेका छैनौं।"
द्रुतमार्गको ढिलाइ,"कुनै काम सिस्टमले भयो वा छिटो भयो भने धेरैले त्यसलाई फौजी शैलीको संज्ञा दिन्छन्। धेरै नेपाली विकास निर्माणका ठूलाठूला आयोजना पनि फौजी शैलीमा होस् भन्ने चाहन्छन्। त्यस्तो चाहना राजनीतिकर्मीमा पनि देखियो। सत्तामा भएकाहरूमा पनि देखियो। त्यही भएर सरकारले काठमाडौंतराईमधेस द्रुतमार्ग निर्माण व्यवस्थापनको जिम्मेवारी नेपाली सेनालाई दियो। खासमा विकास निर्माणको काम सरकारकै हो, सेनाको होइन। मुलुकको आर्थिक, सामाजिक रूपान्तरणमा कायापलटै गर्ने आयोजना अरूजस्तो नहोस्, छिटो बनोस् भन्ने गुड फेथ थियो भनेर सरकारलाई शंकाको लाभ दिन सकिन्छ। जसरी ४०५० वर्षमा पनि विकास निर्माणका आयोजना नसकिने दीर्घरोग मुलुकमा छ, त्यसको वैकल्पिक बाटो सेनालाई जिम्मेवारी भन्ने ठानिएको हुनसक्छ। तर नतिजा भने उही सामान्य बोलीचालीमा भनिने नेपालीपाराकै आयो। द्रुतमार्गको निर्माणमै सेनाले ढिलाइ गर्यो। विडम्बना के भने जसलाई सिस्टमको पर्यायजस्तै ठानिन्छ अर्थात् सेना उसैले ठेक्का प्रक्रियामै ऐन, नियम मिच्यो। द्रुतमार्गको प्याकेज १ र २ को ठेक्कामा प्रतिस्पर्धा निषेधजस्तै भयो। तीनवटा कम्पनी छान्नुपर्नेमा बिनाप्रतिस्पर्धा चिनियाँ कम्पनीलाई ठेक्का दिइएको छ। अनियमितता गर्यो। प्रतिनिधिसभाको सार्वजनिक लेखासमितिले त्यसै भनेको छ। अनियमितता भयो, त्यसो नगर भन्ने निर्देशनलाई पनि सेनाले टेरपुच्छर लगाएन। ठेक्का पुनर्विचार गर्न गत वर्ष नै लेखा समितिले दिएको निर्देशन सेनाले सुन्यानसुन्यै गरिदियो। यो आयोजना चार वर्षमा निर्माण सम्पन्न गर्ने गरी २०७४ साउन २७ गते सेनालाई दिइएको थियो। आवसम्म २०७७०७८ सम्म २५ अर्ब ४० करोड वित्तीय खर्च भइसकेको छ। तर, भौतिक प्रगति १६१ प्रतिशत मात्र छ। आयोजनामा सुरुदेखि एकै व्यक्ति प्रमुख बन्नु, ठेक्का प्रक्रिया मिच्नु र काममा ढिलासुस्ती हुनुजस्ता कार्यले सेनाको साखमै पनि प्रश्न उब्जाएको छ। यति महत्वपूर्ण आयोजना सेनाकै जिम्मा लगाउँदा पनि काममा ढिलासुस्ती हुनु र अनियमितताका प्रश्नहरू उठ्दा यो देशमा केही हुँदैन भन्ने जमातकै स्वरलाई बल पुर्याउँछ। सिंगो मुलुकको राजधानी सहर काठमाडौंलाई अहिले पूरै देशसँग यातायात सम्पर्क गराउने मूलबाटो भनेको पृथ्वी राजमार्ग मात्रै हो भन्दा हुन्छ। बीपी, कान्ति, त्रिभुवन राजपथ भनेका वैकल्पिक पनि हुन् कि होइनन् भनेजस्ता छन्। त्यसैले काठमाडौंबाट पूर्व जान पनि पश्चिमको बाटो समात्नुपर्छ। तराई मधेससँग द्रुतमार्गले जोड्ने हो भने देशसँग जोड्ने बाँकी प्रमुख बाटो त्यही हुने थियो। त्यसमाथि भारतसँग पनि सजिलै जोडिन सकिन्छ। द्रुतमार्गलाई एसियाली स्तरकै बनाउने उद्देश्य पनि हो। उत्तर दक्षिण एक्सीसमा ७२५ किलोमिटर लम्बाइको द्रुतमार्ग निर्माण हुँदा समय र पैसा धेरै बचत हुन्छ। यो मार्गले सुरु बिन्दु ललितपुरको खोकना र निजगढलाई अन्तिम बिन्दु बनाउँछ। सेनाले बजेट र प्रस्थानबिन्दु खोकनामा जग्गा अधिग्रहणको विषयमा विवादका कारण समस्या भएको बताउँदै आएको छ। खोकनामा काम सुरु हुन सकेको पनि छैन। स्थानीय आन्दोलित छन्। पुरातात्विक, ऐतिहासिक महत्वका सम्पदा नासिने चिन्ता त्यहाँ छ। खोकनाबुङमती क्षेत्रमा विवादका कारण जग्गा प्राप्ति हुन सकेको छैन। त्यसमा सहजीकरण गर्ने काम सरकारको हो। निर्माण पूरा हुनुपर्ने निर्धारित समय घर्किन लाग्दा भौतिक प्रगति केवल १६ प्रतिशतको हाराहारीमा हुनुले निराशा उत्पन्न गराएको छ। यो आयोजनामा सुरुदेखि एकै व्यक्ति प्रमुख बन्नु, ठेक्का प्रक्रिया मिच्नु र काममा ढिलासुस्ती हुनुजस्ता कार्यले सेनाको साखमै पनि प्रश्न उब्जाएको छ। यति महत्वपूर्ण आयोजना सेनाकै जिम्मा लगाउँदा पनि काममा ढिलासुस्ती हुनु र अनियमितताका प्रश्नहरू उठ्दा यो देशमा केही हुँदैन भन्ने जमातकै स्वरलाई बल पुर्याउँछ। तसर्थ सरकारले सेनालाई काममा सहजीकरण गरिदिने, बजेट उपलब्ध गराउने र द्रुतमार्गलाई ढिलामार्ग बनाउनबाट बचाउनुपर्छ। यस्ता विकास निर्माणका आयोजना अरू पनि छन्, जहाँ सेनाबाट ढिलाइ भएको छ। मुलुकको राष्ट्रिय सेना जनताबाट प्राप्त साखभरोसालाई गिर्न नदिनेतर्फ पनि संवेदनशनशील हुन जरुरी छ। सेनाले देशको रक्षामा अर्जुनदृष्टि लगाउने हो। सरकारले उसलाई विपद्मा परिचालन गर्न सक्छ तर जसरी विकास निर्माण र व्यापार व्यवसायमा जिम्मेवारी सुम्पिने गरेको छ। त्यसले सेनालाई व्यावसायिकबाट व्यापारी बन्न मद्दत गरेको छ। सेनालाई व्यावसायिकबाट व्यापारी बनाउन थालियो भने लोकतन्त्र पनि खतरामा पर्न सक्छ भन्ने चेतना बेलैमा आउन जरुरी छ।"
जलवायु परिवर्तनको बढी असर महिलामा,"काठमाडौं : आज मार्च ८। ११२ औं अन्तर्राष्ट्रिय महिला दिवस। संयुक्त राष्ट्रसंघले यस वर्षको नारा तय गरेको छ दिगो भोलिका लागि आज लैंगिक समानता। नेपालमा सरकारले नारा बनाएको छ सामाजिक न्याय र लैंगिक समानताः दिगो विकासको सुनिश्चितता। लैंगिक समानता र दिगो विकासको मुद्दामा जलवायु परिवर्तनको विषय जोडिन आउँछ। विश्वमा महिला र किशोरीले जलवायु संकटको बढी असर भोग्ने गर्छन्। यसले लैंगिक असमानता बढाउने विभिन्न अध्ययनले देखाएका छन्। महिलाको जीवन र जीविकोपार्जनलाई जोखिममा पार्छ। जलवायु परिवर्तनको प्रभाव फरक किसिमका आवश्यकता भएकालाई फरक तरिकाले परिरहेको छ। महिलाको सन्दर्भमा सबैलाई जलवायुको असर एकै खालको पर्दैन। उनीहरूको विभिन्न प्रकारका स्रोतमा पहुँच कस्तो छ भन्ने आधारमा प्रभावित भएका हुन्छन्, वन तथा वातावरण मन्त्रालयको जलवायु परिवर्तन व्यवस्थापन महाशाखा प्रमुख डा राधा वाग्लेले अन्नपूर्ण मिडिया नेटवर्क र फिमेल फरेस्टर्स नेपाल (एफएफएन)ले संयुक्त रूपमा हालै आयोजना गरेको जलवायु परिवर्तनः महिला दृष्टिकोण कार्यक्रममा भनिन्। महाशाखा प्रमुख डा वाग्लेका अनुसार जलवायुलाई विश्वको सिंगो समस्याका रूपमा हेरियो। तर, क्षेत्रगत रूपमा कस्ता जातजाति, समुदाय, लैंगिकता भएकालाई कस्तो प्रभाव छ भने वास्ता नगरिएको डा वाग्लेले बताइन्। जलवायुको नाममा केही टाठाबाठाले मात्र फाइदा लिएका छन्। साँच्चिकै जोखिममा परेका महिला तथा समुदायले सहयोग पाएका हुँदैनन्, उनले भनिन्। महिलाहरू कस्ता समस्या भोगिरहेछन् भनेर सरकार चलाउने, जनतालाई सेवा दिन्छु भनेर स्थापना भएका निकायहरूले बुभ्नुपर्ने डा वाग्लेको तर्क। भनिन्, तर, जलवायुको सवालमा सानातिना कुरालाई वास्ता गरिएको छैन। तर, ठूलो कुरा पनि छोडिएको छैन। विश्वभरिका महिला प्राकृतिक स्रोतमा धेरै निर्भर छन्। तर, पहुँच कम छ। खाना, पानी र इन्धनको जोहो गर्नमै उनीहरूले असमान जिम्मेवारी वहन गर्छन्। जलवायु प्रभावको बोझ वहन गर्ने भएकाले जलवायु अनुकूलन, न्यूनीकरण र समाधानमा उनीहरूको नेतृत्वदायी भूमिका आवश्यक रहेको जानकार बताउँछन्। जसको सवाल उसको नेतृत्व नभएकाले समस्या भएको हो। यहाँ एउटालाई उपचार चाहिएको छ, उपचार अर्कैको भइरहेको छ, डा वाग्लेले भनिन्। जलवायुको असर कहाँ, कसलाई, कसरी परिरहेको छ भनेर अध्ययनअनुसन्धान नभएको त्रिभुवन विश्वविद्यालयको वन विज्ञान अध्ययन संस्थानकी एसोसिएट प्रोफेसर मेनुका महर्जनले बताइन्। जलवायुका विभिन्न स्वरूप हुन्छन्। खडेरीले लामो समय असर गर्छ। बाढीको असर छोटो समयका लागि हुन्छ। तर, ती दुवैको असर महिलालाई धेरै हुन्छ, महर्जनले कार्यक्रममा भनिन्, उनीहरूको सुरक्षाको कुरालाई बेवास्ता गरिन्छ। महिलाहरू उपचार, सफाइको पहुँचबाहिर हुन्छन्। तर, उनीहरू कति जोखिममा छन् भन्ने विषयमा अनुसन्धान नहुँदा बढी समस्या निम्त्याएको छ । यस्ता विषय पाठ्यक्रममा समावेश गर्न आवश्यक रहेको उनले बताइन्। भनिन्, त्रिविमा फरेष्टीको मामलामा बल्ल महिलाको कुरा कोर्षमा समावेश गरिएको छ। लैंगिकताको आधारमा भएको जोखिमको विषयमा मान्यता प्राप्त संस्थानहरूले ध्यान दिएका छैनन्। जलवायु परिवर्तनसम्बन्धी अन्तरसरकारी प्यानल (आईपीसीसी)का अनुसार सबैभन्दा कमजोर र सीमान्तकृत व्यक्तिले नै सबैभन्दा ठूलो प्रभाव अनुभव गर्छन्। त्यसैले पुरुषभन्दा बढी जोखिममा महिला रहेको आईपीसीसीको निष्कर्ष छ। किनभने उनीहरू विश्वका अधिकांश गरिबको प्रतिनिधित्व गर्छन्। यसका साथै प्राकृतिक स्रोतहरूमा महिला नै बढी निर्भर छन्। जलवायु परिवर्तनका जोखिममा महिला बढी पर्नुमा सामाजिक, आर्थिक र सांस्कृतिक कारण मुख्य रहेको जनाइएको छ। गरिबीको अवस्थामा बाँचिरहेका १ अर्ब ३ करोड जनसंख्यामध्ये ७० प्रतिशत महिला छन्। सहरी क्षेत्रमा ४० प्रतिशत गरिब घरपरिवारको नेतृत्व महिलाले गरेका छन्। विश्वको खाद्यान्न उत्पादनमा ५० देखि ८० प्रतिशत महिलाको बर्चश्व छ। तर, उनीहरूसँग १० प्रतिशतभन्दा कम जमिन छ। जीविकोपार्जनका लागि स्थानीय प्राकृतिक स्रोतमा महिला अत्यधिक निर्भर छन्। पूर्वका राष्ट्रमा, कृषि जनशक्तिको ५० प्रतिशतसम्म महिलाको योगदान छ। उनीहरू मुख्यतः मैन्युअल रूपमा वा साधारण उपकरणहरूको प्रयोग गरेर अधिक समयउपभोग गर्ने र श्रमगहन कार्यहरूका लागि जिम्मेवार छन्। ल्याटिन अमेरिका र क्यारिबियनमा, ग्रामीण जनसंख्या हालैका दशकहरूमा घट्दो छ। महिलाहरू मुख्यतया निर्वाहमुखी खेती, विशेष गरी बागवानी, कुखुरा पालन र घरको उपभोगका लागि साना पशुपालनमा संलग्न छन्।वातावरणीय वस्तु र सेवाहरूमा महिलाको पहुँच र नियन्त्रण सीमित छ। उनीहरूको निर्णय प्रक्रियामा नगण्य सहभागिता छ र वातावरण व्यवस्थापन लाभहरूको वितरणमा संलग्न छैनन्। फलस्वरूप, महिलाहरू जलवायु परिवर्तनको सामना गर्न कम सक्षम छन्। खडेरी र बाढीजस्ता चरम मौसममा, महिलाहरू जीविकोपार्जन सुरक्षित गर्न बढी सक्रिय हुन्छन्। यसले महिलालाई तालिम र शिक्षामा पहुँच गर्न, सीप विकास गर्न वा आम्दानी गर्न कम समय दिनेछ। अन्नपूर्णको जलवायुमैत्री बृहत् अभियान युनिटी फर सस्टेनिबिलिटी अभियानमा फिमेल फरेस्टर्स नेपाल (एफएफएन)ले ऐक्यबद्धता जनाएको छ। दुवै संस्थाको सहकार्यमा महिला दिवसको सन्दर्भमा कार्यक्रम आयोजना गरिएको थियो। अन्नपूर्ण मिडिया नेटवर्क र फिमेल फरेस्टर्स नेपाल (एफएफएन)ले अन्तर्राष्ट्रिय नारी दिवसको सन्दर्भमा संयुक्त रूपमा हालै आयोजना गरेको जलवायु परिवर्तनः महिला दृष्टिकोण कार्यक्रमका सहभागी। तस्बिर : अशोक दुलाल जेन्डर सोसल इन्क्लुसन एक्सपर्ट दिव्यादेवी गुरुङले पहुँच र पहिचानका आधारमा महिला प्रभावित भएको बताइन्। जसको स्रोतसाधनमा धेरै पहुँच छैन उनीहरू बढी प्रभावित हुन्छन्, गुरुङले भनिन्। उनका अनुसार स्रोतसाधनमा पहुँच भन्नाले सम्पत्ति, नेटवर्क, ज्ञान, शिक्षा, आदिलाई मानिन्छ। जलवायुको असर भौगोलिक अवस्था, जातजातिका आधारमा पनि फरक रहेको उनले बताइन्। त्यसैले सबैलाई एउटै ढिक्कामा राख्न नहुने सुझाव उनको छ। जनजाति, अल्पसंख्यक, दलितहरू बढी मर्कामा परेका हुन्छन्। जनजातीभित्र चेपाङ महिला बढी मर्कामा परेका हुन्छन्, उनले भनिन्, त्यसैले पहिचानका आधारमा पनि जलवायुको असर धेरै हुन्छ। जनजाति महिला बढी प्रभावित रहेको उनले बताइन्। किनभने उनीहरू जल, जमिन र जंगलमा निर्भर हुन्छन्, उनले भनिन्, त्यसैले जलवायुमा तलमाथि हुनेबित्तिकै उनीहरूको जीविकोपार्जनमा समस्या पर्छ। राष्ट्रपति चुरे तराई मधेस संरक्षण विकास समितिकी उपसचिव सिर्जना श्रेष्ठले जलवायुको असरले वन क्षेत्रमा मिचाहा प्रजाति बढ्दा पनि महिला प्रभावित भएको दृष्टान्त सुनाइन्। वनसँग महिलाको सम्बन्ध अन्योयास्रित छ। उनीहरूको धेरै समय घाँसदाउरा, जडीबुटी संकलन गर्ने, बेच्ने काममा बित्छ, श्रेष्ठले भनिन्, वनबाट जे उपलब्ध हुन्थ्यो। हाल उपलब्धता कम भएको छ। पहिलाभन्दा बढी समय दिनुपर्ने अवस्था आएको छ।आदिवासी जनजाति अनुसन्धान केन्द्रकी आदिवासी जनजाति तथा स्थानीय समुदाय म्यानेजर कमला थापा मगरले आईपीसीसीको छैटौं रिपोर्टले आदिवासीहरू बढी मारमा परेको देखाएको बताइन्। तर, उनीहरूको वास्तविक स्थिति के छ, कस्ता खालका जोखिममा छन् भन्ने विषयमा तथ्यांक छैन। हुन त जनाजातिलाई ज्ञानको भण्डार पनि मानिन्छ। उनीहरूले जलवायु अनुकूलनका काममा गरेका अभ्यासलाई बैधता दिइएको छैन, मगरले भनिन्, जनजाति महिलाको ज्ञानलाई प्रोत्साहन गरेर लैजानुपर्ने हो। ती ज्ञान खस्किँदै गएका छन्। नीति निर्माण तहमा पहुँच नहुँदा समस्याको सुनुवाइ नभएको गुनासो मगरको छ। नीतिगत तहबाट उनीहरूको जीवनस्तर उकास्न र उत्थानका काम हुनुपर्ने जरुरी उनी देख्छिन्। विश्वमा महिलाको जनसंख्या ३९०५ बिलियन कुल जनसंख्याको ४९५८ प्रतिशतजलवायु परिवर्तनका कारण विस्थापित महिला ८० प्रतिशत नेपालमा महिलाको जनसंख्या १ करोड ४९ लाख ११६९कुल जनसंख्याको५१०४ प्रतिशत फरेस्ट एक्सन नेपालकी अनुसन्धानकर्ता डा सिर्जना बरालले वन उद्यममार्फत महिलाको आर्थिक सशक्तीकरण भएको बताइन् । तर, स्रोतसाधनमा पहुँच नहुँदा, जग्गाको स्वामित्व नहुँदा अझै समस्यामा परेको डा बरालको भनाइ छ। एसियन डीजास्टर प्रिपियर्डनेस सेन्टरकी परामर्शदाता बासना सापकोटाका अनुसार जलवायु परिवर्तनले भनेको बेला पानी आउँदैन, जाडो हुँदैन। त्यसलाई पचाउँदै अघि जानुपर्छ, सापकोटाले भनिन्, यही कारण भिन्न खालका विपद्का घटना भएका छन्। रिकफ्ट नेपालकी सहायक कार्यक्रम अधिकृत सुजिता ढकालले पितृसतात्मक समाजमा निर्णय बनाउने क्रममा महिलाको भूमिका कम हुँदै आएको बताइन्। जसको पहुँच छ उसैको निर्णय हुँदै आएको ढकालको भनाइ छ। त्यसैले जलवायु र लैंगिकतामा काम गरिरहेका संस्थालाई बढावा दिनुपर्छ। थोरै परिवर्तनका लागि नयाँ प्रयास गर्न सकिन्छ, उनले भनिन्। विभिन्न खालका कार्यक्रमबाट महिलाका जीवन उकास्न सकिने उनले बताइन्। राष्ट्रिय निकुन्ज तथा वन्यजन्तु विभागकी रेन्जर सुजिता रावतले मध्यवर्ती क्षेत्रमा बस्ने महिला बढी समस्यामा रहेको सुनाइन्। किनभने उनीहरू जंगल जान्छन्। वन्यजन्तुको आक्रमणमा पर्छन्। प्रत्येक दिन जोखिममा छन्, रावतले भनिन्, मधेसका महिलाहरू बाढीमा पनि घरमै बस्छन्। उनीहरूलाई बाहिर जानु हुन्न भनेर सिकाइएको हुन्छ। रूख चढ्न दिइँदैन। पौडिन जान्दैनन्। महिला, किशोरी, जनजातिलाई किन समस्या भइरहेको छ भन्नेमा जेन्डरको चस्मा लगाएर हेर्नुपर्ने युथ अलायन्स फर इन्भायरमेन्टकी परामर्शदाता खुश्वु पौडेलले बताइन्। विद्यालयमा पानी नहुँदा बालिका महिनावारीको समयमा विद्यालय नै नजाने गरेको समस्या उनले सुनाइन्। यस्ता विषयमा संवेदनशील भएर लाग्नुपर्ने उनको भनाइ छ। डिभिजन वन कार्यालय काठमाडौंकी सहायक वन अधिकृत सरस्वती अर्यालले लैंगिक समस्या बुझ्न संवेदनशीलताको विकास हुनुपर्ने औंल्याइन्। यस्तै, सहायक वन अधिकृत दीपा ओलीले लैंगिक अवरोधहरू तोड्न यस क्षेत्रमा लगानी आवश्यक रहेको जनाइन्। सिस्टमलाई ब्रेक गर्नुपर्छ। लगानी त्यसै ठाउँमा गर्नुपर्छ, उनले भनिन्। सिड ट्रीकी नेपाल प्रोग्राम म्यानेजर बिजु पौड्यालले महिलाहरूलाई नर्सरी व्यवस्थापन र प्लान्टेसनको क्षेत्रमा पनि काम गरिरहेकाले जलवायुको क्षेत्रमा उनीहरूको भूमिका अतुलनिय रहेको बताइन्। युवा अभियन्ता श्रेयसी विष्ट र आरती खत्रीले स्थानीय स्तरमा भएका समस्या र सरकारमा भएकाहरूको बीचको पुलका रूपमा युवाहरूले काम गर्न सके समस्या न्यूनीकरण हुने अनुभव साटे। प्राकृतिक प्रकोपका कारण महिला र केटीहरू विस्थापित भई शिविर, अस्थायी टहरा, चउरलगायतमा बस्न बाध्य हुन्छन्। यस्तो अवस्थामा अपरिचितहरूबाट हिंसाको जोखिममा पर्छन्। बालविवाह बढ्छ विपत्तिका बेला बालविवाहको जोखिम बढ्ने गर्छ। एक अन्तर्राष्ट्रिय समाचार एजेन्सीका अनुसार बंगलादेशमा दुई वर्षअघि बाढीले परिवारको उठिवास लाएपछि १४ वर्षकी सर्मिनको विवाहको कुरा चल्यो। आमाबाबुले सर्मिनलाई अर्को परिवारमा सुम्पिए आफ्नो दुःख कम हुने सोच राखे। गरिबीका कारण आमाबुवाले मजस्ता छोरीहरूको सानै उमेरमा विवाह गरिदिनुहुन्छ। बिहे गरेपछि म स्कुल जान सक्दिनँ, उनले भनिन्। विद्यालय छोड्ने सम्भावना बढी संकटको समयमा केटीहरू घरका कामको तनावले विद्यालय जान भ्याउँदैनन्। परिवारका सदस्यको हेरचाह गर्न, खाना पकाउन, सरसफाइ गर्न र पानी खोज्नेजस्ता काममा लगाइन्छ। मृत्यु र चोटपटकको जोखिम बढ्दोसीमान्तकृत महिला र बालिका, अपांगता भएका र वृद्धवृद्धा प्राकृतिक प्रकोपको सामना गर्दा मृत्यु र चोटपटकको बढी जोखिममा हुन्छन्। महिलाहरू ज्यानै जोखिममा पारेर पनि सन्तान बचाउन अग्रसर रहेको पाइन्छ। खानाको उपलब्धता र जीविकोपार्जनमा असरग्रामीण महिलाको जग्गामा स्वामित्व कम हुन्छ। यसले कुनै पनि विपत्तिमा खानका लागि उपलब्ध अन्नमा प्रत्यक्ष असर पार्छ।"
एमसीसी कार्यान्वयन हुन डेढ वर्ष लाग्ने,"काठमाडौं : मिलिनियम च्यालेन्ज एकाउन्ट नेपाल विकास समिति (एमसीए) को बोर्ड बैठक फागुन अन्तिम साता बस्ने भएको छ। बैठकले मिलिनियम च्यालेन्ज कर्पोरेसन (एमसीसी) संसद्बाट अनुमोदनपछि कार्यान्वयनमा लैजाने प्रक्रियागत निर्णय गर्ने बताइएको छ। हरेक तीन महिनामा एमसीएको बोर्ड बैठक बस्ने गर्छ। एमसीए बोर्डमा अर्थसचिव अध्यक्ष, एमसीएका कार्यकारी निर्देशक सदस्यसचिव, ऊर्जा मन्त्रालय र भौतिक योजना मन्त्रालयका सहसचिव, नेपाल विद्युत् प्राधिकरणका कार्यकारी निर्देशक र नागरिक समाजका प्रतिनिधि सदस्य छन्। एमसीसीका सम्बन्धमा महत्वपूर्ण निर्णय गर्न बैठक बस्न लागेको एमसीएका सूचना अधिकृत राजीव दाहालले बताए। एमसीसी कार्यान्वयनको पूर्वतयारी गरिरहेको कम्पनीले ठेक्कापट्टाका लागि प्रस्तावहरू तयार पारेको छ। बोर्ड बैठकले त्यसमाथि छलफल गर्ने दाहालले बताए। विश्व बैंकको मापदण्डभित्र नपरेका र कालोसूचीमा परेका व्यक्ति, कम्पनी वा राष्ट्रले ठेकापट्टामा भाग लिन पाउँदैनन्। यसैगरी पूर्ण सरकारी स्वामित्व भएका कम्पनी पनि ठेक्काका लागि योग्य नहुने दाहाल बताउँछन्। एमसीएले अब डेढ महिनामा कार्यान्वयन समयसीमासहितको विस्तृत जानकारी अर्थ मन्त्रालयललाई दिने र मन्त्रालयले एमसीसीको कार्यालयमा जानकारी गराउनेछ। सबै काम सकेर कार्यान्वयनमा जान (इन्ट्री इन्टु फोर्स) अझै डेढ वर्ष लाग्ने उनले बताए। आयोजना कहिलेबाट सुरु गर्ने भन्ने सम्बन्धमा दुवै राष्ट्रले गर्ने सन्धिलाई इन्ट्री इन्टु फोर्स भनिन्छ। सन् २०१७ सेप्टेम्बरमा नेपाल सरकार र अमेरिकी सरकारबीच ५० करोड अमेरिकी डलर अनुदानका लागि सम्झौता भएको थियो। अमेरिकी सरकारले दिने उक्त अनुदान राष्ट्रिय प्रसारण आयोजनाअन्तर्गत प्रसारण लाइन र सडक निर्माणमा खर्च गरिनेछ। राजनीतिक खिचातानीका कारण चार वर्षपछि मात्रै आयोजना संसद्बाट पास भयो । यो अवधिमा ४ अर्ब ४६ करोड रकम खर्च भएको छ। जग्गा अधिग्रहण, वातावरणीय प्रभाव मूल्यांकन प्रतिवेदन, रुख कटानीको स्वीकृति, डिजाइन, रेखांकन भइसकेको छन्। सम्झौता अनुरूप नेपालले ५० करोड अमेरिकी डलर (५६ अर्ब) अनुदान उपलब्ध गराउने र नेपालले १३ करोड अमेरिकी डलर (१४ अर्ब) विनियोजन गर्नु पर्नेछ। कुल ३९ करोड ८२ लाख अमेरिकी डलर विद्युत्् प्रसारण आयोजनामा लगानी गरिने छ। प्रसारण लाइन आयोजनाले नेपालभारत सीमासम्मको पूर्वाधार तयार गर्नेछ। बुटवलबाट भारतको गोरखपुरसम्म नेपाल र भारतको संयुक्त लगानीमा बन्ने सीमापार प्रसारण लाइन निर्माण कार्यलाई सहजीकरण गर्नेछ। यसले नेपालका विभिन्न नदी क्षेत्र तथा विद्यमान उच्च क्षमतायुक्त ग्रिडबीच भइरहेको जोडाइको अभावलाई सम्बोधन गर्नेछ। विद्युत्् प्रसारण आयोजनाअन्तर्गत तीन वटा नयाँ चार सय केभी क्षमताको इन्डोर ग्यास इन्सुलेटेड सबस्टेसन (जीआईएस) निर्माण गरिनेछ। नुवाकोटको बेलकोटगढी नगरपालिकामा रातमाटे सबस्टेसन, तनहुँमा नयाँ दमौली सबस्टेसन र नवलपरासी पश्चिमको भुमहीमा नयाँ बुटवल सबस्टेसन निर्माण गरिनेछ। निर्माणाधीन प्रसारण लाइन काठमाडौंको लप्सीफेदी र मकवानपुरको हेटौंडास्थित नेपाल विद्युत् प्राधिकरणका विद्यमान सबस्टेसनमा पनि जोडिनेछ। ३ सय १५ किलोमिटरमा पर्ने जग्गा अधिग्रहण, वनको स्वीकृतिलगायतका लागि १५ महिना लाग्ने बताइएको छ। नुवाकोटको रातमाटेमा ३ सय ९८ रोपनीलाई १ अर्ब ४२ करोड मुुआब्जा दिइएको दाहालले जानकारी दिए। नेपालले दिने पैसा जग्गा प्राप्तिका काममा खर्च गरिने उनले बताए। आयोजना विस्तारका क्रममा दुई लाख रुख काटिने अनुमान गरिएको छ। ५ करोड २२ लाख अमेरिकी डलर लगानीमा सडक मर्मत आयोजना अघि बढाइनेछ। भालुवाङ लमही, शिवखोला खण्डमा १ सय किलोमिटर सडक मर्मत गर्ने अनुमति पाएको दाहालले बताए। पुँजीको सीमितता भएकाले १ सय किलोमिटर सडक ४ लेनको बनाइने भएको छ। यस्तै, आवधिक सडक मर्मतसम्भारमा हाल खर्च गरिरहेको औसत वार्षिक बजेटबाहेक एक अमेरिकी डलर खर्च गरेमा दुई अमेरिकी डलर उपलब्ध गराउने गरी मिलान कोषको स्थापना हुनेछ । यसअन्तर्गत ३ वर्षमा बढीमा कुल ४ करोड ५० लाख अमेरिकी डलर उपलब्ध गराइनेछ।"
बालविवाहले रोक्यो पढाइ,"रामेछाप : दोरम्बा शैलुङ गाउँपालिका१ डडुवाकी स्वस्तिका थामीले कक्षा ५ मा नै पढाइ छाडिन्। विवाह लगत्तै पढाइ छाड्नु पर्ने बाध्यता भयो। थामी समुदायका अधिकांश छोरीहरूको कम उमेरमा नै विवाह हुन्छ। यसले उनीहरूको पढाइ बीचमा नै छाड्नुपर्ने बाध्यता छ। छोरीलाई चाँडै विवाह गरेर अर्काको घर पठाइदिने परम्पराले गर्दा बीचमै पढाइ छुट्ने गरेको डडुवाका ५१ वर्षीय रिमे थामी बताउँछन्। विवाह गरेपछि घरमा गएर काम गर्नुपर्ने र पढ्ने वातावरण नमिल्ने हुँदा बालिकाले पढ्ने इच्छा हुँदाहुँदै पनि पढ्न पाउँदैनन्। आर्थिक अवस्था कमजोर भएको र पुरानै संस्कारले जरा गाडेका कारण थामी समुदायमा वालविवाह कायम रहेको थामी बताउँछन्। थामी समुदायको आर्थिक अवस्था यति बिग्न कमजोर भएका कारणले बाल विवाह पनि बढ्दो अवस्थामा रहेको उनले बताए। दुई वर्ष अगाडि १६ वर्षको उमेरमा विवाह भएपछि आफूले रहरले नभएर बाध्यताले पढाइ छाडेको स्वस्तिका थामीले बताइन्। विवाह गरेपछि स्कुल जाँदा साथीहरूले गिज्याउने र लाज लाग्ने हुनाले स्कुल जान छाडेको उनको भनाइ छ। थामी समुदायमा उच्च शिक्षासम्म अध्ययन गरेका डेक थामी पढ्ने रहर हुँदाहँुदै पनि आर्थिक अभावमा माथिल्लो कक्षासम्म पढ्न नसकेको बताउँछन्। के गर्नु हजुर रहर भएर मात्र नहुने रैछ, आर्थिक रूपमा थलिएपछि पढ्न सकिएन, डेक गुनासो गर्छन्। थामी समुदायमा अन्य समुदायको प्रभाव नपर्नु र आफ्नै रुढीवादी संस्कार कायम रहेकै कारण बालविवाह कायम रहेको उनको भनाइ छ। केही समय अघिसम्म छोरीलाई स्कुल पनि नपठाउने रामेछापका थामीहरू अहिले प्राथमिक तहमा भने सबै छोरीहरूलाई विद्यालयसम्म पठाउन थालेका डडुवाका स्थानीय बुद्धिजीवी ताराबहादुर मोक्तान बताउँछन्। तर, गाउँबाट विद्यालयसम्म पुग्ने अधिकांश थामी बालिकाले ७ कक्षाभन्दा माथि पढ्ने गरेका छैनन्। अन्धविश्वास र गरिबीका कारण थामीहरूले छोरीहरूलाई पढाइबाट बञ्चित गरेको मोक्तानको भनाइ छ। रामेछापको दोरम्बा गाउँपालिकाको डडुवा र खाँडादेवी गाउँपालिकाको खाँडादेवी गरी दुईवटा वडामा मात्र बसोबास रहेको थामी समुदाय अरू जातिको तुलनामा निकै पछाडि परेको समुदाय हो। यो समुदायमा अहिले पनि रुढीवादी परम्परा, अन्धविश्वास र गरिबी व्याप्त छ। वर्षमा आफ्नो जग्गाबाट उत्पादन भएको अन्नले ३ महिनामात्र खान पुग्ने डडुवाका ३ सय परिवार थामी बालबालिकाहरूलाई कलिलै उमेरदेखि छिमेकी गाउँ तथा विभिन्न सहरहरूमा कामका लागि पठाइने गरेको पूर्णबहादुर थामी बताउँछन्। आफ्नै उमेर समूहको छिमेकीका बालबालिकाले कमाएर ल्याउन थालेपछि गाउँका अन्य अभिभावकले पनि पढ्दै गरेका छोराछोरीलाई विद्यालयबाट छुटाएर काममा पठाउने गरेको उनी बताउँछन्। रामेछापको डडुवामा करिब ३ सय र खाँडादेवीमा ५५ परिवार थामीहरूको बसोबास छ। डडुवाको ३ सय परिवार थामी बस्तीको बीचमा ४ वटा प्राथमिक विद्यलायहरू छन्। लगभग साढे पाँच सयको हाराहारीमा धामीका बालबालिका अध्ययनरत छन्। प्राथमिक तहसम्मको पढाइ गाउँमै पढाउने थामी समुदायले उक्त तह पार गरेपछि छोरीको विवाह गरिदिने तथा छोरालाई काममा पठाउने गरेको स्थानीय जितबहादुर थामी बताउँछन्। डडुवाका १६ वर्षका अष्ट थामीले ६ कक्षा पास गरेर पढाइ छाडेको बताए। कामका लागि गाउँ छाडेर हिँड्नु पर्ने भएपछि आफू पढाइ छाड्न बाध्य भएको उनी बताउँछन्। थामी समुदायबाट विद्यालय गएका बालबालिकामध्ये १० प्रतिशत बालबालिका मात्र एसएलसी उत्तीर्ण नगर्ने गरेका दोरम्बा शैलुङ गाउँपालिकाका शिक्षा शाखा प्रमुख धनध्वज लामाले बताए।"
कांग्रेस नेतृ आरजुले भनिन् सबै उपमेयरलाई मेयरको उम्मेदवार बनाऔं,"काठमाडौं: नेपाली कांग्रेसकी केन्द्रीय सदस्य डा आरजु राणाले सबै उपमेयरलाई स्थानीय तहको चुनावमा मेयरको उम्मेदवार बनाउन दलहरुसँग अग्रह गरेकी छन्। त्यसका लागि आफ्नो पार्टी नेपाली कांग्रेसले पहल थाल्ने उनले बताइन्। सम्पर्क भारत नेपालले काठमाडौंमा आयोजना गरेको राजनीतिमा महिला सहभागिता : चुनौती र सम्भावना विषयक अन्तर्क्रियामा उनले यस्तो बताइन्। महिला उमेदवारका लागि 'मनी, मसल र पावर' ठूलो चुनौती रहेको डा राणाले बताइन्। चुनावमा आचार संहिता मिच्नेलाई कडा कारबाही गर्नुपर्छ। चुनावमा ठूला नेताहरुले हेलिकप्टर प्रयोग गरेको जनताले देख्छन् तर आयोगले प्रतिवेदन बनाउँछन्। प्रतिवेदन दराजमा थन्काइन्छन्, राणाले भनिन्, नेताहरुले चुनावमा हेलिकप्टर प्रयोग गर्ने स्रोतको पनि खोज्नुपर्छ। महिलाहरुले प्रत्यक्ष चुनाव जित्न सक्दैन भन्ने मान्सिकता त्याग्नुपर्ने उनले बताइन्। 'ल, ल आन्दोलनमा २३ ट्रक महिलाहरु ल्याउ भन्दै नेताहरु फोन गर्छन्। आन्दोलनमा पुरुष सँगसँगै लडेका महिलालाई उनीहरुले सत्ता र अधिकार दिन चाहँदैन, उनले भनिन्, सीता र सावित्रीको भूमिकामा बसेरमात्रै भएन महिलाहरुले राजनीतिमा दूर्गा र कालीको शक्ति देखाएर सक्षम बन्नुपर्छ। फर्केर हेर्ने हो भने महिलाहरु समाजमा शक्तिशाली रहेको इतिहास उनले उल्लेख गरिन्। राजनीतिमा लागेका महिलाहरुलाई एक पटक स्थान दिएर हुँदैन। उनीहरुलाई अगाडि बढाउन पार्टी र पार्टी बाहिरबाट सधैं सहयोग गर्नु पर्छ,' महिलाहरुलाई विचार भनेर होइन, उनका कमजोरी पक्षलाई सक्षम बनाउन सबैले सहयोग गरौँ।"
मास्टरप्लान गरेर खप्तडको विकास गरौं : मन्त्री आले,"काठमाडौं: संस्कृति, पर्यटन तथा नागरिक उड्डयनमन्त्री प्रेमबहादुर आलेले सुदूरपश्चिमको चार जिल्ला बझाङ, बाजुरा, अछाम तथा डोटीको संगमस्थल खप्तड प्रकृतिको अनुपम उपहार भएको बताएका छन्। खप्तड पर्यटन विकास समितिद्वारा आयोजित खप्तडको पर्यटन विकासका लागि अन्तक्रिया कार्यक्रमलाई सम्बोधन गर्दै मन्त्री आलेले खप्तडजस्तो प्राकृतिक सुन्दरता भएको ठाउँ अन्त कतै नभएको दाबी गरे। 'हामी स्वीट्जरल्याण्ड, सिंगापुर घुम्न गइरहेका छौँ तर त्यो नेचुरल होइन, कृतिम हो, हाम्रै देशमा भएका प्रकृतिले दिएका खप्तड, राराजस्ता नेचुरल ठाउँको विकास गरौँ, पर्यटक आउने छन्,' उनले भने। मन्त्री आलेले रकमान्तर भयो भने खप्तडको विकासका लागि आफूले केही बजेट यसैपालि छुट्टयाएर अर्थ मन्त्रालयमा पठाएको समेत जानकारी दिए। 'आगामी वर्षको बजेटका लागि खप्तडको माष्टरप्लान बनाएर दिएको खण्डमा थप बजेट विनियोजन गर्न सकिने छ,' उनले भने। खप्तडसहित देशका विभिन्न क्षेत्रमा रहेका प्रकृतिका अनुपम उपहारको विकास, संरक्षणका लागि आफू लागि परेको उनको भनाइ थियो। आफू संस्कृति, पर्यटन तथा नागरिक उड्डयनमन्त्रीका हैसियतले देशमा रहेका सबै पर्यटकीय क्षेत्रको विकासका लागि सधैँ अग्रसर रहने वचन दिए। देशको हावा, पानी र सुन्दर क्षेत्र अरु ठाउँमा नभएकाले हामी सबै मिलेर हाम्रा पर्यटकीय क्षेत्रको विकासका लागिपर्नुपर्ने उनको भनाइ थियो। आफू मन्त्री भएर आइसकेपछि रु ८७ करोड क्यासिनोबाट उठाउनुपर्ने सरकारको रोयल्टी उडाएको समेत मन्त्री आलेले दाबी गरे। कार्यक्रमका सभापति तथा खप्तड पर्यटन विकास समिति अध्यक्ष हर्कबहादुर सिंहले खप्तडको विकासका लागि आफूहरू सबै निकायसँग सहकार्य गरी अगाडि बढ्न तयार रहेको बताए। उनले भने, 'खप्तड क्षेत्रको विकासका लागि हामी सबै निकायसँग सहकार्य र समन्वयका लागि तयार छौँ, खप्तडको मात्रै विकास गर्न सके सुदूरपश्चिम विकासका दृष्टिले कायापलट हुनेछ।'"
"६२ प्रतिशत नागरिकले लगाए पूर्ण मात्रा खोप, अब एक करोड मात्रा बाँकी","काठमाडौंः नेपालमा ६२ प्रतिशत नागरिकले कोरोनाविरुद्धको पूर्ण मात्रा खोप लगाएका छन्। स्वास्थ्य तथा जनसंख्या मन्त्रालयको मंगलबारसम्मको अद्यावधिक विवरणअनुसार देशभरि १ करोड ८१ लाख ५१ हजार ३६५ नागरिकले पूर्ण खोप लगाएका छन्। अब १ करोड १० लाख ४१ हजार ११५ नागरिकलाई पूर्ण मात्रा खोप लगाउन बाँकी छ। त्यस्तै २ करोड १७ लाख ३ हजार ४८९ अर्थात् ७४३ प्रतिशत नागरिकले कम्तिमा एक मात्रा खोप लगाएको स्वास्थ्य मन्त्रालयले जनाएको छ। देशभरि अहिलेसम्म ३ करोड ८१ लाख ९८ हजार ४२० मात्रा खोप लगाइएको छ। जसअन्तर्गत् १ करोड ८५ लाख ६४ हजार २३३ जनाले एक मात्रा, एक करोड ८१ लाख ५१ हजार ३६५ जनालाई पूर्ण मात्रा खोप लगाइएको छ। स्वास्थ्य मन्त्रालयका अनुसार १४ लाख ७६ हजार ८२२ मात्रा अतिरिक्त खोप लगाइएको छ। मंगलबारमात्रै २ लाख ३ हजार ६२५ मात्रा खोप लगाइएको छ। अहिलेसम्म ४ करोड ७८ लाख ८२ हजार आठ सय मात्रा खोप नेपाललाई प्राप्त भएको छ। जसमध्ये ३ करोड ८१ लाख ९८ हजार ४२० मात्रा खोप लगाइएको छ। यसरी हेर्दा ९६ लाख ८४ हजार ३८० मात्रा खोप मौज्दातकारुपमा रहेको देखिन्छ। स्वास्थ्य मन्त्रालयले १ करोड ९९ लाख २२ हजार १६४ नागरिकलाई खोप लगाउने लक्ष्य राखेको छ। जसअन्तर्गत् पहिलो मात्रा १ करोड ८३ लाख ४३ हजार ७२१ जना र १ करोड ५९ लाख ४३ हजार १९७ नागरिकले पूर्णमात्रा खोप लगाएका छन्। नेपालमा हालः कोभिसिल्ड, भेरोसेल, एष्ट्राजेनेका,फाइजर, जोन्सन एण्ड जोन्सन खोप उपयोगमा छ। खोप आउने क्रम जारी रहेको सरकारले बताएको छ। केही दिनयता कोरोना संक्रमणदर घटेको छ। संक्रमितको संख्या ओरालो लाग्दै गएपछि सरकारले स्मार्ट लकडाउन पनि हटाएको थियो। स्वास्थ्य मन्त्रालयका प्रवक्ता डा संगीता कौशल मिश्रले संक्रमणदर घटेपनि जोखिम कायम रहेको बताइन्। उनले भनिन्, मास्कको समूचित प्रयोग, भौतिक दूरी र सरसफाईमा विशेष ध्यान दिनुपर्छ। संक्रमणदर ओरालो लागे पनि जोखिम अहिले पनि छ।"
परराष्ट्रमन्त्रीसँग फ्रान्सेली प्रतिनिधिमण्डलको भेट,"काठमाडौं: नेपालफ्रान्स सम्बन्धलाई थप प्रगाढ बनाउने उद्देश्यले नेपालको पाँच दिने औपचारिक भ्रमणमा रहेको फ्रान्सेली प्रतिनिधिसभाको फ्रान्सनेपाल मैत्री समूहका अध्यक्ष भेरोनिक रियोतोँ नेतृत्वको प्रतिनिधिमण्डलले परराष्ट्रमन्त्री डा नारायण खड्कासँग भेटवार्ता गरेको छ। परराष्ट्र मन्त्रालयमा भएको भेटमा दुवै पक्षले नेपालफ्रान्स सम्बन्धका विविध पक्ष, सहयोग र साझा हितका बहुपक्षीय मुद्दामा विचार आदानप्रदान गरेका थिए। नेपालफ्रान्स अन्तर संसदीय समूहका अध्यक्ष माधवकुमार नेपालको निमन्त्रणामा आएको प्रतिनिधिमण्डलमा समूहका उपाध्यक्षद्वय निकोलस फोरिसियर र ग्राजिएला मेल्चियर थिए। आजै मन्त्री खड्कासँग नेपालका लागि जर्जियाका राजदूत अर्चिल जुलियाश्भिलीले शिष्टाचार भेट गरे। त्यस अवसरमा उनीहरूबीच द्विपक्षीय सम्बन्ध र विभिन्न बहुपक्षीय मञ्चमा भएको सहयोगका विषयमा छलफल भएको परराष्ट मन्त्रालयले जनाएको छ।"
"न सत्य निरुपण, न मेलमिलाप","काठमाडौं : दस वर्षे द्वन्द्वमा मानवअधिकार उल्लंघन गरेकाविरुद्ध ६३ हजारभन्दा बढी उजुरी परेको छ। ती सबैको छानबिन गर्न गठित सत्य निरुपण तथा मेलमिलाप आयोग भने राजनीतिक चक्रव्युमा परेको छ। २०५२२०६३ सम्म चलेको द्वन्द्वका यी उजुरीका घटनाको अहिलेसम्म प्रारम्भिक अध्ययनसमेत सकिएको छैन। संक्रमणकालीन न्यायको महत्त्वपूर्ण पाटोका रूपमा रहेको आयोगको काम कारबाहीप्रति द्वन्द्वपीडित नै असन्तुष्ट छन्। सर्वोच्च अदालतमा पटकपटक रिट परे पनि आयोगले न सत्यको उत्खनन गर्न सकेको छ न पीडकलाई कारबाहीको सिफारिस गरेको छ। आयोगकी प्रवक्ता मन दाहाल अपेक्षाअनुरूप काम गर्न नसकेको स्वीकार्छिन्। भन्छिन, हामीसँग पर्याप्त जनशक्ति छैन। त्यसैले जति काम हुनुपर्ने हो त्यति भएको छैन। नेपाललगायत विश्वका ४० वटा मुलुकमा सत्य आयोग गठन भएका छन्। उजुरीको छानबिन गरी सत्य निरुपण हुन नसक्नुमा राजनीतिक दलको इच्छाशक्ति र पदाधिकारीको विज्ञतामा कमी भएको औल्याउँछन्, सर्वोच्चका पूर्वन्यायाधीश बलराम केसी। संविधान, सत्य निरुपण तथा मेलमिलाप (टीआरसी), अपराध अनुसन्धान बुझेको व्यक्तिलाई नियुक्त गरेको भए ३४ वर्षमै टुंगिसक्थ्यो, केसी भन्छन्, राजनीतिक दलले यसलाई जागिर सम्झेर आफ्ना मान्छे नियुक्त गरेपछि काममा अलमलिएको हो। आयोगबाट सम्पन्न हुनुपर्ने काम बाँकी रहे सरकारले आयोगको कार्यवधि थप गर्न सक्ने प्रावधान छ। आयोग ऐन, २०७१ लाई संशोधन गर्दै आयोगको कार्यवधि पाँच पटक थपिएको छ। तत्कालीन प्रधानमन्त्री सुशील कोइरालाका पालामा सूर्यकिरण गुरुङको अध्यक्षतामा ५ सदस्यीय आयोग गठन भयो। ती सबै पदाधिकारी भागवण्डामा सिफारिस भए। अध्यक्ष गुरुङ र सदस्य माधवी भट्ट कांग्रेसबाट, लीला उदासी खनाल र मञ्चला झा एमालेबाट र माओवादीबाट श्रीकृष्ण सुवेदी सिफारिस भए। दुई वर्षको कार्यदेशसहित गठित आयोगको म्याद २०७३ माघ २६ गते सकियो । काम अधुरै रहेपछि पहिलोपटक एक वर्ष म्याद थपियो। तर, आयोगले ३ वर्षमा पनि काम सकेन। २०७४ माघमा दोस्रोपटक र २०७५ मा तेस्रोपटक म्याद थपियो। त्यसपछि झण्डै ९ महिनासम्म आयोग पदाधिकारीविहीन रह्यो। २०७६ माघ ४ मा अध्यक्षमा डा गणेश भट्ट सिफारिस भए। तत्कालीन प्रतिपक्षमा रहेको कांग्रेसबाट अध्यक्ष भट्ट र सदस्यमा प्रचण्डराज प्रधान सिफारिस भए भने नेकपाबाट गोविन्द गौतम, मन दाहाल र विष्णु पोखरेल सिफारिस भए। सर्वोच्चका पूर्वन्यायाधीश बलराम केसीका अनुसार आयोगमा संविधान, सत्य निरुपण तथा मेलमिलापको सिद्धान्त र अपराध अनुसन्धान बुझेका व्यक्तिहरू नियुक्त भएमा छानबिन द्रुत गतिमा हुनसक्छ। हरेक वर्ष कम्तीमा १२ हजार मुद्दा टुंग्याएको भए बढीमा ५ वर्षमा टुंगिसक्नु पथ्र्यो, उनले भने, छानबिन गर्न जति ढिलो गर्यो प्रमाणहरू उति लोप हुँदै जान्छ। पीडितहरूमा आयोगप्रतिको आस्था पनि घट्छ। प्रत्येक प्रदेशमा उच्च सरकारी वकिल कार्यालयका सहन्यायाधीवक्ताको संयोजकत्वमा ३ सदस्यीय अनुसन्धान समूह छ। तर, अनुसन्धान भने चिप्लेकिरा गतिमा छ। विशेषज्ञ र विज्ञ नै छनौट हुन सकेको छैनन्। आयोगमा सिफारिस गरिने पदाधिकारीको भूमिकाप्रति पीडितहरू नै असन्तुष्ट छन्। १५ चैत २०७३ मा द्वन्द्व पीडित तेजकुमारी बुढाथोकी, मोहन ओली र कल्याण गुरुङलगायतले तत्कालीन अध्यक्ष गुरुङलाई कार्य क्षमता नभएको भन्दै बर्खास्तीको माग गरेर सर्वोच्चमा रिट निवेदन दायर गरेका थिए। पूर्वन्यायाधीश केसीका अनुसार, नेपालको सत्य निरुपण तथा मेलमिलाप आयोग जस्तै दक्षिण अफ्रिकामा गठित आयोगले ३ वर्षमै टुंगो लगाएको थियो। नेपालमा आयोगलाई जागिर खाने भाँडो बनाइयो। वास्तविक पीडित तथा पीडकको यकिन भएकै छैन। पीडकलाई सिफारिस गरिएको छैन, उनी भन्छन्, हामी आउनुअघि उजुरी मात्र संकलन गरिएको थियो। तर, आयोगकी प्रवक्ता दाहालले पीडितलाई बोलाएर घटनाको विस्तृत जानकारी लिने काम भइरहको बताइन्। विस्तृत शान्ति सम्झौताअनुसार २ महिनाभित्रै आयोग गठन भइसक्नुपर्ने उल्लेख थियो। तर, आयोग गठन गर्न ८ वर्षपछि २०७१ माघ २७ गते गठन भयो भने करिब १३ महिनापछि २०७२ फागुन ३० गते आयोग नियमावली जारी भयो। आयोगकी पूर्वसदस्य माधवी भट्टले आयोग गठन भए पनि छुट्टै कार्यालय नभएको बताइन्। उनका अनुसार शान्ति तथा पुनर्निर्माण मन्त्रालयको एउटा कोठा मात्र दिइएको थियो। ३ महिनापछि विनाशकारी भूकम्प (२०७२ वैशाख) आउँदा समस्या भयो। कार्यालय, निमायवली, निर्देशिका थिएन। यस्तो अवस्थामा पनि धेरैभन्दा धेरै उजुरी संकलन गरियो। पीडित, सुरक्षाकर्मी, प्रशासनिक व्यक्तिसँग अन्तरक्रिया गरियो, उनले भनिन्, नियमावली जारी भएपछि जिल्लामा गएर उजुरी संकलन गरियो। तर, उजुरीमाथि छानबिन नहुँदै २०७३ माघ २६ आयोगको म्याद सकियो। २०७३ माघ २७ सम्मको थपिएको कार्यविधिण्भित्र ६३ हजार बढी उजुरी संकलन भएको थियो। आयोग र पदाधिकारीको कार्याविधि थपेर मात्र भएन। म्याद थपेसँगै बजेट, जनशक्ति र स्रोतसाधन पनि थप्नु पर्छ।मन दाहाल, प्रवक्ता सत्य निरुपण तथा मेलमिलाप आयोग बहुआयामिक व्यक्तित्व (डायनामिक पर्सनालिटी) भएको व्यक्तिलाई नेतृत्व दिनुपथ्र्यो। दक्षिण अफ्रिकामा तीन वर्षमै काम सकियो। नेपालमा त जागीर खाने भाँडो बनाइयो। बलराम केसी, पूर्वन्यायाधीश सर्वोच्च अदालत द्वन्द्वरत पक्ष आफू उम्कन लागेका छन्। सबै पक्ष छलछाममा लागेका छन्। न्याय गर्ने भन्दा न्याय दिनबाट भाग्ने वा उम्कने आसुरी प्रवृत्ति हो। कल्याण श्रेष्ठ, पूर्व प्रधानन्यायाधीश आयोगले बनाएको छुट्टै मापदण्ड माघ १९ मा सर्वोच्चले खारेज गरेपछि माओवादी पक्षलाई तनाव भयो। २० माघमा आयोगको बैठक बसिरहेको बेला तत्कालीन प्रधानमन्त्री एवं माओवादी अध्यक्ष पुष्पकमल दाहालले आयोग अध्यक्ष सूर्यकिरण गुरुङलाई फोन गरेका थिए। सोचेअनुसारको काम नभएपछि माओवादीबाट आयोग विघटन गर्नुपर्ने दबाब आएको थियो, स्रोतले भन्यो, २० माघको बैठकमा अब म आउँदिन भनेर निस्किएका अध्यक्ष गुरुङ मोबाइल अफ गरेर बसे। सचिव मणिराम ओझा पनि सोहि समयदेखि बिदामा बसे। २० माघदेखि बस्न नसकेको बैठक ९ चैतमा द्वन्दपीडितको सात दिने अल्टिमेटम पछि वरिष्ठ सदस्य लीला उदासी खनालको अध्यक्षतामा बसेको थियो। १९ चैतमा द्वन्द्व पीडितहरूले गुरुङलाई कार्यक्षमता अभाव भएको जनाउँदै बर्खास्तीको मागसहित सर्वोच्चमा रिट दायरसमेत गरे। राजा ज्ञानेन्द्रेदेखि शीर्ष नेताहरू कांग्रेस अध्यक्ष शेरबहादुर देउवा, माओवादी अध्यक्ष पुष्पकमल दाहालविरुद्ध पनि जाहेरी छ। आयोग प्रवक्ता दाहालका अनुसार, विद्रोही पक्षका अधिकांश शीर्ष नेताविरुद्ध उजुरी छ। फिल्डमा गएर अपराध गर्नेको परिचय पनि खुलेको छैन। कुनैकुनैमा फिल्ड गएर घटना घटाउनेको नाम उल्लेख छ, दाहाल भन्छिन्, फिल्डमा संलग्न नभएर नेतृत्वको हिसाबले उजुरी परेको हुनाले बयानका लागि शीर्ष नेतालाई बोलाएका छैनौं। प्रमाण नपुग्ने सानातिना घटनामा सजाय गरेर द्वन्द्वमा फर्काउनुभन्दा आयोगले क्षतिपूर्ति र मेलमिलापमा लैजानुपर्ने केसीको सुझाव छ। पहिलो चार वर्षको अवधिमा ऐन, नियमावलीलगायतका कार्यालय व्यवस्थापन र उजुरी संकलनमै बित्यो। छानबिनपूर्वका कार्यमै अधिक समय खर्च भयो, आयोगका एक सदस्य भन्छन्, समयमै बजेटलगायतका आवश्यक स्रोत, साधन उपलब्ध नभएको, कार्ययोजना पटकपटक फेरबदल भइरह्यो। कार्यालय, कर्मचारीको व्यवस्था नहुँदा काम प्रभावकारी हुन सकेन। प्रत्येक प्रदेशमा उच्च सरकारी वकिल कार्यालयका सहन्यायाधीवक्ताको संयोजकत्वमा ३ सदस्यीय अनुसन्धान समूह छ। तर, अनुसन्धान भने चिप्लेकिरा गतिमा छ। विशेषज्ञ र विज्ञ नै छनौट हुन सकेको छैनन्। गत असोज १९ गते आयोगले १६ जना विज्ञविशेषज्ञको नामावली प्रकाशन गरेको थियो। तर, अहिलेसम्म कसैलाई नियुक्ति दिइएको छैन। निवेदक रेखाकुमारी झा भन्छिन्, विज्ञमा निवेदन दिएको पाँच महिना बित्यो। नियुक्तिपत्र दिए काम सुरु गर्न हुन्थ्यो। आयोगकी प्रवक्ता दाहाल मुकाम नै सक्रिय नभएकोले विज्ञविशेषज्ञको नियुक्ति नभएको बताउँछिन्। निवेदन दिनेको नाम सार्वजनिक गरिएको हो। मुकाम नै नभएपछि नियुक्ति गरिएको छैन, उनले भनिन्, आयोगले गरेको सिफारिसका आधारमा सरकारले द्वन्द्व पीडितलाई २३ लाख २० हजार क्षतिपूर्ति दिइएको छ। पुसमा मन्त्रिपरिषद्को बैठकले पूर्णप्रसाद पौडेलसहित २९ जनालाई क्षतिपूर्ति उपलब्ध गराउने निर्णय गर्यो। आयोग प्रवक्ता दाहालका अनुसार बाँकी झण्डै ४ सयको फाइल अध्ययन प्रक्रियामा छ। अध्ययन सकेपछि कानुन मन्त्रालयमा फाइल पठाइदिँदै छौं, उनले भनिन्। सचिवालययमा ७० जना दरबन्दी स्वीकृत हुँदा ४४ जना कार्यरत रहे। कार्यलाई द्रुतता दिन कर्मचारीको दरबन्दी बढाएर १ सय पुग्यो। अहिले ४०४५ जना हुनुहुन्छ। त्यसमध्ये काम गर्ने २५ जना जति हुनुहुन्छ, प्रवक्ता दाहाल भन्छिन्, अन्यत्र दरबन्दी भए पनि काजमा आउनुहुन्छ। आयोग अस्थायी प्रकृतिको भएकोले भरसक आउनै नरुचाउने प्रवृत्ति छ। मेलमिलाप गराउँदा पीडकले गरेको गलत कार्यको लागि पश्चाताप गर्न लगाएर पीडितसँग माफी माग्न लगाउने र पीडितलाई हुन गएको क्षतिबापत मनासिव क्षतिपूर्ति पीडितद्वारा उपलब्ध गराउनसक्ने व्यवस्था छ। आयोगमा कार्यरत कर्मचारीलाई विगतमा ६० प्रतिशतसम्म भत्ताको व्यवस्था थियो। अहिले भत्ता नहुँदा कर्मचारीहरू डम्पिङ साइट जस्तै महसुस गर्छन्। यस सम्बन्धी विषयगत दक्ष जनशक्तिको अभाव, राजनीतिक प्रतिबद्धताको अभाव र आयोगको आन्तरिक किचलोले काम प्रभावकारी हुन नसकेको हो, आयोगका एक सदस्यले भने। आयोगले द्वन्द्वपीडितको यकिन गरी सुरु गरेको परिचयपत्र वितरण कार्य अलपत्र परेको छ। परिचयपत्रमा पीडकको समेत नाम उल्लेख गर्नुपर्ने माग राख्दै ज्ञानेन्द्र आरणलगायतका द्वन्द्वपीडितले दायर गरेको रिट निवेदनमा अदालतले स्टे अर्डर जारी गरेको छ। आयोग प्रवक्ता दाहालका अनुसार ७ वटै प्रदेशमा करिब ७ सय पीडितलाई परिचयपत्र वितरण गरिएको थियो। घटनाबारे गोप्य राखिदिनुपर्ने भन्ने खालका उजुरी पनि छन्। सबैलाई समान रूपमा व्यवहार गर्नुपर्ने भएकोले पीडकको नाम राख्दा समस्या हुन्छ। छलफल गरौंला भनेका थियौं। मुद्दा परेपछि अहिले परिचयपत्र दिने काम रोकेका छौं। द्वन्द्वमा भएको मानव अधिकार उल्लंघनसम्बन्धी घटनाको विषयमा सत्यतथ्य पत्ता लगाउन आयोगले सार्वजनिक सुनुवाई गर्नसक्ने अधिकार छ। तर, अहिलेसम्म गरिएको छैन। सार्वजनिक सुनुवाई गर्ने योजना छ। अहिलेसम्म गरिएको छैन। मुकाम सक्रिय भइदिए सजिलो हुन्थ्यो, दाहालले भनिन्। मेलमिलाप गराउँदा पीडकले गरेको गलत कार्यको लागि पश्चाताप गर्न लगाएर पीडितसँग माफी माग्न लगाउने र पीडितलाई हुन गएको क्षतिबापत मनासिव क्षतिपूर्ति पीडितद्वारा उपलब्ध गराउनसक्ने व्यवस्था छ। आयोग प्रवक्ता दाहालका अनुसार केही पीडितका तर्फबाट आरोपित व्यक्तिले माफी मागेमा मेलमिलाप गर्न सकिने उल्लेख गरेका छन्। पीडकले स्वीकार गरेपछि बल्ल मेलापमा जान सकिने हुन्छ। पीडकले स्वीकार गरेका छैनन्, उनले भनिन्, हत्या, यौन हिंसा, गम्भीर अंगभंग, बेपत्तामा माफी दिने भन्ने कुरा हुँदैन। उनका अनुसार केही पीडकको बयान लिइएको छ। तर, कारबाहीका लागि सिफारिसको चरणमा पुगिएको छैन। भन्छिन्, प्रमाण पुगेपछि कारबाहीका लागि सिफारिस गर्छौं। राजनीतिक इच्छाशक्ति नभएका कारण पीडितमैत्री भई परिणाममुखी कार्य गर्न सकस भइरहेको आयोगका पदाधिकारी बताउँछन्। कार्यवधिभित्र सक्न सम्भवै छैन। आयोगले अहिले पनि काम गरेको त छ तर जबरजस्ती गरिरहेको छ, आयोग प्रवक्ता दाहालले भनिन्, पदाधिकारीको म्याद थपेर मात्र समस्या समाधान हुँदैन। त्यसैले म्याद थपेसँगै बजेट, जनशक्ति र स्रोतसाधन पनि थप्नुपर्ने हुन्छ। त्यस्तै, द्वन्द्वपीडितले राहत अनुभूति गर्न नपाइरहेको बताउँछन्, पूर्वप्रधानन्यायाधीश कल्याण श्रेष्ठ। द्वन्द्वरत पक्ष उम्कन लागेका छन् भने द्वन्द्वमा आहत भएका व्यक्तिले न्याय पाउन सकेका छैनन्। श्रेष्ठ भन्छन्, सत्य निरुपण गर्नेभन्दा फकाउन लागेको देखिन्छ। सबै पक्ष छलछाममा लागेका छन्। न्याय गर्नेभन्दा न्याय दिनबाट न्याय छल्ने, भाग्ने वा उम्कने प्रवृत्ति बढेको छ। आयोगकी प्रवक्ता दाहालका अनुसार, न्याय निरुपणको लागि राजनीतिक इच्छाशक्ति पनि आवश्यकता पर्छ । उनले भनिन्, राजनीतिक ईच्छाशक्ति चाहिन्छ । ईच्छाशक्ति छैन भनौं भने भर्बल्ली (मौखिक)छ । प्राक्टिकल्ली (व्यवहारिक) छैन । त्यसकारणले पनि प्रभावकारिरुपमा काम गर्न सकेका छैनौं।"
"एमालेको विचार, व्यवहार र निष्ठा अन्यसँग तुलना गर्न मिल्दैन : अध्यक्ष ओली","काठमाडौं : नेकपा एमालेका अध्यक्ष एवं पूर्व प्रधानमन्त्री केपी शर्मा ओलीले एमालेको विचार, व्यवहार र निष्ठा अन्यसँग तुलना गर्न नमिल्ने जिकिर गरेका छन्। आफ्नो दल लोकतन्त्रको मूल्य मान्यता, स्वच्छता, पारदर्शीता आदिलाई आत्मसात् गर्दै अघि बढिरहेको छ भन्दै उनले एमालेको विचार, व्यवहार र निष्ठा अन्यसँग तुलना गर्न नमिल्ने जिकिर गरेका हुन्। नेकपा एमाले गण्डकी प्रदेश कमिटिद्वारा पोखरामा आयोजित पार्टी प्रवेश कार्यक्रममा उनले एमालेका कार्यकर्ता पद तथा ओहोदाका लागि नभइ समाज निर्माणमा क्रियाशील हुनुपर्नेमा जोड दिएका हुन्। जनतालाई मनपर्ने गरी काम गर्न कार्यकर्तालाई निर्देशन दिँदै अध्यक्ष ओलीले सामाजिक न्याय र समानताका क्षेत्रमा पार्टी निरन्तर लागिरहेको बताए। अन्तर्राष्ट्रिय नारी दिवसबारे चर्चा गर्दै अध्यक्ष ओलीले नेपालमा महिला सशक्तिकरण बढेको र आफूलाई प्राप्त जिम्मेवारीलाई उनीहरूले सफलताका साथ बहन गरिरहेको बताए। कार्यक्रम नेकपा एमाले गण्डकी प्रदेश कमिटीका अध्यक्ष नवराज शर्माको अध्यक्षतामा भएको थियो।"
"मतपत्र हरियो बनाउने निर्णयमा ओलीको आपत्ति, निर्वाचन आयोग एमालेविरुद्ध लागेको आरोप","काठमाडौं : नेकपा एमालेका अध्यक्ष केपी शर्मा ओलीले मतपत्र हरियो बनाउने निर्वाचन आयोगको निर्णयमा आपत्ति जनाएका छन्। ११२औं अन्तर्राष्ट्रिय महिला दिवसका अखिल नेपाल महिला संघको कार्यक्रमलाई बसन्तपुरमा सम्बोधन गर्दै अध्यक्ष ओलीले मतपत्र हरियो बनाउने निर्णय नमान्ने बताए। उनले मतपत्र हरियो बनाउने निर्णय सच्याउन माग गरे। ओलीले सम्बोधनका क्रममा नेपाली कांग्रेसको रुख चिन्हको रंग पनि रातो भएकोतर्फ संकेत गर्दै प्रश्न गरे, कुन हिसाबले हरियो राख्ने? धार्मिक हिसाबले राख्ने हो वा कसैको हरियो देखिने चिन्ह छ त्यसकारण राख्ने हो? के कारणले राख्ने? वा सबैतिर जनताले नदेख्ने र कमजोर भयो भनेर हरियो राख्न लागेको हो कि? हरियो राख्ने कुरा निर्वाचन आयोगले सच्याउनुपर्छ। हरियो सरियो हुँदैन। उनले हरेक कुरा नेकपा एमालेकाविरुद्ध भइरहेको आरोप लगाए। एमालेविरुद्ध राज्यका सबै अंग प्रयोग भयो। निर्वाचन आयोग प्रयोग भयो। अदालत प्रयोग भयो । परमादेश आयो । सभामुखको भूमिका देख्नुभएको छ। तमासा भइराखेको छ। नियमकानुन भन्ने छैन। स्वेच्छारी र मनपरीतन्त्र छ, ओलीले भने। उनले थपे, कहिले निर्वाचन आयोग, कहिले संसद, कहिले सभामुख हाम्राविरुद्ध छ। सरकार त हाम्रोविरुद्ध छँदैछ। मुद्दा जितेर बनेको सरकार हो। चुनाव जितेर बन्नुपर्यो नि। लोकतन्त्र भनेको छ। मनपरी छ। ओलीले परमादेशलाई जनादेशले विस्थापित गर्ने बताए। समृद्ध नेपाल सुखी नेपाली बन्छ भन्ने केहीलाई पीर परेको भन्दै उनले तिनीहरुको हैसियत सुगा जतिको पनि नभएको बताए। समृद्ध नेपाल सुखी नेपाली भनेर पढाएको छु भन्नै जान्दैनन्। नेपालमा कोही भोकै मर्दैन भन्ने कुरा अन्तर्राष्ट्रिय रुपमा चुनावपछि म सरकार बनाएर स्थापित गर्छु। पीर पर्ने मान्छेहरु थोरै छन्। हामी गरेर देखाउँछौं, उनले भने। ओलीले एमालेसँग जनमत भएको भन्दै त्यसलाई व्यापक र सुदृढ बनाउन मेहनत गर्नुपर्ने बताए। यहाँ थुप्रो मन्थरा र थुप्रो सकुनीहरु छ। एउटी मन्थराले रामलाई वनवास पठाइन्, सकुनीले हस्तिनापुरको विनाश गरे। यस्ताबाट सचेत हुँदै मेहनत गर्नुस्, उनले भने।"
जलवायु परिवर्तनको बढी असर महिलामा,"काठमाडौं : आज मार्च ८। ११२ औं अन्तर्राष्ट्रिय महिला दिवस। संयुक्त राष्ट्रसंघले यस वर्षको नारा तय गरेको छ दिगो भोलिका लागि आज लैंगिक समानता। नेपालमा सरकारले नारा बनाएको छ सामाजिक न्याय र लैंगिक समानताः दिगो विकासको सुनिश्चितता। लैंगिक समानता र दिगो विकासको मुद्दामा जलवायु परिवर्तनको विषय जोडिन आउँछ। विश्वमा महिला र किशोरीले जलवायु संकटको बढी असर भोग्ने गर्छन्। यसले लैंगिक असमानता बढाउने विभिन्न अध्ययनले देखाएका छन्। महिलाको जीवन र जीविकोपार्जनलाई जोखिममा पार्छ। जलवायु परिवर्तनको प्रभाव फरक किसिमका आवश्यकता भएकालाई फरक तरिकाले परिरहेको छ। महिलाको सन्दर्भमा सबैलाई जलवायुको असर एकै खालको पर्दैन। उनीहरूको विभिन्न प्रकारका स्रोतमा पहुँच कस्तो छ भन्ने आधारमा प्रभावित भएका हुन्छन्, वन तथा वातावरण मन्त्रालयको जलवायु परिवर्तन व्यवस्थापन महाशाखा प्रमुख डा राधा वाग्लेले अन्नपूर्ण मिडिया नेटवर्क र फिमेल फरेस्टर्स नेपाल (एफएफएन)ले संयुक्त रूपमा हालै आयोजना गरेको जलवायु परिवर्तनः महिला दृष्टिकोण कार्यक्रममा भनिन्। महाशाखा प्रमुख डा वाग्लेका अनुसार जलवायुलाई विश्वको सिंगो समस्याका रूपमा हेरियो। तर, क्षेत्रगत रूपमा कस्ता जातजाति, समुदाय, लैंगिकता भएकालाई कस्तो प्रभाव छ भने वास्ता नगरिएको डा वाग्लेले बताइन्। जलवायुको नाममा केही टाठाबाठाले मात्र फाइदा लिएका छन्। साँच्चिकै जोखिममा परेका महिला तथा समुदायले सहयोग पाएका हुँदैनन्, उनले भनिन्। महिलाहरू कस्ता समस्या भोगिरहेछन् भनेर सरकार चलाउने, जनतालाई सेवा दिन्छु भनेर स्थापना भएका निकायहरूले बुभ्नुपर्ने डा वाग्लेको तर्क। भनिन्, तर, जलवायुको सवालमा सानातिना कुरालाई वास्ता गरिएको छैन। तर, ठूलो कुरा पनि छोडिएको छैन। विश्वभरिका महिला प्राकृतिक स्रोतमा धेरै निर्भर छन्। तर, पहुँच कम छ। खाना, पानी र इन्धनको जोहो गर्नमै उनीहरूले असमान जिम्मेवारी वहन गर्छन्। जलवायु प्रभावको बोझ वहन गर्ने भएकाले जलवायु अनुकूलन, न्यूनीकरण र समाधानमा उनीहरूको नेतृत्वदायी भूमिका आवश्यक रहेको जानकार बताउँछन्। जसको सवाल उसको नेतृत्व नभएकाले समस्या भएको हो। यहाँ एउटालाई उपचार चाहिएको छ, उपचार अर्कैको भइरहेको छ, डा वाग्लेले भनिन्। जलवायुको असर कहाँ, कसलाई, कसरी परिरहेको छ भनेर अध्ययनअनुसन्धान नभएको त्रिभुवन विश्वविद्यालयको वन विज्ञान अध्ययन संस्थानकी एसोसिएट प्रोफेसर मेनुका महर्जनले बताइन्। जलवायुका विभिन्न स्वरूप हुन्छन्। खडेरीले लामो समय असर गर्छ। बाढीको असर छोटो समयका लागि हुन्छ। तर, ती दुवैको असर महिलालाई धेरै हुन्छ, महर्जनले कार्यक्रममा भनिन्, उनीहरूको सुरक्षाको कुरालाई बेवास्ता गरिन्छ। महिलाहरू उपचार, सफाइको पहुँचबाहिर हुन्छन्। तर, उनीहरू कति जोखिममा छन् भन्ने विषयमा अनुसन्धान नहुँदा बढी समस्या निम्त्याएको छ । यस्ता विषय पाठ्यक्रममा समावेश गर्न आवश्यक रहेको उनले बताइन्। भनिन्, त्रिविमा फरेष्टीको मामलामा बल्ल महिलाको कुरा कोर्षमा समावेश गरिएको छ। लैंगिकताको आधारमा भएको जोखिमको विषयमा मान्यता प्राप्त संस्थानहरूले ध्यान दिएका छैनन्। जलवायु परिवर्तनसम्बन्धी अन्तरसरकारी प्यानल (आईपीसीसी)का अनुसार सबैभन्दा कमजोर र सीमान्तकृत व्यक्तिले नै सबैभन्दा ठूलो प्रभाव अनुभव गर्छन्। त्यसैले पुरुषभन्दा बढी जोखिममा महिला रहेको आईपीसीसीको निष्कर्ष छ। किनभने उनीहरू विश्वका अधिकांश गरिबको प्रतिनिधित्व गर्छन्। यसका साथै प्राकृतिक स्रोतहरूमा महिला नै बढी निर्भर छन्। जलवायु परिवर्तनका जोखिममा महिला बढी पर्नुमा सामाजिक, आर्थिक र सांस्कृतिक कारण मुख्य रहेको जनाइएको छ। गरिबीको अवस्थामा बाँचिरहेका १ अर्ब ३ करोड जनसंख्यामध्ये ७० प्रतिशत महिला छन्। सहरी क्षेत्रमा ४० प्रतिशत गरिब घरपरिवारको नेतृत्व महिलाले गरेका छन्। विश्वको खाद्यान्न उत्पादनमा ५० देखि ८० प्रतिशत महिलाको बर्चश्व छ। तर, उनीहरूसँग १० प्रतिशतभन्दा कम जमिन छ। जीविकोपार्जनका लागि स्थानीय प्राकृतिक स्रोतमा महिला अत्यधिक निर्भर छन्। पूर्वका राष्ट्रमा, कृषि जनशक्तिको ५० प्रतिशतसम्म महिलाको योगदान छ। उनीहरू मुख्यतः मैन्युअल रूपमा वा साधारण उपकरणहरूको प्रयोग गरेर अधिक समयउपभोग गर्ने र श्रमगहन कार्यहरूका लागि जिम्मेवार छन्। ल्याटिन अमेरिका र क्यारिबियनमा, ग्रामीण जनसंख्या हालैका दशकहरूमा घट्दो छ। महिलाहरू मुख्यतया निर्वाहमुखी खेती, विशेष गरी बागवानी, कुखुरा पालन र घरको उपभोगका लागि साना पशुपालनमा संलग्न छन्।वातावरणीय वस्तु र सेवाहरूमा महिलाको पहुँच र नियन्त्रण सीमित छ। उनीहरूको निर्णय प्रक्रियामा नगण्य सहभागिता छ र वातावरण व्यवस्थापन लाभहरूको वितरणमा संलग्न छैनन्। फलस्वरूप, महिलाहरू जलवायु परिवर्तनको सामना गर्न कम सक्षम छन्। खडेरी र बाढीजस्ता चरम मौसममा, महिलाहरू जीविकोपार्जन सुरक्षित गर्न बढी सक्रिय हुन्छन्। यसले महिलालाई तालिम र शिक्षामा पहुँच गर्न, सीप विकास गर्न वा आम्दानी गर्न कम समय दिनेछ। अन्नपूर्णको जलवायुमैत्री बृहत् अभियान युनिटी फर सस्टेनिबिलिटी अभियानमा फिमेल फरेस्टर्स नेपाल (एफएफएन)ले ऐक्यबद्धता जनाएको छ। दुवै संस्थाको सहकार्यमा महिला दिवसको सन्दर्भमा कार्यक्रम आयोजना गरिएको थियो। अन्नपूर्ण मिडिया नेटवर्क र फिमेल फरेस्टर्स नेपाल (एफएफएन)ले अन्तर्राष्ट्रिय नारी दिवसको सन्दर्भमा संयुक्त रूपमा हालै आयोजना गरेको जलवायु परिवर्तनः महिला दृष्टिकोण कार्यक्रमका सहभागी। तस्बिर : अशोक दुलाल जेन्डर सोसल इन्क्लुसन एक्सपर्ट दिव्यादेवी गुरुङले पहुँच र पहिचानका आधारमा महिला प्रभावित भएको बताइन्। जसको स्रोतसाधनमा धेरै पहुँच छैन उनीहरू बढी प्रभावित हुन्छन्, गुरुङले भनिन्। उनका अनुसार स्रोतसाधनमा पहुँच भन्नाले सम्पत्ति, नेटवर्क, ज्ञान, शिक्षा, आदिलाई मानिन्छ। जलवायुको असर भौगोलिक अवस्था, जातजातिका आधारमा पनि फरक रहेको उनले बताइन्। त्यसैले सबैलाई एउटै ढिक्कामा राख्न नहुने सुझाव उनको छ। जनजाति, अल्पसंख्यक, दलितहरू बढी मर्कामा परेका हुन्छन्। जनजातीभित्र चेपाङ महिला बढी मर्कामा परेका हुन्छन्, उनले भनिन्, त्यसैले पहिचानका आधारमा पनि जलवायुको असर धेरै हुन्छ। जनजाति महिला बढी प्रभावित रहेको उनले बताइन्। किनभने उनीहरू जल, जमिन र जंगलमा निर्भर हुन्छन्, उनले भनिन्, त्यसैले जलवायुमा तलमाथि हुनेबित्तिकै उनीहरूको जीविकोपार्जनमा समस्या पर्छ। राष्ट्रपति चुरे तराई मधेस संरक्षण विकास समितिकी उपसचिव सिर्जना श्रेष्ठले जलवायुको असरले वन क्षेत्रमा मिचाहा प्रजाति बढ्दा पनि महिला प्रभावित भएको दृष्टान्त सुनाइन्। वनसँग महिलाको सम्बन्ध अन्योयास्रित छ। उनीहरूको धेरै समय घाँसदाउरा, जडीबुटी संकलन गर्ने, बेच्ने काममा बित्छ, श्रेष्ठले भनिन्, वनबाट जे उपलब्ध हुन्थ्यो। हाल उपलब्धता कम भएको छ। पहिलाभन्दा बढी समय दिनुपर्ने अवस्था आएको छ।आदिवासी जनजाति अनुसन्धान केन्द्रकी आदिवासी जनजाति तथा स्थानीय समुदाय म्यानेजर कमला थापा मगरले आईपीसीसीको छैटौं रिपोर्टले आदिवासीहरू बढी मारमा परेको देखाएको बताइन्। तर, उनीहरूको वास्तविक स्थिति के छ, कस्ता खालका जोखिममा छन् भन्ने विषयमा तथ्यांक छैन। हुन त जनाजातिलाई ज्ञानको भण्डार पनि मानिन्छ। उनीहरूले जलवायु अनुकूलनका काममा गरेका अभ्यासलाई बैधता दिइएको छैन, मगरले भनिन्, जनजाति महिलाको ज्ञानलाई प्रोत्साहन गरेर लैजानुपर्ने हो। ती ज्ञान खस्किँदै गएका छन्। नीति निर्माण तहमा पहुँच नहुँदा समस्याको सुनुवाइ नभएको गुनासो मगरको छ। नीतिगत तहबाट उनीहरूको जीवनस्तर उकास्न र उत्थानका काम हुनुपर्ने जरुरी उनी देख्छिन्। विश्वमा महिलाको जनसंख्या ३९०५ बिलियन कुल जनसंख्याको ४९५८ प्रतिशतजलवायु परिवर्तनका कारण विस्थापित महिला ८० प्रतिशत नेपालमा महिलाको जनसंख्या १ करोड ४९ लाख ११६९कुल जनसंख्याको५१०४ प्रतिशत फरेस्ट एक्सन नेपालकी अनुसन्धानकर्ता डा सिर्जना बरालले वन उद्यममार्फत महिलाको आर्थिक सशक्तीकरण भएको बताइन् । तर, स्रोतसाधनमा पहुँच नहुँदा, जग्गाको स्वामित्व नहुँदा अझै समस्यामा परेको डा बरालको भनाइ छ। एसियन डीजास्टर प्रिपियर्डनेस सेन्टरकी परामर्शदाता बासना सापकोटाका अनुसार जलवायु परिवर्तनले भनेको बेला पानी आउँदैन, जाडो हुँदैन। त्यसलाई पचाउँदै अघि जानुपर्छ, सापकोटाले भनिन्, यही कारण भिन्न खालका विपद्का घटना भएका छन्। रिकफ्ट नेपालकी सहायक कार्यक्रम अधिकृत सुजिता ढकालले पितृसतात्मक समाजमा निर्णय बनाउने क्रममा महिलाको भूमिका कम हुँदै आएको बताइन्। जसको पहुँच छ उसैको निर्णय हुँदै आएको ढकालको भनाइ छ। त्यसैले जलवायु र लैंगिकतामा काम गरिरहेका संस्थालाई बढावा दिनुपर्छ। थोरै परिवर्तनका लागि नयाँ प्रयास गर्न सकिन्छ, उनले भनिन्। विभिन्न खालका कार्यक्रमबाट महिलाका जीवन उकास्न सकिने उनले बताइन्। राष्ट्रिय निकुन्ज तथा वन्यजन्तु विभागकी रेन्जर सुजिता रावतले मध्यवर्ती क्षेत्रमा बस्ने महिला बढी समस्यामा रहेको सुनाइन्। किनभने उनीहरू जंगल जान्छन्। वन्यजन्तुको आक्रमणमा पर्छन्। प्रत्येक दिन जोखिममा छन्, रावतले भनिन्, मधेसका महिलाहरू बाढीमा पनि घरमै बस्छन्। उनीहरूलाई बाहिर जानु हुन्न भनेर सिकाइएको हुन्छ। रूख चढ्न दिइँदैन। पौडिन जान्दैनन्। महिला, किशोरी, जनजातिलाई किन समस्या भइरहेको छ भन्नेमा जेन्डरको चस्मा लगाएर हेर्नुपर्ने युथ अलायन्स फर इन्भायरमेन्टकी परामर्शदाता खुश्वु पौडेलले बताइन्। विद्यालयमा पानी नहुँदा बालिका महिनावारीको समयमा विद्यालय नै नजाने गरेको समस्या उनले सुनाइन्। यस्ता विषयमा संवेदनशील भएर लाग्नुपर्ने उनको भनाइ छ। डिभिजन वन कार्यालय काठमाडौंकी सहायक वन अधिकृत सरस्वती अर्यालले लैंगिक समस्या बुझ्न संवेदनशीलताको विकास हुनुपर्ने औंल्याइन्। यस्तै, सहायक वन अधिकृत दीपा ओलीले लैंगिक अवरोधहरू तोड्न यस क्षेत्रमा लगानी आवश्यक रहेको जनाइन्। सिस्टमलाई ब्रेक गर्नुपर्छ। लगानी त्यसै ठाउँमा गर्नुपर्छ, उनले भनिन्। सिड ट्रीकी नेपाल प्रोग्राम म्यानेजर बिजु पौड्यालले महिलाहरूलाई नर्सरी व्यवस्थापन र प्लान्टेसनको क्षेत्रमा पनि काम गरिरहेकाले जलवायुको क्षेत्रमा उनीहरूको भूमिका अतुलनिय रहेको बताइन्। युवा अभियन्ता श्रेयसी विष्ट र आरती खत्रीले स्थानीय स्तरमा भएका समस्या र सरकारमा भएकाहरूको बीचको पुलका रूपमा युवाहरूले काम गर्न सके समस्या न्यूनीकरण हुने अनुभव साटे। प्राकृतिक प्रकोपका कारण महिला र केटीहरू विस्थापित भई शिविर, अस्थायी टहरा, चउरलगायतमा बस्न बाध्य हुन्छन्। यस्तो अवस्थामा अपरिचितहरूबाट हिंसाको जोखिममा पर्छन्। बालविवाह बढ्छ विपत्तिका बेला बालविवाहको जोखिम बढ्ने गर्छ। एक अन्तर्राष्ट्रिय समाचार एजेन्सीका अनुसार बंगलादेशमा दुई वर्षअघि बाढीले परिवारको उठिवास लाएपछि १४ वर्षकी सर्मिनको विवाहको कुरा चल्यो। आमाबाबुले सर्मिनलाई अर्को परिवारमा सुम्पिए आफ्नो दुःख कम हुने सोच राखे। गरिबीका कारण आमाबुवाले मजस्ता छोरीहरूको सानै उमेरमा विवाह गरिदिनुहुन्छ। बिहे गरेपछि म स्कुल जान सक्दिनँ, उनले भनिन्। विद्यालय छोड्ने सम्भावना बढी संकटको समयमा केटीहरू घरका कामको तनावले विद्यालय जान भ्याउँदैनन्। परिवारका सदस्यको हेरचाह गर्न, खाना पकाउन, सरसफाइ गर्न र पानी खोज्नेजस्ता काममा लगाइन्छ। मृत्यु र चोटपटकको जोखिम बढ्दोसीमान्तकृत महिला र बालिका, अपांगता भएका र वृद्धवृद्धा प्राकृतिक प्रकोपको सामना गर्दा मृत्यु र चोटपटकको बढी जोखिममा हुन्छन्। महिलाहरू ज्यानै जोखिममा पारेर पनि सन्तान बचाउन अग्रसर रहेको पाइन्छ। खानाको उपलब्धता र जीविकोपार्जनमा असरग्रामीण महिलाको जग्गामा स्वामित्व कम हुन्छ। यसले कुनै पनि विपत्तिमा खानका लागि उपलब्ध अन्नमा प्रत्यक्ष असर पार्छ।"
"नेपाली महिलाको त्याग, तपस्या र बलिदानका बेग्लै कीर्तिमान छन् : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सामाजिक र राजनैतिक रुपान्तरणका लागि नेपाली महिलाको त्याग, तपस्या र बलिदानका बेग्लै कीर्तिमान कायम गरेको बताएका छन्। १२ औं अन्तर्राष्ट्रिय महिला दिवस (८ मार्च) का अवसरमा शुभकामना दिँदै उनले जनयुद्धमा बनेका साहास र बलिदानी कीर्तिमान नेपालमा मात्र नभई विश्वभर चर्चा र प्रशंसाका विषय बनेको उल्लेख गरेका हुन्। नेपाली सामाजिक र राजनैतिक रुपान्तरणका लागि नेपाली महिलाहरुले युगौंदेखि त्याग, तपस्या र बलिदानका बेग्लै कीर्तिमान कायम गरेका छन् ।उनले भनेका छन्, महिला दिदीबहिनीहरुको बलिदानीपूर्ण संघर्षका कारण पछिल्लो चरणमा महान् जनयुद्धमा बनेका साहास र बलिदानी कीर्तिमान नेपालमा मात्र नभई विश्वभर चर्चा र प्रशंसाका विषय बनेका छन् । शुभकामना सन्देशमा आजको दिन विश्वभरका महिला दिदीबहिनीहरुको मात्र नभई सिंगो मानव समुदायकै लागि एउटा ऐतिहासिक दिन भएको उल्लेख छ । सन्देशमा भनिएको छ, महिलाहरुको हक र अधिकारका साथै आर्थिक, सामाजिक, राजनीतिक तथा साँस्कृतिक विकासका लागि आवाज बुलन्द गरिएको संघर्षको दिन हो । मानव समुदायका सबै सामाजिक र राजनैतिक परिवर्तन र संघर्षमा महिला समुदायको सक्रिय सहभागिता र भूमिकाले नै विश्व सभ्यता यहाँसम्म आइपुगेको हो । पूर्वप्रधानमन्त्री समेत रहेका प्रचण्डले वर्तमान संविधानले महिलाहरुलाई धेरै हदसम्म अधिकार सम्पन्न बनाएको उल्लेख गरेका छन् । २१ औं शताब्दीमा पनि महिलामाथि हुने सबैप्रकारका हिंसा र उत्पीडनलाई निर्मूल गरी समानता र न्यायका लागि संवैधानिक, कानूनी र व्यवहारिकरुपमा प्राप्त अधिकारको पूर्ण कार्यान्वयन तथा थप अधिकारका लागि संघर्षरत रहन सम्पूर्ण महिला दिदीबहिनीहरुमा हार्दिक अपील गर्दछु, सन्देशमा भनिएको छ।"
राप्रपा नेपालको महिला संगठनमा कुरुङवाङ,काठमाडौं : राप्रपा नेपालनिकट राष्ट्रिय प्रजातान्त्रिक महिला संगठन नेपालको अध्यक्षमा सुनिता कुरुङवाङ चुनिएकी छन्। मंगलबार सुकेधारामा आयोजित घोषणासभामा निवर्तमान अध्यक्ष ममता राईले कुरुङवाङलाई अध्यक्षको पदीय जिम्मेवारी हस्तान्तरण गरेकी हुन्। महिलाहरुको उल्लेख्य उपस्थिति भएको उक्त समारोहबाट राप्रपा नेपालको सम्वर्द्धनवादको दर्शनलाई सशक्त ढंगले अघि बढाउने उद्घोष नवनियुक्त अध्यक्ष कुरुङवाङले गरेकी थिइन्।
उत्तरी नाका समस्याबारे चीनसँग छलफल,"काठमाडौं : चीनसँग उत्तरी नाकामा देखिएको समस्या समाधानका लागि नेपाल सरकारले चीनसँग आग्रह गरेको छ। मन्त्रालयमा सोमबार आयोजित पत्रकारसम्मेलनमा बोल्दै परराष्ट्रमन्त्री नारायण खड्काले भने, उत्तरी नाकालाई सञ्चालन गराउन सरकारले आफ्नो तर्फबाट पहल गरिरहेको छ। चिनियाँ परराष्ट्रमन्त्री वाङ यी सँगको एक घण्टा लामो छलफलमा पनि उत्तरी नाकाको समस्याको प्रस्ताव राखेको बताए। चीनले कोभिडको कारणबाट देखाएको छ। आर्थिक रूपमा हामीलाई आप्ठ्यारो परिरहेको छ। हामीले खर्बौंको आयात गरेका छौं। निर्यात शून्य सरह छ। सीमा नाकाका विषयमा चीन पनि सकारात्मक छ, उनले भने। भारतसँगका समस्याका विषयमा बोल्दै उनले भने, अहिलेको सरकारका न्यूनतम साझा कार्यक्रममा उल्लेख भएअनुसार कालापानी, लिपुलेक, लिम्पियाधुरालगायत पूर्वदेखि पश्चिमसम्मका सीमासम्बन्धी समस्या वार्ताबाटै समाधान हुन्छ। भारतसँगको घनिष्टतालगायत अन्य सहकार्यका विषयमा मन्त्रालय लागिपरिहेको उनको भनाइ छ। रूस युक्रेनका विषयमा बोल्दै उनले राष्ट्रसंघको ११औं आपतकालीन बैठकमा नेपालले युक्रेनको पक्षमा मतदान गरेको बताए। युक्रेन आफैँमा सार्वभौम सम्पन्न राष्ट्र हो। रूसले विश्वशान्ति खल्बलाउने काम गरेको छ। विश्व शान्ति, सहअस्तित्व, मानवअधिकार, समान सर्वभौमिकता आत्मसाथ गर्दै युक्रेनको पक्षमा नेपाल उभिएको हो।"
"महिला सशक्तीकरण, सहभागिता र समानताको मुद्दा महिलाको मात्र होइन : राष्ट्रपति","काठमाडौं : राष्ट्रपति विद्यादेवी भण्डारीले महिला सशक्तीकरण, सहभागिता र समानताको विषय केवल महिलाको मात्र मुद्दा नभएको बताएकी छन्। मंगलबार ११२ औं अन्तर्राष्ट्रिय महिला दिवसको शुभकामना दिँदै उनले महिला र पुरुष दुवैको समान र सक्रिय भूमिका आवश्यक रहेको बताइन्। राष्ट्रपति भण्डारीले नारी दिवसले महिलाविरूद्ध हुने सबै प्रकारका हिंसाविभेदउत्पीडन एवं समाजमा विद्यमान विकृत प्रथा र परम्परालाई निर्मूल गर्दै समानता र न्याय सुनिश्चत गर्ने यात्रामा निरन्तर लागिरहन थप उर्जा र उत्साह प्राप्त हुन सकोस् भनी शुभकामना व्यक्त गरेकी छन्। विश्व महिला आन्दोलनले हालसम्म प्राप्त गरेका उपलब्धीहरूलाई संस्थागत गर्दै लैङ्गिक समानता हासिल गर्ने उद्देश्यसहित हरेक वर्ष आठ मार्चलाई अन्तर्राष्ट्रिय महिला दिवसको रूपमा मनाइन्छ। सन्देशमा भनिएको छ, यस वर्षको अन्तर्राष्ट्रिय महिला दिवसका सन्दर्भमा नेपालले सामाजिक न्याय र लैङ्गिक समानताः दिगो विकासको सुनिश्चितता भन्ने राष्ट्रिय लक्ष्य तय गरेको छ। यसको अभिप्राय महिलाहरूको आर्थिक, सामाजिक तथा संरचनात्मक रुपान्तरणद्वारा मुलुकको समृद्धि र दिगो विकासतर्फ अग्रसर रहनु हो भन्ने मलाई लाग्दछ। महिला सहभागिता र प्रतिनिधित्व सुनिश्चित गर्न संविधानमार्फत आधारभूत व्यवस्थाहरू गरी विभिन्न कानुन समेत अभ्यासमा ल्याएको उनको भनाई छ। कका तीनै तहका सरकार, संसद र नीति निर्माणका निकायमा महिलाको नेतृत्वदायी भूमिका सुदृढ भएको राष्ट्रपति भण्डारीको दाबी छ। नेपाली जनताको दशकौं लामो राजनीतिक आन्दोलनको प्रतिफलस्वरूप महिला सशक्तीकरणको क्षेत्रमा हामीले प्राप्त गरेका उपलब्धीहरू विश्व महिला आन्दोलनकै लागि प्रेरक मानिएको छ।सन्देशमा भनिएको छ, महिला सहभागिता र प्रतिनिधित्व सुनिश्चित गर्न हामीले संविधानमार्फत आधारभूत व्यवस्थाहरू गरी विभिन्न कानुन समेत अभ्यासमा ल्याएका छौँ। फलत: मुलुकका तीनै तहका सरकार, संसद र नीति निर्माणका निकायमा महिलाको नेतृत्वदायी भूमिका सुदृढ भएको छ। पछिल्लो समयमा लैङ्गिक समानताका विभिन्न सूचकहरूमा नेपालले प्रगति गर्दै आएको देखिएकाले हाम्रा प्रयासहरू परिणाममुखी हुने चरणमा रहेको सन्देशमा उल्लेख छ। नेपाली महिलाहरूको प्रतिष्ठा क्रमश: अभिवृद्धि हुँदै गएको भण्डारीको विश्वास छ। परम्पराकै नाममा अन्धविश्वास र कुप्रथाका कारण महिलामाथि विभेद हुँदै आएकाले जरैदेखि उन्मूलन गरी सभ्य र सुसंस्कृत समाज निर्माण गर्न सबैले लाग्नुपर्ने उनको भनाई छ। राष्ट्रपति भण्डारीले जारी गरेको शुभकामना सन्देशमा भनिएको छ, लैङ्गिक समानताका लागि वर्तमानमा हामीलाई अभिप्रेरित गर्ने एउटा स्रोत हाम्रो प्राचीन परम्परा पनि हो, जहाँ मातृशक्तिको महत्त्व व्यापक रहेको पाइन्छ। समाजको उन्नतिका लागि अत्यावश्यक शिक्षा, शक्ति र आर्थिक स्रोतका अधिष्ठात्री मानिने सरस्वती, दुर्गा र लक्ष्मी नारीशक्ति नै भएबाट यसको पुष्टि हुन आउँछ। वैदिक कालमा गार्गी, मैत्रेयी जस्ता विदुषीहरूको सम्मान त्यत्तिकै उच्च रहेको हामी पाउँछौं। यति हुँदाहुँदै पनि परम्पराकै नाममा अद्यापि कायम रहेका कतिपय अन्धविश्वास र कुप्रथाका कारण महिलामाथि विभेद हुँदै आएको छजसलाई जरैदेखि उन्मूलन गरी सभ्य र सुसंस्कृत समाज निर्माण गर्न हामी सबैले प्रण गर्नुपर्दछ।"
कांग्रेसको चुनावी अभियान : एमसीसीबारे भ्रम चिर्नेदेखि ओली सरकारका कामको भण्डाफोर गर्नेसम्म,"काठमाडौं: नेपाली कांग्रेसले आठ उद्देश्यसहित एक महिने चुनावी अभियानको घोषणा गरेको छ। फागुन २९ देखि सञ्चाल हुने अभियानका लागि कांग्रेस उम्मेदवारलाई विजय गराउने र एमसीसीका विषयमा भ्रम चिर्ने उद्देश्यहरु समेटिएका छन्। कांग्रेसले चुनावसम्म सबै नागरिकलाई कोरोनाविरुद्धको खोप लगाउने, एमाले अध्यक्ष केपी शर्मा ओली नेतृत्वको सरकारले तीन वर्षमा गरेका जनविरोधी र असंवैधानिक कदमलाई जनता समक्ष व्यापकरुपमा लैजाने बताएको छ। प्रधानमन्त्री एवं पार्टी सभापति शेरबहादुर देउवाले स्थानीय तहको निर्वाचनमा जुट्न कार्यकर्तालाई आग्रह गरेका छन्। पार्टी कार्यालयमा बसेको पार्टीका शीर्ष नेता र केन्द्रीय सदस्यको बैठकमा सभापति देउवाले चुनाव प्रचार अभियानमा सत्ता गठबन्धनको विरोध नगर्न आग्रह गरे। कांग्रेसले फागुन २९ देखि देशभर चुनाव प्रचार अभियान सुरु गर्दैछ। उनले कांग्रेसको पक्षमा माहोल बनाउन आग्रह गर्दै चुनावी प्रचारमा गठबन्धनको विरोध नगर्न अनुरोध गरे । हेर्नुस् अभियानका ८ उद्देश्य १  वैशाख ३० मा हुने स्थानीय निर्वाचनमा मतदानमा सहभागी भई आफ्नो लोकतान्त्रिक अधिकार प्रयोग गर्न मतदातालाई अपील गर्दै निर्वाचनको माहोल बनाउने । २ स्थानीय निर्वाचनमा नेपाली काग्रेसलाई विजयी गराउन वडा र टोल तहसम्म पार्टीभित्र सौहार्दता, एकता र उर्जा अभिवृद्धि गर्ने। कांग्रेसका उम्मेदवारहरुलाई विजयी गराउन मतदातालाई अपील गर्ने। ३ 'हरेक काँधलाई भारी, हरेक हातलाई जिम्मेवारी'को नीति साथ पार्टीको विधानमा व्यवस्था गरिएका विभिन्न जिम्मेवारी बॉडफॉड, गरेर पार्टी पङ्क्तिलाई स्थानीय निर्वाचनमा वृहत्तर परिचालनतर्फ उन्मुख गराउने। ४ नेपाली कांग्रेसको नेतृत्वमा विगतमा हासिल राजनीतिक र आर्थिक उपलब्धि जनसमक्ष विस्तारित रूपमा राख्ने। ५ नेकपाको सरकारको गत ३ वर्षे कार्यकालमा भएका जनविरोधी गतिविधि, असंवैधानिक कदम र भ्रष्टाचार प्रकरण जनता समक्ष व्यापक रूपमा राख्ने। ६ प्रतिपक्षमा रहनु पर्ने जिम्मेवारीका वावजुद संविधान रक्षाका लागि वाध्यात्मक रुपमा सरकारमा जानु परेको यथार्थ जनसमक्ष राख्ने। ७ नेपाली कांग्रेसको नेतृत्वमा सरकार बनेपछि जनताको जीवन रक्षालाई प्रधान कार्यभार बनाएर सरकारले छोटो समयमा ७० नागरिकलाई खोप लगाइसकेको र निर्वाचनसम्म पुग्दा प्रायलाई लगाइसक्ने योजना थप स्मरण गराउँदै जनतालाई कोरोना महामारीसंग अझै सतर्कताका लागि अपील गर्ने। ८ करिबकरिब राष्ट्रिय सहमतिको स्थिति निर्माण गरेर हालसम्मकै सबैभन्दा ठूलो सहयोग। परियोजना एमसीसी कांग्रेस नेतृत्वको वर्तमान सरकारको नेतृत्वमा संसदबाट पारित भएको हुँदा त्यसबारेमा जनस्तरमा छरिएका अम बुँदागत रुपमा चिर्दै वास्तविकता प्रष्टसँग राख्ने।"
नीतिगत सुधारले राजनीति र प्रशासनको क्षेत्रमा महिलाको प्रतिनिधित्व वृद्धि : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले महिलाको लैङ्गिक, सामाजिक, आर्थिक र राजनीतिक अधिकार सुनिश्चित गर्न प्रतिबद्ध हुन आवश्यक रहेकाको बताएका छन्। ११२ औँ अन्तर्राष्ट्रिय महिला दिवसका अवसरमा शुभकामना दिँदै उनले महिलाका हक, अधिकार र न्याय सुनिश्चित गर्न योगदान गर्ने तथा जीवन समर्पण गर्ने महिला योद्धाहरूलाई स्मरणसमेत गरेका हुन्। महिलालाई सामाजिक, राजनीतिक, सांस्कृतिक र आर्थिक अवसरहरूमा विना कुनै भेदभाव समान अवसर उपलब्ध गराउन र लैङ्गिक समानताको बाटोमा अघि बढ्न आजको दिनले सबैलाई उत्प्रेरित गर्दै आएको देउवाले उल्लेख गरेका छन्। उनले महिला सशक्तीकरण सबैको साझा सरोकारको विषय भएकाले तीनवटै तहका सरकारले आआफ्नो क्षेत्रबाट समन्वयात्मक तवरले पहलकदमी लिन आवश्यक रहेको धारणा राखेका छन्। संविधानले महिलाको हकलाई मौलिक हकका रूपमा स्थापित गरी महिलालाई लैङ्गिक भेदभावविना समान वंशीय हक, सुरक्षित मातृत्व र प्रजननसम्बन्धी हक, पैतृक सम्पत्तिलगायत सबै विषयमा समान हक आदिको प्रत्याभूति गरेको छ। प्रधानमन्त्री देउवाले लैङ्गिक समानता र महिला विकासका लागि राज्यका तर्फबाट भएका नीतिगत, कानूनी, संरचनागत एवं प्रक्रियागत सुधारको फलस्वरूप राजनीति र प्रशासनको क्षेत्रमा महिलाको प्रतिनिधित्व र सहभागिता उल्लेखनीय रूपमा वृद्धि भएको बताए। नेपालको संविधानले महिलाउपर हुने सबै प्रकारका भेदभावहरूको अन्त्य गर्दै समानुपातिक, समावेशी एवं समतामूलक समाजको निर्माण गर्ने सङ्कल्प गरेको शुभकामना सन्देशमा उल्लेख छ। शुभकामना सन्देशमा भनिएको छ, संविधानले महिलाको हकलाई मौलिक हकका रूपमा स्थापित गरी महिलालाई लैङ्गिक भेदभावविना समान वंशीय हक, सुरक्षित मातृत्व र प्रजननसम्बन्धी हक, पैतृक सम्पत्तिलगायत सबै विषयमा समान हक आदिको प्रत्याभूति गरेको छ। राज्यका सबै निकायमा महिलाहरूको समानुपातिक समावेशितालाई सुनिश्चित गरेको छ। महिलाविरुद्ध हुने कुनै पनि किसिमको हिंसाजन्य कार्य र शोषणलाई दण्डनीय बनाएको छ। नेपाल सामाजिक न्याय र लैङ्गिक समानता : दिगो विकासको सुनिश्चितताभन्ने राष्ट्रिय नाराका साथ मनाउन लागिएको छ। नारी मुक्ति आन्दोलनका अभियन्ताहरूको पहलमा सन् १९१० को मार्च ८ मा महिला कामदारमाथि भएको श्रम शोषणविरुद्ध आवाज उठाएको दिनको स्मरण गर्न तथा महिला हक अधिकार स्थापित गर्न सङ्घर्ष सुरु गरेको दिनका रूपमा विश्वभर अन्तर्राष्ट्रिय महिला दिवस मनाउने गरिएको छ।"
एमसीसी कार्यान्वयन हुन डेढ वर्ष लाग्ने,"काठमाडौं : मिलिनियम च्यालेन्ज एकाउन्ट नेपाल विकास समिति (एमसीए) को बोर्ड बैठक फागुन अन्तिम साता बस्ने भएको छ। बैठकले मिलिनियम च्यालेन्ज कर्पोरेसन (एमसीसी) संसद्बाट अनुमोदनपछि कार्यान्वयनमा लैजाने प्रक्रियागत निर्णय गर्ने बताइएको छ। हरेक तीन महिनामा एमसीएको बोर्ड बैठक बस्ने गर्छ। एमसीए बोर्डमा अर्थसचिव अध्यक्ष, एमसीएका कार्यकारी निर्देशक सदस्यसचिव, ऊर्जा मन्त्रालय र भौतिक योजना मन्त्रालयका सहसचिव, नेपाल विद्युत् प्राधिकरणका कार्यकारी निर्देशक र नागरिक समाजका प्रतिनिधि सदस्य छन्। एमसीसीका सम्बन्धमा महत्वपूर्ण निर्णय गर्न बैठक बस्न लागेको एमसीएका सूचना अधिकृत राजीव दाहालले बताए। एमसीसी कार्यान्वयनको पूर्वतयारी गरिरहेको कम्पनीले ठेक्कापट्टाका लागि प्रस्तावहरू तयार पारेको छ। बोर्ड बैठकले त्यसमाथि छलफल गर्ने दाहालले बताए। विश्व बैंकको मापदण्डभित्र नपरेका र कालोसूचीमा परेका व्यक्ति, कम्पनी वा राष्ट्रले ठेकापट्टामा भाग लिन पाउँदैनन्। यसैगरी पूर्ण सरकारी स्वामित्व भएका कम्पनी पनि ठेक्काका लागि योग्य नहुने दाहाल बताउँछन्। एमसीएले अब डेढ महिनामा कार्यान्वयन समयसीमासहितको विस्तृत जानकारी अर्थ मन्त्रालयललाई दिने र मन्त्रालयले एमसीसीको कार्यालयमा जानकारी गराउनेछ। सबै काम सकेर कार्यान्वयनमा जान (इन्ट्री इन्टु फोर्स) अझै डेढ वर्ष लाग्ने उनले बताए। आयोजना कहिलेबाट सुरु गर्ने भन्ने सम्बन्धमा दुवै राष्ट्रले गर्ने सन्धिलाई इन्ट्री इन्टु फोर्स भनिन्छ। सन् २०१७ सेप्टेम्बरमा नेपाल सरकार र अमेरिकी सरकारबीच ५० करोड अमेरिकी डलर अनुदानका लागि सम्झौता भएको थियो। अमेरिकी सरकारले दिने उक्त अनुदान राष्ट्रिय प्रसारण आयोजनाअन्तर्गत प्रसारण लाइन र सडक निर्माणमा खर्च गरिनेछ। राजनीतिक खिचातानीका कारण चार वर्षपछि मात्रै आयोजना संसद्बाट पास भयो । यो अवधिमा ४ अर्ब ४६ करोड रकम खर्च भएको छ। जग्गा अधिग्रहण, वातावरणीय प्रभाव मूल्यांकन प्रतिवेदन, रुख कटानीको स्वीकृति, डिजाइन, रेखांकन भइसकेको छन्। सम्झौता अनुरूप नेपालले ५० करोड अमेरिकी डलर (५६ अर्ब) अनुदान उपलब्ध गराउने र नेपालले १३ करोड अमेरिकी डलर (१४ अर्ब) विनियोजन गर्नु पर्नेछ। कुल ३९ करोड ८२ लाख अमेरिकी डलर विद्युत्् प्रसारण आयोजनामा लगानी गरिने छ। प्रसारण लाइन आयोजनाले नेपालभारत सीमासम्मको पूर्वाधार तयार गर्नेछ। बुटवलबाट भारतको गोरखपुरसम्म नेपाल र भारतको संयुक्त लगानीमा बन्ने सीमापार प्रसारण लाइन निर्माण कार्यलाई सहजीकरण गर्नेछ। यसले नेपालका विभिन्न नदी क्षेत्र तथा विद्यमान उच्च क्षमतायुक्त ग्रिडबीच भइरहेको जोडाइको अभावलाई सम्बोधन गर्नेछ। विद्युत्् प्रसारण आयोजनाअन्तर्गत तीन वटा नयाँ चार सय केभी क्षमताको इन्डोर ग्यास इन्सुलेटेड सबस्टेसन (जीआईएस) निर्माण गरिनेछ। नुवाकोटको बेलकोटगढी नगरपालिकामा रातमाटे सबस्टेसन, तनहुँमा नयाँ दमौली सबस्टेसन र नवलपरासी पश्चिमको भुमहीमा नयाँ बुटवल सबस्टेसन निर्माण गरिनेछ। निर्माणाधीन प्रसारण लाइन काठमाडौंको लप्सीफेदी र मकवानपुरको हेटौंडास्थित नेपाल विद्युत् प्राधिकरणका विद्यमान सबस्टेसनमा पनि जोडिनेछ। ३ सय १५ किलोमिटरमा पर्ने जग्गा अधिग्रहण, वनको स्वीकृतिलगायतका लागि १५ महिना लाग्ने बताइएको छ। नुवाकोटको रातमाटेमा ३ सय ९८ रोपनीलाई १ अर्ब ४२ करोड मुुआब्जा दिइएको दाहालले जानकारी दिए। नेपालले दिने पैसा जग्गा प्राप्तिका काममा खर्च गरिने उनले बताए। आयोजना विस्तारका क्रममा दुई लाख रुख काटिने अनुमान गरिएको छ। ५ करोड २२ लाख अमेरिकी डलर लगानीमा सडक मर्मत आयोजना अघि बढाइनेछ। भालुवाङ लमही, शिवखोला खण्डमा १ सय किलोमिटर सडक मर्मत गर्ने अनुमति पाएको दाहालले बताए। पुँजीको सीमितता भएकाले १ सय किलोमिटर सडक ४ लेनको बनाइने भएको छ। यस्तै, आवधिक सडक मर्मतसम्भारमा हाल खर्च गरिरहेको औसत वार्षिक बजेटबाहेक एक अमेरिकी डलर खर्च गरेमा दुई अमेरिकी डलर उपलब्ध गराउने गरी मिलान कोषको स्थापना हुनेछ । यसअन्तर्गत ३ वर्षमा बढीमा कुल ४ करोड ५० लाख अमेरिकी डलर उपलब्ध गराइनेछ।"
"एमाले प्रवेश गर्दै मेयर, माओवादीले गर्यो कारबाही","विराटनगर : उद्योगी व्यवसायीको पहिचान बनाउँदै राजनीतिमा उदाएका मोरङको रंगेली नगरपालिकाका मेयर दिलिप बगडिया(अग्रवाल) नेकपा एमालेमा प्रवेश गर्ने भएका छन्। रंगेलीमा बुधबार जनसभाको आयोजना गरेर उनी लगायतका जनप्रतिनिधिलाई पार्टी प्रवेश गराउने तयारीमा एमाले छ। अध्यक्ष केपी शर्मा ओलीले बगडियासहितका जनप्रतिनिधि र अरु पार्टी परित्याग गरेकाहरुलाई जनसभामार्फत पार्टी प्रवेश गराउने कार्यक्रम रहेको एमाले मोरङका सचिव रूपेश खतिवडाले बताए। २०७४ सालको स्थानीय तह निर्वाचनमा नेकपा माओवादी केन्द्रबाट उम्मेदवार बनेर ८ हजार ८६ मत ल्याउँदै बगडिया मेयरमा विजयी बनेका थिए। सर्वोच्च अदालतको फैसलाबाट नेकपा (नेपाल कम्युनिष्ट पार्टी) भंग भएर एमाले र माओवादी केन्द्र बनेपछि उनी माओवादीबाट टाढिएका थिए। स्रोतका अनुसार माओवादीका नेताहरुसँग सम्बन्ध बिग्रिएपछि उनी एमाले प्रवेश गर्न लागेका हुन्। बगडियाले पनि आफू एमाले प्रवेशको अन्तिम तयारीमा रहेको बताए। आफ्नो पार्टी छाडेर एमालेमा जाने भएपछि उनलाई माओवादीले कारबाही गर्दै पार्टीबाट निष्काशन गरेको छ। माओवादी केन्द्र प्रदेश १ का अध्यक्ष हर्कबहादुर नेम्वाङ मिक्सोद्धारा जारी विज्ञप्तिमा बगडियालाई फागुन १५ गतेबाट पार्टीको साधारण सदस्यसमेत नरहने गरी निष्काशन गरिएको उल्लेख छ। पार्टी हित र आचरणविपरीत काम गरेका कारण साधारण सदस्यता पनि खारेज गरिएको छ, विज्ञप्तिमा भनिएको छ, पालिका प्रमुखबाट निष्काशनका लागि भने पार्टी केन्द्रीय कार्यालयमार्फत निर्वाचन आयोगमा सिफारिस गरिएको छ। बगडियाले व्यावसायिक हितलाई मात्रै ध्यान दिएको र पार्टी हितविपरीत गतिविधी गरेका कारण कारबाहीका लागि निर्वाचन आयोगमा सिफारिस गरिएको विज्ञप्तिमा जनाइएको छ। अग्रवाललाई माओवादीले रंगेली नगर कमिटी इन्चार्जको जिम्मेवारी दिएको थियो। उनले पार्टीलाई क्षति पुग्ने गतिविधी गर्दै पार्टी र नगर प्रमुखको शक्तिलाई आफ्नो व्यावसायिक स्वार्थमा प्रयोग गरेको ठहर माओवादीको छ।"
एसियामै राजनीतिमा महिलाको उच्च सहभागिता हुने मुलुकमा नेपाल : ओली,"काठमाडौं : नेकपा एमालेका अध्यक्ष केपी शर्मा ओलीले देशको विकासका लागि महिलाको समान सहभागिता अत्यन्त जरुरी रहेको बताएका छन्। अन्तर्राष्ट्रिय महिला दिवसको अवसरमा शुभकामना दिँदै ओलीले एमालेको सरकारले महिला अधिकारको क्षेत्रमा लिएका नीति र गरेका कामको प्रतिफलस्वरुप नेपालको लैङ्गिक विकास सूचकाङ्कमा उल्लेख्य सुधार भएको उल्लेख गरेका छन्। पूर्वप्रधानमन्त्री ओलीले संसदमा महिलाको ३३ प्रतिशत प्रतिनिधित्व संविधानद्वारा नै सुरक्षित गरी एसियामै राजनीतिमा महिलाको उच्च सहभागिता हुने मुलुकमा नेपाल पर्न सफल भएको धारणा राखेका छन्। नेपालको संविधानमा महिलाको हकलाई मौलिक हकका रूपमा व्यवस्था गरिएको छ। राज्यका सबै निकायमा महिलालाई समानुपातिक समावेशी सिद्धान्तको आधारमा सहभागी हुने हक सुनिश्चित गरिएको छ। शुभकामना सन्देशमा भनिएको छ, संसदमा महिलाको ३३ प्रतिशत प्रतिनिधित्व संविधानद्वारा नै सुरक्षित गरी एसियामै राजनीतिमा महिलाको उच्च सहभागिता हुने मुलुकमा नेपाल पर्न सफल भएको छ। आज स्थानीय तहमा हजारौं महिलाहरुको प्रतिनिधित्वले राजनीति र विकासमा महिलाको योगदान बढेको छ। नेपालको राजनीतिक, आर्थिक, सामाजिक रुपान्तरणमा महिलाहरुको सहभागिता र नेतृत्व विश्वकै लागि अनुकरणीय रहँदै आएको सन्देशमा उल्लेख छ। ऐतिहासिक जनआन्दोलन लगायतका परिवर्तनका सबै आन्दोलनहरुमा नेपाली महिलाहरुले अग्रमोर्चामा रहेर नेतृत्व गरेको तथ्य नेपाली राजनीतिक इतिहासमा स्वर्णाक्षरले लेखिएको छ, जारी सन्देशमा भनिएको छ। एमाले मुलुकमा सुशासन, विकास र सामाजिक न्यायको अगुवा पार्टी भएको ओलीको दाबी छ। गत वर्ष सरकारले महिला र किशोरीमाथि हुने बलात्कार र हिंसाको नियन्त्रण र कारवाहीसम्बन्धी कानूनी व्यवस्थालाई थप कडा बनाउँदै तेजावजन्य पदार्थको आक्रमण गर्नेलाई सजाय वृद्धि तथा पीडितलाई उचित क्षतिपूर्ति र रोजगारीको व्यवस्था हुनेगरी कानूनलाई सुदृढ बनाएको शुभकामना सन्देशमा भनिएको छ। पूर्वप्रधानमन्त्री ओलीले समृद्ध नेपाल, सुखी नेपालीको गन्तव्यमा सामाजिक न्याय महत्वपूर्ण आयाम भएको स्पष्ट पारेका छन्। एमालेले अघि बढाएको अभियानमा सरकारबाट बाहिर पुर्याएपछि अल्पविराम लाग्न पुगेको सन्देशमा उल्लेख छ। समृद्ध नेपाल, सुखी नेपालीको हाम्रो गन्तव्यमा सामाजिक न्याय महत्वपूर्ण आयाम हो। राष्ट्रको समृद्धि र जनताको सुखका लागि नेकपा ( एमाले)ले अघि बढाएको अभियानमा हामीलाई सरकारबाट बाहिर पुयाएपछि अल्पविराम लाग्न पुगेको छ। सन्देशमा उल्लेख छन्यायप्रेमी जनसमुदायको साथ लिएर हामी यसलाई अझै अगाडि बढाउन चाहन्छौं। नेकपा (एमाले)को यस अभियानलाई सफल बनाउन रचनात्मक ढंगले सक्रिय हुन सम्पूर्ण तह र क्षेत्रका दिदीबहिनी तथा दाजुभाइहरुमा म हार्दिक अपिल गर्दछु। महिलालाई सम्मानपूर्वक व्यवहार गर्ने संस्कृतिको विकास गरी महिलाविरुद्ध हुने हिंसा अन्त्य गर्न तथा महिला सशक्तीकरण गर्ने अभियानमा सबै एक भएर लाग्न अध्यक्ष ओलीले आह्वान गरेका छन्।"
"चुनाव लक्षित अभियानमा एमाले, पार्टी प्रवेश कार्यक्रमलाई निरन्तरता (तस्बिर)","पोखरा : प्रतिपक्षी दल नेकपा एमाले चुनाव केन्द्रित अभियानमा होमिएको छ। सरकारले वैशाख ३० गते स्थानीय तहको निर्वाचनको मिति तय गरेसँगै प्रमुख प्रतिपक्ष दल एमाले चुनावलाई लक्षित गर्दै पार्टी प्रवेश कार्यक्रमलाई निरन्तर दिएको हो। सातवटै प्रदेशमा फरकफरक मितिमा प्रशिक्षण कार्यक्रमको आयोजना गरेको एमाले अहिले जिल्ला तथा पालिका स्तरमा कार्यक्रम गर्न जुटेको छ। विभिन्न पार्टीबाट एमाले प्रवेश गराउँदै स्वागत गर्न अध्यक्ष केपी शर्मा ओली देश दौडाहा अभियान थालेका छन्। मंगलबार पोखरामा आयोजित एक विशेष कार्यक्रममा ओलीले जनता समाजवादी पार्टीका केन्द्रीय सदस्यसहित कार्यकर्ता एमालेमा प्रवेश गराएका हुन्। एमाले प्रचारप्रसार विभाग उपप्रमुख विष्णु रिजालका अनुसार जनता समाजवादी पार्टीका केन्द्रीय सदस्य देवी सुवेदी र पूर्व संविधान सभा सदस्य डिबी नेपालीसहित चार सय सय नेताकार्यकर्ता एमाले प्रवेश गरेका हुन् । गण्डकी प्रदेश कमिटीद्वारा आयोजित कार्यक्रममा जसपाका ९ केन्द्रीय सदस्य, १३ जना प्रदेश पदाधिकारी तथा सदस्य, १२ जना जिल्ला सदस्यका साथै भातृसंगठनका तीनजना अध्यक्षसहित नेताकार्यकर्ता एमालेमा प्रवेश गरेको रिजालले बताए। ओलीले समृद्ध नेपाल, सुखी नेपालीको राष्ट्रिय आकांक्षा सफल बनाउन सबैलाई एकजुट हुन आह्वान गरेका छन्। उनले राष्ट्रको समृद्धि र जनताको सुखका लागि एमालेले अघि बढाएको अभियानमा सरकारबाट बाहिर पुर्याएपछि अल्पविराम लाग्न पुगेकाले अझै अगाडि बढाउन दिनुपर्नेमा जोड दिएका छन्।"
मुस्ताङको थासाङमा प्रशासकीय भवन नबन्दा स्थानीय आन्दोलित,"जोमसोम : संघीयता कार्यान्वयनसंगै स्थानीय तहका जनप्रतिनिधिहरुको पहिलो कार्यकाल सकिन लाग्दा समेत केन्द्र विवादका कारण मुस्ताङको थासाङ गाउँपालिकाको प्रशासकीय भवन बन्न नसकेपछि स्थानीयले आन्दोलित भएका छन्। थासाङ संरक्षण मञ्चले आईतबार थासाङ गाउँपालिकाको केन्द्र कोवाङ रहेको र त्यहा पालिकाको प्रशासकीय भवन बन्नुपर्ने माग राख्दै गाउँपालिका कार्यालय घराउ गरी बिरोध प्रर्दशन गरेका छन्। थासाङ सरोकार मञ्चका संयोजक सुरेन्द्र शेरचनको नेतृत्वमा थासाङ १ र २ नम्बर वडाका स्थानीयले गाउँपालिकालाई जवाफदेही बनाउन बिरोध सभाको कार्यक्रम गरेका हुन्। उनीहरुले पालिका नेतृत्व,संकिण राजनितिक दलको नेता र केही स्वार्थ प्रबृद्धि भएका केही ब्यक्तिको हठले अहिलेसम्म पालिका भवन बनाउने सुरसार नभएको आरोप लगाएका छन्। पालिका भवन निर्माण संघर्ष समितिका सयोजक शेरचनले केही व्यक्तिले अनुचित लाभ र कृतिम विवाद सृजना गरेर कृतिम मुद्धाको आडमा पालिका भवन निर्माण गर्ने कार्यमा बेवास्ता गरेको आरोप लगाए।उनले पालिकाको सबै काम अवरुद्ध पारेर पालिका भवन बन्ने कामलाई अवरुद्ध पारेको बताए। पालिका भवन अबिलम्ब बनाउन पहल नगरे थप सर्घषका कार्यक्रम ल्याउने चेतावनी दिए। यसअघि सरकारले स्थानीय तह सञ्चालन ऐन २०७४ को कार्र्यविधि अनुसार थासाङ गाउँपालिकाको केन्द्र कोवाङ रहने गरी राजपत्रमा सूचना प्रकाशित गरेको थियो। उक्त निर्णय उपर कुनै पालिकाले केन्द्र हेरफेर गर्न चाहे बहुमत कार्यपालिका सदस्यहरुको निर्णयमा केन्द्र हेरफेर गर्न पाईने प्रावधान छ। पालिकाको कुल २९ जना कार्यपालिका सदस्य मध्ये ११ जना सदस्य मात्र केन्द्र हेरफेरको पक्षमा रहेको र बाँकी सदस्य केन्द्र सरकारले तोके अनुसार हुनुपर्ने पक्षमा रहेको संर्घष समितिका संयोजक शेरचनले जानकारी दिए।थासाङ १ ,२ र ४ नम्बर वडा थासाङको केन्द्र कोवाङ हुनुपर्ने पक्षमा छन्।तर थासाङका केही जनप्रतिनिधि टोलीले २०७४ सालमा केन्द्र सार्ने बिषय आफुखुसी निर्णय गरी थासाङको केन्द्र लेतेमा हुनुपर्ने निर्णय संघीय मामला मन्त्रालयमा पठाएको उनले बताए। तर,यो निर्णय स्थानीय तह सञ्चालन ऐनको कार्यविधि नियामावली बिपरित रहेको शेरचनको भनाई छ। यस्तै,थासाङको केन्द्र विवाद सर्वोच्च अदालतसम्म पुगेको थियो। थासाङको एक पक्षले थासाङको केन्द्र कोवाङमा रोक्न नहुने भन्दै सर्वोच्च अदालतमा मुद्धा दायर गरेको थियो।तर ,त्यो मुद्धामा अन्तरिम आदेश जारी गर्नु नपर्ने फैसला सुनाएको संर्घष समितिका संयोजक शेरचनको भनाई छ। अदालत र संघीय मामिला मन्त्रालयको निर्णयलाई लत्याएर थासाङमा केन्द्र कहा राख्ने भन्ने बिषयमा विवाद सृजना भएको उनले जनाए।उनले सबै हिसाबले केन्द्र कोवाङमा रहेको बैधानिक आधार हुँदा हुँदा पालिका भवन बन्न नदिन राजनितिकरण भईरहेको शेरचनको भनाई छ। यसअघि पनि केन्द्र विवादलाई लिएर थासाङमा चरणबद्ध आन्दालन भएको थियो। संघीयता कार्यान्वयनसंगै मुस्ताङका ५ पालिका मध्ये ४ पालिकाले आफ्नो प्रशासकी भवन निर्माण अन्तिम चरणमा पुर्याउदा थासाङमा केन्द्रका कारण पालिका भवन बन्न नसकेको थासाङ२ का वडाध्यक्ष नरप्रसाद हिराचनले दुखेसो सुनाए।उनले पालिका भवन बन्न नसक्दा पालिकाको दै्रनिक कार्यसम्पादन तथा कर्मचारी र जनप्रतिनिधिलाई काम गर्न अप्ठ्यारो परेको बताए। स्थानीय तहको प्रशासकीय भवन बनाउन केन्द्र सरकारले समानीकरणमा उपलब्ध गराएको बजेट वा कार्यपालिकाबाट प्रशाकीय भवन निर्माणको निर्णय ,लागत स्टमेट र प्रस्ताव पेश गरेमा मन्त्रालयले बजेट उपलब्ध गराउने गर्छ। तर ,संघीयताको पहिलो कार्यकाल सकिन लाग्दा समेत केन्द्र विवाद कायमै रहदा थासाङ गापाले चर्को भाडा तिरेर समाजघरमा कार्यालय स्थापना गरी काम गर्दैआईरहेको छ।"
भिजिट भिसामा दुबई हिँडेका ५ महिलासहित १२ जनालाई अध्यागमनले फिर्ता पठायो,"काठमाडौं: त्रिअबि अध्यागमन कार्यालयले भिजिट भिसामा दुबई हिँडेका १२ जनालाई फिर्ता पठाएको छ। आवश्यक कागजपत्र पेस गर्न नसकेको र शंकास्पद लागेका १२ जनालाई मंगलबार अध्यागमन कार्यालयले फिर्ता पठाएको हो। अध्यागमन स्रोतका अनुसार नुवाकोटकी पूजा श्रेष्ठ, काठमाडौंकी आस्था मल्ल, झापाकी कुशुम खड्का, मोरङकी प्रकृति भट्टराई, स्याङ्जाकी इलिना थापा, रोल्पाका बलबहादुर बुढा, संखुवासभाका नुर्बु शेर्पा, काभ्रेपलाञ्चोकका अनिल तामाङ, पर्साका सन्तोष कुमार कलवार, बाजुराका चेतबहादुर थापा, सप्तरीका मसलिम मन्सारी र दाङका अर्जुन नेपाली रहेका छन्। त्यस्तै कतार हिँडेकी धनबहादुर थापालाई पनि अध्यागमन कार्यालयले प्रस्थान अनुमति नदिएको बताइएको छ। यसअघि कम्बोडिया हिँडेका १३ जनालाई अध्यागमन कार्यालयले रोकेको थियो। तीमध्येको केहीको भ्रमण उद्देश्य स्पष्ट नभएको र केहीले आवश्यक पक्रिया पूरा नगरेको बताइएको छ। फिर्ता हुनेमा दिवस न्यौपाने, विनोद सिंह, हैदर अलि, सुरज कट्टेल, भारत तिमल्सिना, धर्मेन्द्र प्रसाद चौधरी, राजु महत क्षेत्री, महेन्द्र बम, निल कन्ठ पौडेल, कमल प्रसाद सिवाकोटी, धर्मराज सेढाइ, चन्दन साह र प्रेम प्रसाद अमगाईँ रहेको अध्यागमन कार्यालयले जनाएको छ।"
नागार्जुनमा पूरै परिवारले विष पिएर आत्महत्या गर्न खोज्नुको कारण आर्थिक तनाव,"काठमाडौं: काठमाडौंको नागार्जुन नगरपालिका६ रामकोट डाँडापौवास्थित एक परिवारले विष पिएर आत्महत्या गर्न खोज्नुको कारण खुलेको छ। घटनास्थलबाट प्रहरीले फेला पारेको सुसाइड नोटबाट आर्थिक तनावका कारण परिवारै आत्महत्या गर्ने स्थितिमा पुगेको खुलेको हो। यद्यपि अनुसन्धान जारी रहेकाले आर्थिक कारण मात्रै हो वा अन्य कारण पनि छन् अहिले नै भन्न सकिने अवस्था नरहेको प्रहरीले जनाएको छ। महानगरीय प्रहरी परिसर काठमाडौंमा प्रवक्ता एसपी दिनेशराज मैनालीले घटनास्थलमा 'सुसाइड नोट' भेटिएको बताए। घटनाको कारणभन्दा एउटा फाइनान्सियल कज छ। अर्को रोगको कुरा पनि आएको छ, उनले भने, स्थानीय प्रहरीले अनुसन्धान गरिरहेको छ। मुख्यतः फाइनान्सियल क्राइसिस देखिएको छ। रोगका सम्बन्धमा औषधि खाइरहेको देखिएको छ। लामो समयदेखि उपचार गरिरहेको देखिएको छ। प्रहरीले विस्तारै कारण पहिल्याउँदैछ। नागार्जुन नगरपालिकाका मेयर मोहनबहादुर बस्नेतले व्यवसायमा डुबेपछि सामूहिक मृत्युवरणको निर्णय लिएको जानकारी दिए। ऋणदान र व्यवसाय गर्दा सबै डुब्नुभएछ। त्यसपछि सामूहिक रुपमा बसेर अब हाम्रो कतै केही छैन। हामी बाच्नलाई केही बाँकी छैन भनेर सामूहिक विषादी खाने योजना रहेछ। अन्तिम बाटो मर्ने भनेर औषधि खानुभएछ, उनले भने। उनका अनुसार परिवारका घरमूली ३८ वर्षीय भीममान प्रधानका भतिजा सूर्वणमान प्रधानको मनमोहन मेमोरियल अस्पतालमा उपचारका क्रममा सोमबार राति नै मृत्यु भइसकेको छ। घरमूली भीममानसहित उनकी आमा इन्दिरामाया, ३५ वर्षीया मन्दिरा ११ वर्षीया सुप्रिया प्रधानको उपचार भइरहेको छ। डल्लुमा आफ्नै घर भए पनि उनीहरु डाँडापौवामा डा बुद्ध पुरीको घरमा भाडामा बस्दै आएका थिए। सोमबार राति ९ बजेतिर बेहोस फेला परेका उनीहरुलाई प्रहरीले उद्धार गरी मनमोहन अस्पताल पुर्याएको थियो। घटनास्थलमा विषादीको बोतल र सुसाइड नोट भेटिएको थियो। मेयरलाई अस्पतालको फोन नागार्जुनका मेयर बस्नेतले आफूलाई उपचार खर्च तिर्न मनमोहन अस्पतालबाट फोन आएको बताए। जहाँको बासिन्दा भए पनि नेपालको नागरिक हो। मैले अस्पताललाई जति पैसा लाग्छ म तिर्छु, उहाँहरुलाई बचाइदिनुस् भनेको छु। अस्पतालले पहिला उपचार गर्ने हो, पैसाको चिन्ता नगर्नुस् भनेको छु, उनले भने। अस्पतालबाट हालः एकीकृत समाजवादीका प्रमुख सचेतक रहेका सांसद जीवनबहादुर श्रेष्ठले फोन गरेको बस्नेतले बताए। पहिला पैसाको कुरा आयो। मैले पैसाको कुरा नगर्नुस्। उहाँहरुलाई बचाउनुस्। म जति पनि तिर्छु भनेको छु, उनले भने। आफू उपत्यका बाहिर रहेकाले अस्पताल जान नपाएको र साँझसम्म अस्पताल पुगेर कुरा गर्ने उनको भनाइ छ। काठमाडौं प्रहरी प्रमुख एसएसपी सुदीप गिरीले पनि घटनाको कारक आर्थिक तनाव रहेको प्रारम्भिक विवरणमा देखिएको बताए। विभिन्न कोणबाट अनुसन्धान भइरहेको छ। आर्थिकदेखि अन्य थुप्रै कारणहरु देखिएका छन्। हामी निष्कर्षमा पुगिसकेका छैनौं, उनले भने, समग्रमा आर्थिक विषयमा परिवार अफ्ठेरोमा परेको देखिन्छ।"
अन्नपूर्ण मिडिया नेटवर्कका महिला कर्मचारीलाई तालिम,"काठमाडौं: डान्सर तथा फिटनेस ट्रेनर कविता नेपालीले हरेक महिलाले आत्मरक्षाको तालिम लिनुपर्ने बताएकी छन्। अन्तर्राष्ट्रिय महिला दिवसको अवसरमा अन्नपूर्ण मिडिया नेटवर्कले महिला कर्मचारीका लागि आत्मरक्षा तथा स्वास्थ्यसम्बन्धी प्रदान गरेको तालिममा उनले यस्तो बताएकी हुन्। कार्यक्रममा ट्रेनर लाउरे सिंहले जुम्बा डान्स सिकाएकी थिइन्। महिला हिंसाविरुद्ध आवाज उठाउँदै आएको अन्नपूर्ण मिडियाका महिला कर्मचारीले महिला अधिकारका पक्षमा अग्रपंक्तिमा सूचना प्रवाह गर्ने प्रतिबद्धता जनाएका थिए। कार्यक्रममा अल्का अस्पतालका महिला रोग विशेषज्ञ रेश्मा बज्राचार्यले महिला स्वास्थको विषयमा जानकारी दिएकी थिइन्। उनले महिनावारी समयमा हुने समस्या, पाठेघरको सुरक्षा र हेरचाहको विषयमा जानकारी दिएकी थिइन्। सहभागीहरुले नृत्य, आत्मरक्षा र स्वास्थ चेतनाको विषयमा एकै थलोमा बुझ्न पाउँदा खुसी व्यक्त गरे। उनीहरुलाई विभिन्न खेल खेलाएर उपहारसमेत प्रदान गरिएको थियो।"
हत्या आरोपी कतार र बहराइनबाट पक्राउ,काठमाडौं: व्यक्ति हत्याका दुई आरोपीलाई प्रहरीको इन्टरपोल शाखामार्फत् कतार र बहराइनबाट पक्राउ गरी नेपाल ल्याइएको छ। कास्कीको लेखनाथमा मजदुरी गरी बस्ने सुनसरी धरानका २० वर्षीय रोजन राईको हत्यामा संलग्न रहेका अभियुक्त सोही जिल्लाका ४६ वर्षीय अशोक गुरुङ १५ वर्षपछि पक्राउ परेका हुन्। विसं २०६३ वैशाख २९ गते बेलुकी कुटपिटबाट सख्त घाइते भएका रोजन राईको उपचारका क्रममा जेठ २ गते मृत्यु भएको थियो। उक्त घटनामा संलग्न रहेका आरोपी गुरुङ घटनापश्चात् वैदेशिक रोजगारीको सिलसिलामा बहराइन गएका थिए। उनीविरुद्ध अन्तर्राष्ट्रियस्तरमा खोजतलास एवं पक्राउका लागि जिल्ला प्रहरी कार्यालय कास्कीको अनुरोध आएपछि प्रहरीको इन्टरपोल महासचिवालयबाट २०७८ मङ्सिर २७ मा रेड नोटिस जारी गरिएको थियो। उनलाई प्रहरी प्रधान कार्यालय इन्टरपोल शाखाबाट खटिएको प्रहरीले पक्राउ गरी आज नेपाल ल्याएको र थप अनुसन्धान तथा आवश्यक कानुनी कारबाहीका लागि जिल्ला प्रहरी कार्यालय कास्कीमा पठाइने जनाइएको छ। कतारमा पक्राउ इन्टरपोलबाट रेड कर्नर नोटिस जारी भएका फरार प्रतिवादी सिरहा विष्णुपुर गाउँपालिका५ लक्ष्मीपुर ठेगाना भएका ४१ वर्षीय विक्की मुस्कान भन्ने भोगेन्द्रप्रसाद यादवलाई घटनाको छ वर्षपछि कतारबाट पक्राउ गरी नेपाल ल्याइएको छ। श्रीमती आरती परियारलाई धारिलो हतियारले घाँटी रेटी हत्या गरेको घटनामा संलग्न रही फरार रहेका भोगेन्द्रलाई कतारमा पक्राउ गरी नेपाल ल्याइएको हो। ललितपुर लेलेमा २०७२ वैशाख १५ गते बिहान आरतीको हत्या गरिएको अवस्थामा शव फेला परेको थियो। घटनापश्चात् वैदेशिक रोजगारीको सिलसिलामा कतार गएका भोगेन्द्रविरुद्ध अन्तर्राष्ट्रियस्तरमा खोजतलास एवं पक्राउका लागि महानगरीय अपराध महाशाखाको अनुरोधमा २०७६ पुस १२ गते इन्टरपोल महासचिवालयबाट सुपुर्दगी तथा २०७७ साउन १९ मा रेड नोटिस जारी भएको थियो। यादवलाई थप अनुसन्धान तथा आवश्यक कानुनी कारबाहीका लागि महानगरीय अपराध महाशाखामा बुझाइएको इन्टरपोल शाखाले जानकारी दिएको छ।
पत्नीमाथि चक्कु प्रहार,दैलेखः मार्च ८ अर्थात् अन्तर्राष्ट्रिय महिला दिवसको पूर्वसन्ध्यामा दैलेखमा एक पुरुषले पत्नीमाथि चक्कु प्रहार गरेका छन्। नारायण नगरपालिका११ की २४ वर्षीया सावित्रा शाहीमाथि उनका पति २७ वर्षीय बखतबहादुर शाहीले चक्कु प्रहार गरेका हुन्। चक्कु प्रहारपछि सावित्रा सख्त घाइते भएकी छन्। घरमा बारम्बार कुटपिट र दुर्व्यवहार हुन थालेपछि गत पुस २९ गतेदेखि नौमूले गाउँपालिका८ चौराठास्थित माइतीघरमा बस्दै आएकी सावित्रालाई बखतले सोमबार साँझ माइतीघरमै पुगेर चक्कु प्रहार गरेको प्रहरीले जनाएको छ। सावित्रामाथि चक्कु प्रहार भएलगत्तै जोगाउन गएका उनका बुबा ४६ वर्षीय बमबहादुर चन्द र भाइ १४ वर्षीय सुरेश चन्दलाई पनि चक्कु प्रहार गरेर घाइते बनाएकामा घटनालगतै गाउँकै मेडिकलमा प्राथमिक उपचारपछि दैलेख अस्पतालमा पुर्याइएको छ। दिनहुँजस्तो कुटपिट गर्न थालेपछि गएको दुई महिनादेखि माइतीघरमा बस्दै आएकोमा माइतीमै पुगेर एक्कासी चक्कु प्रहार गरी घाइते बनाएको पीडित महिलाले बताइन्। सावित्रासहित उनका बुबा बमबहादुर र भाइ सुरेशको दैलेख अस्पतालमा उपचार भइरहेको डा जगत थापाले जानकारी दिए। पीडित पक्षले मंगलबार दिएको ज्यानमार्ने उद्योगसम्बन्धी जाहेरीका आधारमा आरोपित बखतबहादुर शाहीलाई प्रहरीले घरबाटै पक्राउ गरेको छ। बखतलाई प्रहरी हिरासतमा राखिएको र थप अनुसन्धान थालिएको जिल्ला प्रहरी कार्यालय दैलेखका सूचना अधिकारी प्रहरी निरीक्षक इन्द्रजीत सुनारले जानकारी दिए।
"मोरङ व्यापार संघले कृषि, पर्यटन तथा औद्योगिक प्रर्दशनी गर्ने","विराटनगर : मोरङ व्यापार संघले अन्तर्राष्ट्रिय कृषि, पर्यटन तथा औद्योगिक प्रर्दशनीको आयोजना गर्ने भएको छ। संघले विराटनगरमा बुधबार पत्रकार सम्मेलनको आयोजना गर्दै आगामी चैत १८ गतेदेखि २६ गतेसम्म प्रदर्शनी गर्न लागिएको जनाएको छ। कोरोना महामारीपछि पूर्वकै सबैभन्दा ठूलो प्रदर्शनीकारूपमा मोरङ व्यापार संघ ट्रेड एक्स्पो २०२२आयोजना गर्न लागिएको जानकारी संघले दिएको छ। संघका अध्यक्ष नवीन रिजालका अनुसार व्यापारिक स्वदेशी तथा विदेशी उत्पादनको प्रदर्शन एवं बिक्री तथा व्यापार र लगानीको सम्भावना बारे छलफल गर्ने थलोका रूपमा मेला आयोजना गर्न लागिएको हो। मेलाले उत्पादक तथा वितरकका लागि आफ्ना उत्पादन र सेवाहरुको प्रदर्शनी एवं बजार विस्तार र विविधिकरणमा महत्वपूर्ण भूमिका खेल्ने अपेक्षा गरिएको उनले बताए। रिजालका अनुसार मोरङसुनसरी आर्थिक करिडोरको प्रवद्र्धन, विकास र पुनः प्राप्तिका लागि मेलाले महत्वपूर्ण भूमिका खेल्ने छ। मेलामा घरेलु, साना, मझौला तथा ठूला उद्योगहरुका उत्पादनका अतिरिक्त मुलुकका सबै प्रदेशको महत्व झल्किने कला, संस्कृति, पर्यटन, शिक्षा, स्वास्थ्य, खनिज एवं कृषिजन्य उत्पादनसहित २ सय ७५ स्टल रहने उनले बताए। मेलाले नेपालसहित भारत, बंगलादेश, पाकिस्तानसमेतका मुलुकका उत्पादक र उपभोक्ताबीच सुमधुर सम्बन्ध स्थापित गराउने संघका पूर्वअध्यक्ष प्रकाश मुन्दडाले बताए। उनका अनुसार मेलामा राष्ट्रिय तथा अन्तर्राष्ट्रिय कलाकार ल्याएर सांस्कृतिक कार्यक्रममार्फत दर्शकलाई मनोरञ्जन प्रदान गर्ने तयारी छ। लण्डन ब्रिज, बुर्ज खलिफा, बुर्ज अल अरब र सेन्ट बेसिलसमेतका अन्तर्राष्ट्रिय ख्यातिप्राप्त सम्पदाका नमुनाहरु मेलाको मुख्य आकर्षण रहने उनले बताए। मुन्दडाका अनुसार नेपालको मेला इतिहासमै पहिलो पटक जीप लाइन, रिभर्स बन्जी, जीप साइक्लिङ लगायतका साहसिक खेलकुदको अनुभव पनि प्रदान गरिने छ। नेपाल र छिमेकी मुलुकहरुका ३ लाखभन्दा बढी दर्शकले मेलाको अवलोकन गर्ने अनुमान रहेको जानकारी उनले दिए।"
श्रमिक दिवसमा चार महिला सम्मानित,"उदयपुर : सामाजिक अभियान तथा श्रमसँग जोडिएका उदयपुरका चार जना महिला मंगलबार सम्मानित भएका छन्। ११२ औं अन्तर्राष्ट्रिय श्रमिक महिला दिवसको अवसरमा जिल्लास्थित विभिन्न निकायहरुले अलगअलग कार्यक्रमको आयोजना गरी सम्मान गरेका हुन्। सम्मानित हुनेहरुमा झण्डै ५ दशकदेखि महिला तथा सामाजिक अभियानमा कृयाशिल ओरेक नेपालका पूर्वअध्यक्ष रामवत्ति चौधरी, जिल्ला प्रहरी कार्यालयका जवान तथा सवारी चालक लिला तामाङ्ग, अटोचालक त्रय मालती राई, देविका सार्की र शर्मिला चौधरी रहेका छन्। उनीहरुलाई त्रियुगा नगरपालिकाका उपमेयर देविकुमारी चौधरी, गैसस महासंघका १ नम्बर प्रदेशका कोषाध्यष दुर्गानन्द चौधरी लगायतले दोसल्ला, प्रशंसापत्र र नगदले सम्मान गरिएको हो।सामाजिक अभियन्ता चौधरीलाई त्रियुगा नगरपालिका र महिला सशक्तिकरण स्रोत केन्द्रको सहयोग तथा ओरेक नेपालको समन्वयमा नगर स्तरीय युवा महिला संस्था र आकाश गंगा साहित्यिक संस्थाले सम्मान गरेको हो। त्यसैगरी अन्य तीन जना सवारी चालकलाई गैसस महासंघले सम्मान गरेको हो। सोही अवसरमा त्रियुगा नपामा आयोजित विद्यालयस्तरीय कविता वाचन कार्यक्रममा भावना थापा, उषाकुमारी कार्की र विना विश्वकर्मा क्रमश पहिलो, दोस्रो र तेस्रो भए। उनीहरुलाई नगदसहित प्रमाणपत्रले सम्मान गरिएको नगरपालिकाका सामाजिक शाखा प्रमुख विश्वजित राईले बताए। उनीहरुले महिलाका समस्या, चुनौती, अवसर र विगतका दिनको दिनचर्यालाई समेटेर आप्नै शैलिमा कविता प्रस्तुत गरेका थिए। कार्यक्रममा बोल्दै त्रियुगा नगरपालिकाका उपप्रमुख देवीकुमारी चौधरीले मुलुक अध्याँरो दिनबाट उज्यालोतर्फ धकेलिँदासमेत महिलामाथि शोषण, दमन, अत्याचार, बलात्कार, विभेद् नहटनु दुःखद भएको बताईन्। उनले भनिन्, समान कामको समान ज्याला नहुनु महिला माथि आर्थिक र समानतामाथिको शोषण हो, त्यसैले यो विभेद् रहेसम्म महिला अगाडी आउनै सक्दैन्।' प्रधानमन्त्री रोजगार कार्यक्रमले मात्र अहिलेसम्म समान कामको समान ज्याला निर्धारण गरेको छ बाँकी सबैमा असमान ज्याला छ,' उपप्रमुख चौधरीले भनिन्, यो विभेद्को अन्त्य गर्न हेरक क्षेत्रमा महिला नेतृत्वलाई प्रमुख पदमा लैजानु पर्छ।' कार्यक्रममा ओरेकका कार्यक्रम अधिकृत बाला कार्कीले महिलाका सवालमा विश्व र नेपालका कानुनमा भएका व्यवस्था, कार्यान्वय, सन्धिसम्झौता, नीतिगत व्यवस्थाका बारेमा कार्यपत्र प्रस्तुत गरेकी थिईन्। सामाजिक न्याय र लैंगिक समानता, दिगो बिकासकको सुनिश्चितता भन्ने नाराकासाथ जिल्लाका ८ वटै स्थानीय तह, वडामा सरकारी तथा गैरसरकारी संघसंस्थाले विभिन्न कार्यक्रमको आयोजना गरी दिवस मनाएका छन्।"
माछापुच्छ्रे गाउँपालिकामा ७ करोड लगानीमा जेष्ठ नागरिक सेवा केन्द्र,"माछापुच्छ्रे : कास्कीको माछापुच्छ्रे गाउँपालिका१ देउपुजेमा ७ करोड ५३ लाख ७५ हजार लगानीमा जेष्ठ नागरिक सेवा केन्द्र संचालनमा आउने भएको छ। आमास्मृति प्रतिष्ठानको पहलमा सेवा केन्द्र बन्न लागेको हो। ६५ वर्षभन्दा माथिका नागरिक स्वस्थ, शान्त वातावरणमा बस्ने व्यवस्था मिलाउने गरी अन्तर्राष्ट्रिय स्तरको जेष्ठ नागरिक सेवा केन्द्र निर्माण हुन लागेको प्रतिस्ठानका संस्थापक अध्यक्ष वसन्त दवाडीले बताए। माछापुच्र्छे गाउँपालिकाका अध्यक्ष कर्ण गुरुङ र उनका दाजु दुर्गाबहादुर, बरबहादुर, खेमप्रसाद गुरुङ र दिदी शुकमाया गुरुङ तथा परिवारले आफ्ना आमा बुवा नाना गुरुङ र मोहन गुरुङको सम्झनामा उपलब्ध गराएको ४ रोपनी जमिनमा सुविधा सम्पन्न जेष्ठ नागरिक सेवा केन्द्र स्थापना गर्न लागिएको हो। सेवा केन्द्र निर्माणकालागि इमान फाउण्डेशन जर्मनीबाट ५ करोड सहयोग रहने छ। यसैगरी माछापुच्छ्रे गाउँपालिकासहित विभिन्न क्षेत्रबाट २ करोड ५३ लाख ७५ हजार संकलन गरी कुल अनुमानित ७ करोड ५३ लाख ७५ हजार लगानीमा जेष्ठ नागरिक सेवा केन्द्र निर्माण हुने केन्द्रका अध्यक्ष हरिशचन्द्र लम्सालले बताए। सेवा केन्द्र स्थापनाकालागि आवश्यक रकम संघ, प्रदेश र स्थानीय निकायसंग पनि अनुरोध गरिने बताइएको छ। महिला र पुरुषकालागि छुट्टाछुट्टै ब्लक बन्ने भवन दुई तले हुने छ। सेवा केन्द्र अन्तर्राष्ट्रिय स्तरको रहने केन्द्रले जनाएको छ। केन्द्रमा स्विमिङपुल, रेष्टुरेण्ट पनि रहने दवाडीले बताए। यसै कगरी केन्द्रमा एकल, डबल, र ट्रिपल शेयर कोठाहरु रहने छ। हाउस किपिङ्ग, सुरक्षा व्यवस्था, भान्छा, बगैचा, पार्क पनि रहने बताइएको छ। स्वास्थ्य सेवा, औषधी, नर्सीङ सेवा पनि केन्द्रमा रहने अध्यक्ष लम्सालले बताए। एम्बुलेन्स सेवा, जेष्ठनागरिक परार्मश सेवा, पुस्ताकालय, अडियो भिजुयल कग, मनोरञ्जनकालागि मल्टीमिडिया कक्ष, योगा कक्षा पनि सञ्चालन रहने बताइएको छ। जेष्ठ नागरिक सेवा केन्द्र माछापुच्छ्रे गाउँपालिकाका जेष्ठनागरिक महिला तथा पुरुषका साथै देशभरका यसको सुविधा प्राथमिकताका आधारमा नि:शुल्क वा स:शुल्क प्राप्त गर्न सक्ने पनि प्रतिष्ठानका अध्यक्ष लम्सालले बताए। गरीव, विपन्न र असहाय वृद्धवृद्धाका लागि लक्षित गरिएको सेवा केन्द्रलाई लामो समयसम्म निरन्तर सञ्चालन गर्न केही प्रतिशत शुल्क तिरेर पनि वृद्धवृद्धा राख्न सकिने व्यवस्था गरिएको छ। छोराछोरी भएका सम्पन्न परिवारका सदस्यले मासिक २५ हजार रुपैयाँ तिरेर बस्न पाउने व्यवस्था गरिने बताइएको छ। सेवा केन्द्र ३ वर्ष भित्रमै सञ्चालनमा आउने गरी निर्माणका काम गरिने बताइएको छ। सुरुमा २०२० जनालाई र पाँच वर्ष भित्र ५० जना महिला र ५० जना पुरुष गरी सय जना बस्ने गरी छुट्टा छुट्टै बंगला बनाइने पनि अध्यक्ष लम्सालले बताए। २०७२ सालमा स्थापना भएर विभिन्न सामाजिक सेवा गर्दै आएको आमास्मृति प्रतिष्ठानले सञ्चालन गर्दै आएको जेष्ठ नागरिक दीवा सेवा केन्द्र सञ्चालन पछि पनि निरन्तर सञ्चालन रहने प्रतिष्ठानका सचिव गुणाकर दवाडीले बताए। गण्डकी प्रदेशका पूर्व मुख्यमन्त्री पृथ्वीसुब्बा गुरुङले एक कार्यक्रमका बीच जेष्ठ नागरिक सेवा केन्द्रको शिलान्यास गरेका हुन्।"
"पार्किङले कुरूप बन्दै विराटनगर, ट्राफिक व्यवस्थापनमा प्रदेशको चासो","विराटनगर : सवारीसाधनको जथाभावी पार्किङले ट्राफिक व्यवस्थापन अस्तव्यस्त भएसँगै प्रदेश १ को राजधानी विराटनगर महानगरपालिका कुरूप बन्दै गएको छ। बढ्दो सवारी चापसँगै अव्यवस्थित पार्किङका कारण विराटनगर अस्तव्यस्त बनिरहेको हो। बजारभित्रको मेन रोड, रंगेली रोड, बाटा रोड, ट्राफिक चोक, महेन्द्र चोक लगायत दर्जनौं स्थानका सडकलाई सवारीसाधन पार्किङ गर्ने थलो बनाइएको छ। कोसी लोकमार्गअन्तर्गतको ६ लेन सडकको एउटा लेनमा पार्किङ गरिएका सवारीसाधनको ताँती देख्न सकिन्छ। विराटनगरमा व्यवस्थित पार्किङस्थलको अभाव छ। बजार क्षेत्र, सार्वजनिकस्थल, निजी अस्पतालअगाडिका सडक तथा मुख्य सडकको दुवैतर्फ पार्किङस्थलका रूपमा प्रयोग हुँदै आएका छन्। २ लेन सडकमा एउटा लेन पार्किङका लागि प्रयोग गरिँदा सवारी आवागमन प्रभावित हुने गरेको छ। अव्यवस्थित पार्किङले सवारी जाम बढाएको छ। दुर्घटनाको जोखिम उत्तिकै छ। महानगरपालिकाले पसलहरु हटाएर फुटपाथ खाली गरेको भएपनि सडक र पेटी भने सवारी पार्किङमा प्रयोग हुने गरेको मोरङ ट्राफिक प्रमुख प्रहरी निरीक्षक चन्द्रबहादुर खड्काले बताए। उनका अनुसार ट्राफिक र नेपाल प्रहरीसहित महानगर कार्यालय तथा नगर प्रहरी ट्राफिक व्यवस्थापनमा सक्रिय छन्। संयुक्त रूपमा काम भइरहे पनि ट्राफिक व्यवस्थापनलाई भने चुस्त बनाउन गाह्रो परिरहेको खड्काले बताए। सडक र निषेधित क्षेत्रमा निर्वाधरूपले पार्किङ गर्ने चलन बढ्दो छ, उनले भने, अस्पताल र मुख्य बजार क्षेत्रका सडक पार्किङ गरिएका सवारीसाधनले भरिने गरेका छन्। महानगरभित्र छाडिने छाडा चौपाया र बढ्दो सिटी सफारीको संख्याले पनि ट्राफिक व्यवस्थापनमा चुनाती थपेको प्रनि खड्काको भनाइ छ। उनका अनुसार साइकल, सिटी सफारी, अटो टेम्पो, मोटरसाइकल, अन्य निजी तथा सरकारी सवारीसाधन र ढुवानीका साधन सडकमै पार्किङ गर्ने गरिएको छ। कतिपयस्थानमा पार्किङलाई निषेध गरेर ट्राफिक व्यवस्थापनको प्रयास भइरहेको उनले बताए। भने, निषेधित क्षेत्रमा पार्किङ गरिएका सवारीलाई कारबाही गर्दै सचेत गराएर छाड्ने गरिएको छ। पार्किङका कारण सडकमा सवारी आवागमन तथा फुटपाथमा पैदल यात्रीलाई आवतजावतमा समस्या भइरहेको छ। सडकलाई व्यवस्थित बनाउनेतर्फ सबैको ध्यान जान जरुरी रहेको खड्काले बताए। ट्राफिक कार्यालय साँघुरो र जीर्ण भएकाले नियम उल्लंघन गरेका सवारीसाधनलाई कारबाहीका लागि ल्याउँदा राख्ने ठाउँको अभाव भइरहेको उनको भनाइ छ। ठाउँको अभावले कारबाहीका लागि ल्याइएका सवारी राख्न गाह्रो छ। अर्कातिर चोरी हुने समस्या पनि छ, खड्काले भने, सडकलाई पार्किङ स्थल बनाइँदा ट्राफिक व्यवस्थापन भद्रगोल बन्यो। यो विराटनगरको ठूलो समस्या हो। विराटनगरमा पार्किङस्थलको अभाव छ। जथाभावी पार्किङले सिंगो शहरलाई कुरुप बनाउँदै लगिरहेको छ, खड्काले भने, अव्यवस्थित पार्किङले दुर्घटनाको जोखिम पनि बढायो। सडकलाई व्यवस्थित र सुरक्षित बनाउने खालका कार्यक्रम सञ्चालन गरिए ट्राफिक व्यवस्थापनमा सहजता हुने थियो। जिल्ला प्रशासन कार्यालय मोरङले विराटनगरभित्रको भद्रगोल ट्राफिक व्यवस्थापनको समस्या सुल्झाउन नयाँ विकल्पको खोजी गर्नलाई पटकपटक सरोकारवालासँग छलफल चलाइसकेको छ। प्रमुख जिल्ला अधिकारी काशीराज दाहालको सक्रियतामा छलफल चलाइएको हो। उनले ट्राफिक व्यवस्थापन विराटनगरको जल्दोबल्दो समस्याका रूपमा रहेको बताए। विराटनगरमा सवारीसाधनलाई पार्किङ स्थलको अभाव छ, प्रजिअ दाहालले भने, बढ्दो सवारी चापले झन् समस्या थपिँदै गएको छ। विराटनगर ट्रक व्यवसायी संघका अध्यक्ष लक्ष्मीप्रसाद प्रसाईंले सवारी पार्किङलाई व्यवस्थित बनाउनका लागि संघले जग्गा उपलब्ध गराउने बताए। प्रसाईंले पार्किङलाई व्यवस्थित बनाइँदा सडकमा सवारी आवागमन सहज बन्ने र दुर्घटनाको जोखिम पनि कम हुने उल्लेख गरे। सवारी पार्किङका लागि संघले जग्गा उपलब्ध गराउँछ, उनले भने, त्यही जग्गालाई व्यवस्थित बनाएर पार्किङस्थल बनाउनुपर्छ। विराटनगरमा ट्राफिक व्यवस्थापनका लागि चाँसो दिँदै प्रदेश सरकारले काम सुरु गर्न लागेको छ। प्रदेश १ का यातायात व्यवस्था तथा सञ्चार मन्त्री उपेन्द्र घिमिरेले ट्राफिक व्यवस्थापनमा प्रदेश सरकार गम्भीर बनेको बताए। प्रशासन कार्यालयमा सोमबार आयोजित महानगरको ट्राफिक व्यवस्थापन सम्बन्धी छलफल कार्यक्रममा घिमिरेले सबै सरोकारवाला पक्षसँग समन्वय गरेर अघि बढ्ने योजनामा सरकार रहेको जानकारी दिए। यातायात क्षेत्र प्रदेश सरकार मातहत रहेकाले त्यहाँबाट उत्पन्न समस्याको समाधान पनि प्रदेशले नै खोज्ने उनले स्पष्ट पारेका छन्। सुदूरपश्चिम प्रदेशबाट विराटनगर आएका प्रदेश सांसदले पनि ट्राफिक व्यवस्थापनको अवस्था भद्रगोल रहेको भनेर टिप्पणी गरेको मन्त्री मन्त्री घिमिरेको भनाइ छ। उनले ट्राफिक व्यवस्थापनको कामलाई प्रदेश सरकारले इमान्दारिताका साथ तत्काल अघि बढाउने जानकारी दिए। उनका अनुसार सेवा लिन आउनेलाई सेवा प्रदायकले सावारीसाधन पार्किङको व्यवस्थापन गरिदिन नसकेको पाइएको छ। निजी अस्पताल, विभिन्न सार्वजनिक स्थल र सडकमा समेत जथाभावी सवारीसाधन पार्किङ गर्दा ट्राफिक व्यवस्थापनको काम भद्रगोल बनेर गएको मन्त्री घिमिरेको भनाइ छ। उनले पार्किङ र सडक बत्तीको व्यवस्थापन सरकारले गर्ने बताए। साथै सवारीसाधनलाई क्षमताभन्दा बढी वजन बोक्न प्रतिबन्ध लगाउने तयारीमा सरकार रहेको उनको भनाइ छ। बजारमा बढ्दो सिटी सफारी र अटोको चापलाई मध्यनजर गरेर व्यवस्थापनको काम थाल्ने तयारी सरकारले गरिरहेको मन्त्री घिमिरेले बताए। मन्त्रिपरिषद् वा मन्त्रीस्तरीय निर्णय गरेर भए पनि सफारी दर्ताका लागि प्रक्रिया अघि बढाइने छ। चालकलाई सवारीचालक अनुमति पत्र (लाइसेन्स) दिलाउने विषयमा पनि छलफल अघि बढाउँछौं, मन्त्री घिमिरेले भने, ट्राफिक व्यवस्थापनको दीर्घकालीन समाधान खोज्न सरकार गम्भीर भएर लागेको छ। यसमा सबैले साथ दिनुपर्छ।"
११२ औं अन्तराष्ट्रिय महिला दिवसका अवसरमा हिमालपारि गुञ्जियो महिला आवाज,"जोमसोम : ११२ औं अन्तराष्ट्रिय महिला दिवसका अवसरमा मंगलबार हिमालपारी मुस्ताङमा महिला आवाज गुञ्जिएको छ। पुरुष जस्तै समान पहुँच र अधिकार नेपाली महिलाहरुले पनि पाउनुपर्ने भन्दै मुस्ताङका महिलाहरुले विशाल र्याली निकालेका हुन्। उनीहरुले महिला उत्च्थानका लागि सामाजिक न्याय र लैङ्गिक समानताः दिगो विकासको सुनिश्चितालेखिएको ब्यानर र प्ले कार्डसहित अन्तराष्ट्रिय महिला दिवस भब्यताका साथ मनाएका हुन्। मुस्ताङको घरपझोङ गाउँपालिका तथा ठिनी महिला समुहको सयुक्त आयोजना र सामाजिक विकास कार्यालय मुस्ताङको आर्थिक सहयोगमा मुस्ताङका महिलाहरुले र्यालीसहित विभिन्न कार्यक्रम गरी नारी दिवस मनाएका हुन्। दिवसका अवसरमा आयोजित महिला र्यालीमा विभिन्न आमा समुहमा आवद्ध महिलाहरुले थकाली र गुरुङ संस्कृति झल्किने भेषभुषा पहिरिएका थिए। मुस्ताङको घरपझोङ३ पुथाङ एयरपोर्टबाट निस्किएको महिलाहरुको विशाल र्यालीले जोमसोम हुँदै ३ किलोमिटर दुरी पार गरी घरपझोङ५ ठिनीमा पुगेर विभिन्न कार्यक्रम आयोजना गरेको ठिनी आमा समूहकी अध्यक्ष मंगली थकालीले जानकारी दिईन्। उनका अनुसार महिला र्यालीमा ५ वटै वडाका आमा समूह, विभिन्न सरकारी तथा गैरसकारी निकाय, सुरक्षा निकाय र पत्रकार लगायतको उपस्थिती रहेको आमा समूहकी अध्यक्ष थकालीले उल्लेख गरिन्। मुस्ताङको घरपझोङमा आयोजित नारी दिवस कार्यक्रमको सविधान सभा सदस्य श्रीमाया थकालीले उद्घाटन गरिन्। सो अवसरमा संविधान सभा सदस्य थकालीले २१औं सताब्दीका सम्पूर्ण उत्पीडित महिलाहरुले न्यायका लागि संर्घष गर्नुपर्ने बताईन्। हिजोको महिला दासप्रथा र सतीप्रथा उन्मुलन हुँदै राज्यमा विभिन्न संर्घषको प्रतिफल अहिलेको परिवर्तन सम्भव भएको सविधान सभा सदस्य थकालीको भनाई थियो। घरपझोङ गाउँपालिकाका अध्यक्ष आशबहादुर थकालीले नपाली महिलाहरु हक अधिकारका साथै दिगो विकास स्वाभलम्बन बन्नुपर्ने जोड दिए। यस्तै,गाउँपालिका उपाध्यक्ष शर्मिला गुरुङले महिला र पुरुषबीचको समानताले मात्र महिला शसक्तिकरणमा योगदान पुग्ने बताईन्। अझै पनि समाजमा महिलाले विभिन्न समस्या झेल्नु पर्ने बाध्यता रहेको उल्लेख गर्दै उपाध्यक्ष गुरुङले यसको अन्त्यका लागि सामाजिक चेतना अपरिहार्य भएको बताईन्। घरपझोङ गापा र ठिनी महिला समुहद्धारा आयोजित नारी दिवस कार्यक्रममा घरभफोङ गाउँपालिका र पाईला नेपालले अलगअलग ज्येष्ठ नागरिक महिलालाई सम्मान गरेको छ।घरपझोङ गापाले घरपझोङ५ ठिनीकी ८६ वर्षीय केमसा थकाली र घरपझोङ५ ढुम्बाकी ८५ वर्षिय कोन्च्यो गुरुङलाई दोसल्ला र सम्मानपत्रले सम्मान गरेको हो। गाउँपालिकाले बर्सेनि नारी दिवसको अवसरमा ५ वटै वडामा ज्येष्ठ महिला नागरिक सम्मान कार्यक्रम गर्दैआईरहेको छ। यस्तै पाईला नेपालले ९१ वर्षीय सुमन लालचनलाई दोसल्ला र प्रमाणपत्रले सम्मान गर्यो। कार्यक्रममा जिससका तर्फबाट सामाजिक कुरिती, जातीय भेदभाव, बालविवाह र दाईजो प्रथा, जिल्ला प्रशासन कार्यालयबाट महिला सम्बन्धी हालसम्म गरेको कानुनी व्यवस्था ,लैङ्गिक हिंसा निवारणका उपाय र जिल्ला प्रहरी कार्यालयकातर्फबाट मानव बेचबिखन ओसारपोसार लगायतका बिषयमा प्रस्तुतीकरण गरिएको थियो। अन्तराष्ट्रिय नारी दिवसकै अवसरमा घरपझोङ र ठिनी आमा समूहरुले महिला हकअधिकार सम्बन्धी बतृत्वकला कार्यक्रम कार्यक्रम राखेको थियो। कार्यक्रममा सहभागी विभिन्न वडाका महिला आमा समूहका टोलीले महिला उत्थान र महिला हकअधिकारका विषयमा सचेतनामुलक सांस्कृतिक नृत्य र गीत प्रस्तुत गरिएको थियो।"
जलवायु न्यायका लागि अभिनेत्री मनिषा कोइराला कालापत्थरमा,काठमाडौं : सर्वोच्च अदालतकी न्यायाधीश सपना प्रधान मल्ल र अभिनेत्री मनिषा कोइराला सर्वोच्च शिखर सगरमाथाको फेद कालापत्थर पुगेका छन्। ११२औं अन्तर्राष्ट्रिय महिला दिवस मनाउन उनीहरुसहित समाजका प्रतिष्ठित क्षेत्रका ४० जना महिला कलापत्थर पुगेका हुन्। जलवायु परिवर्तनले सबैभन्दा धेरै महिलालाई असर गरेको भन्दै यसमा बहस तथा समाधान खोज्न विभिन्न क्षेत्रका अग्रणी महिलाहरु कलापत्थरमा भेला भएका हुन्। साथसाथै अभियानले बहसपछि कलापत्थर घोषणापत्र सार्वजनिक गर्ने जनाएको छ। मनिषाले सामाजिक सञ्जाल फेसबुकमा अन्तर्राष्ट्रिय महिला दिवस मनाउन अद्भुत महिला र पुरुषहरुका साथ कलापत्थरमा शानदार दिन भनेर लेखेकी छन्। उनले असमानता अन्त्य गर्न र जलवायु परिवर्तनको असरको न्यायका लागि महिला एकताबद्ध हुन आह्वानसमेत गरेकी छन्। सामाजिक न्याय र लैंगिक समानता : दिगो विकासको सुनिश्चितता भन्ने राष्ट्रिय नाराका नेपालमा आज ११२औं अन्तर्राष्ट्रिय नारी दिवस विभिन्न कार्यक्रम गरी मनाइँदैछ।
सामुदायिक विद्यालयका विद्यार्थीलाई झोला वितरण,"ढल्केवर(धनुषा) : धनुषाको मिथिला नगरपालिका७ केमलीपुरस्थित राष्ट्रिय आधारभूत विद्यालयमा अध्ययनरत विद्यार्थीहरुलाई झोला वितरण गरिएको छ। मिथिला वाइल्ड लाईफ ट्रष्ट धनुषा र लिली फाउण्डेसन काठमाडौंको सहयोग तथा सामुदायिक वन उपभोक्ता महासंघ नेपालको समन्वयमा विद्यार्थीहरुलाई झोला वितरण गरिएको हो। पठनपाठनमा टेवा पुग्ने उद्देश्यले झोला वितरण गरिएको मिथिला वाइल्ड लाईफ ट्रष्ट धनुषाका अध्यक्ष देवनारायण मण्डलले जानकारी दिए। गरिब, दलित तथा जेहेन्दार विद्यार्थीहरुलाई हातमै किताब बोकेर विद्यालय आउनुपर्ने बाध्यता थियो। त्यो बाध्यता यस विद्यालयका विद्यार्थीहरुलाई टरेको छ। अब यी बालबालिकाको पठनपाठन सहज हुने विश्वास छ, झोला वितरण गर्दै अध्यक्ष मण्डलले भने। विद्यालयमा अध्ययनरत ३ सय ८४ बालबालिकालाई झोला वितरण गरिएको सामुदायिक वन उपभोक्ता महासंघ नेपाल मधेस प्रदेशका अध्यक्ष सोमप्रसाद शर्माले जानकारी दिए। हातमा कपिकिताब बोकेर आएका विद्यार्थीहरु झोलामा राखेर घर फर्किएपछि आफूलाई खुशीको अनुभूती भएको उनले उल्लेख गरे। झोला पाएपछि विद्यार्थीहरु पठनपाठन तर्फ थप आकर्षित हुने विद्यालयका प्रधानाध्यापक निलप्रसाद वास्तोलाको विश्वास छ। झोला वितरण गर्ने कार्यमा सहयोग तथा समन्वय गर्ने संघसंस्थाप्रति उनले आभार प्रकट गरे। झोला वितरण गर्ने क्रममा विद्यालय व्यवस्थापन समितिका अध्यक्ष नन्द सिलवाल, लिली फाउण्डेसनकी लिली कटुवाल, मिथिला उद्योग वाणिज्य संघका अध्यक्ष तेजनारायण साहसहितको उपस्थिती रहेको थियो।"
ट्याक्टर पल्टिएर एक जनाको मृत्यु,"तेह्रथुम : म्याङलुङ नगरपालिका१ केउरेनी, डाँडाखर्कमा सोमबार ट्याक्टर दुर्घटना हुँदा ट्याक्टरमा सवार एक युवकको मृत्यु भएको छ । मृत्यु हुनेमा सोही ठाउँका २२ वर्षीय किशोरकुमार विश्वकर्मा रहेका छन् । राती ८ बजे ट्याक्टर दुर्घटना हुँदा सहचालक महेशकुमार विश्वकर्माको दाहिने खुट्टा भाँचिएको र उपचारका लागी विपि कोइराला स्वास्थ्य विज्ञान प्रतिष्ठान धरान पठाइएको छ । म्याङलुङ बजारबाट घर फर्कने क्रममा प्रदेश १०२००३ त १२१२ नम्बरको ट्याक्टर दुर्घटना भएको थियो । चालकले मादकपदार्थ सेवन गरेका कारण दुर्घटना भएको जिल्ला प्रहरी कार्यालय तेह्रथुमका प्रहरी निरीक्षक कोमल ठाकुरले जानकारी दिए । ट्याक्टर दुर्घटनास्थलबाट करिब ६० मिटर तल खसेर क्षतविक्षत अवस्थामा रहेको समेत प्रहरीले जनाएको छ । ट्याक्टर चालक सुवास विश्वाकर्मालाई प्रहरीले पक्राउ गरेको छ ।"
बोक्सीको आरोपमा चरम यातना भोगेकी मरनी देवी बनिन् साहसी महिला,"ढल्केवर(धनुषा) : बोक्सीको आरोपमा चरम यातना भोगेकी महोत्तरीको मटिहानी नगरपालिका९ सिमरदहीकी मरनी देवी साहसी महिलाकोरुपमा सम्मानित भएकी छिन्। सोमबार ११२ औं अन्तराष्ट्रिय महिला दिवसको अवसरमा मटिहानी नगरपालिकाले उनलाई सम्मान गरेको हो। मटिहानी नगरपालिकाका नगरप्रमुख हरिप्रसाद मण्डलले मरनीलाई साहसी महिलाकोरुपमा दोसल्ला अढोएर ५० हजार नगदसहित सम्मान गरेका हुन्। सम्मान गर्दै नगर प्रमुख मण्डलले मरनीको साहसको प्रशंसा गरे। मरनीलाई ३० साउन २०५८ सालमा बोक्सीको आरोप लगाउँदै मलमूत्र खुवाई कटपिट गरी गम्भीर घाइते बनाइएको थियो। प्रहरीको उद्धारबाट बाँचेकी उनी त्यसपछि बोक्सी आरोपविरुद्ध जनचेतना फैलाउँदै हिँडेकी छन्। अन्धविश्वास तथा रुढिवादी परम्पराविरुद्ध लड्न समाजमा जागरुकता पैदा गर्ने अभियानमा सक्रिय भएर लागेकी हुन्। मटिहानी नगरपालिकाकी उपप्रमुख शिवोदेवी साहको अध्यक्षतामा आयोजित सम्मान कार्यक्रममा प्रमुख प्रशासकीय अधिकृत राजेश कुमार शर्मा, ओरेक नेपालका लीला दयाली, कार्यपालिका सदस्य, महिला वडासदस्यहरु, महिला स्वंयमसेविका तथा नगरपालिकाका कर्मचारीहरुको उपस्थिती रहेको थियो।"
"त्रिवि राजनीतिले थला पर्दै, उपकुलपतिसहित पदाधिकारीको राजीनामा माग","काठमाडौं : त्रिभुवन विश्वविद्यालय राजनीतिले थला परेको छ। प्राज्ञीक थलोमा दलनिकट विद्यार्थी संगठनले राजनीतिक आवरणमा लामो समयदेखि तालाबन्दी गर्दा विश्वविद्यालय थला परेको हो। विगत दुई महिनादेखि त्रिवी उपकुलपति कार्यालयमा ताला झुण्डीएको छ। जसकारण नीतिगत निर्णयमा कठिनाई देखिएको छ। प्राध्यापक संगठनहरुले वर्तमान पदाधिकारीलाई मार्ग प्रशस्त गर्न आग्रह गरेको हो। एकीकृत प्राध्यापक संगठन नेपाल, नेपाल राष्ट्रिय प्राध्यापक संगठन र प्रजातन्त्रवादी प्राध्यापक संघ नेपालले जारी गरेको विज्ञप्तीमा भनिएको छ, विश्वविद्यालय इतिहासकै अति जटिल मोडमा छ र राजनीतिकरणलाई अझ तीव्र पारी सीमित राजनीतिक विचारधारा र अमूक पार्टी बाहेकको काम नहुने संस्थाका रूपमा त्रिवि पुगेको छ। जेष्ठता र प्राज्ञिक विशिष्टताका आधारमा नियुक्ति र चयन हुनुपर्ने कुरालाई लत्याएर आफूखुसी नियम बनाई आफ्ना भनिएका मानिसलाई मात्र सेवा र सुविधा तथा नियुक्ति दिने तथा पारदर्शी छनोट र मनोनयनलाई लत्याउने विद्यार्थी शिक्षक र कर्मचारीसमेतका जायज मागलाईसमेत उपेक्षा गरी आफू समर्थित विद्यार्थी र प्राध्यापकलाई प्रतिकारमा सामेल गराउने जस्ता कार्य गरी त्रिवीलाई द्वन्द्धको थलो बनाउन उद्दत हुने कार्य वर्तमान पदाधिकारीबाट भएको छ। वक्तव्यमा भनिएको छ,करार तथा आंशिक शिक्षकका समस्याको समाधान के हो र कसरी तीनका समस्या समाधान गर्न सकिएला भनी वार्ता नगर्ने कुराले उहाँहरूलाइ आक्रोसित बनाउने काम हुनुले पनि संस्थाको व्यवस्थापकीय नतत्वको अकर्मण्यता पुष्टि हन्छ। यस्तो अवस्थामा विश्वविधालय रहिँरहे यसले ल्याउने भावी परिणाम भयावह हुनेमा हामी अतिचिन्तित छौं। यस्तो स्थितिमा हामी वर्तमान पदाधिकारीलाइ उपयुक्त मार्गप्रशस्तका लागि आग्रह गर्छौ। त्रिविका वर्तमान पदाधिकारी नियुक्त भएपछि राजनीतिक पूर्वाग्रहका आधारमा कार्य गर्ने, विश्वविद्यालयलाई कनै एक राजनीतिक मान्यताका आधारमा चलेर सरोकारवालाका मत र विचारलाई उपेक्षा गर्ने, आफूखुसी नियम बनाएर नियुक्ति लगायतका प्रक्रियामा समेत प्राज्ञिक मूल्यको अवहेलना गर्ने, आफैले नियुक्त गरेका प्राध्यापकको अवमुल्यन गरी उनीहरूलाई अयोग्य भन्नसम्म पछि नपर्ने जस्ता अतिअप्राज्ञिक, अमर्यादित र उपकुलपतिको स्तरबाट भन्नै नहुने अभिव्यक्ति दिने जस्ता कार्यले ध्यानाकर्षण भएको जनाएको छ। विज्ञप्तीमा भनिएको छ, आफू निश्चित राजनीतिक पार्टी र गुटस्वार्थमा लिप्त हुने तर अरूलाई लाञ्छना लगाई आफू पानीमाथिको ओभानो हुने प्रवृत्ति बौद्धिक क्षेत्रमा अति अशोभनीय हुने हुँदा त्यस्ता कार्य गरेर त्रिभुवन विश्वविद्यालयको वातावरण नधुमिल्याउन र स्वच्छ शैक्षिक र प्राज्ञिक वातावरण निर्माण गर्नका लागि हामी वर्तमान पदाधिकारीलाई हार्दिक आग्रह गर्दछौं। वर्तमान पदाधिकारीको नियुक्तिपछि प्राज्ञिक उन्नयनका कुनै नयाँ काम नगरेको संयुक्त प्राध्यापक संगठनको आरोप छ। शैक्षिक क्यालेन्डर लागु गर्ने काम गर्न नसक्नु, पाठ्यक्रमलाई वर्तमानको आवश्यकताका आधारमा समयसापेक्ष रूपमा परिमार्जन र परिवर्तन गर्न नसक्न, शिक्षकको पेसागत विकासका लागि तालिम र अभिमुखीकरणका काम ठप्प जस्तै हुन, प्राध्यापक र कर्मचारीसँग गरिएका सहमति कार्यान्वयन गर्नुको सट्टा उल्टै त्यसमा उदासीन हुनु, त्रिवि सभाले गरेका निर्णयको कार्यान्वयन नगर्न र तालाबन्दीका कारण ठप्प भएको विश्वविद्यालयलाई सुचारु गर्ने दिशामा कुनै पहल नगरी पुराना कामलाई नै हाम्रा काम भन्दै वक्तवयबाजी गर्नु जस्ता कुरा अहिलेका त्रिविका ज्वलन्त विषय हुन्। यी र यस्ता गतिविधिका कारण अहिलेका पदाधिकारी त्रिविको विकासमा भन्दा अरू कसैको सेवामा लागेको कुरा सहज अनुमान गर्न सकिन्छ।विज्ञप्तीमा उल्लेख छ।"
भारतीय महिला नेपालको बाटो हुँदै कोलम्बो जान खोज्दा,काठमाडौं : त्रिभुवन अन्तर्राष्ट्रिय विमानस्थल हुँदै श्रीलंका जान लागेकी एक भारतीय महिलालाई अध्यागमनले फर्काएको छ। उनी आइतबार श्रीलंकाको कोलम्बो जाँदै थिइन्। त्रिभुवन अन्तर्राष्ट्रिय विमानस्थल अध्यागनका अधिकारीहरुसँग ती भारतीय महिलाले कोलम्बो जानुपर्ने आफ्नो यात्रा पुष्टि गर्न सकिनन्। नेपालस्थित भारतीय दूतावासले जारी गरेको एनओसी लेटरसमेत नभएपछि अध्यागमनका अधिकारीहरुले उनलाई फर्काएको हो। अध्यागमन अधिकारीहरुले भारतीय महिला गीता देवीलाई नेपालको बाटो भएर किन कोलम्बो जान लाग्नु भएको प्रश्न गरेका थिए। तर उनले अध्यागमनका अधिकारीहरु समक्ष जवाफ दिन सकिनन्। त्यसपछि अध्यागमनका अधिकारीहरुले उनको यात्रा शंकास्पद भएको भन्दै प्रस्थान अनुमति नदिई फिर्ता गरेका हुन्। उनी भारतबाट कहिले र कसरी नेपाल प्रवेश गरिन् भन्ने समेत खुल्न सकेन।
धनुषामा अहिलेसम्मकै ठूलो मात्रामा अवैध सालको काठ बरामद,"ढल्केवर(धनुषा) : धनुषामा लुकाई छिपाई राखिएको ठूलो मात्राको अवैध सालको काठ बरामद भएको छ। सोमबार डिभिजन वन कार्यालय धनुषाले धनुषाधाम नगरपालिका६ मालटोलस्थित खेतबारीमा लुकाइछिपाई राखिएको १८५ थान सालको गोलिया बरामद गरेको हो। जिल्लामै पहिलो पटक यतिको परिमाणमा अवैध काठ बरामद भएको डिभिजन वन कार्यालय धनुषाका डिभिजनल प्रमुख सुनिलकुमार कर्णले जानकारी दिए। उनले १८१ थान गोलिया र चार थान चिरान गरी १८५ थान बरामद भएको काठ २५५०९ क्यूफिट रहेको बताए। यति ठूलो मात्रामा अवैध सालको काठ बरामद भएको यो जिल्लाकै पहिलो घटना हो, प्रमुख कर्णले भने यसअघि बढीमा २० थानसम्म अवैध काठहरु बरामद भएको तथ्याङ्क छ। वन कर्मचारी, जनपद प्रहरी, सशस्त्र प्रहरी र स्थानीय सामुदायिक वन उपभोक्ता समितिका पदाधिकारीको सहयोगमा काठ बरामद गर्न सफल भएको उनले उल्लेख गरे। उनका अनुसार बरामद गरिएको काठ मिथिला नगरपालिका४ पुष्पवलपुरस्थित सव डिभिजन वन कार्यालयमा राखिएको छ। वनबाट काठ कटान गर्नेहरुको पहिचान गर्न कर्मचारी खटाइएको उनको भनाइ छ। पहिचान खुलेपछि संलग्नहरुलाई कानुनी कारबाहीको दायरामा ल्याउने प्रमुख कर्णले बताए।"
"महोत्तरीमा सुमो र मोटरसाइकल ठोक्कियो, बालकसहित दुईजनाको मृत्यु",ढल्केवर(धनुषा) : महोत्तरीमा सुमो र मोटरसाइकल एकआपसमा ठोक्किँदा दुईजनाको मृत्यु भएको छ। दुर्घटनामा परेर मोटरसाइकलमा सवार गौशाला नगरपालिका२ निगौलका २२ वर्षीय संजित मण्डल र सम्सी गाउँपालिका१ पर्साका १२ वर्षीय धिरज मण्डलको मृत्यु भएको ईलाका प्रहरी कार्यालय गौशालाका प्रहरी निरीक्षक विष्णुप्रदिप बस्यालले जानकारी दिए। सोमबार बेलुका गौशालासम्सी सडकखण्ड अन्तर्गत औरही नगरपालिका४ स्थित सुमो जीप र मोटरसाइकल एकआपसमा ठोक्किँदा दुर्घटना भएको हो। गौशालाबाट जलेश्वरतर्फ जाँदै गरेको प्र२०२००१च ८४१नम्बरको सुमो गोल्ड जीप र विपरीत दिशाबाट आउँदै गरेको अन टेस्ट मोटरसाइकल ठोक्किएर दुर्घटना दुवै जना गम्भीर घाइते भएका थिए। दुवैजनालाई उपचारका लागि जलेश्वरस्थित जिल्ला अस्पताल लगिएकोमा चिकित्सकले मृत घोषणा गरेको जिल्ला प्रहरी कार्यालय महोत्तरीले जनाएको छ। मृतक दुवैजनाको शव पोस्टमार्टमका लागि जलेश्वर अस्पतालमा राखिएको र घटनाबारे थप अनुसन्धान भइरहेको प्रहरी निरीक्षक बस्यालले बताए। दुर्घटनामा संलग्न सवारी र जीपचालक प्रहरी नियन्त्रणमा रहेको ईलाका प्रहरी कार्यालय गौशालाले जनाएको छ।
"ती नारी, जसको श्रम नगरी छाक टर्दैन","काठमाडौं : आज अन्तर्राष्ट्रिय महिला दिवस। महिला अधिकार र सशक्तीकरणको आवाज बुलन्द गर्ने दिन। देशभर कतै महिला अधिकारका आवाज गुन्जिरहेका छन् त कतै महिलाहरु रोजीरोटीका लागि गुजारा टार्न श्रम गर्नमै व्यस्त छन्। केही श्रमिक महिला त महिला दिवसबारे पूर्णरुपमा अनविज्ञ देखिन्छन्। नेतृत्वमा महिला सहभागिताका कुरा उठेपनि सामाजिक, राजनीतिक र आर्थिक भूमिकामा उनीहरु धेरै पछाडि छन्। हालः महिला अधिकार, महिला सशक्तीकरण र लैंगिक समानता आदि सबालहरू अन्तर्राष्ट्रिय महिला दिवसका मुख्य मुद्दा हुने गरेका छन्। महिलाबारे बनेका सरकारी नीतिनियम र कानुनबारे आम नागरिकलाई सुसूचित बनाउने सम्बद्ध निकाय गम्भीर नहुँदा ठूलो संख्यामा महिलाहरु पछाडि परिरहेको अधिकारकर्मीहरु बताउँछन्।"
युक्रेनबाट ५३३ नेपालीको उद्धार,"काठमाडौं : परराष्ट्रमन्त्री नारायण खड्काले युक्रेनबाट ५ सय ३३ जना नेपाली सुरक्षित रूपमा युक्रेन नजिकैका छिमेकी देशमा पुगेको बताएका छन्। मन्त्रालयमा सोमबार आयोजित पत्रकारसम्मेलनमा बोल्दै उनले भारतको उद्धार टोलीको सहयोगमा नेपालीलाई युक्रेनबाट बाहिर निकालिएको बताए। यसको समन्वय जर्मनीको बर्लिनमा रहेको नेपाली दूतावासले गरेको थियो। उद्धार गरिएकाहरू धेरै पोल्यान्ड पुगेका छन्। ४ सय २७ जना पोल्यान्ड र बाँकी अन्य देशमा सुरक्षित पुगेको सरकारसँग तथ्यांक छ। भारत सरकारलाई हामीले उद्धारका लागि पत्रमार्फत अनुरोध गरेका थियौं, परराष्ट्रमन्त्री खड्काले भने, भारतकै सहयोगमा उद्धार गर्न सकियो। यसका लागि भारत सरकारलाई धन्यवाद छ।"
गाडीले ठक्कर दिदाँ वृद्धको मृत्यु,विराटनगर : कोसी लोकमार्गअन्तर्गत विराटनगर महानगरपालिका४ मा पिकअप गाडीले ठक्कर दिदाँ मंगलबार बिहान एक जना वृद्ध पुरुषको मृत्यु भएको छ । मोरङ ट्राफिक प्रमुख प्रहरी निरीक्षक चन्द्रबहादुर खड्काका अनुसार दक्षिणबाट उत्तरतर्फ जाँदै गरेको फलफूल लोड गरिएको प्रदेश १०२००२ च ५०५७ नम्बरको पिकअप गाडीको ठक्करबाट विराटनगर महानगरपालिका३ का ७५ वर्षिय ईश्वरीप्रसाद पोखरेलको मृत्यु भएको हो। सडकमा हिँडिरहेका बेला बिहान ५ः३० बजेतिर गाडीले ठक्कर दिएपछि गम्भीर घाइते भएका पोखरेललाई उपचारका लागि कञ्चनबारीस्थित आर्या अस्पताल लगिएको थियो । उपचारकै क्रममा उनको बिहान ७ बजेतिर मृत्यु भएको प्रहरीले जनाएको छ। प्रहरीका अनुसार सडकमा मर्निङ वाकगरिरहेका बेला तीव्र गतिमा रहेको पिकअपले पोखरेललाई ठक्कर दिएको हो। दुर्घटनापछि पिकअपलाई नियन्त्रणमा लिएर प्रहरीले घटनाको अनुसन्धान सुरु गरेको छ। फरार रहेका पिकअप चालकको खोजी तीव्र पारिएको जानकारी प्रहरीले दिएको छ।
संरक्षणक्षेत्रमा हराए ईजरायली नागरिक किन्ड्रोन,"जोमसोम : नेपाल भ्रमणमा रहेका ईजरायली नागरिक ४९ वर्षिय योङ किन्ड्रोन संरक्षणक्षेत्रबाटै हराई रहेको अन्नपूर्ण संरक्षणक्षेत्र आयोजना ,ईलाका संरक्षण कार्यालय एक्याप जोमसोमले जनाएको छ। उनी पछिल्लो पटक मनाङको सोती खोलामा देखिएका थिए। त्यसपछि उनी सम्पर्क विहिन भएको एक्याप जोमसोमका कार्यालय प्रमुख ऋषि बरालले जानकारी दिए। संरक्षण क्षेत्रमा हराईरहेका ईजरायली नागरिक किन्ड्रोन काठमाडौंस्थित स्ट्रेड तथा एम्सिटिसन ट्राभल एजेन्सी ठमेलमार्फत सेप्टेम्बर ११ तारिखदेखि अक्टुबर १५ तारिखसम्मको परमिट लिएर मनास्लु संरक्षण क्षेत्र र अन्नपूर्ण संरक्षणक्षेत्रको विभिन्न स्थानको भ्रमण निस्किएको एक्याप जोमसोमले जनाएको छ। उनका अनुसार हराई रहेका किन्ड्रोनले राष्ट्रिय प्रकृति संरक्षण कोष, अन्नपूर्ण संरक्षणक्षेत्र आयोजना मार्फत ३४ दिनको परमिट लिएका थिए। हराई रहेका ईजरायली नागरिक किन्ड्रोनको परमिटमा मनास्लु सरक्षणक्षेत्रको फिलिङबाट ईन्ट्री भई मिङटाङ,छेकेम्पार हुँदै अन्नपूर्ण संरक्षणक्षेत्रको लार्केपास हुँदै मनाङको धारापानीमा निस्किएका थिए। उनी मनास्लु संरक्षणमा एक महिनासम्म रहेको र त्यहाँ करिब एक महिना बिताएर मनाङको धारापानी आईपुगेको उनको परिवार श्रोतले रिपोटिङ गरेको एक्याप जोमसोमले बताएको छ। हराएका ईजरायली नागरिक किन्ड्रोन मनाङको धारापानीबाट फर्किने क्रममा हराएको जनाईएको छ। एक्याप जोमसोमले हराएका भनीएका ईजरायली नागरिक किन्ड्रोनको आवश्यक खोज तलास गरी सम्पर्कमा ल्याईदिन उनको परिवार श्रोतले एनटिएनसी, दुताबास र विभिन्न निकायमा खबर गरिरहेको एक्याप जोमसोमका कार्यालय प्रमुख बरालले जानकारी दिए।उनका अनुसार हराएका भनिएका ईजरायली नागरिक किन्ड्रोनका परिवार सदस्य अरिक किन्ड्रोनले उनको खोजी गरी एनटिएनसी र मनास्लु संरक्षणक्षेत्रमा सम्पर्क गराईदिनसमेत सम्बन्धीत निकायलाई ईमेलमार्फत जानकारी गराएका छन्। हराएका भनिएका ईजरायली नागरिक किन्ड्रोनले मनास्लुक्षेत्रको परमिट लिएका थिए भने अन्नपूर्ण सरक्षणक्षेत्रको परमिट नलिएको जनाईएको छ। एक्याप जोमसोमका अनुसार मनाङको चामेमा पर्यटक ईन्ट्री नभएकाले मनाङको धारापानीबाट मनास्लुतर्फ हिडेको एक्याप जोमसोमले जनाएको छ। संरक्षणक्षेत्र भित्र कतिपय विदेशी पर्यटकले विना पथप्रर्दशक एक्लै हिड्ने परिपाटीले विदेशी नागरिक हराउने समस्या आउने गरेको एक्याप जोमसोमका कार्यालय प्रमुख ऋषि बराले बताए।"
अर्धनग्न अवस्थामा भेटियो महिलाको शव,भक्तपुर : चागुँनारायण नगरपालिकाको बागरेमा अर्धनग्न अवस्थामा महिलाको शव फेला परेको छ। परालले छोपेको अवस्थमा शव फेला परेको भक्तपुर प्रहरीले जनाएको छ। महिलाको घाँटी र अन्य भागमा गम्भीर चोट लागेको छ। हत्या भएको हुन सक्ने प्रहरीको प्रारम्भिक अनुसन्धानले देखाएको छ। प्रहरीका अनुसार पोष्टमार्टमका लागि शव दुवाकोटस्थित केएमसी अस्पतालमा लगिएको छ। शवको सनाखत हुन नसकेको प्रहरीले बताएको छ। स्थानीयले गएराती प्रहरीलाई खबर गरेका थिए। प्रहरीले थप अनुसन्धान सुरु गरेको छ।
लैंगिक समानता र महिला सशक्तिकरण सरकारको अभियानः प्रधानमन्त्री देउवा,"काठमाडौं : प्रधानमन्त्री शेरबहादुर देउवा राज्यका सबै निकायमा महिलाको सहभागितालाई समानुपातिक सुनिश्चितता गरेको बताएका छन्। ११२औं अन्तर्राष्ट्रिय महिला दिवसको अवसरमा आयोजित कार्यक्रममा प्रधानमन्त्री देउवाले राज्यले समतामूलक समाज निर्माणको परिकल्पना गरेको भन्दै सबै तहमा महिलाको समानुपातिक सुनिश्चितता गरेको बताएका हुन् । उनले भने, महिला शशक्तिकरण सबैको साझा सहकार्यको विषय हो। महिलाको लैंगिक, सामाजिक, राजनीतिक अधिकार सुनिश्चित गर्न प्रतिबद्ध हुन आवश्यक छ। विकासको मुलधारमा महिलाको सहभागिता हुनुपर्छ। उनले लैंगिक समानता र महिला सशक्तिकरण सरकारको अभियान रहेको बताए।"
तातोपानी कुण्डमा दैनिक तीन सयभन्दा बढी बिरामी उपचारमा,"काठमाडौं : प्राकृतिक चिकित्सालयकोरुपमा चर्चित म्याग्दीको बेनी नगरपालिका४ स्थित तातोपानी कुण्डमा दैनिक ३००भन्दा बढी बिरामीले डुबेर उपचार गराइरहेका छन्। विश्वभर महामारीको रुपमा फैलिएको कोभिड१९ सङ्क्रमणको जोखिम कम भएपछि तातोपानी कुण्डमा डुबेर उपचार गराउन आउने बिरामीको सङ्ख्या बढ्दै जान थालेको हो। कोरोनाको महामारीका कारण यसअघि बन्द गरिएको कुण्ड सङ्क्रमण घट्दै गएपछि यही फागुन महिनाको पहिलो सातादेखि सर्वसाधारण तथा बिरामीका लागि पुनः खुला गरिएको थियो। कोरोना सङ्क्रमणको जोखिम कम हुँदै र जाडो पनि घट्दै गएपछि बिरामी तातोपानीमा आइरहेका तातोपानी कुण्ड व्यवस्थापन समितिका अध्यक्ष वीरेन्द्रमान शाक्यले जानकारी दिए। उनका अनुसार अहिले कुण्डमा दैनिक २०० महिला र १००पुरुष ले नियमित स्नान गरिरहेका छन्। कोरोना सङ्क्रमणको जोखिम कायमै रहेको हुँदा स्वास्थ्य सुरक्षाका मापदण्ड पूर्ण रुपमा पालना गर्नेगरी कुण्डमा नुहाउनका लागि बिरामीलाई अनुमति दिइएको अध्यक्ष अध्यक्ष शाक्यको भनाइ छ। तातोपानी कुण्डमा नुहाउने बिरामीको सङ्ख्या अत्यधिक बढेपछि महिला र पुरुषको छुट्टाछुट्टै नुहाउने समय तालिका बनाइएको छ। हरेक दिन बिहान ६ देखि बेलुका ४ः३० बजेसम्म दुईदुई घण्टाका दरले महिला र पुरुषले नुहाउने समय तालिका लागू गरिएको छ। मुख्य कुण्डभन्दा बाहिरका दुई वटा पोखरीमा भने साँझ ५ देखि ९ बजेसम्म पनि नुहाउने व्यवस्था गरिएको जनाइएको छ। अहिले पुरुषको तुलनामा महिला धेरै भएपछि उनीहरुलाई पनि दुई चरणमा नुहाउने गरी समय तालिका बनाइएको अध्यक्ष शाक्यले बताउनुभयो।अहिले तातोपानी कुण्डमा विदेशी नागरिकसहित म्याग्दी, बागलुङ, पर्वत, कास्की र गुल्मी जिल्लाबाट आएका बिरामीले दैनिकजसो स्नान गरिरहेका छन् । कुण्डमा आउने अधिकांश बिरामी एक हप्तासम्म तातोपानीमै बसेर नुहाउने गर्दछन्। कुण्डभित्र मुख्य पोखरीमा नुहाउनका लागि प्रतिव्यक्ति रु ३५० टिकटको व्यवस्था गरिएको छ भने कुण्ड बाहिरको पोखरीमा नुहाउन प्रतिव्यक्ति रु १०० को टिकट लिनुपर्छ। एकपटक टिकट लिएपछि कुण्डभित्र सात दिन र बाहिरको पोखरीमा दुई घण्टा स्नान गर्न पाइन्छ। जमिनमुनिबाट ४८ डिग्री सेन्टिग्रेटको तापक्रममा वीरेनूनको स्वादसहित निस्कने तातोपानीको कुण्डमा डुबुल्की मारेपछि ग्यास्ट्रिक, बाथरोग, गानोगोला, युरिकएसिड, हार्डजोर्नी दुख्ने, हड्डीको दुखाइ, सड्किएको, मर्किएको, बज्रिएकोसहित चिसोबाट उत्पन्न सबैखाले रोग निको हुने जनविश्वास रहिआएको छ। कुण्डका मुख्य पोखरीसहित बाहिरका दुईवटा पोखरी, तीनवटा बाथटप र धारामा नुहाउन पाइन्छ।"
फोहोर व्यवस्थापनमा अलमल,"अछाम : साँफेबगर अछामको मुख्य व्यापारिक केन्द्र हो। राष्ट्रकै नमुना नगर बनाउने परिकल्पनाका साथ सुन्दर र समृद्ध साँफेबगर बनाऔं नारा तय गरिएको छ। साँफेबगर नगरपालिकामा जनप्रतिनिधि आइसकेपछि परिकल्पना गरिएको नारा हो यो। साँफेबगर नगरपालिकाको वडा नम्बर २ र ४ मा बजार क्षेत्र छ। अहिले साँफेबगर फोहोरका कारण कुरुप हुँदैछ। बीच बजारमा राखिएका निमार्ण सामग्रीहरू र जथाभावी गाडी पार्किङले झनै अव्यवस्थित देखिन थालेको छ। असरल्ल फालिएका प्लास्टिक र मदिराका बोतलहरूले साँफेबगरको सौन्दर्यतामा नै ह्रास आउन थालेको छ। जनप्रतिनिधि आइसकेपछि फोहोर व्यवस्थापन लामो समयदेखि बहस र छलफलको विषय बन्दै आएको छ। तर, पाँच वर्ष पूरा हुँदासमेत यो अझै किनारा लाग्न सकेको छैन। साँफेबगर बजारबाट अहिले दैनिक १७५ टन फोहोर निष्कासन हुन्छ। जीआईजेडले बजारमा गरेको नमुना फोहोर संकलन सर्वेक्षणको तथ्यांक १७ सय ५० किलो फोहोर दैनिक निष्कासन हुन्छ। बजार क्षेत्रमा करिब ८ सय घरधुरी छन्। त्यहाँका ५ हजार जनसंख्या र करिब २ हजार आगन्तुक गरी ७ हजारको हाराहारीमा मानिसहरू दैनिक फोहोर निष्कासनमा सरिक हुने गरेको पाइएको छ। कुल घरधुरीमध्ये औसत ८० प्रतिशतले व्यापार व्यवसाय गर्छन्। उनीहरूबाटै आधा किलोदेखि ३० किलोसम्म दैनिक फोहोरजन्य पदार्थको निस्काशन हुने तथ्यांकले देखाएको छ। निस्कासित फोहोरमध्ये करिब ७० प्रतिशत अर्थात १ टन फोहोर अजैबिक (नस्ट नहुने) रहेको अनुमान छ। अजैबिक फोहोरमध्ये ५० प्रतिशत कार्टुन, कागज, प्याकेजिङ, ३० प्रतिशत सिसा, १० प्रतिशत प्लास्टिक र बाँकी १० प्रतिशत अन्य फोहोर रहेको प्रतिवेदनमा उल्लेख छ। निष्कासित फोहोरमा ३० प्रतिशत अर्थात् ०७५ टन जैबिक फोहोर रहेको छ। अजैबिकमध्ये २० प्रतिशत बाल्ने, ३० प्रतिशत खोलामा फाल्ने र बाँकी ५० प्रतिशत नगरपालिकाले उठाउने गरेको छ। संकलित फोहोर छिपेखोलाको किनारमा पुर्ने र जलाउने काम भइरहेको छ। साँफेबगरबासीले अहिले फोहोर फाल्ने विकल्पको रुपमा छिपेखोला, प्रभाली खोला र बूढीगंगा नदीलाई बनाएका छन्। नगरपालिकाले पनि संकलन गरेको फोहोर छिपेखोलामै पुर्ने र जलाउने गरेको छ। साँफेबगर नगरपालिकाकाको नवौं कार्यपालिकाको बैठकले फोहोरमैला व्यवस्थापन ऐन २०७८ निर्माण गरेको छ। उक्त ऐनले पालिकाले तोकेको भन्दा अन्य ठाउँमा जथाभाबी फोहोर गरेमा र ऐनविपरीत कार्य गर्नेलाई एक हजारदेखि ५० हजारसम्म जरिवानाको व्यवस्था गरेको छ। नगरपालिकाकाले अहिले फोहोर फाल्ने ठाउँ डम्पिङ साइट घुघुरकोटमा निर्माण गर्दैछ। डम्पिङसाइट निमार्णपछि केही हदसम्म फोहोर व्यवस्थापनमा सहज हुने नगरप्रमुख कुलबहादुर कुँवरले बताए। उनले भने, नगरपालिका एक्लैले मात्रै फोहोर व्यवस्थापन गर्न सक्दैन यसका लागि स्थानीयले सहयोग गर्नुपर्छ, हामीले धेरैपटक बजारका व्यापारीहरूसँग छलफल गरेका छौं, निर्माण गरिएको ऐनलाई कडाइका साथ लागु गरिनेछ। फोहोर वर्गीकरण गर्न सके मात्र पनि फोहोर व्यवस्थापनमा सहज हुने साँफेबगर३ का वडाध्यक्ष कृष्णबहादुर बुढाले बताए। जैबिक (नस्ट हुने) अजैबिक (नस्ट नहुने) फोहोर र हानिकारक फोहोर अलगअलग गर्न सके मात्र पनि फोहोर व्यवस्थापनमा देखिएका असहजता कम हुने बुढाले बताए। उनले भने, बजारका प्रत्येक पसलमा फोहोर फाल्ने भाँडो राखिदिएका थियौं, त्यो सब चोरी भइसक्यो, सबै पक्ष जिम्मेवार नबन्दा समस्या भएको छ। फोेहर व्यवस्थापन अहिले सहरी क्षेत्रका हरेक स्थानीय तहको टाउको दुखाइको बिषय बनेको छ। सरसफाइ गर्नेलाई छैन पारिश्रमिक कला आउजी विगत २० वर्षदेखि साँफेबजार सरसफाइ गर्दै आइरहेकी छन्। दैनिक बिहान बजार सफा गर्ने कलालाई प्रत्येक पसलबाट व्यापारीले चाहेअनुसारको पैसा दिन्छन्। उनले प्रत्येक पसलबाट ५० देखि एक सय रुपैयाँ माग्ने गर्छिन्। कलालाई नगरपालिका र वडाले पारिश्रमिकको व्यवस्था गर्न सकेको छैन। श्रीमान् र छोराको मृत्युपछि ५ जना परिवारको पालनपोषण गर्ने जिम्मेवारी कलाको काँधमा छ। उनलाई सरसफाइबाट संकलन भएको पैसाले घरपरिवार चलाउन मुस्किल छ। उनले भनिन्, पसल धैरै छन् तर सबैले पैसा दिँदैनन्, पैसा माँग्न जाँदा गाली पनि गर्छन्, बजार सफा राख्ने मेरो कामलाई नगर र वडाले कहिल्यै वास्ता गरेन। साँफेबगरलाई सरसफाई राख्न योगदान गर्ने कला आउजी र रनी आउजीलाई नगरपालिकाले सम्मान गर्ने भएको छ। कलालाई २५ हजार र रनी आउजीलाई १५ हजार नगद सहित सम्मान गर्ने भएको नगर प्रमुखले बताए।"
रामकोटमा बेहोस भेटिएका चार जनाको मनमोहन अस्पतालमा उपचार हुँदै,"काठमाडौं : काठमाडौंको रामकोटमा बेहोस अवस्थामा फेला परेका चार जनाको उपचार भइरहेको छ। सोमबार राति ९३० बजे नागार्जुन नगरपालिका६ रामकोट डाँडापौवामा भाडामा बसेका एकै परिवारका बेहोस भेटिएका पाँचमध्ये चार जनाको मनमोहन अस्पताल स्वयम्भूमा उपचार भइरहेको छ। महानगरीय प्रहरी परिसर काठमाडौँका प्रवक्ता प्रहरी उपरीक्षक दिनेशराज मैनालीका अनुसार ३३ वर्षीय सुवर्णमान प्रधानको उपचारका क्रममा मनमोहन अस्पताल स्वयम्भूमा गएराति १०३० बजे मृत्यु भएको हो। यस्तै ६२ वर्षीया इन्दिरामाया प्रधान, ३८ वर्षीय भीममान प्रधान, ३५ वर्षीया मन्दिरा प्रधान र ११ वर्षीया सुप्रिया प्रधान बोल्न नसक्ने अवस्थामा फेला परेका थिए। प्रहरीले उनीहरुले विषादी औषधि सेवन गरेको प्रारम्भिक अनुसन्धानमा फेला पारेको छ । घटनाका बारेमा थप अनुसन्धान भइरहेको प्रहरीले जनाएको छ। उनीहरुले विष पिउनुअघि लेखेको सुसाइट नोट पनि भेटिएको अनुसन्धानमा संलग्न प्रहरी अधिकृतको भनाई छ । काठमाडौंको रामकोटमा एकै परिवारका ५ जना बेहोस भेटिए, एकको मृत्यु"
बालविवाहले रोक्यो पढाइ,"रामेछाप : दोरम्बा शैलुङ गाउँपालिका१ डडुवाकी स्वस्तिका थामीले कक्षा ५ मा नै पढाइ छाडिन्। विवाह लगत्तै पढाइ छाड्नु पर्ने बाध्यता भयो। थामी समुदायका अधिकांश छोरीहरूको कम उमेरमा नै विवाह हुन्छ। यसले उनीहरूको पढाइ बीचमा नै छाड्नुपर्ने बाध्यता छ। छोरीलाई चाँडै विवाह गरेर अर्काको घर पठाइदिने परम्पराले गर्दा बीचमै पढाइ छुट्ने गरेको डडुवाका ५१ वर्षीय रिमे थामी बताउँछन्। विवाह गरेपछि घरमा गएर काम गर्नुपर्ने र पढ्ने वातावरण नमिल्ने हुँदा बालिकाले पढ्ने इच्छा हुँदाहुँदै पनि पढ्न पाउँदैनन्। आर्थिक अवस्था कमजोर भएको र पुरानै संस्कारले जरा गाडेका कारण थामी समुदायमा वालविवाह कायम रहेको थामी बताउँछन्। थामी समुदायको आर्थिक अवस्था यति बिग्न कमजोर भएका कारणले बाल विवाह पनि बढ्दो अवस्थामा रहेको उनले बताए। दुई वर्ष अगाडि १६ वर्षको उमेरमा विवाह भएपछि आफूले रहरले नभएर बाध्यताले पढाइ छाडेको स्वस्तिका थामीले बताइन्। विवाह गरेपछि स्कुल जाँदा साथीहरूले गिज्याउने र लाज लाग्ने हुनाले स्कुल जान छाडेको उनको भनाइ छ। थामी समुदायमा उच्च शिक्षासम्म अध्ययन गरेका डेक थामी पढ्ने रहर हुँदाहँुदै पनि आर्थिक अभावमा माथिल्लो कक्षासम्म पढ्न नसकेको बताउँछन्। के गर्नु हजुर रहर भएर मात्र नहुने रैछ, आर्थिक रूपमा थलिएपछि पढ्न सकिएन, डेक गुनासो गर्छन्। थामी समुदायमा अन्य समुदायको प्रभाव नपर्नु र आफ्नै रुढीवादी संस्कार कायम रहेकै कारण बालविवाह कायम रहेको उनको भनाइ छ। केही समय अघिसम्म छोरीलाई स्कुल पनि नपठाउने रामेछापका थामीहरू अहिले प्राथमिक तहमा भने सबै छोरीहरूलाई विद्यालयसम्म पठाउन थालेका डडुवाका स्थानीय बुद्धिजीवी ताराबहादुर मोक्तान बताउँछन्। तर, गाउँबाट विद्यालयसम्म पुग्ने अधिकांश थामी बालिकाले ७ कक्षाभन्दा माथि पढ्ने गरेका छैनन्। अन्धविश्वास र गरिबीका कारण थामीहरूले छोरीहरूलाई पढाइबाट बञ्चित गरेको मोक्तानको भनाइ छ। रामेछापको दोरम्बा गाउँपालिकाको डडुवा र खाँडादेवी गाउँपालिकाको खाँडादेवी गरी दुईवटा वडामा मात्र बसोबास रहेको थामी समुदाय अरू जातिको तुलनामा निकै पछाडि परेको समुदाय हो। यो समुदायमा अहिले पनि रुढीवादी परम्परा, अन्धविश्वास र गरिबी व्याप्त छ। वर्षमा आफ्नो जग्गाबाट उत्पादन भएको अन्नले ३ महिनामात्र खान पुग्ने डडुवाका ३ सय परिवार थामी बालबालिकाहरूलाई कलिलै उमेरदेखि छिमेकी गाउँ तथा विभिन्न सहरहरूमा कामका लागि पठाइने गरेको पूर्णबहादुर थामी बताउँछन्। आफ्नै उमेर समूहको छिमेकीका बालबालिकाले कमाएर ल्याउन थालेपछि गाउँका अन्य अभिभावकले पनि पढ्दै गरेका छोराछोरीलाई विद्यालयबाट छुटाएर काममा पठाउने गरेको उनी बताउँछन्। रामेछापको डडुवामा करिब ३ सय र खाँडादेवीमा ५५ परिवार थामीहरूको बसोबास छ। डडुवाको ३ सय परिवार थामी बस्तीको बीचमा ४ वटा प्राथमिक विद्यलायहरू छन्। लगभग साढे पाँच सयको हाराहारीमा धामीका बालबालिका अध्ययनरत छन्। प्राथमिक तहसम्मको पढाइ गाउँमै पढाउने थामी समुदायले उक्त तह पार गरेपछि छोरीको विवाह गरिदिने तथा छोरालाई काममा पठाउने गरेको स्थानीय जितबहादुर थामी बताउँछन्। डडुवाका १६ वर्षका अष्ट थामीले ६ कक्षा पास गरेर पढाइ छाडेको बताए। कामका लागि गाउँ छाडेर हिँड्नु पर्ने भएपछि आफू पढाइ छाड्न बाध्य भएको उनी बताउँछन्। थामी समुदायबाट विद्यालय गएका बालबालिकामध्ये १० प्रतिशत बालबालिका मात्र एसएलसी उत्तीर्ण नगर्ने गरेका दोरम्बा शैलुङ गाउँपालिकाका शिक्षा शाखा प्रमुख धनध्वज लामाले बताए।"
