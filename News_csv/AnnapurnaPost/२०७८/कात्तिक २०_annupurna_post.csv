शीर्षक,विवरण
महोत्तरीमा लागुऔषधसहित दुई पक्राउ,"महोत्तरीः सोनमा गाउँपालिका३ का १८ वर्षीय अञ्जित यादव र २४ वर्षीय सिकिन्द्र यादव लागुऔषधसहित पक्राउ परेका छन् । महोत्तरी प्रहरीका प्रवक्ता डिएसपी प्रकाश विष्टका अनुसार शुक्रबार राति भारतबाट लागुऔषध बोकेर आईरहेको अवस्थामा समातिएका हुन् । प्रहरीले उनीहरुको साथबाट आगुऔषध एकिझप्लौन सिरप दुई बोतल, स्पास्मो प्रोक्स ट्याब्लेट १८ थान र नौ थान नाइट्रोजन ट्याब्लेट बरामद गरेको छ ।"
पूर्वतिर गुञ्जिएन देउसीभैली,"झापा : तिहार भन्ने बित्तिकै झिलिमिली बत्ती र देउसीभैलीको सम्झना सबैलाई हुन्छ । तर यसपाली चाडलाई उल्लास थप्ने देउसीभैलीहरु भने बत्ती बालेरै खोज्नु पर्ने अवस्था भयो । कोरोनाको कारणले पहाड र मधेस सबैतिर देउसी र भैली खेल्न आउने टोली दुर्लभजस्तै भएको छ । पौराणिक कथा अनुसार बलिराजाले घर घर पुगेर देउसीभैली खेल्न उर्दी गरेपछि तिहारमा यसको चलन सुरु भएको हो । लक्ष्मीपूजा गरेपछि महिलाहरु भैली खेल्न र गोबर्धन पूजा गरेपछि पुरुषहरु देउसी खेल्न हिँड्ने प्रचलन छ । संस्कृति र परम्परा कुनै पनि समुदायको पहिचान हो । नेपालीको साझा संस्कृतिको रुपमा विकास भएको दसैं, तिहार र छठ जस्ता चाडपर्वको महत्व घट्न दिन नहुने साहित्य चौतारी झापाका अध्यक्ष देवीभक्त श्रेष्ठ बताए । उनले यसपाली देउसीभैलीको स्वर गाउँ सहरमा कम गुञ्जिएकोमा चिन्ता व्यक्त गरे। कोरोनानै देउसीभैलीको सङ्ख्या कम हुनुको मुख्य कारण भएतापनि नयाँ पुस्तामा बढिरहेको इन्टरनेट लत पनि यसको अर्को कारण भएको मानिन्छ । इन्टरनेटको सहज पहुँचका कारण बालबालिकाहरु मनोरञ्जनका लागि मोबाइलमा भर्चुअल गेम र सामाजिक सञ्जालमा नै मस्त देखिन्छन् । झापामा साहित्य चौतारीको पहलमा हरेक वर्ष झापाली स्रष्टाहरुले दक्षिणारहित देउसीभैली खेल्दै आएका छन् । यसपटक स्वास्थ्य मापदण्ड पालना गरी चौतारीले विर्तामोडमा सामूहिक रुपमा देउसी कार्यक्रम गरेको थियो । संस्कृतिको संरक्षण, मनोरञ्जन र सार्वजनिक संस्थाको कोषवृद्धिका लागि देउसीभैली खेल्ने पुरानै चलन हो । यसपटक सांस्कृतिक भेषभूषामा सजिएर नाचगान गर्दै हिँड्ने देउसी टोली आफ्ना गाउँतिर नदेखिएको नेपाली कांग्रेस अर्जुनधाराका उपसभापति चतुर्भुज काफ्लेले बताए। 'पूजापाठ गर्ने र भाइटीका लगाउने चलनको तिहारमा आफ्नै महत्व छ, तर आँगनमा देउसीभैली नगुञ्जिँदा कता कता खल्लो जस्तो लाग्दोरहेछ,' काफ्लेले भने, 'पार्टीको भवन निर्माणका लागि सहयोग जुटाउन हामी पनि केही ठाउँमा देउसी टोली लिएर गयौं, तर जुन जुन गाउँमा गयौं, त्यहाँ अरु कोही पनि देउसी खेल्न आएकै थिएनन् । सुनसान जस्तो लाग्यो ।' मेचीनगरको वडा नं १० खयरडाँगीमा पाँच सय जति घर छन् । विगतमा लक्ष्मीपूजाका दिनदेखि भाइटीकाको मध्यरातिसम्म देउसीभैली खेल्ने टोलीको लर्को हुन्थ्यो । बालबालिका, युवा र पाकाहरुको छुट्टाछुट्टै टोली हुन्थ्यो देउसीको । तर यसपाली गाउँमा दुई चार वटा देउसी र भैली टोली मात्र डुलेको स्थानीय कल्पना अधिकारी बताए। झापामा मात्र होइन पहाडि जिल्ला इलाममा समेत देउसीभैलीको चहलपहल अत्यन्त कम भएको अग्रज पत्रकार सोम सुसेलीले जानकारी दिए। उनले कोभिड१९ को महामारी समाप्त नभएको जनाउँदै त्यसैका कारणले हिँडडुलमा स्वनियन्त्रण हुँदा देउसीभैली सुनसान भएको बताए। इलाम बजार मात्र नभएर ग्रामीण क्षेत्रमा समेत नाचगान लिएर हिँड्ने टोली नदेखिएको र बालबालिकाहरुलाई अभिभावकहरुले नै हिँडडुलमा अनुमति नदिएको उनले बताए । स्थानीय प्रशासन र पालिकाहरुले समेत राति देउसीभैली नखेल्न आग्रह गरेको पाइएको छ । कोरोना महामारीको चपेटामा परेर धेरै आफन्त र छिमेकी गुमाएका कारण सर्वसाधारणमा अझै पनि त्रास व्याप्त छ । चाडबाडमा कोरोना सङ्क्रमणको जोखिम उच्च हुनसक्ने जनाउँदै बेफिक्री हिँडडुल नगर्न सरकार र सञ्चारमाध्यमहरुले सचेत गराइरहेको हुँदा पनि देउसीभैली कम भएको मेचीनगरस्थित महालक्ष्मी कृषि सहकारी संस्थाकी अध्यक्ष दुर्गा खतिवडाले बताए। 'बालबालिकाले अहिलेसम्म खोप लगाउन पाएका छैनन्, उनीहरुलाई जथाभावी हिँडडुल गर्दा कोरोना लाग्ने जोखिम छ,' खतिवडाले भने, 'बिगतमा साना केटाकेटीलाई देउसीभैलीको बढी हुटहुटी हुन्थ्यो । यसपटक डरले गर्दा चहलपहल नै कम भयो ।' झापाका अधिकांश पालिकाले तिहारअघि सूचना जारी गरी राति अबेरसम्म देउसी नखेल्न सचेत गराएका थिए । रासस"
तिहारमा यसरी रमाए विदेशी पर्यटक (तस्बिरसहित ),"पोखरा : पोखरामा शनिबार पर्यटकले तिहार पर्व मनाएका छन् । पर्यटकलाई लक्षित गर्दै पोखरामा शनिबार भएको भाइटिका महोत्सवमा पर्यटकले सप्तरंगी टिका लगाएर भाइटिका मनाएका हुन् । पश्चिमाञ्चल होटल संघ पोखराको आयोजनामा वर्षेनी हुँदै आएको भाइटिका महोत्सव कोभिड१९ का कारण दुई वर्षपछि १४ र्औ संस्करणको भाइटिका महोत्सव भएको हो । भाइटिका महोत्सवमा ५ देशका २० पर्यटकको सहभागीता रहेको पश्चिमाञ्चल होटल संघ पोखराका अध्यक्ष लक्ष्मण सुवेदीले जानकारी दिए । महोत्सवमा फ्रान्स, जर्मन, चीन, काम्बोडीया, रसियाका पर्यटकको सहभागीता रहेको छ । संस्कृतिका माध्यमबाट पर्यटन प्रबद्र्धन गर्ने उद्देश्यले हुँदै आएको भाइटिका महोत्सव कोभिड महामारी नियन्त्रणमा आउन थालेसँगै पर्यटक पनि बिस्तारै आउने क्रम सुरु भएपछि पुन: आयोजना गरिएको संघका अध्यक्ष सुबेदीले बताए । महोत्सवले कोभिडका कारण थला परेको पर्यटन प्रवद्धन गर्न सहयोगी हुने महोत्सवका संयोजक एवं संघका प्रथम उपाध्यक्ष दीपक श्रेष्ठले बताए । तिहारको सांस्कृतिक पक्षलाई संरक्षण गर्दै यसैका माध्यमबाट पर्यटक आकर्षित गर्ने उद्देश्यले भाइटिका महोत्सव आयोजना हुँदै आएको संघले जनाएको छ । भाइटिका महोत्समा सहभागी फ्रान्सका पर्यटक क्लेमेन्टाइन होचार्टले कोरोना भाइरसको महामारी पछि नेपाल घुम्नका लागि खुला छ भन्ने सुनेर यहाँको प्रकृति र संस्कृति अवलोकन गर्न आएको सुनाइन् । नेपालमा पहिलो पटक आएको र तिहार पर्वमा सहभागी हुँदा निकै रमाइलो लागेको उनले बताइन् । तिहारमा सहभागी भारतीय मुलकी कम्बोडीयन पर्यटक भवानी कृष्णराजाले साउथ इण्डियाको भन्दा फरक रुपमा दिपावली मनाउन पाउँदा निकै खुसी लागेको सुनाइन् । कोरोनाको कारण लामो समय घुम्न निस्कन नपाएको अवस्थामा कोभिड नियन्त्रणमा आउने क्रमसँगै नेपाल पर्यटकका लागि खुला छ भन्ने सुनेर पहिलो पटक नेपाल आएको उनले बताइन् । बेलारुसकी राइसा उस्रेगोवाले भाइटिका महोत्सवमा सहभागी भएर नेपाली संस्कृति बुझ्ने अवसर मिलेकोमा निकै खुसी लागेको बताइन् । आफूलाई हिन्दु धर्म मनपर्ने बताउँदै उनले पोखराबाट सिता उत्पति भएको सहर जनकपुर भ्रमणमा जाने योजना पनि सुनाइन् । महोत्सवमा सहभागी पर्यटकले सप्तरंगी टिका लगाए । पर्यटकलाई सेलरोटी, अचार, तरकारी लगायतका परिकारको व्यवस्था गरिएको थियो ।टिका लगाएपछि पर्यटक देउसी भैलो खेल्दै नाचेर रमाएका थिए।"
"कोरोना संक्रमित आठ लाख १४ हजार ४१७ पुगे, ११ हजार ४३९ को मृत्यु",काठमाडौं : पछिल्लो २४ घण्टामा नेपालमा ३९६ जनाले कोरोना भाइरस (कोभिड१९) संक्रमण जितेका छन्। स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या सात लाख ९४ हजार ८३४ पुगेको छ। त्यसैगरी २४ घण्टामा १३९ जनामा संक्रमण पुष्टि भएको छ। मन्त्रालयका अनुसार पीसीआर विधिबाट २ हजार १३४ जनाको परीक्षण गर्दा १२८ र एक हजार ७९८ जनाको एन्टिजेन परीक्षण गर्दा ११ जना गरेर तीन सय ९६ जनामा संक्रमण पुष्टि भएको हो। योसँगै नेपालमा पीसीआर परीक्षणबाट कोरोना संक्रमण पुष्टि हुनेको संख्या आठ लाख १४ हजार ४१७ पुगेको छ भने एन्टिजेन परीक्षणबाट संक्रमितको संख्या ९४ हजार ८१५ पुगेको छ। मन्त्रालयका अनुसार २४ घण्टामा कोरोनाले १ जनाको मृत्यु भएको छ। योसँगै नेपालमा कोरोनाले ज्यान गुमाउनेको संख्या ११ हजार ४३९ पुगेको छ।
च्याङग्रा बेचेर मुस्ताङमा पैतिस करोड भित्रियो,"म्याग्दी : मुस्ताङबाट यसपालीको दसैं तिहारमा ३५ करोड मूल्य बराबरको च्याङग्रा निकासी भएको छ । सरदर प्रतिगोटा ३५ हजारका दरले दश हजार च्याङग्रा बेचेका कृषकले ३५ करोड रुपैयाँ भित्र्याएका भेटेरीनरी अस्पताल तथा पशु सेवा विज्ञ केन्द्र मुस्ताङले जनाएको छ । केन्द्रका प्रमुख दण्डपाणी सापकोटाले दसैंमा सात हजार र तिहारका लागि तीन हजार च्याङग्रा निकासी भएको जानकारी दिए। 'स्वास्थ्य परिक्षण गरेर निकासी गरेका आधारमा करिब दश हजार च्याङग्रा बाहिरिएका छन्,'उनले भने, 'कृषकले गोठबाटै प्रतिगोटा ३५ हजारका दरले च्याङग्रा बेचेका छन् ।' तिब्बतबाट भेडाच्याङ्ग्रा नआएपछि बिगतको तुलनामा झण्डै आधा सङ्ख्यामा भेडाच्याङग्रा निकासी भएको हो । अघिल्ला वर्षहरुमा २० देखि २५ हजारको सङ्ख्यामा भेडाच्याङग्रा निकासी हुँदै आएको थियो । निकासी भएका अधिकांश भेडाच्याङ्ग्रा मुस्ताङकै हुन् । व्यापारीहरुले घटाएर विवरण दिने भएकाले अभिलेख राख्न समस्या भएको केन्द्रका प्रमुख शर्माले बताए। पशु चिकित्सकहरुबाट स्वास्थ्य परिक्षण गराउँदा प्रतिगोटा १५ शूल्क तिर्नुपर्ने हुन्छ । भेटेरीनरी अस्पताल तथा पशु विज्ञ केन्द्र मुस्ताङले थासाङ गाउँपालिका, बङ्गुर जोन र धौलागिरि प्राविधिक शिक्षालयका पशु चिकित्सकहरुसँग समन्वय गरेर भेडाच्याङ्ग्राको स्वास्थ्य परिक्षण गर्ने प्रवन्ध मिलाएको थियो । कार्यालयका अनुसार, यस वर्ष मुस्ताङबाट ठूलो सङ्ख्यामा च्याङग्रा र थोरै सङ्ख्यामा भेडा निकासी भएको छ । यो वर्ष तिब्बतबाट भेडाच्याङग्रा आयात नभएको र मुस्ताङका घुम्ती गोठ र खोरपालेहरुले उत्पादन गरेका भेडा च्याङग्राले माग नधान्ने भएपछि कृषक र बीचका व्यापारीहरुले मूल्य बढाएका छन् । गत वर्षको तुलनामा मुस्ताङमै प्रतिगोटा ५ देखि १० हजारसम्म मूल्य बढेको व्यापारीहरुले बताएका छन् । जोमसोम पुगेर २ सय च्याङ्ग्रा खरिद गरेका काठमाडौका प्रदिप बस्नेतले अघिल्लो वर्षको तुलनामा प्रतिगोटा पाँचदेखि १० हजारसम्म बढी तिर्नुपरेको बताए। 'अघिल्लो वर्ष प्रतिगोटा २५ हजारसम्ममा खरिद गथ्र्यौ, यो वर्ष ३५ हजार सम्म परेको छ,' उनले भने,' खोरमै धेरै मूल्य तिर्नुपर्दा बजारमा च्याङग्रा बेच्न गाहे भयो ।' मुस्ताङको लोमान्थाङ, छोसेर, छोण्हुप, सुर्खाङ, कागबेनी, झोङ, घमी, चराङ लगायतका स्थानका किसानले पालेका च्याङग्रा निकासी भएको हो । म्याग्दी, पर्वत, बागलुङ, कास्की, बुटवललगायतका क्षेत्रबाट मुस्ताङ पुगेका व्यापारीले भेडाच्याङ्ग्राहरु बजारमा ल्याएका थिए । उच्च हिमाली भेगमा पालन गरिएका भेडाच्याङ्ग्राले विषेश गरी लेकाली जडिबुटीहरु खाने भएकाले दसैं तिहार जस्ता पर्वहरुमा पोसिलो मासुको रुपमा मुस्ताङका भेडाच्याङ्ग्राको माग बढी हुने गर्दछ । च्याङग्रालाई मासु खानका लागि योग्य बनाउन चार देखि पाँच वर्षसम्म पाल्नुपर्छ । मुस्ताङमा च्याङग्रापालनको प्रर्वद्धन गर्न प्रदेश सरकारले स्रोत केन्द्र र फार्म स्थापनाका लागि अनुदानको ब्यवस्था मिलाएको भेटेरीनरी अस्पताल तथा पशु सेवा विज्ञ केन्द्रका प्रमुख शर्माले बताए । रासस"
हर्षउल्लासका साथ मनाइयो भाइटिका,"चितवन : कोरोना कारण गतवर्ष सुनसान बनेको तिहार यसवर्ष उल्लासपूर्ण बन्यो । कोरोनाको जोखिम कम भएपछि चितवनमा खुलेर तिहार मनाइएको छ। भरतपुर महानगरपालिका ५ का प्रवेश शर्मा भुषालले गत सालभन्दा यस वर्ष तिहार रमाइलो गरी मनाएको बताए। पोहोर कोरोनाले तिहार मनाउन पाइएन, डर थियो, आफन्तसँगै भेट्न पनि मुस्किल थियो, 'उनले भने,'यसपटक खुल्लारुपमा तिहार मनाउन पाइएको छ । परम्परा जोगाउनका लागि पनि धेरैले तिहार मनाए । नेपाली सभ्यताकै सांस्कृतिक पर्व तिहार विशेष उत्साह र महत्वका साथ मनाएको हो। कोरोना संक्रमण कम हुँदै गएपछि यो वर्षको तिहार खल्लो बन्न पाएन । स्वास्थ्य मापदण्ड पालना गरेर तिहार मनाइएको छ । अमेरिकामा बस्दै आएका डा प्रेमसिंह थापाले २२ वर्षपछि टिका लगाएको बताए। उनले भरतपुर महानगर ४ लंकुस्थित डक्टर कोलोनिमा आफ्नी बहिनी डा सुरु थापाको हातबाट २२ वर्षपछि टिका लगाएका हुन्। कोरोना जोखिम कम भएपछि उनी नेपाल आएका हुन्। मैले २२ वर्षपछि बहिनीको हातबाट टिका लगाउन पाएँ, 'उनले भने,' कोरोन जोखिम घट्दै गएपछि म जस्तो परदेशीको परिवारसँग भेट गरायो । साह्रै खुसी छु । गतसाल लकडाउनका कारण धेरै विदेशबाट घर आउन पाएनन् । यसपटक भने सबैलाई एकत्रित हुने मौका जुर्यो । परदेश गएका दाजुभाइ दिदीबहिनीहरु स्वदेश फर्किएर पर्व मनाउन पाएका हुन्। करिब १८ वर्षदेखि जापान बस्दै आएका भरतपुर महानगरपालिका ४ बैदिकनगरका राजु गौतमले तीन वर्षपछि तिहार मनाए । कोरोनाकै कारण उनी नेपाल आउन पाएका थिएनन् । यसपटक परिवारसँग बसेर चाडपर्व मनाउँदा उनी हर्षित छन्। कोरोनाकै डरले हामीले खुलेर पर्व मनाउन पाएका थिएनौं,' उनले भने,' यसपटक जोखिम कम भएपछि सजग भएर टिका लगाइयो।"
बालगृहमा सामूहिक भाइटीका,"म्याग्दीः बेनीस्थित बालगृहका अनाथ बालबालिकाले सामूहिक भाइटीका लगाएका छन् । उई केयर एण्ड लभ संस्थाले बालगृहमा सामूहिक भाइटीका कार्यक्रमको आयोजना गरेको हो । तिहारका अनाथ बालबालिकाहरू निराश नबनुन् भनेर सामूहिक भाइटीका कार्यक्रम गरेको संस्थाका प्रतिनिधि उपेन्द्र गिरीले बताए । यहाँ हाल ११ बालबालिका आश्रित छन् । नेपाल बाल सङ्गठन म्याग्दीले सञ्चालन गरेको बालगृहले अभिभावकबिहीन बालबालिकालाई आश्रयसहित माध्यमिक तहसम्मको पठनपाठनको व्यवस्था मिलाएको छ । सङ्गठनका अध्यक्ष राजेश शाक्यले भाइटीका आयोजना गर्न पूजासामग्री, मिठाईलगायत खानाका परिकारको व्यवस्था गरिदिएकोमा उई केयर एण्ड लभ लाई धन्यवाद दिए ।"
स्याङ्जामा थप २९ जनामा एचआइभी सङ्क्रमण,"वालिङ : स्याङ्जामा थप २९ जनामा एचआइभी सङ्क्रमण दखिएको छ । गह्रौँ प्राथमिक अस्पतालमा परीक्षणका क्रममा ११ जनामा तथा जिल्ला बाहिरका अस्पतालमा १८ जनामा एचआइभी सङ्क्रमण देखिएको हो । सबै सङ्क्रमितले नियमित औषधि सेवन गर्दै आएको गह्रौँ अस्पतालका एआरटी परामर्शदाता शङ्कर जिसीले जानकारी दिए । सङ्क्रमित वालिङ, भीरकोट, गल्याङ, चापाकोट नगरपालिका, कालीगण्डकी गाउँपालिका, पर्वत र गुल्मीका रहेका छन् । गह्रौँ प्राथमिक अस्पतालले एआरटी सेवा आरम्भ गरेसँगै हालसम्म २४८ सङ्क्रमितलाई औषधिसहित परामर्श प्रदान गरिएको जिसीले बताए। एआरटी सेवा लिनेमा पुरुष १२१, महिला ११७ र बालबालिका १० छन् । 'हालसम्म १५ जनाले एचआइभी एड्सबाट ज्यान गुमाएका छन्,'उनले भने । एचआइभी सङ्क्रमित विस्तारै खुल्न थालेको जिसीले बताए।' पहिला थाहा पाउँछन् कि भन्ने डरले अन्यत्रबाट औषधि लिने गरेका थिए, अहिले यहीँ आउन थालेका छन्,'उनले भने। जिल्लामा असार मसान्तसम्म ९८ महिला, ९४ पुरुष र आठ बालबालिका एचआईभीबाट सङ्क्रमित भएका थिए । एक सय ७४ जनाले औषधि तथा परामर्श सेवा लिएका छन् । विसं २०७६ असार मसान्तसम्ममा ९३ महिला, ८८ पुरुष र १२ बालबालिका एचआईभी सङ्क्रमितमध्ये १६४ जनाले अस्पतालबाट औषधिसहित परामर्श लिएको जिसीले बताउनुभयो । सङ्क्रमितमध्ये १३३ जनाको गह्रौं प्राथमिक अस्पतालले निःशुल्क स्वास्थ्य बीमा गरेको छ,'उनले भने । एक सय ३४ सङ्क्रमितले कोभिड१९ विरुद्धको खोपसमेत लगाइसकेका छन् । रासस"
"आज भाइटीका : सप्तरङ्गी टीका लगाएर मनाइँदै, ११ : ०२ बजे उत्तम साइत","काठमाडौं : यमपञ्चकसमेत भनिने तिहारको पाँचौं दिन शनिबार भाइटीका पर्व पञ्चरङ्गी वा सप्तरङ्गी टीका लगाएर मनाइँदैछ। प्रत्येक वर्ष कार्तिक शुक्ल द्वितीयाका दिन मनाइने नेपालीको दोस्रो ठूलो चाड तिहारको मुख्य दिन आज दाजुभाइले दिदीबहिनीबाट श्रद्धा, आस्था र निष्ठाका साथ दीर्घायु, आरोग्य र ऐश्वर्य प्राप्तिको कामना गर्दै परम्पराअनुसार टीका ग्रहण गर्दैछन्। आजको दिनलाई यमद्वितीया पनि भनिन्छ। दिदीबहिनीले दाजुभाइलाई टीका लगाएपछि दाजुभाइले पनि दिदीबहिनीलाई टीका लगाउने गरिन्छ। दिदीबहिनीलाई पूजा गर्नाले अखण्ड सौभाग्य र ऐश्वर्य प्राप्त हुने शास्त्रीय मान्यता रहेको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतमले जानकारी दिए। भाइटीकाको टीका आज दिनभर लगाउन कुनै बाधा नभए पनि साइत खोज्नेका लागि बिहान ११:०२ बजेको अभिजित् मुहूर्तको समय उत्तम रहेको समितिका अध्यक्ष प्रा श्रीकृष्ण अधिकारीले बताए। यस वर्ष भाइटीका लगाइदिने पूर्व र लगाइमाग्ने पश्चिम फर्कनुपर्ने समितिले जनाएको छ। यसो गरेमा वृश्चिक राशिमा रहेका उत्तरका चन्द्रमा दाहिने पर्नेछन्। शुभ कर्ममा चन्द्रमालाई अघि वा दाँहिने पार्नु पर्ने शास्त्रीय नियम छ। राज्य सञ्चालकले भने साइतमै टीका लगाउनु पर्ने समितिले जनाएको छ। आज लक्ष्मी पूजाका दिन स्थापना गरिएको दियो, कलश र गणेशको पूजा गरी मूल थालीमा लेखिएको अष्टदलमा मार्कण्डेय, अश्वत्थामा, बलि, व्यास, हनुमान, विभीषण, कृपाचार्य र पर्शुराम गरी अष्ट चिरञ्जीवी, चित्रगुप्त, यमराज, यमुना र धर्मराज, गणपत्यादि वनस्पत्यन्त देवताकोसमेत पूजा आराधना गरी दिदीबहिनीले दाजुभाईलाई तेलको धाराले छेकेर परम्पराअनुसार सप्तरङ्गी वा पञ्चरङ्गी टीका, मखमली, सयपत्री वा गोदावरी लगायतका फूलका माला लगाइदिने गरिन्छ। युगान्तकारी पर्व तिहार तिहारमा स्वास्थ्य : गर्भवतीको हेरचाह तिहारमा स्वास्थ्य : स्वास्थ्यमैत्री खानपिन तिहारमा सप्तरङ्गी टीका लगाउने भनी प्रचारप्रसार गरिए पनि शास्त्रीय मान्यता भने तिहारमा लगाउने टीकाको रङ्ग रातो, सेतो, पहेँलो, हरियो र नीलो गरी पाँचवटा उल्लेख गरिएको धर्मशास्त्रविद् गौतमले सुनाए। टीका लगाइदिएपछि दिदीबहिनीले दाजुभाइलाई ओखर, कटुस, मर मसला एवं सेलरोटीलगायतका खानेकुरा दिने र दाजुभाइले पनि दिदीबहिनीलाई गच्छेअनुसार सौभाग्यका प्रतीक कपडा र दक्षिणा दिई सम्मान प्रकट गर्ने धार्मिक एवं सामाजिक परम्परा छ। दिदीबहिनी एवं दाजुभाइ नहुनेका लागि बालगोपालेश्वर खुला दिदीबहिनी नहुनेका लागि आजैका दिन काठमाडौँको रानीपोखरीका बीचमा रहेको बालगोपालेश्वर मन्दिर खुलाइने प्रचलन छ। बालगोपालेश्वर मन्दिर वर्षमा एकपटक आजैका दिनमात्र खुल्ने गर्दछ। दिदीबहिनी एवं दाजुभाइ नहुने भाइटीकाका दिन यसै मन्दिरमा गई पूजा, दर्शन गरी टीका लगाउने गर्दछन्। खञ्जनेश्वर महादेवमा भक्तजन यसैगरी जयवागेश्वरीमा रहेको खञ्जनेश्वर महादेव मन्दिरमा पनि आज दिदीबहिनी एवं दाजुभाइ नहुनेले पूजा तथा दर्शन गरी टीका लगाउने प्रचलन रहेको संस्कृतिविद् एवं पशुपति क्षेत्र विकास कोषका पूर्वसदस्य सचिव डा गोविन्द टण्डनले जानकारी दिए। 'विसं २०३५ अघि रानीपोखरीभित्रको बालगोपालेश्वर मन्दिरमा प्रवेशका लागि पोखरीमा मानिस हामफाल्ने समस्या रहेकाले बन्द गरिन्थ्यो, त्यसबेला जयबागेश्वरीको खञ्जनेश्वर महादेव मन्दिरमा दिदीबहिनी नहुने दाजुभाइ र दाजुभाइ नहुने दिदीबहिनीको भीड लाग्थ्यो, अहिले पनि यहाँ भाइटीकाका दिन भक्तजनको भीड लाग्छ', उनले भने। विसं २०३५ पछि नियमितरुपमा रानीपोखरीभित्रको बालगोपालेश्वर मन्दिर खुल्न थालेको हो। छ वर्षअघिको गोरखा भूकम्पले बालगोपालेशवर मन्दिर क्षतिग्रस्त बनेपछि गत वर्षसम्म खञ्जनेश्वर महादेव मन्दिरमा पनि दिदीबहिनी एवं दाजुभाइ नहुने भक्तजनको भीड लाग्न थालेको हो। बालगोपालेश्वर मन्दिर भूकम्पपछि गत वर्षदेखि मात्र भक्तजनका लागि पुन : खुला गरिएको हो। भाइटीकाको दिनलाई नेवार समुदायले किजापूजाका रुपमा मनाउँछन्। गत वर्ष नेवार समुदायले किजापूजाका रुपमा मनाउने भाइटीका तिथि घटबढका कारण भोलिपल्ट परेको थियो। यस वर्ष भने एकै वर्ष परेको जनाइएको छ।"
बालगोपालेश्वरमा भाइटीका लगाउनेको भीड,"काठमाडौं : रानीपोखरीस्थित बालगोपालेश्वर मन्दिर परिसरमा भाइटीका लगाइएको छ। शनिबार बिहानै दिदीबहिनी नहुने दाजुभाइहरुले त्यहाँ पुगेर टीका लगाएका हुन्। भूकम्पले भत्काएपछि बालगोपालेश्वरमा केही वर्ष भने भाइटीका कार्यक्रम गरिएको थिएन। बालगोपालेश्वर मन्दिर परिसरमा अञ्जली दिदीसहितले सामूहिक भाइटीका लगाइदिने गरेका थिए। बालगोपालेश्वर मन्दिर वर्षमा एक पटक भाइटीकाको दिन मात्र खुल्ने गर्छ। जयवागेश्वरीमा रहेको खञ्जनेश्वर महादेव मन्दिरमा पनि आज दिदीबहिनी नहुने दाजुभाइले पूजा तथा दर्शन गरी टीका लगाउने प्रचलन रहेको छ। विसं २०३५ पछि नियमित रूपमा रानीपोखरीभित्रको बालगोपालेश्वर मन्दिर खुल्न थालेको हो। बालगोपालेश्वर मन्दिर भूकम्पपछि गत वर्षदेखि मात्र भक्तजनका लागि पुन : खुला गरिएको हो। तिहारको मुख्य दिन आज दाजुभाइले दिदीबहिनीबाट श्रद्धा, आस्था र निष्ठाका साथ दीर्घायु, आरोग्य र ऐश्वर्य प्राप्तिको कामना गर्दै परम्पराअनुसार टीका ग्रहण गर्दैछन्। आजको दिनलाई यमद्वितीया पनि भनिन्छ। दिदीबहिनीले दाजुभाइलाई टीका लगाएपछि दाजुभाइले पनि दिदीबहिनीलाई टीका लगाउने गरिन्छ। दिदीबहिनीलाई पूजा गर्नाले अखण्ड सौभाग्य र ऐश्वर्य प्राप्त हुने शास्त्रीय मान्यता रहेको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतमले जानकारी दिए। भाइटीकाको टीका आज दिनभर लगाउन कुनै बाधा नभए पनि साइत खोज्नेका लागि बिहान ११:०२ बजेको अभिजित् मुहूर्तको समय उत्तम रहेको समितिका अध्यक्ष प्रा श्रीकृष्ण अधिकारीले बताए। बालगोपालेश्वर मन्दिरमा शनिबार भाई टीका लगाउँदै सर्वसाधारण । तस्बिर : रासस यस वर्ष भाइटीका लगाइदिने पूर्व र लगाइमाग्ने पश्चिम फर्कनुपर्ने समितिले जनाएको छ। यसो गरेमा वृश्चिक राशिमा रहेका उत्तरका चन्द्रमा दाहिने पर्नेछन्। शुभ कर्ममा चन्द्रमालाई अघि वा दाँहिने पार्नु पर्ने शास्त्रीय नियम छ। राज्य सञ्चालकले भने साइतमै टीका लगाउनु पर्ने समितिले जनाएको छ। आज लक्ष्मी पूजाका दिन स्थापना गरिएको दियो, कलश र गणेशको पूजा गरी मूल थालीमा लेखिएको अष्टदलमा मार्कण्डेय, अश्वत्थामा, बलि, व्यास, हनुमान, विभीषण, कृपाचार्य र पर्शुराम गरी अष्ट चिरञ्जीवी, चित्रगुप्त, यमराज, यमुना र धर्मराज, गणपत्यादि वनस्पत्यन्त देवताकोसमेत पूजा आराधना गरी दिदीबहिनीले दाजुभाईलाई तेलको धाराले छेकेर परम्पराअनुसार सप्तरङ्गी वा पञ्चरङ्गी टीका, मखमली, सयपत्री वा गोदावरी लगायतका फूलका माला लगाइदिने गरिन्छ। नेपालमा भाइटीकाको साइत ११ : २ बजे उत्तम, कुन देशमा कति बेला छ ? भाइटीकाले फेरिदिएको साइनो आज भाइटीका : सप्तरङ्गी टीका लगाएर मनाइँदै, ११ : ०२ बजे उत्तम साइत कसरी सुरू भयो भाइटीका ? थाहा पाउनुहोस् पूजाविधि बालगोपालेश्वरमा भाइटीका लगाउनेको भीड"
यस्तो छ तीन दिनको मौसम पूर्वानुमान,"काठमाडौं : जल तथा मौसम विज्ञान विभागले प्रदेश नं १ र गण्डकी प्रदेशमा हल्का वर्षा र हिमपातको सम्भावना रहेको जनाएको छ। मौसम पूर्वानुमान महाशाखाले शनिबार बिहान जारी मौसम बुलेटिनमा हाल नेपालमा उल्लेखनीय मौसम प्रणाली नभएपनि देशभर आंशिकदेखि सामान्य बदली रहेको उल्लेख छ। शनिबार दिउँसो देशका प्रदेश नं १, प्रदेश नं २, बागमती प्रदेश र गण्डकी प्रदेशमा आंशिक देखि सामान्य बदली तथा अन्य प्रदेशहरुमा मौसम सामान्यतया सफा रहने छ। प्रदेश नं १ का एक वा दुई स्थानहरुमा हल्का वर्षाको सम्भावना रहेको छ। साथै प्रदेश नं १ र गण्डकी प्रदेशका हिमाली भूभागका एक वा दुई स्थानहरुमा हल्का हिमपातको सम्भावना रहेको छ। राती देशभर आंशिक बदली रहने छ। गण्डकी प्रदेशका हिमाली भूभागका एक वा दुई स्थानहरुमा हल्का हिमपातको सम्भावना रहेको छ। आइतबार दिउँसो देशका प्रदेश नं १, बागमती प्रदेश र गण्डकी प्रदेशमा आंशिकदेखि सामान्य बदली तथा अन्य प्रदेशहरुमा आंशिक बदली रहने छ। प्रदेश नं १ र गण्डकी प्रदेशका एक वा दुई स्थानहरुमा हल्का वर्षाको सम्भावना रहेको छ। साथै प्रदेश नं १ र गण्डकी प्रदेशका हिमाली भूभागका एक वा दुई स्थानहरुमा हल्का हिमपातको सम्भावना रहेको महाशाखाले जनाएको छ। राती देशका प्रदेश नं १, बागमती प्रदेश र गण्डकी प्रदेशमा आंशिक देखि सामान्य बदली तथा अन्य प्रदेशहरुमा आंशिक बदली रहने छ। प्रदेश नं १ र गण्डकी प्रदेशका हिमाली भूभागका एक वा दुई स्थानहरुमा हल्का हिमपातको सम्भावना रहेको छ। सोमबार देशका प्रदेश नं १ र गण्डकी प्रदेशमा आंशिक देखि सामान्य बदली तथा अन्य प्रदेशहरुमा आंशिक बदली रहने छ। प्रदेश नं १ र गण्डकी प्रदेशका हिमाली भूभागका एक वा दुई स्थानहरुमा हल्का हिमपातको सम्भावना रहेको छ।"
सप्तरङ्गी टीका र माला लगाएर तिहार मनाइँदै,"काठमाडौं : यमपञ्चक अर्थात तिहारको पाँचौं दिन शनिबार भाइटीका पर्व पञ्चरङ्गी,सप्तरङ्गी टीका लगाएर मनाइँदैछ। कार्तिक शुक्ल द्वितीयाका दिन मनाइने तिहारको मुख्य दिन आज दाजुभाइले दिदीबहिनीबाट श्रद्धा, आस्था र निष्ठाका साथ दीर्घायु, आरोग्य र ऐश्वर्य प्राप्तिको कामना गर्दै परम्पराअनुसार टीका ग्रहण गरेका छन्। दिदीबहिनीले दाजुभाइलाई टीका लगाएपछि दाजुभाइले पनि दिदीबहिनीलाई टीका लगाउने गरिन्छ। दिदीबहिनीलाई पूजा गर्नाले अखण्ड सौभाग्य र ऐश्वर्य प्राप्त हुने शास्त्रीय मान्यता रहेको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतमले जानकारी दिए। भाइटीकाको टीका आज दिनभर लगाउन कुनै बाधा नभए पनि साइत खोज्नेका लागि बिहान ११:०२ बजेको अभिजित् मुहूर्तको समय उत्तम रहेको थियो। यस वर्ष भाइटीका लगाइदिने पूर्व र लगाइमाग्ने पश्चिम फर्कनुपर्ने समितिले जनाएको छ। यसो गरेमा वृश्चिक राशिमा रहेका उत्तरका चन्द्रमा दाहिने पर्नेछन्। शुभ कर्ममा चन्द्रमालाई अघि वा दाँहिने पार्नु पर्ने शास्त्रीय नियम छ। राज्य सञ्चालकले भने साइतमै टीका लगाउनु पर्ने समितिले जनाएको छ। आज लक्ष्मी पूजाका दिन स्थापना गरिएको दियो, कलश र गणेशको पूजा गरी मूल थालीमा लेखिएको अष्टदलमा मार्कण्डेय, अश्वत्थामा, बलि, व्यास, हनुमान, विभीषण, कृपाचार्य र पर्शुराम गरी अष्ट चिरञ्जीवी, चित्रगुप्त, यमराज, यमुना र धर्मराज, गणपत्यादि वनस्पत्यन्त देवताकोसमेत पूजा आराधना गरी दिदीबहिनीले दाजुभाईलाई तेलको धाराले छेकेर परम्पराअनुसार सप्तरङ्गी वा पञ्चरङ्गी टीका, मखमली, सयपत्री वा गोदावरी लगायतका फूलका माला लगाइदिने गरिन्छ। बालगोपालेश्वरमा भाइटीका लगाउनेको भीड तिहारमा सप्तरङ्गी टीका लगाउने भनी प्रचारप्रसार गरिए पनि शास्त्रीय मान्यता भने तिहारमा लगाउने टीकाको रङ्ग रातो, सेतो, पहेँलो, हरियो र नीलो गरी पाँचवटा उल्लेख गरिएको छ। बालगोपालेश्वर खुला दिदीबहिनी नहुनेका लागि आजैका दिन काठमाडौँको रानीपोखरीका बीचमा रहेको बालगोपालेश्वर मन्दिर खुलाइने प्रचलन छ। बालगोपालेश्वर मन्दिर वर्षमा एकपटक आजैका दिनमात्र खुल्ने गर्दछ। शनिबार बिहानै बाट दिदीबहिनी एवं दाजुभाइ नहुने भाइटीकाका दिन यसै मन्दिरमा गई पूजा, दर्शन गरी टीका लगाएका छन्। जयवागेश्वरीमा रहेको खञ्जनेश्वर महादेव मन्दिरमा पनि आज दिदीबहिनी एवं दाजुभाइ नहुनेले पूजा तथा दर्शन गरी टीका लगाइरहेका छन्। विसं २०३५ पछि नियमितरुपमा रानीपोखरीभित्रको बालगोपालेश्वर मन्दिर खुल्न थालेको हो। छ वर्षअघिको गोरखा भूकम्पले बालगोपालेशवर मन्दिर क्षतिग्रस्त बनेपछि गत वर्षसम्म खञ्जनेश्वर महादेव मन्दिरमा पनि दिदीबहिनी एवं दाजुभाइ नहुने भक्तजनको भीड लाग्न थालेको हो। बालगोपालेश्वर मन्दिर भूकम्पपछि गत वर्षदेखि मात्र भक्तजनका लागि पुन : खुला गरिएको हो। भाइटीकाको दिनलाई नेवार समुदायले किजापूजाका रुपमा मनाउँछन्। गत वर्ष नेवार समुदायले किजापूजाका रुपमा मनाउने भाइटीका तिथि घटबढका कारण भोलिपल्ट परेको थियो। यस वर्ष भने एकै वर्ष परेको जनाइएको छ।"
तराई मधेशमा आज भरदुतिया पर्व मनाइँदै,"महोत्तरी : तराईमधेशमा आज भाईबहिनीको स्नेह र प्रेमको प्रतीक भरदुतिया पर्व मनाइँदै छ। यो पर्व दीपावलीको दुई दिन पश्चात् अर्थात् कार्तिक महिनाको शुक्ल पक्ष द्वितीया तिथिको मनाइने परम्परा रहेको छ। पर्व मनाउने क्रममा बहिनीहरुले आआफ्ना भाइलाई निमन्त्रणा दिएर आफ्नो घर बोलाउने गर्छन्। दिदीबहिनीले दाजुभाईलाई चामलको पिठोले अरिपन बनाएर काठको पिडहीमा बसाउँछन्। त्यसपछि दाजुभाईको हातमा पान सुपारी राखेर मैथिली भाषामा मन्त्र उच्चारण गरिन्छ। मन्त्रमार्फत दिदीबहिनीले दाजुभाईको दीर्घायुको कामना गर्छन्। पूजा सकिएपछि दाजुभाईलाई मिठाईलगायत परिकार खुवाउने चलन छ। तिहारको भाइटीका र यो पर्वको मान्यता एउटै भएपनि ठाउँ अनुसार मनाउने विधि भने फरक फरक पाइन्छ। दिदीबहिनीले दाजुभाइलाई श्रद्धा, आस्था र निष्ठाका साथ दीर्घायु, आरोग्य र ऐश्वर्य प्राप्तिको कामना गर्दै परम्परानुसार पञ्चरङ्गी वा सप्तरङ्गी टीका लगाई भाइटीका र भरदुतिया मनाइँदैछ। दिदीबहिनीलाई पूजा गर्नाले अखण्ड सौभाग्य र ऐश्वर्य प्राप्त हुने शास्त्रीय मान्यता रहेको छ।"
यसरी मनाइयो नेपाल संवत् (तस्बिर),"काठमाडौं : प्रत्येक वर्ष कार्तिक शुक्ल प्रतिपदाका दिन मनाइने नेपाल संवत् ११४२ शुक्रबार देशभर विविध कार्यक्रम आयोजना गरी मनाइएको छ। यस संवतलाई हाल नेवार समुदायले नयाँ वर्षका रुपमा मनाउने गरेका छन्। राष्ट्रिय विभूति शंखधर साख्वाःले विसं ९३७ (इ सं ८८०) मा गरीब जनताको ऋण मोचन गरी नेपाल संवत्को सुरुवात् गराएका थिए। विसं २००७ मा प्रजातन्त्रको स्थापना भएपछि नै नेपाल संवत्लाई राष्ट्रिय मान्यताका लागि अभियान चलाइएको हो। नेपाल संवत्लाई नयाँ वर्षका रुपमा काठमाडौँ, ललितपुर, भक्तपुर, बनेपा, धुलिखेल, बाह्रबिसे, दोलखालगायत नेवार समुदायको बाहुल्यता रहेका स्थानमा विशेषरुपमा मनाएका छन्। गरीब जनताको ऋण मोचन गराई सामाजिक सेवाको उत्कृष्ट नमूना प्रस्तुत गरेको र नेपालमा मौलिक संवत्समेत चलाएको कार्यको उच्च मूल्याङ्कन गर्दै २०५६ सालको नयाँ वर्षका दिनमा तत्कालीन प्रधानमन्त्री कृष्णप्रसाद भट्टराईले साख्वालाई राष्टिय विभूति घोषणा गरेका थिए। उपत्यकाका विभिन्न स्थानबाट र्यालीमा सामेल भएका सहभागीहरू ललितपुरको मंगलबजारमा बाजा बजाएर नाच्दै गर्दै अन्नपूर्णकर्मी विकेश शाक्यले क्यामरामा कैद गरेका तस्बिरहरु :"
सप्तरंगी टीकामा सौन्दर्यको महत्त्व,"हिन्दू धर्मालम्बीहरूको दोस्रो महान् पर्व दीपावलीले तपाईंहाम्रो घरआँगनमा पाइला टेकिसकेको छ। घरआँगन, करेसावरपर र कौसीमा मखमली, सयपत्री, गोदावरीलगायत ढकमक्क फूल फुलिरहेका छन्। यस्तै विविध कारणले गाउँसहरको वातावरण बेग्लै बनेको छ। यसले दीपावली अर्थात् तिहार भित्रिएको आभास गराएको छ। यद्यपि विगतका वर्षहरूभन्दा गत र यस पटकको तिहारको रौनक भने केही घटेको छ। कारण विश्व महामारीको रूप लिएको कोरोना भाइरस (कोभिड१९) को संक्रमण, त्रास अनि प्राकृतिक विपत्तिबाट भएको जनधनका क्षतिका कारण हर्षसँगै दुःख मिश्रित छ। तथापि अनेक पीडा, कष्टलाई थाती राख्दै नेपालीहरू सावधानीका साथ तिहारको मुख्य रूप भाइटीका मनाउने तरखरमा छन्। चाडपर्व र जमघट भन्नासाथ राम्रो देखिने, मिठोमसिनो खाने त मानव स्वभाव नै हो। तिहारमा पनि हामी यो प्रचलनबाट अछुतो रहन सक्दैनौं। यसपर्वमा आवश्यक पर्ने फूल, माला, फलफूल, खाद्यान्न, लत्ताकपडा, उपहार, मिठाई, सौन्दर्य सामग्री किन्न तथा सुन्दरी बन्न बजारमा भीड लाग्ने नेपालीको पुरानै प्रचलन हो। यसपटक त्यसमा फरक शैली अपनाउनु वा जोगिनु अहिलेको आवश्यकता हो। जो जहाँ छ सोही ठाउँमा सुरक्षित साथ परिवारका सदस्यमात्रै जम्मा भएर मिठा परिकार बनाएर खाने र दिदीबहिनीको हातबाट टीका लगाउने माहोलको सिर्जना गर्नु नै बुद्धिमत्ता हुन्छ। उसो त भाइटीका भने तिहारको अन्तिम दिन अर्थात् कात्तिक शुक्ल द्वितीया तिथिका दिन मनाउने गरिन्छ। भाइटीकाको दिन टीका नलगाई केही खानु हुँदैन भन्ने मान्यता रहेकाले बिहानै उठी नुहाएपछि दिदीबहिनीले सोह्र शृंगारमा सजिएर सबैभन्दा पहिले दियो, कलश तथा गणेशको पूजा गरी बिमिराको पूजा गर्ने गर्छन्। यो दिनमा टीकाको जति महत्त्व छ त्यत्ति नै दिदीबहिनीले गर्ने सोह्र शृंगार, पहिरन र हेयरस्टाइलको पनि उत्तिकै महत्त्व छ। त्यसो त तीज होस् वा, दसैं अनि तिहार नै किन नहोस् जुनसुकै पर्वमा पनि महिलाहरू सुहाउँदो पहिरन अनि अनुहारमा सुहाउँदो मेकअप र त्यहीअनुसार हेयर स्टाइल बनाएर सजिन्छन्। यस दिन दिदीबहिनी तिहारलाई हर्षोल्लासका साथ मनाउन र फोटोसुट गर्नको लागि पनि सोह्र शृंगारमा सजिएर अरू दिनभन्दा आकर्षित देखिन चाहन्छन्। झट्ट हेर्दा धेरैको ध्यान अनुहारमा जाने हुनाले चाडपर्वको दिनमा आफ्नो सुन्दरता झल्काउन धेरैले मेकअपमा प्राथमिकता दिन्छन्। हुन पनि तिहारमा मेकअपसँगै लगाउने पहिरन र त्यहीअनुसारको हेयर स्टाइल बनाउँदा त महिलाको सुन्दरता झनै बढेर जान्छ। अझ यो दिनमा त धेरैजसो महिला घरको कामकाज गर्न र भैलो खेल्न टाढाटाढा जानुपर्ने भएकाले पसिनाले पनि बिगार्न नसक्ने अर्थात् दिनभरि टिकाउ हुने मेकअप गरेमा आकर्षित देखिन्छ। आफ्नो सुन्दरता झल्काउन मेकअपसँगै लगाउने पहिरन र कपाललाई पनि उत्तिकै ध्यानमा राख्नुपर्छ। यस दिन विवाहित महिलाले ब्राइट देखिने हल्का मेकअप गर्ने र अविवाहितले सिम्पल र नेचुरल मेकअप गर्दा धेरै राम्रोे देखिन्छ। हेभी मेकअपले आफूलाई मात्र होइन हेर्नेलाई समेत भद्दा देखाउँछ। टीकाको दिनमा वाटरपु्रफ मेकअप बढी उपयोगी हुन्छ। यो दिनमा विवाहित महिलाले रातो एवं ब्राइट कलरका पहिरन लगाउँदा सेमी ब्राइडल लुक्स दिने मेकअप गर्नुपर्छ जसमा आँखा भने स्मोकी हुनुपर्छ। त्यसमा पनि गोल्डेन र ब्ल्याक स्मोकी राम्रो देखिन्छ। डार्क सर्कल छ भने कन्सुलरले छोप्ने, पेनस्टिक लगाउने, ह्वाइट पाउडर प्रयोग गर्नुपर्छ। तिहारको महिमा र आधुनिकता झिलिमिली तिहार, झिलिमिली संसार तिहार विशेष : यसरी बनाउनुहोस् मुलाको अचार (विधिसहित) युगान्तकारी पर्व तिहार तिहारमा स्वास्थ्य : गर्भवतीको हेरचाह तिहारमा स्वास्थ्य : स्वास्थ्यमैत्री खानपिन आपसी भाइचाराको सम्बन्ध विस्तार गर्न तिहार पर्व महत्वपूर्ण : प्रधानमन्त्री देउवा यो पर्व राम्रो लगाउने पर्व भएकाले सुन्दरता झल्काउन मेकअपसँगै पहिरनको पनि उत्तिकै महत्त्व छ। विशेषगरी यस दिन कुर्ता सुरुवाल, साडीलगायतका पहिरन लगाइन्छन्। मेकअप र पहिरनले मात्रै तिहारको शृंगार पूर्ण नहुने हुनाले मेकअप र पहिरनअनुसार सुहाउँदो हेयर स्टाइल बनाउनुपर्छ। अनुहारमा गरेको मेकअप र लगाएको पहिरन जति नै राम्रो भए पनि सुहाँउदो हेयर स्टाइल बनाउन नसकेमा त्यो शृंगार फिका हुने हुनाले मेकअप अनुसार हेयर स्टाइल पनि मिलाएर बनाउनुपर्छ। महिलालाई चाडपर्वमा कामको धपेडी हुने भएकाले दिनभरि टिकाउ हुने गरी कपाललाई सजाउनुपर्छ। विशेषगरी कपाल व्यक्तिअनुसार छोटो, लामो, कर्ली, घना, पातलोलगायतका फरकफरक प्रकृतिको हुने भएकाले कपालको प्रकृति बुझेरमात्रै आफूलाई सुहाउँदो पहिरनअनुसार हेयर स्टाइल बनाउनुपर्छ। अनुहारको बान्कीअनुसार सही ढंगको हेयरस्टाइल बनाउँदा आकर्षक एवं पर्फेक्ट देखिन्छ। लाम्चो अनुहार भएका महिलालाई मुख वा अनुहारतर्फ नआएको हेयर स्टाइल सुहाउँछ। त्यस्तै अन्डाकार अनुहार भएकालाई अलि लामो केस सुहाउँछ। यस्तो अनुहारमा जस्तोसुकै हेयरस्टाइल बनाउँदा पनि खुल्छ। पातलो वा कर्ली केस भएका महिलाले ब्लन्ट कट नगराउनु राम्रो मानिन्छ। विवाहित महिलाले धेरैजसो साडी लगाउने हुनाले साडीमा हाई बन (जुरो) बनाउनुका साथै लो बन जुरो पनि बनाउन सकिन्छ। यसले अनुहार निट र स्पष्ट देखिन्छ। यो जुरोमा कपाल माथि फर्काइने हुँदा गर्दन तलको भाग वा घाँटीको भाग स्पष्ट देखिने हुनाले लगाएको गरगरहना पनि खुल्छ। अविवाहितले यो दिनमा कुर्ता सुरुवाल र लेहेंगा लगाउने गर्छन्। वयस्क, किशोरी, र बच्चालाई पनि उत्तिकै मिल्दो तथा सुहाँउदो देखिने यो पहिरनमा टिज हेयर स्टाइल बढी सुहाउँछ। यो स्टाइलमा साइट पार्टिङ निकालेर पछाडिको कपाल हल्का ब्याक कोमिङ गरी खुल्ला राख्नुपर्छ। साथै अगाडिको भागको केसलाई फ्रेन्च चोटी बनाई पछाडि पोनी टेल गराउन सकिन्छ। यो निकै छरितो हेयरस्टाइल पनि हो। बिर्सन नहुने पक्ष के हो भने महामारीका कारण यसपटकको मेकअप सहरबजार वा भीडभाड हुने ठाउँमा पुगेर नगरी सकभर घरमा त्यो सम्भव भएर सुरक्षित स्थानमा गर्नुपर्छ। (शाह मेकअप आर्टिस्ट तथा प्रशिक्षक हुन्।)"
भरुवा बन्दुकसहित एक जना पक्राउ,बारा : प्रहरीले निजगढबाट भरुवा बन्दुकसहित एक जनालाई पक्राउ गरेको छ। प्रहरीले निजगढ नगरपालिका३ सिगौलबाट स्थानीय ६५ वर्षीय मंगल लाल पाख्रिनलाई १ थान लोड गरेको भरुवा बन्दुकसहित पक्राउ गरेको हो। पाख्रिनको साथबाट प्रहरीले प्लास्टिकको सानो बाटामा रहेको बारुद र १५ वटा सानो फलामका टुक्रासमेत बरामद गरेको छ । अस्थायी प्रहरी पोष्ट सिगौलबाट खटिएको प्रहरीले उनलाई हातहतियार सहित पक्राउ गरेको हो। प्रहरीले उनीमाथि थप अनुसन्धान भइरहेको जनाएको छ।
अन्नपूर्ण संरक्षण क्षेत्रमा थप ३४ थान पासो र २ रेड फक्स मृत फेला,"जोमसोम : राष्ट्रिय प्रकृति संरक्षण कोष,अन्नपूर्ण संरक्षण क्षेत्र आयोजना (एक्याप)को स्वामित्वमा रहेको मुस्ताङको संरक्षित क्षेत्रमा भारी मात्रामा वन्यजन्तुको सिकार गर्नेक्रम बढेको छ। वन्य जन्तुको अखेटोपहार तस्कर गर्नका निम्ति तस्करीहरुले थापेका फलामे पासो ठाउँ ठाउँमा भेटिन थालेका छन्। जिल्ला प्रहरी कार्यालय मुस्ताङले वन्यजन्तु तस्करीहरुले वनक्षेत्रमा थापेको पासो क्रमश: फेला पर्दै जान थालेको जान थालेको जनाएको छ। जिल्ला प्रहरी कार्यालय मुस्ताङको वन गस्ती टोलीले तेश्रोदिन पुनः एक रेड फक्ससहित ३४ थान पासो फेला पारेको जनाएको छ। योसँगै वन्यजन्तुले थापेका पासो फेला परेको संख्या १ सय ७५ थान पुगेको प्रहरी निरीक्षक आशिष अधिकारीले जानकारी दिए। उनका अनुसार मुस्ताङको वारागुङ मुक्तिक्षेत्र१ लुप्रा गाउँको खम्पा क्याम्पमाथि निच्चा जंगलमा मंगलबार देखि बिहिबारसम्म गरिएको वन गस्तीमा पासोमा परी मृत फेला परेका ५ कस्तुरी र २ रेड फक्सलाई प्रहरीको रोहबरमा अन्नपूर्ण संरक्षण क्षेत्र आयोजना, ईलाका संरक्षण क्षेत्र कार्यालय जामसोममा ल्याएर मुचुल्का उठाएर खाल्डो खनी पुरिएको छ। वारागुङ मुक्तिक्षेत्रको लुप्रा गाउँमाथिको लेंकको जंगलमा मंगलबार वन गस्ती गएको टोलीले पहिलोदिन एक भाले,एक पोथी कस्तुरी र एक रेड फक्स फेला परेको थियो। दोस्रो दिन गरिएको वन गस्तीमा एक भाले र दुई पोथी कस्तुरी पासोमा परी मरेको भेटिएको थियो। पासोमा परी जिउँदै रहेको एक भाले कस्तुरीको भने जिवितै उद्दार गरी जंगलमै छाडिएको प्रहरीको भनाई छ। प्रहरीले पुन तेश्रोदिन गरेको वन गस्तीमा एक रेड फक्स र ३४ थान पासो फेला पारेको थियो। वन्य जन्तुविज्ञका अनुसार एक वयस्क भाले कस्तुरीको नाभी २५ ग्राम देखि ३५ ग्राम सम्म हुन्छ। सुनको मुल्यभन्दा झन्डै ५ गुणा महङ्गो पर्ने भएकाले तस्करहरुले कस्तुरीलाई पासो थाप्ने काम गर्छन। कस्तुरीको नाभी सुगन्धदार र यसको सेवनले दिर्घ रोगका बिरामीको उपचारमा फाइदा पुग्छ। तर पोथी कस्तुरीको भने नाभी हुँदैन। मुस्ताङका उच्चलेंकको जंगलमा ठूलै खर्च गरेर मोटरसाएकलमा प्रयोग हुने ब्रेक तारको पासो वन्यजन्तु तस्करले थापेका पुष्टि हुन्छ। ठूलो परिमाणमा पासो र मृत कस्तुरी भेटिएकाले घटनालाई सामान्य रुपमा लिन नहुने स्थानीयबासीको भनाई छ। संरक्षण क्षेत्र नै असुरक्षित : पासो थापेर ५ कस्तुरी मारियो वारागुङ मुक्तिक्षेत्र१ लुप्रा लेकमा प्राकृतिक वन्यजन्तुको दोहन भइरहेको भन्ने गोप्य सूचनाका आधारमा एक्याप , डिभिजन वन कार्यालय,सो क्षेत्रको संरक्षण व्यवस्थापन समिति ,शसस्त्र प्रहरी र जनपथ प्रहरीको जम्बो टोलीले तस्करहरुको खोज तलास गर्नुको साथै, तस्करहरुले बिच्छ्याइएका ठूलो परिमाणमा पासो भेटिएको थियो भने ७ वटा मृत वन्यजन्तु फेला पारेको थियो। कोरोना कहरका कारण विगत ३ वर्षदेखि मुस्ताङका उच्चलेंक र जंगलबार वन गस्ती गर्ने काम हुन सकेको थिएन। बडादशै तथा तिहार पर्वको मेलो छोपेर वन्यजन्तु तस्करहरुले ठूलै योजनाका साथ पासो थाप्ने काम गरेको घटनाक्रमले पुष्टि गरेको छ। यो घटना संगै जैविक विविधताले महत्वपूर्ण मानिएको वन्यजन्तु संरक्षणमा थप चुनौती सृजना भएको छ। प्रहरीले वन गस्ती गर्ने कार्यलाई थप कडाई र निरन्तरता दिने जनाएपछि एक्याप र वन कार्यालयले भने घटनाबारे आधिकारिक धारणा सार्वजनिक गरेका छैनन्। आफ्नो संरक्षण क्षेत्रको एरियामा यति ठूलो घटना हुँदा समेत एक्यापले जिम्मेबारी बोध गर्न नसकेको सरोकारवालाहरु बताउँछन्। घटनाको थप अनुसन्धान र वन गस्ती गर्ने योजनालाई थाती राखेर एक्यापका कार्यालय प्रमुख तिहार मनाउन घर गएका छन्। यसले गर्दा वन्यजन्तु तस्करको मनोबल अझ बढ्न सक्ने अनुमान समेत गरिएको छ। तर,प्रहरीले भने तिहार लगत्तै अप्रेसन सुरु गर्ने जनाएको छ। प्रहरीले वन्य जन्तुको मुख्य बासस्थान रहेको क्षेत्रमा क्रमश बृहत वन गस्तीलाई तिब्रता दिने जनाएको छ।"
कसरी सुरू भयो भाइटीका ? थाहा पाउनुहोस् पूजाविधि,"काठमाडौं : नेपालीहरूको दोस्रो ठूलो चाड तिहारको अन्तिम दिन अर्थात् कार्तिक शुक्ल द्वितीय तिथिमा भाइटीका पर्छ । यो पर्वका दिन दिदीले भाइलाई र बहिनीले दाजुलाई अनि भाइले दिदीलाई र दाजुले बहिनीलाई विशेष सम्मानका साथ विधिपूर्वक पूजाआजा गर्छन् । यो दिन दिदीबहिनीले दाजुभाइलार्इ मेवामिष्ठान मनपर्ने कुरा दिने दिने गरिन्छ । त्यसैगरि दाजुभाइले दिदीबहिनीलार्इ दानदक्षिणा तथा वस्त्र दिने परम्परा छ। यो पर्व परापूर्वकालमा बहिनी यमुना र दाजु यमराजसँग जोडिएको पाइन्छ । बहिनी यमुनाले दाजु यमराजलाई विशेष सम्मान गर्दै भाइपूजा गरेको धार्मिक कथन छ । यमपञ्चकका पाँच दिन यमराजले यमुनाको घरमा बास गर्छन् भन्ने धार्मिक विश्वास रहेको छ। तिहारका यी पाँच दिन इन्द्रादी दश दिक्पालले बलि राजाका लागि आफ्नो राज्य छाडेको कथा पनि पाइन्छ। भाइ तिहारको दिन दियो, कलश र गणेशको पूजा गर्ने, यमराजको आह्वान गर्ने, बिमिरो, ओखर, तेल, मखमलीको माला, दुबोको टीका, कटुस आदिको प्रयोगमा आफ्ना दिदी बहिनी र दाजुभाइको सुखसमृद्धि, अरोग्य एवम् दीर्घायुको कामना गरिन्छ। सुरूवात भाइटीकाको पौराणिक कथा परापूर्व कालमा मृत्युका राजा यमराज आफ्नी बहिनी यमनालाई भेट्न आएका थिए। यमराज यमलोकमा बस्थे भने यमुना पृथ्वी लोकमा बस्थिन्। त्यसैले यमुनाले निमन्त्रणा गरी यमराजलाई भेट्न बोलाइन्। त्यो बेलामा यमपञ्चक परेको थियो। यमपञ्चकभर यमराज यमुनाको घरमा बसे। भाइटीकाको दिन यमुनाले दाजुलाई पूजा गरेर उपहार दिइन् अनि दाजुसँग आशिर्वाद लिइन्। त्यहीबेलादेखि भाइटीकाको सुरूवात भएको विश्वास गरिन्छ । यस्तो छ पूजा विधि भाइटीकालाई लामो समयसम्म भेटघाट नभएका दाजुभाइसँग भेटघाट भइ सम्बन्धमा आएको चिसोपन हटाएर मिलन गराउने पर्वका रूपमा लिइन्छ । अर्कातिर दाजुभाइ दिदीबहिनीबीचको सम्बन्धलाई अझ दीगो बनाउने माध्यमका रूपमा लिइन्छ। यमपञ्चकको पाँचौं दिन पर्छ भाइटीका । दिदीबहिनीले अघिल्लै दिन दाजुभाइलाई भाइटीकाको पानसुपारी आदि दिएर भाइटीकाको निम्ता दिन्छन् । भाइटीकाका दिन टीका नलगाई केही खानु हुँदैन। टीकाको दिन बिहानै नुहाएर अष्टचिरञ्जीवीको पूजा गर्नुपर्छ। यमराज, हनुमान, विभीषण, पर्शुराम अष्ट चिरञ्जीवीभित्र पर्छन्। भाइटीका गर्न ओखर, तोरीको तेल, बिमिरा, मसला, मखमली, दूबो र सयपत्रीको माला चाहिन्छ । त्यसैगरि रोटी र मीठामीठा परिकार पनि तयार गरिन्छ । सबैभन्दा पहिले दियो, कलश र गणेशको पूजा गरी बिमिराको पूजा गर्नुपर्छ। त्यसपछि दाजुभाइको मंगलको कामना गर्दै घरको ढोकामा ओखरको तथा यमराजको पूजा गरी कालको बाटो छेक्नुपर्छ। पानी र तेलले सात घेरा हाली दाजुभाइलाई छेक्नुपर्छ। फूल, अक्षता, चन्दन र लाभाले पूजा गरी दाजुभाइको शीरमा तेल लगाइदिनुपर्छ। सगुनका रूपमा दही दिनुपर्छ। भाइटीकाका दिनमा दाजुभाइलाई लगाइदिने मखमली, सयपत्री तथा दूबोको मालाको छुट्टै महत्त्व छ। मखमली कहिल्यै ओइलाउँदैन, सयपत्रीको रंग कहिल्यै उडेर जाँदैन भने दूबो सधै हरियो रहन्छ। दिदीबहिनीले दाजुभाइको यश, आरोग्य, दीर्घायुको कामना गर्दै निधारमा सप्तरंगी टीका लगाइदिन्छन्। दाजुभाइप्रतिको प्रेम रंगजस्तै गाढा तथा निरोगी भइरहने विश्वास गरिन्छ। दिदीबहिनीले दाजुभाइलाई ढाकाको टोपी लगाइदिन्छन्। यसले आयु बढाउनुका साथै राष्ट्रियता झल्काउँछ। टीका लगाएपछि उपहार आदानप्रदान गरिन्छ। दाजुभाइ वा दिदीबहिनी नहुनेहरूले रानी पोखरी स्थित मन्दिरमा पूजाआजा गर्छन्। आज लक्ष्मी पूजाका दिन स्थापना गरिएको दियो, कलश र गणेशको पूजा गरी मूल थालीमा लेखिएको अष्टदलमा मार्कण्डेय, अश्वत्थामा, बलि, व्यास, हनुमान, विभीषण, कृपाचार्य र पर्शुराम गरी अष्ट चिरञ्जीवी, चित्रगुप्त, यमराज, यमुना र धर्मराज, गणपत्यादि वनस्पत्यन्त देवताकोसमेत पूजा आराधना गरी दिदीबहिनीले दाजुभाईलाई तेलको धाराले छेकेर परम्पराअनुसार सप्तरङ्गी वा पञ्चरङ्गी टीका, मखमली, सयपत्री वा गोदावरी लगायतका फूलका माला लगाइदिने गरिन्छ। टीकाको साइत ? भाइटीकाको टीका आज दिनभर लगाउन कुनै बाधा नभए पनि साइत खोज्नेका लागि बिहान ११:०२ बजेको अभिजित् मुहूर्तको समय उत्तम रहेको नेपाल पञ्चाङ्ग निर्णायक समितिका अध्यक्ष प्रा श्रीकृष्ण अधिकारीले जानकारी दिए। यस वर्ष भाइटीका लगाइदिने पूर्व र लगाइमाग्ने पश्चिम फर्कनुपर्ने समितिले जनाएको छ। यसो गरेमा वृश्चिक राशिमा रहेका उत्तरका चन्द्रमा दाहिने पर्नेछन्। शुभ कर्ममा चन्द्रमालाई अघि वा दाँहिने पार्नु पर्ने शास्त्रीय नियम छ। राज्य सञ्चालकले भने साइतमै टीका लगाउनु पर्ने समितिले जनाएको छ। रंगको अर्थ तिहारमा सप्तरङ्गी टीका लगाउने भनी प्रचारप्रसार गरिए पनि शास्त्रीय मान्यता भने तिहारमा लगाउने टीकाको रङ्ग रातो, सेतो, पहेँलो, हरियो र नीलो गरी पाँचवटा उल्लेख गरिएको छ। नेपालमा भाइटीकाको साइत ११ : २ बजे उत्तम, कुन देशमा कति बेला छ ? तिहारमा स्वास्थ्य : स्वास्थ्यमैत्री खानपिन भाइटीकाले फेरिदिएको साइनो आज भाइटीका : सप्तरङ्गी टीका लगाएर मनाइँदै, ११ : ०२ बजे उत्तम साइत आपसी भाइचाराको सम्बन्ध विस्तार गर्न तिहार पर्व महत्वपूर्ण : प्रधानमन्त्री देउवा यमराजकी बहिनीको ऊ बेलाको तिहार !"
भाइटीकाले फेरिदिएको साइनो,"कथा दुई दशक जति अगाडिको हो । म बीस एकाइस वर्षको अल्लारे केटो थिएँ । उमेर रमाइलो र आनन्दित बेलाको कुरा हो यो। जे पनि खुसी र उत्साह मानेर बिताउने समय थियो त्यतिखेर । तर मैले सानै उमेरदेखि नै जिम्मेवारी ठूलै लिएर नेपालको विभिन्न पर्यटकीय क्षेत्रहरुमा पुगेको छु । यसो गर्दा दुःखभन्दा पनि आनन्द र खुसी लाग्थ्यो । जीवनको एउटा व्यस्त स्थिति थियो । यसैक्रममा विदेशी पर्यटक मेम्बर र नेपाली स्टाफ सबै गरेर चालीसजना जतिको समूह बनाएर लार्के पास (मनासलु राउन्ड) पदयात्राको लागि हामी निस्केका थियौं । समूहको नेतृत्व मैले गरेको थिएँ । मैले सबै पक्षसँग गाँसिएर काम गर्नु पथ्र्यो । यसरी पदयात्रा गर्दा नेतृत्व गर्ने व्यक्तिलाई पर्यटकीय भाषामा 'सरदार' भन्ने गर्छन् । त्यस मानेमा म त्यस समूहको सरदार थिएँ । क्याम्पिङ ट्रेकको ग्रुपमा जाने स्टाफहरुमा, सरदार गाइड, गाइड हेल्पर, सेफरकुक किचेन ब्वाई, भान्से अतिरिक्त सहयोगी (स्पेयर ब्वाई, भरिया नाइके, भरिया गरेर विभिन्न तह अनुसार दर्जाहरु निर्धारण गरिएको हुन्छ । दर्जाअनुसार सबैको आआफ्नो जिम्मेवारी र काम हुन्छ । त्यसै अनुसार सबैले कार्य गर्छन् पनि । लगभग एउटा क्याम्पिङ ट्रेकिङ ग्रुपमा थोरैमा पनि चारपाँचजना नेपाली स्टाफहरु हुन्छन् । गेस्ट मेम्बरको संख्या अनुसार स्टाफको संख्यामा पनि थपघट हुन्छ । हाम्रो ग्रुपमा विदेशीहरुको संख्या चौधजना थियो । त्यसैअनुसार नेपाली स्टाफको संख्या तीसजना र सबै विदेशी गेस्ट र नेपाली स्टाफ गरेर जम्मा चवालीस जनाको समूह लिएर हामी लार्के पासराउन्ड मनासलु ट्रेकिङको लागि निस्क्यौँ । बाटोभरि ठाउँ देखाउँदै, त्यहाँका खोलानाला, हिमाल, पहाड चिनाउँदै म जान्थेँ । कुनै बाधा थिएन । सहज रुपमा बाटो कटाइरहेथेँ म । त्यसो त यो क्षेत्रको लागि मेरो पहिलो अनुभव भने होइन । त्योभन्दा एक वर्ष पहिला पनि मनासलु एक्सपिडिसनको नेतृत्व गर्दै त्यो क्षेत्रको यात्रा गरिसकेको थिएँ । जुन बेला ख्यालख्यालमा रमाइलो गर्ने बेलामा एउटा बिर्सिनै नसक्ने घटना घटेको थियो । त्यो प्रसंगले अहिलेसम्म मेरो मनमा एउटा चखिलो तरंग दिइरहन्छ । म त्यो घटना, पात्र र अवस्थाले बेलाबेलामा लज्जा बोध पनि गर्छु । त्यति बेला ठूलो ग्रुप थियो । एक्सपिडिसन ग्रुप भएकोले हामी लगभग सत्तरीजना जति समूहमा थियौं । हाम्रो ग्रुप जुन गाउँमा बास बस्थ्यो प्रायः त्यो गाउँ हाम्रै समूहले ढाक्थ्यो । हामी कुनै निश्चित ठाउँमा क्यापिङ हालेर बस्थ्यौं । पर्यटकलाई सबै व्यवस्था गरेपछि हामी नजिकैका घरतिर जान्थ्यौँ । त्यतै बस्ने, खाने र रमाइलो गथ्र्यौं । हामीसँग आएका सहयोगी भरियाहरु विभिन्न घरहरुमा बाँडेर बस्थ्यौँ । उनीहरुका निम्ति कुनै बेग्लै टेन्टको व्यवस्था हुँदैनथ्यो । बस्तीहरुमा त्यसरी भरियाहरुलाई पनि सहजै बास दिन्थे । पिँढी, कोठा वा घरबाहिरका बरण्डामा भरियाहरु आफ्नो लुगा ओछ्यान लगाइ रात कटाउँथे । यसरी क्याम्पिङ गर्दै ट्रेकिङ जाने क्रममा हाम्रो क्याम्पिङ आरुघाटबाट एकदिनको बाटोमा पर्ने गाउँमा बस्नुपर्ने भयो । क्याम्पका सबै व्यवस्थाहरु मिलाइसकेपछि प्रायः गाउँमा डुल्न निस्कने हाम्रो दैनिकी जस्तै हुने गथ्र्यौ । हाम्रा केही स्टाफहरुले अगाडि नै कहाँकहाँ खाने, पिउनेको कस्तो व्यवस्थाहरु छन् त्यसको जानकारी लिएर दिन्थे । यो सामान्य प्रकृया थियो । यो बेलुकी हुने त्यस्ता भेटघाट, खानपान र रमाइलोबाट परिचितै थिएँ म । स्टाफहरुलाई प्रत्येक बेलुकी बानी बसिसकेको थियो । उनीहरुकै सल्लाह, सुझाव अनुसार केही सहयोगीहरुको साथ हामी गाउँकै एउटा सानो किनारा पसल भएको घरमा छिर्यौँ । खासै पर्यटकहरुको लागि नै भनेर व्यवस्थित किसिमको खाने बस्ने व्यवस्था नभए पनि गाउँकै हिसाबले सफा, चिटिक्क मिलाइएको थियो । त्यतिबेलाको समयमा अहिलेको जस्तो सुविधासम्पन्न रेस्टुरेन्ट, पर्यटकको लागि गेस्ट हाउस खासै थिएन । जति हुन्थ्यो, त्यो पनि व्यवस्थित हुँदैनथ्यो । सामान्य सेवा, सत्कार हुन्थ्यो । पर्यटकहरु त्यस्तैमा रमाइरहेकै देखिन्थे । विशेष होटल, रेस्टुराँ र लजहरु बिरलै थिए। मैले मादक पदार्थ पिउने गरेको थिइनँ । तर मेरा सहयोगीहरु भने हुरुक्कै हुन्थे । हामी त्यहाँ पुग्नासाथ त्यो घरकी साहुनीले हार्दिकतापूर्वक हामीलाई बस्नको लागि गुन्द्री बिछ्याइदिइन् । मैले सहयोगीहरुलाई बियर पिउनेलाई बियर, लोकल रक्सी पिउनेलाई रक्सी किनेर दिएँ । तर म भने कालो चिया पिएर उनीहरुलाई साथ दिइरहेको थिएँ । दिनभरिको थकान वा परिश्रम बिर्सुन् भनेर पनि उनीहरुलाई आनन्दित गराइदिन्थेँ । फेरि यात्रा रमाइलो होस् भनेर पनि स्टाफहरुलाई म उनीहरुका लागि बेलुका रमाइलो गराइदिन्थेँ । हाम्रो लागि डिनरको व्यवस्था हाम्रै क्याम्पमै हुन्थ्यो। तर, पनि केटाहरुले रक्सीसँग मासु खान मन गरेकोले मासु पनि भुट्न लगायौं । समूहको नेतृत्व मेरै भएकाले मलाई छुट्टै किसिमको इज्जत दिइन्थ्यो । नेता, नाइके वा प्रमुखको हैसियत प्राप्त हुन्थ्यो मलाई । त्यो विशेष इज्जत पनि थियो । तर साथसाथै केही किनेर देला भनेर धेरैको अपेक्षा पनि राखेका हुन्थे । त्यसैअनुसार उनीहरुले जेजे मन लाग्छ अर्डर गरेर खान लगाएँ । साहुनी अन्दाजी पैंतालीसपचास वर्ष उमेरकी जस्तो देखिन्थिन् । किचेनमा भ्याइनभ्याई थियो र पनि मैले थाहा नपाउने गरेर छिनछिनमा मतिर हेरिरहेकी हुन्थिन् । उनी कर्के नजरले हेरेको म पत्तो पाइरहथें । तर यति धेरै केटाहरुका अगाडि मैले चुपचाप बस्नु आवश्यक थियो । म थाहा नपाएको हालतमा थिएँ । सुरुमा अलि असहज जस्तो महसुस भए पनि त्यो समूहको सरदार म भएपछि मलाई विशेष ध्यान दिएको होला, भन्ने सम्झेर बसेँ । तर एकछिन पछि त किचेनको कामलाई एकछिनका लागि थाँती राख्दै म बसेको नजिकै आएर बसिन् र मलाई सोधिन्,भाइलाई त चिनेचिनेजस्तो लाग्यो । मैले पनि हल्का गफ दिइहालेँ । मलाई पनि त्यस्तै लगिरहेको छ, भनेँ । त्यै त नि भाइ । तपाईं त एमानको साथी होइन ? भनेर सोधिन् । मलाई मनमनै लाग्यो । चिनेको जस्तो गरे भने पक्कै केटाहरुले खाएको, पिएकोमा पनि सहुलियत पाउँला र मलाई पनि राम्रै मान देला भन्ने लागेर उनले जेजे सोधिन्, मैल होहो मात्रै भन्दै गएँ । उनले फेरि सोधिन्, तपाईं त पोहोर साल पनि ग्रुप लिएर आउनु भएको थियो हैन र? ' म अलि अकमकाएको थिएँ । म त्योभन्दा अगाडि कहिल्यै त्यो ठाउँमा आएको थिइनँ । मैले आफूलाई कमजोर वा नजान्ने बनाउनु भएकै थिएन । किनभने एक त महिलाले सोधेको, फेरि साथीहरुको अगाडि म कच्चा पनि देखिनु भएन । मेरो पहिलो भ्रमण यही थियो । तर पनि हो मा हो मिलाउनको लागि, हो नि आएको थिएँ नि, भनेर भनेको थिएँ । मसँगैको केटाहरुले पनि हो मा हो नै मिलाइरहेका थिए । यति भनेपछि कुरा मिलिहाल्यो नि जस्तो लागेको थियो । आखिर जान्ने, सुन्ने भइयो । आफ्नो इज्जत पनि अरु सामुन्ने अलिक माथिल्लो स्तरको देखाउन सकेकोमा म गमक्क परेको थिएँ । आआफ्नै सुरमा म कालो चिया र अरु साथीहरु लोकल रक्सी र जाँडको साथमा खासीको मासु चपाइरहेका थिए । मतिर हेर्दै, अचानक त्यो साहुनी दिदी त मसँग रिस पो देखाउन थालिन् र भन्न थालिन् भाइ, तपाईंहरुको जति इज्जत हुन्छ नि हाम्रो पनि त्यतिकै इज्जत हुन्छ । म त छक्कै परैँ । हन के भयो दिदी । तपाईलाई हामीले त त्यस्तो केही गल्ती गरेजस्तो पनि लागेन ? मेरो कुरालाई बीचैमा रोक्न खोज्दै उनले फेरि भनिन् अर्काको छोरीचेलीलाई यसरी बिचल्लीमा पारेर तपाईं भाग्नु हुन्छ र गाउँलेहरु जम्मा गरेर आज त यसबारे छिनोफानो हुनैपर्छ । जंगिदै भनिन् उनले । म त अलमल्ल परेँ । यी साहुनी दिदी के भन्नु हुन्छ भनेँ । फेरि रिस देखाउँदै, अझ के पो भन्छ लाज पचेको मान्छे,' भनेर भनिन् । उनको रिसमा कमी आएकै थिएन । म सोचमा परेँ । अनि मैले बल्ल बुझेँ । कसैले गरेको कर्तुतको दोष ममाथि लगाउँदै छिन् भनेर । अरुको समस्या र विपत्ति मेरा थाप्लामा आएको चोट म भोग्न थालेँ । म नमिठो मान्दै थिएँ ।गल्ती मेरै थियो । वातावरण राम्रै बन्ला भनेर हो जस्तै नाटक नै गरेको थिएँ । सबै कुरामा हो मा हो मिलाएको थिएँ । तर परिस्थितिले त अर्कै मोड पो लियो । नसोचेको परिस्थितिसँग मैले जुध्नुपर्ने परिस्थिति नजिकनजिक आयो । अब मैले सत्य कुरा बोलेर धमिलिएको परिस्थितिलाई सहज बनाउनु बाहेक अरु त्यहाँ उपाय थिएन । मैले लामो सास फेर्दै भनेँ, हेर्नु न दिदी, मैले त्यतिकै म एमानको साथी भनेको मात्रै हो । म उहाँलाई चिन्दा पनि चिन्दिनँ । र यो मेरो भ्रमण पहिलो चोटि हो यो गाउँमा । म योभन्दा पहिला आएकै थिइनँ । मेरो यति कुराले उनी शान्त हुने छाँटकाँट देखिएन । र भनिन्, अघि चाहिँ हो, हो भन्दै हुनुहुन्थ्यो अनि अहिले चाहिँ किन होइन? तपाईं ढाँट्दै हुनुहुन्छ । अब तुरुन्त मेरो छोरीलाई के गर्नुपर्ने हो तपाईंले गर्नैपर्छ । उनी त झन्झन् फन्किन थालिन् । मैले अब घनघोर आपतमा परेको ठान्न थालेँ । यति कुरा सुनेपछि म त छाँगाबाट खसेझै भएँ । मैले म त्यो व्यक्ति होइन भनेर लाख कोशिस गर्दा पनि उनले पत्ताइनन् । उनलाई आफूलाई सम्झाएर उम्किन नसक्ने स्थितितिर झर्दै गएको ठानेँ । म मनमनै अत्तालिएँ । अब मैले ती केटीसँग भेटेर सही र सत्य स्थितिसँग साक्षात्कार गर्नुको विकल्प थिएन । अन्तमा मैले भनेँ, तपाईंकी छोरी कहाँ छिन, बोलाउनुस् न । अनि उहाँले चिनिहाल्नु होला नि । म त्यो व्यक्ति होइन भनेर र । उनको रिस अझै पनि मरेको थिएन । ल, ल म छोरीलाई बोलाउँछु । तर तपाईं भाग्ने होइन नि। छोरी आइन्जेल तपाईं यहाँ नै बस्नुपर्छ भनेर भन्दै गर्दा मेरा अरु सहयोगी साथीहरु छक्क परेर हेरिरहेका थिए । उनीहरु पनि ख्यालख्यालमा झेलमा परिन्थ्यो भन्ठान्दा होलान् । उनीहरुले पनि हाम्रो सरदार सर पहिलो चोटि नै हो यहाँ आएको भनेर बुझाउने कोसिस त गरिरहेका थिए । मेरो कुरा त विश्वास गरेकी छैनन्, बिचारा उनीहरुको कुरा त के सुनुन् तिनले । मलाई निकै पछुतो थियो । तर डर थिएन । म यस कुरामा पूर्णतः विश्वस्त थिएँ । किनकी उनले ठानेको जस्तो गल्ती मबाट भएकै थिएन । उनै दिदीले एकजना सानो नानीलाई अराउँदै भनिन्लौ नानी, धारामा तिम्री दिदी लुगा धोइरहेकी होली, तुरुन्तै बोलाएर ल्याऊ त । सानो नानी पनि हुन्छ नि हुन्छ भन्दै दिदीलाई बोलाउन निस्किइन् । हामी सबै एक किसिमले अलमलमा परेका थियौँ। अब भने मलाई कता कता डर पनि लाग्न थालेको थियो । उनकी छोरीले के पो भन्ने हुन् । कतै उनीले पनि हो नै भनेमा त म त बडो ठुलै झमेलामा पो पर्ने भयो त। मैले घरबार जोर्दै घर जानुपर्ने भयो त मनमनै अनेकौँ खालका कुराले घेर्न थाले । मुखमा चपाइरहेको मासु पनि ओकलौँ कि निलौँ भइरहेको थियो । मेरोजस्तो नाटक त्यो दिदीको छोरीले पनि गरी भने, मेरो के हालत होला । मलाई त छोड्दैनन् यिनीहरुले । अब म फसेँ, फसेँ । मनमा छटपटी भइरहन थाल्यो । गाउँले उठाएर पनि मार्ने नै भए । म त्यहाँबाट भाग्ने स्थित पनि थिएन । जे पर्लापर्ला भनेर सहयोगी साथीहरुलाई पनि नडराउन आँखाको इसाराले संकेत गर्दै उनकी छोरी आउने बाटो कुरिरहेका थियौं । एकछिन पछि उनकी छोरी आइपुगिन् । हामीतिर हेर्दै दुई हात जोडेर नमस्कार गरिन् । हामीले पनि नमस्कार फर्कायौं । त्यतिकैमा ती दिदीले छोरीलाई सोधिन्उहाँलाई चिन्छौ हैन ? तिम्रो मान्छे उहाँ नै हैन ? छोरी अलमल हुँदै को भनेर हामीतिर हेरिन् । मलाई बल्ल अलि सास आयो । किनकी ती बहिनीले मतिर कुनै संकेत नै देखाएकी थिइनन् । फेरि पनि त्यो दिदीले छोरीलाई मतिर देखाउँदै सोधिन्उहाँ के, उहाँ एमानको साथी होइन । पोहोर साल अम्रिकानेहरुसँग आउनु हुँदा दुई दिन यतै बस्नु भएको थियो, हैन र, चिनेनौ गोरा मान्छे देखेपछि जुनसुकै देशबाट आएको भए पनि अम्रिकाने नै बन्दोरहेछ । छोरीले मतिर हेर्दै अलि लजाएको जस्तै गरेर भनिन् कहाँ उहाँ हुनु नि । आमा पनि कस्तो मान्छे नचिनेको, लाजै मर्दो । त्यतिकै अरुलाई, दोष लगाउनु भयो । उनी स्वयम् पनि लाजै मानेर सामुन्ने आइन् । उनको भावमा एउटी युवतीको संकोच देखिन्थ्यो । छोरीले यति बोलेपछि बल्ल मलाई राहत महशुस भयो । लामो सास फेरेँ । मेरो हालत देखेर मेरा सहयोगीहरु पनि गलल्ल हाँसेँ । त्यतिकैमा ती दिदीले पनि हाँस्दै भनिन्, किन अघि जे पनि हो हो भन्नु भएको त । मान्छे हेर्दा पनि उस्तै लाग्यो । ल माफ पाउँ है भाइ । मैले पनि हाँस्दै भनेँ दिदी, गल्ती त मेरै हो नि । तपाईले अर्कै कारणले खोजिनिती गरिरहनु भएको रहेछ । के थाहा, कुरै नबुझेर मैले त हो मा हो नै मिलाएँ । वातावरण अलिक सहज बनाउँदै केही अघि र अहिलेको परिस्थितिमा एकाएक फरक भयो । आँधी आएर फाटेको आकाश जस्तो भएको थियो मेरो मन । उज्यालो एकदमै चंगा । एकछिन हामी सबै फेरि हाँस्यौं । खाएको बिल तिरेर त्यहाँबाट निस्क्यौँ । त्यसपछि सहयोगी साथीहरुले जिस्किने मेलो पाए । घरीघरी भन्ने गर्थे, धन्न, हाम्रो सरदार घरज्वाइँ भएर बस्नु परेन । मेरो मन अलि नै डराएथ्यो । अहिले ज्यादै सन्चो भएको थियो । म साँच्चिकै उज्यालो मन लिएर साथीहरु सामु बोलिरहेको थिएँ । यसरी अघिल्लो वर्षमा आउँदा एक क्याम्पपछि अर्को क्याम्प हुँदै क्याम्पैपिच्छे रमाइलो गर्दै हिँडेको यादहरु धेरै थियो । त्यसैले त्यो एरियामा जाने भनेपछि म पनि मन खुशी नै हुन्थ्यो। मेरा केही सहयोगीहरु पनि गत सालजस्तै यसपटक पनि मेरो ग्रुप थियो । हाम्रो ग्रुपका विदेशी मेम्बरहरु अलि पाका उमेरको भएकाले पनि अलि अनुभवी, सहयोगी साथीहरु आवश्यक पथ्र्यो । त्यसैले पनि पुरानो सहयोगी साथीहरुलाई यस ग्रुपमा दोहोर्याएको थिएँ । क्याम्पिङ गर्ने ठाउँको व्यवस्थापन गर्न एकजना सहयोगी स्टाफलाई प्रत्येक दिन बिहान सबेरै अगाडि पठाइन्थ्यो । त्यसपछि कुक र किचेन ब्वाइहरुको भान्से टिम जाने गथ्र्यो । खासगरी भान्सा र अन्य स्टाफ पठाएपछि पर्यटकहरुलाई लैजान पथ्र्यो । त्यसो गर्दा पछि भान्साको काम गर्न उनीहरुलाई पनि समय हुन्थ्यो । हामी बिस्तारै मेम्बर ग्रुपसगै जाने गथ्र्यौं । भरिया र अरु सहयोगीहरु आआफ्नै हिसाबले हिँडिरहेका हुन्थे । दिउँसोको लचमा भरियाहरु रोक्नु पर्दैन थियो । सिधै बेलुकीको क्याम्पमा मात्रै भेट्थ्यौं । दिनहरु यस्तै भएर यात्रामा अघि बढिरहेथ्यौँ हामी । बिहान हामीबाट छुटेका भरिया र कुकहरुले हामी क्याम्पमा पुग्दा सम्ममा भान्सेले चिया, खाजा, खाना जे जे हुन्छ तयार पारिसकेका हुन्थे । यसरी दिनदिनै लार्के पास तर्फको यात्रामा अघि बढ्दै थियौँ । अघिल्लो पटकको ट्रेकमा धेरै रमाइलो गर्दै हिँडेकोले धेरथोर चिनजान प्रायः सबै क्याम्प राख्ने गाउँमा थियो । गाउँका मान्छेले पनि हाम्रा टिमहरुप्रति माया र आदर देखाउँथे । कुइरे र कुइरे घुमाउने भनेर हामी उनीहरुका आँखा र मनमा स्थापित थियौं । सोती खोलाको किनारैकिनार, सयपत्री, मखमली फूलहरुले घरहरु रातोमाटोले पोतेर सफा देखिन्थ्यो । ठाउँठाउँमा दसैंको लागि बनाएको पिङहरु यसै थिए । कतै खेलिरहेका देखिन्थे। मौसम पनि उत्तिकै सफा थियो। बिहानको समयमा अलिअलि चिसो भए पनि दिउँसोको समयमा भने गर्मी नै हुन्थ्यो । माथिमाथि उक्लेपछि चिसो हुने हुनाले लगाउने लुगाहरुको राम्रो व्यवस्था गरेका थियौं । त्यसैले गर्मी र जाडो जस्तो भए पनि खासै फरक पर्दैन्थ्यो । तिहारको समय गाउँगाउँका सबै मान्छेहरुमा हर्षउल्लास छाएको देखिन्थ्यो । जताततै रातो र कमेरो माटोले पातेका घरहरु उज्याला देखिन्थे । पूजा गर्न र बत्ती बालेर लक्ष्मी भित्र्याउन हरेक घरहरु सुन्दर देखा पर्थे । पिँढी, आँगन र घरहरु अत्यन्तै सजाइएका देखिन्थे । गाउँको नाम अहिले आएर ठ्याक्कै याद आएन, तर दुईटा अग्लाअग्ला पहाडहरुको खोँच अनि सोती नदीको किनारमा सानो, पन्ध्रबीस घरधुरी भएको सानो गाउँ थियो । गाउँ सानो र सफा थियो । त्यसैले बस्न लायकको थियो । हामी त्यहाँ ९:३० तिरै पुगिसकेको थियौं बिहानैको । बिहानको समय, उज्यालो घाम, फूलबारीको चमकले वातावरण ज्यादै मनोरम लाग्थ्यो । अझै नजिकै हिमालको चहकिलो सुन्दरताले मनभरि एउटा आनन्द खेल्थ्यो । त्यो गाउँ कटेपछि चारपाँच घण्टाको हिँडाइसम्म पनि पनि अर्को गाउँ नभेट्ने भएकोले हामी छिटै त्यो गाउँमा आइपुगे पनि त्यो दिनको क्याम्प त्यही गाउँमा बस्नु पर्ने हुन्थ्यो । हामी पुग्न अगावै स्टाफहरुले क्याम्पको सबै बन्दोबस्त गरिसकेका थिए । हामी त्यहाँ पुग्न साथै चिया नास्ता ल्याइदिए । चिया, नास्ता खाँदै गेष्ट मेम्बरहरुसँग आइटिनेरीको बारेमा छलफल गरिरहेको थिएँ । यत्तिकैमा एकजना दस बाह्र वर्षको जस्तो देखिने बहिनी नजिकै आएर भनिन्, दाइ तपाईंलाई हाम्रो दिदीले घरमा बोलाउनु भएको छ, आउनु न है। त्यो क्षेत्रतिर थोरै मान्छेहरुको आवतजावत हुने भएकाले हामी ठूलै ग्रुप आएपछि त को, कसको भनेर हल्लै हुन्थ्यो । गाउँलेका आँखाले चासो राखेर सोधखोज गर्थे । म पनि त्यस्तै सोधाइमा परिहाल्थेँ । त्यसैले पनि हामी आएको थाहा पाएर नै बोलाउन पठाएको होला भनठानेँ । सुरुमा म त झसङ्ग भएँ, कसले पो बोलायो भनेर। तर राम्ररी नियाल्दै गर्दा बल्ल नानीलाई चिनेँ । अघिल्लो वर्ष आउँदा सानै थिएँ । घरको आँगनमा गुच्छा खेलिरहेको देख्थेँ। एकै वर्षमा हलक्कै पो बढिछन् । मनमनै सोचेँ । ए हो र, हुन्छ बहिनी म एकछिनमा आउँछु ल । तिमी जाँदै गर्नु है भनेँ । हुन्छ दाइ, जसरी नि आउनु है भन्दै त्यहाँबाट निस्किन् । मेरो छेउछाउमा शेर्पा स्टाफहरु पनि थिए । मेरो र त्यो बहिनीको बातचित पनि राम्ररी सुनिरहेका थिए उनीहरुले । त्यो बहिनी त्यहाँबाट जान साथै के हो दाइ, दिदीले बोलाएकी छन् रे नि हँ भनेर एकजनाले प्याच्च भन्यो । मैले आँखाको इसारा गर्दै केही होइन भने जस्तो गरेँ र मेम्बरहरुसँगको बातचितलाई निरन्तरता दियौँ । गेस्ट मेम्बरहरुसँगको बातचितको काम सकेपछि, टेन्टबाट मनि पर्स लिएर एकजना स्टाफलाई भनेँ, ल, तपाईं पनि मसँग हिँडौँ । ऊ पनि मख्ख हुँदै तयारी भइहाल्यो । मलाई कसले बोलायो भनेर सोच्न गाह्रो परेन । आफ्नै किसिमको अन्दाज थियो । अघिल्लो वर्ष आउँदा हामीले त्यो गाउँको घरमा खुबै रमाइलो गरेको याद झलझली आयो । अन्दाजी उन्नाइसबीस वर्ष जतिको देखिने छोरीले आमालाई काम सघाइरहेकी थिइन् । उनीलाई सरला भनेर बोलाउने गर्थे । उनी फरासिली थिइन् । राम्री थिइन् । नयाँ मान्छेसँग चाँडै घुलमिल भैहाल्ने किसिमको बानी थियो उनको । उनको यो स्वभावले जो कोहीलाई मोहित बनाउँथ्यो । बेलुकी काम सकेर हामी चारपाँच जनाको समूह उनीहरुको घरमा केही खाने, पिउने निहुँमा गएका थियौँ । पछि उनीहरुका पनि दुईचारजना साथी जम्मा भएका थिए । यो र रातभरि दोहोरी खेलेको यादहरु पनि मेरो मगजमा ताजै थियो ।पुराना दृश्य र चित्रले मनमा पटकपटक आउजाउ गरिरहे । म एकछिन त्यसमै हराएँ । अरु स्टाफहरु रक्सी र जाड पिइरहँदा मलाई सरदार सर बियर पो पिउनु हुन्छ कि ? भनेर दुईतीन चोटिसम्म सोधेका थिए । तर मैले म केही पनि ड्रिक गर्दिनँ, साथीहरुले पिएको मैले पिएको जस्तै हो भनेर भन्ने गर्थें । ऐना हेरेर, लाऊ माया लाउनेले धोको फेरेर दोहोरीमा दुई पक्षबीच घम्साघम्सी हुँदै गर्दा म छेउमा बसेर ताली मारिरहेको हुन्थे । अरु सबै रक्सीले झुमिसकेका थिए । बडो मस्तले गीत, ठट्टा र रमाइलो भइरहेथ्यो । कति त बेलाबेलामा उठेर नाच्ने पनि गर्थे । तर म चिया पिएर बसे पनि रक्सी पिउनेहरुसँग बस्दा कताकता मलाई पनि मात लागेको जस्तो भयो । दोहोरी गाउनमा जति नै व्यस्त भए पनि सरला मतिर पुलुक्कपुलुक्क हेरिरहेकी हुन्थिन् । म पनि थाहा नपाएको जस्तै गरेर आफ्नै सुरमा थपडी मरिरहेको जस्तो गरिरहेको थिएँ । आफूलाई यो ग्रुपको मुख्य जिम्मेवारी पाएकाले पनि शान्त र चुपचाप हुनु परेको थियो । अरुभन्दा अलिक मौन रहेर गम्भीर हुने गर्थें म । तर पनि तिनीसँग कर्के हेराइ जारी थियो । तर मौका मिल्नासाथ मेरो नजर पनि त्यता गइरहेकै हुन्थ्यो । हामी बीच पनि एक किसिमको दोहोरी नै चलिरहेको थियो । रात पनि धेरै छिप्पेकोले केही घन्टासम्म मज्जाले चलिरहेको दोहोरी बीचैमा रोकेर हामी क्याम्पतिर आयौँ । मनमा एकखालको अनौठो भावनाले छोएथ्यो । बेलुकी ओछ्यानमा ढल्किँदा पनि धेरै बेर नाचगान, कर्के हेराइ र हाँसो ठट्टाले पछ्याउन छोडेन मलाई । बिहान उज्यालो भएपछि हामी सामान प्याक गरेर त्यहाँबाट निस्कने तरखर गर्दै थियौं । सरला हामीतिरै आउँदै थिइन् । केही काम परेर पो आएकी हुन् कि भनेर सोचेँ । म नजिकै आएर भनिन् बाटोमा केही घण्टासम्म घरहरु भेटिदैन । भुटेको मकै र एउटा कोकाकोलाको क्यान हालेको छु लिनुस् है सरदार सर । मन्द मुस्कान दिँदै दिएकी थिइन् । अघिल्लो रात कुरैकुरामा मलाई भुटेको मकै मनपर्छ भनेको थिएँ । त्यसैले पनि भुटेको मकै खाजामा राखेको हुनुपर्छ । पर्दैन भने पनि करै गरेपछि मैले लिएको थिएँ । मकै बिहानै भुटेको हुनुपर्छ । भुटेको मकै तातै थियो । मैले हैन किन दुख गरेको, खाजा त मेरो स्टाफले पकाइ हाल्छन् नि भनेर खाजा फिर्ता गर्न खोजेको थिएँ । मैले किन दुःख दिनु भनेर सम्मान गरेर लिन नमान्दा पनि केही न केही लिनै पर्ने स्थिति आयो । जे भए पनि लिनु न लिनु भनेपछि मैले पनि खाजालाई लिएर ब्यागमा राखेर त्यहाँबाट विदा भएँ । म पर पुग्दासम्म एकोहोरो हेरिरहेको थिइन् सरला । यिनै कुराहरुले मलाई त्यो क्षेत्रमा यात्रा गर्न आउनलाई तानिरहेको थियो । यी कुराहरु सोच्दासोच्दै सरलाको आँगनमै पुगेछु । ढोकामा उभिइरहेकी सरला मलाई देख्ना साथै नजिक आएर भनिन्,तपाईलाई संझिरहेकी थिएँ । आइपुग्नु भयो । धेरै खुशी लाग्यो। उनको आवाजमा एउटा खुसी र उदासिनता थियो । उनी पहिलाको जस्तो चञ्चल थिइनन् । शान्त र मौनताभित्र हराएकी हुन्थिन् । उनको निधारमा लगाइरहेको सिन्दुर, गलाको पोते देखेर अनौठो लागिरहेको थियो मलाई । मेरो आँखा पनि त्यतै गएको थियो । उनी आँखातिर झरेको कपाल मिलाउदै अलि निहुरिएकी थिइन् । अप्ठ्यारो माने झै गरिन् । उनको अप्ठ्यारोपनलाई हटाउनका लागि मैले केही नभएको जस्तै नर्मल भएर कुरा गरिरहेँ । म बाहिर सामान्य देखिए पनि भित्रभित्र अशान्त थिएँ । के छ नि, सन्चै हुनुहुन्छ मेरो कुरालाई रोक्न खोज्दै भनिन्, ठिकै छु । भाइटीकाको तयारीमा लागेको छु । समयले यस्तै गरायो । सोचेको जस्तो नहुँदो रहेछ । तपाईं आएको भन्ने थाहा पाउना साथै मैले नै बहिनीलाई बोलाउन पठाएकी हुँ । संयोग नै भन्नुपर्छ । आजै तपाई यहाँ पुग्ने अनि अनि यही समयमा पुग्ने । अब तपाईं मेरो दाजु बन्नुपर्छ, भन्दै मलाई हात तानेर भित्र लगिन् । उनका कुराले धेरै भाव र अर्थ दिएका थिए । त्यो म बुझ्थेँ । अरुले उनको भावनालाई बुझ्न सकेनन् । मैले पनि यसबारे थप कुरा कोट्याएर चाडपर्वमय वातावरणलाई धमिलाउनु थिएन । बस जे, जे भन्छिन् हुन्छ भनेँ । त्यसपछि आज तपाईंहरुलाई नै टीका लगाईदिन्छु है भनेर सोधिन् । म अकमक्क भएँ । मैले दिदीबहिनीहरुको हातबाट कहिल्यै पनि टीका लगाएको नै थिइनँ । हाम्रो समुदायमा त्यस्तो चलन नै छैन । यद्यपि तिहार मलाई मनपर्ने चाड हो । वत्ती बाल्ने, देउसी खेल्ने जस्ता कार्यक्रमले गर्दा पनि मलाई तिहार मन पर्छ । तर टीका मेरो लागि बिल्कुलै नौलो अनुभव थियो । यसरी मनैबाट मान गरेर गरेपछि मैले नाइँनास्ति गर्ने कुरा पनि भएन । भुइँमा सुकुल बिछ्याइएको थियो । त्यहाँ एक कुनामा टपरीमा चामल, सेल रोटी, नरिवल राखिएर पूजा गरिएको देखिन्थ्यो । अरु विभिन्न देवीदेउताका तस्बिर थिए । विशेषः गरी लक्ष्मीका तस्बिरमा पूजा गरिएको देखिन्थ्यो । नाङ्लोमा विभिन्न टीकाको सामाग्रीको साथमा उनेको फूलका मालाहरु थिए । दियो बालिएको थियो । मासु, अचार, सेल, खानाको परिकार र चिया पिउने काम सकेपछि टीकाको लागि तयार भयो । मैले सोचेँ, टीका भनेपछि रातो सिँदुर र फूलको माला लगाइदिने होला । तर निधारमा सातै रङ्गको मिलाएर निधारभरि नै लगाइदिइन् । पहिला सेतो रङले धर्को तानी पछि विभिन्न सात रङको टीका लगाइयो । टाउकोमा तेल लगाएर कपाल कोरियो । ओखर फोरेर, पूजा गरेर अरु सबै विधि पनि गरियो । यसरी टीका र फूलको माला लगाइदिँदै गर्दा यता मैले आफ्नै दिदीबहिनीहरुलाई पनि संझेको थिएँ । मसँगै टीका लगाउनेमा एकजना प्रहरी दाइ पनि थिए । हामी एक अर्कोमा परिचय पछि गफ गरेर बस्यौं । मलाई टीका लगाउँदा के, के गर्नु पर्छ केही थाहा थिएन । प्रहरी दाइले जे, जे गर्छन् मैले पनि त्यसै गरेँ । टीका लगाइदिएपछि हामीले पैसा दिनुपर्ने रहेछ । प्रहरी दाइले बीस रुपैयाको दरले टीका लगाइदिने सबैलाई दिँदै थिए । यतिको मान गरेर दाजु बनाएर टीका लगाइदिएपछि थोरै पैसा दिन पनि मनले मानेन । त्यसैले सरलालाई एक हजार दिएँ । त्यसपछि तीनजनालाई पाँचपाँच सयको दरले दिएको थिएँ । त्यसपछि यसो पछाडि फर्केर हेर्छु त सानासाना बहिनीहरु पनि टीका लगाइदिने लाइनमा रहेछन् । उनीहरुलाई सय सयको दरले दिएको थिएँ । सबै गर्दा बत्तीस सय रुपैयाँ जति मैले कोसेलीमा दिएँ । त्यतिबेलाको त्यति पैसा भनेको अहिले हो भने पन्ध्र बीस हजार जतिकै हुनुपर्छ । जति नै रकम खर्च भए पनि सरला बहिनीले देखाएको आत्मीयताको अगाडि फिका नै थियो । मलाई त्यतिबेला एउटा गीत हरफ मनमनै एकदमै याद आयो के सोचे मैले, के भयो अहिले । मनमा खुशी कि पीडा छुट्टाउनै नसक्ने किसिमको थियो । मेरा लागि यो एकदमै अमूल्य र अद्भूत भएको थियो । रुपैयाँ र नोटबाट त्यो अनुभव किन्न वा साट्न सकिन्नथ्यो । मसँगै गएको स्टाफ साथी पनि तिहार त हामीलाई पो लाग्यो त भन्दै मज्जाले खसीको मासु र चिउरा खाँदै थियो । टीकाको कार्यक्रम सकेर हामी त्यहाँबाट बिदा भयौं । भोलि बिहान हामी त्यो गाउँ छोडेर जाँदै गर्दा फरि सरला बहिनी पोहोर सालको जस्तै गरेर खाजाको फोका मलाई दिँदै दाइ, यसमा केही सेलरोटी र कोकाकोला राखेको छु है, बाटोमा खानु भनिन् । दृश्य उस्तैउस्तै थियो । समय अलि फरक अनि साइनो फरक थियो । सरबाट दाजु भएँ । मैले पनि हुन्छ बहिनी धेरै धन्यवाद छ। राम्रोसँग बस्नु है भन्दै बिदा भयौं । हामी पर पुग्दासम्म पनि सरला बहिनी हामीतिर हेर्दै थिइन् । त्यसपछि दुई दशक पुग्दासम्म टीका लगाएको सरला बहिनीसँग मेरो भेट कहिल्यै जुरेन। धेरै वर्षपछि दीपावलीको माहोलमा टीका लगाएको बहिनीलाई सम्झिदै गर्दा कताकता हाँसो पनि उठ्यो । तर मेरो मनमा अनायास त्यसरी टीका लगाउने मौका जुरेको त्यो अनुभव आफूले घुमेर र हेरेर आएका हिमालजस्तै मनभित्र थपक्क उज्यालिएर बसेको छ । तिहारको मखमली र सयपत्रीजस्तै ढकमक्क फुलेर मनभरि रहेको छ आजसम्मै त्यो दृष्य।"
जाडोको बेवास्था गर्दै मुस्ताङमा खेलकुद,"जोमसोम : हिउँदयाम सुरु भएसँगै हिमाली जिल्ला मुस्ताङमा चिसो ह्वात्तै बढ्न थालेको छ। चिसो बढेसँगै मुस्ताङका स्थानीय नागरिक भने जाडो छल्न बेसी झर्ने तयारीमा छन्। मुस्ताङमा केहीदिन देखि चिसो बढेपनि यहाँको आन्तरिक खेलकुद भने गर्मिएको छ। जिल्ला तथा जिल्ला बाहिरका खेलाडी चिसो मौसमको परवाह नगरी खेल खेल्न मुस्ताङको थासाङ गापा२ कोवाङमा आएका छन्। निलगिरी र धौलागिरी हिमालको काँखैमा अवस्थित थासाङको मनमोहक गाउँ कोवाङमा गत आइतबार देखि खेलकुद महोत्सव सुरु भएको थियो। धौलागिरि युवा क्लब कोवाङले बडा दसैं तथा शुभ दीपावली २०७८ को अवसरमा आयोजनामा दोस्रो खुल्ला पुरुषमहिला तथा प्रौढ भलिबल प्रतियोगिता भएकोमा शुक्रबार सकिएको छ। मुस्ताङको तल्लो क्षेत्र र जिल्ला बाहिरका खेलाडीहरुको उपस्थिति रहेको प्रतियोगिताको पुरुष भलिबलतर्फ १२ टिम, महिला तर्फ ७ टिम र प्रौढ भलिबलतर्फ १० टिमले सहभागिता जनाए। लगातार ५ दिनसम्म जारी प्रतियोगिताको भलिबलतर्फ निर्मल स्पोर्टिङ क्लब लेते च्यापियन बनेको छ। महिला भलिबलतर्फ अमित बिल्डर्स च्याम्पियन बन्यो। यस्तै, प्रतियोगिताको प्रौढ भलिबलमा म्याग्दीको रुप्से संगम युवा क्लब च्याम्पियन बनेको छ। पुरुष तर्फ निर्मल स्पोर्टिङले मिलिजुली युवा क्लब मार्फालाई ,महिल तर्फ अमित बिल्डर्सले निलगिरि युवा क्लब टुकुचेलाई सोझो सेटमा पराजित गरेको छ। यस्तै,प्रौढ तर्फ म्याग्दीको रुप्से संगम युवा क्लबले अन्नपूर्ण युवा क्लब ताक्लुङलाई सोझो ३ सेटमा पराजित गरेको जनाइएको छ। दोस्रो खुल्ला भलिबल प्रतियोगिता अन्तर्गत पुरुषतर्फ च्याम्पियन बनेको निर्मल स्पोटिङ युवा क्लबले नगद ७५ हजारसहित शिल्ड ,मेडल र प्रमाणपत्र पाएका छन् भने उपविजेता मिलिजुली युवा क्लब मार्फाले नगद ४५ हजारसहित शिल्ड , मेडल र प्रमाणपत्र प्राप्त गरेको छ। महिला भलिबलतर्फको च्याम्यिन अमित बिल्डर्सले नगद ३५ हजारसहित शिल्ड,मेडल र प्रमाणपत्र पाएको छ भने उपबिजेता निलगिरि युवा क्लब टुकुचेले नगद २० हजारसहित शिल्ड ,मेडल र प्रमाण पत्र पाएको छ। यस्तै, प्रौढ भलिबलको च्याम्पियनले नगद २५ हजार उपविजेताले नगद १५ हजारसहित शिल्ड, मेडल र प्रमाणपत्र प्राप्त गरे। प्रतियोगिताको पुरुष भलिबलतर्फ सर्वोउत्कृष्ठ खेलाडी धालागिरि युवा क्लबका अजित गौचन घोषित भए। महिलातर्फ सर्वोउत्कृष्ठ खेलाडी निलगिरियुवा क्लब टुकुचेकी सृष्टि थकाली घोषित भईन्। प्रौढतर्फको सर्वोउत्कृष खेलाडी रुप्से संगम युवा क्लबका भेष पुन घोषित भएका छन्। पुरुष तथा महिला भलिबलका उत्कृष्ठ खेलाडीले जनही ३३ हजारसहित मेडल र प्रमाणपत्र पाए। प्रौढतर्फको उत्कृष्ठ खेलाडीले नगद १५ सयसहित मेडल र प्रमाणपत्र प्राप्त गरे। प्रतियोगिताको विजेताउपविजेता र खेलाडीहरुलाई धौलागिरि युवा क्लब कोवाङका संस्थापक उपाध्यक्ष कृष्णकुमार शेरचन ,क्लबका अध्यक्ष मनप्रसाद गौचन र थासाङ२ का वडाध्यक्ष नरप्रसाद हिराचन लगायतले नगद तथा शिल्ड,मेडल र प्रमाणपत्रले सम्मान गरेका छन्। प्रतियोगिता संञ्चालनका लागि स्वदेश तथा विदेशमा बसोबास गर्ने मुस्ताङीले आर्थिक सहयोग उपलब्ध गराएका थिए। प्रतियोगिता समापनपछि बोल्दै क्लबका अध्यक्ष मनप्रसाद गौचनले मुस्ताङको सुन्दर वातावरणमा चिसोलाई वेवास्ता गर्दै यति ठूलो प्रतियोगिता गर्न सफल भएको बताए। उनले मुस्ताङको आन्तरिक खेलकुदको प्रर्वद्धन र विकासका लागि जिल्ला भित्र र बाहिरका खेलाडीहरुको सहभागीमा प्रतियोगिता आयोजना गरिएको बताए। अध्यक्ष गौचनले मुस्ताङमा मोफसलमा आयोजना गरिएको प्रतियोगिता सफल गर्न आर्थिक सहयोग गर्ने सबैलाई धन्यवाद ब्यक्त गरे। मुस्ताङमा कोरोना माहामारीपछिको पहिलो खेलकुद प्रतियोगिता धौलागिरि युवाक्लबले आयोजना गरेको हो। कोरोना भाईरस न्युनिकरण हुँदै गईरहेको र जिल्लामा लगाईएको निषेधाज्ञा खुकुलो भएसंगै ३ वर्षको अन्तरालमा धौलागिरि युवाक्लबले खेल प्रतियोगिता गर्न सफल भएको थासाङ२ का वडाध्यक्ष नरप्रसाद हिराचनले उल्लेख गरे। उनले मुस्ताङमा मोफसलको ठुलो प्रतियोगिता थाक खेलकुद आयोजना हुन नसकेको अवस्थामा क्लबले ५ दिन लगाएर खेल प्रतियोगिता गर्न सफल भएको बताए। उनले शारिरीक स्वास्थ्यको मात्र नभई खेलसँग राष्ट्रियता जोडिने भएकाले यसप्रकारको प्रतियोगिता निरन्तर हुँदै गएमा मुस्ताङको पहिचान खेलक्षेत्रले पनि पस्कने सक्ने विश्वाश व्यक्त गरे। बर्सेनि मुस्ताङको थासाङ२ धौलागिरि युवा क्लबले मोफसलमा खुल्ला भलिबल प्रतियोगिता आयोजना गर्दै आइरहेको छ।"
उबेलाको तिहार,"अहिले बाह्रै मास बजारमा फलफूल पाइन्छ, त्यो पनि स्वदेशदेखि विदेशसम्मका । तर, उति बेला काठमाडौं सहरको मध्य भाग वसन्तपुर झोछेँमा समेत फलफूलको बजार भनेको तिहारमै मात्र लाग्थ्यो । त्यो पुरानो रमझम अहिले पटक्कै महसुस हुँदैन बालसाहित्यकार शान्तदास मानन्धरलाई । नेवार परिवारमा जन्मिएकाले देउसीभैलो खेल्ने खासै चलन थिएन । तर, नेवारहरूको नयाँ वर्ष सुरु हुने दिन न्ह्यु दो भने उनलाई असाध्यै रमाइलो लाग्थ्यो । हरेक मानिसले बिहान उठ्नेबित्तिकै नयाँ जीवन प्राप्त भयो भन्ने महसुस गरेझैं उक्त दिन म्हपूजामा आफ्नै शरीर पूजा गर्दा उनलाई पनि आफू शुद्ध भएँ भन्ने लाग्थ्यो । साना केटाकेटी भएकाले सबैले माया त गर्थे नै, साथसाथै पूजा पनि गर्ने गर्थे उनलाई । त्यसैले आफूले मीठो खान र राम्रो लगाउन पाउने मात्रै नभई परिवारमा सम्मान पनि पाउने भएकाले तिहार आउँदा असाध्यै खुसी हुने गर्थे बालसाहित्यकार मानन्धर । केटाकेटी छँदा देउसी खेलेको, पिङ खेलेको, गीत गाएको र नाचेको सम्झँदा अहिले पनि बच्चै हुन पाए हुन्थ्योजस्तो लाग्छ बालसाहित्यकार गोपाल पराजुलीलाई । आफ्नो यही तिर्सना मेट्न सात वर्षीय नातिसँग खेल्ने गरेको बताउने पराजुलीले भने, अहिले पनि गाउँमै गएर बस्न पाए हुन्थ्यो र बच्चा भएर त्यसैगरी नाच्न र खेल्न पाए हुन्थ्यो । गाउँमै भए पनि दसैंतिहारमा नयाँ लुगा लगाउन पाइने र नयाँ मान्छे भेट्न पाइने हुनाले यो पक्ष पनि उनलाई साह्रै रमाइलो लाग्थ्यो । देउसी खेल्न जाँदा उनको समूहमा २०२५ जना हुन्थे । समूहमा अलि जेठोबाठोले भट्याउँथ्यो भने अरूले उनलाई नै साथ दिन्थे । दियो बत्ती बालेर नाङ्लाभरि धान चामलसहित श्रद्धापूर्वक ल्याएर दिने सेलरोटी, पुरी खाएर दंग पर्ने गरेको उनले बताए । त्यति बेला नोट भनेको देखेकै थिएनन् उनले । देउसीका दक्षिणा बाँड्दा कहिले दुई पैसा त कहिले पाँच वा दस पैसा भागमा पथ्र्यो । अहिले भने तिहार मनाउने तरिकामा पनि विकृति आउन थालेको बताउँदै उनले भने, अहिलेका केटीकेटी देउसीभैलो भन्दा पनि मोबाइल र टेलिभिजनमै व्यस्त हुन थालेका छन् । पढ्न लेख्न पनि छाडिसकेका छन् । काठमाडौंको हनुमानढोकाबाट १० किलोमिटर उत्तरपूर्वमा पर्ने गाउँ आरुबारीमा जन्मिएका बालसाहित्यकार विजय चालिसेका अनुसार त्यति बेला गाउँमा मनोरञ्जन भन्नु नै चाडबाड मात्रै थियो । चाडबाड आउँदा निकै प्रफुल्ल हुने उनी तिहार आयो भन्नासाथ मनमा अनेकौं रमाइला क्षण सजाउँथे । गाउँ नजिकैको चौरमा बाँस गाडेर मोटो डोरीले हाल्लिने पिङ खेल्दाको क्षण उनलाई सबैभन्दा बढी आकर्षक लाग्थ्यो । तर, योपटक त धेरै मच्चाउँछु भन्दै पिङ खेलेका एक साथी लडेको घटना पनि उनलाई याद छ । आफ्ना पालामा धेरै मान्छे देख्न पनि मुस्किल पथ्र्यो रे उनलाई । देउसीभैली खेल्ने दिनमा अँध्यारो रातमा परैबाट देखिने लालटिन र मैनटोल बोकेर १५२० जनाको समूहमा आउने टोलीले देउसी भट्याएको सुन्न आँखा मिच्दै उठ्थे उनी । अलि ठूलो भएपछि चिसोमा काम्दै देउसी भट्याउँदै हिँड्दा बाटोमा ठाउँठाउँमा लडेको पनि उनलाई अझै सम्झना छ । सेलरोटी खान पनि तिहारै कुर्नुपथ्र्यो । मगमग वासना आउने सेलरोटी खान पाउँदाको रमाइलो पनि भिन्नै छ । सबैभन्दा महत्वपूर्ण त नयाँ लुगा लगाएर निदारभरि सप्तरंगी टीकामा सजिँदा आफू राजकुमार नै भएजस्तो लाग्थ्यो उनलाई । २०११ सालमा स्याङ्जा जिल्लाको दार्सिङ् दहथुम गाविसमा जन्मिएकी गंगा कर्मचार्य पौडेलले आफूलाई मासुभात खान दशैं र सेलरोटी खान तिहार नै पर्खन पर्ने बताइन् । कम्प्युटर , टिभी, मोवाइल, टयाब्लेट जस्ता मनोरञ्जनाका साधन नभएकोले उबेलामा हामी केटकेटीहरुका लागि मिठो खाने राम्रो लाउने र मनोरञ्जन गर्ने माध्याम नै चाडपर्व हुन्थ्यो यसैकारण सँधै दशैं तिहार कुरेर बस्ने पनि उनले सुनाइन् । खासगरि तिहारमा सयपत्री, मखमली, गोदावरी फुलफुलेर, लक्ष्मी पुजाका दिन घर घरमा बत्ती बालेर गाउँनै झिलिमिली देखिने हुँदा तिहारमा अझ बढि रमाउँथें म । फुलको माला उनेर मान्छेलाई मात्र होइन घरका कुकुर, गाई, गोरुलाई पनि लगाईदिँदा त उनी झन् दङ्ग पर्थिन् । आफ्ना तीन दिदीबहिनी मात्रै भएकाले उनी काकाका छोराहरुलाई टिका लगाइदिन्थीन् । टीका नलाई खाए पाप लाग्छ भन्थे । त्यसैले भोकले खपि नसक्नु भएपछि उनी खानेकुरालाई टुलुटुलु हेर्दै घुटुघुटु थुक निल्ने गर्थिन् । एकपल्ट त मन थाम्नै नसकेर सगुन दिन राखेको अण्डा टिपेर क्वाप्प खाएको पनि बालसाहित्यकार पौडेलले बिर्सेकी छैनन् । (अन्नपूर्ण अंकुरमा प्रकाशित सामग्री आज तिहारको अवसरमा पुन: प्रकाशन गरिएको ।)"
यमराजकी बहिनीको ऊ बेलाको तिहार !,"कोरोना कहर नै भए पनि पोहोरको तुलनामा यो साल केही रमाइलोका साथ हाम्रो पहिलो ठूलो चाड दसैंले हामीबाट बिदा लिइसकेको छ। सामाजिक सञ्जाललाई नियाल्दा यो वर्ष प्रायः नेपालीको दसैं खल्लो नै भएको बुझियो। सामाजिक दूरी कायम गर्दै टीका लगाएका तस्बिरहरू कमैे मात्रामा पोष्टिए। दसैं समापन हुँदै गर्दा मलाई भने गाउँमा तिहार मनाएका, तिहारको लागि गरेका तयारीहरूको धेरै नै याद आइरहेछ। यतिखेर म कवि सिद्धिचरण श्रेष्ठलाई र उहाँको कविता मेरो प्यारो ओखलढुंगालाई सम्झिरहेछु। कविताले मेरो प्यारो ओखलढुंगा भनिरहेछ भने मेरो मनमा छ, मेरो प्यारो धनकुटा ! ओखलढुंगा होस् या धनकुटा नेपालकै ग्रामीण भेग हुन्। रहनसहन संस्कृति उही हो। गाउँको रमाइलोपन उही हो। गाउँले मन उही हो। बस आफू जुन ठाउँमा जन्मियो, हुर्कियो उही ठाउँ प्यारो लाग्ने। लेख, कथा कविता होस् या गजल लेख्दा उही ठाउँको परिवेश फुर्ने उही ठाउँको प्रतिविम्ब बसिदिने ! कवि श्रेष्ठलाई ओखलढुंगा प्यारो लाग्थ्यो मलाई धनकुटा। अरूबेलाको तुलनामा चाडबाडमा आफूले बाल्यकालमा बिताएका ठाउँहरूको धेरै नै याद आउने। कवि श्रेष्ठले भने जस्तै भाग्यको लहरमा लहरी लहरी पुगे यस मरुस्थलमा कसरी ? ठ्याक्कै अहिले म यही मरुस्थलबाटै आफूले बिताएका पल र गाउँघरको याद गरिरहेछु। बाल्यकालका र किशोर अवस्थाका धेरै नै चित्रहरू क्यामेराको रिल झैं एकपछि अर्काे गर्दै घुमिरहेछन्। उ, समय दसैं तिहार आउँदा आकाश नै फरक देखिन्थ्यो। नीलो सफा आकाश अनि नीलो त्यो आकाशको बीचबीचमा सेता बादल। जस्का आकृतिहरू कहिले घोडा त कहिले हात्ती बने झैं लाग्दथ्यो। अझ भनौं न आफूले के सोच्यो त्यही आकृति बनेझैं आफूलाई महसुस हुन्थ्यो। अनि त्यो आकाश मौन बोल्थ्यो ल दसैं तिहार आयो है ! त्यो आकाश र ती हात्ती घोडाका आकृति नदेखेको वर्षांै भयो। अचम्म आकाश त उही हो तर किन त्यो आकाश जस्तो यो आकाश छैन ? किन यो आकाश घुर्मैलो छ ? अनि किन हात्तीघोडाका आकृति यो आकाशमा स्पष्ट देखिन्नन् ? उत्तर आफैंसँग छ तर बारम्बार आफ्नै मन प्रश्न गरिरहन्छ। आकाशको नीलोपनसँगै बारीभरि फुलेका सयपत्री र मखमली अहा ! बिहानै उठ्दा त्यो सयपत्रीको फरक सुगन्ध नाकैमा ठोकिन्थ्यो अनि छुट्टै उत्साह जाग्थ्यो। अहिले पनि जुरुक्क उठेर बरन्डामा निस्कनासाथ देख्छु म मखमली र सयपत्रीले भरिएका ढाकर र डालाहरू अनि माला बनाएर झुन्ड्याइएका लहर तर त्यस्का बोट ? अनि त्यो फूलबाट आउने सुगन्ध ? ती कहिलेदेखि मूच्र्छित भइसकेका छन्। हातमा पानी बोकेर छर्किंदै ती मूच्र्छित फूलहरूलाई ब्युँत्याउने कोसिस गरिरहेछन् पसले दाइ। अनि बाहिरपट्टिको भित्तामा बुवाले काँटी ठोकेर झुन्ड्याउनु भएको रेडियोबाट बज्ने मंगल धुनहरू अहा ! कति प्रिय लाग्थे। अहिले पनि ती धुनहरू बज्छन् म आफ्नो मोबाइलमा पब्जी खेलिरहेको छोरालाई सुनाउन चाहन्छु। तर उस्ले त्यो धुन भित्रै देखि सुन्छ जस्तो मलाई लाग्दैन जसरी मैले पहिले सुन्थे म सोच्छु उस्को हातमा इन्टरनेटजडित जुन मोबाइल छ। त्यो मोबाइलमा सारा विश्व छ। उस्ले जे चाह्यो त्यो खोज्न र हेर्न सक्छ। अहिले म आफैंलाई बेवकुफ ठान्छु। ऊ बेला म बाध्य थिएँ किनकि इन्टरनेटको दुनियाँ त हामीभन्दा कोसौं टाढा थियो। त्यो मंगलधुन त्यहीबेला नसुने फेरि वर्षभरि सुन्न पाउन्नथिएँ। वर्ष दिनमा सुन्न पाएर पनि होला मलाई त्यो धुन अति प्यारो लागेको। तर होइन अहिले पनि मलाई त्यो धुन उत्तिकै प्यारोे लाग्छ र बाल्यकालतिर धकेलिदिन्छ। तर मेरो छोराले त जुनबेला पनि सुन्न सक्छ नि ! यही भएर पनि उस्लाई त्यो धुनले खासै खिच्दैन। समय परिर्वत भनेको यही होला सायद ? समय परिर्वन भएको हो कि मान्छे स्वयं परिवर्तन भइरहेछौ ? समय त आफ्नो रफ्तारमै एक इन्च तलमाथि नभै चलिरहन्छ हैन र ? सायद हामी नै परिवर्तन भयौ होला। हामी मनुष्यहरू ! यसमा समयको के दोष ? समय जति निस्वार्थी र मेहनती को होला यो संसारमा ! ऊ बेला गाउँमा तिहारको बेला आआफ्नो वडाबाट क्लब स्थापना गरेर नाचहरू देखाउने गरिन्थ्यो। हाम्रो वडाबाट म पनि नाचमा सहभागी हुन्थे। रेडियोमा सुनेकै भरका गीतहरू क्यासेटमा भरेर रातभरि नाच लिएर खोलाखाल्सी र खेतका आली पार गर्दै पेट्रोलम्याक्स हातमा झुन्ड्याउँदै एकअर्काबाट केही मिनेटको दूरीमा रहेका घरघरमा पुग्थ्यौं। राति अबेरसम्म देउसेभैलेको स्वागतमा सबैजना ढोका खुल्लै राखेर बसेका हुन्थे। बत्ती थिएन तर दियो झलमल्ल बलेर उज्यालो बनेको हुन्थ्यो। गाउँका मानिसको मन त्यो दियोबाट आइरहेको प्रकाश झैं उज्यालो हुन्थ्यो। अहिले लक्ष्मीपूजा गरिसक्नासाथ ढोका बन्द हुन्छन् यो सहरमा। भैले आउँदा झर्काे लाग्छ। म आफैं पनि अछुतो छैन यी सब कुराहरूबाट। सायद सहरिया भैयो होला हावापानीको प्रभाव पर्यो होला। लक्ष्मीपूजा सकिँदा केही थान बालेका दियो निभिसकेका हुन्छन्। घर बाहिर झिलिमिली कृत्रिम बत्तीहरूले घर त उज्यालो छ तर मन नि ? ऊ बेला म आफूलाई यमराजकी बहिनी सम्झेर मक्ख पर्थें। किनकि म यमुना हुँ। त्यो बालापनमा रेडियोबाट यमराज र यमुनाका जति किस्सा सुन्थे उति नै मक्ख पर्थे। भाइटीकाको दिन रेडियोमा दिनभरि बज्थ्यो आज सबै कामकाज छोडेर यमराज यमुनाको घरमा टीका लगाउन जान्छन् रे। आज यमुनाले यमराजको पूजा गर्छिन्। यमुनाको पूजा र भक्तिबाट प्रसन्न भएका यमराजले आज कसैको ज्यान पनि लिँदैनन् रे हजुरआमा यस्तै कहानी सुनाउनु हुन्थ्यो। त्यो बेला म ती कुराहरू सब सत्य ठान्थें। अनि त्यही कहानीमा हराएर आफूलाई साँच्चिकै यमराजकै बहिनी ठान्थे। अब ती सब कुराहरू धुमिल याद आउँछ। ऊ बेलाको मंगलधुन, नाच, दियोमा बलेका बत्तीहरू बारीमा फुलेका फूलहरू र आफूले आफूलाई यमराजकी बहिनी सम्झेको क्षण एकादेशको कथा जस्तो लागिरहेछ। आखिर जीवन पनि त एउटा कथा हो। जीवन पढेर नै त कथा लेखिन्छ।"
राष्ट्रपति भण्डारीले लगाइदिइन् भाइटीका (फोटोफिचर),"काठमाडौं : राष्ट्रपति विद्यादेवी भण्डारीले आफ्ना भाइ डेगेन्द्र पाण्डेलाई भाइटीका लगाइदिएकी छन्। भण्डारीले शनिबार राष्ट्रपति निवास, शितल निवासमा बिहान ११ बजेर २ मिनेटको शुभसाइतमा भाइ डेगेन्द्र पाण्डेलाई भाइटीका लगाइदिएकी हुन्। राष्ट्रपति भण्डारीले टीका लगाएर भाइलाई आशीर्वाद दिँदै दुबो, मखमली, सयपत्रीयुक्त माला लगाइ कटुस, ओखर र मिठाइ खुवाएर भ्रातृवात्सल्य प्रस्तुत गरेकी थिइन्। भाइ डेगेन्द्र पाण्डेले पनि सोही अवसरमा राष्ट्रपति भण्डारीलाई टीका तथा माला लगाई पूजा गरेका थिए। कार्तिक शुक्ल द्वितीयाका दिन मनाइने तिहारको मुख्य दिन आज दाजुभाइले दिदीबहिनीबाट श्रद्धा, आस्था र निष्ठाका साथ दीर्घायु, आरोग्य र ऐश्वर्य प्राप्तिको कामना गर्दै परम्पराअनुसार टीका ग्रहण गरेका छन्।दिदीबहिनीले दाजुभाइलाई टीका लगाएपछि दाजुभाइले पनि दिदीबहिनीलाई टीका लगाउने गरिन्छ। भाइटीकाको टीका आज दिनभर लगाउन कुनै बाधा नभए पनि साइत खोज्नेका लागि बिहान ११:०२ बजेको अभिजित् मुहूर्तको समय उत्तम रहेको थियो। राज्य सञ्चालकले भने साइतमै टीका लगाउनु पर्ने नेपाल पञ्चाङ्ग निर्णायक समितिले जनाएको छ। तस्बिरहरु : रासस भाइटीकाको क्रममा ढाका टोपी लगाईदिँदै डेगेन्द्र पाण्डेको हातबाट भाइटीका ग्रहण गर्दै राष्ट्रपति विद्यादेवी भण्डारी। शितल निवासमा भाइटीकामा बहिनी सुशिला पाण्डेलाई टिका लगाइदिँदै विद्यादेवी भण्डारी। शितल निवासमा भाइटीकाको क्रममा डेगेन्द्र पाण्डे, बहिनी सुशिला पाण्डेसँग सामुहिक तस्बिर लिँदै राष्ट्रपति विद्यादेवी भण्डारी"
