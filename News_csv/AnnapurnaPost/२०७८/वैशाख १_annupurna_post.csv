शीर्षक,विवरण
नयाँ वर्ष शुभ होस्,"उपलब्धिका हिसाबले हराएको वर्षजस्तै बन्यो, २०७७ साल। यो साल राजनीतिक अस्थिरता, कोरोना ब्याधि र आर्थिक संकटका कारण मुलुकसमेत गहिरो संक्रमणमा फस्यो। सबै प्रकारको संक्रमण पूर्णरूपमा नहट्दै आजैबाट नयाँ वर्ष सुरुवात भएको छ। आशा गरौं, हरेक व्यक्ति र मुलुकले खेपिरहेको संक्रमणलाई नयाँ वर्षको उमंगले सहजै पार लगाइदिनेछ र मुलुक नयाँ शिराबाट अघि बढ्नेछ। वैशाख १ गतेलाई नै शुभ साइत मानेर हरेक नागरिकले प्रण गर्नु जरुरी छ, नयाँ वर्षलाई थप उत्साह र उमंगसाथ बिताउन म पनि आफ्नो तर्फबाट गच्छेअनुसार योगदान दिनेछु। वर्षको सुरुवातदेखि नै मुलुक कोरोना संक्रमणको विश्वव्यापी महाब्याधिको चपेटामा पर्यो। सारा विश्वलाई नै एकैसाथ गाँजेको यो ब्याधिबाट कुनै पनि क्षेत्र अछुतो रहन सकेन। उद्योग कलकारखाना, होटल, पर्यटन, हवाइ क्षेत्र, शैक्षिक संस्था, साना तथा ठूला पसलदेखि दैनिक कमाइबाट जिन्दगी गुजारिरहेकाहरू समेत एकैपटक चरम संकटमा परे। यसबाट यीमध्ये केही त करिबकरिब सडकमा बास बस्नुपर्ने अवस्थामा पुगे। यसको प्रत्यक्ष असर मुलुकको अर्थतन्त्रमा पर्यो। धिमा गतिको अर्थतन्त्रको बेगलाई आम अपेक्षाविपरीत कोरोना कहरले झन्डै ऋणात्मक अवस्थामा पुर्याइदियो। केही समय मत्थर भएको कोरोना संक्रमणपछि लयमा फर्कनै लागेको आर्थिक क्षेत्रले फेरि पनि पुरानै नियति भोग्नुपर्ने हो कि भन्ने चिन्ता थपिएको छ। यही अवस्था रहरिह्यो भने नयाँ वर्ष उमंग भन्दा पनि चिन्ता र भयमै बित्ने छ। यो चिन्ताबाट मुक्ति पाउन सबैको पहल जरुरी छ। कोरोनालाई दैनिकी मानेर यसबाट कसरी सुरक्षित रहने भन्नेतर्फ सबै सचेत हुनु आवश्यक छ। यति गर्न सकियो भने पक्कै पनि कोरोनाको असर धेरै न्यूनीकरण गर्न सकिन्छ। कोरोना कहरबाट मुलुक आक्रान्त भइरहेकै बेला मुलुकले राजनीतिक संकटको सामना गर्नुपर्यो। मुख्यगरी सत्तासीन दलको आन्तरिक विवादका कारण मुलुकले संसद् विघटनको असफल प्रयासको सामना गर्नुपर्यो। झन्डै दुईतिहाइ जनताको समर्थन बटुलेर गठन भएको सरकारसमेत नेताको स्वार्थका कारण असमयमै ढल्ने अवस्थामा पुगेको छ। यसले जनतालाई थप निराश बनाएको छ। उनीहरूको चाहनामाथि कुठाराघात गरेको छ। विगतमा एक भएको सत्ताधारी नेपाल कम्युनिस्ट पार्टी अदालतबाट अवैध ठहरिनु र सरकारको नेतृत्व गरिरहेको एमाले पनि नेताबीचको तिक्तताका कारण फुटको संघारमा पुगेकाले मुलुकमा राजनीतिक संकट अझै गहिरिँदै गइरहेको छ। अहिलेको अवस्था हेर्दा मुलुक यो संकटबाट सजिलै उम्कन सक्ने अवस्थामा छैन। यसका लागि राजनीतिक दल कुर्सीमोहको संकीर्ण सोचबाट माथि उठ्नु जरुरी छ। सत्ता र शक्तिलाई मात्रै अर्जुनदृष्टि ठान्ने मानसिकता त्याग्नुपर्छ। नयाँ वर्षका लागि सारा प्रकृतिकै साझा शत्रुको रूपमा उदाएको कोरोनासँग लड्नु त छदैछ, त्यसैमाथि राजनीति गञ्जागोलबाट मुलुकलाई पार लगाउनुपर्ने अर्को अभिभारा थपिएको छ। प्राविधिक रूपमा यो अभिभारा नयाँ वर्षको काँधमा गए पनि त्यसलाई सफल तुल्याउने भनेको मानवीय गतिविधिबाटै हो। यसका लागि हरेक नागरिकले होस्टेमा हैंसे गर्नुपर्छ। राजनीतिक दलले सत्ता स्वार्थको संकीर्ण सोच हटाउनुपर्छ। मुलुक विकासको मेरुदण्ड रहेको अर्थतन्त्रलाई चलायमान बनाउनेतर्फ साझा पहल हुनुपर्छ। हामी सबै मिलेर मुलुकलाई राजनीतिक, सामाजिक र आर्थिक रूपले सुसज्जित बनाऔं। नयाँ वर्ष सबैको शुभ होस्।"
अनि देश मुस्कुराउनेछ,"काठमाडौं : कोरोना भाइरस महामारीबीच अनेक उथलपुथलसँगै बिदा भएको छ, वर्ष २०७७। वर्ष २०७८ मा पनि कोरोनाले दुःख दिने संकेत देखिरहेको छ। तापनि, धरहरा पुनर्निर्माण, माथिल्लो तामाकोसी जलविद्युत् आयोजना, गौतमबुद्ध अन्तर्राष्ट्रिय विमानस्थललगायत महत्त्वपूर्ण आयोजना सम्पन्न हुने अवस्थामा पुग्नु सुखद बनेको छ। निर्माणाधीन पोखरा क्षेत्रीय अन्तर्राष्ट्रिय विमानस्थल सम्पन्न गर्ने लक्ष्य सरकारको छ। जनकपुरजयनगर रेल सञ्चालनमा आउने निश्चित प्रायः बनेको छ। काठमाडौं उपत्यकावासीले वर्ष २०७७ को अन्त्यतिर बहुप्रतीक्षित मेलम्चीको पानी पाएका छन्। मेलम्चीको पानी सबैका घरघरमा भने २०७८ सालमै पुग्नेछ। सरकारले २०७७ मै आफ्ना भूमि कालापानी, लिपुलेक र लिम्पियाधुरा समेटेर नयाँ नक्सा प्रकाशन गरेको छ। आफ्नो प्राविधिकबाट मापन गरेर यही वर्ष सर्वोच्च शिखर सगरमाथाको नयाँ उचाइ कायम गरिएको छ। प्रधानमन्त्री केपी शर्मा ओली नेतृत्वको सरकार तेस्रो वर्षमा चल्दै गर्दा राजनीतिक उतारचढाव चले पनि भौतिक पूर्वाधारमा प्रगति भइरहेको छ। ठडिँदै धरहरा२०७२ वैशाख १२ मा ढलेको धरहराको पुनर्निर्माण २०७८ मा आएर सम्पन्न हुने भएको छ। २२ तले धरहरा निर्माण अन्तिम चरणमा पुगेको छ। गजुर राख्ने काम सम्पन्न भएको छ। टिपल बेसमेन्ट र संग्रहालयको काम चलिरहेको छ। राष्ट्रिय पुनर्निर्माण प्राधिकरणका प्रवक्ता गोपालप्रसाद अर्याल धरहराको टावर उद्घाटनको तयारी भइरहेको बताउँछन्। सम्भवतः वैशाख ११ गते लोकतन्त्र दिवसमा टावरको उद्घाटन हुन सक्ने प्राधिकरण स्रोत बताउँछ। प्रधानमन्त्री केपी शर्मा ओलीले केही समयअघि धरहरा अवलोकन गरेका थिए। तत्कालीन प्रधानमन्त्री भीमसेन थापाले १८८२ सालमा धरहरा निर्माण गरेका थिए। उनले महारानी त्रिपुरा सुन्दरीदेवीको सम्झनामा धरहरा निर्माण गराएको भन्ने गरिन्छ। त्यसबेला ११ तलाको धरहरा १९९० सालको भुइँचालोले भत्काएको थियो। त्यसपछि नौ तला पुनर्निर्माण गरिएको थियो। त्यसलाई २०७२ सालको भूकम्पले ध्वस्त बनाएर भग्नावशेष मात्रै बाँकी राख्यो। धरहरा पुनर्निर्माण कार्य २०७५ सालमा सुरु भएको थियो। गत असोजमा निर्माण सम्पन्न हुनुपर्नेमा कोभिड महामारीका कारण समय थपिएको हो। माथिल्लो तामाकोसीबाट विद्युत्माथिल्लो तामाकोसी जलविद्युत् आयोजना निर्माण अन्तिम चरणमा पुगेको छ। ४५६ मेगावाट क्षमताको यो आयोजना नेपालको आफ्नै लगानीमा निर्माण भइरहेको हो। आयोजनाबाट वैशाख मसान्तसम्ममा विद्युत् उत्पादन सुरु गर्ने तयारी छ। यो आर्थिक वर्षभित्र ६ वटै युनिटबाट विद्युत् उत्पादन गर्ने लक्ष्यका साथका काम भइरहेको नेपाल विद्युत् प्राधिकरणका प्रवक्ता मदन तिम्सिना बताउँछन्। प्रवक्ता तिम्सिनाका अनुसार यो आर्थिक वर्षभित्र माथिल्लो तामाकोसी मात्रै होइन, अन्य आयोजना पनि सम्पन्न हुनेछन्। जसबाट राष्ट्रिय प्रसारण लाइन (ग्रिड) मा ७ सय मेगावाट विद्युत् थपिनेछ। हाल १ हजार ३ सय मेगावाट विद्युत् उत्पादन हँुदै आएको छ। असारपछि १ हजार ९ सय मेगावाट पुग्नेछ। तामाकोसीलगायत आयोजना निर्माण सम्पन्न भएसँगै जलविद्युत् क्षेत्रले ठूलो फड्को मार्नेछ। विद्युत्मा वर्षौंदेखिको परनिर्भरता हट्नेछ। भारतबाट विद्युत किन्नुपर्ने अवस्थाको अन्त्य हुनेछ। वर्षायाममा नेपालमै उत्पादन हुने विद्युत्ले पुग्छ। तामाकोसीलगायत आयोजना निर्माण सकिएर सञ्चालन भएपछि हिउँदमा थोरै मात्रमा विद्युत् बाहिरबाट ल्याउनुपर्ने अवस्था आउने प्रवक्ता तिम्सिना बताउँछन्। काठमाडौंका घरघरमा मेलम्चीमेलम्ची खोलाको पानी पिउने काठमाडौं उपत्यकावासीको वर्षौंदेखिको सपना यही वर्ष साकार भएको छ। राष्ट्रपति विद्यादेवी भण्डारीले चैत २० गते भृकुटीमण्डपमा ढुंगेधाराबाट मेलम्ची खानेपानी आयोजनाको पानी वितरण कार्यको उद्घाटन गरिन्। मेलम्चीको पानी वितरण भने चैत १५ देखि गर्न थालिएको थियो। अहिले परीक्षणका रूपमा साढे ८ करोड लिटर वितरण भइरहेको छ। अब चाँडै १७ करोड लिटर नै पानी वितरण गरिनेछ। सम्पन्न हुँदै अर्को अन्तर्राष्ट्रिय विमानस्थलराष्ट्रिय गौरवको आयोजनाअन्तर्गत भैरहवामा निर्माणाधीन गौतम बुद्ध अन्तर्राष्ट्रिय विमानस्थलको काम अन्तिम चरणमा पुगेको छ। यसको निर्माण कार्य छिट्टै सम्पन्न गर्ने गरी काम भइरहेको प्रधानमन्त्रीका विकास पूर्वाधार विज्ञ गजेन्द्र थपलिया बताउँछन्। हालसम्म ९३ प्रतिशत काम सकिएको छ। यो विमानस्थल उद्घाटन गर्ने तयारी भइरहेको छ। एसियाली विकास बैंक (एडीबी)को ऋण सहयोगमा काम सुरु भएको थियो। चिनियाँ कम्पनी नर्थ वेस्ट सिभिल एभिएसन एयरपोर्ट कन्स्ट्रक्सनले ६ अर्ब २२ करोड ५१ लाख रुपैयाँमा सम्पन्न गर्ने गरी ठेक्का लिएको थियो। रेल चल्ने निश्चितप्रायःभारतबाट ६ महिनाअघि ल्याएर थन्किएको रेल चाँडै सञ्चालनमा ल्याउने तयारी सरकारले गरेको छ। जनकपुरजयनगर रेल सेवा केही प्राविधिक कारण सञ्चालनमा आउन नसकेको जनाइएको छ। दक्ष र प्रशासनिक जनशक्ति व्यवस्थापनको काम चलिरहेको छ। असोज २ गते दुईवटा रेल ल्याइएको थियो। सो रेल क्षमता १ हजार २ सयदेखि १ हजार ३ सय यात्रु क्षमताको हो। राणाकालमा १९८४ मा भारतको रक्सौलबाट नेपालको अमलेखगन्ज तथा १९९४ जयनगरबाट जनकपुरसम्म रेलसेवा आएको थियो। लामो समय अवरुद्ध उक्त रेलसेवा सञ्चालनको प्रक्रिया अघि बढेको छ। कुर्थाबाट जयनगरसम्मको रेलमार्गको निर्माण गत वर्ष नै सकिएको थियो। धमाधम क्षेत्रीय अन्तर्राष्ट्रिय विमानस्थलपोखरा क्षेत्रीय अन्तर्राष्ट्रिय विमानस्थल निर्माण धमाधम भइरहेको छ। कोभिड१९ कारण निर्माण प्रभावित भए पनि २०७८ सालभित्रै सम्पन्न गर्ने लक्ष्य छ। सम्झौता अवधिभन्दा ६ महिनाअघि नै सम्पन्न गरेर सरकारलाई विमानस्थल हस्तान्तरण गर्ने प्रतिबद्धता जनाए पनि कोभिडले प्रभावित भएको हो। २२ अर्ब रुपैयाँ लागतमा सन् २०२१ जुलाई १० भित्र निर्माण सम्पन्न गर्ने गरी चिनियाँ कम्पनी सीएएमसी इन्जिनियरिङले २०७४ असारमा विमानस्थलको काम सुरु गरेको थियो। हुलाकी राजमार्ग ५० प्रतिशत निर्माणतराईमधेसको गौरवको आयोजना हुलाकी राजमार्ग निर्माण ५० प्रतिशतभन्दा बढी सम्पन्न भएको छ । ६ सय ५० किलोमिटर सडक कालोपत्रे भइसकेको छ। ६ सय किलोमिटर सडक निर्माणाधीन छ। २ सय ४० वटा पुल निर्माण गर्नुपर्नेमा ९५ वटा सञ्चालनमै आइसकेका छन्। ७५ वटा पुल निर्माणाधीन छन्। चालू आर्थिक वर्ष २० वटा पुल निर्माण सम्पन्न गर्ने लक्ष्य छ। तराईमधेसका २० वटै जिल्लामा निर्माण भइरहेको हुलाकी राजमार्गले त्यस क्षेत्रका ७५ प्रतिशत गाउँबस्तीलाई जोड्नेछ। यो आयोजनाले झन्डै मुलुककै आधा जनसंख्यालाई प्रत्यक्ष लाभ पुर्याउनेछ । विगतमा सुस्त देखिएको कामले पछिल्ला दिनमा गति लिएको छ। आर्थिक वर्ष २०७९०८० सम्ममा सम्पन्न गर्ने लक्ष्य राखेर काम भइरहेको हुलाकी सडक आयोजनाले जनाएको छ। धमाधम मध्यपहाडी लोकमार्गतत्कालीन अर्थमन्त्री डा बाबुराम भट्टराईले २०६४०६५ मा मध्यपहाडी भूभागलाई राजमार्गले पूर्वपश्चिम जोड्ने गरी पहिलो पटक मध्यपहाडी (पुष्पलाल) लोकमार्गको रेखांकन गरी बजेट विनियोजन गरेका थिए। १ हजार ८ सय ७९ किलोमिटर सडक निर्माण कार्य धमाधम भइरहेको छ। यो आयोजना २०७९०८० मा सक्ने लक्ष्य छ। मध्यपहाडी लोकमार्ग पहाडका २६ जिल्ला भएर जानेछ। करिब १ करोड जनसंख्या लाभान्वित हुने अनुमान गरिएको छ। लोकमार्गमा १० वटा सहर बसाउन डीपीआर तयार भइसकेको छ। पाँचथरको फिदिम, तेह्रथुमको बसन्तपुर, सिन्धुलीको खुर्कोट, धादिङको बैरेनी गल्छी, तनहुँको डुम्रेभन्सार, बागलुङको बुर्तिबाङ, रुकुमको चौरजहारी, दैलेखको राकम, अछामको साँफेबगर र बैतडीको पाटनमा नयाँ सहर बन्दै छन्। पूर्वपश्चिम राजमार्ग चार लेनसरकारले पूर्वपश्चिम राजमार्गलाई चार लेनमा विस्तार गर्न थालेको छ। प्रधानमन्त्री ओलीले कतिपय स्थानमा ६ देखि ८ लेनसम्म हुने बताउँदै आएका छन्। प्रधानमन्त्री ओलीले गत वर्ष नै बुटवलबाट पूर्वपश्चिम राजमार्गलाई ४ लेन वा त्योभन्दा ठूलो बनाउने भन्दै शिलान्यास गरेका थिए। प्राथमिकतामा मदन भण्डारी लोकमार्गप्रधानमन्त्री ओलीले हालै मदन भण्डारी लोकमार्गका ३१ पुलको एकसाथ शिलान्यास गरेका छन्। यो लोकमार्गको काम धमाधम भइरहेको छ। आयोजनाको निर्माण २०८२ मा सम्पन्न गर्ने लक्ष्य लिइएको छ। सरकारको उच्च प्राथमिकतामा रहेको पूर्वपश्चिम जोड्ने वैकल्पिक सडक मदन भण्डारी राजमार्गको निर्माण कार्य तीव्र गतिमा अगाडि बढेको छ। पूर्वपश्चिम राजमार्ग, मध्यपहाडी लोकमार्ग र हुलाकी राजमार्गपछि यो पूर्वपश्चिम जोड्ने चौथो राजमार्गका रूपमा छ। नयाँ ट्र्याक खोल्नेभन्दा सञ्चालनमा रहेका टुक्राटुक्रा सडक जोडेर राजमार्गको निर्माण भइरहेको छ। २०७३ मा धरानचतरागाईघाटकटारीसिन्धुलीहेटौँडा सडक आयोजनाको नाममा यो आयोजना सुरु भएको होे। यो राजमार्गको लम्बाइ १ हजार २ सय ५० किलोमिटर छ। ७५३ स्थानीय तहमा भूउपयोग नक्सा७ सय ५३ वटै स्थानीय तहको भूउपयोग नक्सा तथा डाटा तयारीको काम २०७८ सालभित्र सम्पन्न गरिने भएको छ। १ सय २६ मालपोत कार्यालयमा अनलाइन सेवा सञ्चालन गर्ने तयारी भूमि व्यवस्था सहकारी तथा गरिबी निवारण मन्त्रालयले गरेको छ। मन्त्रालयका प्रवक्ता जनकराज जोशी सबै मालपोत कार्यालयमा कम्प्युटरबाट स्रेस्ता र पुर्जा जारी गर्ने व्यवस्था हुने बताउँछन्। प्रवक्ता जोशी भन्छन्, अब मालपोतको सबै रेकर्ड डिजिटलाइज्ड हुनेछ। यस्तै नागढुंगानौबिसे सुरुङ निर्माण तीव्र गतिमा भइरहेको छ। राष्ट्रिय पुनर्निर्माण प्राधिकरणले भूकम्पपछिको पुनर्निर्माणको काम सम्पन्न गर्दै छ। राजमार्ग चौडा बनाउने, देशभर प्रत्येक स्थानीय तहमा १५ शैय्यासम्मका अस्पताल निर्माण कार्य पनि धमाधम चलिरहेको छ। ८ औद्योगिक क्षेत्र, प्रत्येक निर्वाचन क्षेत्रमा निर्माण हुने १ सय ६५ रणनीतिक सडक, पालिका जोड्ने सडकलगायत ठूलाठूला आयोजनाको काम थालिएका छन्।"
अब देशमा हिंसाको राजनीति छैन,"काठमाडौं : प्रधानमन्त्री केपी शर्मा ओलीले मुलुकमा अब कुनै पनि हिंसाको अवलम्बन गर्ने समूह नरहेको बताएका छन् । नयाँ वर्षको उपलक्ष्यमा देशवासीका नाममा सम्बोधन गर्दै हिंसाको माध्यमबाट राजनीतिक अभिष्ट पूरा गर्ने कुनै पनि समूह नरहेको बताएका हुन् । वर्ष २०७७ को उपलब्धिका रूपमा प्रस्तुत गर्दै उनले हिंसा अवलम्बन गरेको समूहलाई शान्तिपूर्ण राजनीतिक मूलधारमा ल्याइएकाले अब मुलुकमा हिंसा नहुने बताएका छन् । गए वर्ष (२०७६) मा जसरी हामीले पृथकतावादलाई अन्त्य गर्दै राष्ट्रिय एकताको सुरुवात गयौँ, यस वर्ष (२०७७) मा पनि हामीले राजनीतिक उपलब्धि प्राप्त गयौँ, उनले भने, हिंसाको बाटो अवलम्बन गरेर आफ्नो राजनीतिक अभिष्ट पूरा गर्ने समूहलाई शान्तिपूर्ण राजनीतिको मूलधारमा लिएर आएका छौँ । अब देशमा हिंसाको राजनीति छैन । उनले अब मुलुकमा सबैले राजनीतिक उद्देश्य संविधानको अधिनमा रहेर र जनतालाई सार्वभौम ठानेर पूरा गर्ने बताए । प्रधानमन्त्री ओलीले वर्ष २०७७ मा केही राजनीतिक संकट देखा परे पनि समग्र उपलब्धिमूलक भएको बताएका हुन् ।"
गण्डकी प्रदेश सरकारलाई दिएको समर्थन फिर्ता लिने जनमोर्चाको निर्णय,"काठमाडौं : चित्रबहादुर केसी नेतृत्वको राष्ट्रिय जनमोर्चाले गण्डकी प्रदेश सरकारलाई दिएको समर्थन फिर्ता लिने निर्णय गरेको छ । बुधबार जनमोर्चाका अध्यक्ष केसीले प्रेस वक्तव्यमार्फत प्रदेश सरकारलाई दिइएको समर्थन फिर्ता लिइएको जानकारी गराएका हुन् । गण्डकी प्रदेश सरकार ओलीको पक्षमा काम गरिरहेको र यस्ता क्रियाकलापले प्रतिगमनलाई मद्दत पुग्ने भएकाले प्रतिपक्षबाट आउने अविश्वासको प्रस्तावलाई आफ्नो समर्थन रहने विज्ञप्तिमा भनिएको छ। 'गण्डकी प्रदेश सरकारले ओलीको पक्षमा काम गरिरहेको छ । त्यसका क्रियाकलापहरुले पनि प्रतिगमनलाई मद्दत पुग्छ । त्यसकारण गण्डकी प्रदेश सरकारका विरुद्ध प्रतिपक्षबाट आउने अविश्वासको प्रस्तावलाई हाम्रो समर्थन हुनेछ 'विज्ञप्तिमा भनिएको छ,' केन्द्रमा हामीले ओली नेतृत्वको सरकारलाई दिएको समर्थन फिर्ता लिए पनि प्रदेशहरूमा नेकपा (एमाले) र नेकपा (माओवादी केन्द्र) मिलेर बनेका सरकारहरूलाई समर्थन कायमै राखेका थियौँ अध्यक्ष केसीले जारी गरेको वक्तव्यमा लेखिएको छ, त्यसको अर्थ हामीले वामपन्थीको सरकारमा जोड दिएका हौँ । गण्डकी प्रदेश सरकारबाट नेकपा (माओवादी केन्द्र) अलग भएको स्थितिमा त्यहाँ ओली पक्षको मात्र सरकार हुन्छ । गण्डकी प्रदेश सरकारले ओलीको पक्षमा काम गरिरहेको छ । त्यसका क्रियाकलापहरुले प्रतिगमनलाई मद्दत पुग्छ । त्यसकारण गण्डकी मुख्यमन्त्रीबाट पृथ्वी सुब्बा गुरुङ हटेपछि नयाँ बन्ने सरकारलाई समर्थन गर्ने तर सहभागी नहुनेसमेत जनमोर्चाले बताएको छ। मुख्यमन्त्रीमा माओवादी केन्द्र र नेका जुन आए पनि त्यो उनीहरुबीच बन्ने समीकरणको कुरा हो । त्यसमा हाम्रो समर्थन रहने छ । तर त्यो सरकारमा हामी भने सहभागी हुने छैनौँ, 'विज्ञप्तिमा उल्लेख छ । गण्डकी प्रदेशमा राष्ट्रिय जनमोर्चासँग तीन सांसद छन् ।"
जसपा : फुट्ला कि रहला ?,"महन्थ ठाकुरको सत्तारोहण उपलब्धिमूलकभन्दा पार्टीको हकमा हानिकारक हुन्छ विगत एक महिनाभन्दा बढी समयदेखि तमाम नेपालीहरूको लागि जसपा एउटा दुर्गको रूपमा देखा परेको छ। एउटा यस्तो सुरक्षा कवच जसको अभावमा कसैले पनि सरकारको बागडोर सम्हाल्न सक्दैन। कतिसम्म भने जसपाको समर्थन बिना लामो समयसम्म मुलुकलाई डोर्याउन पनि सकिँदैन। जसपा अर्थात् सिंगो तराईमधेसको एक मात्र ढुकढुकी ! गत वर्ष वैशाखमा नै यो ढुकढुकीले मूर्तरूप धारण गरेको थियो। रातारात संघीय समाजवादी पार्टी तथा राष्ट्रिय जनता पार्टीबीचको एकीकरणबाट तराई मधेसले वर्षौंदेखिको सपना बिहान ब्युँझ्दा पूरा भएको महसुस गरेको थियो। त्यसैले एक वर्षको अवधिमा नियतिले जनता समाजवादी पार्टीलाई यस्तो ठाउँमा ल्याई पुर्याएको छ जहाँ मधेस जनविद्रोहपश्चात् भएको पहिलो संविधानसभाको दृश्य मधेसी समाजको मानसपटलमा फन्को मार्न थालेको छ। समकालीन नेपालको परिदृश्यमा यो तथ्यको उजागर त्यतिबेला भयो जतिबेला प्रदेशन २ मा नेपाल पत्रकार महासंघको निर्वाचनमा प्रेस मञ्चको तर्फबाट उम्मेदवार बनेका राजेश कर्णको सम्पूर्ण प्यानलले विजय प्राप्त गर्यो। कतिसम्म भने प्रेस मञ्चले कसैसँग सहकार्य नगरी सिरहामा सबैलाई पराजित गरे। नेपाल पत्रकार महसंघ मुलुकका १३ हजार १ सय ८० पत्रकारको साझा संस्था हो, तर यसको निर्वाचन भने अप्रत्यक्ष रूपमा राजनीतिक दलका भ्रातृसंगठनहरू जस्तै हुने गरेको छ। जसपाभित्रको दुई धारमध्ये एउटा धाराले वर्तमान प्रधानमन्त्री केपी शर्मा ओलीसँग सहकार्यको गफ फलाकिरहँदा त्यही आधारमा संयोगवश निर्वाचनमा समीकरण निर्माण हुन पुग्यो। तर सुखद पक्ष के रह्यो भने दृश्योद्घाटित परिणाम जसपाको संगठित स्वरूपको पक्षमा देखियो। सिरहाको सन्देशमहासंघको सबैभन्दा उदेकलाग्दो परिणाम सिरहाले दिएको छ। सिरहामा तमाम संघसंगठन कतिसम्म भने ओली पक्षधर प्रेस चौतारीसम्मको गठबन्धनलाई एक्लो प्रेस मञ्चले पराजित गरेर नौलो इतिहास निर्माण गरेको छ। वस्तुत: विभिन्न पत्रकार संघ पनि राजनीतिक दलको भगिनी संगठन भएकाले यसप्रकारको परिणामबाट के अनुमान गर्न सकिन्छ भने जसपा वास्तवमा मधेसी जनताको धुकधुकी नै हो जसले एकीकरणपश्चात् परिष्कृत रूपमा वर्तमान स्वरूप धारण गरेको छ। सिरहाले दिएको सन्देश जसपाको एकीकृत स्वरूपको परिणाम हो भन्ने कुरा कोट्याउँदा कुनै अतिशयोक्ति नहोला। हो, सिरहा एउटा यस्तो जिल्ला हो जसको आफ्नै प्रकारको मौलिकता छ। पहिचान छ। र, राष्ट्रिय रूपमा हैसियत पनि बनाएको छ जहाँबाट जनमतसंग्रहमा निर्दलीय पञ्चायती व्यवस्थाले मात्र होइन, २०६४ सालको मधेस जनविद्रोहमा अढाई सय वर्षको प्रौढ एकात्मक केन्द्रीकृत सामन्तवादी राज्यव्यवस्थाले सबैभन्दा ठूलो धक्का खाएको थियो। मधेस जनविद्रोहको ज्वालाले सिंगो मधेसलाई आफ्नो लपेटामा लिएपछि राज्य थर्कमान बन्यो र चाहँदा नचाहँदै संघीय शासन प्रणालीको उद्घोष गर्नु पर्यो। त्यसैले जसपाभित्र बिग्रह र विघटन चाहनेको लागि सिरहाको परिणाम सबैभन्दा ठूलो सबक हो। जसले गत वर्ष पार्टी फुटाउन गुपचुप अध्यादेश ल्याएका थिए तिनै व्यक्ति र उसको मातहतको संगठनको सहयोगमा जसपा तराईमधेसमा बलियो तथा भरपर्दो शक्तिको रूपमा रूपान्तरित भएको छ। वास्तवमा यसैलाई भन्छ राजनीति जहाँ कहिले कोही स्थायी दुश्मन र मित्र हुँदैन। जनता समाजवादी पार्टीलाई यस्तो ठाउँमा ल्याई पुर्याएको छ जहाँ मधेस जनविद्रोहपश्चात् भएको पहिलो संविधानसभाको दृश्य मधेसी समाजको मानसपटलमा फन्को मार्न थालेको छ। जसपा एकीकरणको आधारजसपा एकीकरणको सबैभन्दा ठूलो आधार तराईमधेसको परिष्कृत मनोविज्ञान हो। यसप्रकारको मनस्थितिको निर्माण मधेस जनविद्रोहको उत्पादन हो। कुनै पनि रियल मधेसी जसपा फुट्न भन्ने चाहँदैन। विभिन्न कारणवश अन्य पक्षमा लागे पनि मन र मस्तिष्क तराईमधेसतिरै हुन्छ। त्यसैले पञ्चायतकालमा तराईमधेसका एकमात्र नेता गजेन्द्रनारायण सिंह कहिल्यै पराजित भएनन् भने बहुदलीयकालमा उनको एकपटकको पराजयले एक शताब्दीसम्मको घाउ सप्तरीवासीले महसुस गरिरहेका छन्। अर्थात् समान सिद्धान्त र विचार भएको पार्टी देशी तथा विदेशी तŒवको व्यक्तिगत स्वार्थमा लतपतिएपछि टुक्राटुक्रामा विभाजित भएको अशुभ विगतलाई वर्तमान पुस्ताले पुनरावृत्ति गर्न चाहन्न। धेरै ऊहापोहपश्चात् गत वर्ष एकताको समाचार सम्प्रेषण हुँदा तराईमधेसको मुहारमा उज्यालो छाएको थियो। वैचारिक धारको हिसाबले पार्टीगत रूपमा फरक भए पनि धेरैले मधेसको उत्पीडनलाई एक स्वासमा स्वीकारेका थिए। वैशाखको मौसम भए पनि होलीको माहोलजस्तै थियो। सबैले एक अर्कासँग बधाई साटासाट गरिरहेका थिए। तर एक वर्ष नबित्दै प्रधानमन्त्री केपी शर्मा ओलीको संसद् विघटनको प्रश्नमा जसपा प्रारम्भमा एकीकृत देखिए पनि पछि अल्मलिए। यद्यपि पार्टीको निर्णय सर्वोपरि भएकाले सडकमा देखिए पनि आवाजमा भने भिन्नता प्रष्ट रूपमा दृष्टिगोचर भएको सुनिन्थ्यो। त्यो धार अझैसम्म ओलीसँग सहकार्य गर्न आतुर छ। यसले गर्दा पार्टीभित्र कुनै न कुनै रूपमा बिग्रह उत्पन्न भएको छ। एउटा धारले कुनै पनि हालतमा प्रम ओलीलाई समर्थन गर्नु हुन्न भन्ने सोचमा छ भने अर्को पक्ष यसरी नजिकिएका छन् कि सहकार्यबाहेक अर्को ठोस विकल्प नै देख्दैन। ओलीको तुरूपमाधव नेपाल र प्रचण्डले जति गाली गरे पनि प्रधानमन्त्री ओली भने तासको सबैभन्दा प्रमुख मानिएको रङ खेल्न माहिर छन्। त्यसैले उनले वामदेव गौतमलाई प्रधानमन्त्री बनाउँदा बनाउँदै थाके भने अब महन्थ ठाकुरलाई प्रधानमन्त्री बनाउने तास खेल्दैछन्। यो खेल जसपाभित्र कति सुपाच्य होला भन्ने कुरा गर्भको विषय हो तर एउटा कुरा के प्रष्ट भएको छ भने दुवै धार अहिलेसम्म आफ्नो अडानमा छन्। कुनै प्रकारको सुलह भएको छैन। त्यसैले प्रधानमन्त्री ओली महन्थ ठाकुरका लागि सत्ता छोड्न राजी भएका छन् भने डा बाबुराम भट्टराई र उपेन्द्र यादवले सहर्ष स्वीकार गर्नुपर्छ। किनकि यसले उनीहरूको मूल सोचलाई सम्मान गर्दछ। प्रधानमन्त्री ओलीको बहिर्गमनसँगै जसपाभित्रको एउटा अध्याय समाप्त हुन्छ। तर प्रधानमन्त्री ओलीले जति सजिलो गरी यो तुरूप फालेका छन् त्यति सहज भने छैन। प्रधानमन्त्री भएर महन्थ ठाकुरले रेशमलाल चौधरीलाई रिहा गराउन सक्लान् तर त्योसँगसँगै थुप्रै यस्ता मुद्दाले टाउको खाने सक्ने सम्भावना पनि उत्तिकै छ। किनकि प्रधानमन्त्रीय पदको शपथले धेरै कुरासँग सरोकार राख्छ। त्यसले अप्ठ्यारो पार्ने सम्भावना पनि छ। तसर्थ मधेसको मुद्दाभन्दा प्रधानमन्त्री पद ठूलो हुन सक्दैन। यो प्रसंगलाई डा बाबुराम भट्टराईको प्रधानमन्त्रीत्वसँग जोडेर हेर्दा यसले सरल विकल्प दिन सक्ने देखिन्छ। एक जना पत्रकारले डा भट्टराईलाई त्यतिबेला प्रधानमन्त्री नबन्न आग्रह गरेका थिए। यसको पछाडि के कारण थियो भने डा भट्टराईको लोकप्रियता ८० प्रतिशत नाघिसकेको थियो। जुन प्रकारको उनको लोकप्रियता थियो त्यसप्रकारको समय, काल र परिस्थिति भने थिएन, जसले डा भट्टराईलाई होस्टेमा हैंसे गर्न सकोस्। आफ्नो अर्थमन्त्रीकालीन अवस्थामा डा भट्टराईले गरेका ऐतिहासिक कामको पुनरावृत्ति हुने अवस्था पनि थिएन। नभन्दै आफ्नो डेढवर्षे कार्यकालमा एउटा पनि पूर्ण बजेट प्रस्तुत नगरी सरकारबाट बाहिरिनुपर्ने दु:खद् अवस्थाको सिर्जना गरियो । नेपाली कांग्रेसले मात्र होइन एमालेले पनि हुँदै नभएको मनगढन्ते कुरा रचेर उनीमाथि जथाभावी आरोपहरू लगाइए। यद्यपि नेपालको इतिहासमा मधेसी समाजका लागि त्यो स्वर्णिमकाल थियो। संविधानसभाको भवनदेखि सिंहदरबारसम्म मधेसी समाजको बाहुल्य हेरेर अहंकारवादीहरू ईष्र्या गर्ने गर्थे। तर डा भट्टराईले नयाँनयाँ प्रयोगको अभ्यास गरे पनि त्यो कार्यकाल भने उनको हकमा त्यति सुखद हुन सकेन। त्यसैले अहिलेको विषम परिस्थितिमा ओलीको तुरूपलाई जवाफ दिनु छ भने सत्तारोहणको प्रश्नभन्दा मधेसको माग प्रमुख विषय हो, जसले निर्वाचनको लागि सशक्त पूवार्धार तयार पार्न सकोस् । जसरी ओली र देउवा चुनावका लागि तम्तयार भएर बसेका छन् ठीक त्यसरी जसपा पनि आफ्नो चारवटै मूलभूत माग सम्बोधन गर्न लगाएर जनताको बीचमा जाँदा रेशमलाल चौधरीको टावरिंग पर्सनालिटीले तराईमधेसमा बसोबास गरिरहेका थारू समुदायको आधाभन्दा बढी आवादीलाई खर्लप्पै खान सक्ने हैसियत राख्छ। यसले गर्दा आजसम्म थारूलाई जसरी मधेसीबाट अलगथलग पार्ने षड्यन्त्र हुँदै आएका छन् त्यसलाई बेजोड ढंगले जोड्ने प्रयासमा एउटा इँटा थपिनेछ। थारू र मधेसी एउटै सिक्काको दुइटा पाटा हुन् भन्ने कुरा स्वत: सिद्ध हुनेछ। सीकेको धक्कातराईमधेसका जनता विविध राजनीतिक दलसँग आबद्ध भए पनि मनोवैज्ञानिक रूपमा मधेसवादको महत्वलाई स्वीकारेका छन्। त्यसैले जसपाको मूल मुद्दा मधेसको माग नै हुनुपर्छ जसले उसको निर्वाचनीय अंकगणितलाई उत्कर्षमा पुर्याउन सकोस्। मागको सम्बोधनमा नै मधेसी समुदायको समर्थन आधारित भएकाले ओलीले जति खेल खेले पनि जसपाको सत्तारोहण उसका लागि अभिशाप हो। किनकि सत्तामा जानेले चुनाव जिते पनि पार्टी भने चुनाव हार्ने सम्भावना प्रबल हुन्छ। किनकि एउटा उदाउँदो शक्तिको रूपमा रहेका डा सीके राउतले त्यो फाइदा लिनबाट रत्तिभर चुक्दैनन्। नजिते पनि प्रचुर मात्रामा मत काट्ने हुनाले यसबाट अन्य पक्ष लाभान्वित हुने पक्का छ। जतिबेला प्रचण्डलाई सत्ताबाट हटाइयो त्यसलाई तत्कालीन माओवादीले पुँजीको रूपमा संग्रहीत गरी निरन्तरता दिएको भए उसको ग्राफ ओरालो लाग्नुभन्दा उक्लिने सम्भावना बढी थियो। उसको हविगत तल झर्ने थिएन बरु त्यसले अर्थमन्त्रीकालमा बाबुरामद्वारा गरिएको कार्यले माओवादीको ग्राफलाई बढाउने थियो। किनकि अर्थमन्त्रीकालीन बाबुराम प्रधानमन्त्रीकालीन बाबुरामभन्दा उम्दा थिए। महन्थ ठाकुरको सत्तारोहण उपलब्धिमूलकभन्दा पार्टीको हकमा हानिकारक हुन्छ। उदाहरणका लागि उपेन्द्र यादवले मन्त्री पद नखाएको भए सीके राउतको मुखबाट चु शब्द निस्कने थिएन। अहिले सीके राउत जहाँ गए पनि उपेन्द्र यादवलाई मात्र गाली गर्नुको अर्थ संविधान संशोधन नहुनु हो। यदि प्रधानमन्त्री ओलीले सम्झौता गरेअनुकूल कार्य गरेको भए आज उपेन्द्र यादवको ग्राफ उच्च हुन्थ्यो। उनी यस सरकारका सबैभन्दा विश्वासपात्र मन्त्रीको रूपमा हुन्थे। त्यसैले ओलीको आवाजमा जति चर्कोपना छ त्यसमा त्यतिकै विश्वसनीयताको अभाव छ। आफ्नो सत्ता स्वार्थका लागि उनले कसलाई के दिएका छैनन् र ? तर पाउनेहरूको संख्या अत्यन्तै न्यून छ। महन्थ ठाकुरलाई देखाएको लोभ वामदेवलाई प्रधानमन्त्री बनाउनुभन्दा रत्तिभर कम छैन। सत्ताको ललिपपभन्दा मुद्दाको विषय गरुंगो भएकाले अधिकांश व्यक्ति सुखको सपनामा विचरण गर्न थाल्छन् र अन्ततोगत्वा मूलकुरा बिर्सिन्छन्। तर महन्थ ठाकुर तथा राजेन्द्र महतोले उधारो होइन नगदमा कारोबारको कुरा गरेकाले सत्तारोहणभन्दा मागले प्राथमिकता पाए तराईमधेसको हकमा सुखद हुने थियो। जसपाको अविभाज्य स्वरूप बरकरार रहने थियो।"
गण्डकीमा सरकारविरुद्ध अविश्वास प्रस्ताव !,"पोखरा : एमाले नेता पृथ्वीसुब्बा गुरुङ नेतृत्वको सरकारविरुद्ध अविश्वास प्रस्ताव बिहीबारै दर्ता गराउने प्रयास प्रमुख प्रतिपक्ष दल नेपाली कांग्रेसले थालेको छ। प्रतिपक्षी नेता कृष्णचन्द्र नेपाली पोखरेल कांग्रेस सभापति शेरबहादुर देउवालाई बुधबार काठमाडौंमा भेटेर फर्किएपछि बिहीबारै उक्त प्रस्ताव दर्ता हुने कांग्रेसले जनाएको छ। प्रतिपक्षी नेता पोखरेल बिहीबार पोखरा आइपुग्दै छन्। उनले अन्नपूर्णसँग भने, प्राविधिक तयार पुग्यो भने बिहीबार नै दर्ता गर्छा। उनले यसबारे अर्को विपक्षी दल माओवादी केन्द्र र राष्ट्रिय जनमोर्चा तथा जनता समाजवादी पार्टीसँग कुरा भइसकेको जानकारी दिए। सरकारमा नगए पनि गुरुङ सरकारको साथमा रहँदै आएको राष्ट्रिय जनमोर्चाका केन्द्रीय अध्यक्ष चित्रबहादुर केसीले बिहीबार वक्तव्य जारी गरी गण्डकी सरकारलाई दिएको समर्थन फिर्ताको घोषणा गरेका थिए। राष्ट्रिय जनमोर्चाको गण्डकी संसदीय दलले भने गुरुङलाई हटाएर गैरकम्युनिस्ट सरकार बनाउने कुरामा सहमत हुन नसकिने जनाएको थियो। उक्त उसको पार्टी केन्द्रले भने समर्थन फिर्ताको सर्कुलर गरिदिएको छ। राजमो गण्डकी संसदीय दलका नेता कृष्ण थापाले पार्टी केन्द्रीय कमिटीको निर्देशनअनुसारै जानुपर्ने भएको जनाएका छन्। उहाँहरुले कस्तो कुरा लेखेर ल्याउनुहुन्छ, हेरौं, थापाले भने। उनी व्यक्तिगत रुपमा भने गुरुङ सरकारकै निरन्तरताको पक्षमा छन्। गण्डकीमा ३ सांसद रहेको राष्ट्रिय जनमोर्चाकै भएरमा २८ सांसदसहितको एमाले सरकार बहुमतको सुविधामा छ। ६० सदस्यीय प्रदेश सभामा कांग्रेसका १५, माओवादीका १२ र जसपाका २ सांसद छन्। जसपाले समेत कांग्रेससँग गठबन्धन गरी सरकारमा जाने कुरा गरेको प्रतिपक्ष नेता पोखरेलले जनाए। माओवादी केन्द्रको संसदीय दलका नेता हरिबहादुर चुमानले पार्टीहरुका केन्द्रको निर्णय र निर्देशनानुसारै प्रदेशमा सरकार फेरबदलको कुरा अघि आएको बताए। उनले कांग्रेस र माओवादी केन्द्रले लुम्बिनी र गण्डकीको सरकारमा सत्ता साझेदारीको समझदारी बनाएको संकेत गरे। कांग्रेसको नेतृत्वमा गण्डकीमा सरकार बने लुम्बिनीमा माओवादीले मुख्यमन्त्री पाउने उनको संकेत थियो। कांग्रेस नेतृत्वमा सरकार बन्यो भने उक्त पार्टीका संसदीय दलका नेता कृष्णचन्द्र नेपाली पोखरेल मुख्यमन्त्री हुनेछन्। संसदीय परम्पराअनुसारै दलको नेताले सरकारमा नेतृत्व गर्ने कांग्रेस सांसद कुमार खड्का बताउँछन्। पोखरेलका अनुसार दलबीच मन्त्रालय बाँडफाँडबारे भने टुंगो लागेको छैन। त्यो कुरा पछि छलफल गरी टुंग्याउँछौं, उनले अन्नपूर्णसँग भने, हामीले वार्ता समिति नै बनाएका छौं, समितिका साथीहरुले छलफल गर्नुहुनेछ। माओवादीबाट प्रतिनिधित्व गर्दै आएका आन्तरिक मामिला तथा कानुनमन्त्री हरिबहादुर चुमान र भूमि व्यवस्था, कृषि तथा सहकारी मन्त्री लेखबहादुर थापाले चैत २५ गते राजीनामा गरेपछि गुरुङ सरकार धरमराएको थियो। माओवादीले भने अहिलेसम्म पनि सरकारमाथिको समर्थन फिर्ता लिइसकेको छैन। माओवादीका मन्त्रीले राजीनामा दिएकै दिन चैत २५ गते नेपाली कांग्रेसले नयाँ सरकार गठनको पहल गर्न सांसद कुमार खड्का संयोजक, विन्दुकुमार थापा र मणिभद्र शर्मा कँडेल सदस्य रहेको ३ सदस्यीय वार्ता समिति बनाएको थियो। मुख्यमन्त्री पृथ्वीसुब्बा (पीएस) गुरुङले ७ वटा मात्रै मन्त्रालय बनाएका छन्। संविधानले भने प्रदेश सभा सदस्यको २० प्रतिशत मन्त्री बनाउन सकिने व्यवस्था गरेको छ। त्यसअनुसार गर्दा गण्डकीमा १२ मन्त्री बनाउन सकिन्छ। तर कांग्रेसले आफ्नो नेतृत्वमा माओवादीलाई ३ र जसपालाई १ मन्त्रालय दिएर अघि बढ्ने स्रोत बताउँछ। राजमोका केन्द्रीय अध्यक्ष चित्रबहादुर केसीले प्रधानमन्त्री केपी शर्मा ओलीका सहयोद्धा (पीएस गुरुङ) पनि प्रतिगमनको मतियार भएको टिप्पणी गर्दै पिएस गुरुङको सरकारलाई दिएको समर्थन फिर्ताको घोषणा गरेका हुन्। केसीको त्यस्तो भनाइ आउँदा पनि राजमो संसदीय दलका नेता कृष्ण थापाले भने अहिलेको कम्युनिस्ट सरकारभन्दा कांग्रेस झन् बढी प्रतिगमनकारी भएको टिप्पणी गरेका थिए। कांग्रेस कतिपटक प्रतिगमन गर्यो भन्नुस् त, उनको भनाइ थियो। तर पार्टी भनेपछि उनी सोही अनुसार गुरुङ सरकार ढाल्न र नयाँ गठन गर्न सहयोगी बन्न बाध्य हुने भएका छन्।"
अर्थतन्त्रभन्दा पनि जनताको जीवन पहिलो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले मुलुकको अर्थतन्त्रभन्दा पनि जनताको जीवनलाई पहिलो प्राथमिकतामा राखेर कोरोनासँग सरकार लडेको बताएका छन् । नयाँवर्ष २०७८ को अवसर देशवासीका नाममा बुधबार सम्बोधन गर्दै उनले सबभन्दा पहिला जनताको जीवन रक्षालाई प्राथमिकता दिइएको बताएका हुन् । जनताको जीवन बचाउन सकियो भने शिक्षालयहरू चल्नेछन्, उद्योग कलकारखानाहरू खुल्नेछन् । केही समयलाई बन्द रह्यो भने पनि जनताको जीवन बच्यो भने पछि चल्नेछन्, जीवन रहेन भने फेरि कुनै पनि कुरा चल्न सक्दैन, उनले भने अरू सबै कुरा भन्दा र मुलुकको अर्थतन्त्रभन्दा पनि नागरिकको जीवन पहिलो हो । उनले सरकारले मानव जीवनलाई नै प्राथमिकतामा राखेर नीति अंगिकार गरिएकाले त्यसमा असफल नभएको बताए । सही नीतिकै कारण तुलनात्मक रूपमा कम क्षति भयो, उनले भने ।"
स्पेन भ्रमण सकेर अध्यक्ष तिमिल्सिना स्वदेश फिर्ता,"काठमाडौं : लुम्बिनी गार्डेन प्रोजेक्टको शान्ति सम्मेलनमा सहभागी हुन स्पेन गएका राष्ट्रिय सभा अध्यक्ष गणेशप्रसाद तिमिल्सिना स्वदेश फर्किएका छन्। स्पेनको एक्सत्रेमदुरा प्रान्तको काथेरेस शहरमा भएको शान्ति सम्मेलन लागि चैत्र २३ गते सोमबार १० सदस्यीय नेपाली टोलीको नेतृत्व गर्दै पुगेका अध्यक्ष तिमिल्सिना बुधबार स्वदेश फर्किएका हुन्। भ्रमण सकेर स्वदेश फर्कनुभएका उनले सम्मेलन गौतम बुद्ध जन्मभूमि नेपाल र बुद्धको शान्ति सन्देश विश्वभर फैलाउने उद्देश्यले भएकाले निकै उपलब्धिमूलक भएको जानकारी दिए।शान्ति सम्मेलन लुम्बिनी गार्डेन फाउन्डेसन, स्पेन, एक्सत्रेमदुरा प्रान्त र सोही प्रान्तको काथेरेस नगरपालिकाको संयुक्त आयोजना भएको थियो। सम्मेलनका अलवा अध्यक्ष तिमिल्सिनले विभिन्न उच्च स्तरीय भेटघाट गरेका थिए। सो भेटघाट नेपाल स्पेनको कूटनीतिक सम्बन्ध मजबुद बनाउन तथा दुई पक्षीय साझेदारीका लागि निकै उपलब्धिमुलक भएको बताए। अध्यक्ष तिमिल्सिनाले शान्ति सम्मेलनको उद्घाटन गर्दै स्पेनको एक्सत्रेमदुरा प्रान्तको सदनमा सम्बोधन गरेका थिए। त्यसैगरी सम्मेलनको दोस्रो दिन स्पेनको ऐतिहासिक क्याथेरेस नगरपालिकामा भएको कार्यक्रममा उनले नेपालमा शान्ति र लोकतन्त्रको विकास बारे आफ्नो अनुभव सहितको सम्बोधन गरे। भ्रमणका क्रममा अध्यक्ष तिमिल्सिनाले स्पेनको उपल्लो सदन (सिनेट) का अध्यक्ष पिलर लप क्विनका, स्पेन सरकारका उपप्रधानमन्त्री कार्वेन कल्भो, एक्सत्रेमदुरा प्रान्तका मुख्यमन्त्री , सभामुख, मन्त्रीहरु, सांसदलगायत विशिष्ट व्यक्तिहरुसँग भेटघाट गरेका छन्। अध्यक्ष तिमिल्सिनाको स्वागतमा स्पेनमा रहेका गैरआवसीय नेपाली संघ, उनको गृहजिल्ला पर्वतबाट स्पेनमा बसोबास गर्ने नागरिक सम्बद्ध संघसंस्थाले विभिन्न कार्यक्रमको आयोजना गरेका थिए। तिमिल्सिना नेतृत्वको प्रतिनिधिमण्डलमा स्पेनका लागि नेपाली राजदूत दावा फुटी शेर्पा, लुम्बिनी सांस्कृतिक नगरपालिकाका प्रमुख मनमोहन चौधरी र प्रमुख कार्यकारी अधिकृत शिवप्रसाद रेग्मी, रामग्राम नगरपालिका प्रमुख नरेन्द्रकुमार गुप्ता, कपिलवस्तु नगरपालिका प्रमुख किरण सिंह, देवदह नगरपालिका प्रमुख हिराबहादुर खत्री र उपप्रमुख विद्यालक्ष्मी गुरुङ, संघीय संसद सचिवालयका शाखा अधिकृत सपना सापकोटा र लुम्बिनी गार्डेन प्रोजेक्ट, स्पेनका प्रमुख आर्किटेक्ट उज्ज्वल मान शाक्यसमेत सहभागी थिए।"
भक्तपुरमा जात्राको रौनक : एक दिन ढिला ठडियो योसिङ द्य:,"भक्तपुर : आठ दिन नौ रातसम्म चल्ने भक्तपुरको बिस्का जात्राअन्तर्गत चौथो दिन मंगलबार ठडिन नसकेको योसिङ द्य: (लिंगो) ठडिएको छ। विक्रम संवत्को वर्षान्तको दिन ठड्याइने भक्तपुर नगरपालिका ५ योसिंखेलमा उक्त योसिङ द्य: मंगलबार राति अबेरसम्म तान्दा पनि ठडिन सकेको थिएन । ५५ हात लामो उक्त योसिङ द्य: अष्टमातृकाको प्रतीकको रुपमा आठ वटा मोटो एवं लामो डोरीले तानेर ठड्याइएको हो । इतिहासविद्का अनुसार किरात शासकले शासन गर्दै आएको प्राचीन नेपाललाई जितेको खुसीयालीमा लिच्छवि शासकले विजयी ध्वजासहित बिस्का जात्रा मनाइएको थियो। सोही विजयी जात्रा कालान्तरदेखि अहिलेसम्म बिस्का जात्राको रुपमा निरन्तरता पाउँदै आएको छ। विक्रम संवत्को नयाँ वर्ष सुरु भएकै दिन साँझ ढाल्नुपर्ने उक्त योसिङ द्य: यसपटक ठड्याउने र ढाल्ने एकै दिन हुने भएको छ। बिस्का जात्रा हेर्न आउँदा विश्वनाथको शीर छेदन ! यहीँ योसिङ द्य: जात्रा हेर्न भारतको काशीका विश्वनाथ नेपाल आएको विश्वास गरिन्छ। जुन जात्रा हेर्दा उनको शीर छेदन गरिएको थियो। योसिङ द्य: जात्रामा शक्तिकी प्रतीक भद्रकालीको समेत जात्रा हुन्छ। भद्रकाली भैरवनाथ एवं विश्वनाथकी अर्धाङ्गिनी मानिन्छ। त्यहीं आफ्नी आधी शक्ति भद्रकालीको जात्रा हुने विश्वमै प्रसिद्ध भक्तपुरको बिस्का जात्रा हेर्न आउँदा काशीका विश्वनाथको शीर छेदिएको जनस्रुति रहेको छ। जनस्रुतिअनुसार काशीका विश्वनाथ भक्तपुरको योसिङ द्य: जात्रा हेर्न आएको यहाँका तत्कालीन एक राजतान्त्रिकले सुइको पाए। तत्काल राजालाई भेटेर योसिङ द्य: जात्रा हेर्न आएका काशी विश्वनाथलाई नेपालमै राख्न सकिए यहाँ अन्नले धनधान्य हुने र कहिल्यै भोकमरी नहुने बिन्ती बिसाए। तर सयौं जात्रालुको भीडमा काशी विश्वनाथलाई चिन्ने कसरी ?, राजाले प्रश्न गरे। उक्त राजतान्त्रिकले विश्वनाथ सामान्य मानिसभन्दा अग्लो हुने जानकारी दिए। सोही सल्लाहअनुसार काशी विश्वनाथलाई पक्रन खोजिन्छ तर काशी विश्वनाथले आफूलाई नियन्त्रणमा लिन आएको पत्तो पाउँछन्। नभन्दै उनी जमिनमुनि गडिँदै जान्छन्। त्यत्तिखेरै एक किसानले कम्मरमा बाँधिराखेको हँसिया झिकेर काशी विश्वनाथको शीर छेदन गर्छन्। हँसियाले विश्वनाथको शीर छेदन गरिएकाले भक्तपुरमा हँसियाले मासु काट्न हुन्न भन्ने प्रचलन रहेको संस्कृतिकर्मी ओमप्रसाद धौभडेल बताउँछन्। उनले हँसियाले छेदन गरिएको विश्वनाथको टाउको सातपटकसम्म फरक फरक ठाउँमा उफ्रिएर अन्तमा आकाशवाणी भएको सुनाए। आकाशवाणीमा काशी विश्वनाथले भन्छन्, मलाई नेपालमै राख्ने हो भने सात वटा बाटो भएको केन्द्र भागमा मन्दिर बनाएर स्थापना गर। काशी विश्वनाथकै इच्छाअनुसार हालको टौमढीमा भैरवनाथको मन्दिर बनाएर उसलाई स्थापना गरिएको जनस्रुति रहेको छ, संस्कृतिकर्मी धौभडेल भन्छन्, भैरवनाथ मन्दिर भएको ठाउँबाट भक्तपुरका विभिन्न टोल जाने सातवटा फरक फरक बाटो रहेका छन्। यसरी काशी विश्वनाथको शीर नेपालमा र शरीर भारतमा रहेको जनविश्वास अद्यापि रहँदै आएको छ। सोही काशीको विश्वनाथरूपी भैरवनाथलाई योसिङ द्य: जात्रा देखाउन तीन तले प्यागोडा शैलीको भैरवनाथको रथ तान्ने छुट्टै जात्रा गर्ने विधि पछि थपिएको संस्कृतिकर्मी धौभडेल बताउँछन्। भक्तपुरमा ठड्याइन्छ दुई योसिङ द्य: भक्तपुरको बिस्का जात्रामा ५५ हात लामो दुई योसिङ द्य: ठड्याइँदै आएको छ। योसिंखेलमा हात भएको योसिङ द्य: ठड्याइँदा भक्तपुर नपा ४ पोटेरी स्क्वायरमा हात नभएको उठाइन्छ। भक्तपुरका स्थानीयले दुई योसिङ द्य:लाई दिदीबहिनी मान्दै आएका छन्। दुईमध्ये योसिंखेलको दिदी र पोटेरी स्क्वायरको बहिनी मानिन्छन्। संस्कृतिकर्मी धौभडेलका अनुसार बिस्का जात्रासम्बन्धी किम्बदन्तीअनुसार दुइटै दिदीबहिनी धेरै नै चञ्चले र अरुको काम बिगार्दै हिँड्ने खालका थिए। त्यसैले भक्तपुरमा केटीहरुलाई गाली गर्नुपर्यो भने पनि योसिङ भन्ने उनको भनाइ थियो। अरुको बिगार्दै हिँड्दा दिदीको नाक काटिदिएको र बहिनीको हात काटिदिइएको जनविश्वास रहेको छ, संस्कृतिकर्मी धौभडेलले थप्छन्, त्यसैले योसिंखेलको योसिङ द्य:मा नाक राखिँदैन भने पोटेरी स्क्वायरको योसिङ द्य:मा हात हुँदैन। तर पोटेरी स्क्वायरको योसिङ द्य:मा नाकको प्रतीकस्वरुप काठ टुक्रो हाल्ने प्रचलन अहिलेसम्म चल्दै आएको छ। इतिहासविद्का अनुसार किरात शासकले शासन गर्दै आएको प्राचीन नेपाललाई जितेको खुसीयालीमा लिच्छवि शासकले विजयी ध्वजासहित बिस्का जात्रा मनाइएको थियो। सोही विजयी जात्रा कालान्तरदेखि अहिलेसम्म बिस्का जात्राको रुपमा निरन्तरता पाउँदै आएको छ।"
दुई घन्टामात्रै ठडियो योसिङ द्यः बिहीबार जिब्रो छेड्ने र सिन्दूर जात्रा,भक्तपुर : भक्तपुरको बिस्का जात्राअन्तर्गत बुधबार योसिङ द्यः (लिंगो) जात्रा सम्पन्न भएको छ। विक्रम संवत्को वर्षान्तको दिन ठड्याइने भक्तपुर नगरपालिका ५ योसिंखेलको योसिङ द्यः नयाँ वर्षको पहिलो दिन ढालेसँगै योसिङ द्यः जात्रा विधिवत सम्पन्न भएको हो। यसपटक योसिङ द्यः ठड्याउने र ढाल्ने एकै दिन सम्पन्न गरिएको हो। मंगलबार राति अबेरसम्म तान्दा पनि नठडिएको योसिङ द्यः बुधबार दिनभर तान्दा पनि ठडिएन। बुधबार बेलुका करिब ६ बजेमात्रै उक्त योसिङ द्यः ठडिएको थियो। जुन योसिङ द्यः २ घन्टाभन्दा बढी समय ठडिन पाएन। अघिल्लो दिन ठडिएको भए करिब २४ घन्टा योसिङ द्यः ठडिन पायँथ्यो तर बुधबार बेलका करिब साढे ८ बजे उक्त योसिङ द्यः ढालिएको छ। विक्रम संवत्को वर्षान्तको दिन ठड्याएर नयाँ वर्षको पहिलो दिन उक्त योसिङ द्यः ढालिन्छ तर यसपटक वर्षान्तमा नठडिएर ढाल्नुपर्ने दिन नै योसिङ द्यः ठडिएको हो। ५५ हात लामो योसिङ द्यः अष्टमातृकाको प्रतीकको रुपमा आठ वटा मोटो एवं लामो डोरीले तानेर ठड्याइन्छ। जसमा करिब ३५ हात लामा दुई हलिंपत्त (विश्वध्वज) फहराइन्छ। बिस्का जात्राअन्तर्गत बुधबार योसिङ द्यः ढालिएपछि भक्तपुरमा बाराहीको टिप्वा जात्रा सकिएको छ। भक्तपुर नपा ३ वंशगोपालस्थित बाराहीस्थानमा स्थानीयले सुकेको निगालोको मुट्ठा बालेर गर्ने जात्रालाई टिप्वा जात्रा भनिन्छ। त्यस्तै योसिंखेलमा रहेको भैरवनाथ र भद्रकालीको रथ गःहिटीतर्फ तानिएको छ। गःहिटी पुगेपछि बुधबार राति नै दुइटै रथलाई एकापसमा तीनपटकसम्म जुधाइन्छ। यस प्रक्रियालाई भैरवनाथ र भद्रकालीको समागम भएको मानिन्छ। बिहीबार जिब्रो छेड्ने र सिन्दूर जात्रा भक्तपुरको बिस्का जात्राअन्तर्गत बिहीबार मध्यपुर थिमिको बोडेमा जिब्रो छेड्ने र बालकुमारी क्षेत्रमा सिन्दूर जात्रा मनाइँदै छ। बोडेको जात्रा यसवर्ष स्थानीय बुद्धकृष्ण श्रेष्ठले आठौंपटक आफ्नो जिब्रो छेडाउँदै छन्। यसअघि बालकुमारी क्षेत्रमा मध्यपुर थिमि क्षेत्रका ३२ वटा विभिन्न देवदेवीको खटसहितको सिन्दूर जात्रा हुनेछ। उक्त जात्रामा सहभागी हुने जात्रालुले एकापसमा सिन्दूर छ्याप्ने गर्नु यस जात्राको विशेषता हो। बुधबार साँझ ठडिएको ५५ हात लामो योसिङ द्यः को टुप्पोसम्म चढेर सेल्फी खिच्दै एक युवक। तस्बिर : ईश्वरकाजी खाइजू
४६ लाखको खानेतेल बाटोबाटै गायब,"सिरहा : सुनसरीको दुहबीबाट खानेतेल बोकेको ट्रक चैत २४ गते स्याङ्जाको बालिङ्गको लागि निस्कियो । तर, त्यो ट्रकमा राखिएको खानेतेल स्याङ्जा नपुग्दै बाटैबाट गयाब भएको छ । तेल बोकेको ट्रक प्रहरीले धनुषाको ढल्केबरबाट मंगलबार वेवारिसे अवस्थामा फेला पारेको छ । त्यसमा केही कार्टुन मात्र तेल पाइयो। ट्रक चालक र सहयोगी फरार छन् । त्यही चालक वा अन्य व्यक्तिको संग्लनतामा तेल चोरी गरी बेचेको हुनसक्ने प्रहरीको अनुमान छ। सिरहाको लहान, सुखीपुर, गोलबजारमा तेल बिक्री भएको सूचना पाएको इलाका प्रहरी कार्यालय गोलबजारले जनाएको छ । ट्रकमा २२ सय कार्टुन पशुपति उद्योगका हेलो सनफलाबर खानेतेल करिब ४६ लाख रुपैयाँ बराबरको रहेको जिल्ला प्रहरी कार्यालय सिरहाका एसपी सुदीपराज भण्डारीले बताए । फेला परेको ट्रक र तेल खरिद बिक्री भएको सूचनाको आधारमा छानबीन भइरहेको उनले जानकारी गराए ।"
राष्ट्रपतिबाट अलंकार र मानपदवी प्रदान,"काठमाडौं : राष्ट्रका विभिन्न क्षेत्रमा योगदान पुयाएका व्यक्ति बुधबार राष्ट्रपति विद्यादेवी भण्डारीबाट अलङ्कार र पदकसँगै सुशोभित भएका छन् । राष्ट्रपति भवन शीतल निवासमा आयोजित समारोहमा मानपदवी, अलङ्कार र पदक गत चैत २७ गते वितरण गर्न बाँकी रहेका व्यक्तिलाई बुधबार प्रदान गरिएको हो । नेपालको संविधानको धारा २७७ को उपधारा १ बमोजिम मन्त्रिपरिषद्को सिफारिसमा विभूषण प्रदान गरिँदै आएको छ । विभूषित हुनेहरुको नाम यसअघि सार्वजनिक भइसकेको थियो । २०७७ असोज ३ गते राष्ट्रिय दिवस तथा संविधान दिवसका अवसरमा उक्त वर्षको विभूषण घोषणा गरिएको थियो । विभूषण समितिको सिफारिसमा मानपदवीतर्फ महाउज्जवल राष्ट्रदीप प्रथम श्रेणीबाट दुई, सुप्रसिद्ध प्रबल जनसेवाश्री प्रथम श्रेणीबाट सात, उज्जल कीर्तिमय राष्ट्रदीप द्वितीय श्रेणीबाट एक, प्रसिद्ध जनसेवाश्री द्वितीय श्रेणीबाट एक, सुकीर्तिमय राष्ट्रदीप तृतीय श्रेणीबाट नौ, सुप्रबल जनसेवाश्री तृतीयबाट ११२, कीर्तिमय राष्ट्रदीप चतुर्थ श्रेणीबाट आठ, प्रबल जनसेवाश्री चतुर्थबाट २००, जनसेवाश्री प्रथमबाट ११०, अलङ्कारतर्फ १५५ र पदकतर्फ २८ गरी ६३३ लाई विभूषित गरिने घोषणा भएको थियो । २०७६ मा ४५० लाई विभूषण दिइने घोषणा भएकामा कोभिड१९ को प्रभावका कारण सो वर्ष समारोह गरिएको थिएन । विभूषण ऐन, २०६४ को दफा ४ बमोजिम उपप्रधानमन्त्री र्ईश्वर पोखरेलको अध्यक्षतामा गृहमन्त्री रामबहादुर थापा, तोकिएका विज्ञ र गृहसचिव महेश्वर न्यौपाने सदस्यसचिव रहेको विभूषण समितिको बैठकले उक्त सिफारिस गरेको हो । रासस"
गुल्मीको सत्यवतीमा टेम्पो दुर्घटना : चार जना गम्भीर घाइते,गुल्मी : गुल्मीको सत्यवती गाउँपालिका वडा नम्बर ३ मा टेम्पो दुर्घटना हुँदा चार जना गम्भीर घाइते भएका छन्। स्थानीय बजारमा चल्ने टेम्पो बुधबार दिउँसो दुर्घटना भएको जिल्ला प्रहरी कार्यालय गुल्मीका प्रहरी नायव उपरीक्षक पुरुषोतम पाण्डेले जानकारी दिए। पाण्डेका अनुसार गम्भीर घाइतेहरुको पहिचान हुन सकेको छैन। उनीहरुलाई उपचारका लागि पाल्पा लैगिंदै छ।
वैशाख ११ गते धरहरा टावरको उद्घाटन गरिने,"काठमाडौं : ऐतिहासिक धरहरा टावरको पुनःनिर्माण कार्य अन्तिम चरणमा पुगेकाले यही वैशाख ११ गते उद्घाटन गरिने भएको छ । राष्ट्रिय पुनःनिर्माण प्राधिकरणका प्रमुख कार्यकारी अधिकृत सुशील ज्ञवालीले प्रधानमन्त्री केपी शर्मा ओलीले उद्घाटन गर्ने गरी तयारी भएको जानकारी दिए। । विसं २०७२ को विनाशकारी भूकम्पबाट धरहरालगायत ऐतिहासिक सम्पदा ध्वस्त भएका थिए । पुनःनिर्माणका अधिकांश कार्य सम्पन्न भएसँगै प्राधिकरणले विपद् जोखिममुक्त नेपाल निर्माणको १० वर्षे महाअभियानका लागि कार्यक्रम तयार गर्ने भएको छ । प्रधानमन्त्री एवं प्राधिकरणको निर्देशक समितिका अध्यक्ष ओलीको अध्यक्षतामा मङ्गलबार बसेको निर्देशक समितिको १८औँ बैठकले सोसम्बन्धी कार्यक्रमको प्रस्ताव तयार पारी आगामी आर्थिक वर्षदेखि महाअभियान शुरु गर्ने निर्णय गरेको हो । राष्ट्रिय पुनःनिर्माण प्राधिकरणको राष्ट्रिय विपद् जोखिम न्यूनीकरण एवं व्यवस्थापन प्राधिकरणको सहकार्यमा त्यस्तो कार्यक्रमसम्बन्धी प्रस्ताव तयार भइरहेको छ । भूकम्पपछिको पुनःनिर्माण तथा पुनःस्थापनाको कार्य सम्पन्नताको चरणमा पुगेकामा निर्देशक समितिको बैठकले खुशी व्यक्त गरेको छ । प्रधानमन्त्री ओलीले पुनःनिर्माणको सफलता नेपालको गौरव र सम्पत्ति भएको उल्लेख गर्दै यो विश्वलाई देखाउन लायक भएको बताए। बैठकले विपद् व्यवस्थापनको दीर्घकालीन कार्यअन्तर्गत प्राचीन बस्ती, विश्व सम्पदा क्षेत्रसहित समग्र शहरी क्षेत्र खासगरी काठमाडौँ उपत्यकाको पुनःनिर्माण तथा पुनःस्थापनाको कामलाई समेत ध्यानमा राखी शहरी क्षेत्रको दीर्घकालीन पुनःनिर्माण कार्यक्रमको प्रस्ताव तयार पारी आगामी आर्थिक वर्षको बजेट तथा कार्यक्रममार्फत अघि बढाउने निर्णय पनि गरेको छ । प्राधिकरणले उक्त कार्यक्रमअन्तर्गत भूकम्पबाट क्षति भएका संरचनाको पुनःनिर्माण र भविष्यमा भूकम्पबाट क्षति हुनसक्ने निजी आवास, सार्वजनिक संरचना, सम्पदा एवं पूर्वाधारलाई एकीकृत ढङ्गले हेरी पुनःनिर्माण र पुनःस्थापनाको कार्य अगाडि बढाउन मिल्ने गरी कार्यक्रमको खाका तयार गरिरहेको छ । प्रधानमन्त्री ओलीले जनसहमति एवं जनसहभागितालाई मूल सिद्धान्त बनाइ आवश्यकतानुसार हाउस पुलिङलगायतका विधिको अवलम्बन गरी शहरी पुनःनिर्माणका कार्यक्रम सञ्चालन गर्नुपर्नेमा जोड दिए। उनले बस्तीको प्राचीनता, मौलिकता र सांस्कृतिक पक्षलाई जोगाउँदै ती संरचनालाई भूकम्प प्रतिरोधी बनाउन ध्यान दिनुपर्ने पनि उल्लेख गरे। निर्देशक समितिको बैठकले पुनःनिर्माण प्राधिकरणको अवधि २०७८ पुस १० गतेसम्म रहेकामा चालु आर्थिक वर्षमा मूलभूत कामहरु सम्पन्न गर्ने र साउन १ गतेदेखि बाँकी अवधिमा हस्तान्तरणलगायतका कार्यका लागि हस्तान्तरण गर्ने निकाय, योजना तथा कार्यक्रम र वित्तीय व्यवस्थापनको खाकासमेत स्वीकृत गरेको छ । सोहीअनुसार आगामी आर्थिक वर्षका लागि रु ३६ अर्ब ३५ करोड ३८ लाखको बजेटका लागि नेपाल सरकारसमक्ष प्रस्ताव पेश गर्ने निर्णय पनि गरेको छ । निर्देशक समितिका उपाध्यक्ष प्रमुख प्रतिपक्षी दलका नेता रहने व्यवस्था भएअनुरुप निजको प्रतिनिधित्व गर्दै बैठकमा उपस्थित नेपाली कांग्रेसका नेता एवं संसदीय दलका प्रमुख सचेतक बालकृष्ण खाँडले पुनःनिर्माण तथा पुनःस्थापनाका कार्यमा प्राधिकरणले गरेको प्रगतिप्रति सन्तोष व्यक्त गर्दै बाँकी रहेका कार्य यथाशीघ्र सम्पन्न गर्नुपर्नेमा जोड दिए। बैठकले परराष्ट्र मन्त्रालयको समन्वयमा सगरमाथा संवादको समयलाई समेत ध्यानमा राखी सन् २०२१ को नोभेम्बरको अन्तिम साता वा डिसेम्बरको पहिलो साता नेपालको पुनःनिर्माणसम्बन्धी अन्तर्राष्ट्रिय सम्मेलनको आयोजना गर्ने निर्णय पनि गरेको छ ।रासस"
"स्वर्गद्वारी जाँदै गरेको जीप दुर्घटना, दुईजनाको मृत्यु, १३ घाइते","प्यूठान : प्यूठानको पवित्र तिर्थस्थल स्वर्गद्वारी दर्शन गर्न जाँदै गरेको लु १ च १६५५ नम्बरको जीप दुर्घटना भएको छ । बुधबार बिहान स्वर्गद्वारी मन्दिर नजिकैको रुमालेमा जीप दुर्घटना हुँदा घटनास्थलमा दुईजनाको ज्यान गएको छ भने १३ जना घाइते भएको जनाइएको छ। जीपमा १५ जना सवार रहेको बताइएको छ। जिल्ला प्रशासन कार्यालय गुल्मीमा कार्यरत कर्मचारी जीपमा सवार रहेको दुर्घटनास्थलमा उद्दारमा खटिएका इलाका प्रहरी कार्यालय भिंगृका प्रहरीले जनाएको छ। उद्दारका लागि घटनास्थलमा स्थानीयबासी, नेपाल प्रहरी, नेपाली सेना परिचालन गरिएको प्यूठानका प्रमुख जिल्ला अधिकारी खिमराज भुसालले जानकारी दिए । दुर्घटनाको विस्तृत विवरण आउन बाँकी छ ।"
"पोखरामा मेयर सम्मेलन, साइकल दौडमा वालिङका मेयर प्रथम","पोखरा : पर्यटकीय शहर पोखरामा प्रथम राष्ट्रिय मेयर सम्मेलन सुरु भएको छ। नयाँ वर्ष २०७८ को पहिलो दिन देश भरका मेयर पोखरामा भेला भएर स्थानीय तहमा आआफ्ना अनुभव आदान प्रदान गर्ने गरी कार्यक्रम आयोजना भएको हो। सम्मेलनमा आआफ्नो महानगरपालिका, उपमहानगरपालिका, नगरपालिका र गाउँपालिकाहरुमा भए गरेका विकास निर्माण लगायतका अनुवभ साटासाट गर्न महत्वपूर्ण हुने पोखरा महानगरपालिकाका मेयर मानबहादुर जिसीले बताए। स्थानीय सरकारका प्रमुखहरुवीच आपसी भाइचरा पनि अभिवृद्धि पनि हुने छ। सम्मेलनमा ७५३ वटै स्थानीय तहका प्रमुखलाई आमन्त्रण गरिएको पोखरा महानगरपालिकाले बताएको छ। मेयर साइकल दौडमा वालिङका मेयर प्रथम मेयर सम्मेलनको अवसरमा पोखरामा भएको साइकल दौड प्रतियोगितामा वालिङ नगरपालिकाका मेयर दिलीप प्रताप खाँड प्रथम भएका छन्। खाँडले निर्धारित ४५ किलोमिटर दुरी १५ मिनेट ३१ सेकेण्ड ५३ मिलीसेकेण्डमा पूरा गरेका थिए। हुम्लाको नाम्खा गाउँपालिकाका अध्यक्ष बिष्णुबहादुर लामा दोस्रो भएका छन्। लामाले निर्धारिन दुरी १५ मिनेट ३८ सेकेण्डभा पूरा गरेका थिए। कास्कीको माछापुच्छ्रे गाउँपालिकाका अध्यक्ष कर्णबहादुर गुरुङले निर्धारित दुरी १६ मिनेट ५१ सेकेण्डमा पूरा गरेर तेस्रो भए। प्रथम, द्वितीय र तृतीय हुने मेयर तथा गाउँपालिकाका अध्यक्षलाई आयोजक पोखरा महानगरपालिकाका मेयर मानबहादुर जिसीले मेडल तथा प्रमाण पत्र प्रदान गरेका थिए। वातावरण जोगाऔं, स्वस्थ रहौं भन्ने नाराका साथ साईकल दौड प्रतियोगिता आयोजना भएको हो। वायु प्रदुर्षणका कारण भिजिविलीटी कम भएकोले जहाज नचल्दा बिहान सबेरै आइपुग्नु पर्ने सबै नगरपालिका र गाउँपालिकाका मेयर आइनपुग्नु भएकोले ३० जना मेयर र गाउँपालिकाका अध्यक्षको साइकल दौड प्रतियोगितामा सहभागीता रहेको पोखरा १३ का वडा अध्यक्ष एवं प्रतियोगिता संयोजक दर्शन लामाले बताए। साइकल दौडमा प्रथम भएका मेयर खाँड स्विमिङका पूर्व राष्ट्रिय खेलाडी हुन्। कराँते र जुरोका पनि खेलाडी हुन्। मेयर खाँडले वायु प्रदूर्षण नियन्त्रण गर्न साईकलको प्रयोग बढीभन्दा बढी गर्नु पर्नेमा जोड दिए। वालिङमा साइक्लिङको विकासकालागि आँधी खोला क्षेत्रमा २६ किलोमिटर साइकल वे बनाएको बताए। आगोलागी समेतका कारण पछिल्ला दिनहरुमा नेपालको वायु अस्वस्थकर हुँदै गएकोले वालिङ नगरपालिकाले यस अघि नै वनमा आगो लगाउनेलाई ३ वर्ष कैद, ६० हजार जरिवना वा दुबै हुन सक्ने गरि कानुन बनाएको पनि मेयर खाँडले बताए। साइकल दौडमा पोखरा महानगरपालिकाका विभिन्न वडाका वडा अध्यक्ष, साइकल सिटी पोखराका सदस्य लगायतको सहभागिता रहेको थियो। कार्यक्रममा खेलाडी र साइकल प्रेमीलाई महानगरपालिकाले सम्मान गरेको थियो।"
"प्रशासकीय अधिकृतसहित तीनजनाको मृत्यु, घाइतेहरुलाई काठमाडौं पठाउने तयारी","प्यूठान : स्वर्गद्धारी नगरपालिका १ रुमालेमा जीप दुर्घटनामा मृत्यु हुनेको संख्या तीन पुगेको छ। जिल्ला प्रशासन कार्यालय गुल्मीमा कार्यरत प्रशासकीय अधिकृत श्याम न्यौपाने, गाडी चालक र अर्का एकजनाको मृत्यु भएको हो । दुईजनाको पहिचान खुलेको छैन् । गाडीमा १४ जना सवार थिए । ११ जना घाइते भएका छन् । घाइतेहरुको प्राथमिक स्वास्थ्य केन्द्र भिंगृमा उपचार भइरहेको छ । घाइते मध्ये ४ जनाको अवस्था गम्भीर छ । गम्भीर घाइते ४ जनालाई उपचारको लागि हेलिकोप्टरबाट काठमाडौं पठाउने तयारी भइरहेको प्रमुख जिल्ला अधिकारी खिमराज भुसालले जानकारी दिए। स्वर्गद्वारी जाँदै गरेको जीप दुर्घटना, दुईजनाको मृत्यु, १३ घाइते"
यसपटक भक्तपुरमा वर्षान्तको दिन ठडिएन योसिङ द्य:,"भक्तपुर : आठ दिन नौ रातसम्म चल्ने भक्तपुरको बिस्का जात्राअन्तर्गत चौथो दिन मंगलबार योसिङ द्य: (लिंगो) ठडिएन। विक्रम संवत्को वर्षान्तको दिन ठड्याइने भक्तपुर नगरपालिका ५ योसिंखेलमा उक्त योसिङ द्य: मंगलबार राति अबेरसम्म तान्दा पनि नठडिएको हो। साँझ आधा उठेको योसिङ द्य: कैची नपुग्दा उल्टै ढल्न पुगेको थियो। जसले गर्दा योसिङ द्य: बुधबार बिहानसम्म ठड्याउन सकिएको छैन। ५५ हात लामो उक्त योसिङ द्य: अष्टमातृकाको प्रतीकको रुपमा आठ वटा मोटो एवं लामो डोरीले तानेर ठड्याइन्छ। जसमा करिब ३५ हात लामा दुई हलिंपत्त (विश्वध्वज) फहराइन्छ। इतिहासविद्हरुका अनुसार किरात शासकले शासन गर्दै आएको प्राचीन नेपाललाई जितेको खुसीयालीमा लिच्छवि शासकहरुले विजयी ध्वजासहित बिस्का जात्रा मनाइएको थियो। सोही विजयी जात्रा कालान्तरदेखि अहिलेसम्म बिस्का जात्राको रुपमा निरन्तरता पाउँदै आएको छ। विक्रम संवत्को नयाँ वर्ष सुरु भएकै दिन साँझ ढाल्नुपर्ने उक्त योसिङ द्य: यसपटक ठड्याउने र ढाल्ने एकै दिन हुने भएको छ। बिस्का जात्रा हेर्न आउँदा विश्वनाथको शीर छेदन ! यहीँ योसिङ द्य: जात्रा हेर्न भारतको काशीका विश्वनाथ नेपाल आएको विश्वास गरिन्छ। जुन जात्रा हेर्दा उनको शीर छेदन गरिएको थियो। योसिङ द्य: जात्रामा शक्तिकी प्रतीक भद्रकालीको समेत जात्रा हुन्छ। भद्रकाली भैरवनाथ एवं विश्वनाथकी अर्धाङ्गिनी मानिन्छ। त्यहीं आफ्नी आधी शक्ति भद्रकालीको जात्रा हुने विश्वमै प्रसिद्ध भक्तपुरको बिस्का जात्रा हेर्न आउँदा काशीका विश्वनाथको शीर छेदिएको जनस्रुति रहेको छ। जनस्रुतिअनुसार काशीका विश्वनाथ भक्तपुरको योसिङ द्य: जात्रा हेर्न आएको यहाँका तत्कालीन एक राजतान्त्रिकले सुइको पाए। तत्काल राजालाई भेटेर योसिङ द्य: जात्रा हेर्न आएका काशी विश्वनाथलाई नेपालमै राख्न सकिए यहाँ अन्नले धनधान्य हुने र कहिल्यै भोकमरी नहुने बिन्ती बिसाए। तर सयौं जात्रालुको भीडमा काशी विश्वनाथलाई चिन्ने कसरी ?, राजाले प्रश्न गरे। उक्त राजतान्त्रिकले विश्वनाथ सामान्य मानिसभन्दा अग्लो हुने जानकारी दिए। सोही सल्लाहअनुसार काशी विश्वनाथलाई पक्रन खोजिन्छ तर काशी विश्वनाथले आफूलाई नियन्त्रणमा लिन आएको पत्तो पाउँछन्। नभन्दै उनी जमिनमुनि गडिँदै जान्छन्। त्यत्तिखेरै एक किसानले कम्मरमा बाँधिराखेको हँसिया झिकेर काशी विश्वनाथको शीर छेदन गर्छन्। हँसियाले विश्वनाथको शीर छेदन गरिएकाले भक्तपुरमा हँसियाले मासु काट्न हुन्न भन्ने प्रचलन रहेको संस्कृतिकर्मी ओमप्रसाद धौभडेल बताउँछन्। उनले हँसियाले छेदन गरिएको विश्वनाथको टाउको सातपटकसम्म फरक फरक ठाउँमा उफ्रिएर अन्तमा आकाशवाणी भएको सुनाए। आकाशवाणीमा काशी विश्वनाथले भन्छन्, मलाई नेपालमै राख्ने हो भने सात वटा बाटो भएको केन्द्र भागमा मन्दिर बनाएर स्थापना गर। काशी विश्वनाथकै इच्छाअनुसार हालको टौमढीमा भैरवनाथको मन्दिर बनाएर उसलाई स्थापना गरिएको जनस्रुति रहेको छ, संस्कृतिकर्मी धौभडेल भन्छन्, भैरवनाथ मन्दिर भएको ठाउँबाट भक्तपुरका विभिन्न टोल जाने सातवटा फरक फरक बाटो रहेका छन्। यसरी काशी विश्वनाथको शीर नेपालमा र शरीर भारतमा रहेको जनविश्वास अद्यापि रहँदै आएको छ। सोही काशीको विश्वनाथरूपी भैरवनाथलाई योसिङ द्य: जात्रा देखाउन तीन तले प्यागोडा शैलीको भैरवनाथको रथ तान्ने छुट्टै जात्रा गर्ने विधि पछि थपिएको संस्कृतिकर्मी धौभडेल बताउँछन्। भक्तपुरमा ठड्याइन्छ दुई योसिङ द्य: भक्तपुरको बिस्का जात्रामा ५५ हात लामो दुई योसिङ द्य: ठड्याइँदै आएको छ। योसिंखेलमा हात भएको योसिङ द्य: ठड्याइँदा भक्तपुर नपा ४ पोटेरी स्क्वायरमा हात नभएको उठाइन्छ। भक्तपुरका स्थानीयले दुई योसिङ द्य:लाई दिदीबहिनी मान्दै आएका छन्। दुईमध्ये योसिंखेलको दिदी र पोटेरी स्क्वायरको बहिनी मानिन्छन्। संस्कृतिकर्मी धौभडेलका अनुसार बिस्का जात्रासम्बन्धी किम्बदन्तीअनुसार दुइटै दिदीबहिनी धेरै नै चञ्चले र अरुको काम बिगार्दै हिँड्ने खालका थिए। त्यसैले भक्तपुरमा केटीहरुलाई गाली गर्नुपयो भने पनि योसिङ भन्ने उनको भनाइ थियो। अरुको बिगार्दै हिँड्दा दिदीको नाक काटिदिएको र बहिनीको हात काटिदिइएको जनविश्वास रहेको छ, संस्कृतिकर्मी धौभडेलले थप्छन्, त्यसैले योसिंखेलको योसिङ द्य:मा नाक राखिँदैन भने पोटेरी स्क्वायरको योसिङ द्य:मा हात हुँदैन। तर पोटेरी स्क्वायरको योसिङ द्य:मा नाकको प्रतीकस्वरुप काठ टुक्रो हाल्ने प्रचलन अहिलेसम्म चल्दै आएको छ। इतिहासविद्हरुका अनुसार किरात शासकले शासन गर्दै आएको प्राचीन नेपाललाई जितेको खुसीयालीमा लिच्छवि शासकहरुले विजयी ध्वजासहित बिस्का जात्रा मनाइएको थियो। सोही विजयी जात्रा कालान्तरदेखि अहिलेसम्म बिस्का जात्राको रुपमा निरन्तरता पाउँदै आएको छ।"
अन्नपूर्णकर्मी पौडेलमाथि भएको दुर्व्यवहारप्रति प्रेस युनियनको निन्दा,"दमौली : सैनिक दौडिरहेको दृश्य खिच्ने क्रममा अन्नपूर्णका तनहुँ संवाददाता पवन पौडेलमाथि भएको दुर्व्यवहारप्रति प्रेस युनियनले निन्दा गरेको छ । बुधबार बिहान व्यास ५ चापाघाट तनहुँस्थित नेपाली सेनाको कालीभञ्जन गणका क्याप्टेन विजय थापाले दमौली भेट्घाट चोकस्थित सार्वजनिक सडकमा ट्रयाक सुट लगाएर दौडिरहेको दृश्य खिचेका अन्नपूर्णकर्मी पौडेलमाथि दुव्र्यवहार गरेका थिए । उनले एक्कासी पौडेलको क्यामेरा खोसेर दृश्य हटाउनुका साथै दुव्र्यवहार गरेकोप्रति युनियनले आपत्ति जनाएको हो । क्याप्टेन थापाले फोटो र भिडियो खिच्न पाइँदैन भन्दै एक्कासी खिचेको फोटो र भिडियो हटाउन लगाएका थिए । घटनाको नेपाल प्रेस युनियन, तनहुँले निन्दा गरेको हो । युनियनका जिल्ला अध्यक्ष अमरराज नहर्कीले विज्ञप्ति सार्वजनिक गदै घटनाको निन्दा गरेका हुन् । सञ्चार जगत समेतको सक्रिय सहभागीतामा देशमा लोकतन्त्र अभ्यासमा रहेका बेला यसरी सार्वजनिक स्थलमा रिपोर्टिङकै क्रममा पत्रकारमाथि हुने दुव्र्यवहारले लोकतन्त्रलाई नै गिज्याएको विज्ञप्तिमा उल्लेख छ । यस्ता घटनाले लोकतन्त्र र कानुनी शासनको उपहास गर्दै निरंकुशतालाई बढावा दिने र प्रेस स्वतन्त्रतालाई झनै अंकुशमा पार्ने युनियनले ठहर गरेको छ । विज्ञप्तिमा नेपालको संविधानमा मौलिक हक अन्र्तगत प्रस्तावनामै उल्लेखित पूर्ण प्रेस स्वतन्त्रतालाई खिल्ली उडाउँदै घटाइएको यो घटना प्रेस स्वतन्त्रतामाथिको ज्यादती भएको ठहर गरिएको छ । घटनामा संलग्न सैनिक अधिकारीमाथि तत्काल कानुनी कारवाही गर्न र विधिको शासन, लोकतन्त्र र प्रेस स्वतन्त्रताको उपहासका घटना नदोहोयाउन विज्ञप्तिमा माग गरिएको छ । गणका गणपति विनोद गुरुङले क्याप्टेन थापाबाट गल्ती भएको स्वीकार गरेका छन् । नियत खराब होइन, उनले भने,तर गल्ती भएकाले क्षमायाचना गर्दछौं ।"
एकाबिहानै टिपरको ठक्करबाट वृद्धाको मृत्यु,"विराटनगर : नयाँ वर्ष २०७८ सालको बिहानै मोरङको सुन्दरहरैँचामा टिपरको ठक्करबाट एक जना वृद्धाको मृत्यु भएको छ । पूर्वपश्चिम लोकमार्ग अन्तर्गत सुन्दरहरैँचा नगरपालिका७ गोठगाउँमा प्र१ ०२००१ ख ८५३० नम्बरको टिपरको ठक्करबाट ७५ वर्षीया मैयादेवी प्रधानको मृत्यु भएको हो । मोरङ प्रहरी प्रमुख एसपी सन्तोष खड्काका अनुसार तीव्र गतिमा पूर्वतर्फ गइरहेको टिपरले बुधबार बिहान ४ बजेतिर मर्निङ वाकमा निस्किएकी प्रधानलाई सडक पार गर्दैगर्दा ठक्कर दिएको हो । ठक्करबाट गम्भीर घाइते भएकी उनको उपचारका क्रममा बिहान ६ बजे विराटनगरको नोबेल शिक्षण अस्पतालमा ज्यान गएको एसपी खड्काले बताए । प्रहरीले टिपर र चालकलाई नियन्त्रणमा लिएको छ । चालक मोरङको उर्लाबारी नगरपालिका ३ का ३२ वर्षीय चूँडामणि भण्डारी रहेको प्रहरीले बताएको छ । घटनाको विरोधमा स्थानीय बासिन्दाले पूर्वपश्चिम लोकमार्ग एक घण्टा अवरुद्ध गरेका थिए । अवरोध गरिएपछि सडकमा सवारी साधनको लाम लागेको थियो । सडकमा टिपर आतंक रोक्नुपर्ने, कम गतिमा टिपर कुदाउनुपर्ने, दुर्घटना गराउने चालकलाई कारबाही हुनुपर्ने लगायतका माग राखेर आन्दोलित बनेका स्थानीयले सडकमा सवारी साधन चल्न दिएनन् । ढुंगा राखेर र बाँस तेस्र्याएर अवरुद्ध गरिएको सडक इलाका प्रहरी कार्यालय बेलबारीका प्रहरी निरीक्षक ऋषिराज ढकाल नेतृत्वको प्रहरी टोलीले खुलाएको थियो । ढकाल नेतृत्वको टोलीले सबै पक्षसँग समन्वय गर्दै सडक खुलाउन गरेको पहल सकारात्मक बनेपछि सडकमा सवारी साधन सञ्चालनमा आएका छन् । दोषी चालकलाई कानुन अनुसार कारबाही गर्ने र टिपर सञ्चालनमा कडाइ गर्ने प्रतिवद्धता प्रहरीले जनाएपछि आन्दोलित बनेका स्थानीय लोकमार्गको अवरोध हटाउन राजी भएका हुन् ।"
पुस्तक समीक्षाः 'सेक्सपियरको आँगन' बाट बेलायत चियाउँदा,"काठमाडौं : 'सेक्सपियरको आँगन', यात्रानिवन्ध सङ्ग्रह हो । यसको शीर्षकबाट नै यो यात्रा इङ्ल्यान्डको हो भन्ने अनुमान गर्न सकिन्छ । किनभने सेक्सपियर विश्वका एक महान साहित्यकार हुन् जसको जन्म इङ्ल्यान्डस्थित हेनले स्ट्रिट स्टार्टफोर्ड अपन एभन वरविकसायरमा भएको थियो । उनकै घर आँगनको तस्बिर पुस्तकको आवरण पृष्ठमा सजाइएको छ । साहित्यकार विनोद साधकका यसअघि अनुभूति (कथा सङ्ग्रह), अल्झिएको मन (गीत, कविता सङ्ग्रह) र मुक्तियात्रा (यात्रानिवन्ध सङ्ग्रह) जस्ता पुस्तकहरु प्रकाशन भइसकेका छन् । यो पुस्तक उहाँको चौथो साहित्य कृति हो । विसं २०१२ मा जन्मनु भएका साधक पूर्णकालीन समय बिताएर नोकरीबाट अवकाश हुनु भएको छ भने विगत २२ वर्षदेखि नमूना मच्छिन्द्र क्याम्पस, लगनखेल, ललितपुरमा अध्यापन गर्दै आएका छन् । उनले त्रिभुवन विश्वविद्यालयबाट जनप्रशासनाचार्य (एमपिए) सम्मको शिक्षा हासिल गरेका छन्। सृजनशील स्वभाव हुनु भएका साधकमा नोकरी, समाजसेवा, अध्यात्म चिन्तन, नेपाली साहित्य तथा अध्यापनतर्फ अनुभव छ । आकर्षक आवरणपृष्ठ तथा पुस्तकभित्र रहेका भ्रमणका रङ्गीन तस्वीरहरुले पुस्तकलाई सुन्दर बनाइदिएको छ । पुस्तकलाई चार भागमा विभाजन गरिएको छ । पहिलो भागमा संयुक्त अधिराज्य (युके) को परिचय, साधक दम्पतीको पहिलो र दोस्रो लन्डन यात्रासँग सम्बन्धित लेखहरु छन् । दोस्रो भागमा भ्रमण गरिएको पैंतीस वटा ऐतिहासिक तथा धार्मिक स्थलहरुको बारेमा राम्रो जानकारी पाइन्छ । बकिङघम प्यालेस जहाँ हालका महारानी एलिजाबेथ द्वितीया रहनु हुन्छ । विन्डसर कासल (किला), यो इङ्ल्यान्डको वर्कसायर काउन्टीको विन्डसर नाम भएको स्थानस्थित एक शाही किला (दरबार) हो । यी लगायत इङ्ल्यान्डका सुप्रसिद्ध स्थानहरु, पार्क, विद्यालय, हिन्दु मठमन्दिर, बजार, सडक, नेपाली चाडपर्वको विदेशमा महत्वका बारेमा साधकले मिहिन तरिकाले वर्णन गर्नु भएको छ । यस सङ्ग्रहमा साधकले सेक्सपियरको सम्झनामा उनकै आँगनमा वाचन गर्नु भएको कविता पनि समावेश गर्नु भएको छ । पुस्तकभित्र पारिवारिक र इष्टमित्र, नातेदारका गतिविधिलाई ठाउँठाउँमा समेटेर यात्रा स्मरणलाई भिन्न शैलीमा प्रस्तुत गर्न खोजेको देखिन्छ । समग्रमा सेक्सपियरको आँगन नामक यात्रानिवन्धसङ्ग्रह पुस्तक निकै सूचनामूलक, पठनीय र सङ्ग्रहणीय छ । पुस्तकको मूल्य रु ३००। राखिए पनि पुस्तकको गुणस्तर, तस्वीरहरुले मूल्यलाई न्याय गरेको पाइन्छ । कृतिः सेक्सपियरको आँगन विधा : यात्रानिवन्ध सङ्ग्रह लेखक : विनोद साधक मूल्य : रु ३००। जम्मा पृष्ठ : १२४ प्रकाशक : विराटसिंह खडका मुद्रण ः राजमति प्रेस, ललितपुर रासस"
प्युठान दुर्घटना : मृतकको संख्या ५ पुग्यो (अपडेट),"प्युठान : नयाँ वर्षको दिन स्वर्गद्धारी मन्दिर दर्शन गर्न गएका गुल्मीका कर्मचारी सवार जिप दुर्घटना हुँदा मृत्यु हुनेको संख्या पाँच पुगेको छ। मृत्यु हुनेमा खरिदारदेखि अधिकृतसम्म छन्। स्याङजा स्थायी घर भएर जिल्ला प्रशासन कार्यालय गुल्मीमा कार्यरत प्रशासकीय अधिकृत ३९ वर्षीय श्याम न्यौपाने, चालक २२ वर्षीय केशव कार्की, नायव सुब्बा ईश्वरी भण्डारी, खरिदार यमलाल पन्थी र सूर्य पन्थी छन्। गाडी चालक र प्रशासकीय अधिकृतको उपचारको क्रममा प्राथमिक स्वास्थ्य केन्द्र भिंगृमा र अन्य तीन जनाको घटनास्थलमै ज्यान गएको इलाका प्रहरी कार्यालय भिंगृका प्रहरी नायव निरीक्षक (सई) बुद्धिप्रसाद रानाले जानकारी दिए। प्रशासकीय अधिकृतसहित तीनजनाको मृत्यु, घाइतेहरुलाई काठमाडौं पठाउने तयारी गुल्मीको तम्घासदेखि स्वर्गद्वारी मन्दिर दर्शनका लागि जाँदै गरेको लु १ च १६५५ नम्बरको जिप स्वर्गद्वारी नगरपालिका वडा नम्बर ३ रूमालेमा दुर्घटना भएको हो। बसलाई ओभरटेक गर्न खोज्दा जिप सडकदेखि करिब ६० मिटर तल भिरमा खसेको प्रहरीले जनाएको छ। गम्भीर घाइते हुनेमा १२ वर्षीय पार्थक ज्ञवाली र प्यूठान स्थायी घर भएर जिल्ला प्रशासन कार्यालय गुल्मीमा कार्यरत खरिदार ३५ वर्षीय सन्दिप परियार छन् । त्यस्तै, २३ वर्षीय सुुनिता कँडेल, २९ वर्षीय वसन्ती पौडेल, उनकी ४ वर्षीय छोरी निकिता पौडेल, ३० वर्षीय गीता मुखियाँ उनकी १२ वर्षीय छोरा अनिस मुखियाँ, २४ वर्षीय तारा भडारी बोहरा, उनकी ६ वर्षीय छोरा आशिष बोहरा, ३३ वर्षीय डिलबहादुर थापा, २७ वर्षीय कमला ज्ञवाली र २५ वर्षीय मुना पाण्डे छन् ।"
"चौकीमा तोडफोड, दुई प्रहरी घाइते","त्रिशुली : नुवाकोटको देवीघाटस्थित प्रहरी चौकीमा एक समूहले तोडफोड गर्दै दुई प्रहरीलाई घाइते बनाएका छन्। मङ्गलबार राति यहाँको लिखु गाउँपालिका५ स्थित मध्यपहाडी सडकखण्डमा दुई पैदलयात्रीलाई ठक्कर दिएर भागेको भन्दै स्थानीयवासीले ट्रक र त्यसका चालकलाई नियन्त्रणमा लिएर राखेको देवीघाट चौकीमा तोडफोड गरेका हुन्। जिल्ला प्रहरी कार्यालय नुवाकोटका प्रहरी नायब उपरीक्षक हरिबहादुर वलीका अनुसार प्रहरी चौकी देवीघाटले नियन्त्रणमा लिएको लु२ख १९२३ नं को ट्रक र त्यसको चालक नरबहादुर थामामगरलाई कुटपिट गर्न खोजेपछि उनीहरुलाई बचाउने क्रममा प्रहरीमाथि आक्रमण गर्दै चौकी तोडफोड गरिएको हो। लिखु गाउँपालिका५ बाट गएका करीब २५ जनाको समूहमा रहेका व्यक्तिले चौकीमा ढुङ्गा प्रहार गर्दा दुई प्रहरीको टाउकामा गम्भीर चोट लागेको छ भने चौकीको ढोका, ऐनालगायतका सामग्रीमा क्षति पुगेको छ। घटनामा संलग्न रहेको अभियोगमा प्रहरीले आज बिहानसम्म ११ जनालाई पक्राउ गरेर कारबाहीका लागि अनुसन्धान अघि बढाएको जनाएको छ। ट्रकले ठक्कर दिएका ती दुई यात्री सामान्य घाइते रहेका छन् भने ट्रकका चालक उदयपुरका नरबहादुर रानामगर जिल्ला प्रहरी कार्यालयको नियन्त्रणमा छन्।"
सीमानामा सुरक्षाकर्मीको दोहोरो चरित्र : मुख्य नाकामा रोकेर चोरबाटोबाट पठाउने,"विराटनगर दृश्य १ मंगलबार मध्यान १२ बजे विराटनगरस्थित रानी नाकामा पुग्दा मुख्य नाका सुनसान जस्तै थियो। दुई सुरक्षाकर्मी (एक सशस्त्र र एक नेपाल प्रहरी महिला) भारतबाट नेपाल प्रवेश गर्न लागेका बच्चासहितका एक जोडीलाई केरकार गर्दै थिए। त्यतिकैमा एक वृद्धा भाँडामा केही सामान बोकेर नेपाल प्रवेश गर्न लागिन्। उनलाई सुरक्षामा खटिएकी महिला प्रहरीले रोक्दै भनिन् नागरिकता वा सरकारी कुनै परिचय पत्र छ ? ती वृद्धाले जवाफ फर्काइन् म किनमेल गरेर फर्किएकी यताबाट छोटो बाटो भएकाले जान लागेको केही पनि छैन। त्यसपछि प्रहरी महिलाले भनिन् यो बाटोबाट जान पाईँदैन उताबाट घुमेर जानुस्। ती महिला कर गरेर त्यही बसिन्। अन्यलाई नाम टिपेर नजिकै राखिएको हेल्थ डेस्कमा तापक्रम नापेर नेपाल पठाइयो। नेपाल छिर्ने भ्यान चढेर घर लागे। दृश्य २ मुख्य नाका रानी भन्दा एक किलोमिटर उत्तरतर्फ ६२ नम्बरको सीमाना पिल्लर छ। यसले भारत र नेपाललाई छुट्याएको छ। सो स्थान मुख्य नाकाबाट पैदल यात्रा गर्दा १० मिनेटमा पुगिन्छ। सुनसान मुख्य नाका हेरेर त्यसतर्फ जाँदा सानो गल्लीको कालोपत्रे बाटो ईरिक्सा, अट्टो, र भ्यानको भीडले झण्डै १५ मिनेट त पुग्नै लाग्यो। यो बाटो भएर भारतमा भएकाहरू नेपाल आउने र किनमेल गर्न जाने आउनेको भीड भएर रहेछ। उनीहरूलाई लिन र पुर्याउन जाने साना सवारीको जाम नै थियो त्यहाँ। पिल्लर भएको स्थानमा पुग्दा तीन जना सशस्त्र र एक नेपाल प्रहरी हातमा लाठी लिएर नेपाल आउनेले बोकेको झोलाको खानतलासी गरिरहेका थिए। त्यस स्थानमा पुग्दा लाग्थ्यो मुख्य नाका यो र पहिले देखेको चाहिँ चोरबाटो। यो बाटो भएर कति नेपाल आउँछन् र कति जान्छन् कुनै लेखाजोखो छैन। अन्नपूर्णकर्मी १० मिनेट यो स्थानमा बस्दा नै सयौँ नेपाल प्रवेश गरे भने त्यतिकै संख्यामा भारत गइरहेका थिए।  माथिका दुई दृश्यले कोरोना संक्रमण पुन: बढ्दै जाँदा सीमानाको अवस्था र स्वास्थ्यसँगै सुरक्षा मापदण्ड कति पालना भइरहेको छ भन्ने कुरालाई प्रष्ट पार्छ। मुख्य नाकामा खटिएका सुरक्षाकर्मी र स्वास्थ्यकर्मी सरकारी नियम भन्दै कडाई गरिरहँदा एक किलोमिटर वरको चोरबाटोमा तीनै नियम सिकाउने सुरक्षाकर्मी सामान हेर्दै छाड्दै बसेका छन्। सबैभन्दा बढी नेपाल प्रवेश गर्ने मोरङको मुख्य चोरबाटोमा समेत प्रहरी पुग्दा बिना स्वास्थ्य चेक जाँच नेपाल प्रवेश गर्न छुट पाइरहेका छन्। मुख्य नाकाबाट प्रवेश गर्दा नेपाली परिचयपत्र, भारतमा स्वास्थ्य परीक्षण गरेको र पीसीआर परीक्षण गरेको रिपोर्टको साथमा आउनुपर्ने हुँदा नेपाल प्रवेश गर्नेको ध्यान चोरबाटोमा परेको देखिन्छ। मुख्य नाकाबाट सबै नियमको पालना गरेर नेपाल प्रवेश गर्नेको संख्या दैनिक १० देखि १९ जनासम्म हुने सीमानामा खटिएको सुरक्षाकर्मी र स्वास्थ्यकर्मीको तथ्याङ्कमा देखिन्छ। तर, चोरबाटोबाट रोकेर मुख्यनाकातर्फ जान भन्दा पनि नेपाली परिचयपत्र नहुनेलाई चोरबाटोबाट जान मुख्यनाकामा खटिएका सुरक्षाकर्मीले नै सुझाव दिएको देख्दा आश्चर्य नहुने कुरै भएन। रिपोर्टिङमा पुगेर फोटो लिएको समयमा सुरक्षाकर्मी केही सचेत बने पनि त्यसपछिको समयमा भने अवस्था उस्तै रहने गरेको सीमानाका स्थानीय बताउँछन्। तपाईँले मुख्य नाका मात्रै हेरेर फर्कनुभयो भने अवस्था सबै ठिक देख्नुहुन्छ, सुरक्षाकर्मी र स्वास्थ्यकर्मी तैनाथ छन्, सबै चेक हुन्छ। तर नजिकैको चोरबाटो हेर्नुभयो भने तपाईँ कुन नाका मुख्य हो भनेर झुक्किनु हुनेछ, विराटनगर १६ सीमानाका स्थानीय अवध चौधरीले भने। मुख्य नाकाबाट प्रवेश गर्नेको स्वास्थ्य चेक र ज्वरो जाँच गर्दै आएका स्वास्थ्यकर्मीका अनुसार भारतबाट नेपाल आउनेहरूमा ज्वरोको समस्या फाट्टफुट्ट अवस्थामा भेटिने गरेको बताए। हामी कोरोनाको प्राथमिक परीक्षण गर्छौँ, शंका लागेमा स्वाव संकलन गरेर पीसीआर परीक्षण गर्छौँ, विराटनगर महानगरपालिकाले सीमानामा राखेको हेल्थ डेस्कमा खटिएकी अनमी उषा मेहताले बताइन्। सबै प्रकृया पूरा गरेर मुख्यनाकाबाट आउनेमध्ये पनि धेरै जानमा विभिन्न लक्षण देखिने र केही कोरोनाको लक्षणसँग मिल्नेलाई एम्बुलेन्समा राखेर अस्पताल वा स्वाब परीक्षण गर्न पठाउने गरिएको छ। तर, चोरबाटोबाट दैनिक आउने हजारौँ नागरिक सीधै समाज र घरमा पुग्ने हुँदा कोरोना संक्रमणको जोखिम ह्वात्तै बढेको छ। यता स्थानीय, प्रदेश र संघीय सरकारले मुख्य सीमानालाई मात्रै ध्यान दिए पनि चोरबाटोबाट अउनेलाई रोक्न कुनै प्रयास गरेको छैन। प्रदेश १ की सामाजिक विकासमन्त्री उषाकला राईले सीमानाबाट आउनेहरुले नेपालमा कोरोना संक्रमणको जोखिम बढाएको बताए पनि प्रदेश सरकार वा केन्द्र सरकारले यस विषयमा कुनै निर्णय नगरेको बताइन्। अब हामी पनि प्रदेशस्तरीय सीसीएमसीको बैठक राखेर यो विषयमा छलफल र निर्णय गर्नेछौँ, उनले भनिन्।"
