शीर्षक,विवरण
गण्डकी प्रदेश सभामा नैतिकताको प्रश्न रेकर्डबाटै हटाउन आदेश,"पोखरा : गण्डकी प्रदेश सभामा सत्तारुढ एमाले सांसद मनबहादुर गुरुङले नैतिकताको प्रश्न उठाएपछि सभामुख नेत्रनाथ अधिकारीले उनको भनाइ रेकर्डबाट हटाउन आदेश गरेका छन्। अर्थमन्त्री किरण गुरुङले पेस गरेको बजेटका सिद्धान्त र प्राथमिकताको छलफलका क्रममा केही दिनयता संसदमा सत्ता र प्रतिपक्ष सांसदबीच सरकारको नैतिकतामाथि तर्कवितर्क चलिरहेको छ। प्रतिपक्ष सांसदलले अल्पमतबाट बनेको एमाले नेता पृथ्वीसुब्बा गुरुङ नेतृत्व सरकारसँग बजेट ल्याउने र त्यसको सिद्धान्त र प्राथमिकता प्रस्तुत गर्ने नैतिकता नभएको भन्दै आलोचना गर्दै आएका थिए। बुधबारको बैठकमा सत्तारुढ एमालेका सांसद मनबहादुर गुरुङले त्यसको प्रतिरक्षामा बोलेका थिए। संविधानको धारा १६८ को उपधारा ३ अनुसार सबैभन्दा ठूलो दलको नेताका हैसियतमा पृथ्वीसुब्बा २९ वैशाखमा मुख्यमन्त्री नियुक्त भएका थिए। उनले विश्वासको मत नपाउँदै बजेटको तयार गरी सिद्धान्त र प्राथमिकता पेस भएको भन्दै विपक्षी सांसदले नैतिकताको प्रश्न गरेका हुन्। सांसद गुरुङले मुख्यमन्त्री विरुद्धको अविश्वास प्रस्तावमाथि १६ वैशाखमा मत विभाजन हुने गरी निर्धारित प्रदेश सभा बैठक कसले आकस्मिक रुपमा स्थगन गरेको थियो ? भन्ने बुधबारको बैठकमा प्रश्न गरेका थिए। उनले कार्य व्यवस्थामा बस्नेले राजीनामा दिनुपर्दैन ? भन्ने प्रश्न गरे। कार्य व्यवस्थाको प्रमुख सभामुख र अरु सदस्य दलका प्रतिनिधि हुन्छन्। मुख्यमन्त्री पृथ्वीसुब्बा गुरुङ विरुद्धको अविश्वास प्रस्तावमाथि मत विभाजन गर्ने कार्यसूची राखेर अनिश्चितकालीन स्थगित गरिएको प्रसंगमाथि सांसद गुरुङले नैतिक प्रश्न उठाएका हुन्। वैशाख १६ गते अविश्वास प्रस्तावमाथि मत विभाजनको कार्यसूचीको बैठक जनमोर्चाका एकजना सांसद अनुपस्थित हुँदा अनिश्चितकालका लागि स्थगित भएको थियो। सांसद गुरुङले बुधबारको बैठकमा भने, सभामुखज्यू हामीले वैशाखको १३ गते विशेष अधिवेशन बोलाएको होइन ? केको लागि बोलाएको विशेष अधिवेशन माननीयज्यूहरु ? अविश्वासको प्रस्तावमा छलफल गर्न होइन ? १५ गते मतदान हुने भनेर कार्यसूचीमा आइसकेको अविश्वास प्रस्तावमा मतदान गर्ने कार्यक्रमलाई एकाएक सत्तापक्ष वा सरकारले सूचना टाँस गरेको हो ? यसमा नैतिकता छ भने कार्य व्यवस्थामा बस्नेहरुले राजीनामा दिनुपर्दैन ? त्यो कोकोले राजीनामा दिनुपर्दैन ? उनले त्यतिका प्रश्न राख्दै बोल्दाबोल्दै सभामुख नेत्रनाथ अधिकारीले नियमावलीअनुसार बोल्न सांसद गुरुङलाई आग्रह गरे। उनले भनाइ टुंग्याइसकेपछि सभामुखले गुरुङको भनाइ संसदको रेकर्डबाट हटाउन आदेश गरे। सांसद गुरुङले अहिलेसम्म विज्ञानले नैतिकतालाई मापन गर्ने यन्त्र बनाएको आफूले नदेखेको बताएका थिए। विद्वान माननीयज्यूहरुले नैतिकताको कुरा बारम्बार उठाउनुभएको छ। म यो नैतिकताको बारेमा व्यवहारको बारेमा, इमान्दारिताको बारेमा प्रश्न उठाइदिनुहुने माननीयज्यूहरुलाई धन्यवाद दिन चाहन्छु, उनले भने। सांसद गुरुङले नैतिकताको मापन गर्ने यन्त्र जनता भएको पनि बताए। हिजो जनताको बीचमा गएर सबैभन्दा ठूलो दल भएर आएको यो नैतिकता होइन ? उनले प्रश्न गरे। यदि यो पनि भएन फेरि ५ वर्षमा हामी जनताको बीचमा जान खोज्दैछौं। यही हो एकमात्रै मापन भन्ने मलाई लाग्छ, उनले भने। प्रदेश सभाको बर्खे अधिवेशनमा बजेटको सिद्धान्त तथा प्राथमिकतामाथि छलफल चलिरहेको छ। बैठक फेरि भोलि बिहीबार बस्दैछ। बुधबारको बैठकमा विपक्षी दलका सांसदहरुले मुख्यमन्त्रीबाट विश्वासको मत नै नलिई सरकार बजेट ल्याउने तयारीमा लागेको भन्दै आलोचना गरेका थिए। गएको २५ चैतमा माओवादीले सत्ता त्यागेपछि मुख्यमन्त्री पृथ्वीसुब्बा गुरुङ विरुद्ध २ वैशाखमा अविश्वास प्रस्ताव दर्ता भएको थियो। त्यसमाथि मत विभाजन गर्न १६ वैशाखमा प्रदेश सभामा कार्यसूची राखेर पनि बीचैमा बैठक स्थगित भएको थियो। २७ गते फेरि मत विभाजन गर्ने भनिएकोमा त्यसको अघिल्लो दिनै मुख्यमन्त्री गुरुङले राजीनामा गरेका थिए। प्रदेश प्रमुखले २ वा २ भन्दा दलबाट बहुमत पुर्याएर मुख्यमन्त्री दाबी गर्न गरेको आह्वानमा कांग्रेस, माओवादी केन्द्र र जसपाले बहुमत पुयाउन सकेकान थिएनन्। त्यसपछि फेरि प्रदेश सभाको सबैभन्दा ठूलो दलको नेताको हैसियतमा गुरुङ नै २९ वैशाखमा मुख्यमन्त्री नियुक्त भएका हुन्। ६० सदस्यीय प्रदेश सभामा एमालेका २८, कांग्रेसका १५, माओवादी केन्द्रका १२ (सभामुखसहित), जनमोर्चाका ३ र जनता समाजवादीका २ सांसद छन्। संघ सरकार नेतृत्व गरिरहेका केपी शर्मा ओली सरकार विरुद्ध सत्तारुढ एमालेसहितकै सांसद र प्रतिपक्ष दलहरु लागिरहँदा गण्डकीमा गुरुङ सरकार ढाल्न विपक्षी दल लागिपरेका छन्। जनमोर्चाका ३ सांसद यसमा निर्णायक छन्।"
भारतमा एकैदिन एक लाख भन्दा बढी संक्रमित थपिए,नयाँ दिल्ली : भारतमा कोरोना भाइरस महामारीबाट संक्रमितमध्ये विगत २४ घण्टामा थप तीन हजार २०७ जनाको मृत्यु भएको छ । यो सहित भारतमा कोभिड१९ संक्रमितमध्ये कूल तीन लाख ३५ हजार १०२ जनाको ज्यान गइसकेको छ । केन्द्रीय स्वास्थ्य तथा परिवार कल्याण मन्त्रालयका अनुसार विगत २४ घण्टामा एक लाख ३२ हजार ७८८ जना नयाँ संक्रमित थपिएका छन् । यो सहित भारतमा बुधबारसम्म कूल संक्रमितको संख्या दुई करोड ८३ लाख नाघेको छ । तर संक्रमितमध्ये दुई करोड ६१ लाख ७९ हजार निको भएका छन् । अझै १७ लाख ९३ हजार व्यक्ति सक्रिय संक्रमित अवस्थामै रहेका छन् । तर यो संख्या विगत २४ घण्टामा एक लाखले कमी आएको हो । मन्त्रालयका अनुसार भारतमा पछिल्ला केही दिनदेखि संक्रमितको संख्यामा निकै कमी आएको छ । भारतमा गत जनवरी १६ देखि राष्ट्रव्यापी खोप अभियान थालनी गरिएको थियो । हालसम्म देशभर करिब २१ करोड ८० लाख डोज खोप लगाइएको छ । तर भारतका कैयौं स्थानमा खोपको अभाव देखिएको तथा खोप केन्द्रहरुमा मानिसहरुको ठूलो भिड लागेको भारतीय सञ्चार माध्यमहरुले जनाएका छन् ।
एमाले एकता प्रयासमा दोस्रो तहका नेताको छलफल : पोखरेल र भट्टराईको भेटवार्ता,"काठमाडौं : सत्तारुढ नेकपा (एमाले) विभाजनको डिलमा पुगेपछि आपसी विवाद मिलाउन नेता अनौपचारिक रुपमा सक्रिय भएका छन्। विभाजन रोक्न दोस्रो तहका अन्य नेताले गृहकार्य गरिरहेका बेला पार्टीका महासचिव ईश्वर पोखरेलले थप अनौपचारिक परामर्श बढाएका छन्। महासचिव पोखरेलले बुधबार पार्टीका नेता योगेशकुमार भट्टराईसँग छलफल गरेका छन्। विद्यमान स्थिति र दुवै पक्षका प्रस्ताव तथा आवश्यकतालाई कसरी सम्बोधन गराउने र पार्टीलाई एकताबद्ध कायम राख्ने विषयमा उनीहरुबीच छलफल भएको छ। नेता भट्टराईलगायत केही नेता नेपाल निकट मानिए पनि विपक्षीलाई प्रधानमन्त्री बनाउन गठबन्धनको विषयमा असहमत नेतासँग पोखरेलले छलफल गरेका हुन्। भट्टराई पछिल्ला दिनम एकताको पक्षमा दौडथुप गरिराखेका छन्। महासचिव पोखरेलले गत महिना नेता नेपालसँग र भीमबहादुर रावललगायतसँग अलगअलग भेटवार्ता गरी पार्टी विभाजनमा नलान आग्रह गरेका थिए। नेताहरुको अनौपचारिक परामर्श जारी रहेकै कारण बुधबार ४ बजेका लागि डाकिएको एमालेको स्थायी कमिटी बैठक बिहीबारका लागि सारिएको पार्टीका कार्यालय सचिव शेरबहादुर तामाङले जानकारी दिए। केहीदिन यता संस्थापन पक्षबाट सुवासचन्द्र नेम्वाङ, विष्णुप्रसाद पौडेल, प्रदीपकुमार ज्ञवाली र नेपा पक्षबाट सुरेन्द्र पाण्डे, भट्टराई र गोकर्णराज विष्टबीच निरन्तर एकताको गृहकार्य भइरहेको छ। नयाँ सरकार गठन हुन नसकेपछि यही जेठ ८ गते प्रतिनिधिसभा विघठन भई मध्यावधिको निर्वाचन घोषणा भएपछि एमाले एकता कार्यदलभित्र थप विवाद उत्पन्न भएको छ। पार्टीलाई नेकपा (माओवादी केन्द्र) सँगको एकतापूर्वको अवस्था कायम रहने गरी सर्वोच्च अदालतले गत फागुन २३ गते दिएको फैसलाका आधारमा २०७५ जेठ ३ गतेको एकता अगाडिको संरचनामा स१चालन गर्नुपर्ने अडान राख्दै आएको नेता नेपाल पक्षले समानान्तर गतिविधि सञ्चालन गर्दै आएको छ। यसबीचमा पार्टीका प्रधानमन्त्री एवं अध्यक्ष केपी शर्मा ओलीविरुद्ध विपक्षीसँग साँठगाँठ गरेको, राष्ट्रियसभाको उपनिर्वाचन र कणाली प्रदेशसभाको विश्वासको मत दिने विषयमा आधिकारिक निर्णयको पालना नगरेको आरोपमा नेता नेपालसहित विभिन्न नेता र सांसदलाई कारबाहीको शृङ्खला चलेपछि पार्टीलाई विभाजनमा जान नदिन नेताहरु सक्रिय भएका हुन्। एमालेको मङ्गलबारको स्थायी कमिटी बैठकले पार्टीलाई विभाजनमा लान नदिन अनुशासनहीन गतिविधि नरोकिएको स्थितिमा पनि पार्टी अन्तिम समयसम्म हदैसम्मको लचकताका साथ पहल गर्ने निर्णय गरेको थियो। नेता नेपालले एकताको सम्भावनाका विषयमा बुधबार आफू निकट भातृ संस्थाका कार्यकर्तासँग भर्चुअलरुपमा परामर्श गरेका छन्। विघठित प्रतिनिधिसभाको सबैभन्दा ठूलो पार्टी एमालेमा अन्य वैचारिक विवाद नभए पनि कार्यशैली र आपसी स्वार्थको दाउपेच चल्दै आएको छ। पार्टीको विवाद मिलाउन अध्यक्ष ओली र नेता नेपालबीचको गत वैशाख ३० र जेठ २ गतेको भेटवार्ता र सहमतिका आधारमा १० सदस्यीय कार्यदलले छलफल सुरु गर्न थालेका बेला सरकार गठनको नयाँ प्रक्रिया आरम्भ हुँदा यही जेठ ७ गते प्रमुख प्रतिपक्षी नेपाली काँग्रेसका सभापति शेरबहादुर देउवालाई प्रधानमन्त्री बनाउने प्रस्तावमा हस्ताक्षर गरेपछि एमालेका ११ नेता कारवाहीमा परेका थिए। देउवालाई प्रधानमन्त्री बनाउने प्रस्तावमा हस्ताक्ष गर्ने नेता नेपाल, झलनाथ खनाल, भीमबहादुर रावलसहित ११ जनालाई यही जेठ १० गतेको पार्टीको स्थायी कमिटीको बैठकले साधारणा सदस्यबाट समेत निष्काशन गर्ने निर्णय गरेको थियो। बैठकले घनश्याम भुसाल, सुरेन्द्र पाण्डेसहित थप १२ जना नेतालाई स्पष्टीकरण सोधेकामा कुनै जवाफ आएको छैन भने त्यसलाई बैठकमा निर्णयार्थ प्रस्तुत पनि गरिएको छैन। विपक्षी दलका नेतालाई प्रधानमन्त्री बनाउन गरेको हस्ताक्षर र सर्वोच्च अदालतमा दिइएको रिट निवेदनमा सहभागिता नहुने तथा पार्टीमा फर्कने शर्तमा पार्टीलाई २०७५ जेठ २ कै स्थितिको साङ्गठनिक संरचनाका आधारमा अघि बढाउन संस्थापन पक्ष लचिलो भएको छ। एमालेको गत फागुन २८ र चैत ६ गतेको केन्द्रीय कमिटीको बैठकले पार्टीका पार्टीका पदाधिकारीमा अध्यक्ष र महासचिवबाहेक अन्य पदाधिकारी नरहने तथा केन्द्रीय कमिटीलाई महाधिवेशन आयोजक कमिटीमा रुपान्तरण गरेको थियो भने माओवादी केन्द्रबाट आएका नेता रामबहादुर थापा बादल लगायतलाई जिम्मेवारी दिएको थियो। रासस"
निषेधाज्ञामा सत्तारुढ दलका नेताले सुरु गरे चुनावी कार्यक्रम : प्रहरी रमिते !,"वीरगन्ज : कोरोना संक्रमण नियन्त्रणका लागि पर्सा जिल्लामा स्थानीय प्रशासनले वैशाख १६ गतेदेखि जिल्लाभर निषेधज्ञा लगाएको छ। निषेधाज्ञा अवधिमा औषधि उपचार र अति आवश्यक कामबाहेक घरबाट बाहिर निस्कन समेत स्थानीय प्रशासनले प्रतिबन्ध लगाएको छ। निषेधाज्ञाकै अवधिमा सत्तारुढ दल नेकपा एमालेकै नेताले, जिल्लाको ग्रामीण भेगमा चुनावको तयारी भन्दै कार्यकर्ता भेला र पार्टी प्रवेश कार्यक्रम गर्न थालेका छन्। निषेधाज्ञाको समयमा सत्तारुढ दलका नेताले कार्यक्रम गर्दा प्रशासन भने मुकदर्शक बनेको छ। एमालेका नेता एवम् पूर्वसांसद राजकुमार गुप्ताले निषेधाज्ञाको उल्लंघन गरेर विगत ३ दिनयता आफनो निर्वाचन क्षेत्रमा चुनावको तयारी भन्दै कार्यकर्ता भेला र पार्टी प्रवेश कार्यक्रम गर्दै आएका हुन्। एमाले नेता गुप्ताले जेठ १७ गते पोखरीया, औरही, सन्ठी, बहुअर्वामा कार्यकर्ता भेला गरेका थिए। जेठ १८ गते पनि नेता गुप्ताले पोखरीया नगरपालिका ९ शीवबर्वामा कार्यकर्ता भेलाका साथै पार्टी प्रवेश कार्यक्रम गरेका थिए। नेता गुप्ताले निषेधाज्ञामा भीडभाड गरेर चुनावको प्रचार गर्दै राजनीतिक कार्यक्रम गरेको तस्बिर र समाचार विभिन्न अनलाइन मिडिया र सामाजिक सन्जालमा भाइरल भएका छन्। भीडभाड गरेर चुनावी कार्यक्रम गरिएको तस्बिर र समाचार भाइरल भएपछि त्यसको आलोचना भइरहेको छ। नेविसंघ पर्साका नेता विकास तिवारीले निषेधाज्ञामा औषधि किन्न आउने व्यक्तिलाई समेत रोकेर कुटपिट र दुर्वव्यहार गर्ने प्रहरीले चुनावी कार्यक्रम गर्दै हिँडेका सत्तारुढ दलका नेतालाई केही नभन्नुले आश्चर्य लागेको बताएका छन्। एमाले नेता गुप्ताले निषेधाज्ञा उल्लघंन गरेर गाउँमा भीडभाड गरेर आयोजना गरेका कार्यक्रमको तस्बिर सामाजिक सन्जाल फेसबुकमा पोष्ट गर्दै तिवारीले लेखेका छन्,निषेधाज्ञामा नेतालाई चुनावी कार्यक्रम गर्न सरकारले के छुट दिएको हो ? के नियम कानुन सर्वसाधरण जनतालाई मात्र लाग्ने हो ? एमाले नेता एंव पूर्वसांसद गुप्ताले भने आफूले चुनावी कार्यक्रम नगरेको प्रतिक्रिया दिए। उनले भने, पोखरियाको सिवर्बाका मनोज कुर्मीको स्वास्थ्य अवस्था बुझ्नका लागि गएको थिएँ, त्यही स्थानमा एक जनाले आएर टीका लगाइदिनु भनेपछि मैले टीका मात्रै लगाएको हुँ। जबकी सामाजिक सन्जाल फेसबुकमा भाइरसल भएको तस्बिर नेता गुप्ता, एमालेका अर्का नेता प्रधुम्न चौहानले कार्यकर्ता माझ सम्बोधन गरेको प्रस्ट देखिएको छ। पर्साका प्रमुख जिल्ला अधिकारी पिताम्बर घिमिरेले भने निषेधाज्ञा अवधिमा कुनै पनि भेला, सम्मेलन र कार्यक्रम गर्न नपाइने बताए। एमाले नेता गुप्ताले गाँउमा गरेको कार्यक्रमका बारेमा मलाइ जानकारी छैन, उनले भने, यसबारेमा नेता गुप्तासँग म बुझछु।"
"आर्थिक पुनरुद्धार, मूल्यवृद्धिका कारण तेल उत्पादन बढाउने ओपेकको निर्णय","तेल उत्पादक राष्ट्रहरुको संगठन (ओपेक) र यससँग आबद्ध तेल उत्पादक राष्ट्रहरुले प्रति दिन थप २१ लाख ब्यारेल कच्चा तेल उत्पादन गर्ने योजना अघि सारेका छन्। कोरोना भाइरस महामारीको प्रभाव कम देखिन थालेका मुलुकहरुबाट तेलको माग बढेको र तेलको मूल्य बढेका कारण उत्पादन बढाउने निर्णयमा ओपेक पुगेको हो । ओपेकका सदस्य एवं तेल उत्पादक राष्ट्रहरुका ऊर्जा मन्त्रीहरुको मङ्गलबार भएको अनलाइन बैठकमा यस्तो निर्णय गरिएको हो । साउदी अरेबियाका ऊर्जा मन्त्री राजकुमार अब्दुलाजिज बिन सल्मानले पछिल्ला दिनहरुमा तेलको बजारमा देखिएको मागका कारण तेल उत्पादन बढाउने निर्णय सही देखिएको छ भने । उनले ऊर्जाको माग र आर्थिक गतिविधिको पुनरुद्धारमा अझै पनि क्षितिजमा कालो बादल अझै देखिएको बताए । ओपेकले मे देखि जुलाईका तीन महिनाको अवधिमा प्रति दिन २१ लाख ब्यारेल तेल उत्पादन गर्ने यसअघि नै जनाइसकेको थियो । अब ओपेकले जुनमा प्रति दिन तीन लाख ५० हजार ब्यारेल तथा जुलाईमा चार लाख ४० हजार ब्यारेल प्रति दिन थप उत्पादन गर्नेछ। साउदी अरेबियाले प्रति दिन १० लाख ब्यारेल पुनः उत्पादन गर्नेतर्फ विचार गर्न थालेको छ । कोभिडका कारण विश्वभर तेलको माग घटेको भन्दै ओपेकको प्रमुख राष्ट्र साउदी अरेबियाले प्रति दिन १० लाख ब्यारेल तेल उत्पादन कटौती गर्न राजी भएको थियो । ओपेकको प्रमुख सदस्य राष्ट्र साउदी अरेबिया र ओपेकको सदस्य नरहेको रसियाबीच तेल उत्पादनको कोटलाई लिएर केही वर्षदेखि विवाद उत्पन्न हुँदै आएको छ । हाल कोभिडको दोस्रो लहरबाट प्रभावित भारत समेतका मुलुकहरुका कारण तेलको खपतमा कमी आउने, विश्वव्यापी मागमा कमी आउने र तेलको मूल्यवृद्धि हुने आशंका छ । तेल उत्पादक राष्ट्रहरुले सन् २०२० मा कोभिडका कारण तेलको मूल्यलाई स्थायित्व दिन तेल उत्पादन कटौती गरेका थिए । अहिले परिस्थितिमा केही सुधार आएसँगै तेल उत्पादक राष्ट्रहरुले बिस्तारै तेलको उत्पादन बढाउनेतर्फ लागेका छन् । अहिले विश्व बजारमा तेलको मूल्यमा निधै सुधार आएको छ र मङ्गलबार मात्र दुई वर्ष यताकै सबैभन्दा बढी मूल्य कायम भएको छ। संयुक्तराज्य अमेरिका, युरोप र एसियामा वर्षको मध्यदेखि ऊर्जाको माग बढ्दैछ । हवाई उडान थपिने भएकाले पर्यटकको आवागमन बढ्नेछ जसका कारण तेलको माग थपिने ओपेकको भनाई छ । मङ्गलबार अमेरिकी कच्चा तेलको मूल्य २ प्रतिशत बृद्धि भई ६७७२ डलर प्रति ब्यारेल पुगेको थियो । ब्रेन्ट क्रुडको कारोबारमा पनि २७ प्रतिशतले वृद्धि भई प्रति ब्यारेल ७११७ डलर कायम भएको थियो । ब्रेन्ट क्रुडको मूल्य विगत दुई वर्षको अवधिमा यो सबैभन्दा बढी हो । अमेरिकी कच्चा तेलको मूल्य तीन वर्षयताकै सबैभन्दा बढी हो । बुधबार तेलको मूल्यमा सामान्य वृद्धि भएको छ । अमेरिकी बेन्चमार्क १६ सेन्टले वृद्धि भएर प्रति ब्यारेल ६७८८ डलर कायम भएको छ भने ब्रेन्ट क्रुडको मूल्य १८ सेन्टले वृद्धि भई प्रति ब्यारेल ७०४३ डलर पुगेको छ । तेलको मूल्यमा यस वर्षको शुरुदेखि हालसम्म ३० प्रतिशतभन्दा बढीले वृद्धि भइसकेको छ । रासस"
जेठ २५ गतेबाट ६० देखि ६४ वर्ष उमेरका ज्येष्ठ नागरिकलाई चिनियाँ खोप लगाइने,"काठमाडौं : सरकारले यही जेठ २५ गतेदेखि कोभिड१९ विरुद्धको खोप अभियान सञ्चालन गर्ने भएको छ । चीनबाट खोप प्राप्त भएपछि स्वास्थ्य तथा जनसङ्ख्या मन्त्रालयले ६० देखि ६४ वर्ष उमेर समूहका ज्येष्ठ नागरिकलाई खोप लगाउने तयारी गरिएको मन्त्रालयका प्रवक्ता डा कृष्णप्रसाद पौडेलले जानकारी दिए। उनका अनुसार मंगलबार मात्र चीनबाट नौ लाख हजार मात्रा भेरोसेल खोप आएको र आज थप एक लाख मात्रा तिब्बत सरकारबाट आउन थालेको छ । राष्ट्रपति विद्यादेवी भण्डारी र चीनका राष्ट्रपति सी चिन फिङ्बीच केही दिनअघिको टेलिफोन वार्ता भएपछि चीन सरकारले अनुदानमा खोप उपलब्ध गराएको हो । प्रवक्ता डा पौडेलले खोपको दोस्रो मात्रा सुनिश्चित गरेर मात्र ज्येष्ठ नागरिकलाई खोप प्रदान गरिने बताए । उनले ज्येष्ठ नागरिकसँग चीनसँग सीमा जोडिएका जिल्लाका १८ वर्षभन्दा माथिका लागि पनि खोप दिइने जानकारी दिए। ६० देखि ६४ उमेर समूहका खोप लगाउने करीब आठ लाख जनसङ्ख्या रहेको छ । मन्त्रालयले खोप लगाउँदा नागरिकता वा उमेर खुल्ने कुनै पनि सरकारी कागजात वा वडा कार्यालयले दिएको सिफारिस लिएर जान अनुरोध गरेको छ । नेपालमा खोपको पहिलो मात्रा २१ लाख १३ हजार ८० र दोस्रो मात्रा सात लाख १४ हजार १६३ लगाएका छन् । अहिलेसम्म नेपालमा भारत सरकारको अनुदानमा कोभिसिल्ड १० लाख मात्रा र खरीद गरेर १० लाख मात्रा, चीनबाट यसअघि आठ लाख र कोभ्याक्स सुविधामार्फत तीन लाख ४८ हजार खोप आएको छ ।"
बौद्ध सभ्यताको घाँटी सिन्धु,"सिन्धु घाँटी सभ्यताको व्यवस्थित खोजी तथा अनुसन्धानको काम हुँदा भारतीय पुरातत्व विभागका महानिर्देशक थिए जोन मार्सल। मोहनजोदडोको एल एरियामा अवस्थित सभा भवनको बनावटलाई लिएर उनले बौद्ध चैत्यजस्तो बताएका थिए। जुन चैत्य जहाँ बौद्ध भिक्षुहरू लामो पंक्ति बनाएर ध्यान गर्दछन्। सिन्धुघाँटी सभ्यताका हडप्पा तथा मोहनजोदडो नगरलाई हेर्दा त्यहाँ बसोबासको क्षेत्र तथा धार्मिक क्षेत्र छुट्टाछुट्टै अवस्थित रहेको पाउँछौं। कपिलवस्तुको बनावटलाई हेर्ने हो भने पनि हामी यस्तै पाउन सक्छौं। बुद्धको घर गनवरिया क्षेत्रमा थियो भने पिपरहवामा धार्मिक क्षेत्र। जस्लाई पुरातत्वविद्हरूले स्तूपक्षेत्र बताएका थिए। सिन्धु घाँटी सभ्यताबाट प्राप्त पीपलको पातको चिन्ह र गौतम बुद्धले पीपलको बोटमुनि बुद्धत्व प्राप्त गर्नु संयोग मात्र हुन सक्दैन। धम्मचक्रको स्वरूप, स्वस्तिक चिन्ह, मूर्तिको पहिरन तथा प्राप्त लिपिसमेत बौद्ध सभ्यतासँग मिलजुल देख्न सकिन्छ। यसकारण सिन्धुघाँटी सभ्यता बौद्ध सभ्यता थियो भन्न सकिन्छ। अब प्रश्न खडा हुन सक्छ कि गौतम बुद्धको काल २६०० वर्षयता मात्र मानिन्छ। तर सिन्धु सभ्यता ५००० वर्ष अघिको मानिन्छ। गौतम बुद्धभन्दा अघिको काल कसरी बौद्ध सभ्यता भयो ? यो लेख यसैमा केन्द्रित रहेको छ। २८ बुद्ध को थिए ? गौतम बुद्ध बुद्ध धम्मका संस्थापक थिएनन् एक प्रवर्तक मात्र थिए भन्ने आधार नै २८ बुद्ध परम्परा हो। स्रमण परम्पराअन्तर्गत बौद्ध तथा जैन मतलाई प्रमुख मानिन्छ। जसरी जैन मतमा २४ तीर्थकारोंको मान्यता छ। त्यसरी नै बौद्ध मतमा २८ बुद्धको मान्यता छ। आठौं शताब्दीको अन्त्यतिरबाट बाह्रौं शताब्दीसम्म लगभग बौद्ध सभ्यता क्षतविक्षत् पारिएको अवस्था भेटिन्छ भारतवर्षमा। बाह्रौं शताब्दीमा नालन्दा विश्वविद्यालय जलाइसकेपछि त बौद्ध ग्रन्थहरू पनि नामेट गराइए। त्यसपछि अतिक्रमणको सिलसिला झन्डै १९औं शताब्दीसम्म रफ्तारमा भएको देखिन्छ। अंग्रेजहरूको उपनिवेश पछि मात्र फेरि खोज तथा अनुसन्धान श्रृंखला अघि बढेको देखिन्छ। यसबीचमा जति पनि इतिहासकार देखा परेका थिए ती प्रायः सबैले बौद्ध सभ्यताको नजरअन्दाज गरेको देखिन्छ। यसको शिकार २८ बुद्ध परम्परामाथि पनि परेको देखिन्छ। र यो हकिगतभन्दा बढी मान्यताको रूपमा बढाइयोपढाइयो। तर पछिल्ला खोज तथा अनुसन्धानहरूले २८ बुद्धको पुष्ट्याई हँुदै गइरहेको छ। ती नामावली यसप्रकार छन् ः तणहंकर, मेधंकर, शरणंकर, दिपंकर, कोदन्ना, मम्गल, सुमन, रेवत, सोभित, अनोमादस्सी, पदुमा, नारद, पदुमुत्तारा, सुमेधा, सुजाता, पियदशी, अत्थादशी, धम्मदशी, सिद्धात्थ, तिस्सा, फुस्सा, विपस्सी, सीखी, बेस्सभु, ककुसन्ध, कोणागमन, कस्सप र गौतम। तथ्यप्रमाण विश्वप्रसिद्ध भाषा वैज्ञानिक प्राडा राजेन्द्रप्रसाद सिंहका दुई पुस्तक खोए हुई बुद्धकी खोज र प्राचीन भारतके बौद्ध इतिहास प्रकाशित छन्। उहाँका अनुसार यदि एक बुद्धको काल औसत ५० वर्ष मात्र मान्ने हो भने पनि २८ बुद्धको १४०० वर्षकाल हुन्छ। यदि गौतम बुद्धको २६०० वर्षअघिको कालबाट १४०० वर्ष जोड्ने हो भने हामी सिन्धु घाँटीको सभ्यताको कालसम्म सजिलै पुग्न सक्छौं। यो तथ्य सामान्य लागे पनि निकै वैज्ञानिक देखिन्छ। विपस्सी बुद्ध जसको नामबाट बौद्ध सभ्यतामा विपस्सनाको प्रचलन चलेको थियो। विपस्सी बुद्धको पहिलो लिखित प्रमाण भरहुतको स्तूपमा भेटिएको थियो। जहाँ भगवतो विपस्सनो बोधि लेखिएको छ। विपस्सी बुद्धको दोस्रो प्रमाण साँची स्तूपमा भेटिन्छ। साँची स्तूपमा सप्तबुद्धको प्रतीकात्मक चिन्ह अंकित छ। सबैभन्दा दायाँ गौतम बुद्ध र सबैभन्दा बायाँ विपस्सी बुद्ध। चिनी यात्री फाहियानको यात्रावृतान्तमा पनि अन्य बुद्धहरूको चर्चा पाइन्छ। उनी भारत आउँदा विपस्सी बुद्ध बितेको १३०० वर्ष भइसकेको थियो। आठौं शताब्दीको अन्त्यतिरबाट बाह्रौं शताब्दीसम्म लगभग बौद्ध सभ्यता क्षतविक्षत् पारिएको अवस्था भेटिन्छ भारतवर्षमा। बाह्रौं शताब्दीमा नालन्दा विश्वविद्यालय जलाइसकेपछि त बौद्ध ग्रन्थहरू पनि नामेट गराइए। त्यसैले विपस्सी बुद्धको स्मारक उनले देख्न पाएनन्। तर गौतम बुद्ध अघिका तीन बुद्ध ककुसंध, कोणागमन र कस्सपका स्मारक भने देखेका थिए। फाहियानको यात्रा वृत्तान्तमा कस्सप बुद्धको स्मृतिस्थल श्रावस्तीको पश्चिमतिर र ककुसंध बुद्धको स्मृतिस्थल श्रावस्तीको दक्षिणपश्चिमतिर देखेको उल्लेख गरेका छन्। सप्तबुद्धको अर्को प्रमाण एलोराको गुफा संख्या १२ मा पाइन्छ। सम्राट अशोकको निग्लिवा अभिलेखमा आफ्नो राज्याभिषेकको १४औं वर्षको अवसरमा निगाली गाउँ गएर कोणागमन (कनकमुनि) बुद्धको स्तूपको मर्मतसम्भार गरेको उल्लेख छ। कोणागमन बुद्ध गौतम बुद्धभन्दा अलग र पहिलेका थिए। यसबाट के बुझिन्छ भने सम्राट अशोकभन्दा अघि पनि स्तूप परम्परा थियो। भरहूत स्तूपमा ककुसंध र कस्सप बुद्धको नाम पनि अंकित छ। जहाँ भगवतो ककुसंध बोधि र भगवतो कस्सप बोधि लेखिएको छ। नेपालको गोटिहवामा ककुसंध बुद्धको स्मारक रहनु अर्को प्रमाण हो। इतिहासकारहरू सम्राट अशोक ककुसंध बुद्धको स्मारकस्थलमा आएको र उनको स्मृतिमा स्तम्भ खडा गरेको बताउँछन्। बौद्ध मत बोधिसत्व प्राप्त व्यक्तिलाई बौद्ध मतअनुसार बुद्ध मान्ने गरिन्छ। गौतम बुद्धअघिका बोधिवृक्षको विवरणमा दिपंकरदेखि सुरु भएर कस्सप बुद्धमा आएर टुंगिन्छ। दिपंकर बुद्धभन्दा अघिका तणहंकर, मेधंकर र शरणंकरलाई बोधिसत्व प्राप्त भएको थिएन भन्ने गरिन्छ। त्यसकारण बोधिवृक्षमा गणना गरिँदैन। भविष्यमा जन्मने बुद्धको समेत बौद्ध मतमा नामाकरण गरिएको छ मैत्रेयका रूपमा। उपसंहार संस्थापक र प्रवर्तकमा फरक छ भन्ने कुरा इतिहासकारहरूले नबुझ्नु प्राडा राजेन्द्रप्रसाद सिंह आश्चर्यको विषय मान्नुहुन्छ। गौतम बुद्ध बुद्ध धम्मका एकजना प्रवर्तक मात्र थिए न कि संस्थापक। गौतम बुद्धभन्दा अघि पनि बुद्ध थिए। सिन्धुघाँटी सभ्यता पूर्णरूपमा बौद्ध सभ्यता थियो र त्यसपछिका सभ्यता पनि बौद्ध सभ्यता नै थिए। जुन सभ्यताभित्र तक्षशीला देखि नालन्दाजस्ता विश्वविद्यालय खडा भएको थियो। जहाँबाट विश्वभरका नागरिकहरू शिक्षा आर्जन गरेर फर्किन्थे। गौतम बुद्धको बुवा तथा ससुरा पनि बौद्ध अर्थात् स्रमण परम्पराकै थिए। गौतम बुद्धको ससुराको नाम सुप्पबुद्ध थियो। सुप्पबुद्ध बौद्ध नाम हो। इतिहासकार सिंहवर्द्धन सिंहका अनुसार ककुसन्ध बुद्धको समय ईपू ३१०१ अर्थात् सिन्धुघाँटी सभ्यताको वरिपरि रहेको थियो। इतिहासकार एस के विश्वासले सिन्धु घाँटीबाट प्राप्त एक मूर्तिको वस्त्रविन्यास गौतम बुद्धको जस्तै भएको उल्लेख गर्दै सिन्धुघाँटीबाट प्राप्त मूर्ति पशुपतिको नभई ककुसन्ध बुद्धको भएको बताएका छन्। यी तमाम तथ्य र प्रमाणले भन्छ बौद्ध सभ्यता हाम्रो सनातन सभ्यता हो। सिन्धुघाँटी सभ्यता बौद्ध सभ्यता हो। सत्यलाई स्वीकारौं र बौद्ध सम्भ्यतामा गर्भ गरौं। नमो बुद्धाय। लेखक नेपाली जनता दलका वरिष्ठ उपाध्यक्ष हुन्।"
कोरोनाले एकै घरका दाजुभाइको मृत्यु,"उदयपुर : चार दिनको फरकमा उदयपुरमा कोरोना संक्रमणले एकै परिवारका दुई दाजुभाइको ज्यान गएको छ । योसँगै उदयपुरमा कोरोनाबाट मृत्यु हुनेको संख्या ३५ पुगेको छ । रौतामाई गाउँपालिका ७ मुर्कुचीका ५० वर्षीय पुस्कल मस्राङ्गी मगर, ४५ वर्षीय तुलबहादुर मस्राङ्गी मगरको चार दिनको फरकमा ज्यान गएको हो । पुस्कल परिवारका जेठो छोरा हुन् भने तुलबहादुर साइलो हुन् । श्वासप्रश्वासमा समस्या देखिएपछि पुस्कललाई विराटनगरस्थित नोवेल शिक्षण अस्पताल र तुलबहादुरलाई विराट मेडिकल कलेजमा उपचार भएको थियो । उपचारकै क्रममा १५ गते राति तुलबहादुरको ज्यान गएको जिल्ला स्वास्थ्य कार्यालयका प्रमुख मोहन सुवेदीले जानकारी दिए । उनको शव १६ गते गाउँमै ल्याएर व्यवस्थापन गरिएको थियो । परिवारको सदस्यको मृत्युपछि काजकिरिया सुरु भएको तेश्रो दिन जेठ १८ गते जेठो दाजु पुस्कलको पनि नोवेल अस्पतालमा मृत्यु भएको सुवेदीले जानकारी दिए । स्थायी घर रौतामाई ७ मुर्कची भएर त्रियुगा नगरपालिका ११ गाईघाटमा बस्दै आएका तुलबहादुरको श्रीमती, एक छोरा र दुई छोरी छन् भने मुर्कुची बस्दै आएका पुस्कलका श्रीमती, एक छोरा र तीन छोरी छन् । दुई साता अघि एकै पटक घरका तीन दाजुभाइमा कोरोना देखिएपछि उनीहरु मदन भण्डारी आँखा अस्पताल गाइघाटको आइसोलेसन वार्डमा उपचार गर्दै थिए । उपचारका क्रममा पुस्कल र तुलबहादुरको अवस्था गम्भीर बन्दै श्वासप्रस्वासमा समस्या देखिएपछि थप उपचारका लागि विराटनगर पठाइएको थियो ।"
"थप ५ हजार ३१६ जनामा कोरोना संक्रमण, १०१ को मृत्यु",काठमाडौं : पछिल्लो २४ घन्टामा थप ५ हजार ३१६ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा कृष्ण प्रसाद पौडेलले बुधबार थप ५ हजार ३१६ जनामा कोरोना संक्रमण पुष्टि गरेका हुन्। प्रवक्ता डा पौडेलका अनुसार १३ हजार ८०५ पीसीआर र ३ हजार ७३ नमूनाको एन्टिजेन विधिबाट परीक्षण गराउँदा ५ हजार ३१६ जनामा संक्रमण देखिएको हो। यस्तै पछिल्लो २४ घन्टामा ७ हजार २१९ जनाले कोरोना जितेका छन्। यो ८० दशमलव ८ प्रतिशत हो। स्वास्थ्य तथा जनसंख्या मन्त्रालयका अनुसार बुधबार थप १०१ जनाको कोरोनाबाट मृत्यु भएको छ। हालसम्म १ लाख १ हजार ९९३ जना कोरोनाका सक्रिय संक्रमित छन् भने ८३७ जना क्वारेन्टाइनमा रहेको मन्त्रालयले जनाएको छ। यस्तै काठमाडौं उपत्यकामा १४ सय ५६ जनामा कोरोना संक्रमित थपिएका छन्। काठमाडौं ९६९ भक्तपुर १८१ र ललितपुरमा ३०६ जनामा संक्रमण देखिएको हो।
अर्थ मन्त्रालयको विज्ञप्ति चुरे क्षेत्रको दोहन हुन नदिन सरकार सचेत छ,"काठमाडौं : बजेटमा गिटी, बालुवा निकासी गरेर व्यापार न्यूनीकरण गर्ने सरकारको घोषणाको चर्को विरोध भएपछि अर्थमन्त्रालयले विज्ञप्ति सार्वजनिक गर्दै चुरे संरक्षणमा सरकार सचेत रहेको बताएको छ। बुधबार विज्ञप्ति सार्वजनिक गर्दै अर्थ मन्त्रालयका प्रवक्ता महेश आचार्यले चुरे क्षेत्रको दोहन हुन नदिन र वातावरण संरक्षणमा नकारात्मक प्रभाव पार्न नदिन सरकार सचेत रहेको बताएका हुन्। ढुङ्गा,गिट्टी,बालुवा निकासी सरकारको नीतिगत भ्रष्टचार : थापा ढुंगा, गिटी, बालुवा निकासी गर्ने बजेटको घोषणा राष्ट्रघाती : उपेन्द्र यादव नेपाल सरकार चुरे क्षेत्रको संरक्षण र सम्बद्र्धन गर्न प्रतिवद्ध छ, विज्ञप्तिमा भनिएको छ, चुरे क्षेत्रको दोहन हुन नदिन र वातावरण संरक्षण नकारात्मक प्रभाव पर्न नदिन सचेत रहेको छ। प्रवक्ता आचार्यले चुरे क्षेत्रमा ढुंगा, गिटी, बालुवालगायत निर्माण सामग्रीको दोहन हुन नदिने नीतिको मूल मर्म भएको उल्लेख गरेका छन्। सँगै मन्त्रालयले सरकारी निकाय, वातावरणविद्, विषय विज्ञ, सरोकारवालासँग छलफल गरेर प्राप्त सुझावका आधारमा कार्यविधि, निर्देशिका, मापदण्ड बनाएर अगाडि बढ्न सरकार प्रतिवद्ध रहेको उल्लेख गरिएको छ।"
कोभिडका बिरामीको उपचारमा लागेको खर्च सार्वजनिक गर्न निर्देशन,"काठमाडौं : स्वास्थ्य तथा जनसङ्ख्या मन्त्रालयले सबै अस्पताललाई कोभिड१९ का सङ्क्रमितको लागेको उपचार खर्च सार्वजनिक गर्न निर्देशन दिएको छ । मन्त्रालयले सात दिनभित्र अस्पतालले आफ्नो वेबसाइट र सूचना पाटीमा सबैले देख्ने गरी बिरामीको उपचार शुल्क सार्वजनिक गर्न निर्देशन दिएको हो । मन्त्रालयका गुणस्तर मापन तथा अनुगमन महाशाखा प्रमुख डा मदनकुमार उपाध्ययले सरकारी, निजी, सहकारी तथा सामुदायिक स्वास्थ्य संस्थालाई एक हप्ताभित्र आआफ्नो सञ्चालक समिति, बोर्ड र आधिकारिक निकायबाट निर्णय गराई सार्वजनिक गर्न निर्देशन दिएका हुन्। मन्त्रालयले कतिपय स्वास्थ्य संस्थाले बिरामीको उपचारबापत चर्को शुल्क लिने गरेकाले शुल्क सार्वजनिक गर्न भनिएको उनले बताए । 'बिरामीको उपचारबापत लाग्ने रकमबारे जानकारी पाउने प्रत्येक नागरिकको अधिकार हो भने बिरामीको उपचार शुल्क सार्वजनिक र पारदर्शी गर्नु हरेक स्वास्थ्य संस्थाको कानूनी एवम् नैतिक कर्तत्व हो', उनले जारी गरिएको सूचनामा भनिएको छ । साथै अस्पताल तथा स्वास्थ्य संस्थाबाट प्रवाह हुने सेवाको प्रकार र सोको लागत रकम शीर्षकसमेत उल्लेख गरी शुल्क सार्वजनिक गर्न मन्त्रालयले आग्रह गरेको छ । मन्त्रालयले बिरामीका लागि अत्यावश्यक प्राणवायु (अक्सिजन) को समेत अत्यधिक शुल्क लिएको, अनावश्यक परीक्षण गर्न लगाई बिरामीमाथि थप आर्थिक व्ययभार बढाएको, उपचारका लागि आवश्यक पर्ने सामग्रीको बस्दोबस्त गर्न बिरामी आफैँलाई लगाउने गरेको, आवश्यकभन्दा बढी औषधि तथा स्वास्थ्य सामग्री खरीद गर्न लगाएको गुनासो प्रधानमन्त्री तथा मन्त्रिपरिषद् कार्यालय हेलो सरकारमार्फत र कतिपय गुनासा सामाजिक सञ्जाल आउने गरेको मन्त्रालयले जनाएको छ ।रासस"
"चन्द्रागिरीमा पर्खाल भत्किँदा दुईको मृत्यु, दुई घाइते","काठमाडौं : चन्द्रागिरि नगरपालिका१३ पुरानो नैकाप नजिकै रहेको कङ्कालीमा ढुङ्गाको पर्खाल भत्किँदा दुईजनाको मृत्यु भएको छ । महानगरीय प्रहरी प्रभाग बलम्बुका प्रमुख, प्रहरी निरीक्षक गणेशचन्द्र कोइरालाले जग्गामा लगाइएको पर्खाल भत्किएर किच्दा दुईको मृत्यु भएको हो । अन्य दुईजना घाइते भएका छन् । मृत्यु हुनेमा उदयपुरका ३५ वर्षीया सीता राई र मकवानपुरका २० वर्षीय टेकबहादुर चेपाङ छन् । घाइते हुनेमा उदयपुरका २१ वर्षीय मिलन तामाङ र धादिङका १८ वर्षीय हरि घले छन् । घाइते दुवै जनाको मनमोहन मेमोरियल अस्पताल स्वयम्भूमा उपचार भइरहेको प्रहरी निरीक्षक कोइरालाले जानकारी दिए । रासस"
विराटनगरमा प्रहरीबाट कुटिए स्वास्थ्यकर्मी,"विराटनगर : विराटनगरस्थित कोसी अस्पतालमा कार्यरत स्वास्थ्यकर्मी प्रहरीबाटै कुटिएका छन् । अस्पतालका सिनियर अहेब विराटनगर महानगरपालिका८ घर भएका ४३ वर्षीय अशोककुमार राजवंशीमाथि मंगलबार राति ९ बजेतिर विराटनगरकै देवकोटा चोकमा प्रहरीले लाट्ठी हानेको हो । मोटरसाइकलमा घर फर्कदै गर्दा ड्युटीमा रहेका प्रहरीले आफूमाथि पटकपटक लाट्ठीले प्रहार गरेको उनले बताए । अस्पतालबाट निस्किएर म घरतर्फ जाँदै थिएँ । निषेधाज्ञाको उल्लंघन किन गरेको भन्दै ड्युटीमा रहेका प्रहरीले रोके, राजवंशीले भने, स्वास्थ्यकर्मी हुँ भन्दाभन्दै लाट्ठीले कुटपिट गर्न थालिहाले । त्यहीँ रहेका अरु प्रहरीले कुट्न हुँदैन भन्दै जोगाए । उनले दुवै घुँडा, खुट्टा र पेटमा प्रहरीले हानेको लाट्ठीले लागेका चोट तथा सुम्ला रहेको जानकारी दिए । अहेब राजवंशीले घाँटीमा परिचयपत्र भिरेको देखेको भएपनि रोकेर प्रहरीले कुटपिट गरेको बताए । कोसीको अप्रेशन थिएटरमा कार्यरत राजवंशी विराटनगरकै सुरक्षा अस्पतालमा इएनजेड नामक फार्मेसी (औषधि पसल) पनि सञ्चालन गर्छन् । कोसीका मेडिकल सुपरिटेन्डेन्ट डा चुमनलाल दासले कोरोना महामारीका बेला आफ्नै जीवन जोखिममा राखेर बिरामीको सेवामा खटिने स्वास्थ्यकर्मीमाथि कुटपिट हुन् दुःखद् भएको बताए । उनले घटनाका बारेमा जिल्ला प्रहरी कार्यालय मोरङलाई मंगलबार राति नै जानकारी गराएका थिए । कुटपिटको विरोध गर्दै नेपाल चिकित्सक संघ कोसीको अगुवाइमा सुरक्षाको माग राखेर स्वास्थ्यकर्मी र चिकित्सक आन्दोलनमा उत्रिएका छन् । ज्यान बचाउने भूमिकामा रहने स्वास्थ्यकर्मीलाई कोरोना महामारीका समयमा सुरक्षाको जिम्मेवारी लिएर बसेका प्रहरीले अन्धाधुन्ध कुटपिट गर्नु दुःखद् एवं निन्दनीय भएको संघका अध्यक्ष डा फरवार्ड सिलवालले बताए । उनले आफूनै जोखिममा परेर बिरामीको उपचारमा अहोरात्र खटिने स्वास्थ्यकर्मीलाई सुरक्षाको ग्यारेन्टी हुनुपर्ने माग पनि राखे । डा सिलवालले सुरक्षा निकायबाटै कुटपिट हुन थालेपछि चिकित्सक र स्वास्थ्यकर्मीका लागि निर्वाध रूपले काम गर्ने वातावरण नबनेको बताए । चिकित्सक र स्वास्थ्यकर्मीले आफूहरुको सुरक्षा र घटनामा संलग्न प्रहरीमाथि कारबाहीको माग गर्दै जिल्ला प्रशासन कार्यालय र जिल्ला प्रहरी कार्यालय मोरङको ध्यानआकर्षण गराएका छन् । मोरङ प्रहरी प्रमुख एसपी सन्तोष खड्काले घटनाका बारेमा अनुसन्धान सुरु गरिएको बताए । प्रहरीबाटै स्वास्थ्यकर्मीमाथि कुटपिट भएको विषय आएकाले गम्भीर रूपले छानबिन सुरु गरिएको छ, उनले भने, गल्ती गर्ने प्रहरीमाथि कारबाही हुन्छ । एसपी खड्काले अस्पतालमै पुगेर अहेब राजवंशीलाई भेट्दै घटनाका बारेमा जानकारी लिएका छन् । महामारीको रूप लिएको कोरोना नियन्त्रणमा स्वास्थ्य र सुरक्षाकर्मीको भूमिका उत्तिकै महत्वपूर्ण रहेको उनको बुझाइ छ । कोरोना नियन्त्रणमा सबैको भूमिका उत्तिकै महत्वपूर्ण छ, खड्काले भने, मानव जीवनले महामारीको निक्कै संकटपूर्ण अवस्था बेहोरिरहेका बेला हतोत्साही बनाउने र स्वास्थ्यकर्मीको मनोवल गिराउने काम कसैले पनि गर्न हुँदैन । उनले निषेधाज्ञा प्रहरीका लागि मात्रै गरिएको हो भन्ने आम बुझाइ चिर्न मुस्किल परिरहेको समेत सुनाए । नागरिकको स्वास्थ्य सुरक्षाका लागि गरिएको निषेधाज्ञाको कार्यान्वयनमा सबैको समन्वय र हातेमालो आवश्यक छ, एपसी खड्का भन्छन्, आआफ्ना ठाउँमा सचेत र सजग भएर नियमको पालनामा जोड दिइयो भने मात्रै महामारीविरुद्धको लडाइँमा सफल होइन्छ । घटनामा दुवै पक्षको गल्ती घटनामा दुवै पक्षको गल्ती रहेको स्थानीय प्रत्यक्षदर्शीले बताएका छन् । प्रहरीले रोकेर सोधपुछ गर्न थालेपछि मोटरसाइकलमा आएका व्यक्ति रिसाउन थाले, एक प्रत्यक्षदर्शीले भने, तिमीहरु पक्राउ गर्नुपर्नेलाई नगरेर हामीलाई मात्रै दुःख दिन्छौं ? भन्दै कड्किएपछि अवस्था केही असामान्य बन्यो । उनका अनुसार मोटरसाइकलमा सवार व्यक्तिको प्रस्तुतिले स्थिति बिग्रन पुगेको हो । त्यसपछि आक्रोसित बनेको प्रहरीले लाट्ठी हान्न थालेको उनले बताए । प्रहरीले लाट्ठी हान्न थालेपछि चैँ म स्वास्थ्यकर्मी हुँ भन्न थाले, ती प्रत्यक्षदर्शीले भने, घटनामा दुवै पक्षले गल्ती गरेका छन् । स्वाथ्यकर्मी भएर ड्युटीमा बसेका प्रहरीसँग गर्ने व्यवहार ठीक नभएको स्थानीयले बताए । अर्कातर्फ प्रहरीले सम्झाइबुझाइ गरेर पठाउँदा हुने ठाउँमा लाट्ठी नै हान्नुपर्ने अवस्था पनि नभएको उनीहरुको भनाइ छ । नागरिक अगुवा भरत गुरागाईं महामारी नियन्त्रणमा सरसहयोग आदानप्रदान गर्दै सबैले आआफ्नो ठाउँबाट निर्वाह गरेको भूमिका महत्वपूर्ण रहेको बाताउँछन् । अहिले सुरक्षाकर्मीले निक्कै धेरै संयमता अपनाएर आफ्नो जिम्मेवारी पूरा गर्नुपर्ने बेला हो । जोखिमका समयमा फ्रन्टलाइनमा रहेर काम गरिरहे पनि सामान्य विषयमा तनाव लिएर आवेशमा आउन हुँदैन, उनले भने, स्वास्थ्यकर्मीले पनि आफ्नो जिम्मेवारी, दायित्व र पदीय हैसीयतलाई चटक्कै भुल्न हुँदैन । समस्या समाधानका लागि सहजीकरण गर्दै समन्वयकारी भूमिका खेल्नसक्नु पर्छ । अहेब राजवंशीले भने प्रहरीमाथि आफूले विवाद नगरेको बताए । उनले कुनै विवाद बिनै अन्धाधुन्ध लाट्ठी हानिएको गुनासो गरे । प्रहरी अधिकारी सडकमा त्यत्तिकै कोही कसैमाथि सुरक्षाकर्मीले कुटपिट नगर्ने बताउँछन् । घटनाको परिवेश र अवस्था हेर्दा चिकित्सक र प्रहरीबीच विवाद उत्पन्न भएको देखिन्छ । फिल्डको खटाइले तनावमा हुने प्रहरीसँग विवाद गर्दै स्वास्थ्यकर्मीले आफ्नो मर्यादा भुल्नु राम्रो हैन, प्रहरीका एक अधिकारीले भने, मनोवल उच्च बनाउनुपर्ने बेला स्वास्थ्कर्मीमाथि कुटपिट हुनु झन् गलत हो । चिकित्सक र स्वास्थ्कर्मीकै सेवाबाट महामारी नियन्त्रणमा सहयोग पुगिरहेको कसैले बिर्सन हुँदैन । आआफ्ना ठाउँबाट कमजोरीलाई स्वीकार गरेर आगामी दिनमा सुधार गर्दै अघि बढ्नुपर्ने अवस्था रहेको नागरिक अगुवा गुरागाईंको भनाइ छ ।"
चालु वर्षभित्रै मुस्ताङका सबै पालिकामा विद्युतको पहुँच पुग्ने,"जोमसोम : हिमाली जिल्ला मुस्ताङका ५ वटै स्थानीय तहमा चालु आर्थिक वर्षभित्रै विद्युतको पहुँच सुनिश्चित गरिने भएको छ। नेपाल विद्युत प्राधिकरणले उपल्लो मुस्ताङ लगायतका विद्युत विस्तार हुन बाँकी रहेका घरधुरीमा राष्ट्रिय प्रशारण लाइनको विद्युत सेवा विस्तार गर्न लागेको हो। नेपाल विद्युत प्राधिकरणले गतवर्ष नै उपल्लो मुस्ताङको लोमान्थाङ२ छोसरको नेचुङसम्म राष्ट्रिय प्रशारण लाइन विस्तार गरिसकेको थियो। नेपाल सरकारसँगको सहकार्यमा गण्डकी प्रदेशले नेपाल विद्युत प्राधिकरण र विद्युत वितरणकेन्द्रसँग समन्वय गरी उपल्लो मुस्ताङको नेचुङसम्म राष्ट्रिय प्रशारण लाइन विस्तार संम्पन्न गरेको थियो। म्याग्दीको तातोपानी वितरण केन्द्र र जोमसोमको निलगिरी उपभोत्ता सहकारी संस्थाका प्राविधिक टोलीले कोरलाको नेचुङसम्म राष्ट्रिय प्रशारणको हाइटेन्सन लाइन तान्ने काम गत वर्षनै पुरा गरेका थिए। प्राधिकरणले गतवर्ष नै उपल्लो मुस्ताङको लोघेकर दामोदरकुण्ड गापासहित जिल्लाको ९० प्रतिशत घरधुरीमा विद्युतको पहुँच विस्तार गरिसकेकोमा यसपटक भने बाँकी रहेको स्थानमा समेत विद्युतीकरण गर्ने कार्यक्रम रहेको तातोपानी वितरणकेन्द्रका प्रमुख सुनिल सापकोटाले जानकारी दिए। मुस्ताङको उत्तरी कोरलाको नेचुङसम्म गतवर्ष नै राष्ट्रिय प्रशारण लाइन पुर्याएका थियौं, घरघरमा विद्युतीकरण गर्न बाँकी थियो, उनले भने, अब त्यो काम असारसम्म सक्ने गरी काम अघि बढाइसकेका छौँ । भौगोलिक रुपले विकट मानिएको उपल्लो मुस्ताडको लोमान्थाङ तथा सीमावर्ती क्षेत्रमा राष्ट्रिय प्रशारण लाइनको काम पूरा भए पनि बर्सेनी हिउँदयाममा हिमपात हुने, एक आपसमा जोडिएका माटोका घरहरु भएको कारण विद्युत अवरुद्ध भई भौतिक तथा मानवीय जोखिम उत्पन्न हुने भएकाले स्थानीयले नाङ्गो तारको सट्टा एबीसी केवल तार जडान गर्न माग गरेका थिए। विद्युतीय जोखिम न्यूनिकरण गर्नका लागि उपभोत्ताको माग अनुसार असारसम्ममा विद्युतीय इकुमेन्टको व्यवस्थापन गरिसकेको तातोपानी वितरणकेन्द्रका प्रमुख सापकोटाको भनाइ छ। उनका अनुसार प्राधिकरणले उपल्लो मुस्ताडका बाँकी रहेका घरधुरीमा विद्युत विस्तार गर्नका लागि ट्रान्सफर्मर, डिस्क, पिन, तार, एबिसी केवल र विद्युत पोल लगायतका उपकरण संम्बन्धित स्थानमा पूर्याइसकेको छ। उपल्लो मुस्ताडसहित बाँकी रहेका स्थानमा विद्युतीय पहुँच विस्तारका लागि ट्रान्सफमेसन तथा प्राविधिक जडान गर्ने जिम्मा न्यू ढुड्गाना निर्माण सेवाले पाएको छ। कोरोना माहामारीको विषम अवस्थामा समेत चालु वर्षभित्रै काम सम्पन्न गर्न उद्देश्यले ४ प्याकेजमा करिव ४५ जना प्राविधिक जनशक्ति फिल्डमा परिचालन भइसकेको जनाइएको छ। नेपाल विद्युत प्राधिकरणको हिमाली जिल्ला मुस्ताडमा सामुदायिकतर्फ ३५ सय र प्राधिकरणको सेवा लिने करिव १५ सय उपभोत्ता छन्। अब मुस्ताङमा विद्युतीकरण विस्तारसँगै बाँकी रहेका ४ सय घरधुरीलाई समेत विद्युत पहुँचमा जोडिने तातोपानी विद्युत वितरण केन्द्रले बताएको छ। यस्तै प्राधिकरणले मुस्ताडको नेचुडसम्म राष्ट्रिय विद्युतको प्रशारण लाइन विस्तार गरे पनि नेचुडदेखि कोरलानाकासम्म विद्युतीय संरचना निर्माणका लागि टेन्डर आह्वान भइसकेको तातोपानी वितरण केन्द्रले जनाएको छ। प्राधिकरणले १३२१३३ केभी प्रशारण लाइनलाई डाउन गर्दै म्याग्दीको दानामा २२० केभीको स्वस्टेशन निर्माण गरिसकेकाले मुस्ताडमा राष्ट्रिय विद्युत प्रशारण लाइन विस्तारमा सहज हुने जनाएको छ। यसअघि चरम विद्युत समस्या भोग्दै आइरहेको मुस्ताडलाई सवस्टेशन निर्माण भइसकेकाले अब विद्युतीय समस्या भोग्न नपर्ने जनाइएको छ। मुस्ताडको थापा खोला हाइड्रो पावर कम्पनीले दाना, बेनी र मुस्ताडको कोवाडमा सम्झौता अनुसार केवलिड गर्नुपर्नेमा कम्पनीले कोवाडमा ३३ केभीको केवलिड गर्न नसकेकाले म्याग्दीसहित मुस्ताडमा विद्युतीय समस्या आउने गरेको वितरण प्रमुख सापकोटाले उल्लेख गरे।"
कोरोना उपचारमा इलाम समाज बेलायतको सहयोग,"बेलायत : इलाम जिल्लाका कोरोना पीडितको उपचार र नियन्त्रणका निम्ती इलाम समाज बेलायतले तत्काल १४ लाख ५० हजार बराबरको स्वास्थ्य साम्रगी सहयोग गर्ने भएको छ । संस्थाकी अध्यक्ष प्रमिला लाबुङ राईका अनुसार इलाम जिल्लाका ४ वटा नगरपालिका र ६ वटा गाउँपालिकाको निम्ती प्रत्येकलाई दुई, दुई थान अक्सिजन कन्सन्ट्रेटर र दस, दस थान अक्सिमिटर प्रदान गरिने छ । जसको निम्ती जम्मा २० थान अक्सिजन कन्सन्ट्रेटर र १०० थान अक्सिमिटर बेलायतबाटै पठाइदैछ । हाल एकद्वार प्रणाली रहेता पनि बेलायतको निम्ती नेपालको राजदूतावासको पहलमा बेलायतबाट नेपालसम्म ल्याइने छ । काठमाडौंबाट इलामसम्म लगेर नगर तथा गाउँपालिकालाई वितरण गरिने छ । सन् २००९ मा गठित इलाम समाज बेलायतले विपत्तिमा सहयोग गर्दै आएको छ ।"
चौधरी उद्योगको बियर गोदाममा लागेको आगो ७ घण्टापछि नियन्त्रणमा,"नवलपुर : चौधरी ग्रामको बियर गोदाममा लागेको आगो ७ घण्टापछि नियन्त्रणमा आएको छ । पूर्वी नवलपरासीको देवचुली नगरपालिका२ दुम्कौलीस्थित चौधरी ग्राम परिसरमा रहेको बियर गोदामको भवनमा बुधबार बिहान ९ बजे आगलागी भएको थियो । आगो निभाउन चितवन, पूर्वी नवलपरासी, पश्चिम नवलपरासी र नेपाली सेनाको गरी ८ वटा दमकल प्रयोग गरिएको छ । अहिले दिउँसो ४ बजेदेखि आगो नियन्त्रणमा आएको जिल्ला प्रहरी कार्यालयका उपरीक्षक प्रकाश मल्लले बताए । गोदामको भवनमा लागेको आगो नियन्त्रणमा आएको छ । आगो अन्यन्त्र सल्केर फैलन सक्ने अवस्थामा छैन । भित्र केही ठाउँमा सामान्य बल्दै गरेको आगोलाई अहिले पनि दमकलले निभाई रहेको छ । प्रहरी उपरीक्षक मल्ले भने ,' आगो निभाउन नेपाली सेना, शसस्त्र र नेपाल प्रहरीका सुरक्षाकर्मीसहित मजदुरहरु समेत खटिएका थिए । उक्त उद्योग ग्राम उद्योगपति बिनोद चौधरीको हो । गोदाम भवनमा बियर प्लान्ट समेत छ । आगो प्लाण्टसम्म पुग्न नपाएको बताइएको छ । उद्योगले नेपाल आइस, मुस्ताङ र रियल गोल्ड बियर उत्पादन गर्दै आएको छ । आगो बियरको खाली कार्टुन र बजारमा लैजानका लागि भरेर राखेका कार्टुन रहेको गोदाममा लागेको हो । तीनै वटै बियर सोही गोदाममा थिए । बियर प्रयोगका आवश्यक पर्ने स्प्रिट, खाद्यन्न वस्तु र कागजका कार्टुनहरु रहेका कारण आगो एक्कासी फैलिँदा नियन्त्रण गर्न समस्या भएको थियो । आगो नियन्त्रणमा लिन नसकेपछि डोजर प्रयोग गरेर भवनको भित्ताहरु भत्काइएको थियो । विद्युत सर्ट भएर आगलागी भएको अनुमान छ । सामान्य हेर्दा विद्युत सर्ट भएर आगो लागेको हुनसक्ने अनुमान छ । तर अहिले नै कसरी आगो लाग्यो भन्ने बारे बताउन सकिने अवस्था छैन । अनसन्धानपछि थाहा हुन्छ,' उद्योगका प्रशासन प्रमुख दामोदर पौडेलले भने । विवरण तयारपछि मात्र आगलागीबाट भएको क्षतिका बारेमा बताउन सकिने प्रशासन प्रमुख पौडेलले बताए ।"
फ्रान्सले नेपाललाई दियो २० हजार एन्टिजेनिक टेष्टकिटसहित स्वास्थ्य साम्रग्री,"काठमाडौं : फ्रान्स सरकारले नेपाललाई चिकित्सा उपकरण तथा स्वास्थ्य सामग्री प्रदान गरेको छ । नेपालका लागि फ्रान्सका राजदूत फ्रन्स्वाँ जाविये लेजेले त्रिभुवन अन्तर्राष्ट्रिय विमानस्थलमा बुधबार आयोजित एक कार्यक्रममा स्वास्थ्य तथा जनसङ्ख्यामन्त्री हृदयेश त्रिपाठीलाई स्वास्थ्य सामग्री हस्तान्तरण गरे। फ्रान्सेली राजदूतले मन्त्री त्रिपाठीलाई पाँच लाख चार हजार थान एफएफपिटू मास्क, २० हजार २२५ थान एन्टिजेनिक टेष्ट किट, १२ हजार थान सुरक्षा चस्मा र १४ वटा भेन्टिलेटर हस्तान्तरण गरेको परराष्ट्र मन्त्रालयले जनाएको छ । महामारीविरुद्ध सघाउन नेपाल सरकारले गरेको अनुरोधअनुसार फ्रान्सले ती सामग्री उपलब्ध गराएको हो । समयमै चिकित्सा उपकरण एवं स्वास्थ्य सामग्री प्रदान गरेकोमा मन्त्री त्रिपाठीले धन्यवाद दिए। बुधबार बिहान ती सामग्री लिएर कार्गो विमान काठमाडौं आएको हो।"
बहुविवाह गर्ने वडासदस्य पक्राउ,तेह्रथुम : तेह्रथुमको आठराई गाउँपालिकामा बहुविवाह गर्ने वडासदस्यलाई प्रहरीले पक्राउ गरेको छ । आठराई गाउँपालिका६ चुहान डाँडाका वडासदस्य तेज बिक्रम कन्दङवालाई प्रहरीले पक्राउ गरेको हो । वडा सदस्य कन्दङवाले अर्को श्रीमती घरमा ल्याएपछि उनकी जेठी श्रीमती विष्णु कन्दङवाले प्रहरीमा जाहेरी दिएपछि नयाँदुलहीसँग उनी प्रकाउ परेका हुन्। कन्दङवाले गत शनिबार दोस्रो विवाहका लागि अर्कैकी श्रीमती हरीकला आचार्यलाई घरमा भित्र्याएका थिए। वडा सदस्य कन्दङवाका ३ छोरी र १ छोरा गरी ४ सन्तान छन् । हरिकलाका २ छोरा छन् । उजुरीपछि कन्दङवा र आचार्यलाई घरैबाट पक्राउ गरिएको जिल्ला प्रहरी कार्यालय तेह्रथुमका प्रहरी निरीक्षक कोमल ठाकुरले जानकारी दिए । पक्राउ परेका दुवैलाई म्याद थप गरी अनुसन्धान सुरु भएको जिल्ला प्रहरी कार्यालय तेह्रथुमले जनाएको छ ।
वीरगन्जमा निषेधाज्ञा १० दिन थपियो,"वीरगन्ज : कोरोना भाइरस संक्रमण रोकथाम तथा नियन्त्रणका लागि पर्सा जिल्लामा वैशाख १६ गतेदेखि जारी निषेधाज्ञा फेरि १० दिनका लागि थप गरिएको छ । बुधबार दिउँसो बसेको जिल्ला कोभिड संकट व्यवस्थापन केन्द्र (डीसीसीएमसी) को बैठकले जेठ २० गते बिहीबारसम्मका लागि जारी गरेको निषेधाज्ञा जेठ ३० गतेसम्मका लागि थप्ने निर्णय गरेको हो । वीरगन्जस्थित नारायणी अस्पतालको प्रयोगशालामा दैनिक हुदै आएको कोरोनाको परीक्षणमा संक्रमितको संख्या कम हुदै गएको छ । वैशाख दोश्रो साता तिर संक्रमण दर बढ्दै गएर ७५ प्रतिशतसम्म पुगेको थियो । वैशाख १६ देखि निषेधाज्ञा लगाइएपछि जेठ पहिलो सातादेखि यता भने निरन्तर कम हुदै गएको संक्रमण दर अहिले १५ प्रतिशतमा झरेको छ । नारायणी अस्पतालको प्रयोगशालामा मङगलबार राति पनि १९२ जनाको स्वाब परीक्षण गर्दा २० जनामा मात्रै कोरोना संक्रमण पुष्टि भएको छ । संक्रमण दर कम हुँदै गएको भए पनि अझ कम गर्न जारी निषेधाज्ञा थप १० दिन अर्थात् जेठ ३० गते सम्मका लागि थप्ने निर्णय गरिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । यसअघि पछिल्लो पटक जेठ १३ गतेबाट जेठ २० गतेसम्मका लागि थपिएको निषेधाज्ञा अब जेठ ३० गतेसम्मका लागि लम्ब्याइएको हो । पर्सा जिल्लामा कोरोना संक्रमणको चेन ब्रेक गर्नमा निषेधाज्ञा उपयोगी देखिएकाले डीसीसीएमसीको बैठकले निषेधाज्ञा थप १० दिन अर्थात जेठ ३० गतेसम्मका लागि थप्ने निर्णय गरेको सहायक प्रमुख जिल्ला अधिकारी पौडेलले जानकारी दिए । पछिल्लो २ साता यता संक्रमण दर कम देखिनु सुधारको संकेत रहेको पर्साका प्रमुख जिल्ला अधिकारी पिताम्बर घिमिरेले बताए । उनका अनुसार वीरगन्जका अस्पतालमा पनि अहिले कोभिडका बिरामीको संख्या ६० प्रतिशतले घटेको छ । पर्सा जिल्लामा अहिले एक हजार भन्दामाथि सक्रिय संक्रमित छन् । जारी निषेधाज्ञामा पनि विकास निर्माणका काम नरोकिएको, उद्योग संचालनमा कुनै रोक नलगाइएको र उपभोग्य वस्तुको पनि सहज उपलब्ध हुने गरी व्यावस्था मिलाइएकोले संक्रमण दर अझ कम गर्न निषेधज्ञा जेठ ३० गतेसम्मका लागि थपिएको प्रमुख जिल्ला अधिकारी घिमिरेको भनाइ छ ।"
उपत्यकामा १० दिन निषेधाज्ञा थपियो : मोडालिटी परिवर्तन,"काठमाडौं : काठमाडौं उपत्यकामा विगत एक महिनादेखि जारी निषेधाज्ञा १० दिन थप भएको छ। उपत्यकाका तीनै जिल्ला काठमाडौं, भक्तपुर र ललितपुरका प्रमुख जिल्ला अधिकारी (सीडीओ)को बैठकले जेठ २१ गतेदेखि जेठ ३१ गतेसम्म १० दिन निषेधाज्ञा थप गर्ने निर्णय गरेको हो। निषेधाज्ञाको समय थपिए पनि यसको मोडालिटी परिवर्तन भएको छ। जिल्ला प्रशासन कार्यालय काठमाडौंले अब खाद्यान्न, किराना पसल, डिपार्टमेन्ट स्टोर, अनलाइन डेलीभरी, किताब पसल बिहान ९ बजेसम्म खुल्ने दिने निर्णाय गरेको हो। प्रशासनले उद्योग, निर्माण कार्य सुरक्षित ढंगले काम गर्न पाइने, ढुवानी सामग्री राति ९ बजेदेखि बिहान ४ बजेसम्म सञ्चालन गर्न पाउने गरी मोडालिटी तयार गरेको छ। अब स्वास्थ्य मापदण्ड पूरा गरेर बिहान ९ बजेसम्म वर्कशप सञ्चालन गर्न पाइने छ। उद्योगले कामदारको आवासीय व्यवस्था मिलाएर काम गर्न सक्नेछन्। आवासीय प्रबन्ध मिलाएमा सञ्चालनका लागि प्रशासनले सहजिकरण गर्ने भएको हो। यसअघि उपत्यकामा थपिएको एक साता लामो निषेधाज्ञा बिहीबार राति मध्यरातमा सकिँदै छ। सीडीओ कार्यालयले यसअघि खाद्यान्न पसलसमेत बन्द गर्ने निर्णय गरेको थियो। केही समय यता काठमाडौं उपत्यकामा कोरोना संक्रमण र मृत्यु दरमा केही कमी आएको छ। विज्ञले कोरोना संक्रमण दर घटेपनि जोखिम भने यथावत रहेको बताएका छन्। मंगलबार कोरोना संक्रमणबाट ६ हजार ८५ जनामा संक्रमण पुष्टि थियो। २० हजार १६५ नमूनामध्ये ६ हजार ८५ जनामा कोरोना संक्रमण देखिएको स्वास्थ्य तथा जनसंख्या मन्त्रालयले जनाएको छ। १७ हजार १४७ नमूनाको पीसीआर र ३ हजार १८ नमूनाको एन्टिजेन विधिबाट परीक्षण भएको थियो। यस्तै पछिल्लो २४ घन्टामा कोरोनाबाट थप ६ हजार ८९८ जनाले स्वास्थ्य लाभ गरेका थिए भने ६८ जनाले ज्यान गुमाएका छन्। मन्त्रालयका अनुसार हाल कोरोनाका सक्रिय संक्रमितको संख्या १ लाख ४७ हजार ८९ पुगेको छ।"
वीरगन्जमा निषेधाज्ञा फेरि १० दिन लम्बियो,"वीरगन्ज : कोरोना भाइरस संक्रमण रोकथाम तथा नियन्त्रणका लागि पर्सा जिल्लामा वैशाख १६ गते देखि जारी निषेधाज्ञा फेरि १० दिनका लागि थप गरिएको छ । बुधबार अपरान्ह बसेको जिल्ला कोभिड संकट व्यवस्थापन केन्द्र (डिसिसिएमसी ) को बैठकले जेठ २० गते बिहीबार सम्मका लागि जारी गरेको निषेधाज्ञा जेठ ३० गते सम्मका लागि थप्ने निर्णय गरेको हो । वीरगन्ज स्थित नारायणी अस्पतालको प्रयोगशालामा दैनिक हुँदै आएको कोरोनाको परिक्षणमा संक्रमितको संख्या कम हुँदै गएको छ । वैशाख दोस्रो सातातिर संक्रमण दर बढ्दै गएर ७५ प्रतिशतसम्म पुगेको थियो । तर वैशाख १६ देखि निषेधाज्ञा लगाइएपछि जेठ पहिलो सातादेखि यता भने निरन्तर कम हुँदै गएको संक्रमण दर अहिले १५ प्रतिशतमा झरेको छ । नारायणी अस्पतालको प्रयोगशालामा मङगलबार राति पनि १९२ जनाको स्वाब परीक्षण गर्दा २० जनामा मात्रै कोरोना संक्रमण पुष्टि भएको छ । संक्रमण दर कम हुँदै गएको भएपनि अझ कम गर्न जारी निषेधाज्ञा थप १० दिन अर्थात् जेठ ३० गते सम्मका लागि थप्ने निर्णय गरिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । यसअघि पछिल्लो पटक जेठ १३ गतेबाट जेठ २० गते सम्मका लागि थपिएको निषेधाज्ञा अब जेठ ३० गते सम्मका लागि लम्ब्याइएको हो । पर्सा जिल्लामा कोरोना संक्रमणको चेन ब्रेक गर्नमा निषेधाज्ञा उपयोगी देखिएकाले डिसिसिएमसीको बैठकले निषेधाज्ञा थप १० दिन अर्थात जेठ ३० गते सम्मका लागि थप्ने निर्णय गरेको सहायक प्रमुख जिल्ला अधिकारी पौडेलले जानकारी दिए । पछिल्लो २ साता यता संक्रमण दर कम देखिनु सुधारको संकेत रहेको पर्साका प्रमुख जिल्ला अधिकारी पिताम्बर घिमिरेले बताए । उनका अनुसार वीरगन्जका अस्पतालहरुमा पनि अहिले कोभिडका बिरामीको संख्या ६० प्रतिशतले घटेको छ । पर्सा जिल्लामा अहिले एक हजार बढी सक्रिय संक्रमित छन् । जारी निषेधाज्ञामा पनि विकास निर्माणका कामहरु नरोकिएको, उद्योगहरु संचालनमा कुनै रोक नलगाइएको र उपभोग्य वस्तुहरुको पनि सहज उपलब्ध हुने गरी व्यावस्था मिलाइएकाले संक्रमण दर अझ कम गर्न निषेधज्ञा जेठ ३० गते सम्मका लागि थपिएको प्रमुख जिल्ला अधिकारी घिमिरेको भनाइ छ ।"
चुरे दोहनले व्यापार घाटा कम गर्ने नारा 'खरानीको व्यापार गर्न घर जलाए' जस्तै,"काठमाडौं : प्रमुख प्रतिपक्षी दल नेपाली कांग्रेसले चुरे दोहन गरेर व्यापार घाटा कम गर्ने नाममा सरकारले तराई मधेसलाई मरुभूमि बनाउने षड्यन्त्र गरेको आरोप लगाएको छ । विगतमा चुरे क्षेत्रबाट ढुंगा, गिटी, बालुवा उत्खनन गरिंदा त्यसले पानीका स्रोतहरु सुक्न थालेको, भूक्षय बढेको र समग्रमा पर्यावरणलाई गम्भीर असर परेको अध्ययन विश्लेषण भइरहेका बेला सरकारले त्यही बेचेर व्यापार घाटा कम गर्ने कुरा गरेकोप्रति कांग्रेसले आपत्ति जनाएको हो । कांग्रेसले विगतका गल्ती सच्याएर अघि बढ्न निश्चित गरिएको नीतिलाई विस्थापित गरेर पुनः दोहनलाई प्रोत्साहन सामान्य गल्ती नभएको बताएको छ । ढुङ्गा,गिट्टी,बालुवा निकासी सरकारको नीतिगत भ्रष्टचार : थापा ढुंगा, गिटी, बालुवा निकासी गर्ने बजेटको घोषणा राष्ट्रघाती : उपेन्द्र यादव प्रकृति विरुद्धको अपराध र देशको तराईमधेस क्षेत्रलाई भविष्यमा मरुभूमिकरण गर्ने गम्भीर षड्यन्त्र हो, कांग्रेस सभापति शेरबहादुर देउवाले विज्ञप्ति सार्वजनिक भनेका छन् । नेपाली कांग्रेसका तत्कालीन सभापति सुशील कोइरालाको नेतृत्वमा रहेको सरकारले राष्ट्रपति चुरेतराई मधेस संरक्षण विकास समिति गठन गरेर चुरे क्षेत्रको दोहन रोक्न र चुरे संरक्षण गर्न विकास समिति मार्फत विभिन्न मापदण्ड निर्धारण गरिएको सम्झदै देउवाले सरकारको घोषणाप्रति आपत्ति जनाएका हुन् । निश्चयनै देशले बर्सौंदेखि व्यापार घाटा ब्यहोरिरहेको छ तर त्यसलाई न्यून गर्न या सन्तुलनमा ल्याउन तराईमधेस र समग्र देशलाई नै दीर्घकालीन असर पर्ने कदम चाल्नु किमार्थ स्वीकार्य हुन सक्दैन र त्यो नै उचित विकल्प होइन, देउवाले विज्ञप्तिमा थप भनेका छन् । कांग्रेसले यो निर्णय तत्काल फिर्ता गर्नसमेत सरकारलाई चेतावनी दिएको छ । नेपाली कांग्रेस ढुंगा, गिटी, बालुवा निकासी गर्नेगरि हचुवाका भरमा बजेटमा नितिगत भ्रष्टाचार गर्दै ल्याइएको राष्ट्रका लागि दुरगामी घातको कार्यक्रम फिर्ता लिन सरकारलाई चेतावनी दिन चाहन्छ, विज्ञप्तिमा थप भनिएको छ ।"
"ढुंगा, गिटी, बालुवा निकासी गर्ने बजेटको घोषणा राष्ट्रघाती : उपेन्द्र यादव","काठमाडौं : जनता समाजवादी पार्टी (जसपा) अध्यक्ष उपेन्द्र यादवले व्यापार घाटाको नाममा ढुंगा गिटी, बालुवा निकासी गर्ने बजेटको घोषणा राष्ट्रघाती भएको बताएका छन्। बुधबार बजेटमा प्रस्तुत भएको व्यापार घाटा कम गर्ने सरकारको योजनामाथि टिप्पणी गर्दै यादवले यो राष्ट्रघाती भएको बताएका हुन्। व्यापार घाटा कम गर्ने नाममा ढुंगा, गिटी, बालुवा निकासी गर्ने बजेटको घोषणा राष्ट्रघाती रहेको छ, यादवले भने, यसले चुरे विनास गर्ने, तराईमधेसलाई मरुभूमिकरण गर्ने निश्चित नै छ। यादवले सरकारको नीति, कार्यक्रम र योजना वातावरणीय हिसाबले घातक रहेको बताए। उनले नवधनाढ्यदेखि व्यवसायीलाई फाइदा पुगे पनि यो घोषणाले चुरेको संवेदनशील क्षेत्रमा असर पर्ने र तराई मधेसमा ठूलो प्राकृतिक संकट आउने बताएका छन्। यसबाट सबैभन्दा बढी प्रभाव चुरेको संवेदनशील क्षेत्रमा नै पर्ने र त्यसले तराईमधेसमा ठूलो प्राकृतिक संकट आउने छ, उनले थप भनेका छन्, यसले नकारात्मक पर्यावरणीय असर पार्ने छ। जसको मूल्य तराईमधेसमा बसोवास गर्ने जनताले चुकाउनु पर्ने छ। यो सरकारको निर्णयले भविष्यमा मधेसका भूमिको उर्वरता समाप्त हुने उनको भनाइ छ। तत्काल चुरे संरक्षणको पहल नभए जीवन रक्षाका लागि जनताले संघर्ष गर्नुपर्ने बताएका छन्। भविष्यमा मधेसका भूमिको उर्वरता समाप्त भएर जनताको जीवन नै संकटमा पर्ने भएको हुँदा भरपर्दो वैज्ञानिक, पर्यावरणीय तथा वातावरणीय अध्ययन नगरी ल्याइएको ढुङ्गा, गिटी, बालुवा आदि उत्खनन् गरी निर्यात गर्ने कार्य बन्द गरिनु पर्छ, यादवले भने, अन्यथा वन विनाश, वातावरणीय सन्तुलन, जैविक विविधताको संरक्षण, चुरे संरक्षण र तराईमधेसलाई मरुभूमिकरण हुने कार्यबाट जोगाउन र त्यहाँका जनताले आफ्नो जीवन रक्षाका लागि संघर्ष गर्न बाध्य हुनु पर्नेछ।"
जसपामा निष्कासनको होड : विश्लेषक भन्छन् मधेसको मुद्दा कमजोर हुँदैन,"काठमाडौं : आफ्ना माग सम्बोधन भइरहेका बेला जनता समाजवादी पार्टी (जसपा)मा विग्रह उत्पन्न भएको छ। यो पार्टी लगभग विभाजनकै अवस्थामा पुगेको छ। एकले अर्को पक्षलाई पार्टीबाट निष्कासन गरेका छन्। डा बाबुराम भट्टराई र उपेन्द्र यादव पक्षले पार्टीकै प्रथम अध्यक्ष महन्थ ठाकुरसहित चार वरिष्ठ नेतालाई निष्कासन गरेको छ। अध्यक्ष ठाकुर, संसदीय दलका नेता राजेन्द्र महतो, वरिष्ठ नेता सर्वेन्द्रनाथ शुक्ल र लक्ष्मणलाल कर्णलाई पार्टीको साधारण सदस्यसमेत नरहने गरी निष्कासन गरिएको प्रचार विभाग प्रमुख डम्बर खतिवडाले बताए। अर्का नेता इस्तियाक राईका अनुसार कार्यकारिणी समितिको बहुमत सदस्यको बैठकले उनीहरूलाई पार्टीको विधानविपरीत गतिविधि गरेको आरोपमा निष्कासन गरेको हो। यो निर्णयको जानकारी निर्वाचन आयोगलाई दिइएको छ। कारबाहीमा पर्ने नेतालाई केपी शर्मा ओली नेतृत्वको सरकारलाई सहयोग गरेको आरोप लगाइएको छ। यादवले आयोगलाई पठाएको पत्रमा पार्टी विधान, नीति र निर्णयको विपरीत कार्य गरिरहेको सन्दर्भमा पटकपटक स्पष्टीकरण सोध्दा पनि कुनै जवाफ नदिएको जनाइएको छ। त्यसैले राजनीतिक दलसम्बन्धी ऐनबमोजिम अनुशासनसम्बन्धी कारबाही भई ४ जनालाई पार्टीको सदस्यसमेत नरहने गरी निष्कासन गरिएको जानकारी गराइएको छ। पत्रमा राजनीतिक दलसम्बन्धी ऐनबमोजिम दलको दर्ताबाट नाम हटाई अध्यावधिक गर्न अनुरोध गरिएको छ। ठाकुर र महतो पक्षले पनि अर्का अध्यक्ष उपेन्द्र यादवलाई पार्टीबाट निष्कासन गरेको छ। अर्का अध्यक्ष यादवले चार नेतालाई निष्कासन गरिएको पत्र आयोगमा पठाएलगत्तै ठाकुरले यादवको नाम हटाउन आयोगलाई पत्र पठाएका छन्। ठाकुरले आयोगलाई पठाएको पत्रमा यादवलाई पार्टीको विधानको दफा ५० को १ बमोजिम अनुशासन कारबाही भई साधारण सदस्यसमेत नरहने गरी निष्कासन गरिएको उल्लेख छ। पत्रमा राजनीतिक दलसम्बन्धी ऐन २०७३ को दफा ५१ को १, २ र ३ बमोजिम दलको दर्ता किताबबाट यादवको नाम हटाई अद्यावधिक गर्न अनुरोधसमेत गरिएको छ। पत्रमा यादवले पार्टीको विधान, नीति र निर्णयविपरीत कार्य गरेको र पटकपटक स्पष्टीकरण सोध्दा पनि कुनै जवाफ नदिएको उल्लेख छ। राष्ट्रिय अध्यक्ष महन्थ ठाकुरसहित वरिष्ठ नेतालाई निष्कासित गर्नु दुर्भाग्य र दुखद् मात्र नभई हास्यस्पद भन्दै आफ्नो पक्षले यादवलाई पार्टीबाट निष्कासन गरेको जनाइएको छ। ठाकुर पक्षका नेता प्रमोद शाहले यादवलाई पार्टीबाट निष्कासन गरिएको बताए। हामी त पार्टी फुटोस् भन्ने पक्षमा थिएनौं तर उहाँले सुरुवात गर्नुभयो, साहले भने, त्यही भएर उहाँलाई पार्टीबाट निष्कासित गरेका छौं। मधेसका माग सम्बोधन हुने बेला यादव पक्षले व्यवधान सिर्जना गर्न पार्टीका राष्ट्रिय अध्यक्ष ठाकुरलाई नै निष्कासनको प्रपञ्च रचेको उनको आरोप छ। हामी १३ वर्षदेखि यही माग र मुद्दाका लागि लडिरहेका थियौं। आज ती माग सम्बोधन हँुदै छन्। जेलबाट साथीहरू छुट्दै छन्। मुद्दा फिर्ता हुँदै छन्, उनले भने, नागरिकता नपाएकाहरूले पाउने अवस्था आएको छ। तर, उपेन्द्रजी यसलाई स्वागत गर्नुपर्नेमा व्यवधान गरिरहनुभएको छ। यो दुर्भाग्य हो। यादवले आफू पटकपटक मन्त्री हुँदा पूरा गर्न नसकेका माग, मुद्दा अहिले सम्बोधन भइरहेको उनको भनाइ छ। मधेसका माग र मुद्दालाई आफूले सत्ताको भयाङ मात्रै बनाउने, अहिले पूरा हुन लाग्दा पार्टी फुटाउने, उनले भने, उहाँको नियत यसले स्पष्ट गर्छ। यसअघि दुवै पक्षले दुईदुईपटक स्पष्टीकरण सोधासोध गरेका थिए। तर, दुवै पक्षले एकअर्कालाई जवाफ दिएनन्। पहिलो पटक जेठ ११ गते तीन दिने स्पष्टीकरण सोधिएको थियो भने दोस्रो पटक जेठ १५ मा २४ घण्टाको स्पष्टीकरण सोधासोध गरेका थिए। राष्ट्रिय जनता पार्टी राजपा र समाजवादी पार्टीबीच एक वर्षअघि अकस्मात एकता भएर जसपा बनेको थियो। लुम्बिनी प्रदेशमा जसपाका चार सांसदलाई कारबाही प्रकरणबाट जसपाको विवाद सतहमा आएको थियो। लुम्बिनीका मुख्यमन्त्री शंकर पोखरेललाई सहयोग गरेको निहुँमा यादव पक्षले चार प्रदेश सांसदलाई पदमुक्त गराएको थियो। तर, उनीहरूलाई सर्वोच्च अदालतले पुनर्बहाली गरिदिएको छ। त्यसपछि प्रधानमन्त्री ओलीले विश्वासको मत लिने बेला ठाकुर र महतो पक्ष तटस्थ बसेको थियो। यादव पक्षले विपक्षमा मतदान गरेको थियो। त्यसपछि ठाकुर र महतो ओलीको पक्षमा खुलेका छन् भने भट्टराई र यादव विपक्षी गठबन्धनमा। मधेसको मुद्दा कमजोर हुँदैन तुलानारायण शाह मधेसका मामलाका जानकार (राजनीतिक विश्लेषक) पोहोर साल उपेन्द्र यादव संकटमा पर्नुभएको थियो। उहाँलाई पार्टी एकीकरण गर्नुपर्ने बाध्यता थियो। अहिले केपी ओलीलाई हेर्ने दृष्टिकोण, विचार मतभिन्नताले एक वर्ष अघिको एकीकरण भंग हुने अवस्थामा पुगेको छ। उपेन्द्रजी पोहोर पनि केपी ओलीकै कारण संकटमा पर्नुभएका बेला एकता भएको थियो। केपी ओलीले राजनीतिक दलसम्बन्धी अध्यादेश ल्याएपछि उपेन्द्रजीलाई समस्या भएको थियो। अहिले एउटा पक्ष प्रधानमन्त्री ओलीले आफ्ना माग सम्बोधन गरिरहेकाले सरकारमा जाँदा ठीक हुन्छ भनिरहेको छ। अर्को पक्षले भने ओलीलाई प्रतिगमनको नायक भनिरहेको छ। कारबाही प्राविधिक विषय हो। नमिलेपछि फुट्नु नै राम्रो। यो मलाई त स्वाभाविक लागिरहेको छ। एकीकृत हुँदा सांसदको संख्या बढी हुने हो। तर, धु्रवीकरणले राजनीतिक स्पेस बढाउँछ। समाजलाई जोड्न सजिलो हुन्छ। पञ्चायतदेखि नै मधेस भोट बैंकका रूपमा रह्यो। आफैं नेता बन्ने हकदाबी स्वयम् मधेसीले पनि गरेनन्। प्रजातन्त्रका पुनःस्थापनाको ३० वर्षसम्म मधेसी पहाडी नै रहे। २०६३ यता आफैं राजनीति र नेतृत्वमा आउने क्रमको सुरुवात भयो। समूह बन्ने विचार र संगठन बनाउने कामको सुरुवात भयो। नेकपा एमाले, नेपाली कांग्रेस र नेकपा माओवादी नमिल्नु नै मधेसका लागि फाइदा छ। उनीहरू मिलेका बेला मधेसका मुद्दाको बेवास्ता भइरहेको थियो। तीन पार्टी मिलेपछि मधेसका मुद्दा सुन्नै चाहँदैन। अहिले उनीहरू नमिलेको बेला मधेसका माग सम्बोधन भइरहेका छन्। यो राम्रो हो। अहिले सरकारमा सिध्यै जाने कि मधेसमा माग पूरा गराउँदै भन्ने विवाद त देखिएको छ। दुवै पक्ष सरकारमा जान तयार त हुन् नि। उपेन्द्रजीहरू देउवाको मन्त्रिमण्डलमा जानै त तयार थिए। उहाँहरू कुनै सर्तबिना जान लाग्नुभएको थियो। तर, महन्थ ठाकुर पक्षले आफ्ना माग सम्बोधन गराउँदै गरिरहेको छ। देउवा र ओलीमध्ये मधेसको मुद्दा सम्बोधन गर्नेमा ओलीले बाजी मार्नुभयो। हुन त हिजो उहाँ नै सबैभन्दा बढी अवरोधक हुनुहुन्थ्यो। समयको माग हो। उहाँ मधेसको माग सम्बोधन गर्ने अवस्थामा पुग्नुभयो। जसपा विघटनले मधेसको मुद्दा कमजोर हुँदैन। धु्रवीकरण भएपछि सबै जनतामा जोडिनुपर्ने बाध्यता हुन्छ र जनतालाई जोड्ने काम पनि गर्नुपर्छ। चुनावको बेला गठबन्धन पनि हुनसक्छ। त्यसअघि विघटन हुँदा खासै फरक पर्दैन। २०७४ सालको चुनावमा मधेसमा मधेसी र पहाडीबीचको धु्रवीकरण भएको थियो। पहाडमा भारतको विरोधको सेन्टिमेन्ट थियो। त्यही आधारमा धु्रवीकरण भयो, परिणाम पनि आयो। अब के आधारमा हुन्छ त्यो अहिले नै भन्ने अवस्था छैन।"
वडामै अक्सिजनसहितको आइसोलेसन सेन्टर,"दमौलीः कोरोना संक्रमितको संख्या बढ्न थालेपछि शुक्लागण्डकी ८ वडा कार्यालयले आफ्नै वडाभित्र अक्सिजनसहितको आइसोलेसन निर्माण गरेको छ। कोरोनाबाट एउटै वडामा एकै दिन तीनजनाको ज्यान गएको छ। सोही क्षेत्रमा संक्रमितको संख्या पनि बढिरहेको छ । एन्टिजेन परीक्षणका क्रममा एकै दिन ३० जनामध्ये १४ जनामा पोजेटिभ देखिएको थियो । संक्रमित बढ्न थालेपछि वडा कार्यालयले आफै आइसोलेसन बनाउन थालेको वडाध्यक्ष कृष्ण रेग्मीले बताए । 'सबै संक्रमित होमआइसोलेसनमा बस्ने अवस्था छैन, उनले भने,नमिल्नेहरुका लागि अक्सिजनसहितको आइसोलेसन तयार पारेका छौं ।' बुधबारबाट आइसोलेसन सञ्चालनमा आउनेछ । वडाले आफ्नै सक्रियतामा वडाभित्रै अक्सिजनसहितको आइसोलेसन तयार पारेको जिल्लामै यो पहिलो घटना हो । सोही वडाले संक्रमितका घरघरमा स्वास्थ्य टोली परिचालन समेत परिचालन गरेको छ। उनीहरुले बिरामीको अवस्थाबारे बुझ्ने र आवश्यक स्वास्थ्य दिँदै आएका छन्।"
स्थानीय सरकारका लागि बजेट निर्माणको सूत्र,"स्थानीय सरकार सफल हुनु भनेको स्थानीय सरकारको राजनीतिक नेतृत्व सफल हुनु हो संविधानतः हरेक वर्षको असार १० गतेभित्र आगामी आर्थिक वर्षका लागि स्थानीय सरकारले आआफ्नो गाउँनगर सभामा बजेट पेश गरिसक्नुपर्छ। असार १० गतेभित्र पेश भएको बजेट असार मसान्तभित्र पारित गरी साउन १ गतेबाट कार्यान्वयनमा ल्याउनुपर्छ। यो बाध्यात्मक संवैधानिक व्यवस्था हो। विगतका वर्षहरू र चालु आर्थिक वर्ष २०७७७८ का लागिसमेत निर्धारित समयसीमाभित्र सबै स्थानीय सरकारले बजेट प्रस्तुत गर्न, छलफल गर्न र पारित गर्न सकेको देखिँदैन। संविधानले निर्दिष्ट गरेको बाध्यात्मक व्यवस्था र स्थानीय सरकार सञ्चालनका लागिसमेत अनिवार्य र अपरिहार्य रूपमा बजेट पेश गर्नैपर्छ।बजेट पारित नै नगरिकन स्थानीय सरकार सञ्चालन गर्नु सर्वथा त्रुटिपूर्ण र गैरजिम्मेवार हुनेछ।यस कुरामा सबै स्थानीय सरकार प्रथम दृष्टिमै सचेत हुनु अनिवार्य देखिन्छ। बजेट निर्माण गर्दा हरेक स्थानीय सरकारले निम्न विषयमा स्पष्ट भई प्रक्रिया पूरा गर्नुपर्छ। नीतिगत स्पष्टता संघीय सरकार र प्रदेश सरकारको नीति तथा कार्यक्रम व्यवस्थापकीय अंगमा पेश गरि पारित भएपछि त्यसलाई कार्यान्वयन गर्न सरकारले पुनः बजेट पेश गर्ने गर्छ। सोही प्रक्रिया सबै स्थानीय सरकारको हकमा पनि समान रूपमा मार्गनिर्देश बन्नुपर्छ। तर अधिकांश स्थानीय सरकारले थाहा नभएर हो वा बेवास्ता गरेर हो नीति तथा कार्यक्रम तर्जुमा नै नगरी सुरुमै बजेट पेश गर्ने गरेको देखिन्छ। सो सरकारको हैसियतले बजेट पारित गर्ने प्रक्रिया होइन। जबसम्म स्थानीय सरकारको सोच, लक्ष्य, उदेश्य र अपेक्षित उपलब्धिको बारेमा जानकारी नै हुँदैन वा जानकारी भएपनि घोषणा गरिँदैन वा औपचारिक रूपमा पारित गरिँदैन भने त्यसले वैधता पाउन सक्दैन। यस्तो अवस्थामा स्थानीय सरकार दिशाविहीन वा भागवण्डामा योजना बाँढ्ने निकाय बन्न पुग्ने खतरा हुन्छ।यसले पहुँचवालाका लागि मात्र सरकारी स्रोतसाधनको परिचालन हुने डर पनि रहन्छ। बजेटको प्राथमिकता निर्धारण गर्न पनि बजेट तयारी पूर्वनीतिगत स्पष्टता वा कानुनी मार्गनिर्देशन हुन जरुरी हुन्छ। स्थानीय सरकारका राजनीतिक नेतृत्वले निर्वाचनताकाआफूले जनाएको प्रतिवद्धता पूरा गर्न होस् वा घोषणापत्रमा उल्लेखित कुराहरू कार्यान्वयन भए नभएको जाँच गर्न पनि नीति पारित हुनैपर्छ। नीति भनेको बजेट निर्माणको मार्गदर्शन हो, बजेटको साँचो हो। नीतिलाई सरकारको दूरदृष्टि, दृष्टिकोण वा सार्थक परिकल्पनाका रूपमा समेत बुझ्ने गरिन्छ। नीतिकै आधारमा बजेट तथा कार्यक्रम तर्जुमा गर्नुपर्छ। नीतिले निर्दिष्ट गरेको लक्ष्य प्राप्त गर्न आवश्यक कानुन तथा संस्थागत संयन्त्र र आवश्यक प्रणालीहरूको विकास गर्नुपर्ने हुन्छ। त्यसैलेसबै स्थानीय सरकारले बजेट पेश गर्नुपूर्व नीति तर्जुमा गरी सभाबाट पारित गर्न अनिवार्य छ। बजेटको प्राथमिकता निर्धारण बजेट नीतिको दर्पण हो। अर्थात् यसलाई सरकारको नीति लागू गर्ने व्यवस्थागत प्रबन्धका रूपमा चिन्न सकिन्छ। स्वीकृत नीतिको मार्गदर्शनमा आधारित बजेट तर्जुमा गर्नुपर्छ। सामान्यतः बजेट तर्जुमा जनताको माग र आवश्यकताको आधारमा गरिने हो। तर सबै जनताको माग र आवश्यकता एकएक संकलन गर्न सम्भव हुँदैन। वडातहबाट सिफारिस हुने कार्यक्रमहरू पनि समता, समानता र न्यायपूर्ण नहुन सक्छ। जान्ने, बुझ्ने र पहुँचवालाहरूको दबाब र प्रभावले वडा समिति वा नगरपालिकागाउँपालिकाको बजेट आफूअनुकूलका कार्यक्रम समावेश हुनेगर्ने गरी दुरूपयोग हुने सम्भावना रहन्छ। यसर्थ, सर्वप्रथम स्थानीय सरकारको दूरदृष्टिकोण, योजना र लक्ष्यलाई नीतिले निर्देशन गर्नुपर्छ। पारित भएको नीतिबमोजिम नतिजा हासिल हुनेगरी बजेट तर्जुमा गर्न कटिबद्ध हुनुपर्छ। सीमित स्रोतसाधनले आफ्नो भौगोलिक र कानुनी क्षेत्राधिकारभित्रको असिमित योजना मध्येबाट छनोट गर्नु निकै कठिन कार्य हो। तर पनि स्थानीय सरकारलाई यो अवसर हो। यस्तो चुनौतीपूर्ण कार्यलाई अवसरमा रूपान्तरण गर्ने सजिलो उपाय नै बजेटको प्राथमिकता निर्धारण गर्नु हो। स्थानीय सरकारले प्रारम्भमा आफूले प्राप्त गर्ने आन्तरिक आय, राजस्व बाँडफाँटबाट प्राप्त हुने रकम,अनुदान,ऋण र अन्य आयको प्रक्षेपण गर्न तथा स्रोतको सन्तुलित वितरणको खाका तथा बजेटको सीमा निर्धारण गर्नुपर्छ। बढीभन्दा बढी आय आर्जन गर्ने र जनताको जीवनस्तर उकास्ने भन्नेतर्फ गहिरो चिन्तन गरी बजेटमा प्राथमिकता निर्धारण गर्न सक्नुपर्छ। हरेक स्थानीय सरकारले कम्तिमा एउटा स्थानीय उत्पादनलाई जोड दिने हो भने पनि देशमा कम्तिमा ७५३ वटा राष्ट्रिय वस्तुको उत्पादन हुन्छ। स्रोत अनुमान तथा बजेट सीमा निर्धारण समितिले बजेटको उल्लेखित पक्षहरूका आधारमा बजेटको कुल सीमा,विषय क्षेत्रगत सीमासमेत यकिन गरी बजेट तथा कार्यक्रमको प्राथमिकीकरण निर्धारण गर्नुपर्छ। यसरी निर्धारित भएको बजेट तथा कार्यक्रमको प्राथमिकीकरणको आधारमा बजेट तथा कार्यक्रम तर्जुमा समितिले बजेट तर्जुमा गर्नुपर्छ। यो कानुनी तथा बाध्यात्मक व्यवस्था हो। यस प्रक्रियाले बजेट पारित गरी कार्यान्वयन गर्नाले स्थानीय सरकारलाई सवल र सफल बनाउन सजिलो हुन्छ। स्थानीय सरकार सफल हुनु भनेको स्थानीय सरकारको राजनीतिक नेतृत्व सफल हुनु हो। संस्थागत संयन्त्रको सक्रियता बजेट निर्माण प्रक्रियामा स्थानीय सरकारका प्रायशः सबै अंगहरू सक्रिय हुनुपर्छ। स्थानीय सरकारको कार्यकारी अंग मानिने कार्यपालिका मातहतका विषयगत समिति, वडा समिति, स्थानीय राजस्व परामर्श समिति,स्रोत अनुगमन तथा बजेट सीमा निर्धारण समिति, बजेट तथा कार्यक्रम तर्जुमा समितिसमेत बजेट तर्जुमागर्ने प्रक्रियामा संलग्न देखिन्छ। कर्मचारी संयन्त्र, स्थानीय उपभोक्ता, विभिन्न संघसंस्था, विषय विज्ञ, नागरिक समाज, निजी क्षेत्र समेतसँग छलफल, अन्तरक्रिया, रायपरामर्शगरी बजेट तर्जुमा गर्ने कार्य गर्नुपर्छ। स्थानीय सरकारका लागि व्यवस्थापिकीय अंग मानिने गाउँनगर सभा र मातहतका समितिहरूको बजेट पारित गर्ने कार्यमा मुख्य भूमिका रहन्छ। बजेट तर्जुमा गर्न वा पारित गर्न कानुनले तोकेको समयसीमाहरू व्यावहारिक रूपमा कार्यान्वयन गर्न सकिने नदेखिएतापनि प्रक्रियागत हिसाबले भने सबै संस्थागत संयन्त्रहरूको अधिकतम परिचालन, प्रयाप्त छलफल र सक्रियताबाट बजेट पारित गर्नुपर्छ। स्थानीय सरकारका यी संस्थागत संयन्त्रहरूलाई कानुनले नै कार्यजिम्मेवारी तोकेको हुँदा कार्यसम्पादनमा कुनै समस्या वा दोहोरोपना पर्ने देखिँदैन। आगामी आवको बजेट प्राथमिकता विश्वव्यापी र विश्वव्याधी महामारी बनेको कोभिड१९ का कारण स्थानीय सरकारको बजेटको प्राथमिकता क्षेत्र विगतभन्दा फरक पर्ने देखिन्छ। यतिखेर कोभिड१९ महामारीको रोकथाम, नियन्त्रण र उपचारको भरपर्दो र दिगो व्यवस्था गर्नुपर्ने पहिलो कार्य भएको छ। कोभिडको महामारीले समग्र अर्थतन्त्र, समाजको संरचना, शिक्षा, रोजगारी र पेशा व्यवसायमा परेको नकारात्मक प्रभावलाई सम्बोधन गर्न अनिवार्य छ। कोभिड १९ को अनेकौं लहरहरू आउने विज्ञहरूबाट प्रक्षेपण भइरहेको छ। जुनसुकै लहर आएपनित्यस्तो महामारीसँग जुध्न सक्ने पूर्वाधार विकासमा जोड दिनुपर्छ। सामान्य क्वारेन्टिन वा आइसोलेसन मात्रले महामारीसँग लड्नसक्ने अवस्था छैन। अक्सिजन, आईसीयू र भेन्टिलेटरसम्मको सेवा पाउने गरी आफैं वा अन्य स्थानीय सरकार, अस्पताल, स्वास्थ्य संस्थाहरूसँग संस्थागत साझेदारीको सम्बन्ध विकास गर्नुपर्ने देखिन्छ। रोगको अलावा भोकले मानिसलाई पार्ने गम्भीर प्रभाव व्यवस्थापन गर्न राहत, स्वरोजगारी, रोजगारी, वैकल्पिकआयआर्जनको प्रबन्धसमेत अनिवार्य गर्नुपर्ने भएको छ। स्वरोजगार बढाउन सीप विकास, तालिम र व्यवसायका लागि बिउ,पूँजी, सस्तो व्याजदरमा ऋण सुविधा, संस्थागत बैंक जमानतजस्ता कार्यक्रम उपयोगी हुन सक्छन्। यसका लागि संघीय सरकार रप्रदेश सरकारसँगसमेत सहकार्य गर्न सकिन्छ। कृषि जमिनको उपयोग, पशुपालन, सामूहिक खेती प्रणालीलाई बढावा दिनुपर्छ। मुलुकमा कृषिकर्मलाई सम्मानित र गुणस्तरीय मानिएको छैन। कृषि व्यवसाय युवा वर्गको रोजाइको विषय बन्न सकेको छैन। स्थानीय सरकारले उत्पादनमा सहजता, बजार व्यवस्थापन र खेतीपातीमा नगद अवधारणा कार्यान्वयन गर्नुपर्छ। मौलिक तथा स्थानीय उत्पादनलाई सहरको स्थानीय सरकारसँगको साझेदारीमा बजार प्रवद्र्धन गर्नुपर्ने देखिन्छ। कोभिडको प्रभावले शिक्षा, उद्योग र सहकारी क्षेत्र थिलथिलो भएको छ। यी क्षेत्रलाई टिकाउन र बिकाउन स्थानीय सरकारले अनुदान, छुट, सहुलियत, सहकार्य र व्यवस्थापन साझेदारी गर्नुपर्ने अवस्था छ। हरेक स्थानीय सरकारको परिवेश समान छैन। आफ्नो परिवेशको तथ्यगत विश्लेषण गरी स्रोतसाधनको उच्चतम प्रयोग हुने गरी बजेट तथा कार्यक्रमले शिक्षा, उद्योग र सहकारी क्षेत्रलाई सम्बोधन गर्नुपर्छ। यस क्षेत्रले आफ्नो लयमा फर्कन सकेन भने हाम्रो सामाजिक संरचनामै गम्भीर रूपमा प्रहार गर्छ भन्ने कुरालाई आगामी आर्थिक वर्षको बजेट तर्जुमा गरिरहँदा हरेक स्थानीय सरकारले मनन नगरी हुँदैन। आत्मनिर्भरतातर्फको बजेट बजेट तर्जुमा गर्दा सबै स्थानीय सरकारले आफूलाई छुट्टै स्वायत सरकार मानी आत्मनिर्भर बन्ने प्रयत्न गर्नुपर्छ। आफ्नो क्षेत्रभित्र आयात हुने वस्तु तथा सेवा र निर्यात हुने वस्तु तथा सेवा र त्यसबाट पारेको प्रभावको मूल्यांकन गर्न सक्नुपर्छ। समृद्ध स्थानीय सरकार बन्न निर्यात प्रवद्र्धनमा जोड दिनुपर्छ। आफ्नो भूपरिवेशमा के वस्तु वा सेवा उत्पादन गर्न सकिन्छ र त्यसलाई निर्यात गरेर कसरी बढीभन्दा बढी आय आर्जन गर्ने र जनताको जीवनस्तर उकास्ने भन्नेतर्फ गहिरो चिन्तन गरी बजेटमा प्राथमिकता निर्धारण गर्न सक्नुपर्छ। हरेक स्थानीय सरकारले कम्तिमा एउटा स्थानीय उत्पादनलाई जोड दिने हो भने पनि देशमा कम्तिमा ७५३ वटा राष्ट्रिय वस्तुको उत्पादन हुन्छ।सके विदेशमै निर्यात हुने नसके अन्य स्थानीय सरकारको भौगोलिक क्षेत्रको बजारसम्म निर्यात हुने वस्तु तथा सेवा उत्पादन गर्ने वातावरण विकास गरिनुपर्छ। यसले स्थानीय रोजगारी सिर्जना गर्छ। हरेक व्यक्ति आत्मनिर्भर हुनु भनेको सिंगै स्थानीय तह र देश नै आत्मनिर्भर बन्न पुग्नु हो। सकेसम्म निर्यातमुखी बन्ने नभए पनि आत्मनिर्भर बन्ने प्रयत्न सबै स्थानीय सरकारले आफ्नो योजनामा ल्याउन सक्नुपर्छ। यसका लागि सामूहिक खेती, व्यावसायिक खेती, स्थानीय स्रोत साधन र सीपमा आधारित उद्योग विकास, पर्यटन गन्तव्य क्षेत्र विकास,सहकार्य र साझेदारी, बजार प्रबन्ध र प्रवद्र्धन, वस्तु भण्डारण तथा न्यायोचित वितरणजस्ता कार्यक्रमबाट नै स्थानीय सरकार आत्मनिर्भर बन्न सक्दछन्। मुलुकमा धनी र गरिबबीचको खाडल बढ्दै गएको छ। यस सन्दर्भमा गरिबमुखी कार्यक्रमलाई जोड दिँदै स्थानीय सरकार जनताको सरकार बन्ने मुख्य माध्यम बजेट हो भन्ने कुरामा आश्वस्तहुनुपर्ने देखिन्छ। लेखक काठमाडौं महानगरपालिकाको निर्देशक तथा सूचना अधिकारी हुन्।"
प्रतिरोधात्मक क्षमता बढाऔं,"कोभिड१९ भएको कति समयपछि कालो ढुसी (म्युकरमाइकोसिस) देखिने गरेको छ ? सामान्यतः कोरोनाको लक्षण देखिएको तीन साताभित्र कालो ढुसीको संक्रमण हुने गरेको पाइएको छ। कसैलाई कोरोना संक्रमण भएको १० दिनपछि पनि कालो ढुसीको संक्रमण देखिएको छ। यो कालो ढुसी (म्युकरमाइकोसिस) भनेको के हो ? फंगसलाई ढुसी पनि भनिन्छ। भाइरसजस्तै फंगस पनि विभिन्न किसिमका हुन्छन्। फंगसको संक्रमणबाट हुने रोगमध्ये कालो ढुसी (म्युकरमाइकोसिस) पनि हो। यसको टाउकोमा कालो हुन्छ। त्यसैले कालो ढुसी भनिएको हो। आद्रता बढी भएको (गर्मी) स्थानमा कालो ढुसीको संक्रमण बढी देखिएको छ। फोहोरमैला, धुलो, कुहिएका फलफूल, पातपतिंगर भएको स्थानमा कालो ढुसीको संक्रमणको जोखिम बढी हुन्छ। यसको संक्रमण कसरी हुन्छ ? फंगसहरू बाहिरी वातावरणमा यत्रतत्र हुन्छन्। भाइरसजस्तै फंगसले पनि शरीरभित्र प्रवेश गरेर असर गर्छन्। फंगस नाकको प्वालबाट शरीरभित्र प्रवेश गर्छ। नाकको वरिपरि रहेका साइनसहरूसँग फंगसको भेट हुन्छ। साइनसहरूलाई प्रभावित गर्दै आँखाको पछाडि पुगेर त्यहाँको नसाहरूलाई आक्रमण गर्छ। आँखा चलाउने नसाहरूलाई क्षति पुर्याउँछ। आँखाबाट दृश्य हेर्न सहयोग पुर्याउने नशा (अप्टिक नर्भलाई नष्ट गर्छ। त्यसपछि पनि फंगस रोकिँदैन। मस्तिष्कको तल्लो तहमा पनि असर गर्छ। समग्रमा भन्दा नाकबाट छिरेर पिनास हुँदै आँखा र मस्तिष्कमा पनि क्षति पुर्याउँछ। कोरोना भाइरसको चर्चा नहुँदै पनि बाहिरि वातावरणमा फंगस पनि थियो नि होइन ? कोभिड१९ भाइरसको अस्तित्व देखिनु अघि पनि फंगसको संक्रमण हुने गरेको थियो। रक्त क्यान्सरका बिरामी, अन्य विभिन्न खालका दीर्घ रोगीहरूमा विभिन्न खालका फंगसको संक्रमण हुने गर्थ्यो। मिर्गौलालगायत अंग प्रत्यारोपण गरेका व्यक्तिमा पनि यसको संक्रमण हुने गरेको थियो। अहिले मधुमेह, अंग प्रत्यारोपण गरेका व्यक्ति र दीर्घ रोगीलाई कोरोना भाइरस पछि कालो ढुसीले संक्रमण गरेको पाइएको छ। खास कारण के होला ? यसका विभिन्न कारण छन्। मधुमेह, अंग प्रत्यारोपण गरेका व्यक्ति र अन्य खालको रोगको औषधि सेवन गर्दै आएका दीर्घ बिरामीको यसै पनि रोग प्रतिरोधात्मक क्षमता न्यून हुन्छ। कोरोना भाइरस संक्रमणले शरीरको रोग प्रतिरोधात्मक क्षमता (इम्युनिटी पावर) झन् घटाउँछ। कोरोना संक्रमित व्यक्तिको शरीरमा अक्सिजनको मात्रा घटेको छ भने श्वासप्रश्वास सहज बनाउन स्टेरोइड औषधि दिनुपर्छ। यो औषधिले शरीरमा सेता रक्तकोषलाई निस्क्रिय बनाउन सहयोग गर्छ। शरीरको रोग प्रतिरोधात्मक क्षमतामा ह्रास आउँछ। यसैबेला कालो ढुसीले संक्रमण गर्छ। संक्रमणबाट कत्तिको सजग हुनुपर्छ ? भारतजस्तै नेपालमा पनि कालो ढुसी (म्युकरमाइकोसिस)को संक्रमण देखिएको छ। एक जना संक्रमितलाई त मैले पनि भेटेँ। अहिले सबै जना कोभिड१९ सँगै कालो ढुसीको संक्रमणबाट पनि जोगिनुपर्छ। डराउनेभन्दा पनि सचेत हुनुपर्ने खाँचो छ। कालो ढुसी संक्रमित भर्ना भएको अवस्थामा चिकित्सकले सुरुमा के गर्नुपर्छ ? संक्रमितको अवस्था हेरेर अक्सिजन दिनुपर्छ। मधुमेहको पनि समस्या भएको छ भने अझ बढी सचेत हुनुपर्छ। मधुमेहको लेवल नियन्त्रणमा ध्यान दिनुपर्छ। कालो ढुसीको संक्रमण हुने बित्तिकै कुन खालको ढुसी हो भनेर अल्मलिनु हुँदैन। दुई खालको औषधिमध्ये मिर्गौला बिगार्ने खालको नभई मिर्गौला बचाउने किसिमको औषधि चलाउनुपर्छ। आफूले उपचार गर्न सकिँदैन भने तुरुन्तै विशेषज्ञ समक्ष सिफारिस गरिहाल्नुपर्छ। कालो ढुसीको संक्रमण पुष्टि भएपछि आफन्त केके पक्षमा सजग हुनुपर्छ ? पहिलो त बिरामीको अवस्थाप्रति ध्यान दिनुपर्छ। त्यसपछि उपचारमा हेक्का राख्नुपर्छ। नाक र कानमा समस्या हो भने नाक, कान र घाँटी (इएनटी) विशेषज्ञ समक्ष उपचार गर्नुपर्छ। आँखा पनि समस्या पुगेको छ भने आँखाको चिकित्सकको पनि राय सल्लाह र उपचारमा संलग्न हुनुपर्छ। मस्तिष्कमा असर पुगेको छ भने न्युरो सर्जनलाई पनि संलग्न गराई उपचार गराउनुपर्छ। विशेषज्ञ चिकित्सकले के कुरामा ध्यान दिनुपर्छ ? बिरामीको अवस्था हेरेर सुझबुझका साथ निर्णय गर्नुपर्छ। सिटी स्क्यान, एमआरई गरिहाल्नुपर्छ। नाक, कान घाँटीको सर्जनका साथै आँखा र न्युरो सर्जनको पनि परामर्श लिनुपर्छ। आवश्यक परे तुरुन्तै शल्यक्रिया गरिहाल्नुपर्ने हुन्छ। शल्यक्रिया गर्दा बहुविशेषज्ञहरूको संलग्नता बढी राम्रो हुन्छ। कालो ढुसीको संक्रमणबाट कसरी जोगिने ? अब मास्कको उपयोगिता सधैं रहिरहने भयो। कोभिड१९ जस्तै कालो ढुसीबाट जोगिन पनि मास्क लगाउनुपर्छ। कुनै पनि प्रकारका फोहोर, कसिंगर, धुलो आउने खालका स्थानहरू (भवन निर्माण)को वरिपरि जाँदा वा काम गर्दा मास्क र पञ्जा लगाउनुपर्छ। कुहिएका फलफूल एवं तरकारी फ्याँकी हाल्नुपर्छ। घर बाहिर वा फोहोरमा काम गर्दा डिस्पोजेबल पन्जाको प्रयोग गर्नुपर्छ। व्यक्तिगत स्वच्छतामा ध्यान दिनुपर्छ। जथाभावि स्टोरोइड र एन्टिवायोटिक औषधि प्रयोग गर्नुहुँदैन। सुगर भएका बिरामीले सुगर नियन्त्रणमा राख्नुपर्छ। स्वास्थ्यकर्मीको सल्लाहमा मात्र औषधि सेवन गर्नुपर्छ। कोरोनामा मौका छोप्दै कालो ढुसी वीरगन्जमा ८ जनामा कालो ढुसी संक्रमण, ३ को मृत्यु"
ओसाकाको बहिर्गमन,"पेरिस : विश्व वरीयतामा दोस्रो स्थानमा रहेकी चार पटकको ग्रान्डस्लाम विजेता जापानी टेनिस स्टार नाओमी ओसाका र ग्रान्डस्लाम आयोजकबीचको एक साता लामो विवादले नयाँ मोड लिएको छ। ओसाकाले मानसिक स्वास्थ्यको कारण देखाउँदै फ्रेन्च ओपनबाट नाम फिर्ता लिएकी छन्। प्रतियोगिताको सफलता र अन्य खेलाडीको हितका लागि पनि फ्रेन्च ओपनबाट नाम फिर्ता लिने निर्णय गरेको छु, ओसाकाले सामाजिक सञ्जाल इन्टाग्राममा लेखेकी छन्, मेरो यो निर्णयपछि पेरिसमा सञ्चालन भइरहेको ग्रान्डस्लामप्रति सबैको ध्यान केन्द्रित हुनेछ। सन् २०१८ मा अमेरिकी टेनिस स्टार सेरेना विलियम्सलाई पराजित गरेदेखि नै ओसाका मानसिक रोगको सिकार भएकी थिइन्। अमेरिकामा सञ्चालन भएको यूएस (अमेरिकी) ओपनमा सेरेनालाई पराजित गरेपछि आफू मानसिक रुपमा विचलित हुँदै आएको ओसाकाले बताएकी छन्। म विचलित हुन चाहन्थें। तर, समय मेरो अनुकुल भएन, उनले भनेकी छन्, सन् २०१८ को यूएस ओपनपछि नै मैले लामो समयसम्म डिप्रेसनको सामना गर्नुपयो र डिप्रेसनबाट निस्कन निकै मुस्किल भयो। २३ वर्षीया ओसाकाले गत साता आफ्नो मानसिक स्वास्थ्यको कारण देखाउँदै पोस्ट् म्याच कन्फरेन्समा सहभागी नहुने बताएकी थिइन्। यसबारेमा पुनर्विचार गर्न ग्रान्डस्लाम आयोजकहरूले उनलाई आग्रह गरेका थिए। तर, आइतबार रोमानियाकी प्याट्रिसिया मारिया टिगलाइ पराजित गरेपछि ओसाकाले सञ्चार माध्यमसँग कुरा गर्न अस्वीकार गरिन्। पोस्ट् म्याच कन्फरेन्समा सहभागी नभएको भन्दै उनलाई आइतबार नै १५ हजार अमेरिकी डलर जरिवाना पनि गराइयो। चार वटा ग्रान्डस्लामका आयोजकले संयुक्त रुपमा वक्तव्य निकाल्दै ओसाकामाथि थप जरिवाना गरिनु पर्ने र भविष्यमा हुने प्रतियोगितामा सहभागी हुनबाट रोक्नुपर्नेसम्मका चेतावनी दिए। ग्रान्डस्लामका नियमहरूमध्ये खेलाडीले मिडियासँग साक्षात्कार गर्नु पनि एक हो। यो खेलाडीको महत्वपूर्ण जिम्मेवारी पनि हो, आयोजकहरूले विज्ञप्तिमा भनेका छन्, खेलको नतिजा जेसुकै भए पनि एक जिम्मेवार खेलाडीले आफूसँगै खेल र प्रशंसकप्रति पनि जिम्मेवार हुनु पर्दछ। ओसाकाले आइतबार नै ट्वीट गर्दै मानिसहरूलाई परिवर्तनले असहज भएको प्रतिक्रिया दिएकी थिइन्। असमझदारीले मानिसमा द्वेष पैदा गर्छ। किनभने कुनै पनि परिवर्तन मानिसका लागि असहज हुन्छ, ओसाकाले ट्विटमा भनेकी छन्। ओसाकाले रोमानियाकी प्याट्रिसिया मारिया टिगलाई पराजित गर्दै फ्रेन्च ओपनमा सुखद् सुरुवात गरेकी थिइन्। दोस्रो चरणमा उनको भिडन्त रोमानियाकै अना बोग्दानसँग हुने तय भएको थियो।"
रेशमको मुद्दा फिर्ता लिने सहमति,"काठमाडौं : सरकार र थारू कल्याणकारिणी सभा, थरुहटथारुवान संयुक्त संघर्ष समितिबीच मंगलबार ६ बुँदे सहमति भएको छ। यसअनुसार टीकापुर घटनामा मुछिएका रेशमलाल चौधरीको मुद्दा फिर्ता लिइने भएको छ। थरुहटथारुवान आन्दोलनका क्रममा टीकापुरमा भएको घटनाका आरोपी रेशम चौधरी, धनीराम चौधरी, लक्ष्मण थारुलगायत व्यक्तिविरुद्ध लगाइएका सम्पूर्ण मुद्दा फिर्ता र रिहाइका लागि संविधान र कानुनसम्मत रूपमा किनारा लगाएर पहल गर्ने सहमतिमा उल्लेख छ। सरकारका तर्फबाट कानुन, न्याय तथा संसदीय मामिलामन्त्री लीलानाथ श्रेष्ठ, डा राजन भट्टराई र भगवती चौधरीले सहमतिपत्रमा हस्ताक्षर गरेका छन्। संघर्ष समितिका तर्फबाट रुक्मिणी चौधरी, प्रेमलाल चौधरी, पद्मनारायण चौधरी, प्रभात चौधरी र चन्द्रप्रसाद चौधरीको हस्ताक्षर छ। कैलालीको टीकापुरमा २०७२ भदौ ७ गते प्रदर्शनकारी र प्रहरीबीच झडप हुँदा प्रहरी वरिष्ठ उपरिक्षक लक्ष्मण न्यौपानेसहित ५ र सशस्त्र प्रहरीका दुई र एक बालकसहित ८ जनाको ज्यान गएको थियो। मृत्यु हुनेमा तत्कालीन सेती अञ्चल प्रहरी प्रमुख न्यौपाने, प्रहरी निरीक्षक बलराम विष्ट र केशव बोहरा, प्रहरी हवल्दार लक्ष्मण खड्का तथा प्रहरी जवान लोकेन्द्र चन्द छन्। सशस्त्र प्रहरीका वरिष्ठ हवल्दार ललित साउद र जवान रामविहारी चौधरी मारिएका थिए। यस्तै २ वर्षीय टेकबहादुर साउदको ज्यान गएको थियो। मुख्य योजनाकार भनिएका रेशम चौधरी प्रतिनिधिसभा निर्वाचनमा कैलाली क्षेत्र नम्बर १ बाट निर्वाचित भएका थिए। उनी तत्कालीन राष्ट्रिय जनता पार्टी नेपाल (राजपा)बाट उम्मेदवार बनेका थिए। उच्च अदालत दीपायलले गत पुस ३ मा चौधरीसहित ८ जनालाई जन्मकैद फैसला सुनाएको थियो। जसमा रेशमसहित लक्ष्मण थारु, हरिनारायण चौधरी, प्रदीप चौधरी, वीरबहादुर चौधरी, राजेश चौधरी, सीताराम चौधरी र गंगाराम चौधरी छन्। कैलाली जिल्ला अदालतले २०७५ फागुन २२ गते १० जनालाई जन्मकैदको फैसला सुनाएको थियो। आन्दोलनमा ज्यान गुमाएका व्यक्तिका परिवारलाई राहतसहित उनीहरूको व्यवस्थापन, घाइतेको उपचार सरकारले गर्ने सहमति भएको छ। आन्दोलनमा भएको धनजनको क्षतिको छानबिन र मूल्यांकन गरी क्षतिपूर्ति उपलब्ध गराउने प्रक्रिया अघि बढाउने तथा महिला र असहायमाथि दुव्र्यवहार गर्नेलाई छानबिनको दायरामा ल्याउने सहमतिपत्रमा उल्लेख छ। संविधानको व्यवस्था र सर्वोच्च अदालतको फैसलाअनुसार राज्यका हरेक तह र तप्कामा थारुको आरक्षणको व्यवस्था तथा थारु समुदायको बारेमा संविधान अनुरूपको व्याख्या र व्यवस्था कायम गर्ने, थारुभाषी बाहुल्य क्षेत्रमा प्राथमिक तहसम्म मातृभाषामा पठनपाठनको व्यवस्था गर्ने, कमैया, कमलहरी संघर्ष समितिसँग गरिएको सहमति कार्यान्वयन गर्ने सहमति भएको छ। यस्तै सविधान संशोधनका विषयमा पनि सहमति भएको छ।"
अस्ताए असल नेता,"काठमाडौं : कोभिड संक्रमणबाट बिरामी भएका विवेकशील साझा पार्टीका संस्थापक संयोजक तथा तत्कालीन विवेकशील नेपाली दलका संस्थापक अध्यक्ष उज्ज्वल थापाको ४४ वर्षको उमेरमा निधन भएको छ। राजधानीस्थित मेडिसिटी अस्पतालमा उपचारका क्रममा मंगलबार साँझ ४ बजेर २५ मिनेटमा उनको निधन भएको हो। कोभिड१९ बाट संक्रमित भएका थापाको उपचारका लागि पहिलो चरणमा ग्राण्डी अस्पताल भर्ना गरिएको थियो। स्वास्थ्यमा सुधार नआएपछि जेठ १४ गते मेडिसिटीमा लगी भेन्टिलेटर र इक्मो प्रविधिबाट उपचार भइरहेको थियो। मेडिसिटी अस्पतालद्वारा मंगलबार साँझ जारी विज्ञप्तिअनुसार उपचारकै क्रममा थापाको सोमबार गरिएको पीसीआर परीक्षणमा निगेटिभ आएको थियो। शरीरका अंगहरूले प्रभावकारी रूपमा काम गर्न नसकेको र जटिल संक्रमणको प्रभाव रहेकाले स्वास्थ्य स्थितिमा भने परिवर्तन आउन सकेको थिएन, जारी विज्ञप्तिमा भनिएको छ, चिकित्सकको अथक प्रयास र सबैको शुभेच्छाका बाबजुद पनि उहाँको अवस्था सुदृढ हुन सकेन। थापाको स्वास्थ्य लाभका लागि स्वदेशदेखि विभिन्न मुलुकका लाखौं शुभेच्छुकले प्रार्थना गरेका थिए। सामाजिक सञ्जाल ट्वीटरदेखि फेसबुकका वालमा उनको स्वाथ्य लाभका लाखौं सन्देश भरिएका थिए। थापाको उपचार सहयोगका लागि लाखौं शुभेच्छुकले स्वःस्फूर्त रूपमा चन्दा संकलन अभियानसमेत गरेका थिए। उनको उपचारका लागि २४ घण्टामै ५० लाख रुपैयाँभन्दा बढी आर्थिक सहयोग संकलन भएको थियो। विभिन्न मुलुकमा बस्ने नेपालीहरूबाट गोफन्डमीमा खोलिएको खातामा २२ हजार २ सय अमेरिकी डलर र नेपाली बैंकको खातामार्फत २६ लाख ५० हजार रुपैयाँ संकलन भएको थापाको परिवारद्वारा शनिबार जारी विज्ञप्तिमा उल्लेख छ। विवेकशील साझा पार्टीका संयोजक मिलन पाण्डेका अनुसार थापाप्रति सद्भाव व्यक्त गर्ने र आर्थिक सहयोग गर्नेहरू पार्टीका कार्यकर्ता, शुभेच्छुक र समर्थक बाहेक पनि हजारौं संख्यामा छन्। पार्टीसँग नजोडिएका, अपरिचित र विभिन्न क्षेत्रमा कार्यरत सर्वसाधारणले मन खोलेर उनको स्वास्थ्य लाभको कामना गर्नुका साथै उपचारका लागि आर्थिक संकलनमा साथ दिएका छन्। नेपालमा वैकल्पिक राजनीतिको वकालत गर्दै आएका थापाको निधनले सिंगो मुलुकले मुख्य गरी युवा पुस्ताले एउटा असल नेता गुमाएको सामाजिक सञ्जालमार्फत टिप्पणी गरेका छन्। थापा युवा पुस्तामाझ वैकल्पिक नेताका रूपमा निक्कै लोकप्रिय मानिएका थिए। थापाको परिवारले उनको अन्त्येष्टि साधारण तबरबाट पारिवारिक वातावरणमा सम्पन्न गर्ने इच्छा राखेको परिवार तथा शुभेच्छुकको तर्फबाट जारी विज्ञप्तिमा उल्लेख गरिएको छ। थापाको निधनको सन्देश सामाजिक सञ्जालमा फैलिएसँगै उनका समर्थक र शुभेच्छुक शोकमा डुबेका छन्। यसबाहेक विभिन्न क्षेत्रका प्रख्यात व्यवसायी र राजनीतिक दल र सम्बद्ध नेताहरूले पनि समवेदना व्यक्त गरेका छन्। प्रधानमन्त्री केपी ओलीले विज्ञप्ति जारी गरी थापाको निधनप्रति शोक व्यक्त गरेका छन्। नेकपा (एमाले)ले विवेकशील साझा पार्टीका पूर्वसंयोजक थापाको निधनले नेपाली राजनीतिक क्षेत्रले लामो समय अभाव महसुस गर्ने बताएको छ। पार्टी केन्द्रीय कार्यालयका सचिव शेरबहादुर तामाङले जारी गरेको विज्ञप्तिमा थापाको राजनीतिक दर्शन नेपाली युवाका लागि प्रेरणाको स्रोत रहेको उल्लेख गरेको छ। एक असल राजनीतिक मित्र गुमाएको जनाउँदै एमालेले उनीप्रति श्रद्धाञ्जलिका साथ परिवारजन र पार्टीप्रति समवेदना व्यक्त गरेको छ। यस्तै कांग्रेसले पनि शोक व्यक्त गरेको छ। कांग्रेस सभापति शेरबहादुर देउवाले विज्ञप्ति जारी गर्दै एक उदयमान युवा नेताका रूपमा आफूलाई स्थापित गर्न सफल थापाको निधनले नेपाली राजनीतिमा ठूलो क्षति पुगेको बताएका छन्। थापा नेपालको राजनीतिक क्षितिजमा नयाँ आशा र दृष्टिकोणसहित उदाउँदै गरेका एक राजनीतिक र सामाजिक व्यक्तित्व भएको कांग्रेसले विज्ञप्तिमा उल्लेख गरेको छ। यस्तै प्रकाशचन्द्र लोहनी, कमल थापा, गोकर्ण विष्टलगायत दर्जनौं नेता, उद्योगपति विनोद चौधरी, कलाकार हरिवंश आचार्यसहित सयौंले सामाजिक सञ्जालमार्फत समवेदना व्यक्त गरेका छन्। विवेकशील साझा पार्टीले संस्थापक संयोजक तथा तत्कालीन विवेकशील नेपाली दलका संस्थापक अध्यक्ष उज्ज्वल थापाको निधनले सिंगो पार्टी पंक्ति स्तब्ध भएको उल्लेख गरेको छ। पार्टी केन्द्रीय समितिको मंगलबार बसेको बैठकले पूर्वसंयोजक थापाको निधनमा गहिरो दुःख व्यक्त गर्दै शोक प्रस्ताव पारित गरेको छ। पार्टीका अध्यक्ष रवीन्द्र मिश्र र संयोजक मिलन पाण्डेले विज्ञप्ति जारी गरी नेपालमा वैकल्पिक राजनीति स्थापित गर्न उल्लेख्य भूमिका खेलेका थापाको निधनले राष्ट्रिय राजनीतिमा अपूरणीय क्षति पुगेको उल्लेख गरेका छन्। बैठकले थापाको स्मृति तथा सम्मानमा १३ औं दिनको पुण्यतिथिमा प्रत्येक सदस्य र शुभचिन्तकलाई कम्तीमा एउटा वृक्षरोपण गर्न पार्टीका सम्पूर्ण नेतृत्व पंक्ति र सदस्यहरूलाई आह्वान गरिएको छ। उज्ज्वल थापाको जीवन र विचार विषयमा छलफल र बहस चलाउनेसमेत उक्त पार्टीले निर्णय गरेको छ। खास गरी शान्तिपूर्ण र रचनात्मक प्रदर्शनका माध्यमबाट राजनीतिक, सामाजिक, आर्थिक, जनस्वास्थ्य सरोकारलगायत मुद्दामा दलहरूले नागरिकको समर्थन हासिल गर्ने र सुधारात्मक कदमका लागि राज्यलाई दबाब दिने विधि स्थापित गर्न उहाँको अहम् भूमिका छ, विज्ञप्तिमा भनिएको छ, थापाले अंगाल्नु भएको सुसंस्कार, अहिंसा र निष्ठाको मार्गलाई विवेकशील साझा पार्टी अविचलित र प्रतिबद्ध भएर अवलम्बन गर्दै अगाडि बढ्नेछ। पाण्डेका अनुसार थापामा नेपाली राजनीतिमा एउटा वैकल्पिक स्थान हुनुपर्छ भन्ने सोच थियो। थापाको यही सोचबाट प्रभावित भएर पाण्डेसहित दर्जनौं व्यक्ति उनको अभियानसँग पार्टीमा जोडिएका थिए। थापा युवावर्गलाई बढी रुचाउने र यो शक्तिलाई राजनीतिमा अगाडि बढाउने सोचका धनी व्यक्तित्व भएको पाण्डेको भनाइ छ। पुराना राजनीतिक दलका कामकाजबाट दिक्क भएका थापाले एउटा वैकल्पिक र सुसंस्कृत राजनीतिक पार्टी निर्माण गर्नुपर्छ भनेर अभियान चलाएका थिए। त्यही अभियानका कारण विवेकशील नेपाली दल स्थापना भएको थियो, पाण्डेले भने। वेब डिजाइनरदेखि नेतासम्म राजधानीको बूढानीलकण्ठबाट १२ कक्षासम्म अध्ययन गरेका थापा छात्रवृत्तिमा खगोल तथा भौतिक विज्ञान (एस्ट्रोफिजिक्स) अध्ययनका लागि अमेरिका गएका थिए। तर, उनले खगोल तथा भौतिकशास्त्री छाडेर वेब डिजाइनरको पढाइ सकेर नेपाल फर्केका थिए। थापा अमेरिका रहँदै भौतिक संसारबाट विरक्त भएर बौद्ध भिक्षु बन्ने योजनासमेत बनाएका थिए। तर, त्यसमा पनि सफल हुन सकेनन्। अमेरिकाबाट फर्केपछि उनले उद्यमशीलता र समाजसेवामा हात हालेका थिए। सूचना प्रविधिसम्बन्धी कम्पनी सञ्चालन गरी उद्यमी बन्ने सोचका साथ कफी खेतीमा पनि लगानी गरेका थिए। विभिन्न मुलुकमा अध्ययन गर्ने थापासहित फर्किएका युवाहरूले नेपालका लागि उद्योगी नामक अभियानको सुरुवात पनि भएको थियो। उक्त अभियानमा सयौं नेपाली युवाले सहभागिता जनाएका थिए। उद्यमशीलता र समाजसेवामा सक्रिय रहेका समयमा नेपालको अस्थिर राजनीतिचरम उत्कर्षमा थियो। पहिलो संविधानसभा गठन भए पनि संविधान बनेको थिएन। त्यो बेला विभिन्न समूहले दैनिकजसो बन्द हडताल गर्दै आएका थिए। यो बन्द हडतालबाट उनी दिक्क भएका थिए। २०६५ मा केही युवासँग सहकार्य गरी थापाले सामाजिक सञ्जालमार्फत बन्दविरुद्ध अभियान भनेर एउटा समूह सञ्चालनमा ल्याए। यो अभियानमा सहभागी युवाहरू बन्द हडतालको दिन नेपाल खुला छ भन्ने व्यानरसहित सवारी साधन चलाएर हिँड्न थाले। माइतीघर मण्डला होस् वा बानेश्वरमा प्लेकार्ड बोकेर शान्तिपूर्ण अभियान गर्ने उनको दैनिकी नै बनेको थियो। स्माइली चिह्नसहित नेपाल बन्दविरुद्ध अभियान निक्कै चर्चित भएको थियो। उनको नेतृत्वमा लैगिङ्ग हिंसा, दलित, जनजाति, मधेस मुद्दालगायतमा ठूलो अभियान सञ्चालन भएको थियो। डाक्टर गोविन्द केसीको अभियानमा पनि थापा समूहको ठूलो सहभागिता हुन्थ्यो। यसको एक वर्षपछि थापाको अगुवाईमा युवाहरूको समूहले परिवर्तनका लागि हामी नेपाली एक अभियान सुरु गरेको थियो। त्यस बेलासम्म संविधान निर्माण भएको थिएन। थापाको यो अभियानले सामाजिक सञ्जालदेखि सडकसम्म ज्याला त पूरा लियांै, अब संविधान देऊ भन्ने नारासहितको प्लेकार्डसहित राजधानीमा विभिन्न चरणमा अभियान सञ्चालन गरे। यो नारा र अभियानले पनि समाजमा परिवर्तन गर्न समस्या देखिएपछि उनले राजनीतिमा प्रवेश गर्ने सोच बनाएका थिए। यसैको प्रतिफल थियो, २०६९ सालमा उनको अगुवाईमा विवेकशील नेपाली समूह बन्यो। २०७० सालमा भएको दोस्रो संविधानसभाको निर्वाचनमा विवेकशील नेपालीमार्फत राजधानीका ४ वटा क्षेत्रबाट स्वतन्त्र रूपमा आफ्ना उम्मेदवारसमेत उठाएका थिए। उनी आफैं पनि क्षेत्र नम्बर ५ बाट उम्मेदवार बनेका थिए। तर, यो निर्वाचनमा उनले ठूलो मत प्राप्त गर्न सकेनन्। दोस्रो संविधानसभाको निर्वाचनपछि २०७१ सालमा थापाकै अगुवाईमा विवेकशील नेपाली दल राजनीतिक पार्टीको रूपमा गठन गरियो। २०७४ सालको स्थानीय तहको निर्वाचनमा उनको पार्टी पनि सहभागी भएको थियो। काठमाडौं महानगरपालिकामा युवा महिला रञ्जु दर्शनालाई मेयरको प्रतिस्पर्धी बनाएपछि उनको पार्टीले निक्कै चर्चा पाएको थियो। तर, यो निर्वाचनमा पनि उनको पार्टीले खासै सफलता हासिल गर्न सकेन। अन्ततः वैकल्पिक राजनीतिको धारमा होमिएको अर्कोसाझा पार्टीसँग विवेकशील पार्टीलाई एकाकार गरेका थिए। एकाकारपछि पार्टीको नाम विवेकशील साझा बनेको थियो। यो पार्टीमा संयोजकद्वय रवीन्द्र मिश्र र थापा बनेका थिए। २०७४ मा सम्पन्न आम निर्वाचनमा यो पार्टीले सहभागिता जनायो। तर, खासै सफलता प्राप्त गर्न सकेन। जसका कारण पार्टीमा आन्तरिक किचलो सुरु भयो र एकाकार भएको करिब १६ महिनापछि फुट्न पुग्यो। थापाले पुनः विवेकशील पार्टीका नेता बनेर दुई कार्यकाल सम्पन्न गरी आफ्ना सहकर्मी मिलन पाण्डेलाई नेतृत्व हस्तान्तरण गरे। गत मंसिरमा विवेकशील र साझा दल फेरि एकाकार भएर विवेकशील साझा दल गठन भएको थियो। यसपछि उनी राजनीतिमा निक्कै कम सक्रिय थिए।"
डब्लूएचओबाट चीनको सिनोभ्याक खोपले पायो आपतकालिन प्रयोगको अनुमति,जेनेभा : चीनमा निर्मित कोरोनाविरुद्धको सिनोभ्याक खोपले आपतकालिन प्रयोगको अनुमति पाएको छ। विश्व स्वास्थ्य संगठन (डब्लूएचओ)ले चीनमा निर्मित दोस्रो खोपलाई पनि प्रयोगको अनुमति दिएको हो। यसअघि सिनोफार्मले उत्पादन गरेको भेरोसेल खोपले डब्लूएचओबाट आपतकालिन प्रयोगको अनुमति पाएको थियो। सोही खोप उसले नेपाललाई १८ लाख मात्रा अनुदानमा दिएको छ। सिनोभ्याकले पनि प्रयोगको अनुमति पाएसँगै कोभ्याक्स कार्यक्रममा यसलाई समावेश गरिने भएको छ। डब्लूएचओको नेतृत्वमा सञ्चालन भइरहेको कोभ्याक्स कार्यक्रमले आयस्रोत कम भएका मुलुकलाई खोप उपलब्ध गराउँदै आएको छ। डब्लूएचओले अनुमति दिनुभन्दा पहिले नै सिनोभ्याक विश्वका विभिन्न मुलुकले आपतकालिन प्रयोगमा ल्याइसकेका छन्। उनीहरूले १८ वर्षदेखि माथिकालाई प्रयोग गर्न अनुमति दिइसकेका हुन्। खोपको दुई मात्रा प्रयोग गर्नुपर्ने हुन्छ। डब्लूएचओका अनुसार पहिलो खोप लगाएको दुईदेखि चार सातापछि दोस्रो मात्रा लगाउनुपर्छ। खोपले लक्षण देखिएका आधाभन्दा बढीलाई गम्भीर बिरामी हुनबाट जोगाएको अध्ययनले देखाएको छ।
"त्रास नबाँडौं, आत्मबल बढाऔं","कोरोना भाइरसको महामारी रोक्न मुलुकमा निषेधाज्ञा छ। नागरिकले संक्रमणबाट बच्नकै लागि घरभित्र थुनिएर बस्नु परेको छ। यो आवश्यकता र बाध्यता दुवै हो। खुल्ला आकाशमुनि घुम्न, रमाउन र आफूले चाहेकोगरिरहेको काममा फर्कन सबैको इच्छा छ। तर, दोस्रोपटक फैलिएको कोरोनाको नयाँ भेरियन्टले संक्रमण मात्रै नभई मृत्यु दरलाई पनि बढाउँदा घरभित्र बसेर समय बिताउनु र संक्रमणबाट जोगिनुको विकल्प छैन। कार्यालय पुगेर काम गर्नेहरूको बाहेक घरमै बस्नेहरूको बिहानदेखि बेलुकासम्मको दैनिकी लामो निषेधाज्ञाले अब प्रायः एउटै बनिसकेको छ। खानाखाजा खाने र सुत्नेबाहेकको खाली समयमा सबैभन्दा बढी प्रयोग सामाजिक सञ्जालको भइरहेको छ। यो समयमा पनि विद्युत् र इन्टरनेट नभए दिन काट्न अब नागरिकलाई महाभारत छ। सामाजिक सञ्जालले समय बिताउन सहज बनाएको छ। आफ्नो मनमा लागेका कुरालाई राख्ने, अरूले लेखेका र राखेका कुरामा प्रतिक्रिया दिने मात्रै नभई कला र गलालाई प्रस्तुत गर्दै छिनभरमै विश्वमा पुयाउने अवसर पनि यसले दिलाएको छ। फेसबुक, टिकटक, ट्विटर, म्यासेन्जर, भारइबरलगायत सामाजिक सञ्जालको सदुपयोगले धेरैको भाग्यसमेत खोलेको छ। गाउँका कुनामा रहेका प्रतिभाले स्थान पाएका छन्। राम्रा विचार लेखेर बाँड्दा अरूलाई प्रेरणा पनि मिलेको छ। आफूले चाहेका कुरा खोज्न र व्यक्तिसँग समयमा सम्वाद गर्न सहज बनाएको छ। सामाजिक सञ्जालमै आएका कुनै विचारले देशको नीति नियमसमेत परिवर्तन गर्न र बिग्रन लागेका कुराहरूलाई समेत सही बाटोमा हिँडाएको उदाहरण हामीसँग धेरै छन्। यी सबै सकारात्मक कुरा हुन्। यिनै कामका लागि नै सामाजिक सञ्जालको विकास र विस्तार पनि भएको हो। हरेक कुराका सकारात्मक र नकारात्मक दुवै पाटा हुन्छन्। सकारात्मकलाई लिन सके कुनै कुरा नराम्रा छैनन्। सामाजिक सञ्जालमा पनि यो नियम लागू हुन्छ। यसभित्र पस्ने सहज पहुँचका कारण जो कोहीले यसको प्रयोग क्षणभरमै गर्न सक्छ। सकारात्मकभन्दा नकारात्मक कुरा चाँडो फैलने (भाइरल) हुने भएकाले प्रयोगकर्ताको असावधानी र ज्ञान अभावले यसको नकारात्मक असर पनि उच्च बन्दै गएको छ। अझै निषेधाज्ञाको समयमा बढी समय सामाजिक सञ्जालमा बिताउने भएकाले अहिले प्रयोगकर्तालाई सही र गलत के हो ? छुट्याउनसमेत हम्मेहम्मे परेको देखिन्छ। अनियन्त्रित रूपमा खुलेका अनलाइन, अव्यवस्थित र नियम उल्लंघन गर्दै लेखिने समाचार, कार्टुन र विचारले भ्रम फैलाउँदै छ। यस्ता कुरा नियमनको आवाज पनि चर्कदो छ। कोही सजायको भागीदार पनि बनिरहेका छन्। पछिल्लो समय सामाजिक सञ्जालमा आउने कुराले मानिसलाई आतंकित मात्रै होइन मानसिक तनावसमेत दिन थालेको छ। कोरोना महामारीमा ज्यान जोगाउने चिन्ताले पिरोलिरहेको समयमा सामाजिक सञ्जालमा आउने शवका तस्विर, अफवाह सामग्री, मन दुखाउने र आत्माबल घट्ने पोस्टले पीडा थप्दै छ। झनै महामारीले आफन्त गुमाएकाहरूलाई त सामाजिक सञ्जालमा आएका मृतकका तस्विर र लेखेका शब्दले मनोबल गिर्ने र हतोत्साही बनाउने गरेको अनुभव धेरैसँग छ। कतिपयले सामाजिक सञ्जाल बन्द गरिसकेका छन्। बिस्तारै पीडाबाट बाहिर निस्कन खोजिरहँदा पोस्ट भएका तस्विर र कुराले पुनः झस्काउने र गहिरो पीडासमेत दिन थालेपछि सामाजिक सञ्जाल समस्या पनि हुन थालेको छ। यस्तै क्रम बढ्दै गए मानिसमा मानसिक रोगसमेत थपिने मानसिक रोग विज्ञहरू बताउँछन्। कोरोना महामारीले मृतकको संख्या थपिँदै जाँदा हाम्रा चिनजानकै साथीभाइदेखि आफन्तसम्म त्यो तथ्यांकमा परेका छन्। बिहान उठ्नासाथ खोलिने सामाजिक सञ्जालमा शुभकामनाभन्दा धेरै समवेदना र श्रद्धाञ्जलिका शब्द बढ्दै छन्। यो देख्दा जो कोहीको दिन शान्त रूपमा अवश्य कट्दैन। न त्यस्ता समवेदना र श्रद्धाञ्जलिले परिवारको पीडा नै कम हुन्छ। अझै हतारमा गरिएका पोस्ट र खुलाउन नहुने कुराले सम्बन्धित व्यक्तिलाई कति असर पुग्छ, त्यसको लेखाजोखा गर्न सकिँदैन। यसले पोस्ट गर्ने व्यक्तिलाई मात्रै होइन, सामाजिक सञ्जाललाई हेर्ने दृष्टिकोणसमेत नकारात्मक बनाउँछ। यस्ता कमजोरीलाई सबैले सुधारौं। आत्मबल बढाउने र तथ्यसहितका सही कुरा फैलाए सामाजिक सञ्जालको गरिमासँगै हरमानिसको आत्मबल पनि बढ्ने छ। अत्याउने सञ्जाल !"
"औषधिको सदुपयोग, पूर्जी र खल्ती","सरकारी प्रयासका बाबजुद धेरै जनताले आधारभूत स्वास्थ्य सेवा सर्वसुलभ र निःशुल्क रूपमा प्राप्त गर्न सकेका छैनन् औषधिले सही प्रयोग गरे स्वास्थ्यलाभ दिन्छअनि ज्यान बचाउँछ। गलत प्रयोगमा हानि गर्छ अनि ज्यानसमेत लिनसक्छ। यसको विवेकपूर्ण प्रयोग आवश्यक छ। यसैले त संसारभरिका औषधि उद्योग, विश्वविद्यालय, चिकित्सा प्रणाली, सम्बद्ध धेरै निकाय र विशेषज्ञ औषधि पहिचान, विकास, निर्माण र उचित प्रयोगमा खटेका छन्। सरकारी प्रयास नेपालमा सिद्धान्ततः आधारभूत स्वास्थ्यसेवा निःशुल्क छ। नेपालको संविधान धारा ३५(१) र जनस्वास्थ्य ऐन २०७५ दफा ३(४) ले प्रत्येक नागरिकलाई आधारभूत स्वास्थ्य सेवा निःशुल्क प्राप्त गर्ने हक स्थापित गरेको छ। जनस्वास्थ्य ऐनको आधारमा स्वास्थ्य तथा जनसंख्या मन्त्रालयले अघि सारेको आधारभूत स्वास्थ्य सेवा प्याकेज २०७५ मा निम्नलिखित सेवा समेटिएका छन्। विभिन्न खोप (बच्चाहरूमा रोटाभाइरसविरुद्ध खोप, नवजात शिशुहरूका लागि भिटामिनको सुई, मानव प्यापिलोमा भाइरसविरुद्ध खोपबाहेक) मातृ, नवजात तथा बाल स्वास्थ्य सेवा, सरुवा रोग, नसर्ने रोग तथा भित्र शारीरिक क्षमतासम्बन्धी रोग, मानसिक रोगसम्बन्धी सेवा, जेष्ठनागरिक, किशोरकिशोरी तथा पुरुष स्वास्थ्यसम्बन्धी सेवा, स्वास्थ्य प्रवद्र्धन सेवा, आयुर्वेद तथा परम्परागत स्वास्थ्य सेवा निःशुल्क प्राप्त हुने यो प्याकेज नागरिकले कुनै पनि भूभागमा स्थानीय तहबाट प्राप्त गर्न सकिने व्यवस्था छ। आधारभूत स्वास्थ्य सेवा प्याकेज २०७५ कार्यान्वयनको निम्ति स्वास्थ्य संस्था नरहेका स्थानीय तहका वडाहरूमा दुई वर्षभित्र न्यूनतम एक स्वास्थ्य संस्था स्थापना गरी आधारभूत स्वास्थ्य सेवा दिने उद्देश्यसाथ स्वास्थ्य तथा जनसंख्या मन्त्रालयले स्थानीय तहमा आधारभूत स्वास्थ्य सेवा निर्माण तथा सेवा सञ्चालनसम्बन्धी कार्यविधि २०७५ जारी गरी सो का लागि आवश्यक बजेट नेपाल सरकारले उपलब्ध गर्ने व्यवस्था गरेको थियो। स्वास्थ्य मन्त्रालयका नीति, योजना तथा अनुगमन महाशाखाका वरिष्ठ स्वास्थ्य प्रशासक डा गुणनिधि शर्माको भनाइमा वडाका लागि गरिएका ती न्यूनतम प्रबन्धको अलावा अस्पताल नभएका सबै ३९६ वटा पालिकामा २०७७ सालदेखि आधारभूत अस्पताल भवन निर्माणको काम पनि भइरहेको छ। साथै, सरकारले एचआइभी, क्षयरोगको निदान र उपचार, कुष्ठरोगको लागि पुनस्र्थापना, रुमाटिक हृदय रोगविरुद्धछुट्टै अभियान पनि सञ्चालन गर्दै आएको छ। जनस्वास्थ्य ऐन २०७५ दफा ६३ ले दिएको अधिकार प्रयोग गरी सरकारले जारी गरेको जनस्वास्थ्य नियमावली, २०७७ ले पनि यी प्रयासलाई निरन्तरता दिएको छ। परिभाषित आधारभूत स्वास्थ्य सेवा मुख्यतः स्वास्थ्य चौकी र प्राथमिक स्वास्थ्य केन्द्रबाट उपलब्ध हुने व्यवस्था गरिएको छ। माथिल्लो तहका अस्पतालले छुट्टै एकाई स्थापना गरी आधारभूत स्वास्थ्य सेवा प्याकेज दिने, विशेषज्ञ अस्पतालले आफ्नो विशेषज्ञताअनुसारको आधारभूत स्वास्थ्य सेवा तथा आधारभूत सेवा प्याकेजअन्तर्गतका आकस्मिक सेवा दिने, र सार्वजनिक बाहेकका अन्य प्रकारका स्वास्थ्य संस्थाहरूले स्थानीय सरकारसँग रणनीतिक साझेदारी कायम गरी आधारभूत स्वास्थ्य सेवाहरू निःशुल्क दिने कुरा उल्लेख छ। प्रामाणिक उपचार पद्धति (स्ट्यान्डर्ड टिट्रमेन्ट प्रोटोकल) बनाई त्यसैमार्फत् स्पष्टरूपमा आधारभूत स्वास्थ्य सेवा प्याकेजले समेट्ने विषयलाई थप स्पष्ट पार्ने भनिए पनि अहिलेसम्म सो काम हुन सकेको छैन। कार्यान्वयनमा फितलो सरकारका यी नीति र प्रयास स्वागतयोग्य छन्। कार्यान्वयनमा भने पूरा सफलता मिलेको छैन। सफल कार्यन्वयनका लागि आधारभूत स्वास्थ्य सेवा प्याकेजका निम्ति देशमा भएका सबै अस्पतालमा बिरामी दर्ता (पूर्जी)को निःशुल्क व्यवस्था, सोअन्तर्गतका सबै परीक्षण (चिकित्सकले क्लिनिकमा बिरामी जाँच्नेदेखि लिएर रगत, खकार, पिसाब, दिसा, एक्सरे वा यस्तै अन्य जाँच) निःशुल्क गरिने व्यवस्था, आवश्यक पर्दा अस्पतालमा शैयाको निःशुल्क व्यवस्था, शल्यक्रिया, औषधि वा उपचारका तोकिएका सबै विधि निःशुल्क उपलब्ध हुने व्यवस्था गर्ने हो भने सरकारको यो नीति पूर्ण कार्यन्वयनमा आउने छ। सरकारले उपयुक्त विधिद्वारा निजी, सामुदायिकलगायत सबै अस्पतालमा जनताले यस्तो सेवा निःशुल्क र निःशर्त पाउने कुराको निश्चित गर्नसक्छ। सरकारी खर्चको हाराहारीमा सेवाअनुसार भरताल दिने शर्तमा कुनै अस्पतालले यस्तो सेवा दिन मन्जुर नगरेमा त्यस्तो अस्पतालको दर्ता खारेज गरिदिए भइहाल्छ।व्यवहारमा यस्तो निःशुल्क सेवा सर्वसुलभ छैन। पहिलो कुरा, ठुला अस्पतालमा दर्ताको नाममा बिरामीसित पैसा लिने चलन छ। दोस्रो, स्वास्थ्य केन्द्रमा निःशुल्क वितरण गरिने औषधि ठुला अस्पतालमा किन्न पर्ने बाध्यता छ। तेस्रो, माथिल्ला र विशेषज्ञ अस्पतालमा आधारभूत स्वास्थ्य सेवा प्याकेज उपलब्ध छैन। चौथो, अहिलेसम्म बिरामीलाई देशको जुनसुकै अस्पतालले चिन्ने विशिष्ट बिरामी नम्बर दिने व्यवस्था विकास गरिएको छैन जसले गर्दा ऊ अस्पतालैपिच्छेविवरण भर्दै हिँड्न बाध्य छ। पाँचौं, अस्पताल गैहाले पनि उपचार पाउनुपूर्व पालो पर्खिन अस्वाभाविक लामो समय खर्च गर्नुपर्ने भएकाले कमाइ गरी खानुपर्ने वर्गले सरकारी अस्पतालको सेवा लिन निकै कठिन छ। यसैगरी, जनस्वास्थ्य सेवा ऐन २०७५ र स्वास्थ्य नियमावली २०७७ दुवैमा दफा ४ को रूपमा रहेको आकस्मिक उपचारको व्यवस्थामा आधारभूत स्वास्थ्य सेवाअन्तर्गत पर्ने स्वास्थ्य सेवा संस्थाले निःशुल्क रूपमा उपलब्ध गराउनु पर्ने, अन्य सेवाको हकमा स्वास्थ्य बीमा गरेको भए बीमाको रकमले पुग्नेसम्म बीमाबाटरअपुग रकम सम्बन्धित व्यक्ति, निजको अभिभावक, परिवारको सदस्य, संरक्षक वा संरक्षकत्व ग्रहण गरिएको व्यक्तिले व्यहोर्नुपर्ने उल्लेख गरेबाट जनस्वास्थ्यको खास अप्ठ्यारोबाट सरकार पन्छिएको देखिन्छ। स्वयं उपचारमा बिरामी यस्तै अप्ठ्याराबीच बिरामी अस्पतालमा जचाउने खर्च र औषधिलगायतको उपचार खर्च आफ्नो खल्तीबाट बेहोर्न बाध्य हुन्छ। गरिबीबीच सस्तो उपचारको खोजीमा चिकित्सकलाई शुल्क बुझाउन नपरोस् भनेर बिरामीसिधै फार्मेसीमा जान्छन्। फार्मेसीको सल्लाहमा स्वयं उपचारमा लाग्छन्। कतिपय बिरामी शल्यक्रिया आवश्यक पर्ने रोगमा पनि औषधिको भर पर्छन्। आफूखुसी लिइने औषधिले बिरामीलाई हानि पनि पुर्याएका उदाहरण छन्। औषधिको ब्रान्ड चयन आफैं गर्न पाउने गरी उपभोक्ता सशक्तीकरण गर्न आवश्यक छ। बजारमा जेनेरिक औषधिको साथै इन्नोभेटरब्रान्ड पनि उपलब्ध हुनमा सहजीकरण गर्नसके उपभोक्ता सशक्तीकरणमा मद्दत पुग्छ। स्वयं औषधि प्रयोगबाट सम्बन्धित बिरामीमा उत्पन्न हुनसक्ने समस्या धेरै छन्। यीमध्ये सूक्ष्मजीवमा देखापर्ने प्रतिजैविक प्रतिरोध (एन्टिमाइक्रोबियल रेजिस्ट्यान्स)ले धेरैको ध्यान आकर्षण गरेको छ। एन्टिमाइक्रोबियल औषधिको जथाभावी प्रयोगबाट सिर्जित प्रतिजैविक प्रतिरोधले गर्दा उपलब्ध प्रतिजैविक औषधिले काम नगर्ने र क्षयरोग, औलोजस्ता हाल राम्ररी निको हुनसक्ने रोग असाध्य बनी सिंगै समाजका यस्ता बिरामीको मृत्युसम्म हुनसक्ने स्थिति देखिँदै छ।विकसित देशहरू सरुवा रोगबाट धेरै हदसम्म मुक्त रहेकाले गरिब मुलुकमा धेरै देखिने यस्ता रोगको औषधि विकासमा उनीहरूको जोड नरहँदा नयाँ प्रतिजैविक औषधि विकास गरिने क्रम सुस्त छ। अर्कातिर कोरोना खोपको अनुभवले देखाएझैं नयाँ बन्ने औषधि निकै महंगो पर्ने प्रष्टछ।हुन त प्रतिजैविक औषधि चिकित्सकको पूर्जीबिना वितरण नगर्ने कुरा औषधि ऐन २०३५, त्यसपछिका नियमहरू र नेपाल फार्मेसी परिषद्ले प्रष्ट पारेका हुन्। व्यवहारमा जताततै खुलेका औषधि पसलमा त्यस्ता औषधि बिनापूर्जी उपलब्ध छन्। यस्तो समस्यालाई ध्यानमा राखी हालै स्वास्थ्य मन्त्रालयले स्टेरोइडर प्रतिजैविक औषधि चिकित्सकको पूर्जीको आधारमा मात्र वितरण गर्ने व्यवस्था मिलाउन औषधि व्यवस्था विभाग र नेपाल फार्मेसी परिषद्लाई पत्राचार गरेको छ। राम्रो आशय बोकेको स्वास्थ्य मन्त्रालयको यो कदम निर्वाहमुखी देखिन्छ। गरिब देशहरूमा गरिएका धेरै अध्ययनले औषधिको स्वयं प्रयोगको मुख्य कारण बिरामीको गरिबी देखाएका छन्। चिकित्सकको पूर्जी प्राप्त गर्न पैसा नलाग्ने व्यवस्था नभएसम्म यो रोकिने छैन। यदि जबर्जस्ती रोक्ने हो भने विभिन्न संक्रमणका अधिकांश बिरामीले आफूलाई थाहा भएको र किन्न सकिने औषधि पनि प्रयोग गर्न नपाएबाट थप पीडित हुन पर्नेछ। समाजवादउन्मुख नेपालको स्वास्थ्य मन्त्रालयले अहिले तत्काल गर्नुपर्ने कामचाहिँ हरेक नेपालीले सहज र सर्वसुलभ रूपमा औषधिको पूर्जी निःशुल्क प्राप्त हुने व्यवस्था र सो गर्न नसकिँदासम्म फार्मासिस्टको सल्लाहमा पनि प्रतिजैविक औषधि सेवन गर्न पाउने व्यवस्था हो। खर्च बिरामीको निर्णय अर्कैको सरकारी प्रयासका बाबजुद धेरै जनताले आधारभूत स्वास्थ्य सेवा सर्वसुलभ र निःशुल्क रूपमा प्राप्त गर्न सकेका छैनन्। कतै नयाँ अस्पतालमा पुगेपछि एउटा अस्पतालमा गरेको परीक्षणलाई नपत्याएर बिरामीलाई पैसा तिराएर अर्को परीक्षण पनि गराइन्छ। कतै ज्ञानको अभावमा आफ्नो लागि उचित उपचार विधि छान्न नसक्ने बिरामीलाई नाम मात्रको अन्तर भएका औषधि किन्दा पनि ब्रान्डको नाममा बेचिने अमूक ब्रान्डकै जेनेरिक औषधि थम्याउने गरिन्छ। यस्तै जेनेरिकको नाममा बिक्रेताले आफूलाई बढी बोनस आउने औषधि बिरामीलाई भिडाउने विकृति पनि देखिन्छ। सरकारको ध्यान अनुगमनद्वारा गुणस्तरीय औषधिमात्र बजारमा उपलब्ध हुने वातावरण बनाएर औषधिको ब्रान्ड चयन आफैं गर्न पाउने गरी उपभोक्ता सशक्तीकरण गर्न आवश्यक छ। बजारमा जेनेरिक औषधिको साथै इन्नोभेटरब्रान्ड पनि उपलब्ध हुनमा सहजीकरण गर्नसके उपभोक्ता सशक्तीकरणमा मद्दत पुग्छ।यस्तो गर्न सकिएमात्र उसै अस्वस्थताले पीडित बिरामी पूर्जी लेखन र औषधि वितरणमा संलग्न स्वास्थ्यकर्मीको नाफामुखी धन्दाबाट सुरक्षित रहन सक्छन्।"
सुनवलमा शीत भण्डार बनाइँदै,"परासी : पश्चिम नवलपरासीको सुनवल नगरपालिका२ मा २१ करोडको लागतमा शीत भण्डार निर्माण कार्य सुरु भएको छ। जिल्ला सहकारी संघले शीत भण्डार निर्माण कार्य अघि बढाएको हो। निर्माण कार्यमा जिल्लाका सबै स्थानीय तहको सहभागिता र लगानी रहने गरी निर्माण कार्य सुरु भएको हो। शीत भण्डारका लागि सुनवल नगरपालिकाले डेढ बिघा जग्गा उपलब्ध गराएको छ। निर्माणाधीन शीत भण्डारको कुल लागतमध्ये ६० प्रतिशत रकम संघीय सरकारको हो। त्यसबापतको १२ करोड ६० लाख रुपैयाँ संघीय सरकारले पठाइसकेको छ। अन्य ४० प्रतिशत रकम प्रदेश, स्थानीय सरकार र जिल्लामा रहेका सहकारी संस्थाहरूको रहेको जिल्ला सहकारी संघका अध्यक्ष विष्णुप्रसाद पौडेलले जानकारी दिए। संघीय सरकारबाहेक जम्मा गर्नुपर्ने कुल ८ करोड ४० लाखमध्ये अहिलेसम्म करिब ४ करोड मात्र जम्मा भएको छ। जसमा सहकारीहरूबाट साढे २ करोड, सुनवल नगरपालिकाबाट सवा करोड र रामग्राम नगरपालिकाबाट ६० लाख रुपैयाँ मात्र जम्मा भएको छ। अझ ४ करोड रुपैयाँ अपुग रहेको संघका अध्यक्ष पौडेलले बताए। सात स्थानीय तहहरूमध्ये सबैले रकम जम्मा गर्नुपर्ने भए पनि अन्य पालिकाले रकम उपलब्ध गराउन उदासीन देखाएको संघका अध्यक्ष पौडेलले बताए। जिल्लाकै गौरवको योजनाका रूपमा हेरिएको यो शीत भण्डार निर्माण कार्यमा संघीय सरकारको योजनामा भन्दै प्रदेश सरकारले रकम दिन नमानेपछि समस्या भएको सुनवल नगरपालिकाका प्रमुख भीमबहादुर थापाले बताए। सुनवल चोकबाट शीत भण्डारसम्म पुग्ने डेढ किलोमिटर सडकलाई पहुँच मार्गका रूपमा विस्तार गर्न थालिएको नगर प्रमुख थापाले बताए। शीतभण्डारको क्षमता तीन हजार मेट्रिकटनको छ। अत्याधुनिक प्रविधिसहितको शीतभण्डारमा ५ वटा मल्टिसिस्टमका चेम्बर रहने छन्। तापक्रमअनुसार तरकारी, आलु, प्याज, माछा मासु र दूधलाई छुट्टाछुट्टै स्थानमा राख्ने व्यवस्था मिलाइएको छ।"
चौधरी उद्योगग्रामको बियर प्लान्ट र गोदाममा आगलागी,"नवलपुर : पूर्वी नवलपरासीको देवचुली नगरपालिका२ दुम्कौलीस्थित चौधरी उद्योगमा आगलागी भएको छ । उद्योगपति विनोद चौधरीको चौधरी उद्योग ग्राम परिसरमा रहेको नेपाल आइस बुरअरीको बियर प्लाण्ट र गोदाममा आगलागी भएको जिल्ला प्रहरी कार्यालय नवलपुरका उपरीक्षक प्रकाश मल्लले बताए । बिहान ९ बजेदेखि लागेको आगो अहिलेसम्म नियन्त्रणमा आउन सकेको छैन । आगो निभाउन पूर्वी नवलपरासी, चितवन र नेपाली सेनाका गरी ६ वटा दमकलले प्रयास गरिरहेका छन् । आगो निभाउन सबै सुरक्षा निकायका सुरक्षाकर्मीसहित स्थानीय पनि खटिएको प्रहरी उपरीक्षक मल्ले बताए । गोदामको ठूलो भवनलाई भत्काएर आगो निभाउने प्रयास भइरहेको छ । आगो निभाउन प्रयास भइरहेकाले क्षतिको विवरण आउन नसकेको प्रहरीले जनाएको छ । गोदाभित्र रहेका सबै बियर नष्ट भएकाले करडौंको क्षति भएको हुनसक्ने अनुमान गरिएको छ । आगलागी विद्युत सर्टका कारण भएको बताइएको छ ।"
कोरोनाले नराम्रैसँग पछार्यो,"काठमाडौं : वरिष्ठ हाँस्य कलाकार मदनकृष्ण श्रेष्ठले सबैको माया, शुभेक्षा र आर्शिवादबाट कोरोनालाई परास्त गर्न सकेको बताएका छन्। मंगलबार कोरोना संक्रमण मुक्त भएपछि सामाजिक सञ्जाल फेसबुकमा लामो स्टाटस लेख्दै श्रेष्ठले डाक्टर, नर्सको अहोरात्रको खटाइ र सबै दर्शक स्रोताको माया, शुभेक्षा र आर्शिवादले कोरोना जित्न सफल भएको बताएका हुन्। मलाई माया, शुभेक्षा र आर्शिवाद वर्षाउँदै, मेरो स्वास्थ्यप्रति चिन्ता व्यक्त गर्नुहुने सम्पूर्ण मेरा प्यारा दर्शकस्रोता, नर्स, डाक्टर अनि पृथ्वीभरिका सम्पूर्ण नेपाली दिदीबहिनी तथा दाजुभाइमा हृदयदेखि कृतज्ञता व्यक्त गर्दछु मदनकृष्णले भनेका छन्, यहाँहरूको आशिर्वाद लाग्यो मलाई। यहाँहरूबाट प्राप्त अमृतमय मायाको बलले कोरोनारुपी विषलाई मज्जाले पचाइयो। दोस्रो पटक १४ दिन लामो अस्पतालमा उपचारपछि एक साता अघि उनी घर फर्किएका थिए। उनले कोरोना निकै बलियो रहेको भन्दै त्यसलाई सामान्य रुपमा नलिन पनि भनेका छन्। कोरोनाले मलाई पछार्न त नराम्रैसँग पछार्यो। पछार्यो मात्र हैन अझ लछार्यो र हस्पिटलमा लगेर बेस्कन बजार्यो, ओर्कायो, फर्कायो, थर्काउनु थर्कायो। बेला बेलामा तर्सायो पनि। बलियो रहेछ बजिया, उनले हाँस्य शैलीमा भने, तर, सबैको माया, शुभेक्षा, प्रार्थना र आर्शिवादले गर्दा मलाई त्यसले जित्न भने सकेन। पहिलो पटक आठ दिन अस्पतालमा उपचारपछि घर फर्किएका उनी त्यसको केही दिनमै अक्सिजनको मात्रा कम भएपछि पुनः अस्पताल भर्ना भएका थिए। चिकित्सकले आफ्नो शरीरमा एन्टिबडी बनिसकेको र कसैको शरीरमा पनि कोरोना नसर्ने बताएको उल्लेख गर्दै शरीरमा अलिअलि शिथिलता बाँकी नै रहेको बताए। कोरोनाले यो मदनकृष्ण श्रेष्ठ भन्ने मान्छेलाई पार्केसन छ, प्रोस्टेट, प्रेसर, मुटुको समस्या छ, कन्स्टिपेसनको पनि समस्या छ र यसलाई त मज्जाले चपाउन सकिन्छ भनेर मलाई झम्टिन आएको होला सायद। यहाँहरूजस्तो मलाई औधी माया गर्नुहुने लाखौं लाख शुभेक्षकहरू मेरै साथमा हुनुहुन्छ भन्ने कुरा त्यो मोरा कोरोनालाई के थाहा, उनले स्टाटसमा लेखेका छन्। अहिले देशको सबैभन्दा ठूलो समस्या कोरोना रहेकाले सरकारले पहिलो प्राथमिकता दिएर जतिसक्दो चाँडो जनतालाई खोप लगाउनु पर्नेमा उनले जोड दिएका छन्। जनता नै नरहे कसलाई शासन गर्ने भन्दै उनले यस विषयमा गम्भीर हुन सरकारलाई आग्रह पनि गरेका छन्। अहिलेको अवस्थामा सरकारले कोरोनालाई पहिलो प्राथमिकतामा राख्दै सबैतिरबाट जति सकिन्छ छिटो भ्याक्सिन दिएर जनताको ज्यान बचाउनतिर लाग्न सम्झाउन चाहन्छु मदनकृष्णले भनेका छन्, जनता नै भएन भने कसलाई शासन गर्ने ? होइन त ?"
"केही भ्रान्ति, केही सुझबुझ","जहाँ स्रोतसाधन पुग्छ, त्यहाँ अनियमितताको सम्भावना पनि पछिपछि जान्छ स्थानीय सरकारमा बेइमान मानिसहरू छन् साँचो हो तर बेइमान मानिसहरू संघीय सरकारमा पनि छन्। रिचार्ड निक्सनको भनाइबाट सुरुआत गर्छु। नेपालमा स्थानीय निर्वाचन सम्पन्न भएर स्थानीय तहका पदाधिकारीहरूले पदभार सम्हालेदेखि नै आम रूपमा सुनिने गरेको गुनासो हो। भ्रष्टाचारको बिगबिगी गाउँसम्म फैलियो। यो गुनासो जायज र विचारणीय छ। तथापि सत्य कुरा के हो भने जहाँ स्रोतसाधन पुग्छ, त्यहाँ अनियमितताको सम्भावना पनि पछिपछि जान्छ। स्रोतसाधन र अनियमितता सहयात्री हुन्। सिंहदरबारमा केन्द्रीकृत शक्तिलाई देशको दूरदराजमा फैलिएका गाउँसम्म पुर्याउनु संघीय पद्धतिको मूल उद्देश्य हो। समुदायको पल्लो छेउमा रहेको सीमान्तीकृत नागरिक जसले सरकारलाई देखेको छैन र जसलाई सरकारले पनि देखेको छैन, त्यस्तो व्यक्तिको नजिकमा राज्यशक्ति पुर्याउनु संघीय प्रणालीको ध्येय हो। यो मामिलामा नेपालको संघीयता अनुपम र अपूर्व छ। नेपालको सार्वभौमसत्ता नेपाली जनतामा निहित छ। आफ्नो जीवनको सम्बन्धमा निर्णय गर्ने अधिकार व्यक्तिमै निहित हुन्छ। तर पनि व्यक्तिले आफ्नो जीवनरक्षा र कल्याणका लागि आफूमा निहित केही अधिकार राज्यलाई सुम्पेको हुन्छ। व्यक्तिले प्रदान गरेको त्यही शक्ति राज्यशक्तिमा रूपान्तर हुन्छ। बाँकी रहेका समस्त अधिकारको रक्षाको प्रत्याभूति प्राप्त हुने विश्वासमा व्यक्तिले आफूमा अन्तर्निहित केही अधिकार राज्यलाई सुम्पेको हो। संघीय प्रणालीमा व्यक्तिले राज्यलाई सुम्पेका कतिपय अधिकार उसको समीपमा पुग्नु भनेको व्यक्तिले बसोबास गरेको स्थानमै राज्यशक्ति पुग्नु हो। नेपालको संविधानको भाग ५ मा संघीय गणतन्त्र नेपालको मूल संरचना संघ, प्रदेश र स्थानीय तह गरी तीन तहको हुने व्यहोरा उल्लेख भएको छ। संविधानमा संघ, प्रदेश र स्थानीय तहले कानुनी राज्य, शक्तिको पृथकीकरण र नियन्त्रण तथा सन्तुलन, बहुलता र समानतामा आधारित समतामूलक समाज, समावेशी प्रतिनिधित्व र पहिचानको संरक्षण गर्ने व्यवस्था छ। संविधानको अनुसूची ८ मा स्थानीय तहको अधिकारको सूची दिइएको छ र त्यस्तो अधिकारको प्रयोग संविधान र गाउँ वा नगर सभाले बनाएको कानुनबमोजिम हुने व्यवस्था छ। संविधानले संघ, प्रदेश र स्थानीय तहले समेत शक्तिको पृथकीकरण र नियन्त्रण तथा सन्तुलनको संरक्षण गर्ने व्यवस्था गरे पनि स्थानीय तहको संगठन र अधिकार शक्ति पृथकीकरण, नियन्त्रण तथा सन्तुलनको सिद्धान्तअनुरूप छैन। स्थानीय कार्यपालिकाको अध्यक्ष नै विधायिकाको अध्यक्षसमेत हुने हुँदा शक्तिको पृथकीकरण नभई एकीकरण भएको देखिन्छ। पालिकाको उपाध्यक्ष कतिपय कार्यपालिकीय र विधायिकी काममा समेत संलग्न रहेको हुन्छ। सोही व्यक्ति स्थानीय न्यायिक समितिको संयोजक हुने हुँदा नियन्त्रण र सन्तुलनको सम्भावना नै छैन। कुनै कारणले अध्यक्ष अनुपस्थित भएमा या पदमा नरहेमा एउटै व्यक्ति सरकारको तीनै अंगको प्रमुख रहन जाने स्थिति विद्यमान छ। कुरा यत्तिकैमा सकिँदैन। स्थानीय सरकारको प्रमुख र सदस्यहरूलाई कार्यक्षमताको अभावमा अविश्वासको प्रस्तावद्वारा हटाउने, महाभियोग लगाउने वा फिर्ता बोलाउने व्यवस्थाको अभाव छ। यसरी संविधानले स्थानीय तहका जनप्रतिनिधलाई अत्यन्तै शक्तिशाली र निरंकुश बनाएको छ। यो हाम्रो संविधानको आश्चर्यजनक व्यवस्था हो। एकातर्फ यति अधिकारपूर्ण संवैधानिक व्यवस्था छ भने अर्कातर्फ स्थानीय तहका कतिपय प्रतिनिधिहरू यो गरिमामय प्रावधानबारे अनभिज्ञ र कोही लापरवाह छन्। संघ र प्रदेशमा बहुमतप्राप्त कार्यपालिका प्रमुखलाई पद जोगाउन सास्ती व्यहोर्नुपर्छ। नीति, कार्यक्रम, बजेट र कानुन पारित गराउन हम्मे छ। शक्तिको पृथकीकरण र नियन्त्रण एवं सन्तुलनको व्यवस्थाले गर्दा सरकारका तीनै अंगका प्रमुखहरू फुकीफुकी पाइला चाल्न बाध्य छन्। स्थानीय तहमा त्यस्तो समस्या छैन। स्थानीय कार्यपालिकाको प्रमुख कार्यपालिकाको बैठक सकी अर्को हलमा पसेर विधायिकाको सभामुखको आसन ग्रहण गर्दछ। उसलाई आफूले तय गरेका कार्यक्रम र कानुन पारित गराउन सजिलो छ। भ्रष्टाचारको आरोपमा स्वतः निलम्बन र अदालतले भ्रष्टाचार या नैतिक पतन देखिने फौजदारी कसुरमा दोषी ठहर नगर्दासम्म पदबाट मुक्त भइएला भन्ने डर छैन। प्रदेश सरकारको गतिविधिमा बरु संघको केही नियन्त्रण रहने व्यवस्था छ। स्थानीय तहलाई नियन्त्रण गर्ने भनेको फगत जनप्रतिनिधिहरूको नैतिक आचरण र सदाचारले मात्र हो। संविधानको अनुसूची ८ ले स्थानीय तहलाई २२ ओटा एकल अधिकार प्रदान गरेको छ। ती अधिकार प्रयोग गर्नका लागि स्थानीय तहले आफैं कानुन बनाउन सक्छ। संवैधानिक व्यवस्था अनुसार स्थानीय तह संघ र प्रदेशसरह राज्यशक्तिको प्रयोग गर्न सक्षम छ। आफूलाई प्राप्त अधिकारको हदसम्म स्थानीय तह पनि संघ र प्रदेशसरह समानान्तर सरकार हो। स्थानीय तहमा संविधानप्रदत्त अधिकार र अधिकार प्रयोगको बीचमा ठुलो ग्याप छ। अझै पनि कतिपय स्थानीय तहका पदाधिकारी आफ्नो जिम्मेवारी र पदीय गरिमाबारे बेखबर छन् भने कोही बुझेर पनि बेपरवाह र बेलगाम छन्। केही स्थानीय तहका जनप्रतिनिधि अकस्मात प्राप्त भएको स्रोत साधन देखेर अतालिएका छन्। कतिमा जनहितमा प्रयोग गर्नका खातिर प्राप्त स्रोत व्यक्तिगत फाइदाका लागि दुरूपयोग गर्ने धुन छ। कतिपय प्रतिनिधि कानुनको रीत पुर्याउन नसकेको हुँदा बेरुजुमा परेका छन् भने केहीले भ्रष्टाचार मुद्दा खेपिरहेका छन्। तथापि जताततै यस्तो अवस्था छैन। अनुभव सँगाल्दै जाँदा धेरै जनाले जिम्मेवारीबोध गरिसके र अरू बोध गर्ने क्रममा छन्। सालबसाली स्रोत प्राप्त भइरहने हुँदा अतालिनु पर्ने रहेनछ भन्ने महसुस हुँदै गएको छ। व्यक्तिगत सुविधामा मात्र ध्यान गयो भने जनताको नजरमा गिर्न पुगिन्छ भन्ने ज्ञान प्राप्त हुँदै छ। संघीय प्रणालीले तलसम्मका जनप्रतिनिधि र उनीहरू मार्फत जनमानसमा समेत चेतना फैलाइरहेको छ। यो अत्यन्त सुखद् पक्ष हो।अप्रत्याशित रूपमा फैलिएको महामारीको यो समयमा धेरै स्थानीय तहले प्रशंसनीय काम गरेका छन्। थुप्रै जनप्रतिनिधिले आफूले प्रयोग गर्ने गरेका सवारी साधन बिरामी बोक्नका लागि प्रयोगमा ल्याएका छन्। कतिले आफ्नो व्यक्तिगत साधन र सम्पत्ति लोककल्याणकारी कार्यमा उपयोग गर्न दिएका छन्। स्थानीय स्तरमा सम्पादन हुने कार्यलाई जनताले नजिकैबाट नियालेर हेर्ने हुँदा अनियमितता गर्न असहज हुँदै गएको छ। समुदायको पल्लो छेउमा रहेको सीमान्तीकृत नागरिक जसले सरकारलाई देखेको छैन र जसलाई सरकारले पनि देखेको छैन, त्यस्तो व्यक्तिको नजिकमा राज्यशक्ति पुर्याउनु संघीय प्रणालीको ध्येय हो। स्थानीय सरकारहरू अलमलमा पर्नुमा धेरै कारण छन्। गाउँगाउँबाट युवाहरू वैदेशिक रोजगारीमा जाने र बजार इलाकामा डेरा लिएर बस्ने प्रवृत्तिले जनशक्तिको अभाव छ। राजनीतिक संलग्नताले गर्दा शिक्षकहरूमा कर्तव्यबोध हुन सकेको छैन। आवश्यक कर्मचारीको अभाव छ। खेतीयोग्य जमिन बाँझा छन्। विकास भनेको बाटो खन्नु मात्र हो भन्ने भावना र सबैको चित्त बुझाउने वाध्यताले गर्दा डोजरे समृद्धिको जगजगी छ। दुर्भाग्यवश कतिपय जनप्रतिनिधि नै डोजर मालिक बनेका छन्। जंगली जनावर र बाँदरबाट बाली जोगाउन मुस्किल छ। बल्लतल्ल उत्पादन गरेको कृषि उपजले बजार पाउन सकेका छैनन्। स्थानीय तहको आधारभूत समस्या नै आफ्नो पालिकाको तुलनात्मक लाभको क्षेत्र पहिचान गर्न नसक्नु हो। सबै छिमेकी पालिकाले एउटै खाले वस्तु र सेवामा लगानी गर्दा प्रतिस्पर्धात्मक क्षमतामा ह्रास आउँछ। रोजगारीका क्षेत्रको पहिचान गर्न सकिएन भने युवा जनशक्तिलाई थामेर राख्न गाह्रो हुन्छ। इमान्दारीसाथ काम गर्नु मात्र पर्याप्त छैन। इमान्दारीसाथ काम भएको महसुस गर्ने वातावरण सृजना गर्नु जरुरी छ। नातावाद, कृपावाद, गुटवाद र मित्रवाद इमानका दुश्मन हुन्। प्राप्त साधन स्रोतलाई कुनै मरमोलाहिजा, निकटता र व्यक्तिगत लाभहानीभन्दा माथि उठेर लगानी गर्न सकियो भने त्यसको सही प्रतिफल हासिल गर्न सकिन्छ। स्थानीय समस्याको पहिचान गर्ने काम स्थानीय जनप्रतिनिधिको हो। स्थानीय आवश्यकताको निर्धारण गर्न ठुलो विद्वान् हुनु पर्दैन, व्यावहारिक अनुभव नै पर्याप्त छ। स्थानीय स्तरमा कायम हुने समानता, समता, सहभागिता र छुवाछूतको अन्त्य नै राष्ट्रिय भावनाको मूल स्रोत हो। स्थानीय तह बलियो भयो भने मात्र राष्ट्र बलियो हुन्छ।  लेखक नेपाल सरकारका पूर्वसहसचिव हुन्।"
सेटिङ मिलाएर खोला दोहन,"बर्दिबास : ठूला यन्त्र प्रयोग गरेर खोला खन्न पाइँदैन। महोत्तरीको बर्दिबास नगरपालिकाले संघीय सरकारले बनाएको कानुनलाई लत्याउँदै दोजर, जेसीबी, स्काभेटरजस्ता हेभी मेसिन प्रयोग गरी ठेकेदारलाई रातु खोला खन्न वैधानिक निर्णय गरेको छ। बर्दिबासको महोत्तरी र धनुषाको साँधमा पर्ने रातु खोलाको दोहन चरम सीमा पुगेको छ। किसाननगरदेखि पशुपतिनगरसम्म झन्डै ७ किलोमिटर लम्बाइ चार जना ठेकेदारले जनप्रनिधिलाई प्रभावमा पारेर उपकरण प्रयोग गरेर खोला खन्न डेढ महिनाअघि निर्णय गराएका थिए । बर्दिबास नगरपालिकाले वातावरण प्रभाव मूल्यांकन गरेर खोला उत्खनन गर्न ठेक्का दिएको छ। रोजगारीमूलक जनशक्ति प्रयोग गरेर ३ फिट गहिरोबाट नदीजन्य सामग्री निकाल्नुपर्ने हो। तर, चुरेको भावर क्षेत्रलाई गम्भीर असर पर्ने ठूला यन्त्र प्रयोग गरेर १० फिटसम्म खाल्टो खनेर ठेकेदारले खोलामा चरम दोहोन गरिरहेका छन्। तर, बर्दिबास नगरपालिकाले उनीहरूलाई कारबाही गर्न आँट गर्दैन। मेयर विदुरकुमार कार्की खोलामा अनुगमन गर्न जान्छन्। सम्झाएको झैं नाटक मञ्चन गर्ने गरेका स्थानीयहरू बताउँछन्। खोलाको दोहोन किसानको गाँस खोसिँदै गएको छ भने जनता तटबन्ध धरापमा परेको छ। चुरेको भावर क्षेत्रको दोहोनले किसाननगरका किसान मनोज साहलाई हातमुख जोड्न कठिन बन्दै गएको छ। बालीनालीको उत्पादन हात पार्न उनलाई फलामको चिउरा चपाउनु परेको छ। रातु खोलाबाट जोडिएको नहरलाई जथाभावी उत्खनन गरेर क्रसरवालाले उनको खेतमा पुग्ने सिँचाइको पैनीलाई भताभुंग बनाइदियो। उनी कृषि खेतीबाट पलाय हुने अवस्था आएको छ। केही वर्ष अगाडिसम्म हराभरा र हरियाली हुने मनोजको खेतमा अहिले सिँचाइ समस्या क्यान्सरझै बल्झिँदै गएको छ। उत्खननले उनको उर्वरभूमि मरुभूमि बन्दै गएको छ। अझ वर्षायाम सुरु भएपछि साह र उनको परिवारले कयौं रात खोलाको बाढी हेरेरै जाग्राम बस्नुपर्ने उनको बाध्यता छ। साह्रै अप्ठ्यारो परेको छ। अब वर्षायाममा नदी कताबाट पसेर कतिबेला बस्ती नै जोखिम बनाउँछ, मनोज भन्छन्, नियमित सिँचाइ हुने ठाउँमा क्रसर उद्योग र ठेकेदारहरूले बालुवा गिट्टी उत्खनन गरेर खाल्टो बनायो। उत्खननका लागि गरिने खोलाको वातावरण प्रभाव मूल्यांकनको ठाडो उल्लंघन रातु खोलामा भइरहेको छ। तर, भरपर्दो अनुगमन प्रणाली र जनताको जीवन रक्षाको सवाल प्रहरी, प्रशासन र सरकारको प्राथमिकतामा परेको छैन। बरु, उनीहरूले ठेकेदारलाई नै सघाउँछन्। खुलेआम बस्ती नजिकैबाट नदी दोहन भइरहँदा पनि बर्दिबास नगरपालिका र स्थानीय प्रशासन आँखा चिम्लिने गरेका छन्। अहिले फेरि ५० ओटा जेसीबी लगाएर खोलाभरि ट्र्याक्टर लगाएर मनपरी उत्खनन भइरहेको छ। जनतालाई महामारीले सताएको छ। चुरे माफियाहरूलाई खोलामा दसैं आए जस्तो छ, स्थानीय तीर्थ आलेमगरले भने। स्थानीय सरकारको गैरजिम्मेवारीका कारण प्रदेश २ का रातु, बाँके, कमला, बागमतीजस्ता दर्जनौं खोलामा चरम दोहन छ। अनियन्त्रित दोहनलाई निरुत्साहित गर्न ढुंगा गिटी, बालुवा उत्खनन बिक्री तथा व्यवस्थापनसम्बन्धी मापदण्ड २०७७ नेपाल सरकार मन्त्रिपरिषद्ले जारी गयो। त्यो मापदण्ड स्वयं बर्दिबास नगरपालिकाले नै मानेको छैन। कार्यपालिकाको बैठकबाट मेसिन प्रयोग गरेर ठेकेदारलाई खोला खन्न दिने निर्णय गरिएको बर्दिबास नगरपालिका मेयर विदुरकुमार कार्की बताउँछन्।"
"ढुङ्गा,गिट्टी,बालुवा निकासी सरकारको नीतिगत भ्रष्टचार : थापा","काठमाडौं : नेपाली कांग्रेसका नेता गगन थापाले सरकारले ढुंगा, गिटी र बालुवा निकासी गर्नेगरी बजेटमा समावेश गर्नु नीतिगत भ्रष्टाचार भएको बताएका छन्। नदीजन्य पदार्थ निकासी गरेर व्यापार घाटा न्यूनीकरण गर्ने भन्दै बजेटमा सरकारले यस्तो कार्यक्रम घुसाएर आफ्नो असल अनुहार घटिया सोच उजागर गरेको थापाको भनाइ छ। वातावरण र चुरे संरक्षणमा सरकार कति असंवेदनशिल छ भन्ने कुरा यसले प्रस्ट देखाएको उनको आरोप छ। 'संसद नभएको बेला असंवैधानिक सरकारले अवैधानिक तवरले जस्केलाबाट ल्याएको बजेटमा 'नेपालको ढुङ्गा,गिट्टी,बालुवा निकासी गरेर व्यापार घाटा न्यूनीकरण गर्ने' कार्यक्रम घुसाएर सरकारले आफ्नो असली अनुहार र घटिया सोच उजागर गरेको छ,' उनले भने,' वातावरण र चुरे संरक्षणमा सरकार कति असंवेदनशिल छ प्रस्ट भएको छ।' बुधबार सामाजिक सञ्जाल फेसबुकमा लेख्दै थापाले भनेका छन्,' यो 'नीतिगत भ्रष्टाचार हो'। आफ्ना 'यार'लाई पोस्न सरकार कुन हदसम्म गिर्छ भन्ने कुरा पुन:छर्लङ्ग भएको छ। चुरे क्षेत्र तहस नहस पारेर तराईलाई मरभुमिकरण गर्न उद्धत यस्ता प्रयत्नलाई विगतमा संसदीय समितिमा हुँदा पनि पटक पटक रोकेको हो। यसपटक पनि सरकारको यो निर्णय रोकेरै छाड्नेछौँ।' संसद् नभएका बेला अध्यादेशमार्फत् ल्याएको बजेटमा अवैधानिक तवरले यस्ता कार्यक्रम समावेश गरिएको थापाको भनाइ छ। उनले यस्ता जनविरोधी कार्यक्रमको प्रतिरोध गर्न सबैमा आग्रह गरेका छन्। 'अदालतको आदेश, संसदीय समितिका पटक पटकका निर्देशन र नागरिक खवरदारीलाई अन्देखा गर्दै सरकारले जस्केलाबाट ल्याएको यो जनविरोधी कार्यक्रमलाई हामी जनप्रतिनिधिले त प्रतिरोध गर्छौँ नै। आम जनता, संचारजगत, सचेत नागरिक समाज सबैलाई यसको प्रतिरोध गर्न आव्हान गर्दछु,' उनले भनेका छन्।"
"संवैधानिक इजलास भंग, अर्को पेसी जेठ २३ मा","काठमाडौं : न्यायाधीशबीचमै रायको जुहारी चलेपछि सर्वोच्च अदालतको संवैधानिक इजलास भंग भएको छ। प्रधानन्यायाधीश चोलेन्द्रशमशेर राणाले प्रतिनिधिसभा विघटनसम्बन्धी रिटको सुनुवाइ गर्न केही दिनअघि इजलास गठन गरेका थिए। रिटको सुनुवाइका क्रममा कानुन व्यवसायीले दुई न्यायाधीशको सहभागिताप्रति चर्को असन्तुष्टि जनाएका थिए। तर, मंगलबार इजलासमा सहभागी न्यायाधीशले नै छुट्टाछुट्टै राय दिएका हुन्। कानुन व्यवसायीले चित्त नबुझाएका दुई न्यायाधीशले इजलास नछाड्ने राय दिए। अर्का दुई न्यायाधीशले भने त्यसप्रति फरक मत राख्दै इजलासमा नबस्ने घोषणा गरे। रिट निवेदक पक्षका कानुन व्यवसायीले न्यायाधीशद्वय तेजबहादुर केसी र बमकुमार श्रेष्ठको संलग्नतालाई लिएर शुक्रबार र आइतबार प्रश्न गरेका थिए। त्यसपछि प्रधानन्यायाधीश राणा र कानुन व्यवसायीबीच सवालजवाफ चलेको थियो। अघिल्लो पटक भएको प्रतिनिधिसभा विघटनसम्बन्धी रिटको सुनुवाइका लागि गठित संवैधानिक इजलासमा पनि न्यायाधीश केसी रहेको भन्दै कानुन व्यवसायीले प्रश्न उठाएका थिए। न्यायाधीश श्रेष्ठ सम्मिलित इजलासले फागुन २३ मा एमाले र माओवादी केन्द्रलाई ब्युँत्याउँदै नेकपाको आधिकारिकता ऋषि कट्टेललाई दिने निर्णय दिएको थियो। त्यसैले प्रतिनिधिसभा विघटनसम्बन्धी रिटमा श्रेष्ठबाट निष्पक्ष सुनुवाइ हुनेमा कानुन व्यवसायीले आशंका गरेका हुन्। तर, न्यायाधीशद्वय केसी र श्रेष्ठले इजलासबाट बाहिर नजाने राय व्यक्त गरेका छन्। उनीहरूले यसअघि गरिएको मुद्दाको फैसला र अहिलेको मुद्दामा कुनै सम्बन्ध नभएकाले अहिलेको प्रतिनिधिसभा विघटनसम्बन्धी रिट हेर्न नमिल्ने कुनै कानुनी आधार नरहेकाले आफूहरूले इजलास नछाड्ने राय व्यक्त गरेका हुन्। अर्का न्यायाधीशद्वय दीपककुमार कार्की र आनन्दमोहन भट्टराईले भने इजलासबाट बाहिरिने घोषणा गरेका छन्। न्यायाधीशद्वय केसी र श्रेष्ठले इजलासबाट नबाहिरिने निर्णय गरेपछि आफ्नो फरक मत राख्दै कार्की र भट्टराईले अहिलेको इजलासमा नबस्ने घोषणा गरेका हुन्। उनीहरूले इजलासमा संयुक्त रूपमा लिखित राय पेश गरेका छन्। संयुक्त रायमा लेखिएको छ, हामीले केसी र श्रेष्ठ श्रीमान्को विषयमा फरक मत राख्छांै। कानुन व्यवसायीहरूले समेत कुरा उठाएको हुँदा त्यसमा अलग हुनु नै उचित हुन्छ। बमकुमार श्रेष्ठको इजलासले ऋषि कट्टेलको मुद्दामा फैसला गरेको र केसी श्रीमानले पुनरावलोकन नदिएकाले अलग हुनुपर्छ भन्ने हाम्रो भनाइ हो। उहाँहरूले इजलासबाट बाहिरिन नपर्ने राय लेख्नुभएको छ। त्यो स्वार्थ बाझिने कुरा हो। उनीहरूले अहिलेको विवादमा निष्पक्ष सुनुवाइ होस् भन्ने आफ्नो चाहना रहेको जनाएका छन्। न्यायाधीशहरूको न्यायिक कार्यको विश्वास पवित्रता जोगाउनु चुनौतीको रूपमा देखापरेको उनीहरूले उल्लेख गरेका छन्। नेपालको संविधानले स्वतन्त्र मात्रै नभई स्वच्छ, निष्पक्ष र तटस्थ न्याय र न्यायपालिकाको कल्पना गरेको छ। न्यायाधीशले निष्पक्ष न्याय नै गर्छन् भन्ने छ। न्यायाधीशहरूले आग्रह र पूर्वाग्रहबाट माथि उठ्नुपर्छ। न्यायाधीश अविश्वासिलो भएमा न्याय पनि विश्वासिलो हुन सक्दैन, उनीहरूको राय छ। विवाद हुने भएमा इजलासबाट अलग हुनुपर्ने भनिएको संयुक्त रायमा व्यक्त गरिएको छ। दुईवटा मुद्दामा तात्विक सम्बन्ध हुने नहुने मात्रै होइन न्यायाधीशहरूको विश्वव्यापी सिद्धान्तले पनि हेर्नुपर्ने उनीहरूको भनाइ छ। आफूहरूले अहिले इजलासबाट बाहिरिने उचित हुने निर्णय गरेको र प्रधानन्यायाधीशले अर्को इजलास गठन गरे त्यहीअनुसार अघि बढ्ने राय पेश गरेका हुन्। यससँगै ३० वटा रिटको सुनुवाइका लागि अर्को पेसी जेठ जेठ २३ गतेका लागि तोकिएको छ। प्रधानन्यायाधीश राणाले अब नयाँ इजलास तोक्नेछन्। सर्वोच्च बारका अध्यक्ष पूर्णमान शाक्यले मंगलबार प्रधानन्यायाधीशसँग संवैधानिक इजलास गठनसम्बन्धी नियमावली संशोधन गरी वरिष्ठताका आधारमा इजलास गठन गर्ने सहमति भएको जानकारी दिए। मर्यादाक्रममा अघि रहेका न्यायाधीश कारणवश सहभागी हुन नसक्ने स्थिति भए जानकारी दिएर त्यसपछिका न्यायाधीश इजलासमा रहने सहमति भएको अध्यक्ष शाक्यको भनाइ छ। सर्वोच्चमा प्रधानन्यायाधीशपछि वरिष्ठताका आधारमा दीपककुमार कार्की, मीरा खड्का, हरिकृष्ण कार्की, विश्म्भरप्रसाद श्रेष्ठ छन्। न्यायाधीश कार्की अघिल्लो पटक पहिलो प्रतिनिधिसभा विघटन हुँदा नै विवादमा परेका थिए। त्यसपछि कार्कीले इजलास छाडेका थिए। उनको उपस्थिति नरहने अवस्थामा न्यायाधीश श्रेष्ठ, ईश्वरप्रसाद खतिवडा संवैधानिक इजलासमा रहनेछन्। तर, न्यायाधीश श्रेष्ठ अस्वस्थताका कारण इजलासमा नरहने सम्भावना रहेको सर्वोच्च स्रोतले जनाएको छ।"
बढ्यो ब्रोयरको माग,"सन्तोष ढुंगेल रामेछाप : पहिलो पटक अफ्रिकाबाट ब्रोयर जातको बाख्रा तथा बोकापालन सुरु गरेको सुनौला बाख्रा फार्म मन्थलीले किसानको मागअनुसारको बाख्रा तथा बोका पुर्याउन सकेको छैन। पछिल्लो समयमा ब्रोयर जातको बाख्राको माग अत्यधिक आउन थालेको छ। किसानहरूले बाख्रा नब्याउँदै बाख्राको पेटमा भएको पाठापाठीको समेत बैना गर्न थालेका छन्। ब्रोयर जातको बाख्रा उन्नत जातको हुने र यसबाट उत्पादित पाठापाठी बढी तौलको हुने भएकाले रामेछापका पशुपालक किसानहरूको रोजाइमा ब्रोयर जातका बाख्रा परेको हो। बाख्रापालक किसानहरूको आयआर्जनमा वृद्धि गर्ने तथा पशुजन्य उत्पादनको पहुँच र उपलब्धतामा सुधार ल्याउने उद्देश्यले सुनौला बाख्रा फार्मले अफ्रिकाबाट बाख्रा खरिद गरी जिल्लामा बाख्रा फार्म सञ्चालन गरेको हो। ब्रोयर जातको बोकाबाट लोकल बाख्रामा क्रस गराएर जन्मने पाठापाठीको माग अत्यधिक मात्रामा रहेको सुनौला बाख्रा फार्मका सञ्चालक साधुराम ढुंगेलले जानकारी दिए। ब्रोयर जातका बाख्रा र बोकाको जिल्लामा अत्यधिक मात्रामा माग छ। जिल्लाबाहेक ओखलढुंगा दोलखा, काभ्रे, सिन्धुली, सोलु, सिन्धुपाल्चोक र भक्तपुरलगायत ३५ वटा जिल्लामा फार्मबाट उत्पादित बोका तथा बाख्राहरू बिक्री वितरण गरिसकेका छौं, उनले भने, यसबाहेक अहिले पनि त्यतिकै मात्रामा माग भएकाले किसानको मागअनुसार बाख्रा पुर्याउन सकेका छैनौं। सदरमुकाम मन्थलीमा सञ्चालित सुनौला बाख्रा फार्मले अफ्रिकाबाट ल्याएको ब्रोयर जातको बाख्रा तथा बोका गरी हालसम्म ४० वटा बिक्री वितरण गरेको छ। त्यसैगरी फार्मले लोकल बाख्रासँग बोका क्रस गरी जन्माएका एक सयभन्दा बढी बाख्रा र बोका बिक्री गरी करिब एक करोड रुपैयाँ आम्दानी गर्न सफल भएको जनाएको छ। स्थानीय जातका खसी बोकाको तुलनामा ब्रोयर जातका खसी बोकाको राम्रो उत्पादन र उत्पादकत्व भएकाले पहाडी जिल्लाहरूमा ब्रोयर जातको प्रजनन बोकाको माग अत्यधिक रहेको पशु सेवा शाखा मन्थलीका पशु प्राविधिक रोहिणीराज चापागाईंले बताए। अन्य जातको बोकाभन्दा ब्रोयर जातको बोका चाँडै फस्टाउने भएको र मासुजन्य उत्पादनका लागिसमेत उपयुक्त हुने भएकाले पनि यसको माग दिनप्रतिदिन बढेको छ, उनले भने। ब्रोयर जातको बोका ३ सय ग्रामदेखि ३ सय ५० ग्रामसम्म दैनिक बढ्ने र मासुजन्य उत्पादनमा पशुपालक किसानहरूलाई बढी फाइदा हुने भएकाले किसानको रोजाइमा ब्रोयर जातको बोका परेको हो। ब्रोयर जातको बोकाको प्रतिकिलोग्राम बजार मूल्य जिउँदै एक हजारसम्म पर्ने गरेको छ। पछिल्लो समय रामेछापका किसान प्रजनन ब्रोयर जातका बोका पालनमा आकर्षित हुन थालेका हुन्। ब्रोयर जातका बोका छोटो समयमा छिटो फस्टाउने र मासुजन्य उत्पादनमा ब्रोयर जातको बोकाको माग अत्यधिक रहेको र स्थानीय जातको बोकाको भन्दा बजार मूल्य र माग बढेपछि जिल्लाका किसान प्रजननका लागि ब्रोयर बोका पालनमा आकर्षित भएको मन्थली नगरपालिका१ का किसान पिताम्बर श्रेष्ठले बताए। जिल्लाका २ नगरपालिका र ६ वटा गाउँपालिका गरी करिब १० दर्जनभन्दा बढी स्थानमा अहिले बाख्रा फार्म दर्ता गरी व्यावसायिक रूपमा सञ्चालन गरिएको छ। सबै बाख्रा फार्मका सञ्चालकहरूको माग ब्रोयर जातको बोका र पाठी रहेको छ। सबैको रोजाइमा उन्नत जातका बाख्रा र ब्रोयर जातका बाख्राको माग बढ्दै गएपछि पुराना तथा रैथाने बाख्रा हराउँदै जान थालेका छन्।"
ओलीले बोलाए एमाले स्थायी कमिटी बैठक,"काठमाडौं : नेकपा एमाले अध्यक्ष एवं प्रधानमन्त्री केपी शर्मा ओलीले बुधबार पनि पार्टीको स्थायी कमिटी बैठक बोलाएका छन्। प्रधानमन्त्रीको सरकारी निवास बालुवाटारमा दिउँसो ४ बजेका लागि बैठक बोलाइएको हो। बैठकमा पछिल्लो राजनीतिक घटनाक्रम, कोरोना रोकथाम तथा नियन्त्रणमा सरकारले गरेका कामबारे छलफल हुने जनाइएको छ। यसअघि मंगलबार पनि पार्टी अध्यक्ष समेत रहेका ओलीले बालुवाटारमा पार्टीको स्थायी कमिटी बैठक बोलाएका थिए। बैठकमा पार्टी एकताको प्रयासलाई अन्तिम समयसम्म जारी राख्नेबारे छलफल भएको थियो। ओलीले नेपाल पक्षका १२ जना नेतालाई पार्टी हित विपरित काम गरेको भन्दै यही जेठ १२ गते स्पष्टीकरण सोधेका थिए। एमालेले घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडामाथि कारवाहीको तयारी गरेको थियो। ती नेताले स्पष्टीकरणको जवाफ दिएका छैनन्। तर, स्थायी कमिटीको मंगलबार बसेको बैठकले पनि यस विषयमा कुनै निर्णय लिएन।"
एमालेमा रोकियो कारबाही,"काठमाडौं ः एमालेले आफ्ना १२ नेतालाई स्पष्टीकरण सोधेको एक साता नाघे पनि कुनै निर्णय गरेको छैन। ती नेताले स्पष्टीकरणको जवाफ दिएका छैनन्। तर, स्थायी कमिटीको मंगलबार बसेको बैठकले पनि यस विषयमा निर्णय लिएन। एमाले नेतृत्व माधवकुमार नेपाल पक्षका ती नेतालाई कारबाही गरिहाल्नेभन्दा पनि अन्तिम समयसम्म एकताको प्रयास गर्ने पक्षमा देखिएको छ। पार्टी प्रवक्ता प्रदीप ज्ञवाली एकताका लागि हदैसम्म लचिलो हुने बताए। उनका अनुसार स्पष्टीकरण सोधिएका १२ नेताको कारबाही प्रक्रिया रोकिएको छ। धेरै साथी मूलधारमा जोडिनुहोस्, उनले भने, बडो गर्वका साथ देउवालाई प्रधानमन्त्री बनाउने, आफ्नो पार्टीका नेतालाई हराउने कुरा गर्नुभएको छ। त्यही पनि फर्किनुभयो राम्रो नै हुन्छ। तर, एकताको प्रयासको तालमेलमा मेल खाँदैन। उनले केही सदस्य पार्टीबाट निष्कासनमा परेकाले कार्यदल भने अस्तित्वमा नरहेको बताए। उनले कार्यदल पुनर्गठन हुन सक्ने बताए। सुरेन्द्र पाण्डे, घनश्याम भुसाल, सोमप्रसाद पाण्डे, विरोध खतिवडा, यज्ञबहादुर सुनारलगायतलाई जेठ १० मा स्पष्टीकरण सोध्ने निर्णय भएको थियो। वरिष्ठ नेताद्वय नेता माधवकुमार नेपाल, झलनाथ खनाल, भीम रावलसहित ११ जनालाई स्पष्टीकरण सोधेको दुई दिनमै निष्कासन गरिएको थियो। नेपालसहित नेतालाई जेठ ८ मा स्पष्टीकरण सोधेर १० गते पार्टी सदस्यसमेत नरहने गरी कारबाहीको निर्णय भएको थियो। एमाले नेताहरूले स्पष्टीकरण सोधिएका घनश्याम भुसाल, सुरेन्द्र पाण्डेलगायत नेतासँग संवाद गरिरहेका छन्। एमाले अध्यक्ष एवं प्रधानमन्त्री केपी शर्मा ओली र नेपाल पक्षका दोस्रो तहका नेताहरूबीच सोमबार साँझ चार घन्टा छलफल भएको थियो। दरबारमार्गस्थित एक होटलमा भएको वार्ता एकता कसरी गर्ने भन्नेमा केन्द्रित भएको थियो। उक्त वार्तामा नेपाल पक्षबाट घनश्याम भुसाल, सुरेन्द्र पाण्डे, गोकर्ण विष्ट र योगेश भट्टराई सहभागी थिए। ओलीबाट विष्णु पौडेल, सुवास नेम्वाङ र प्रदीप ज्ञवाली सहभागी थिए। एमाले प्रवक्ता ज्ञवालीले दुई पक्षबीच छलफल भएको विषय स्वीकार गर्दै एकताको अन्तिम प्रयास जारी रहेको बताए। एकताको अन्तिम प्रयासस्वरूप छलफल भइरहेको छ, ज्ञवालीले भने, सकेसम्म एकता जोगियोस् भन्नेमा हामी लागिरहेका छौं। नेतृत्व तहबाट अन्तिम समयसम्म जारी राख्नेछौं। बैठकले लुम्बिनी प्रदेशमा भएको राष्ट्रियसभा उपनिर्वाचनको समीक्षा गरेको थियो। लुम्बिनीमा अन्तरघात भएको निश्कर्ष निकालिएको उनले बताए। एमालेमा एकताको अन्तिम कसरत बालुवाटारमा एमाले स्थायी कमिटी बैठक सुरु : यस्ता छन् एजेन्डा एमालेले पार्टी एकताका निम्ति अन्तिम समयसम्म प्रयत्न गर्ने"
दोस्रोपटक कोरोना संक्रमणपछि प्रहरी हवल्दारको मृत्यु,"विराटनगर : जिल्ला प्रहरी कार्यालय मोरङमा कार्यरत नेपाल प्रहरीका एकजना हवल्दारको कोरोना भाइरस संक्रमणका कारण बुधबार बिहान निधन भएको छ । उपचारका क्रममा विराटनगरस्थित नोबेल शिक्षण अस्पतालमा बिहान ९ बजेतिर प्रहरी हवल्दार ४० वर्षीय वेदराज भण्डारीको निधन भएको हो । अस्पतालका प्रबन्धक नारायण दाहालका अनुसार जेठ १६ गते कोरोना पुष्टि भएका भण्डारीलाई सुरुमा आइसीयूमा राखेर उपचार थालिएको थियो । कोरोना पुष्टि भएको भोलिपल्ट जेठ १७ गते सोमबार अस्पताल भर्ना गरिएका हवल्दार भण्डारीलाई स्वास्थ्य अवस्था गम्भीर बनेपछि थप उपचारका लागि भेन्टिलेटरमा राख्नुपरेको दाहालले बताए । उनको उपचारकै क्रममा भेन्टिलेटरमा निधन भएको हो । दाहालका अनुसार मृतकमा मधुमेहको पुरानै समस्या थियो । गम्भीर अवस्थाका भण्डारीलाई उपचार गरेर बचाउन धेरै प्रयास गरिए पनि सफल हुन नसकेको उनको भनाइ छ । विराटनगर महानगरपालिका३ घर भएका भण्डारीलाई नेपाल प्रहरीको सीआरभी पोस्ट कटहरीमा खटाइएको थियो । कटहरी क्षेत्रमै कोरोना नियन्त्रणका लागि सक्रिय रहेका बेला पीसीआर परीक्षण गराउँदा पहिलो पटक जेठ ३ गते उनलाई कोरोनाको संक्रमण पुष्टि भयो । त्यसपछि उपचारका लागि कोसी अस्पताल कोभिड१९ उपचार केन्द्रमा भर्ना गरिएको थियो । उपचारपछि निको भएर कोरोनामुक्त हुँदै हवल्दार भण्डारी अस्पतालबाट जेठ १३ गते डिस्चार्ज पाएर घर फर्किएका थिए । मोरङ प्रहरीका प्रवक्ता डीएसपी मानबहादुर राईका अनुसार घरमै आराम गरिरहेका बेला फेरि कोरोनासँग मिल्दोजुल्दो लक्षण देखियो । पुनः पीसीआर परीक्षण गराउँदा जेठ १६ गते आइतबार दोस्रो पटक उनको रिपोर्ट पोजिटिभ आएको जानकारी राईले दिए । पहिलो पटक कोरोना रिपोर्ट पोजिटिभ आएसँगै कोसी कोभिडमा उपचार गराएर संक्रमणमुक्त भएपछि अवस्था सामान्य बनेको थियो, राईले भने, तर पुनः परीक्षण गराउँदा दोस्रो पटक संक्रमण देखिएपछि उपचारका लागि नोबेलमा भर्ना गरिएको थियो । पहिलो पटक सहज रुपमा संक्रमण जित्न सफल भएका भण्डारी दोस्रो पटक देखिएको संक्रमणसँग भने हारेका छन् । मोरङ प्रहरी प्रमुख एसपी सन्तोष खड्काका अनुसार कोरोनाका कारण नेपाल प्रहरीतर्फ मोरङमा पहिलो मानवीय क्षति भएको छ । उनका अनुसार नियमित काम कारबाहीसँगै कोरोना भाइरसको संक्रमण नियन्त्रण र निषेधाज्ञाको पालनाका लागि अग्रमोर्चामा खटिनुपर्ने जिम्मेवारी सुरक्षाकर्मीमा छ । संक्रमण पुष्टि भएका अरु प्रहरी उपचारपछि निको हुँदै सामान्य जीवनमा फर्किन सफल भइरहेको अवस्थामा हवल्दार भण्डारी भने कोरोनासँग पराजित हुन पुगेको एसपी खड्काले बताए । कोरोनाको दोस्रो भेरियन्ट सुरु भएयता मोरङमा दुई प्रहरी निरीक्षक (इन्सपेक्टर)सहित ४१ प्रहरीमा संक्रमण पुष्टि भइसकेको छ । उपचाररत अरु संक्रमित प्रहरीको अवस्था सामान्य रहेको एसपी खड्काले बताए । मोरङमा एक हजार चार सयभन्दा बढी प्रहरी कार्यरत छन् । एसपी खड्काले कोरोनालाई सामान्य नठान्न सबैमा आग्रह गरेका छन् । कोरोनालाई सामान्य रुपमा लिएर जानाजान लापरबाही एवं गल्ती नगर्न सबैमा उनको अनुरोध छ । संक्रमण नै पुष्टि भइसकेपछि उपचार सम्भव हुन्छभन्ने कुनै ग्यारेन्टी छैन । ज्यान नै रहन्छ कि रहँदैनभन्ने अत्यन्तै संकटपूर्ण अवस्था मानव जीवनमा आएकाले सबैले सचेत भएर उच्च सावधानी अपनाउँदा कोरोनाबाट बच्च सकिन्छ, उनले भने, नियमको पालना गर्नु अहिलेको अवस्थामा अति नै उत्तम हुन्छ । नत्र संक्रमण थप फैलिएर अवस्था जटिल बन्नसक्छ । मोरङका प्रमुख जिल्ला अधिकारी कोषहरि निरौलाले कोरोनाका कारण भइरहेको मानवीय क्षतिलाई हेरेर पनि त्यसबाट पाठ सिक्दै सबै सचेत हुन जरुरी रहेको बताए । संक्रमणले अवस्था भयावह बनाएको छ । दैनिक संक्रमण बढ्ने र मृत्यु हुने क्रम जारी छ, निरौलाले भने, नियमको पालना अरुका लागि नभइकन आफ्नै लागि हो भन्ने बुझिदिन सबैमा आग्रह गर्छु । अहिलेको विषम परिस्थितिमा महामारीको अन्त्य गर्दै संक्रमण र मृत्युबाट बच्न सकियो भने त्यो नै मानव जीवनका लागि सबैभन्दा ठूलो सफलता हुनेछ ।"
बोल्ड शनाया,"मुम्बई : बलिउड नायक सञ्जय कपुर र महिप कपुरकी छोरी शनाया कपुरले रंगीन दुनियाँमा पाइला राखिसकेकी छैनन्। तर, पनि उनी भारतीय चलचित्र उद्योग (बलिउड) का लागि नयाँ र नौलो नाम भने होइनन्। उनले स्टार किड्सका रूपमा बलिउडमा चर्चा बटुल्दै आएकी छन्। २१ वर्षीया शनाया सानै उमेरमा बलिउडमा पाएको चर्चालाई थप उचाइमा पुर्याउने अभियानमा छिन्। अर्थात् उनी चाँडै नै रंगीन दुनियाँमा पाइला राख्ने तयारीमा छिन्। यसका लागि उनले आफूलाई तयार पनि गरिरहेकी छिन्। शनाया आफ्नो बोल्ड छविका कारण चर्चामा छिन्। उनले हालै आफ्ना बोल्ड तस्बिर सामाजिक सञ्जालमा पोस्ट् गरेकी छन्। सेतो विकिनीमा मेक्सिकन ह्याटमा सजिएकी उनलाई निकै हट देखिएको छ। उनको हट अवतारलाई फ्यानहरूले पनि प्रशंसा गरिरहेका छन्। शनायाको फोटोले सामाजिक सञ्जालमा तहल्का मच्चाइरहेको छ। मानसिक रूपमा मैले आफू मेक्सिकोको समुद्री किनारमा रहेको अनुभव गरिरहेकी छु, उनले तस्बिर सेयर गर्दै क्याप्सनमा लेखेकी छन्। उनको पोस्ट्मा आमा, बुवासँगै अन्य थुप्रै भारतीय कलाकारले पनि कमेन्ट गरेका छन्। बलिउडमा डेब्यु गर्नुअघि नै फ्यानको मनमा बस्न सफल शनाया कपुरले यही जुलाईमा धर्मा प्रोडक्सनको ब्यानरमा बलिउडमा डेब्यु गर्ने तयारी गरेकी छन्। यस बारेमा उनले गत मार्चमै विस्तृतमा जानकारी दिएकी थिइन्। उनले यसअघि नै गुञ्जन सक्सेना : द कारगिल गर्लमा सहायक निर्देशकका रूपमा काम गरेकी थिइन्। उनले नेटफ्लििक्स सिरिज फ्याबुलस लाइभ्स अफ बलिउड भाइब्समा समेत काम गरिसकेकी छन्।"
कोरोनामा मौका छोप्दै कालो ढुसी,"काठमाडौं : कोरोना भाइरस महामारीले त्राहीत्राही बनाइरहेका बेला अर्को रोगको संक्रमण देखिएको छ। फंगसले निम्त्याउने कालो ढुसी (म्युकरमाइकोसिस)बाट कोरोना संक्रमितकै ज्यान जान थालेको छ। यसले बिरामीको आँखा, नाक र अनुहारमा गम्भीर असर गरिरहेको छ। कोरोना लागेका बिरामी निको हुने बेलातिर कालो ढुसीको संक्रमण हुने गरेको पाइएको स्वास्थ्य तथा जनसंख्या मन्त्रालयले जनाएको छ। मन्त्रालयका प्रवक्ता एवं इपिडिमियोलोजी तथा रोग नियन्त्रण महाशाखाका निर्देशक डा कृष्णप्रसाद पौडेलले संक्रमितमध्ये केहीको ज्यान गएको र केही उपचाररत रहेको बताए। कालो ढुसीको संक्रमणले नाक, आँखा र मस्तिष्कमा क्षति पुर्याउने चिकित्सक बताउँछन्। मन्त्रालयका प्रवक्ता डा पौडेलका अनुसार झन्डै एक दर्जन व्यक्तिमा कालो ढुसीको संक्रमण पुष्टि भएको छ। जसमध्ये सीमावर्ती नेपालगन्जमा तीन र वीरगन्जमा दुई जनामा पुष्टि भएको छ। काठमाडौंमा तीनवटा अस्पतालमा केही संक्रमितको उपचार भइरहेको छ। अवसरवादी फंगसको त्रास भारतमा ब्ल्याक, ह्वाइट र येलो फंगसका संक्रमित बढ्दै गएको विभिन्न समाचार एजेन्सीले जनाएका छन्। जसमध्ये ब्ल्याक फंगस भनिने कालो ढुसीको संक्रमण सीमापारि उत्तर प्रदेश र सीमावर्ती बाँके, पर्सालगायत जिल्लामा बढ्दो छ। स्वास्थ्य मन्त्रालयका प्रवक्ता डा पौडेलका अनुसार फंगसहरू अवसरवादी हुन्छन्। यी अपर्चुनिस्ट (अवसरवादी) फंगस हुन्। मौका छोप्छन्। रोग प्रतिरोध क्षमता कमजोर भएका र लामो समय औषधि सेवन गरेका व्यक्तिमा संक्रमण गर्छन्, डा पौडेलले भने, स्टेरोइड (अक्सिज लेभल घटेको बेला दिइने औषधि) सेवन गरेका र दीर्घ रोगीमा संक्रमण गर्ने सम्भावना बढी हुन्छ। एक खालको अवसरवादी फंगसका कारण कालो ढुसी (म्युकरमाइकोसिस)को संक्रमण भएको डा पौडेलले बताए। उनले भने, ठ्याक्कै तथ्यांक प्राप्त भइसकेको छैन। नेपालगन्ज, वीरगन्ज र काठमाडौंमा गरी १०१२ जनालाई संक्रमण भएको छ। वीरगन्जमा ८ जनामा कालो ढुसी संक्रमण, ३ को मृत्यु भारतसँगका सीमावर्ती वीरगञ्ज र नेपालगन्जमा संक्रमण विस्तार भइरहेको चिकित्सकले जानकारी दिएका छन्। कोहलपुर मेडिकल कलेजमा कार्यरत वरिष्ठ नाक, कान, घाँटी रोग विशेषज्ञ प्राडा ढुण्डिराज पौडेलका अनुसार ४५ देखि ६५ वर्ष उमेर समूहका दीर्घरोगीलाई संक्रमणको जोखिम हुने गरेको छ। मधुमेह (डायबिटिज)का बिरामीका साथै शरीरको रोग प्रतिरोधात्मक क्षमता कमजोर भएका व्यक्तिहरूमा कालो ढुसीको संक्रमण बढी पाइएको उपचारमा संलग्न चिकित्सकहरू बताउँछन्। रोग प्रतिरोधात्मक क्षमता कम भएका व्यक्तिमा अचानक नाक दुख्ने, नाकबाट सिंगान बग्ने, आँखा दुख्ने, आँखा सुन्निन थालेको छ भने एक्युट इन्भेजिभ साइनेसाइटिस हुनसक्छ। कालो ढुसी (म्युकरमाइकोसिस)को संक्रमणले गर्दा पनि यस खालको समस्या देखिन्छ, डा पौडेलले भने। शरीरका विभिन्न अंग कुहाउने संक्रमणलाई यल्लो फंगस भनिने डा ढुण्डिराज पौडेलको भनाइ छ। यस खालको समस्या भएका संक्रमित उत्तर भारतमा छन्। यल्लो फंगसको संक्रमणले शरीरका अंगप्रत्यंग कुहाउँछ डा पौडेलले अन्नपूर्ण पोस्ट्सँग भने, कोरोना संक्रमणपछि नेपालमा देखिएको कालो ढुसी (म्युकरमाइकोसिस) हो। यसलाई ब्ल्याक फंगस भनिन्छ। ब्ल्याक फंगस, ह्वाइट फंगस र येलो फंगसको विशिष्टीकरण गरी छुट्याउन कल्चर गर्नुपर्ने हुन्छ। यो कल्चरको रिपोर्ट प्राप्त गर्न दुईतीन साता पनि लाग्न सक्छ। वायोप्सी पनि गर्नुपर्ने हुन्छ, डा पौडेलले भने, फंगसको संक्रमण हुने बित्तिकै एम्फोटेरिसिन बी औषधि चलाइहाल्नुपर्छ। यो पनि दुई खालको औषधि हुन्छ। जसमध्ये मिर्गौला बचाउने खालको औषधि प्रयोग गर्नुपर्छ। डब्लूएचओद्वारा औषधि सहयोग कालो ढुसी (म्युकरमाइकोसिस) संक्रमितको उपचारमा उपयोग गरिने एम्फोटेरिसिन बीको अभाव हुन थालेको छ। यो औषधि कालाजारका बिरामीमा पनि प्रयोग हुने गरेको थियो। मन्त्रालयका प्रवक्ता डा पौडेलका अनुसार, यसैसाता विश्व स्वास्थ्य संगठन (डब्लूएचओ)ले औषधि नेपालमा पठाउन थालेको छ।"
"वीरगन्जमा ८ जनामा कालो ढुसी संक्रमण, ३ को मृत्यु","वीरगन्ज : ब्ल्याक फंगस अर्थात् कालो ढुसीबाट हुने म्युकरमाइकोसिस नामक संक्रमणबाट वीरगन्जमा तीन जनाको मृत्यु भएको छ। पाँच जनालाई थप उपचारका लागि भारत पठाइएको नारायणी अस्पतालका चिकित्सक डा नीरज सिंहले बताए। देशमै सुरुमा वीरगन्जमा देखापरेको ब्ल्याक फंगसबाट यहाँ ८ जनामा संक्रमण भेटिएको हो। यसको उपचार नेपालमा सम्भव नै छैन। त्यही भएर बिरामीलाई भारत पठाइदिएका हौं, डा सिंहले भने, उहाँहरूको उपचार पटना र लखनउमा भइरहेको जानकारी छ। डा सिंहले करिब एक महिनाअघि वीरगन्जकै एडभान्स अस्पतालमा उपचारका लागि आएकी वीरगन्ज२७ अलौंकी ६५ वर्षीया महिलामा पहिलो पटक ब्ल्याक फंगसको संक्रमण पुष्टि भएको बताए। सम्भवतः नेपालमै ब्ल्याक फंगसको संक्रमण भेटिएको पहिलो केस नै त्यही हो, उनले भने, मैले सकेको उपचार त गरेँ। तर, ती महिलालाई बचाउन सकिएन। त्यसपछि दोस्रो केस बारा घर भई उपचारका लागि वीरगन्ज आएका ५५ वर्षीय पुरुषमा पनि देखिएको थियो। ती ५५ वर्षीय पुरुषलाई काठमाडौं पठाइएको दोस्रो दिनमै जेठ ३ गते उनको मृत्यु भएको उनले बताए। भने, आठमध्ये दुई जनाको त ल्याबबाटै पुष्टि भएको छ। बाँकी ६ जनाको भने लक्षणका आधारमा क्लिनिकल्ली ब्ल्याक फंगसको संक्रमण भएको हाम्रो ठम्याइ छ। यस्तै, वीरगन्ज१३ का ६७ वर्षीय पुरुषको वैशाख ३० गते निधन भएको थियो। वीरगन्जमा आठ जनाबाहेक अहिले अरू कुनै पनि संक्रमित वा व्यक्तिमा ब्ल्याक फंगसको संक्रमण नदेखिएको उनले बताए। उनका अनुसार कोरोना संक्रमित व्यक्तिमा कोरोना लक्षण देखिएको १२ देखि २० दिनको अवधिमा ब्ल्याक फंगसको संक्रमण देखापर्ने गरेको छ। वीरगन्जमा संक्रमण देखिएका आठै जना कोभिडबाट निको भइसकेकाहरूमा पाइएको उनको भनाइ छ। उनले नेपाल र भारतमा कोरोना संक्रमितमा देखापरिरहेको ब्ल्याक फंगस मानिसबाट मानिसमा सर्ने रोग भने नभएको बताए। भने, अहिलेसम्मको रिसर्चमा ब्ल्याक फंगस हावा र माटोबाट सर्ने संक्रमण भएको पाइएको छ। स्टेरोइड्स र एन्बिायोटिक औषधि सेवन गरेका तथा अक्सिजन लिएका अधिकांश कोरोना संक्रमितमा ब्ल्याक फंगस बढी देखिने गरेको भन्ने तथ्य अहिलेसम्म पुष्टि नभएको उनले बताए। उनका अनुसार अहिलेसम्म कोरोना संक्रमण भएपछि पानीको वाफ लिएकाहरूमै ब्ल्याक फंगसको संक्रमण बढी देखिएको छ। कोरोनामा मौका छोप्दै कालो ढुसी"
"त्रास नबाँडौं, आत्मबल बढाऔं","कोरोना भाइरसको महामारी रोक्न मुलुकमा निषेधाज्ञा छ। नागरिकले संक्रमणबाट बच्नकै लागि घरभित्र थुनिएर बस्नु परेको छ। यो आवश्यकता र बाध्यता दुवै हो। खुल्ला आकाशमुनि घुम्न, रमाउन र आफूले चाहेकोगरिरहेको काममा फर्कन सबैको इच्छा छ। सामाजिक सञ्जालले समय बिताउन सहज बनाएको छ। आफ्नो मनमा लागेका कुरालाई राख्ने, अरूले लेखेका र राखेका कुरामा प्रतिक्रिया दिने मात्रै नभई कला र गलालाई प्रस्तुत गर्दै छिनभरमै विश्वमा पुयाउने अवसर पनि यसले दिलाएको छ। फेसबुक, टिकटक, ट्विटर, म्यासेन्जर, भारइबरलगायत सामाजिक सञ्जालको सदुपयोगले धेरैको भाग्यसमेत खोलेको छ। गाउँका कुनामा रहेका प्रतिभाले स्थान पाएका छन्। राम्रा विचार लेखेर बाँड्दा अरूलाई प्रेरणा पनि मिलेको छ। आफूले चाहेका कुरा खोज्न र व्यक्तिसँग समयमा सम्वाद गर्न सहज बनाएको छ। सामाजिक सञ्जालमै आएका कुनै विचारले देशको नीति नियमसमेत परिवर्तन गर्न र बिग्रन लागेका कुराहरूलाई समेत सही बाटोमा हिँडाएको उदाहरण हामीसँग धेरै छन्। यी सबै सकारात्मक कुरा हुन्। यिनै कामका लागि नै सामाजिक सञ्जालको विकास र विस्तार पनि भएको हो। हरेक कुराका सकारात्मक र नकारात्मक दुवै पाटा हुन्छन्। सकारात्मकलाई लिन सके कुनै कुरा नराम्रा छैनन्। सामाजिक सञ्जालमा पनि यो नियम लागू हुन्छ। यसभित्र पस्ने सहज पहुँचका कारण जो कोहीले यसको प्रयोग क्षणभरमै गर्न सक्छ। सकारात्मकभन्दा नकारात्मक कुरा चाँडो फैलने (भाइरल) हुने भएकाले प्रयोगकर्ताको असावधानी र ज्ञान अभावले यसको नकारात्मक असर पनि उच्च बन्दै गएको छ। अझै निषेधाज्ञाको समयमा बढी समय सामाजिक सञ्जालमा बिताउने भएकाले अहिले प्रयोगकर्तालाई सही र गलत के हो ? छुट्याउनसमेत हम्मेहम्मे परेको देखिन्छ। अनियन्त्रित रूपमा खुलेका अनलाइन, अव्यवस्थित र नियम उल्लंघन गर्दै लेखिने समाचार, कार्टुन र विचारले भ्रम फैलाउँदै छ। यस्ता कुरा नियमनको आवाज पनि चर्कदो छ। कोही सजायको भागीदार पनि बनिरहेका छन्। पछिल्लो समय सामाजिक सञ्जालमा आउने कुराले मानिसलाई आतंकित मात्रै होइन मानसिक तनावसमेत दिन थालेको छ। कोरोना महामारीमा ज्यान जोगाउने चिन्ताले पिरोलिरहेको समयमा सामाजिक सञ्जालमा आउने शवका तस्विर, अफवाह सामग्री, मन दुखाउने र आत्माबल घट्ने पोस्टले पीडा थप्दै छ। झनै महामारीले आफन्त गुमाएकाहरूलाई त सामाजिक सञ्जालमा आएका मृतकका तस्विर र लेखेका शब्दले मनोबल गिर्ने र हतोत्साही बनाउने गरेको अनुभव धेरैसँग छ। कतिपयले सामाजिक सञ्जाल बन्द गरिसकेका छन्। बिस्तारै पीडाबाट बाहिर निस्कन खोजिरहँदा पोस्ट भएका तस्विर र कुराले पुनः झस्काउने र गहिरो पीडासमेत दिन थालेपछि सामाजिक सञ्जाल समस्या पनि हुन थालेको छ। यस्तै क्रम बढ्दै गए मानिसमा मानसिक रोगसमेत थपिने मानसिक रोग विज्ञहरू बताउँछन्। कोरोना महामारीले मृतकको संख्या थपिँदै जाँदा हाम्रा चिनजानकै साथीभाइदेखि आफन्तसम्म त्यो तथ्यांकमा परेका छन्। बिहान उठ्नासाथ खोलिने सामाजिक सञ्जालमा शुभकामनाभन्दा धेरै समवेदना र श्रद्धाञ्जलिका शब्द बढ्दै छन्। यो देख्दा जो कोहीको दिन शान्त रूपमा अवश्य कट्दैन। न त्यस्ता समवेदना र श्रद्धाञ्जलिले परिवारको पीडा नै कम हुन्छ। अझै हतारमा गरिएका पोस्ट र खुलाउन नहुने कुराले सम्बन्धित व्यक्तिलाई कति असर पुग्छ, त्यसको लेखाजोखा गर्न सकिँदैन। यसले पोस्ट गर्ने व्यक्तिलाई मात्रै होइन, सामाजिक सञ्जाललाई हेर्ने दृष्टिकोणसमेत नकारात्मक बनाउँछ। यस्ता कमजोरीलाई सबैले सुधारौं। आत्मबल बढाउने र तथ्यसहितका सही कुरा फैलाए सामाजिक सञ्जालको गरिमासँगै हरमानिसको आत्मबल पनि बढ्ने छ।"
जसपामा निष्कासनको होड : विश्लेषक भन्छन् मधेसको मुद्दा कमजोर हुँदैन,"काठमाडौं : आफ्ना माग सम्बोधन भइरहेका बेला जनता समाजवादी पार्टी (जसपा)मा विग्रह उत्पन्न भएको छ। यो पार्टी लगभग विभाजनकै अवस्थामा पुगेको छ। एकले अर्को पक्षलाई पार्टीबाट निष्कासन गरेका छन्। डा बाबुराम भट्टराई र उपेन्द्र यादव पक्षले पार्टीकै प्रथम अध्यक्ष महन्थ ठाकुरसहित चार वरिष्ठ नेतालाई निष्कासन गरेको छ। अध्यक्ष ठाकुर, संसदीय दलका नेता राजेन्द्र महतो, वरिष्ठ नेता सर्वेन्द्रनाथ शुक्ल र लक्ष्मणलाल कर्णलाई पार्टीको साधारण सदस्यसमेत नरहने गरी निष्कासन गरिएको प्रचार विभाग प्रमुख डम्बर खतिवडाले बताए। अर्का नेता इस्तियाक राईका अनुसार कार्यकारिणी समितिको बहुमत सदस्यको बैठकले उनीहरूलाई पार्टीको विधानविपरीत गतिविधि गरेको आरोपमा निष्कासन गरेको हो। यो निर्णयको जानकारी निर्वाचन आयोगलाई दिइएको छ। कारबाहीमा पर्ने नेतालाई केपी शर्मा ओली नेतृत्वको सरकारलाई सहयोग गरेको आरोप लगाइएको छ। यादवले आयोगलाई पठाएको पत्रमा पार्टी विधान, नीति र निर्णयको विपरीत कार्य गरिरहेको सन्दर्भमा पटकपटक स्पष्टीकरण सोध्दा पनि कुनै जवाफ नदिएको जनाइएको छ। त्यसैले राजनीतिक दलसम्बन्धी ऐनबमोजिम अनुशासनसम्बन्धी कारबाही भई ४ जनालाई पार्टीको सदस्यसमेत नरहने गरी निष्कासन गरिएको जानकारी गराइएको छ। पत्रमा राजनीतिक दलसम्बन्धी ऐनबमोजिम दलको दर्ताबाट नाम हटाई अध्यावधिक गर्न अनुरोध गरिएको छ। ठाकुर र महतो पक्षले पनि अर्का अध्यक्ष उपेन्द्र यादवलाई पार्टीबाट निष्कासन गरेको छ। अर्का अध्यक्ष यादवले चार नेतालाई निष्कासन गरिएको पत्र आयोगमा पठाएलगत्तै ठाकुरले यादवको नाम हटाउन आयोगलाई पत्र पठाएका छन्। ठाकुरले आयोगलाई पठाएको पत्रमा यादवलाई पार्टीको विधानको दफा ५० को १ बमोजिम अनुशासन कारबाही भई साधारण सदस्यसमेत नरहने गरी निष्कासन गरिएको उल्लेख छ। पत्रमा राजनीतिक दलसम्बन्धी ऐन २०७३ को दफा ५१ को १, २ र ३ बमोजिम दलको दर्ता किताबबाट यादवको नाम हटाई अद्यावधिक गर्न अनुरोधसमेत गरिएको छ। पत्रमा यादवले पार्टीको विधान, नीति र निर्णयविपरीत कार्य गरेको र पटकपटक स्पष्टीकरण सोध्दा पनि कुनै जवाफ नदिएको उल्लेख छ। राष्ट्रिय अध्यक्ष महन्थ ठाकुरसहित वरिष्ठ नेतालाई निष्कासित गर्नु दुर्भाग्य र दुखद् मात्र नभई हास्यस्पद भन्दै आफ्नो पक्षले यादवलाई पार्टीबाट निष्कासन गरेको जनाइएको छ। ठाकुर पक्षका नेता प्रमोद शाहले यादवलाई पार्टीबाट निष्कासन गरिएको बताए। हामी त पार्टी फुटोस् भन्ने पक्षमा थिएनौं तर उहाँले सुरुवात गर्नुभयो, साहले भने, त्यही भएर उहाँलाई पार्टीबाट निष्कासित गरेका छौं। मधेसका माग सम्बोधन हुने बेला यादव पक्षले व्यवधान सिर्जना गर्न पार्टीका राष्ट्रिय अध्यक्ष ठाकुरलाई नै निष्कासनको प्रपञ्च रचेको उनको आरोप छ। हामी १३ वर्षदेखि यही माग र मुद्दाका लागि लडिरहेका थियौं। आज ती माग सम्बोधन हँुदै छन्। जेलबाट साथीहरू छुट्दै छन्। मुद्दा फिर्ता हुँदै छन्, उनले भने, नागरिकता नपाएकाहरूले पाउने अवस्था आएको छ। तर, उपेन्द्रजी यसलाई स्वागत गर्नुपर्नेमा व्यवधान गरिरहनुभएको छ। यो दुर्भाग्य हो। यादवले आफू पटकपटक मन्त्री हुँदा पूरा गर्न नसकेका माग, मुद्दा अहिले सम्बोधन भइरहेको उनको भनाइ छ। मधेसका माग र मुद्दालाई आफूले सत्ताको भयाङ मात्रै बनाउने, अहिले पूरा हुन लाग्दा पार्टी फुटाउने, उनले भने, उहाँको नियत यसले स्पष्ट गर्छ। यसअघि दुवै पक्षले दुईदुईपटक स्पष्टीकरण सोधासोध गरेका थिए। तर, दुवै पक्षले एकअर्कालाई जवाफ दिएनन्। पहिलो पटक जेठ ११ गते तीन दिने स्पष्टीकरण सोधिएको थियो भने दोस्रो पटक जेठ १५ मा २४ घण्टाको स्पष्टीकरण सोधासोध गरेका थिए। राष्ट्रिय जनता पार्टी राजपा र समाजवादी पार्टीबीच एक वर्षअघि अकस्मात एकता भएर जसपा बनेको थियो। लुम्बिनी प्रदेशमा जसपाका चार सांसदलाई कारबाही प्रकरणबाट जसपाको विवाद सतहमा आएको थियो। लुम्बिनीका मुख्यमन्त्री शंकर पोखरेललाई सहयोग गरेको निहुँमा यादव पक्षले चार प्रदेश सांसदलाई पदमुक्त गराएको थियो। तर, उनीहरूलाई सर्वोच्च अदालतले पुनर्बहाली गरिदिएको छ। त्यसपछि प्रधानमन्त्री ओलीले विश्वासको मत लिने बेला ठाकुर र महतो पक्ष तटस्थ बसेको थियो। यादव पक्षले विपक्षमा मतदान गरेको थियो। त्यसपछि ठाकुर र महतो ओलीको पक्षमा खुलेका छन् भने भट्टराई र यादव विपक्षी गठबन्धनमा। मधेसको मुद्दा कमजोर हुँदैन तुलानारायण शाह मधेसका मामलाका जानकार (राजनीतिक विश्लेषक) पोहोर साल उपेन्द्र यादव संकटमा पर्नुभएको थियो। उहाँलाई पार्टी एकीकरण गर्नुपर्ने बाध्यता थियो। अहिले केपी ओलीलाई हेर्ने दृष्टिकोण, विचार मतभिन्नताले एक वर्ष अघिको एकीकरण भंग हुने अवस्थामा पुगेको छ। उपेन्द्रजी पोहोर पनि केपी ओलीकै कारण संकटमा पर्नुभएका बेला एकता भएको थियो। केपी ओलीले राजनीतिक दलसम्बन्धी अध्यादेश ल्याएपछि उपेन्द्रजीलाई समस्या भएको थियो। अहिले एउटा पक्ष प्रधानमन्त्री ओलीले आफ्ना माग सम्बोधन गरिरहेकाले सरकारमा जाँदा ठीक हुन्छ भनिरहेको छ। अर्को पक्षले भने ओलीलाई प्रतिगमनको नायक भनिरहेको छ। कारबाही प्राविधिक विषय हो। नमिलेपछि फुट्नु नै राम्रो। यो मलाई त स्वाभाविक लागिरहेको छ। एकीकृत हुँदा सांसदको संख्या बढी हुने हो। तर, धु्रवीकरणले राजनीतिक स्पेस बढाउँछ। समाजलाई जोड्न सजिलो हुन्छ। पञ्चायतदेखि नै मधेस भोट बैंकका रूपमा रह्यो। आफैं नेता बन्ने हकदाबी स्वयम् मधेसीले पनि गरेनन्। प्रजातन्त्रका पुनःस्थापनाको ३० वर्षसम्म मधेसी पहाडी नै रहे। २०६३ यता आफैं राजनीति र नेतृत्वमा आउने क्रमको सुरुवात भयो। समूह बन्ने विचार र संगठन बनाउने कामको सुरुवात भयो। नेकपा एमाले, नेपाली कांग्रेस र नेकपा माओवादी नमिल्नु नै मधेसका लागि फाइदा छ। उनीहरू मिलेका बेला मधेसका मुद्दाको बेवास्ता भइरहेको थियो। तीन पार्टी मिलेपछि मधेसका मुद्दा सुन्नै चाहँदैन। अहिले उनीहरू नमिलेको बेला मधेसका माग सम्बोधन भइरहेका छन्। यो राम्रो हो। अहिले सरकारमा सिध्यै जाने कि मधेसमा माग पूरा गराउँदै भन्ने विवाद त देखिएको छ। दुवै पक्ष सरकारमा जान तयार त हुन् नि। उपेन्द्रजीहरू देउवाको मन्त्रिमण्डलमा जानै त तयार थिए। उहाँहरू कुनै सर्तबिना जान लाग्नुभएको थियो। तर, महन्थ ठाकुर पक्षले आफ्ना माग सम्बोधन गराउँदै गरिरहेको छ। देउवा र ओलीमध्ये मधेसको मुद्दा सम्बोधन गर्नेमा ओलीले बाजी मार्नुभयो। हुन त हिजो उहाँ नै सबैभन्दा बढी अवरोधक हुनुहुन्थ्यो। समयको माग हो। उहाँ मधेसको माग सम्बोधन गर्ने अवस्थामा पुग्नुभयो। जसपा विघटनले मधेसको मुद्दा कमजोर हुँदैन। धु्रवीकरण भएपछि सबै जनतामा जोडिनुपर्ने बाध्यता हुन्छ र जनतालाई जोड्ने काम पनि गर्नुपर्छ। चुनावको बेला गठबन्धन पनि हुनसक्छ। त्यसअघि विघटन हुँदा खासै फरक पर्दैन। २०७४ सालको चुनावमा मधेसमा मधेसी र पहाडीबीचको धु्रवीकरण भएको थियो। पहाडमा भारतको विरोधको सेन्टिमेन्ट थियो। त्यही आधारमा धु्रवीकरण भयो, परिणाम पनि आयो। अब के आधारमा हुन्छ त्यो अहिले नै भन्ने अवस्था छैन।"
एमालेमा रोकियो कारबाही,"काठमाडौं ः एमालेले आफ्ना १२ नेतालाई स्पष्टीकरण सोधेको एक साता नाघे पनि कुनै निर्णय गरेको छैन। ती नेताले स्पष्टीकरणको जवाफ दिएका छैनन्। तर, स्थायी कमिटीको मंगलबार बसेको बैठकले पनि यस विषयमा निर्णय लिएन। एमाले नेतृत्व माधवकुमार नेपाल पक्षका ती नेतालाई कारबाही गरिहाल्नेभन्दा पनि अन्तिम समयसम्म एकताको प्रयास गर्ने पक्षमा देखिएको छ। पार्टी प्रवक्ता प्रदीप ज्ञवाली एकताका लागि हदैसम्म लचिलो हुने बताए। उनका अनुसार स्पष्टीकरण सोधिएका १२ नेताको कारबाही प्रक्रिया रोकिएको छ। धेरै साथी मूलधारमा जोडिनुहोस्, उनले भने, बडो गर्वका साथ देउवालाई प्रधानमन्त्री बनाउने, आफ्नो पार्टीका नेतालाई हराउने कुरा गर्नुभएको छ। त्यही पनि फर्किनुभयो राम्रो नै हुन्छ। तर, एकताको प्रयासको तालमेलमा मेल खाँदैन। उनले केही सदस्य पार्टीबाट निष्कासनमा परेकाले कार्यदल भने अस्तित्वमा नरहेको बताए। उनले कार्यदल पुनर्गठन हुन सक्ने बताए। सुरेन्द्र पाण्डे, घनश्याम भुसाल, सोमप्रसाद पाण्डे, विरोध खतिवडा, यज्ञबहादुर सुनारलगायतलाई जेठ १० मा स्पष्टीकरण सोध्ने निर्णय भएको थियो। वरिष्ठ नेताद्वय नेता माधवकुमार नेपाल, झलनाथ खनाल, भीम रावलसहित ११ जनालाई स्पष्टीकरण सोधेको दुई दिनमै निष्कासन गरिएको थियो। नेपालसहित नेतालाई जेठ ८ मा स्पष्टीकरण सोधेर १० गते पार्टी सदस्यसमेत नरहने गरी कारबाहीको निर्णय भएको थियो। एमाले नेताहरूले स्पष्टीकरण सोधिएका घनश्याम भुसाल, सुरेन्द्र पाण्डेलगायत नेतासँग संवाद गरिरहेका छन्। एमाले अध्यक्ष एवं प्रधानमन्त्री केपी शर्मा ओली र नेपाल पक्षका दोस्रो तहका नेताहरूबीच सोमबार साँझ चार घन्टा छलफल भएको थियो। दरबारमार्गस्थित एक होटलमा भएको वार्ता एकता कसरी गर्ने भन्नेमा केन्द्रित भएको थियो। उक्त वार्तामा नेपाल पक्षबाट घनश्याम भुसाल, सुरेन्द्र पाण्डे, गोकर्ण विष्ट र योगेश भट्टराई सहभागी थिए। ओलीबाट विष्णु पौडेल, सुवास नेम्वाङ र प्रदीप ज्ञवाली सहभागी थिए। एमाले प्रवक्ता ज्ञवालीले दुई पक्षबीच छलफल भएको विषय स्वीकार गर्दै एकताको अन्तिम प्रयास जारी रहेको बताए। एकताको अन्तिम प्रयासस्वरूप छलफल भइरहेको छ, ज्ञवालीले भने, सकेसम्म एकता जोगियोस् भन्नेमा हामी लागिरहेका छौं। नेतृत्व तहबाट अन्तिम समयसम्म जारी राख्नेछौं। बैठकले लुम्बिनी प्रदेशमा भएको राष्ट्रियसभा उपनिर्वाचनको समीक्षा गरेको थियो। लुम्बिनीमा अन्तरघात भएको निश्कर्ष निकालिएको उनले बताए।"
प्रतिरोधात्मक क्षमता बढाऔं,"कोभिड१९ भएको कति समयपछि कालो ढुसी (म्युकरमाइकोसिस) देखिने गरेको छ ? यो कालो ढुसी (म्युकरमाइकोसिस) भनेको के हो ? आद्रता बढी भएको (गर्मी) स्थानमा कालो ढुसीको संक्रमण बढी देखिएको छ। फोहोरमैला, धुलो, कुहिएका फलफूल, पातपतिंगर भएको स्थानमा कालो ढुसीको संक्रमणको जोखिम बढी हुन्छ। यसको संक्रमण कसरी हुन्छ ? फंगसहरू बाहिरी वातावरणमा यत्रतत्र हुन्छन्। भाइरसजस्तै फंगसले पनि शरीरभित्र प्रवेश गरेर असर गर्छन्। फंगस नाकको प्वालबाट शरीरभित्र प्रवेश गर्छ। नाकको वरिपरि रहेका साइनसहरूसँग फंगसको भेट हुन्छ। साइनसहरूलाई प्रभावित गर्दै आँखाको पछाडि पुगेर त्यहाँको नसाहरूलाई आक्रमण गर्छ। आँखा चलाउने नसाहरूलाई क्षति पुर्याउँछ। आँखाबाट दृश्य हेर्न सहयोग पुर्याउने नशा (अप्टिक नर्भलाई नष्ट गर्छ। त्यसपछि पनि फंगस रोकिँदैन। मस्तिष्कको तल्लो तहमा पनि असर गर्छ। समग्रमा भन्दा नाकबाट छिरेर पिनास हुँदै आँखा र मस्तिष्कमा पनि क्षति पुर्याउँछ। कोरोना भाइरसको चर्चा नहुँदै पनि बाहिरि वातावरणमा फंगस पनि थियो नि होइन ?कोभिड१९ भाइरसको अस्तित्व देखिनु अघि पनि फंगसको संक्रमण हुने गरेको थियो। रक्त क्यान्सरका बिरामी, अन्य विभिन्न खालका दीर्घ रोगीहरूमा विभिन्न खालका फंगसको संक्रमण हुने गर्थ्यो। मिर्गौलालगायत अंग प्रत्यारोपण गरेका व्यक्तिमा पनि यसको संक्रमण हुने गरेको थियो। अहिले मधुमेह, अंग प्रत्यारोपण गरेका व्यक्ति र दीर्घ रोगीलाई कोरोना भाइरस पछि कालो ढुसीले संक्रमण गरेको पाइएको छ। खास कारण के होला ? यसका विभिन्न कारण छन्। मधुमेह, अंग प्रत्यारोपण गरेका व्यक्ति र अन्य खालको रोगको औषधि सेवन गर्दै आएका दीर्घ बिरामीको यसै पनि रोग प्रतिरोधात्मक क्षमता न्यून हुन्छ। कोरोना भाइरस संक्रमणले शरीरको रोग प्रतिरोधात्मक क्षमता (इम्युनिटी पावर) झन् घटाउँछ। कोरोना संक्रमित व्यक्तिको शरीरमा अक्सिजनको मात्रा घटेको छ भने श्वासप्रश्वास सहज बनाउन स्टेरोइड औषधि दिनुपर्छ। यो औषधिले शरीरमा सेता रक्तकोषलाई निस्क्रिय बनाउन सहयोग गर्छ। शरीरको रोग प्रतिरोधात्मक क्षमतामा ह्रास आउँछ। यसैबेला कालो ढुसीले संक्रमण गर्छ। संक्रमणबाट कत्तिको सजग हुनुपर्छ ? भारतजस्तै नेपालमा पनि कालो ढुसी (म्युकरमाइकोसिस)को संक्रमण देखिएको छ। एक जना संक्रमितलाई त मैले पनि भेटेँ। अहिले सबै जना कोभिड१९ सँगै कालो ढुसीको संक्रमणबाट पनि जोगिनुपर्छ। डराउनेभन्दा पनि सचेत हुनुपर्ने खाँचो छ। कालो ढुसी संक्रमित भर्ना भएको अवस्थामा चिकित्सकले सुरुमा के गर्नुपर्छ ? संक्रमितको अवस्था हेरेर अक्सिजन दिनुपर्छ। मधुमेहको पनि समस्या भएको छ भने अझ बढी सचेत हुनुपर्छ। मधुमेहको लेवल नियन्त्रणमा ध्यान दिनुपर्छ। कालो ढुसीको संक्रमण हुने बित्तिकै कुन खालको ढुसी हो भनेर अल्मलिनु हुँदैन। दुई खालको औषधिमध्ये मिर्गौला बिगार्ने खालको नभई मिर्गौला बचाउने किसिमको औषधि चलाउनुपर्छ। आफूले उपचार गर्न सकिँदैन भने तुरुन्तै विशेषज्ञ समक्ष सिफारिस गरिहाल्नुपर्छ। कालो ढुसीको संक्रमण पुष्टि भएपछि आफन्त केके पक्षमा सजग हुनुपर्छ ? पहिलो त बिरामीको अवस्थाप्रति ध्यान दिनुपर्छ। त्यसपछि उपचारमा हेक्का राख्नुपर्छ। नाक र कानमा समस्या हो भने नाक, कान र घाँटी (इएनटी) विशेषज्ञ समक्ष उपचार गर्नुपर्छ। आँखा पनि समस्या पुगेको छ भने आँखाको चिकित्सकको पनि राय सल्लाह र उपचारमा संलग्न हुनुपर्छ। मस्तिष्कमा असर पुगेको छ भने न्युरो सर्जनलाई पनि संलग्न गराई उपचार गराउनुपर्छ। विशेषज्ञ चिकित्सकले के कुरामा ध्यान दिनुपर्छ ?बिरामीको अवस्था हेरेर सुझबुझका साथ निर्णय गर्नुपर्छ। सिटी स्क्यान, एमआरई गरिहाल्नुपर्छ। नाक, कान घाँटीको सर्जनका साथै आँखा र न्युरो सर्जनको पनि परामर्श लिनुपर्छ। आवश्यक परे तुरुन्तै शल्यक्रिया गरिहाल्नुपर्ने हुन्छ। शल्यक्रिया गर्दा बहुविशेषज्ञहरूको संलग्नता बढी राम्रो हुन्छ। कालो ढुसीको संक्रमणबाट कसरी जोगिने ?अब मास्कको उपयोगिता सधैं रहिरहने भयो। कोभिड१९ जस्तै कालो ढुसीबाट जोगिन पनि मास्क लगाउनुपर्छ। कुनै पनि प्रकारका फोहोर, कसिंगर, धुलो आउने खालका स्थानहरू (भवन निर्माण)को वरिपरि जाँदा वा काम गर्दा मास्क र पञ्जा लगाउनुपर्छ। कुहिएका फलफूल एवं तरकारी फ्याँकी हाल्नुपर्छ। घर बाहिर वा फोहोरमा काम गर्दा डिस्पोजेबल पन्जाको प्रयोग गर्नुपर्छ। व्यक्तिगत स्वच्छतामा ध्यान दिनुपर्छ। जथाभावि स्टोरोइड र एन्टिवायोटिक औषधि प्रयोग गर्नुहुँदैन। सुगर भएका बिरामीले सुगर नियन्त्रणमा राख्नुपर्छ। स्वास्थ्यकर्मीको सल्लाहमा मात्र औषधि सेवन गर्नुपर्छ।"
कोरोनामा मौका छोप्दै कालो ढुसी,"काठमाडौं : कोरोना भाइरस महामारीले त्राहीत्राही बनाइरहेका बेला अर्को रोगको संक्रमण देखिएको छ। फंगसले निम्त्याउने कालो ढुसी (म्युकरमाइकोसिस)बाट कोरोना संक्रमितकै ज्यान जान थालेको छ। यसले बिरामीको आँखा, नाक र अनुहारमा गम्भीर असर गरिरहेको छ। कोरोना लागेका बिरामी निको हुने बेलातिर कालो ढुसीको संक्रमण हुने गरेको पाइएको स्वास्थ्य तथा जनसंख्या मन्त्रालयले जनाएको छ। मन्त्रालयका प्रवक्ता एवं इपिडिमियोलोजी तथा रोग नियन्त्रण महाशाखाका निर्देशक डा कृष्णप्रसाद पौडेलले संक्रमितमध्ये केहीको ज्यान गएको र केही उपचाररत रहेको बताए। कालो ढुसीको संक्रमणले नाक, आँखा र मस्तिष्कमा क्षति पुर्याउने चिकित्सक बताउँछन्। मन्त्रालयका प्रवक्ता डा पौडेलका अनुसार झन्डै एक दर्जन व्यक्तिमा कालो ढुसीको संक्रमण पुष्टि भएको छ। जसमध्ये सीमावर्ती नेपालगन्जमा तीन र वीरगन्जमा दुई जनामा पुष्टि भएको छ। काठमाडौंमा तीनवटा अस्पतालमा केही संक्रमितको उपचार भइरहेको छ। अवसरवादी फंगसको त्रास जसमध्ये ब्ल्याक फंगस भनिने कालो ढुसीको संक्रमण सीमापारि उत्तर प्रदेश र सीमावर्ती बाँके, पर्सालगायत जिल्लामा बढ्दो छ। स्वास्थ्य मन्त्रालयका प्रवक्ता डा पौडेलका अनुसार फंगसहरू अवसरवादी हुन्छन्। यी अपर्चुनिस्ट (अवसरवादी) फंगस हुन्। मौका छोप्छन्। रोग प्रतिरोध क्षमता कमजोर भएका र लामो समय औषधि सेवन गरेका व्यक्तिमा संक्रमण गर्छन्, डा पौडेलले भने, स्टेरोइड (अक्सिज लेभल घटेको बेला दिइने औषधि) सेवन गरेका र दीर्घ रोगीमा संक्रमण गर्ने सम्भावना बढी हुन्छ। एक खालको अवसरवादी फंगसका कारण कालो ढुसी (म्युकरमाइकोसिस)को संक्रमण भएको डा पौडेलले बताए। उनले भने, ठ्याक्कै तथ्यांक प्राप्त भइसकेको छैन। नेपालगन्ज, वीरगन्ज र काठमाडौंमा गरी १०१२ जनालाई संक्रमण भएको छ। भारतसँगका सीमावर्ती वीरगञ्ज र नेपालगन्जमा संक्रमण विस्तार भइरहेको चिकित्सकले जानकारी दिएका छन्। कोहलपुर मेडिकल कलेजमा कार्यरत वरिष्ठ नाक, कान, घाँटी रोग विशेषज्ञ प्राडा ढुण्डिराज पौडेलका अनुसार ४५ देखि ६५ वर्ष उमेर समूहका दीर्घरोगीलाई संक्रमणको जोखिम हुने गरेको छ। मधुमेह (डायबिटिज)का बिरामीका साथै शरीरको रोग प्रतिरोधात्मक क्षमता कमजोर भएका व्यक्तिहरूमा कालो ढुसीको संक्रमण बढी पाइएको उपचारमा संलग्न चिकित्सकहरू बताउँछन्। रोग प्रतिरोधात्मक क्षमता कम भएका व्यक्तिमा अचानक नाक दुख्ने, नाकबाट सिंगान बग्ने, आँखा दुख्ने, आँखा सुन्निन थालेको छ भने एक्युट इन्भेजिभ साइनेसाइटिस हुनसक्छ। कालो ढुसी (म्युकरमाइकोसिस)को संक्रमणले गर्दा पनि यस खालको समस्या देखिन्छ, डा पौडेलले भने। शरीरका विभिन्न अंग कुहाउने संक्रमणलाई यल्लो फंगस भनिने डा ढुण्डिराज पौडेलको भनाइ छ। यस खालको समस्या भएका संक्रमित उत्तर भारतमा छन्। यल्लो फंगसको संक्रमणले शरीरका अंगप्रत्यंग कुहाउँछ डा पौडेलले अन्नपूर्ण पोस्ट्सँग भने, कोरोना संक्रमणपछि नेपालमा देखिएको कालो ढुसी (म्युकरमाइकोसिस) हो। यसलाई ब्ल्याक फंगस भनिन्छ। ब्ल्याक फंगस, ह्वाइट फंगस र येलो फंगसको विशिष्टीकरण गरी छुट्याउन कल्चर गर्नुपर्ने हुन्छ। यो कल्चरको रिपोर्ट प्राप्त गर्न दुईतीन साता पनि लाग्न सक्छ। वायोप्सी पनि गर्नुपर्ने हुन्छ, डा पौडेलले भने, फंगसको संक्रमण हुने बित्तिकै एम्फोटेरिसिन बी औषधि चलाइहाल्नुपर्छ। यो पनि दुई खालको औषधि हुन्छ। जसमध्ये मिर्गौला बचाउने खालको औषधि प्रयोग गर्नुपर्छ। डब्लूएचओद्वारा औषधि सहयोग कालो ढुसी (म्युकरमाइकोसिस) संक्रमितको उपचारमा उपयोग गरिने एम्फोटेरिसिन बीको अभाव हुन थालेको छ। यो औषधि कालाजारका बिरामीमा पनि प्रयोग हुने गरेको थियो। मन्त्रालयका प्रवक्ता डा पौडेलका अनुसार, यसैसाता विश्व स्वास्थ्य संगठन (डब्लूएचओ)ले औषधि नेपालमा पठाउन थालेको छ।"
"ढुंगा, गिटी, बालुवा निकासी गर्ने बजेटको घोषणा राष्ट्रघाती : उपेन्द्र यादव","काठमाडौं : जनता समाजवादी पार्टी (जसपा) अध्यक्ष उपेन्द्र यादवले व्यापार घाटाको नाममा ढुंगा गिटी, बालुवा निकासी गर्ने बजेटको घोषणा राष्ट्रघाती भएको बताएका छन्। बुधबार बजेटमा प्रस्तुत भएको व्यापार घाटा कम गर्ने सरकारको योजनामाथि टिप्पणी गर्दै यादवले यो राष्ट्रघाती भएको बताएका हुन्। व्यापार घाटा कम गर्ने नाममा ढुंगा, गिटी, बालुवा निकासी गर्ने बजेटको घोषणा राष्ट्रघाती रहेको छ, यादवले भने, यसले चुरे विनास गर्ने, तराईमधेसलाई मरुभूमिकरण गर्ने निश्चित नै छ। यादवले सरकारको नीति, कार्यक्रम र योजना वातावरणीय हिसाबले घातक रहेको बताए। उनले नवधनाढ्यदेखि व्यवसायीलाई फाइदा पुगे पनि यो घोषणाले चुरेको संवेदनशील क्षेत्रमा असर पर्ने र तराई मधेसमा ठूलो प्राकृतिक संकट आउने बताएका छन्। यसबाट सबैभन्दा बढी प्रभाव चुरेको संवेदनशील क्षेत्रमा नै पर्ने र त्यसले तराईमधेसमा ठूलो प्राकृतिक संकट आउने छ, उनले थप भनेका छन्, यसले नकारात्मक पर्यावरणीय असर पार्ने छ। जसको मूल्य तराईमधेसमा बसोवास गर्ने जनताले चुकाउनु पर्ने छ। यो सरकारको निर्णयले भविष्यमा मधेसका भूमिको उर्वरता समाप्त हुने उनको भनाइ छ। तत्काल चुरे संरक्षणको पहल नभए जीवन रक्षाका लागि जनताले संघर्ष गर्नुपर्ने बताएका छन्। भविष्यमा मधेसका भूमिको उर्वरता समाप्त भएर जनताको जीवन नै संकटमा पर्ने भएको हुँदा भरपर्दो वैज्ञानिक, पर्यावरणीय तथा वातावरणीय अध्ययन नगरी ल्याइएको ढुङ्गा, गिटी, बालुवा आदि उत्खनन् गरी निर्यात गर्ने कार्य बन्द गरिनु पर्छ, यादवले भने, अन्यथा वन विनाश, वातावरणीय सन्तुलन, जैविक विविधताको संरक्षण, चुरे संरक्षण र तराईमधेसलाई मरुभूमिकरण हुने कार्यबाट जोगाउन र त्यहाँका जनताले आफ्नो जीवन रक्षाका लागि संघर्ष गर्न बाध्य हुनु पर्नेछ।"
"त्रास नबाँडौं, आत्मबल बढाऔं","कोरोना भाइरसको महामारी रोक्न मुलुकमा निषेधाज्ञा छ। नागरिकले संक्रमणबाट बच्नकै लागि घरभित्र थुनिएर बस्नु परेको छ। यो आवश्यकता र बाध्यता दुवै हो। खुल्ला आकाशमुनि घुम्न, रमाउन र आफूले चाहेकोगरिरहेको काममा फर्कन सबैको इच्छा छ। सामाजिक सञ्जालले समय बिताउन सहज बनाएको छ। आफ्नो मनमा लागेका कुरालाई राख्ने, अरूले लेखेका र राखेका कुरामा प्रतिक्रिया दिने मात्रै नभई कला र गलालाई प्रस्तुत गर्दै छिनभरमै विश्वमा पुयाउने अवसर पनि यसले दिलाएको छ। फेसबुक, टिकटक, ट्विटर, म्यासेन्जर, भारइबरलगायत सामाजिक सञ्जालको सदुपयोगले धेरैको भाग्यसमेत खोलेको छ। गाउँका कुनामा रहेका प्रतिभाले स्थान पाएका छन्। राम्रा विचार लेखेर बाँड्दा अरूलाई प्रेरणा पनि मिलेको छ। आफूले चाहेका कुरा खोज्न र व्यक्तिसँग समयमा सम्वाद गर्न सहज बनाएको छ। सामाजिक सञ्जालमै आएका कुनै विचारले देशको नीति नियमसमेत परिवर्तन गर्न र बिग्रन लागेका कुराहरूलाई समेत सही बाटोमा हिँडाएको उदाहरण हामीसँग धेरै छन्। यी सबै सकारात्मक कुरा हुन्। यिनै कामका लागि नै सामाजिक सञ्जालको विकास र विस्तार पनि भएको हो। हरेक कुराका सकारात्मक र नकारात्मक दुवै पाटा हुन्छन्। सकारात्मकलाई लिन सके कुनै कुरा नराम्रा छैनन्। सामाजिक सञ्जालमा पनि यो नियम लागू हुन्छ। यसभित्र पस्ने सहज पहुँचका कारण जो कोहीले यसको प्रयोग क्षणभरमै गर्न सक्छ। सकारात्मकभन्दा नकारात्मक कुरा चाँडो फैलने (भाइरल) हुने भएकाले प्रयोगकर्ताको असावधानी र ज्ञान अभावले यसको नकारात्मक असर पनि उच्च बन्दै गएको छ। अझै निषेधाज्ञाको समयमा बढी समय सामाजिक सञ्जालमा बिताउने भएकाले अहिले प्रयोगकर्तालाई सही र गलत के हो ? छुट्याउनसमेत हम्मेहम्मे परेको देखिन्छ। अनियन्त्रित रूपमा खुलेका अनलाइन, अव्यवस्थित र नियम उल्लंघन गर्दै लेखिने समाचार, कार्टुन र विचारले भ्रम फैलाउँदै छ। यस्ता कुरा नियमनको आवाज पनि चर्कदो छ। कोही सजायको भागीदार पनि बनिरहेका छन्। पछिल्लो समय सामाजिक सञ्जालमा आउने कुराले मानिसलाई आतंकित मात्रै होइन मानसिक तनावसमेत दिन थालेको छ। कोरोना महामारीमा ज्यान जोगाउने चिन्ताले पिरोलिरहेको समयमा सामाजिक सञ्जालमा आउने शवका तस्विर, अफवाह सामग्री, मन दुखाउने र आत्माबल घट्ने पोस्टले पीडा थप्दै छ। झनै महामारीले आफन्त गुमाएकाहरूलाई त सामाजिक सञ्जालमा आएका मृतकका तस्विर र लेखेका शब्दले मनोबल गिर्ने र हतोत्साही बनाउने गरेको अनुभव धेरैसँग छ। कतिपयले सामाजिक सञ्जाल बन्द गरिसकेका छन्। बिस्तारै पीडाबाट बाहिर निस्कन खोजिरहँदा पोस्ट भएका तस्विर र कुराले पुनः झस्काउने र गहिरो पीडासमेत दिन थालेपछि सामाजिक सञ्जाल समस्या पनि हुन थालेको छ। यस्तै क्रम बढ्दै गए मानिसमा मानसिक रोगसमेत थपिने मानसिक रोग विज्ञहरू बताउँछन्। कोरोना महामारीले मृतकको संख्या थपिँदै जाँदा हाम्रा चिनजानकै साथीभाइदेखि आफन्तसम्म त्यो तथ्यांकमा परेका छन्। बिहान उठ्नासाथ खोलिने सामाजिक सञ्जालमा शुभकामनाभन्दा धेरै समवेदना र श्रद्धाञ्जलिका शब्द बढ्दै छन्। यो देख्दा जो कोहीको दिन शान्त रूपमा अवश्य कट्दैन। न त्यस्ता समवेदना र श्रद्धाञ्जलिले परिवारको पीडा नै कम हुन्छ। अझै हतारमा गरिएका पोस्ट र खुलाउन नहुने कुराले सम्बन्धित व्यक्तिलाई कति असर पुग्छ, त्यसको लेखाजोखा गर्न सकिँदैन। यसले पोस्ट गर्ने व्यक्तिलाई मात्रै होइन, सामाजिक सञ्जाललाई हेर्ने दृष्टिकोणसमेत नकारात्मक बनाउँछ। यस्ता कमजोरीलाई सबैले सुधारौं। आत्मबल बढाउने र तथ्यसहितका सही कुरा फैलाए सामाजिक सञ्जालको गरिमासँगै हरमानिसको आत्मबल पनि बढ्ने छ।"
स्थानीय सरकारका लागि बजेट निर्माणको सूत्र,"स्थानीय सरकार सफल हुनु भनेको स्थानीय सरकारको राजनीतिक नेतृत्व सफल हुनु हो संविधानतः हरेक वर्षको असार १० गतेभित्र आगामी आर्थिक वर्षका लागि स्थानीय सरकारले आआफ्नो गाउँनगर सभामा बजेट पेश गरिसक्नुपर्छ। असार १० गतेभित्र पेश भएको बजेट असार मसान्तभित्र पारित गरी साउन १ गतेबाट कार्यान्वयनमा ल्याउनुपर्छ। यो बाध्यात्मक संवैधानिक व्यवस्था हो। विगतका वर्षहरू र चालु आर्थिक वर्ष २०७७७८ का लागिसमेत निर्धारित समयसीमाभित्र सबै स्थानीय सरकारले बजेट प्रस्तुत गर्न, छलफल गर्न र पारित गर्न सकेको देखिँदैन। संविधानले निर्दिष्ट गरेको बाध्यात्मक व्यवस्था र स्थानीय सरकार सञ्चालनका लागिसमेत अनिवार्य र अपरिहार्य रूपमा बजेट पेश गर्नैपर्छ।बजेट पारित नै नगरिकन स्थानीय सरकार सञ्चालन गर्नु सर्वथा त्रुटिपूर्ण र गैरजिम्मेवार हुनेछ।यस कुरामा सबै स्थानीय सरकार प्रथम दृष्टिमै सचेत हुनु अनिवार्य देखिन्छ। बजेट निर्माण गर्दा हरेक स्थानीय सरकारले निम्न विषयमा स्पष्ट भई प्रक्रिया पूरा गर्नुपर्छ। नीतिगत स्पष्टतासंघीय सरकार र प्रदेश सरकारको नीति तथा कार्यक्रम व्यवस्थापकीय अंगमा पेश गरि पारित भएपछि त्यसलाई कार्यान्वयन गर्न सरकारले पुनः बजेट पेश गर्ने गर्छ। सोही प्रक्रिया सबै स्थानीय सरकारको हकमा पनि समान रूपमा मार्गनिर्देश बन्नुपर्छ। तर अधिकांश स्थानीय सरकारले थाहा नभएर हो वा बेवास्ता गरेर हो नीति तथा कार्यक्रम तर्जुमा नै नगरी सुरुमै बजेट पेश गर्ने गरेको देखिन्छ। सो सरकारको हैसियतले बजेट पारित गर्ने प्रक्रिया होइन। जबसम्म स्थानीय सरकारको सोच, लक्ष्य, उदेश्य र अपेक्षित उपलब्धिको बारेमा जानकारी नै हुँदैन वा जानकारी भएपनि घोषणा गरिँदैन वा औपचारिक रूपमा पारित गरिँदैन भने त्यसले वैधता पाउन सक्दैन। यस्तो अवस्थामा स्थानीय सरकार दिशाविहीन वा भागवण्डामा योजना बाँढ्ने निकाय बन्न पुग्ने खतरा हुन्छ।यसले पहुँचवालाका लागि मात्र सरकारी स्रोतसाधनको परिचालन हुने डर पनि रहन्छ। बजेटको प्राथमिकता निर्धारण गर्न पनि बजेट तयारी पूर्वनीतिगत स्पष्टता वा कानुनी मार्गनिर्देशन हुन जरुरी हुन्छ। स्थानीय सरकारका राजनीतिक नेतृत्वले निर्वाचनताकाआफूले जनाएको प्रतिवद्धता पूरा गर्न होस् वा घोषणापत्रमा उल्लेखित कुराहरू कार्यान्वयन भए नभएको जाँच गर्न पनि नीति पारित हुनैपर्छ। नीति भनेको बजेट निर्माणको मार्गदर्शन हो, बजेटको साँचो हो। नीतिलाई सरकारको दूरदृष्टि, दृष्टिकोण वा सार्थक परिकल्पनाका रूपमा समेत बुझ्ने गरिन्छ। नीतिकै आधारमा बजेट तथा कार्यक्रम तर्जुमा गर्नुपर्छ। नीतिले निर्दिष्ट गरेको लक्ष्य प्राप्त गर्न आवश्यक कानुन तथा संस्थागत संयन्त्र र आवश्यक प्रणालीहरूको विकास गर्नुपर्ने हुन्छ। त्यसैलेसबै स्थानीय सरकारले बजेट पेश गर्नुपूर्व नीति तर्जुमा गरी सभाबाट पारित गर्न अनिवार्य छ। बजेटको प्राथमिकता निर्धारणबजेट नीतिको दर्पण हो। अर्थात् यसलाई सरकारको नीति लागू गर्ने व्यवस्थागत प्रबन्धका रूपमा चिन्न सकिन्छ। स्वीकृत नीतिको मार्गदर्शनमा आधारित बजेट तर्जुमा गर्नुपर्छ। सामान्यतः बजेट तर्जुमा जनताको माग र आवश्यकताको आधारमा गरिने हो। तर सबै जनताको माग र आवश्यकता एकएक संकलन गर्न सम्भव हुँदैन। वडातहबाट सिफारिस हुने कार्यक्रमहरू पनि समता, समानता र न्यायपूर्ण नहुन सक्छ। जान्ने, बुझ्ने र पहुँचवालाहरूको दबाब र प्रभावले वडा समिति वा नगरपालिकागाउँपालिकाको बजेट आफूअनुकूलका कार्यक्रम समावेश हुनेगर्ने गरी दुरूपयोग हुने सम्भावना रहन्छ। यसर्थ, सर्वप्रथम स्थानीय सरकारको दूरदृष्टिकोण, योजना र लक्ष्यलाई नीतिले निर्देशन गर्नुपर्छ। पारित भएको नीतिबमोजिम नतिजा हासिल हुनेगरी बजेट तर्जुमा गर्न कटिबद्ध हुनुपर्छ। सीमित स्रोतसाधनले आफ्नो भौगोलिक र कानुनी क्षेत्राधिकारभित्रको असिमित योजना मध्येबाट छनोट गर्नु निकै कठिन कार्य हो। तर पनि स्थानीय सरकारलाई यो अवसर हो। यस्तो चुनौतीपूर्ण कार्यलाई अवसरमा रूपान्तरण गर्ने सजिलो उपाय नै बजेटको प्राथमिकता निर्धारण गर्नु हो। स्थानीय सरकारले प्रारम्भमा आफूले प्राप्त गर्ने आन्तरिक आय, राजस्व बाँडफाँटबाट प्राप्त हुने रकम,अनुदान,ऋण र अन्य आयको प्रक्षेपण गर्न तथा स्रोतको सन्तुलित वितरणको खाका तथा बजेटको सीमा निर्धारण गर्नुपर्छ। बढीभन्दा बढी आय आर्जन गर्ने र जनताको जीवनस्तर उकास्ने भन्नेतर्फ गहिरो चिन्तन गरी बजेटमा प्राथमिकता निर्धारण गर्न सक्नुपर्छ। हरेक स्थानीय सरकारले कम्तिमा एउटा स्थानीय उत्पादनलाई जोड दिने हो भने पनि देशमा कम्तिमा ७५३ वटा राष्ट्रिय वस्तुको उत्पादन हुन्छ। स्रोत अनुमान तथा बजेट सीमा निर्धारण समितिले बजेटको उल्लेखित पक्षहरूका आधारमा बजेटको कुल सीमा,विषय क्षेत्रगत सीमासमेत यकिन गरी बजेट तथा कार्यक्रमको प्राथमिकीकरण निर्धारण गर्नुपर्छ। यसरी निर्धारित भएको बजेट तथा कार्यक्रमको प्राथमिकीकरणको आधारमा बजेट तथा कार्यक्रम तर्जुमा समितिले बजेट तर्जुमा गर्नुपर्छ। यो कानुनी तथा बाध्यात्मक व्यवस्था हो। यस प्रक्रियाले बजेट पारित गरी कार्यान्वयन गर्नाले स्थानीय सरकारलाई सवल र सफल बनाउन सजिलो हुन्छ। स्थानीय सरकार सफल हुनु भनेको स्थानीय सरकारको राजनीतिक नेतृत्व सफल हुनु हो।संस्थागत संयन्त्रको सक्रियता बजेट निर्माण प्रक्रियामा स्थानीय सरकारका प्रायशः सबै अंगहरू सक्रिय हुनुपर्छ। स्थानीय सरकारको कार्यकारी अंग मानिने कार्यपालिका मातहतका विषयगत समिति, वडा समिति, स्थानीय राजस्व परामर्श समिति,स्रोत अनुगमन तथा बजेट सीमा निर्धारण समिति, बजेट तथा कार्यक्रम तर्जुमा समितिसमेत बजेट तर्जुमागर्ने प्रक्रियामा संलग्न देखिन्छ। कर्मचारी संयन्त्र, स्थानीय उपभोक्ता, विभिन्न संघसंस्था, विषय विज्ञ, नागरिक समाज, निजी क्षेत्र समेतसँग छलफल, अन्तरक्रिया, रायपरामर्शगरी बजेट तर्जुमा गर्ने कार्य गर्नुपर्छ। स्थानीय सरकारका लागि व्यवस्थापिकीय अंग मानिने गाउँनगर सभा र मातहतका समितिहरूको बजेट पारित गर्ने कार्यमा मुख्य भूमिका रहन्छ। बजेट तर्जुमा गर्न वा पारित गर्न कानुनले तोकेको समयसीमाहरू व्यावहारिक रूपमा कार्यान्वयन गर्न सकिने नदेखिएतापनि प्रक्रियागत हिसाबले भने सबै संस्थागत संयन्त्रहरूको अधिकतम परिचालन, प्रयाप्त छलफल र सक्रियताबाट बजेट पारित गर्नुपर्छ। स्थानीय सरकारका यी संस्थागत संयन्त्रहरूलाई कानुनले नै कार्यजिम्मेवारी तोकेको हुँदा कार्यसम्पादनमा कुनै समस्या वा दोहोरोपना पर्ने देखिँदैन। आगामी आवको बजेट प्राथमिकताविश्वव्यापी र विश्वव्याधी महामारी बनेको कोभिड१९ का कारण स्थानीय सरकारको बजेटको प्राथमिकता क्षेत्र विगतभन्दा फरक पर्ने देखिन्छ। यतिखेर कोभिड१९ महामारीको रोकथाम, नियन्त्रण र उपचारको भरपर्दो र दिगो व्यवस्था गर्नुपर्ने पहिलो कार्य भएको छ। कोभिडको महामारीले समग्र अर्थतन्त्र, समाजको संरचना, शिक्षा, रोजगारी र पेशा व्यवसायमा परेको नकारात्मक प्रभावलाई सम्बोधन गर्न अनिवार्य छ। कोभिड १९ को अनेकौं लहरहरू आउने विज्ञहरूबाट प्रक्षेपण भइरहेको छ। जुनसुकै लहर आएपनित्यस्तो महामारीसँग जुध्न सक्ने पूर्वाधार विकासमा जोड दिनुपर्छ। सामान्य क्वारेन्टिन वा आइसोलेसन मात्रले महामारीसँग लड्नसक्ने अवस्था छैन। अक्सिजन, आईसीयू र भेन्टिलेटरसम्मको सेवा पाउने गरी आफैं वा अन्य स्थानीय सरकार, अस्पताल, स्वास्थ्य संस्थाहरूसँग संस्थागत साझेदारीको सम्बन्ध विकास गर्नुपर्ने देखिन्छ। रोगको अलावा भोकले मानिसलाई पार्ने गम्भीर प्रभाव व्यवस्थापन गर्न राहत, स्वरोजगारी, रोजगारी, वैकल्पिकआयआर्जनको प्रबन्धसमेत अनिवार्य गर्नुपर्ने भएको छ। स्वरोजगार बढाउन सीप विकास, तालिम र व्यवसायका लागि बिउ,पूँजी, सस्तो व्याजदरमा ऋण सुविधा, संस्थागत बैंक जमानतजस्ता कार्यक्रम उपयोगी हुन सक्छन्। यसका लागि संघीय सरकार रप्रदेश सरकारसँगसमेत सहकार्य गर्न सकिन्छ। कृषि जमिनको उपयोग, पशुपालन, सामूहिक खेती प्रणालीलाई बढावा दिनुपर्छ। मुलुकमा कृषिकर्मलाई सम्मानित र गुणस्तरीय मानिएको छैन। कृषि व्यवसाय युवा वर्गको रोजाइको विषय बन्न सकेको छैन। स्थानीय सरकारले उत्पादनमा सहजता, बजार व्यवस्थापन र खेतीपातीमा नगद अवधारणा कार्यान्वयन गर्नुपर्छ। मौलिक तथा स्थानीय उत्पादनलाई सहरको स्थानीय सरकारसँगको साझेदारीमा बजार प्रवद्र्धन गर्नुपर्ने देखिन्छ। कोभिडको प्रभावले शिक्षा, उद्योग र सहकारी क्षेत्र थिलथिलो भएको छ। यी क्षेत्रलाई टिकाउन र बिकाउन स्थानीय सरकारले अनुदान, छुट, सहुलियत, सहकार्य र व्यवस्थापन साझेदारी गर्नुपर्ने अवस्था छ। हरेक स्थानीय सरकारको परिवेश समान छैन। आफ्नो परिवेशको तथ्यगत विश्लेषण गरी स्रोतसाधनको उच्चतम प्रयोग हुने गरी बजेट तथा कार्यक्रमले शिक्षा, उद्योग र सहकारी क्षेत्रलाई सम्बोधन गर्नुपर्छ। यस क्षेत्रले आफ्नो लयमा फर्कन सकेन भने हाम्रो सामाजिक संरचनामै गम्भीर रूपमा प्रहार गर्छ भन्ने कुरालाई आगामी आर्थिक वर्षको बजेट तर्जुमा गरिरहँदा हरेक स्थानीय सरकारले मनन नगरी हुँदैन।आत्मनिर्भरतातर्फको बजेट बजेट तर्जुमा गर्दा सबै स्थानीय सरकारले आफूलाई छुट्टै स्वायत सरकार मानी आत्मनिर्भर बन्ने प्रयत्न गर्नुपर्छ। आफ्नो क्षेत्रभित्र आयात हुने वस्तु तथा सेवा र निर्यात हुने वस्तु तथा सेवा र त्यसबाट पारेको प्रभावको मूल्यांकन गर्न सक्नुपर्छ। समृद्ध स्थानीय सरकार बन्न निर्यात प्रवद्र्धनमा जोड दिनुपर्छ। आफ्नो भूपरिवेशमा के वस्तु वा सेवा उत्पादन गर्न सकिन्छ र त्यसलाई निर्यात गरेर कसरी बढीभन्दा बढी आय आर्जन गर्ने र जनताको जीवनस्तर उकास्ने भन्नेतर्फ गहिरो चिन्तन गरी बजेटमा प्राथमिकता निर्धारण गर्न सक्नुपर्छ। हरेक स्थानीय सरकारले कम्तिमा एउटा स्थानीय उत्पादनलाई जोड दिने हो भने पनि देशमा कम्तिमा ७५३ वटा राष्ट्रिय वस्तुको उत्पादन हुन्छ।सके विदेशमै निर्यात हुने नसके अन्य स्थानीय सरकारको भौगोलिक क्षेत्रको बजारसम्म निर्यात हुने वस्तु तथा सेवा उत्पादन गर्ने वातावरण विकास गरिनुपर्छ। यसले स्थानीय रोजगारी सिर्जना गर्छ। हरेक व्यक्ति आत्मनिर्भर हुनु भनेको सिंगै स्थानीय तह र देश नै आत्मनिर्भर बन्न पुग्नु हो। सकेसम्म निर्यातमुखी बन्ने नभए पनि आत्मनिर्भर बन्ने प्रयत्न सबै स्थानीय सरकारले आफ्नो योजनामा ल्याउन सक्नुपर्छ। यसका लागि सामूहिक खेती, व्यावसायिक खेती, स्थानीय स्रोत साधन र सीपमा आधारित उद्योग विकास, पर्यटन गन्तव्य क्षेत्र विकास,सहकार्य र साझेदारी, बजार प्रबन्ध र प्रवद्र्धन, वस्तु भण्डारण तथा न्यायोचित वितरणजस्ता कार्यक्रमबाट नै स्थानीय सरकार आत्मनिर्भर बन्न सक्दछन्। मुलुकमा धनी र गरिबबीचको खाडल बढ्दै गएको छ। यस सन्दर्भमा गरिबमुखी कार्यक्रमलाई जोड दिँदै स्थानीय सरकार जनताको सरकार बन्ने मुख्य माध्यम बजेट हो भन्ने कुरामा आश्वस्तहुनुपर्ने देखिन्छ। लेखक काठमाडौं महानगरपालिकाको निर्देशक तथा सूचना अधिकारी हुन्।"
सेटिङ मिलाएर खोला दोहन,"बर्दिबास : ठूला यन्त्र प्रयोग गरेर खोला खन्न पाइँदैन। महोत्तरीको बर्दिबास नगरपालिकाले संघीय सरकारले बनाएको कानुनलाई लत्याउँदै दोजर, जेसीबी, स्काभेटरजस्ता हेभी मेसिन प्रयोग गरी ठेकेदारलाई रातु खोला खन्न वैधानिक निर्णय गरेको छ। बर्दिबासको महोत्तरी र धनुषाको साँधमा पर्ने रातु खोलाको दोहन चरम सीमा पुगेको छ। किसाननगरदेखि पशुपतिनगरसम्म झन्डै ७ किलोमिटर लम्बाइ चार जना ठेकेदारले जनप्रनिधिलाई प्रभावमा पारेर उपकरण प्रयोग गरेर खोला खन्न डेढ महिनाअघि निर्णय गराएका थिए । बर्दिबास नगरपालिकाले वातावरण प्रभाव मूल्यांकन गरेर खोला उत्खनन गर्न ठेक्का दिएको छ। रोजगारीमूलक जनशक्ति प्रयोग गरेर ३ फिट गहिरोबाट नदीजन्य सामग्री निकाल्नुपर्ने हो। तर, चुरेको भावर क्षेत्रलाई गम्भीर असर पर्ने ठूला यन्त्र प्रयोग गरेर १० फिटसम्म खाल्टो खनेर ठेकेदारले खोलामा चरम दोहोन गरिरहेका छन्। तर, बर्दिबास नगरपालिकाले उनीहरूलाई कारबाही गर्न आँट गर्दैन। मेयर विदुरकुमार कार्की खोलामा अनुगमन गर्न जान्छन्। सम्झाएको झैं नाटक मञ्चन गर्ने गरेका स्थानीयहरू बताउँछन्। खोलाको दोहोन किसानको गाँस खोसिँदै गएको छ भने जनता तटबन्ध धरापमा परेको छ। चुरेको भावर क्षेत्रको दोहोनले किसाननगरका किसान मनोज साहलाई हातमुख जोड्न कठिन बन्दै गएको छ। बालीनालीको उत्पादन हात पार्न उनलाई फलामको चिउरा चपाउनु परेको छ। रातु खोलाबाट जोडिएको नहरलाई जथाभावी उत्खनन गरेर क्रसरवालाले उनको खेतमा पुग्ने सिँचाइको पैनीलाई भताभुंग बनाइदियो। उनी कृषि खेतीबाट पलाय हुने अवस्था आएको छ। केही वर्ष अगाडिसम्म हराभरा र हरियाली हुने मनोजको खेतमा अहिले सिँचाइ समस्या क्यान्सरझै बल्झिँदै गएको छ। उत्खननले उनको उर्वरभूमि मरुभूमि बन्दै गएको छ। अझ वर्षायाम सुरु भएपछि साह र उनको परिवारले कयौं रात खोलाको बाढी हेरेरै जाग्राम बस्नुपर्ने उनको बाध्यता छ। साह्रै अप्ठ्यारो परेको छ। अब वर्षायाममा नदी कताबाट पसेर कतिबेला बस्ती नै जोखिम बनाउँछ, मनोज भन्छन्, नियमित सिँचाइ हुने ठाउँमा क्रसर उद्योग र ठेकेदारहरूले बालुवा गिट्टी उत्खनन गरेर खाल्टो बनायो। उत्खननका लागि गरिने खोलाको वातावरण प्रभाव मूल्यांकनको ठाडो उल्लंघन रातु खोलामा भइरहेको छ। तर, भरपर्दो अनुगमन प्रणाली र जनताको जीवन रक्षाको सवाल प्रहरी, प्रशासन र सरकारको प्राथमिकतामा परेको छैन। बरु, उनीहरूले ठेकेदारलाई नै सघाउँछन्। खुलेआम बस्ती नजिकैबाट नदी दोहन भइरहँदा पनि बर्दिबास नगरपालिका र स्थानीय प्रशासन आँखा चिम्लिने गरेका छन्। अहिले फेरि ५० ओटा जेसीबी लगाएर खोलाभरि ट्र्याक्टर लगाएर मनपरी उत्खनन भइरहेको छ। जनतालाई महामारीले सताएको छ। चुरे माफियाहरूलाई खोलामा दसैं आए जस्तो छ, स्थानीय तीर्थ आलेमगरले भने। स्थानीय सरकारको गैरजिम्मेवारीका कारण प्रदेश २ का रातु, बाँके, कमला, बागमतीजस्ता दर्जनौं खोलामा चरम दोहन छ। अनियन्त्रित दोहनलाई निरुत्साहित गर्न ढुंगा गिटी, बालुवा उत्खनन बिक्री तथा व्यवस्थापनसम्बन्धी मापदण्ड २०७७ नेपाल सरकार मन्त्रिपरिषद्ले जारी गयो। त्यो मापदण्ड स्वयं बर्दिबास नगरपालिकाले नै मानेको छैन। कार्यपालिकाको बैठकबाट मेसिन प्रयोग गरेर ठेकेदारलाई खोला खन्न दिने निर्णय गरिएको बर्दिबास नगरपालिका मेयर विदुरकुमार कार्की बताउँछन्।"
"थप ५ हजार ३१६ जनामा कोरोना संक्रमण, १०१ को मृत्यु",काठमाडौं : पछिल्लो २४ घन्टामा थप ५ हजार ३१६ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा कृष्ण प्रसाद पौडेलले बुधबार थप ५ हजार ३१६ जनामा कोरोना संक्रमण पुष्टि गरेका हुन्। प्रवक्ता डा पौडेलका अनुसार १३ हजार ८०५ पीसीआर र ३ हजार ७३ नमूनाको एन्टिजेन विधिबाट परीक्षण गराउँदा ५ हजार ३१६ जनामा संक्रमण देखिएको हो। यस्तै पछिल्लो २४ घन्टामा ७ हजार २१९ जनाले कोरोना जितेका छन्। यो ८० दशमलव ८ प्रतिशत हो। स्वास्थ्य तथा जनसंख्या मन्त्रालयका अनुसार बुधबार थप १०१ जनाको कोरोनाबाट मृत्यु भएको छ। हालसम्म १ लाख १ हजार ९९३ जना कोरोनाका सक्रिय संक्रमित छन् भने ८३७ जना क्वारेन्टाइनमा रहेको मन्त्रालयले जनाएको छ। यस्तै काठमाडौं उपत्यकामा १४ सय ५६ जनामा कोरोना संक्रमित थपिएका छन्। काठमाडौं ९६९ भक्तपुर १८१ र ललितपुरमा ३०६ जनामा संक्रमण देखिएको हो।
"संवैधानिक इजलास भंग, अर्को पेसी जेठ २३ मा","काठमाडौं : न्यायाधीशबीचमै रायको जुहारी चलेपछि सर्वोच्च अदालतको संवैधानिक इजलास भंग भएको छ। प्रधानन्यायाधीश चोलेन्द्रशमशेर राणाले प्रतिनिधिसभा विघटनसम्बन्धी रिटको सुनुवाइ गर्न केही दिनअघि इजलास गठन गरेका थिए। रिटको सुनुवाइका क्रममा कानुन व्यवसायीले दुई न्यायाधीशको सहभागिताप्रति चर्को असन्तुष्टि जनाएका थिए। रिट निवेदक पक्षका कानुन व्यवसायीले न्यायाधीशद्वय तेजबहादुर केसी र बमकुमार श्रेष्ठको संलग्नतालाई लिएर शुक्रबार र आइतबार प्रश्न गरेका थिए। त्यसपछि प्रधानन्यायाधीश राणा र कानुन व्यवसायीबीच सवालजवाफ चलेको थियो। अघिल्लो पटक भएको प्रतिनिधिसभा विघटनसम्बन्धी रिटको सुनुवाइका लागि गठित संवैधानिक इजलासमा पनि न्यायाधीश केसी रहेको भन्दै कानुन व्यवसायीले प्रश्न उठाएका थिए। न्यायाधीश श्रेष्ठ सम्मिलित इजलासले फागुन २३ मा एमाले र माओवादी केन्द्रलाई ब्युँत्याउँदै नेकपाको आधिकारिकता ऋषि कट्टेललाई दिने निर्णय दिएको थियो। त्यसैले प्रतिनिधिसभा विघटनसम्बन्धी रिटमा श्रेष्ठबाट निष्पक्ष सुनुवाइ हुनेमा कानुन व्यवसायीले आशंका गरेका हुन्।तर, न्यायाधीशद्वय केसी र श्रेष्ठले इजलासबाट बाहिर नजाने राय व्यक्त गरेका छन्। उनीहरूले यसअघि गरिएको मुद्दाको फैसला र अहिलेको मुद्दामा कुनै सम्बन्ध नभएकाले अहिलेको प्रतिनिधिसभा विघटनसम्बन्धी रिट हेर्न नमिल्ने कुनै कानुनी आधार नरहेकाले आफूहरूले इजलास नछाड्ने राय व्यक्त गरेका हुन्। अर्का न्यायाधीशद्वय दीपककुमार कार्की र आनन्दमोहन भट्टराईले भने इजलासबाट बाहिरिने घोषणा गरेका छन्। न्यायाधीशद्वय केसी र श्रेष्ठले इजलासबाट नबाहिरिने निर्णय गरेपछि आफ्नो फरक मत राख्दै कार्की र भट्टराईले अहिलेको इजलासमा नबस्ने घोषणा गरेका हुन्। उनीहरूले इजलासमा संयुक्त रूपमा लिखित राय पेश गरेका छन्। संयुक्त रायमा लेखिएको छ, हामीले केसी र श्रेष्ठ श्रीमान्को विषयमा फरक मत राख्छांै। कानुन व्यवसायीहरूले समेत कुरा उठाएको हुँदा त्यसमा अलग हुनु नै उचित हुन्छ। बमकुमार श्रेष्ठको इजलासले ऋषि कट्टेलको मुद्दामा फैसला गरेको र केसी श्रीमानले पुनरावलोकन नदिएकाले अलग हुनुपर्छ भन्ने हाम्रो भनाइ हो। उहाँहरूले इजलासबाट बाहिरिन नपर्ने राय लेख्नुभएको छ। त्यो स्वार्थ बाझिने कुरा हो। उनीहरूले अहिलेको विवादमा निष्पक्ष सुनुवाइ होस् भन्ने आफ्नो चाहना रहेको जनाएका छन्। न्यायाधीशहरूको न्यायिक कार्यको विश्वास पवित्रता जोगाउनु चुनौतीको रूपमा देखापरेको उनीहरूले उल्लेख गरेका छन्। नेपालको संविधानले स्वतन्त्र मात्रै नभई स्वच्छ, निष्पक्ष र तटस्थ न्याय र न्यायपालिकाको कल्पना गरेको छ। न्यायाधीशले निष्पक्ष न्याय नै गर्छन् भन्ने छ। न्यायाधीशहरूले आग्रह र पूर्वाग्रहबाट माथि उठ्नुपर्छ। न्यायाधीश अविश्वासिलो भएमा न्याय पनि विश्वासिलो हुन सक्दैन, उनीहरूको राय छ। विवाद हुने भएमा इजलासबाट अलग हुनुपर्ने भनिएको संयुक्त रायमा व्यक्त गरिएको छ। दुईवटा मुद्दामा तात्विक सम्बन्ध हुने नहुने मात्रै होइन न्यायाधीशहरूको विश्वव्यापी सिद्धान्तले पनि हेर्नुपर्ने उनीहरूको भनाइ छ। आफूहरूले अहिले इजलासबाट बाहिरिने उचित हुने निर्णय गरेको र प्रधानन्यायाधीशले अर्को इजलास गठन गरे त्यहीअनुसार अघि बढ्ने राय पेश गरेका हुन्। यससँगै ३० वटा रिटको सुनुवाइका लागि अर्को पेसी जेठ जेठ २३ गतेका लागि तोकिएको छ। प्रधानन्यायाधीश राणाले अब नयाँ इजलास तोक्नेछन्। सर्वोच्च बारका अध्यक्ष पूर्णमान शाक्यले मंगलबार प्रधानन्यायाधीशसँग संवैधानिक इजलास गठनसम्बन्धी नियमावली संशोधन गरी वरिष्ठताका आधारमा इजलास गठन गर्ने सहमति भएको जानकारी दिए। मर्यादाक्रममा अघि रहेका न्यायाधीश कारणवश सहभागी हुन नसक्ने स्थिति भए जानकारी दिएर त्यसपछिका न्यायाधीश इजलासमा रहने सहमति भएको अध्यक्ष शाक्यको भनाइ छ। सर्वोच्चमा प्रधानन्यायाधीशपछि वरिष्ठताका आधारमा दीपककुमार कार्की, मीरा खड्का, हरिकृष्ण कार्की, विश्म्भरप्रसाद श्रेष्ठ छन्। न्यायाधीश कार्की अघिल्लो पटक पहिलो प्रतिनिधिसभा विघटन हुँदा नै विवादमा परेका थिए। त्यसपछि कार्कीले इजलास छाडेका थिए। उनको उपस्थिति नरहने अवस्थामा न्यायाधीश श्रेष्ठ, ईश्वरप्रसाद खतिवडा संवैधानिक इजलासमा रहनेछन्। तर, न्यायाधीश श्रेष्ठ अस्वस्थताका कारण इजलासमा नरहने सम्भावना रहेको सर्वोच्च स्रोतले जनाएको छ।"
अर्थ मन्त्रालयको विज्ञप्ति चुरे क्षेत्रको दोहन हुन नदिन सरकार सचेत छ,"काठमाडौं : बजेटमा गिटी, बालुवा निकासी गरेर व्यापार न्यूनीकरण गर्ने सरकारको घोषणाको चर्को विरोध भएपछि अर्थमन्त्रालयले विज्ञप्ति सार्वजनिक गर्दै चुरे संरक्षणमा सरकार सचेत रहेको बताएको छ। बुधबार विज्ञप्ति सार्वजनिक गर्दै अर्थ मन्त्रालयका प्रवक्ता महेश आचार्यले चुरे क्षेत्रको दोहन हुन नदिन र वातावरण संरक्षणमा नकारात्मक प्रभाव पार्न नदिन सरकार सचेत रहेको बताएका हुन्। नेपाल सरकार चुरे क्षेत्रको संरक्षण र सम्बद्र्धन गर्न प्रतिवद्ध छ, विज्ञप्तिमा भनिएको छ, चुरे क्षेत्रको दोहन हुन नदिन र वातावरण संरक्षण नकारात्मक प्रभाव पर्न नदिन सचेत रहेको छ। प्रवक्ता आचार्यले चुरे क्षेत्रमा ढुंगा, गिटी, बालुवालगायत निर्माण सामग्रीको दोहन हुन नदिने नीतिको मूल मर्म भएको उल्लेख गरेका छन्। सँगै मन्त्रालयले सरकारी निकाय, वातावरणविद्, विषय विज्ञ, सरोकारवालासँग छलफल गरेर प्राप्त सुझावका आधारमा कार्यविधि, निर्देशिका, मापदण्ड बनाएर अगाडि बढ्न सरकार प्रतिवद्ध रहेको उल्लेख गरिएको छ।"
ओलीले बोलाए एमाले स्थायी कमिटी बैठक,"काठमाडौं : नेकपा एमाले अध्यक्ष एवं प्रधानमन्त्री केपी शर्मा ओलीले बुधबार पनि पार्टीको स्थायी कमिटी बैठक बोलाएका छन्। प्रधानमन्त्रीको सरकारी निवास बालुवाटारमा दिउँसो ४ बजेका लागि बैठक बोलाइएको हो। बैठकमा पछिल्लो राजनीतिक घटनाक्रम, कोरोना रोकथाम तथा नियन्त्रणमा सरकारले गरेका कामबारे छलफल हुने जनाइएको छ। यसअघि मंगलबार पनि पार्टी अध्यक्ष समेत रहेका ओलीले बालुवाटारमा पार्टीको स्थायी कमिटी बैठक बोलाएका थिए। बैठकमा पार्टी एकताको प्रयासलाई अन्तिम समयसम्म जारी राख्नेबारे छलफल भएको थियो। ओलीले नेपाल पक्षका १२ जना नेतालाई पार्टी हित विपरित काम गरेको भन्दै यही जेठ १२ गते स्पष्टीकरण सोधेका थिए। एमालेले घनश्याम भूसाल, सुरेन्द्र पाण्डे, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, भवानी प्रसाद खापुङ, यज्ञ सुनुवार, मेटमणि चौधरी, दिपकप्रकाश भट्ट र नारायण खतिवडामाथि कारवाहीको तयारी गरेको थियो। ती नेताले स्पष्टीकरणको जवाफ दिएका छैनन्। तर, स्थायी कमिटीको मंगलबार बसेको बैठकले पनि यस विषयमा कुनै निर्णय लिएन।"
निषेधाज्ञामा सत्तारुढ दलका नेताले सुरु गरे चुनावी कार्यक्रम : प्रहरी रमिते !,"वीरगन्ज : कोरोना संक्रमण नियन्त्रणका लागि पर्सा जिल्लामा स्थानीय प्रशासनले वैशाख १६ गतेदेखि जिल्लाभर निषेधज्ञा लगाएको छ। निषेधाज्ञा अवधिमा औषधि उपचार र अति आवश्यक कामबाहेक घरबाट बाहिर निस्कन समेत स्थानीय प्रशासनले प्रतिबन्ध लगाएको छ। निषेधाज्ञाकै अवधिमा सत्तारुढ दल नेकपा एमालेकै नेताले, जिल्लाको ग्रामीण भेगमा चुनावको तयारी भन्दै कार्यकर्ता भेला र पार्टी प्रवेश कार्यक्रम गर्न थालेका छन्। निषेधाज्ञाको समयमा सत्तारुढ दलका नेताले कार्यक्रम गर्दा प्रशासन भने मुकदर्शक बनेको छ। एमालेका नेता एवम् पूर्वसांसद राजकुमार गुप्ताले निषेधाज्ञाको उल्लंघन गरेर विगत ३ दिनयता आफनो निर्वाचन क्षेत्रमा चुनावको तयारी भन्दै कार्यकर्ता भेला र पार्टी प्रवेश कार्यक्रम गर्दै आएका हुन्। एमाले नेता गुप्ताले जेठ १७ गते पोखरीया, औरही, सन्ठी, बहुअर्वामा कार्यकर्ता भेला गरेका थिए। जेठ १८ गते पनि नेता गुप्ताले पोखरीया नगरपालिका ९ शीवबर्वामा कार्यकर्ता भेलाका साथै पार्टी प्रवेश कार्यक्रम गरेका थिए। नेता गुप्ताले निषेधाज्ञामा भीडभाड गरेर चुनावको प्रचार गर्दै राजनीतिक कार्यक्रम गरेको तस्बिर र समाचार विभिन्न अनलाइन मिडिया र सामाजिक सन्जालमा भाइरल भएका छन्। भीडभाड गरेर चुनावी कार्यक्रम गरिएको तस्बिर र समाचार भाइरल भएपछि त्यसको आलोचना भइरहेको छ। नेविसंघ पर्साका नेता विकास तिवारीले निषेधाज्ञामा औषधि किन्न आउने व्यक्तिलाई समेत रोकेर कुटपिट र दुर्वव्यहार गर्ने प्रहरीले चुनावी कार्यक्रम गर्दै हिँडेका सत्तारुढ दलका नेतालाई केही नभन्नुले आश्चर्य लागेको बताएका छन्। एमाले नेता गुप्ताले निषेधाज्ञा उल्लघंन गरेर गाउँमा भीडभाड गरेर आयोजना गरेका कार्यक्रमको तस्बिर सामाजिक सन्जाल फेसबुकमा पोष्ट गर्दै तिवारीले लेखेका छन्,निषेधाज्ञामा नेतालाई चुनावी कार्यक्रम गर्न सरकारले के छुट दिएको हो ? के नियम कानुन सर्वसाधरण जनतालाई मात्र लाग्ने हो ? एमाले नेता एंव पूर्वसांसद गुप्ताले भने आफूले चुनावी कार्यक्रम नगरेको प्रतिक्रिया दिए। उनले भने, पोखरियाको सिवर्बाका मनोज कुर्मीको स्वास्थ्य अवस्था बुझ्नका लागि गएको थिएँ, त्यही स्थानमा एक जनाले आएर टीका लगाइदिनु भनेपछि मैले टीका मात्रै लगाएको हुँ। जबकी सामाजिक सन्जाल फेसबुकमा भाइरसल भएको तस्बिर नेता गुप्ता, एमालेका अर्का नेता प्रधुम्न चौहानले कार्यकर्ता माझ सम्बोधन गरेको प्रस्ट देखिएको छ। पर्साका प्रमुख जिल्ला अधिकारी पिताम्बर घिमिरेले भने निषेधाज्ञा अवधिमा कुनै पनि भेला, सम्मेलन र कार्यक्रम गर्न नपाइने बताए। एमाले नेता गुप्ताले गाँउमा गरेको कार्यक्रमका बारेमा मलाइ जानकारी छैन, उनले भने, यसबारेमा नेता गुप्तासँग म बुझछु।"
"ढुंगा, गिटी, बालुवा निकासी गर्ने बजेटको घोषणा राष्ट्रघाती : उपेन्द्र यादव","काठमाडौं : जनता समाजवादी पार्टी (जसपा) अध्यक्ष उपेन्द्र यादवले व्यापार घाटाको नाममा ढुंगा गिटी, बालुवा निकासी गर्ने बजेटको घोषणा राष्ट्रघाती भएको बताएका छन्। बुधबार बजेटमा प्रस्तुत भएको व्यापार घाटा कम गर्ने सरकारको योजनामाथि टिप्पणी गर्दै यादवले यो राष्ट्रघाती भएको बताएका हुन्। व्यापार घाटा कम गर्ने नाममा ढुंगा, गिटी, बालुवा निकासी गर्ने बजेटको घोषणा राष्ट्रघाती रहेको छ, यादवले भने, यसले चुरे विनास गर्ने, तराईमधेसलाई मरुभूमिकरण गर्ने निश्चित नै छ। यादवले सरकारको नीति, कार्यक्रम र योजना वातावरणीय हिसाबले घातक रहेको बताए। उनले नवधनाढ्यदेखि व्यवसायीलाई फाइदा पुगे पनि यो घोषणाले चुरेको संवेदनशील क्षेत्रमा असर पर्ने र तराई मधेसमा ठूलो प्राकृतिक संकट आउने बताएका छन्। यसबाट सबैभन्दा बढी प्रभाव चुरेको संवेदनशील क्षेत्रमा नै पर्ने र त्यसले तराईमधेसमा ठूलो प्राकृतिक संकट आउने छ, उनले थप भनेका छन्, यसले नकारात्मक पर्यावरणीय असर पार्ने छ। जसको मूल्य तराईमधेसमा बसोवास गर्ने जनताले चुकाउनु पर्ने छ। यो सरकारको निर्णयले भविष्यमा मधेसका भूमिको उर्वरता समाप्त हुने उनको भनाइ छ। तत्काल चुरे संरक्षणको पहल नभए जीवन रक्षाका लागि जनताले संघर्ष गर्नुपर्ने बताएका छन्। भविष्यमा मधेसका भूमिको उर्वरता समाप्त भएर जनताको जीवन नै संकटमा पर्ने भएको हुँदा भरपर्दो वैज्ञानिक, पर्यावरणीय तथा वातावरणीय अध्ययन नगरी ल्याइएको ढुङ्गा, गिटी, बालुवा आदि उत्खनन् गरी निर्यात गर्ने कार्य बन्द गरिनु पर्छ, यादवले भने, अन्यथा वन विनाश, वातावरणीय सन्तुलन, जैविक विविधताको संरक्षण, चुरे संरक्षण र तराईमधेसलाई मरुभूमिकरण हुने कार्यबाट जोगाउन र त्यहाँका जनताले आफ्नो जीवन रक्षाका लागि संघर्ष गर्न बाध्य हुनु पर्नेछ।"
"ढुङ्गा,गिट्टी,बालुवा निकासी सरकारको नीतिगत भ्रष्टचार : थापा","काठमाडौं : नेपाली कांग्रेसका नेता गगन थापाले सरकारले ढुंगा, गिटी र बालुवा निकासी गर्नेगरी बजेटमा समावेश गर्नु नीतिगत भ्रष्टाचार भएको बताएका छन्। नदीजन्य पदार्थ निकासी गरेर व्यापार घाटा न्यूनीकरण गर्ने भन्दै बजेटमा सरकारले यस्तो कार्यक्रम घुसाएर आफ्नो असल अनुहार घटिया सोच उजागर गरेको थापाको भनाइ छ। वातावरण र चुरे संरक्षणमा सरकार कति असंवेदनशिल छ भन्ने कुरा यसले प्रस्ट देखाएको उनको आरोप छ। 'संसद नभएको बेला असंवैधानिक सरकारले अवैधानिक तवरले जस्केलाबाट ल्याएको बजेटमा 'नेपालको ढुङ्गा,गिट्टी,बालुवा निकासी गरेर व्यापार घाटा न्यूनीकरण गर्ने' कार्यक्रम घुसाएर सरकारले आफ्नो असली अनुहार र घटिया सोच उजागर गरेको छ,' उनले भने,' वातावरण र चुरे संरक्षणमा सरकार कति असंवेदनशिल छ प्रस्ट भएको छ।' बुधबार सामाजिक सञ्जाल फेसबुकमा लेख्दै थापाले भनेका छन्,' यो 'नीतिगत भ्रष्टाचार हो'। आफ्ना 'यार'लाई पोस्न सरकार कुन हदसम्म गिर्छ भन्ने कुरा पुन:छर्लङ्ग भएको छ। चुरे क्षेत्र तहस नहस पारेर तराईलाई मरभुमिकरण गर्न उद्धत यस्ता प्रयत्नलाई विगतमा संसदीय समितिमा हुँदा पनि पटक पटक रोकेको हो। यसपटक पनि सरकारको यो निर्णय रोकेरै छाड्नेछौँ।' संसद् नभएका बेला अध्यादेशमार्फत् ल्याएको बजेटमा अवैधानिक तवरले यस्ता कार्यक्रम समावेश गरिएको थापाको भनाइ छ। उनले यस्ता जनविरोधी कार्यक्रमको प्रतिरोध गर्न सबैमा आग्रह गरेका छन्। 'अदालतको आदेश, संसदीय समितिका पटक पटकका निर्देशन र नागरिक खवरदारीलाई अन्देखा गर्दै सरकारले जस्केलाबाट ल्याएको यो जनविरोधी कार्यक्रमलाई हामी जनप्रतिनिधिले त प्रतिरोध गर्छौँ नै। आम जनता, संचारजगत, सचेत नागरिक समाज सबैलाई यसको प्रतिरोध गर्न आव्हान गर्दछु,' उनले भनेका छन्।"
चुरे दोहनले व्यापार घाटा कम गर्ने नारा 'खरानीको व्यापार गर्न घर जलाए' जस्तै,"काठमाडौं : प्रमुख प्रतिपक्षी दल नेपाली कांग्रेसले चुरे दोहन गरेर व्यापार घाटा कम गर्ने नाममा सरकारले तराई मधेसलाई मरुभूमि बनाउने षड्यन्त्र गरेको आरोप लगाएको छ । विगतमा चुरे क्षेत्रबाट ढुंगा, गिटी, बालुवा उत्खनन गरिंदा त्यसले पानीका स्रोतहरु सुक्न थालेको, भूक्षय बढेको र समग्रमा पर्यावरणलाई गम्भीर असर परेको अध्ययन विश्लेषण भइरहेका बेला सरकारले त्यही बेचेर व्यापार घाटा कम गर्ने कुरा गरेकोप्रति कांग्रेसले आपत्ति जनाएको हो । कांग्रेसले विगतका गल्ती सच्याएर अघि बढ्न निश्चित गरिएको नीतिलाई विस्थापित गरेर पुनः दोहनलाई प्रोत्साहन सामान्य गल्ती नभएको बताएको छ । प्रकृति विरुद्धको अपराध र देशको तराईमधेस क्षेत्रलाई भविष्यमा मरुभूमिकरण गर्ने गम्भीर षड्यन्त्र हो, कांग्रेस सभापति शेरबहादुर देउवाले विज्ञप्ति सार्वजनिक भनेका छन् । नेपाली कांग्रेसका तत्कालीन सभापति सुशील कोइरालाको नेतृत्वमा रहेको सरकारले राष्ट्रपति चुरेतराई मधेस संरक्षण विकास समिति गठन गरेर चुरे क्षेत्रको दोहन रोक्न र चुरे संरक्षण गर्न विकास समिति मार्फत विभिन्न मापदण्ड निर्धारण गरिएको सम्झदै देउवाले सरकारको घोषणाप्रति आपत्ति जनाएका हुन् । निश्चयनै देशले बर्सौंदेखि व्यापार घाटा ब्यहोरिरहेको छ तर त्यसलाई न्यून गर्न या सन्तुलनमा ल्याउन तराईमधेस र समग्र देशलाई नै दीर्घकालीन असर पर्ने कदम चाल्नु किमार्थ स्वीकार्य हुन सक्दैन र त्यो नै उचित विकल्प होइन, देउवाले विज्ञप्तिमा थप भनेका छन् । कांग्रेसले यो निर्णय तत्काल फिर्ता गर्नसमेत सरकारलाई चेतावनी दिएको छ । नेपाली कांग्रेस ढुंगा, गिटी, बालुवा निकासी गर्नेगरि हचुवाका भरमा बजेटमा नितिगत भ्रष्टाचार गर्दै ल्याइएको राष्ट्रका लागि दुरगामी घातको कार्यक्रम फिर्ता लिन सरकारलाई चेतावनी दिन चाहन्छ, विज्ञप्तिमा थप भनिएको छ ।"
जसपामा निष्कासनको होड : विश्लेषक भन्छन् मधेसको मुद्दा कमजोर हुँदैन,"काठमाडौं : आफ्ना माग सम्बोधन भइरहेका बेला जनता समाजवादी पार्टी (जसपा)मा विग्रह उत्पन्न भएको छ। यो पार्टी लगभग विभाजनकै अवस्थामा पुगेको छ। एकले अर्को पक्षलाई पार्टीबाट निष्कासन गरेका छन्। डा बाबुराम भट्टराई र उपेन्द्र यादव पक्षले पार्टीकै प्रथम अध्यक्ष महन्थ ठाकुरसहित चार वरिष्ठ नेतालाई निष्कासन गरेको छ। अध्यक्ष ठाकुर, संसदीय दलका नेता राजेन्द्र महतो, वरिष्ठ नेता सर्वेन्द्रनाथ शुक्ल र लक्ष्मणलाल कर्णलाई पार्टीको साधारण सदस्यसमेत नरहने गरी निष्कासन गरिएको प्रचार विभाग प्रमुख डम्बर खतिवडाले बताए। अर्का नेता इस्तियाक राईका अनुसार कार्यकारिणी समितिको बहुमत सदस्यको बैठकले उनीहरूलाई पार्टीको विधानविपरीत गतिविधि गरेको आरोपमा निष्कासन गरेको हो। यो निर्णयको जानकारी निर्वाचन आयोगलाई दिइएको छ। कारबाहीमा पर्ने नेतालाई केपी शर्मा ओली नेतृत्वको सरकारलाई सहयोग गरेको आरोप लगाइएको छ। यादवले आयोगलाई पठाएको पत्रमा पार्टी विधान, नीति र निर्णयको विपरीत कार्य गरिरहेको सन्दर्भमा पटकपटक स्पष्टीकरण सोध्दा पनि कुनै जवाफ नदिएको जनाइएको छ। त्यसैले राजनीतिक दलसम्बन्धी ऐनबमोजिम अनुशासनसम्बन्धी कारबाही भई ४ जनालाई पार्टीको सदस्यसमेत नरहने गरी निष्कासन गरिएको जानकारी गराइएको छ। पत्रमा राजनीतिक दलसम्बन्धी ऐनबमोजिम दलको दर्ताबाट नाम हटाई अध्यावधिक गर्न अनुरोध गरिएको छ। ठाकुर र महतो पक्षले पनि अर्का अध्यक्ष उपेन्द्र यादवलाई पार्टीबाट निष्कासन गरेको छ। अर्का अध्यक्ष यादवले चार नेतालाई निष्कासन गरिएको पत्र आयोगमा पठाएलगत्तै ठाकुरले यादवको नाम हटाउन आयोगलाई पत्र पठाएका छन्। ठाकुरले आयोगलाई पठाएको पत्रमा यादवलाई पार्टीको विधानको दफा ५० को १ बमोजिम अनुशासन कारबाही भई साधारण सदस्यसमेत नरहने गरी निष्कासन गरिएको उल्लेख छ। पत्रमा राजनीतिक दलसम्बन्धी ऐन २०७३ को दफा ५१ को १, २ र ३ बमोजिम दलको दर्ता किताबबाट यादवको नाम हटाई अद्यावधिक गर्न अनुरोधसमेत गरिएको छ। पत्रमा यादवले पार्टीको विधान, नीति र निर्णयविपरीत कार्य गरेको र पटकपटक स्पष्टीकरण सोध्दा पनि कुनै जवाफ नदिएको उल्लेख छ। राष्ट्रिय अध्यक्ष महन्थ ठाकुरसहित वरिष्ठ नेतालाई निष्कासित गर्नु दुर्भाग्य र दुखद् मात्र नभई हास्यस्पद भन्दै आफ्नो पक्षले यादवलाई पार्टीबाट निष्कासन गरेको जनाइएको छ। ठाकुर पक्षका नेता प्रमोद शाहले यादवलाई पार्टीबाट निष्कासन गरिएको बताए। हामी त पार्टी फुटोस् भन्ने पक्षमा थिएनौं तर उहाँले सुरुवात गर्नुभयो, साहले भने, त्यही भएर उहाँलाई पार्टीबाट निष्कासित गरेका छौं। मधेसका माग सम्बोधन हुने बेला यादव पक्षले व्यवधान सिर्जना गर्न पार्टीका राष्ट्रिय अध्यक्ष ठाकुरलाई नै निष्कासनको प्रपञ्च रचेको उनको आरोप छ। हामी १३ वर्षदेखि यही माग र मुद्दाका लागि लडिरहेका थियौं। आज ती माग सम्बोधन हँुदै छन्। जेलबाट साथीहरू छुट्दै छन्। मुद्दा फिर्ता हुँदै छन्, उनले भने, नागरिकता नपाएकाहरूले पाउने अवस्था आएको छ। तर, उपेन्द्रजी यसलाई स्वागत गर्नुपर्नेमा व्यवधान गरिरहनुभएको छ। यो दुर्भाग्य हो। यादवले आफू पटकपटक मन्त्री हुँदा पूरा गर्न नसकेका माग, मुद्दा अहिले सम्बोधन भइरहेको उनको भनाइ छ। मधेसका माग र मुद्दालाई आफूले सत्ताको भयाङ मात्रै बनाउने, अहिले पूरा हुन लाग्दा पार्टी फुटाउने, उनले भने, उहाँको नियत यसले स्पष्ट गर्छ। यसअघि दुवै पक्षले दुईदुईपटक स्पष्टीकरण सोधासोध गरेका थिए। तर, दुवै पक्षले एकअर्कालाई जवाफ दिएनन्। पहिलो पटक जेठ ११ गते तीन दिने स्पष्टीकरण सोधिएको थियो भने दोस्रो पटक जेठ १५ मा २४ घण्टाको स्पष्टीकरण सोधासोध गरेका थिए। राष्ट्रिय जनता पार्टी राजपा र समाजवादी पार्टीबीच एक वर्षअघि अकस्मात एकता भएर जसपा बनेको थियो। लुम्बिनी प्रदेशमा जसपाका चार सांसदलाई कारबाही प्रकरणबाट जसपाको विवाद सतहमा आएको थियो। लुम्बिनीका मुख्यमन्त्री शंकर पोखरेललाई सहयोग गरेको निहुँमा यादव पक्षले चार प्रदेश सांसदलाई पदमुक्त गराएको थियो। तर, उनीहरूलाई सर्वोच्च अदालतले पुनर्बहाली गरिदिएको छ। त्यसपछि प्रधानमन्त्री ओलीले विश्वासको मत लिने बेला ठाकुर र महतो पक्ष तटस्थ बसेको थियो। यादव पक्षले विपक्षमा मतदान गरेको थियो। त्यसपछि ठाकुर र महतो ओलीको पक्षमा खुलेका छन् भने भट्टराई र यादव विपक्षी गठबन्धनमा। मधेसको मुद्दा कमजोर हुँदैन तुलानारायण शाह मधेसका मामलाका जानकार (राजनीतिक विश्लेषक) पोहोर साल उपेन्द्र यादव संकटमा पर्नुभएको थियो। उहाँलाई पार्टी एकीकरण गर्नुपर्ने बाध्यता थियो। अहिले केपी ओलीलाई हेर्ने दृष्टिकोण, विचार मतभिन्नताले एक वर्ष अघिको एकीकरण भंग हुने अवस्थामा पुगेको छ। उपेन्द्रजी पोहोर पनि केपी ओलीकै कारण संकटमा पर्नुभएका बेला एकता भएको थियो। केपी ओलीले राजनीतिक दलसम्बन्धी अध्यादेश ल्याएपछि उपेन्द्रजीलाई समस्या भएको थियो। अहिले एउटा पक्ष प्रधानमन्त्री ओलीले आफ्ना माग सम्बोधन गरिरहेकाले सरकारमा जाँदा ठीक हुन्छ भनिरहेको छ। अर्को पक्षले भने ओलीलाई प्रतिगमनको नायक भनिरहेको छ। कारबाही प्राविधिक विषय हो। नमिलेपछि फुट्नु नै राम्रो। यो मलाई त स्वाभाविक लागिरहेको छ। एकीकृत हुँदा सांसदको संख्या बढी हुने हो। तर, धु्रवीकरणले राजनीतिक स्पेस बढाउँछ। समाजलाई जोड्न सजिलो हुन्छ। पञ्चायतदेखि नै मधेस भोट बैंकका रूपमा रह्यो। आफैं नेता बन्ने हकदाबी स्वयम् मधेसीले पनि गरेनन्। प्रजातन्त्रका पुनःस्थापनाको ३० वर्षसम्म मधेसी पहाडी नै रहे। २०६३ यता आफैं राजनीति र नेतृत्वमा आउने क्रमको सुरुवात भयो। समूह बन्ने विचार र संगठन बनाउने कामको सुरुवात भयो। नेकपा एमाले, नेपाली कांग्रेस र नेकपा माओवादी नमिल्नु नै मधेसका लागि फाइदा छ। उनीहरू मिलेका बेला मधेसका मुद्दाको बेवास्ता भइरहेको थियो। तीन पार्टी मिलेपछि मधेसका मुद्दा सुन्नै चाहँदैन। अहिले उनीहरू नमिलेको बेला मधेसका माग सम्बोधन भइरहेका छन्। यो राम्रो हो। अहिले सरकारमा सिध्यै जाने कि मधेसमा माग पूरा गराउँदै भन्ने विवाद त देखिएको छ। दुवै पक्ष सरकारमा जान तयार त हुन् नि। उपेन्द्रजीहरू देउवाको मन्त्रिमण्डलमा जानै त तयार थिए। उहाँहरू कुनै सर्तबिना जान लाग्नुभएको थियो। तर, महन्थ ठाकुर पक्षले आफ्ना माग सम्बोधन गराउँदै गरिरहेको छ। देउवा र ओलीमध्ये मधेसको मुद्दा सम्बोधन गर्नेमा ओलीले बाजी मार्नुभयो। हुन त हिजो उहाँ नै सबैभन्दा बढी अवरोधक हुनुहुन्थ्यो। समयको माग हो। उहाँ मधेसको माग सम्बोधन गर्ने अवस्थामा पुग्नुभयो। जसपा विघटनले मधेसको मुद्दा कमजोर हुँदैन। धु्रवीकरण भएपछि सबै जनतामा जोडिनुपर्ने बाध्यता हुन्छ र जनतालाई जोड्ने काम पनि गर्नुपर्छ। चुनावको बेला गठबन्धन पनि हुनसक्छ। त्यसअघि विघटन हुँदा खासै फरक पर्दैन। २०७४ सालको चुनावमा मधेसमा मधेसी र पहाडीबीचको धु्रवीकरण भएको थियो। पहाडमा भारतको विरोधको सेन्टिमेन्ट थियो। त्यही आधारमा धु्रवीकरण भयो, परिणाम पनि आयो। अब के आधारमा हुन्छ त्यो अहिले नै भन्ने अवस्था छैन।"
उपत्यकामा १० दिन निषेधाज्ञा थपियो : मोडालिटी परिवर्तन,"काठमाडौं : काठमाडौं उपत्यकामा विगत एक महिनादेखि जारी निषेधाज्ञा १० दिन थप भएको छ। उपत्यकाका तीनै जिल्ला काठमाडौं, भक्तपुर र ललितपुरका प्रमुख जिल्ला अधिकारी (सीडीओ)को बैठकले जेठ २१ गतेदेखि जेठ ३१ गतेसम्म १० दिन निषेधाज्ञा थप गर्ने निर्णय गरेको हो। निषेधाज्ञाको समय थपिए पनि यसको मोडालिटी परिवर्तन भएको छ। जिल्ला प्रशासन कार्यालय काठमाडौंले अब खाद्यान्न, किराना पसल, डिपार्टमेन्ट स्टोर, अनलाइन डेलीभरी, किताब पसल बिहान ९ बजेसम्म खुल्ने दिने निर्णाय गरेको हो। प्रशासनले उद्योग, निर्माण कार्य सुरक्षित ढंगले काम गर्न पाइने, ढुवानी सामग्री राति ९ बजेदेखि बिहान ४ बजेसम्म सञ्चालन गर्न पाउने गरी मोडालिटी तयार गरेको छ। अब स्वास्थ्य मापदण्ड पूरा गरेर बिहान ९ बजेसम्म वर्कशप सञ्चालन गर्न पाइने छ। उद्योगले कामदारको आवासीय व्यवस्था मिलाएर काम गर्न सक्नेछन्। आवासीय प्रबन्ध मिलाएमा सञ्चालनका लागि प्रशासनले सहजिकरण गर्ने भएको हो। यसअघि उपत्यकामा थपिएको एक साता लामो निषेधाज्ञा बिहीबार राति मध्यरातमा सकिँदै छ। सीडीओ कार्यालयले यसअघि खाद्यान्न पसलसमेत बन्द गर्ने निर्णय गरेको थियो। केही समय यता काठमाडौं उपत्यकामा कोरोना संक्रमण र मृत्यु दरमा केही कमी आएको छ। विज्ञले कोरोना संक्रमण दर घटेपनि जोखिम भने यथावत रहेको बताएका छन्। मंगलबार कोरोना संक्रमणबाट ६ हजार ८५ जनामा संक्रमण पुष्टि थियो। २० हजार १६५ नमूनामध्ये ६ हजार ८५ जनामा कोरोना संक्रमण देखिएको स्वास्थ्य तथा जनसंख्या मन्त्रालयले जनाएको छ। १७ हजार १४७ नमूनाको पीसीआर र ३ हजार १८ नमूनाको एन्टिजेन विधिबाट परीक्षण भएको थियो। यस्तै पछिल्लो २४ घन्टामा कोरोनाबाट थप ६ हजार ८९८ जनाले स्वास्थ्य लाभ गरेका थिए भने ६८ जनाले ज्यान गुमाएका छन्। मन्त्रालयका अनुसार हाल कोरोनाका सक्रिय संक्रमितको संख्या १ लाख ४७ हजार ८९ पुगेको छ।"
गण्डकी प्रदेश सभामा नैतिकताको प्रश्न रेकर्डबाटै हटाउन आदेश,"पोखरा : गण्डकी प्रदेश सभामा सत्तारुढ एमाले सांसद मनबहादुर गुरुङले नैतिकताको प्रश्न उठाएपछि सभामुख नेत्रनाथ अधिकारीले उनको भनाइ रेकर्डबाट हटाउन आदेश गरेका छन्। अर्थमन्त्री किरण गुरुङले पेस गरेको बजेटका सिद्धान्त र प्राथमिकताको छलफलका क्रममा केही दिनयता संसदमा सत्ता र प्रतिपक्ष सांसदबीच सरकारको नैतिकतामाथि तर्कवितर्क चलिरहेको छ। प्रतिपक्ष सांसदलले अल्पमतबाट बनेको एमाले नेता पृथ्वीसुब्बा गुरुङ नेतृत्व सरकारसँग बजेट ल्याउने र त्यसको सिद्धान्त र प्राथमिकता प्रस्तुत गर्ने नैतिकता नभएको भन्दै आलोचना गर्दै आएका थिए। बुधबारको बैठकमा सत्तारुढ एमालेका सांसद मनबहादुर गुरुङले त्यसको प्रतिरक्षामा बोलेका थिए। संविधानको धारा १६८ को उपधारा ३ अनुसार सबैभन्दा ठूलो दलको नेताका हैसियतमा पृथ्वीसुब्बा २९ वैशाखमा मुख्यमन्त्री नियुक्त भएका थिए। उनले विश्वासको मत नपाउँदै बजेटको तयार गरी सिद्धान्त र प्राथमिकता पेस भएको भन्दै विपक्षी सांसदले नैतिकताको प्रश्न गरेका हुन्। सांसद गुरुङले मुख्यमन्त्री विरुद्धको अविश्वास प्रस्तावमाथि १६ वैशाखमा मत विभाजन हुने गरी निर्धारित प्रदेश सभा बैठक कसले आकस्मिक रुपमा स्थगन गरेको थियो ? भन्ने बुधबारको बैठकमा प्रश्न गरेका थिए। उनले कार्य व्यवस्थामा बस्नेले राजीनामा दिनुपर्दैन ? भन्ने प्रश्न गरे। कार्य व्यवस्थाको प्रमुख सभामुख र अरु सदस्य दलका प्रतिनिधि हुन्छन्। मुख्यमन्त्री पृथ्वीसुब्बा गुरुङ विरुद्धको अविश्वास प्रस्तावमाथि मत विभाजन गर्ने कार्यसूची राखेर अनिश्चितकालीन स्थगित गरिएको प्रसंगमाथि सांसद गुरुङले नैतिक प्रश्न उठाएका हुन्। वैशाख १६ गते अविश्वास प्रस्तावमाथि मत विभाजनको कार्यसूचीको बैठक जनमोर्चाका एकजना सांसद अनुपस्थित हुँदा अनिश्चितकालका लागि स्थगित भएको थियो। सांसद गुरुङले बुधबारको बैठकमा भने, सभामुखज्यू हामीले वैशाखको १३ गते विशेष अधिवेशन बोलाएको होइन ? केको लागि बोलाएको विशेष अधिवेशन माननीयज्यूहरु ? अविश्वासको प्रस्तावमा छलफल गर्न होइन ? १५ गते मतदान हुने भनेर कार्यसूचीमा आइसकेको अविश्वास प्रस्तावमा मतदान गर्ने कार्यक्रमलाई एकाएक सत्तापक्ष वा सरकारले सूचना टाँस गरेको हो ? यसमा नैतिकता छ भने कार्य व्यवस्थामा बस्नेहरुले राजीनामा दिनुपर्दैन ? त्यो कोकोले राजीनामा दिनुपर्दैन ? उनले त्यतिका प्रश्न राख्दै बोल्दाबोल्दै सभामुख नेत्रनाथ अधिकारीले नियमावलीअनुसार बोल्न सांसद गुरुङलाई आग्रह गरे। उनले भनाइ टुंग्याइसकेपछि सभामुखले गुरुङको भनाइ संसदको रेकर्डबाट हटाउन आदेश गरे। सांसद गुरुङले अहिलेसम्म विज्ञानले नैतिकतालाई मापन गर्ने यन्त्र बनाएको आफूले नदेखेको बताएका थिए। विद्वान माननीयज्यूहरुले नैतिकताको कुरा बारम्बार उठाउनुभएको छ। म यो नैतिकताको बारेमा व्यवहारको बारेमा, इमान्दारिताको बारेमा प्रश्न उठाइदिनुहुने माननीयज्यूहरुलाई धन्यवाद दिन चाहन्छु, उनले भने। सांसद गुरुङले नैतिकताको मापन गर्ने यन्त्र जनता भएको पनि बताए। हिजो जनताको बीचमा गएर सबैभन्दा ठूलो दल भएर आएको यो नैतिकता होइन ? उनले प्रश्न गरे। यदि यो पनि भएन फेरि ५ वर्षमा हामी जनताको बीचमा जान खोज्दैछौं। यही हो एकमात्रै मापन भन्ने मलाई लाग्छ, उनले भने। प्रदेश सभाको बर्खे अधिवेशनमा बजेटको सिद्धान्त तथा प्राथमिकतामाथि छलफल चलिरहेको छ। बैठक फेरि भोलि बिहीबार बस्दैछ। बुधबारको बैठकमा विपक्षी दलका सांसदहरुले मुख्यमन्त्रीबाट विश्वासको मत नै नलिई सरकार बजेट ल्याउने तयारीमा लागेको भन्दै आलोचना गरेका थिए। गएको २५ चैतमा माओवादीले सत्ता त्यागेपछि मुख्यमन्त्री पृथ्वीसुब्बा गुरुङ विरुद्ध २ वैशाखमा अविश्वास प्रस्ताव दर्ता भएको थियो। त्यसमाथि मत विभाजन गर्न १६ वैशाखमा प्रदेश सभामा कार्यसूची राखेर पनि बीचैमा बैठक स्थगित भएको थियो। २७ गते फेरि मत विभाजन गर्ने भनिएकोमा त्यसको अघिल्लो दिनै मुख्यमन्त्री गुरुङले राजीनामा गरेका थिए। प्रदेश प्रमुखले २ वा २ भन्दा दलबाट बहुमत पुर्याएर मुख्यमन्त्री दाबी गर्न गरेको आह्वानमा कांग्रेस, माओवादी केन्द्र र जसपाले बहुमत पुयाउन सकेकान थिएनन्। त्यसपछि फेरि प्रदेश सभाको सबैभन्दा ठूलो दलको नेताको हैसियतमा गुरुङ नै २९ वैशाखमा मुख्यमन्त्री नियुक्त भएका हुन्। ६० सदस्यीय प्रदेश सभामा एमालेका २८, कांग्रेसका १५, माओवादी केन्द्रका १२ (सभामुखसहित), जनमोर्चाका ३ र जनता समाजवादीका २ सांसद छन्। संघ सरकार नेतृत्व गरिरहेका केपी शर्मा ओली सरकार विरुद्ध सत्तारुढ एमालेसहितकै सांसद र प्रतिपक्ष दलहरु लागिरहँदा गण्डकीमा गुरुङ सरकार ढाल्न विपक्षी दल लागिपरेका छन्। जनमोर्चाका ३ सांसद यसमा निर्णायक छन्।"
एमाले एकता प्रयासमा दोस्रो तहका नेताको छलफल : पोखरेल र भट्टराईको भेटवार्ता,"काठमाडौं : सत्तारुढ नेकपा (एमाले) विभाजनको डिलमा पुगेपछि आपसी विवाद मिलाउन नेता अनौपचारिक रुपमा सक्रिय भएका छन्। विभाजन रोक्न दोस्रो तहका अन्य नेताले गृहकार्य गरिरहेका बेला पार्टीका महासचिव ईश्वर पोखरेलले थप अनौपचारिक परामर्श बढाएका छन्। महासचिव पोखरेलले बुधबार पार्टीका नेता योगेशकुमार भट्टराईसँग छलफल गरेका छन्। विद्यमान स्थिति र दुवै पक्षका प्रस्ताव तथा आवश्यकतालाई कसरी सम्बोधन गराउने र पार्टीलाई एकताबद्ध कायम राख्ने विषयमा उनीहरुबीच छलफल भएको छ। नेता भट्टराईलगायत केही नेता नेपाल निकट मानिए पनि विपक्षीलाई प्रधानमन्त्री बनाउन गठबन्धनको विषयमा असहमत नेतासँग पोखरेलले छलफल गरेका हुन्। भट्टराई पछिल्ला दिनम एकताको पक्षमा दौडथुप गरिराखेका छन्। महासचिव पोखरेलले गत महिना नेता नेपालसँग र भीमबहादुर रावललगायतसँग अलगअलग भेटवार्ता गरी पार्टी विभाजनमा नलान आग्रह गरेका थिए। नेताहरुको अनौपचारिक परामर्श जारी रहेकै कारण बुधबार ४ बजेका लागि डाकिएको एमालेको स्थायी कमिटी बैठक बिहीबारका लागि सारिएको पार्टीका कार्यालय सचिव शेरबहादुर तामाङले जानकारी दिए। केहीदिन यता संस्थापन पक्षबाट सुवासचन्द्र नेम्वाङ, विष्णुप्रसाद पौडेल, प्रदीपकुमार ज्ञवाली र नेपा पक्षबाट सुरेन्द्र पाण्डे, भट्टराई र गोकर्णराज विष्टबीच निरन्तर एकताको गृहकार्य भइरहेको छ। नयाँ सरकार गठन हुन नसकेपछि यही जेठ ८ गते प्रतिनिधिसभा विघठन भई मध्यावधिको निर्वाचन घोषणा भएपछि एमाले एकता कार्यदलभित्र थप विवाद उत्पन्न भएको छ। पार्टीलाई नेकपा (माओवादी केन्द्र) सँगको एकतापूर्वको अवस्था कायम रहने गरी सर्वोच्च अदालतले गत फागुन २३ गते दिएको फैसलाका आधारमा २०७५ जेठ ३ गतेको एकता अगाडिको संरचनामा स१चालन गर्नुपर्ने अडान राख्दै आएको नेता नेपाल पक्षले समानान्तर गतिविधि सञ्चालन गर्दै आएको छ। यसबीचमा पार्टीका प्रधानमन्त्री एवं अध्यक्ष केपी शर्मा ओलीविरुद्ध विपक्षीसँग साँठगाँठ गरेको, राष्ट्रियसभाको उपनिर्वाचन र कणाली प्रदेशसभाको विश्वासको मत दिने विषयमा आधिकारिक निर्णयको पालना नगरेको आरोपमा नेता नेपालसहित विभिन्न नेता र सांसदलाई कारबाहीको शृङ्खला चलेपछि पार्टीलाई विभाजनमा जान नदिन नेताहरु सक्रिय भएका हुन्। एमालेको मङ्गलबारको स्थायी कमिटी बैठकले पार्टीलाई विभाजनमा लान नदिन अनुशासनहीन गतिविधि नरोकिएको स्थितिमा पनि पार्टी अन्तिम समयसम्म हदैसम्मको लचकताका साथ पहल गर्ने निर्णय गरेको थियो। नेता नेपालले एकताको सम्भावनाका विषयमा बुधबार आफू निकट भातृ संस्थाका कार्यकर्तासँग भर्चुअलरुपमा परामर्श गरेका छन्। विघठित प्रतिनिधिसभाको सबैभन्दा ठूलो पार्टी एमालेमा अन्य वैचारिक विवाद नभए पनि कार्यशैली र आपसी स्वार्थको दाउपेच चल्दै आएको छ। पार्टीको विवाद मिलाउन अध्यक्ष ओली र नेता नेपालबीचको गत वैशाख ३० र जेठ २ गतेको भेटवार्ता र सहमतिका आधारमा १० सदस्यीय कार्यदलले छलफल सुरु गर्न थालेका बेला सरकार गठनको नयाँ प्रक्रिया आरम्भ हुँदा यही जेठ ७ गते प्रमुख प्रतिपक्षी नेपाली काँग्रेसका सभापति शेरबहादुर देउवालाई प्रधानमन्त्री बनाउने प्रस्तावमा हस्ताक्षर गरेपछि एमालेका ११ नेता कारवाहीमा परेका थिए। देउवालाई प्रधानमन्त्री बनाउने प्रस्तावमा हस्ताक्ष गर्ने नेता नेपाल, झलनाथ खनाल, भीमबहादुर रावलसहित ११ जनालाई यही जेठ १० गतेको पार्टीको स्थायी कमिटीको बैठकले साधारणा सदस्यबाट समेत निष्काशन गर्ने निर्णय गरेको थियो। बैठकले घनश्याम भुसाल, सुरेन्द्र पाण्डेसहित थप १२ जना नेतालाई स्पष्टीकरण सोधेकामा कुनै जवाफ आएको छैन भने त्यसलाई बैठकमा निर्णयार्थ प्रस्तुत पनि गरिएको छैन। विपक्षी दलका नेतालाई प्रधानमन्त्री बनाउन गरेको हस्ताक्षर र सर्वोच्च अदालतमा दिइएको रिट निवेदनमा सहभागिता नहुने तथा पार्टीमा फर्कने शर्तमा पार्टीलाई २०७५ जेठ २ कै स्थितिको साङ्गठनिक संरचनाका आधारमा अघि बढाउन संस्थापन पक्ष लचिलो भएको छ। एमालेको गत फागुन २८ र चैत ६ गतेको केन्द्रीय कमिटीको बैठकले पार्टीका पार्टीका पदाधिकारीमा अध्यक्ष र महासचिवबाहेक अन्य पदाधिकारी नरहने तथा केन्द्रीय कमिटीलाई महाधिवेशन आयोजक कमिटीमा रुपान्तरण गरेको थियो भने माओवादी केन्द्रबाट आएका नेता रामबहादुर थापा बादल लगायतलाई जिम्मेवारी दिएको थियो। रासस"
"संवैधानिक इजलास भंग, अर्को पेसी जेठ २३ मा","काठमाडौं : न्यायाधीशबीचमै रायको जुहारी चलेपछि सर्वोच्च अदालतको संवैधानिक इजलास भंग भएको छ। प्रधानन्यायाधीश चोलेन्द्रशमशेर राणाले प्रतिनिधिसभा विघटनसम्बन्धी रिटको सुनुवाइ गर्न केही दिनअघि इजलास गठन गरेका थिए। रिटको सुनुवाइका क्रममा कानुन व्यवसायीले दुई न्यायाधीशको सहभागिताप्रति चर्को असन्तुष्टि जनाएका थिए। रिट निवेदक पक्षका कानुन व्यवसायीले न्यायाधीशद्वय तेजबहादुर केसी र बमकुमार श्रेष्ठको संलग्नतालाई लिएर शुक्रबार र आइतबार प्रश्न गरेका थिए। त्यसपछि प्रधानन्यायाधीश राणा र कानुन व्यवसायीबीच सवालजवाफ चलेको थियो। अघिल्लो पटक भएको प्रतिनिधिसभा विघटनसम्बन्धी रिटको सुनुवाइका लागि गठित संवैधानिक इजलासमा पनि न्यायाधीश केसी रहेको भन्दै कानुन व्यवसायीले प्रश्न उठाएका थिए। न्यायाधीश श्रेष्ठ सम्मिलित इजलासले फागुन २३ मा एमाले र माओवादी केन्द्रलाई ब्युँत्याउँदै नेकपाको आधिकारिकता ऋषि कट्टेललाई दिने निर्णय दिएको थियो। त्यसैले प्रतिनिधिसभा विघटनसम्बन्धी रिटमा श्रेष्ठबाट निष्पक्ष सुनुवाइ हुनेमा कानुन व्यवसायीले आशंका गरेका हुन्।तर, न्यायाधीशद्वय केसी र श्रेष्ठले इजलासबाट बाहिर नजाने राय व्यक्त गरेका छन्। उनीहरूले यसअघि गरिएको मुद्दाको फैसला र अहिलेको मुद्दामा कुनै सम्बन्ध नभएकाले अहिलेको प्रतिनिधिसभा विघटनसम्बन्धी रिट हेर्न नमिल्ने कुनै कानुनी आधार नरहेकाले आफूहरूले इजलास नछाड्ने राय व्यक्त गरेका हुन्। अर्का न्यायाधीशद्वय दीपककुमार कार्की र आनन्दमोहन भट्टराईले भने इजलासबाट बाहिरिने घोषणा गरेका छन्। न्यायाधीशद्वय केसी र श्रेष्ठले इजलासबाट नबाहिरिने निर्णय गरेपछि आफ्नो फरक मत राख्दै कार्की र भट्टराईले अहिलेको इजलासमा नबस्ने घोषणा गरेका हुन्। उनीहरूले इजलासमा संयुक्त रूपमा लिखित राय पेश गरेका छन्। संयुक्त रायमा लेखिएको छ, हामीले केसी र श्रेष्ठ श्रीमान्को विषयमा फरक मत राख्छांै। कानुन व्यवसायीहरूले समेत कुरा उठाएको हुँदा त्यसमा अलग हुनु नै उचित हुन्छ। बमकुमार श्रेष्ठको इजलासले ऋषि कट्टेलको मुद्दामा फैसला गरेको र केसी श्रीमानले पुनरावलोकन नदिएकाले अलग हुनुपर्छ भन्ने हाम्रो भनाइ हो। उहाँहरूले इजलासबाट बाहिरिन नपर्ने राय लेख्नुभएको छ। त्यो स्वार्थ बाझिने कुरा हो। उनीहरूले अहिलेको विवादमा निष्पक्ष सुनुवाइ होस् भन्ने आफ्नो चाहना रहेको जनाएका छन्। न्यायाधीशहरूको न्यायिक कार्यको विश्वास पवित्रता जोगाउनु चुनौतीको रूपमा देखापरेको उनीहरूले उल्लेख गरेका छन्। नेपालको संविधानले स्वतन्त्र मात्रै नभई स्वच्छ, निष्पक्ष र तटस्थ न्याय र न्यायपालिकाको कल्पना गरेको छ। न्यायाधीशले निष्पक्ष न्याय नै गर्छन् भन्ने छ। न्यायाधीशहरूले आग्रह र पूर्वाग्रहबाट माथि उठ्नुपर्छ। न्यायाधीश अविश्वासिलो भएमा न्याय पनि विश्वासिलो हुन सक्दैन, उनीहरूको राय छ। विवाद हुने भएमा इजलासबाट अलग हुनुपर्ने भनिएको संयुक्त रायमा व्यक्त गरिएको छ। दुईवटा मुद्दामा तात्विक सम्बन्ध हुने नहुने मात्रै होइन न्यायाधीशहरूको विश्वव्यापी सिद्धान्तले पनि हेर्नुपर्ने उनीहरूको भनाइ छ। आफूहरूले अहिले इजलासबाट बाहिरिने उचित हुने निर्णय गरेको र प्रधानन्यायाधीशले अर्को इजलास गठन गरे त्यहीअनुसार अघि बढ्ने राय पेश गरेका हुन्। यससँगै ३० वटा रिटको सुनुवाइका लागि अर्को पेसी जेठ जेठ २३ गतेका लागि तोकिएको छ। प्रधानन्यायाधीश राणाले अब नयाँ इजलास तोक्नेछन्। सर्वोच्च बारका अध्यक्ष पूर्णमान शाक्यले मंगलबार प्रधानन्यायाधीशसँग संवैधानिक इजलास गठनसम्बन्धी नियमावली संशोधन गरी वरिष्ठताका आधारमा इजलास गठन गर्ने सहमति भएको जानकारी दिए। मर्यादाक्रममा अघि रहेका न्यायाधीश कारणवश सहभागी हुन नसक्ने स्थिति भए जानकारी दिएर त्यसपछिका न्यायाधीश इजलासमा रहने सहमति भएको अध्यक्ष शाक्यको भनाइ छ। सर्वोच्चमा प्रधानन्यायाधीशपछि वरिष्ठताका आधारमा दीपककुमार कार्की, मीरा खड्का, हरिकृष्ण कार्की, विश्म्भरप्रसाद श्रेष्ठ छन्। न्यायाधीश कार्की अघिल्लो पटक पहिलो प्रतिनिधिसभा विघटन हुँदा नै विवादमा परेका थिए। त्यसपछि कार्कीले इजलास छाडेका थिए। उनको उपस्थिति नरहने अवस्थामा न्यायाधीश श्रेष्ठ, ईश्वरप्रसाद खतिवडा संवैधानिक इजलासमा रहनेछन्। तर, न्यायाधीश श्रेष्ठ अस्वस्थताका कारण इजलासमा नरहने सम्भावना रहेको सर्वोच्च स्रोतले जनाएको छ।"
रेशमको मुद्दा फिर्ता लिने सहमति,"काठमाडौं : सरकार र थारू कल्याणकारिणी सभा, थरुहटथारुवान संयुक्त संघर्ष समितिबीच मंगलबार ६ बुँदे सहमति भएको छ। यसअनुसार टीकापुर घटनामा मुछिएका रेशमलाल चौधरीको मुद्दा फिर्ता लिइने भएको छ। थरुहटथारुवान आन्दोलनका क्रममा टीकापुरमा भएको घटनाका आरोपी रेशम चौधरी, धनीराम चौधरी, लक्ष्मण थारुलगायत व्यक्तिविरुद्ध लगाइएका सम्पूर्ण मुद्दा फिर्ता र रिहाइका लागि संविधान र कानुनसम्मत रूपमा किनारा लगाएर पहल गर्ने सहमतिमा उल्लेख छ। सरकारका तर्फबाट कानुन, न्याय तथा संसदीय मामिलामन्त्री लीलानाथ श्रेष्ठ, डा राजन भट्टराई र भगवती चौधरीले सहमतिपत्रमा हस्ताक्षर गरेका छन्। संघर्ष समितिका तर्फबाट रुक्मिणी चौधरी, प्रेमलाल चौधरी, पद्मनारायण चौधरी, प्रभात चौधरी र चन्द्रप्रसाद चौधरीको हस्ताक्षर छ। कैलालीको टीकापुरमा २०७२ भदौ ७ गते प्रदर्शनकारी र प्रहरीबीच झडप हुँदा प्रहरी वरिष्ठ उपरिक्षक लक्ष्मण न्यौपानेसहित ५ र सशस्त्र प्रहरीका दुई र एक बालकसहित ८ जनाको ज्यान गएको थियो। मृत्यु हुनेमा तत्कालीन सेती अञ्चल प्रहरी प्रमुख न्यौपाने, प्रहरी निरीक्षक बलराम विष्ट र केशव बोहरा, प्रहरी हवल्दार लक्ष्मण खड्का तथा प्रहरी जवान लोकेन्द्र चन्द छन्। मुख्य योजनाकार भनिएका रेशम चौधरी प्रतिनिधिसभा निर्वाचनमा कैलाली क्षेत्र नम्बर १ बाट निर्वाचित भएका थिए। उनी तत्कालीन राष्ट्रिय जनता पार्टी नेपाल (राजपा)बाट उम्मेदवार बनेका थिए। उच्च अदालत दीपायलले गत पुस ३ मा चौधरीसहित ८ जनालाई जन्मकैद फैसला सुनाएको थियो। जसमा रेशमसहित लक्ष्मण थारु, हरिनारायण चौधरी, प्रदीप चौधरी, वीरबहादुर चौधरी, राजेश चौधरी, सीताराम चौधरी र गंगाराम चौधरी छन्। कैलाली जिल्ला अदालतले २०७५ फागुन २२ गते १० जनालाई जन्मकैदको फैसला सुनाएको थियो। आन्दोलनमा ज्यान गुमाएका व्यक्तिका परिवारलाई राहतसहित उनीहरूको व्यवस्थापन, घाइतेको उपचार सरकारले गर्ने सहमति भएको छ। आन्दोलनमा भएको धनजनको क्षतिको छानबिन र मूल्यांकन गरी क्षतिपूर्ति उपलब्ध गराउने प्रक्रिया अघि बढाउने तथा महिला र असहायमाथि दुव्र्यवहार गर्नेलाई छानबिनको दायरामा ल्याउने सहमतिपत्रमा उल्लेख छ। संविधानको व्यवस्था र सर्वोच्च अदालतको फैसलाअनुसार राज्यका हरेक तह र तप्कामा थारुको आरक्षणको व्यवस्था तथा थारु समुदायको बारेमा संविधान अनुरूपको व्याख्या र व्यवस्था कायम गर्ने, थारुभाषी बाहुल्य क्षेत्रमा प्राथमिक तहसम्म मातृभाषामा पठनपाठनको व्यवस्था गर्ने, कमैया, कमलहरी संघर्ष समितिसँग गरिएको सहमति कार्यान्वयन गर्ने सहमति भएको छ। यस्तै सविधान संशोधनका विषयमा पनि सहमति भएको छ।"
एमालेमा रोकियो कारबाही,"काठमाडौं ः एमालेले आफ्ना १२ नेतालाई स्पष्टीकरण सोधेको एक साता नाघे पनि कुनै निर्णय गरेको छैन। ती नेताले स्पष्टीकरणको जवाफ दिएका छैनन्। तर, स्थायी कमिटीको मंगलबार बसेको बैठकले पनि यस विषयमा निर्णय लिएन। एमाले नेतृत्व माधवकुमार नेपाल पक्षका ती नेतालाई कारबाही गरिहाल्नेभन्दा पनि अन्तिम समयसम्म एकताको प्रयास गर्ने पक्षमा देखिएको छ। पार्टी प्रवक्ता प्रदीप ज्ञवाली एकताका लागि हदैसम्म लचिलो हुने बताए। उनका अनुसार स्पष्टीकरण सोधिएका १२ नेताको कारबाही प्रक्रिया रोकिएको छ। धेरै साथी मूलधारमा जोडिनुहोस्, उनले भने, बडो गर्वका साथ देउवालाई प्रधानमन्त्री बनाउने, आफ्नो पार्टीका नेतालाई हराउने कुरा गर्नुभएको छ। त्यही पनि फर्किनुभयो राम्रो नै हुन्छ। तर, एकताको प्रयासको तालमेलमा मेल खाँदैन। उनले केही सदस्य पार्टीबाट निष्कासनमा परेकाले कार्यदल भने अस्तित्वमा नरहेको बताए। उनले कार्यदल पुनर्गठन हुन सक्ने बताए। सुरेन्द्र पाण्डे, घनश्याम भुसाल, सोमप्रसाद पाण्डे, विरोध खतिवडा, यज्ञबहादुर सुनारलगायतलाई जेठ १० मा स्पष्टीकरण सोध्ने निर्णय भएको थियो। वरिष्ठ नेताद्वय नेता माधवकुमार नेपाल, झलनाथ खनाल, भीम रावलसहित ११ जनालाई स्पष्टीकरण सोधेको दुई दिनमै निष्कासन गरिएको थियो। नेपालसहित नेतालाई जेठ ८ मा स्पष्टीकरण सोधेर १० गते पार्टी सदस्यसमेत नरहने गरी कारबाहीको निर्णय भएको थियो। एमाले नेताहरूले स्पष्टीकरण सोधिएका घनश्याम भुसाल, सुरेन्द्र पाण्डेलगायत नेतासँग संवाद गरिरहेका छन्। एमाले अध्यक्ष एवं प्रधानमन्त्री केपी शर्मा ओली र नेपाल पक्षका दोस्रो तहका नेताहरूबीच सोमबार साँझ चार घन्टा छलफल भएको थियो। दरबारमार्गस्थित एक होटलमा भएको वार्ता एकता कसरी गर्ने भन्नेमा केन्द्रित भएको थियो। उक्त वार्तामा नेपाल पक्षबाट घनश्याम भुसाल, सुरेन्द्र पाण्डे, गोकर्ण विष्ट र योगेश भट्टराई सहभागी थिए। ओलीबाट विष्णु पौडेल, सुवास नेम्वाङ र प्रदीप ज्ञवाली सहभागी थिए। एमाले प्रवक्ता ज्ञवालीले दुई पक्षबीच छलफल भएको विषय स्वीकार गर्दै एकताको अन्तिम प्रयास जारी रहेको बताए। एकताको अन्तिम प्रयासस्वरूप छलफल भइरहेको छ, ज्ञवालीले भने, सकेसम्म एकता जोगियोस् भन्नेमा हामी लागिरहेका छौं। नेतृत्व तहबाट अन्तिम समयसम्म जारी राख्नेछौं। बैठकले लुम्बिनी प्रदेशमा भएको राष्ट्रियसभा उपनिर्वाचनको समीक्षा गरेको थियो। लुम्बिनीमा अन्तरघात भएको निश्कर्ष निकालिएको उनले बताए।"
अस्ताए असल नेता,"काठमाडौं : कोभिड संक्रमणबाट बिरामी भएका विवेकशील साझा पार्टीका संस्थापक संयोजक तथा तत्कालीन विवेकशील नेपाली दलका संस्थापक अध्यक्ष उज्ज्वल थापाको ४४ वर्षको उमेरमा निधन भएको छ। राजधानीस्थित मेडिसिटी अस्पतालमा उपचारका क्रममा मंगलबार साँझ ४ बजेर २५ मिनेटमा उनको निधन भएको हो। कोभिड१९ बाट संक्रमित भएका थापाको उपचारका लागि पहिलो चरणमा ग्राण्डी अस्पताल भर्ना गरिएको थियो। स्वास्थ्यमा सुधार नआएपछि जेठ १४ गते मेडिसिटीमा लगी भेन्टिलेटर र इक्मो प्रविधिबाट उपचार भइरहेको थियो। मेडिसिटी अस्पतालद्वारा मंगलबार साँझ जारी विज्ञप्तिअनुसार उपचारकै क्रममा थापाको सोमबार गरिएको पीसीआर परीक्षणमा निगेटिभ आएको थियो। शरीरका अंगहरूले प्रभावकारी रूपमा काम गर्न नसकेको र जटिल संक्रमणको प्रभाव रहेकाले स्वास्थ्य स्थितिमा भने परिवर्तन आउन सकेको थिएन, जारी विज्ञप्तिमा भनिएको छ, चिकित्सकको अथक प्रयास र सबैको शुभेच्छाका बाबजुद पनि उहाँको अवस्था सुदृढ हुन सकेन। थापाको स्वास्थ्य लाभका लागि स्वदेशदेखि विभिन्न मुलुकका लाखौं शुभेच्छुकले प्रार्थना गरेका थिए। सामाजिक सञ्जाल ट्वीटरदेखि फेसबुकका वालमा उनको स्वाथ्य लाभका लाखौं सन्देश भरिएका थिए। थापाको उपचार सहयोगका लागि लाखौं शुभेच्छुकले स्वःस्फूर्त रूपमा चन्दा संकलन अभियानसमेत गरेका थिए। उनको उपचारका लागि २४ घण्टामै ५० लाख रुपैयाँभन्दा बढी आर्थिक सहयोग संकलन भएको थियो। विभिन्न मुलुकमा बस्ने नेपालीहरूबाट गोफन्डमीमा खोलिएको खातामा २२ हजार २ सय अमेरिकी डलर र नेपाली बैंकको खातामार्फत २६ लाख ५० हजार रुपैयाँ संकलन भएको थापाको परिवारद्वारा शनिबार जारी विज्ञप्तिमा उल्लेख छ।विवेकशील साझा पार्टीका संयोजक मिलन पाण्डेका अनुसार थापाप्रति सद्भाव व्यक्त गर्ने र आर्थिक सहयोग गर्नेहरू पार्टीका कार्यकर्ता, शुभेच्छुक र समर्थक बाहेक पनि हजारौं संख्यामा छन्। पार्टीसँग नजोडिएका, अपरिचित र विभिन्न क्षेत्रमा कार्यरत सर्वसाधारणले मन खोलेर उनको स्वास्थ्य लाभको कामना गर्नुका साथै उपचारका लागि आर्थिक संकलनमा साथ दिएका छन्। नेपालमा वैकल्पिक राजनीतिको वकालत गर्दै आएका थापाको निधनले सिंगो मुलुकले मुख्य गरी युवा पुस्ताले एउटा असल नेता गुमाएको सामाजिक सञ्जालमार्फत टिप्पणी गरेका छन्। थापा युवा पुस्तामाझ वैकल्पिक नेताका रूपमा निक्कै लोकप्रिय मानिएका थिए। थापाको परिवारले उनको अन्त्येष्टि साधारण तबरबाट पारिवारिक वातावरणमा सम्पन्न गर्ने इच्छा राखेको परिवार तथा शुभेच्छुकको तर्फबाट जारी विज्ञप्तिमा उल्लेख गरिएको छ।थापाको निधनको सन्देश सामाजिक सञ्जालमा फैलिएसँगै उनका समर्थक र शुभेच्छुक शोकमा डुबेका छन्। यसबाहेक विभिन्न क्षेत्रका प्रख्यात व्यवसायी र राजनीतिक दल र सम्बद्ध नेताहरूले पनि समवेदना व्यक्त गरेका छन्। प्रधानमन्त्री केपी ओलीले विज्ञप्ति जारी गरी थापाको निधनप्रति शोक व्यक्त गरेका छन्। नेकपा (एमाले)ले विवेकशील साझा पार्टीका पूर्वसंयोजक थापाको निधनले नेपाली राजनीतिक क्षेत्रले लामो समय अभाव महसुस गर्ने बताएको छ। पार्टी केन्द्रीय कार्यालयका सचिव शेरबहादुर तामाङले जारी गरेको विज्ञप्तिमा थापाको राजनीतिक दर्शन नेपाली युवाका लागि प्रेरणाको स्रोत रहेको उल्लेख गरेको छ। एक असल राजनीतिक मित्र गुमाएको जनाउँदै एमालेले उनीप्रति श्रद्धाञ्जलिका साथ परिवारजन र पार्टीप्रति समवेदना व्यक्त गरेको छ। यस्तै कांग्रेसले पनि शोक व्यक्त गरेको छ। कांग्रेस सभापति शेरबहादुर देउवाले विज्ञप्ति जारी गर्दै एक उदयमान युवा नेताका रूपमा आफूलाई स्थापित गर्न सफल थापाको निधनले नेपाली राजनीतिमा ठूलो क्षति पुगेको बताएका छन्। थापा नेपालको राजनीतिक क्षितिजमा नयाँ आशा र दृष्टिकोणसहित उदाउँदै गरेका एक राजनीतिक र सामाजिक व्यक्तित्व भएको कांग्रेसले विज्ञप्तिमा उल्लेख गरेको छ। यस्तै प्रकाशचन्द्र लोहनी, कमल थापा, गोकर्ण विष्टलगायत दर्जनौं नेता, उद्योगपति विनोद चौधरी, कलाकार हरिवंश आचार्यसहित सयौंले सामाजिक सञ्जालमार्फत समवेदना व्यक्त गरेका छन्। विवेकशील साझा पार्टीले संस्थापक संयोजक तथा तत्कालीन विवेकशील नेपाली दलका संस्थापक अध्यक्ष उज्ज्वल थापाको निधनले सिंगो पार्टी पंक्ति स्तब्ध भएको उल्लेख गरेको छ। पार्टी केन्द्रीय समितिको मंगलबार बसेको बैठकले पूर्वसंयोजक थापाको निधनमा गहिरो दुःख व्यक्त गर्दै शोक प्रस्ताव पारित गरेको छ। पार्टीका अध्यक्ष रवीन्द्र मिश्र र संयोजक मिलन पाण्डेले विज्ञप्ति जारी गरी नेपालमा वैकल्पिक राजनीति स्थापित गर्न उल्लेख्य भूमिका खेलेका थापाको निधनले राष्ट्रिय राजनीतिमा अपूरणीय क्षति पुगेको उल्लेख गरेका छन्। बैठकले थापाको स्मृति तथा सम्मानमा १३ औं दिनको पुण्यतिथिमा प्रत्येक सदस्य र शुभचिन्तकलाई कम्तीमा एउटा वृक्षरोपण गर्न पार्टीका सम्पूर्ण नेतृत्व पंक्ति र सदस्यहरूलाई आह्वान गरिएको छ। उज्ज्वल थापाको जीवन र विचार विषयमा छलफल र बहस चलाउनेसमेत उक्त पार्टीले निर्णय गरेको छ।खास गरी शान्तिपूर्ण र रचनात्मक प्रदर्शनका माध्यमबाट राजनीतिक, सामाजिक, आर्थिक, जनस्वास्थ्य सरोकारलगायत मुद्दामा दलहरूले नागरिकको समर्थन हासिल गर्ने र सुधारात्मक कदमका लागि राज्यलाई दबाब दिने विधि स्थापित गर्न उहाँको अहम् भूमिका छ, विज्ञप्तिमा भनिएको छ, थापाले अंगाल्नु भएको सुसंस्कार, अहिंसा र निष्ठाको मार्गलाई विवेकशील साझा पार्टी अविचलित र प्रतिबद्ध भएर अवलम्बन गर्दै अगाडि बढ्नेछ। पाण्डेका अनुसार थापामा नेपाली राजनीतिमा एउटा वैकल्पिक स्थान हुनुपर्छ भन्ने सोच थियो। थापाको यही सोचबाट प्रभावित भएर पाण्डेसहित दर्जनौं व्यक्ति उनको अभियानसँग पार्टीमा जोडिएका थिए। थापा युवावर्गलाई बढी रुचाउने र यो शक्तिलाई राजनीतिमा अगाडि बढाउने सोचका धनी व्यक्तित्व भएको पाण्डेको भनाइ छ। पुराना राजनीतिक दलका कामकाजबाट दिक्क भएका थापाले एउटा वैकल्पिक र सुसंस्कृत राजनीतिक पार्टी निर्माण गर्नुपर्छ भनेर अभियान चलाएका थिए। त्यही अभियानका कारण विवेकशील नेपाली दल स्थापना भएको थियो, पाण्डेले भने। वेब डिजाइनरदेखि नेतासम्मराजधानीको बूढानीलकण्ठबाट १२ कक्षासम्म अध्ययन गरेका थापा छात्रवृत्तिमा खगोल तथा भौतिक विज्ञान (एस्ट्रोफिजिक्स) अध्ययनका लागि अमेरिका गएका थिए। तर, उनले खगोल तथा भौतिकशास्त्री छाडेर वेब डिजाइनरको पढाइ सकेर नेपाल फर्केका थिए। थापा अमेरिका रहँदै भौतिक संसारबाट विरक्त भएर बौद्ध भिक्षु बन्ने योजनासमेत बनाएका थिए। तर, त्यसमा पनि सफल हुन सकेनन्। अमेरिकाबाट फर्केपछि उनले उद्यमशीलता र समाजसेवामा हात हालेका थिए। सूचना प्रविधिसम्बन्धी कम्पनी सञ्चालन गरी उद्यमी बन्ने सोचका साथ कफी खेतीमा पनि लगानी गरेका थिए। विभिन्न मुलुकमा अध्ययन गर्ने थापासहित फर्किएका युवाहरूले नेपालका लागि उद्योगी नामक अभियानको सुरुवात पनि भएको थियो। उक्त अभियानमा सयौं नेपाली युवाले सहभागिता जनाएका थिए। उद्यमशीलता र समाजसेवामा सक्रिय रहेका समयमा नेपालको अस्थिर राजनीतिचरम उत्कर्षमा थियो। पहिलो संविधानसभा गठन भए पनि संविधान बनेको थिएन। त्यो बेला विभिन्न समूहले दैनिकजसो बन्द हडताल गर्दै आएका थिए। यो बन्द हडतालबाट उनी दिक्क भएका थिए। २०६५ मा केही युवासँग सहकार्य गरी थापाले सामाजिक सञ्जालमार्फत बन्दविरुद्ध अभियान भनेर एउटा समूह सञ्चालनमा ल्याए। यो अभियानमा सहभागी युवाहरू बन्द हडतालको दिन नेपाल खुला छ भन्ने व्यानरसहित सवारी साधन चलाएर हिँड्न थाले। माइतीघर मण्डला होस् वा बानेश्वरमा प्लेकार्ड बोकेर शान्तिपूर्ण अभियान गर्ने उनको दैनिकी नै बनेको थियो। स्माइली चिह्नसहित नेपाल बन्दविरुद्ध अभियान निक्कै चर्चित भएको थियो। उनको नेतृत्वमा लैगिङ्ग हिंसा, दलित, जनजाति, मधेस मुद्दालगायतमा ठूलो अभियान सञ्चालन भएको थियो। डाक्टर गोविन्द केसीको अभियानमा पनि थापा समूहको ठूलो सहभागिता हुन्थ्यो। यसको एक वर्षपछि थापाको अगुवाईमा युवाहरूको समूहले परिवर्तनका लागि हामी नेपाली एक अभियान सुरु गरेको थियो। त्यस बेलासम्म संविधान निर्माण भएको थिएन। थापाको यो अभियानले सामाजिक सञ्जालदेखि सडकसम्म ज्याला त पूरा लियांै, अब संविधान देऊ भन्ने नारासहितको प्लेकार्डसहित राजधानीमा विभिन्न चरणमा अभियान सञ्चालन गरे। यो नारा र अभियानले पनि समाजमा परिवर्तन गर्न समस्या देखिएपछि उनले राजनीतिमा प्रवेश गर्ने सोच बनाएका थिए। यसैको प्रतिफल थियो, २०६९ सालमा उनको अगुवाईमा विवेकशील नेपाली समूह बन्यो। २०७० सालमा भएको दोस्रो संविधानसभाको निर्वाचनमा विवेकशील नेपालीमार्फत राजधानीका ४ वटा क्षेत्रबाट स्वतन्त्र रूपमा आफ्ना उम्मेदवारसमेत उठाएका थिए। उनी आफैं पनि क्षेत्र नम्बर ५ बाट उम्मेदवार बनेका थिए। तर, यो निर्वाचनमा उनले ठूलो मत प्राप्त गर्न सकेनन्। दोस्रो संविधानसभाको निर्वाचनपछि २०७१ सालमा थापाकै अगुवाईमा विवेकशील नेपाली दल राजनीतिक पार्टीको रूपमा गठन गरियो। २०७४ सालको स्थानीय तहको निर्वाचनमा उनको पार्टी पनि सहभागी भएको थियो। काठमाडौं महानगरपालिकामा युवा महिला रञ्जु दर्शनालाई मेयरको प्रतिस्पर्धी बनाएपछि उनको पार्टीले निक्कै चर्चा पाएको थियो। तर, यो निर्वाचनमा पनि उनको पार्टीले खासै सफलता हासिल गर्न सकेन। अन्ततः वैकल्पिक राजनीतिको धारमा होमिएको अर्कोसाझा पार्टीसँग विवेकशील पार्टीलाई एकाकार गरेका थिए। एकाकारपछि पार्टीको नाम विवेकशील साझा बनेको थियो। यो पार्टीमा संयोजकद्वय रवीन्द्र मिश्र र थापा बनेका थिए। २०७४ मा सम्पन्न आम निर्वाचनमा यो पार्टीले सहभागिता जनायो। तर, खासै सफलता प्राप्त गर्न सकेन। जसका कारण पार्टीमा आन्तरिक किचलो सुरु भयो र एकाकार भएको करिब १६ महिनापछि फुट्न पुग्यो। थापाले पुनः विवेकशील पार्टीका नेता बनेर दुई कार्यकाल सम्पन्न गरी आफ्ना सहकर्मी मिलन पाण्डेलाई नेतृत्व हस्तान्तरण गरे। गत मंसिरमा विवेकशील र साझा दल फेरि एकाकार भएर विवेकशील साझा दल गठन भएको थियो। यसपछि उनी राजनीतिमा निक्कै कम सक्रिय थिए।"
बहुविवाह गर्ने वडासदस्य पक्राउ,तेह्रथुम : तेह्रथुमको आठराई गाउँपालिकामा बहुविवाह गर्ने वडासदस्यलाई प्रहरीले पक्राउ गरेको छ । आठराई गाउँपालिका६ चुहान डाँडाका वडासदस्य तेज बिक्रम कन्दङवालाई प्रहरीले पक्राउ गरेको हो । वडा सदस्य कन्दङवाले अर्को श्रीमती घरमा ल्याएपछि उनकी जेठी श्रीमती विष्णु कन्दङवाले प्रहरीमा जाहेरी दिएपछि नयाँदुलहीसँग उनी प्रकाउ परेका हुन्। कन्दङवाले गत शनिबार दोस्रो विवाहका लागि अर्कैकी श्रीमती हरीकला आचार्यलाई घरमा भित्र्याएका थिए। वडा सदस्य कन्दङवाका ३ छोरी र १ छोरा गरी ४ सन्तान छन् । हरिकलाका २ छोरा छन् । उजुरीपछि कन्दङवा र आचार्यलाई घरैबाट पक्राउ गरिएको जिल्ला प्रहरी कार्यालय तेह्रथुमका प्रहरी निरीक्षक कोमल ठाकुरले जानकारी दिए । पक्राउ परेका दुवैलाई म्याद थप गरी अनुसन्धान सुरु भएको जिल्ला प्रहरी कार्यालय तेह्रथुमले जनाएको छ ।
चौधरी उद्योगको बियर गोदाममा लागेको आगो ७ घण्टापछि नियन्त्रणमा,"नवलपुर : चौधरी ग्रामको बियर गोदाममा लागेको आगो ७ घण्टापछि नियन्त्रणमा आएको छ । पूर्वी नवलपरासीको देवचुली नगरपालिका२ दुम्कौलीस्थित चौधरी ग्राम परिसरमा रहेको बियर गोदामको भवनमा बुधबार बिहान ९ बजे आगलागी भएको थियो । आगो निभाउन चितवन, पूर्वी नवलपरासी, पश्चिम नवलपरासी र नेपाली सेनाको गरी ८ वटा दमकल प्रयोग गरिएको छ । अहिले दिउँसो ४ बजेदेखि आगो नियन्त्रणमा आएको जिल्ला प्रहरी कार्यालयका उपरीक्षक प्रकाश मल्लले बताए । गोदामको भवनमा लागेको आगो नियन्त्रणमा आएको छ । आगो अन्यन्त्र सल्केर फैलन सक्ने अवस्थामा छैन । भित्र केही ठाउँमा सामान्य बल्दै गरेको आगोलाई अहिले पनि दमकलले निभाई रहेको छ । प्रहरी उपरीक्षक मल्ले भने ,' आगो निभाउन नेपाली सेना, शसस्त्र र नेपाल प्रहरीका सुरक्षाकर्मीसहित मजदुरहरु समेत खटिएका थिए । उक्त उद्योग ग्राम उद्योगपति बिनोद चौधरीको हो । गोदाम भवनमा बियर प्लान्ट समेत छ । आगो प्लाण्टसम्म पुग्न नपाएको बताइएको छ । उद्योगले नेपाल आइस, मुस्ताङ र रियल गोल्ड बियर उत्पादन गर्दै आएको छ । आगो बियरको खाली कार्टुन र बजारमा लैजानका लागि भरेर राखेका कार्टुन रहेको गोदाममा लागेको हो । तीनै वटै बियर सोही गोदाममा थिए । बियर प्रयोगका आवश्यक पर्ने स्प्रिट, खाद्यन्न वस्तु र कागजका कार्टुनहरु रहेका कारण आगो एक्कासी फैलिँदा नियन्त्रण गर्न समस्या भएको थियो । आगो नियन्त्रणमा लिन नसकेपछि डोजर प्रयोग गरेर भवनको भित्ताहरु भत्काइएको थियो । विद्युत सर्ट भएर आगलागी भएको अनुमान छ । सामान्य हेर्दा विद्युत सर्ट भएर आगो लागेको हुनसक्ने अनुमान छ । तर अहिले नै कसरी आगो लाग्यो भन्ने बारे बताउन सकिने अवस्था छैन । अनसन्धानपछि थाहा हुन्छ,' उद्योगका प्रशासन प्रमुख दामोदर पौडेलले भने । विवरण तयारपछि मात्र आगलागीबाट भएको क्षतिका बारेमा बताउन सकिने प्रशासन प्रमुख पौडेलले बताए ।"
दोस्रोपटक कोरोना संक्रमणपछि प्रहरी हवल्दारको मृत्यु,"विराटनगर : जिल्ला प्रहरी कार्यालय मोरङमा कार्यरत नेपाल प्रहरीका एकजना हवल्दारको कोरोना भाइरस संक्रमणका कारण बुधबार बिहान निधन भएको छ । उपचारका क्रममा विराटनगरस्थित नोबेल शिक्षण अस्पतालमा बिहान ९ बजेतिर प्रहरी हवल्दार ४० वर्षीय वेदराज भण्डारीको निधन भएको हो । अस्पतालका प्रबन्धक नारायण दाहालका अनुसार जेठ १६ गते कोरोना पुष्टि भएका भण्डारीलाई सुरुमा आइसीयूमा राखेर उपचार थालिएको थियो । कोरोना पुष्टि भएको भोलिपल्ट जेठ १७ गते सोमबार अस्पताल भर्ना गरिएका हवल्दार भण्डारीलाई स्वास्थ्य अवस्था गम्भीर बनेपछि थप उपचारका लागि भेन्टिलेटरमा राख्नुपरेको दाहालले बताए । उनको उपचारकै क्रममा भेन्टिलेटरमा निधन भएको हो । दाहालका अनुसार मृतकमा मधुमेहको पुरानै समस्या थियो । गम्भीर अवस्थाका भण्डारीलाई उपचार गरेर बचाउन धेरै प्रयास गरिए पनि सफल हुन नसकेको उनको भनाइ छ । विराटनगर महानगरपालिका३ घर भएका भण्डारीलाई नेपाल प्रहरीको सीआरभी पोस्ट कटहरीमा खटाइएको थियो । कटहरी क्षेत्रमै कोरोना नियन्त्रणका लागि सक्रिय रहेका बेला पीसीआर परीक्षण गराउँदा पहिलो पटक जेठ ३ गते उनलाई कोरोनाको संक्रमण पुष्टि भयो । त्यसपछि उपचारका लागि कोसी अस्पताल कोभिड१९ उपचार केन्द्रमा भर्ना गरिएको थियो । उपचारपछि निको भएर कोरोनामुक्त हुँदै हवल्दार भण्डारी अस्पतालबाट जेठ १३ गते डिस्चार्ज पाएर घर फर्किएका थिए । मोरङ प्रहरीका प्रवक्ता डीएसपी मानबहादुर राईका अनुसार घरमै आराम गरिरहेका बेला फेरि कोरोनासँग मिल्दोजुल्दो लक्षण देखियो । पुनः पीसीआर परीक्षण गराउँदा जेठ १६ गते आइतबार दोस्रो पटक उनको रिपोर्ट पोजिटिभ आएको जानकारी राईले दिए । पहिलो पटक कोरोना रिपोर्ट पोजिटिभ आएसँगै कोसी कोभिडमा उपचार गराएर संक्रमणमुक्त भएपछि अवस्था सामान्य बनेको थियो, राईले भने, तर पुनः परीक्षण गराउँदा दोस्रो पटक संक्रमण देखिएपछि उपचारका लागि नोबेलमा भर्ना गरिएको थियो । पहिलो पटक सहज रुपमा संक्रमण जित्न सफल भएका भण्डारी दोस्रो पटक देखिएको संक्रमणसँग भने हारेका छन् । मोरङ प्रहरी प्रमुख एसपी सन्तोष खड्काका अनुसार कोरोनाका कारण नेपाल प्रहरीतर्फ मोरङमा पहिलो मानवीय क्षति भएको छ । उनका अनुसार नियमित काम कारबाहीसँगै कोरोना भाइरसको संक्रमण नियन्त्रण र निषेधाज्ञाको पालनाका लागि अग्रमोर्चामा खटिनुपर्ने जिम्मेवारी सुरक्षाकर्मीमा छ । संक्रमण पुष्टि भएका अरु प्रहरी उपचारपछि निको हुँदै सामान्य जीवनमा फर्किन सफल भइरहेको अवस्थामा हवल्दार भण्डारी भने कोरोनासँग पराजित हुन पुगेको एसपी खड्काले बताए । कोरोनाको दोस्रो भेरियन्ट सुरु भएयता मोरङमा दुई प्रहरी निरीक्षक (इन्सपेक्टर)सहित ४१ प्रहरीमा संक्रमण पुष्टि भइसकेको छ । उपचाररत अरु संक्रमित प्रहरीको अवस्था सामान्य रहेको एसपी खड्काले बताए । मोरङमा एक हजार चार सयभन्दा बढी प्रहरी कार्यरत छन् । एसपी खड्काले कोरोनालाई सामान्य नठान्न सबैमा आग्रह गरेका छन् । कोरोनालाई सामान्य रुपमा लिएर जानाजान लापरबाही एवं गल्ती नगर्न सबैमा उनको अनुरोध छ । संक्रमण नै पुष्टि भइसकेपछि उपचार सम्भव हुन्छभन्ने कुनै ग्यारेन्टी छैन । ज्यान नै रहन्छ कि रहँदैनभन्ने अत्यन्तै संकटपूर्ण अवस्था मानव जीवनमा आएकाले सबैले सचेत भएर उच्च सावधानी अपनाउँदा कोरोनाबाट बच्च सकिन्छ, उनले भने, नियमको पालना गर्नु अहिलेको अवस्थामा अति नै उत्तम हुन्छ । नत्र संक्रमण थप फैलिएर अवस्था जटिल बन्नसक्छ । मोरङका प्रमुख जिल्ला अधिकारी कोषहरि निरौलाले कोरोनाका कारण भइरहेको मानवीय क्षतिलाई हेरेर पनि त्यसबाट पाठ सिक्दै सबै सचेत हुन जरुरी रहेको बताए । संक्रमणले अवस्था भयावह बनाएको छ । दैनिक संक्रमण बढ्ने र मृत्यु हुने क्रम जारी छ, निरौलाले भने, नियमको पालना अरुका लागि नभइकन आफ्नै लागि हो भन्ने बुझिदिन सबैमा आग्रह गर्छु । अहिलेको विषम परिस्थितिमा महामारीको अन्त्य गर्दै संक्रमण र मृत्युबाट बच्न सकियो भने त्यो नै मानव जीवनका लागि सबैभन्दा ठूलो सफलता हुनेछ ।"
उपत्यकामा १० दिन निषेधाज्ञा थपियो : मोडालिटी परिवर्तन,"काठमाडौं : काठमाडौं उपत्यकामा विगत एक महिनादेखि जारी निषेधाज्ञा १० दिन थप भएको छ। उपत्यकाका तीनै जिल्ला काठमाडौं, भक्तपुर र ललितपुरका प्रमुख जिल्ला अधिकारी (सीडीओ)को बैठकले जेठ २१ गतेदेखि जेठ ३१ गतेसम्म १० दिन निषेधाज्ञा थप गर्ने निर्णय गरेको हो। निषेधाज्ञाको समय थपिए पनि यसको मोडालिटी परिवर्तन भएको छ। जिल्ला प्रशासन कार्यालय काठमाडौंले अब खाद्यान्न, किराना पसल, डिपार्टमेन्ट स्टोर, अनलाइन डेलीभरी, किताब पसल बिहान ९ बजेसम्म खुल्ने दिने निर्णाय गरेको हो। प्रशासनले उद्योग, निर्माण कार्य सुरक्षित ढंगले काम गर्न पाइने, ढुवानी सामग्री राति ९ बजेदेखि बिहान ४ बजेसम्म सञ्चालन गर्न पाउने गरी मोडालिटी तयार गरेको छ। अब स्वास्थ्य मापदण्ड पूरा गरेर बिहान ९ बजेसम्म वर्कशप सञ्चालन गर्न पाइने छ। उद्योगले कामदारको आवासीय व्यवस्था मिलाएर काम गर्न सक्नेछन्। आवासीय प्रबन्ध मिलाएमा सञ्चालनका लागि प्रशासनले सहजिकरण गर्ने भएको हो। यसअघि उपत्यकामा थपिएको एक साता लामो निषेधाज्ञा बिहीबार राति मध्यरातमा सकिँदै छ। सीडीओ कार्यालयले यसअघि खाद्यान्न पसलसमेत बन्द गर्ने निर्णय गरेको थियो। केही समय यता काठमाडौं उपत्यकामा कोरोना संक्रमण र मृत्यु दरमा केही कमी आएको छ। विज्ञले कोरोना संक्रमण दर घटेपनि जोखिम भने यथावत रहेको बताएका छन्। मंगलबार कोरोना संक्रमणबाट ६ हजार ८५ जनामा संक्रमण पुष्टि थियो। २० हजार १६५ नमूनामध्ये ६ हजार ८५ जनामा कोरोना संक्रमण देखिएको स्वास्थ्य तथा जनसंख्या मन्त्रालयले जनाएको छ। १७ हजार १४७ नमूनाको पीसीआर र ३ हजार १८ नमूनाको एन्टिजेन विधिबाट परीक्षण भएको थियो। यस्तै पछिल्लो २४ घन्टामा कोरोनाबाट थप ६ हजार ८९८ जनाले स्वास्थ्य लाभ गरेका थिए भने ६८ जनाले ज्यान गुमाएका छन्। मन्त्रालयका अनुसार हाल कोरोनाका सक्रिय संक्रमितको संख्या १ लाख ४७ हजार ८९ पुगेको छ।"
चौधरी उद्योगग्रामको बियर प्लान्ट र गोदाममा आगलागी,"नवलपुर : पूर्वी नवलपरासीको देवचुली नगरपालिका२ दुम्कौलीस्थित चौधरी उद्योगमा आगलागी भएको छ । उद्योगपति विनोद चौधरीको चौधरी उद्योग ग्राम परिसरमा रहेको नेपाल आइस बुरअरीको बियर प्लाण्ट र गोदाममा आगलागी भएको जिल्ला प्रहरी कार्यालय नवलपुरका उपरीक्षक प्रकाश मल्लले बताए । बिहान ९ बजेदेखि लागेको आगो अहिलेसम्म नियन्त्रणमा आउन सकेको छैन । आगो निभाउन पूर्वी नवलपरासी, चितवन र नेपाली सेनाका गरी ६ वटा दमकलले प्रयास गरिरहेका छन् । आगो निभाउन सबै सुरक्षा निकायका सुरक्षाकर्मीसहित स्थानीय पनि खटिएको प्रहरी उपरीक्षक मल्ले बताए । गोदामको ठूलो भवनलाई भत्काएर आगो निभाउने प्रयास भइरहेको छ । आगो निभाउन प्रयास भइरहेकाले क्षतिको विवरण आउन नसकेको प्रहरीले जनाएको छ । गोदाभित्र रहेका सबै बियर नष्ट भएकाले करडौंको क्षति भएको हुनसक्ने अनुमान गरिएको छ । आगलागी विद्युत सर्टका कारण भएको बताइएको छ ।"
"चन्द्रागिरीमा पर्खाल भत्किँदा दुईको मृत्यु, दुई घाइते","काठमाडौं : चन्द्रागिरि नगरपालिका१३ पुरानो नैकाप नजिकै रहेको कङ्कालीमा ढुङ्गाको पर्खाल भत्किँदा दुईजनाको मृत्यु भएको छ । महानगरीय प्रहरी प्रभाग बलम्बुका प्रमुख, प्रहरी निरीक्षक गणेशचन्द्र कोइरालाले जग्गामा लगाइएको पर्खाल भत्किएर किच्दा दुईको मृत्यु भएको हो । अन्य दुईजना घाइते भएका छन् । मृत्यु हुनेमा उदयपुरका ३५ वर्षीया सीता राई र मकवानपुरका २० वर्षीय टेकबहादुर चेपाङ छन् । घाइते हुनेमा उदयपुरका २१ वर्षीय मिलन तामाङ र धादिङका १८ वर्षीय हरि घले छन् । घाइते दुवै जनाको मनमोहन मेमोरियल अस्पताल स्वयम्भूमा उपचार भइरहेको प्रहरी निरीक्षक कोइरालाले जानकारी दिए । रासस"
वीरगन्जमा निषेधाज्ञा फेरि १० दिन लम्बियो,"वीरगन्ज : कोरोना भाइरस संक्रमण रोकथाम तथा नियन्त्रणका लागि पर्सा जिल्लामा वैशाख १६ गते देखि जारी निषेधाज्ञा फेरि १० दिनका लागि थप गरिएको छ । बुधबार अपरान्ह बसेको जिल्ला कोभिड संकट व्यवस्थापन केन्द्र (डिसिसिएमसी ) को बैठकले जेठ २० गते बिहीबार सम्मका लागि जारी गरेको निषेधाज्ञा जेठ ३० गते सम्मका लागि थप्ने निर्णय गरेको हो । वीरगन्ज स्थित नारायणी अस्पतालको प्रयोगशालामा दैनिक हुँदै आएको कोरोनाको परिक्षणमा संक्रमितको संख्या कम हुँदै गएको छ । वैशाख दोस्रो सातातिर संक्रमण दर बढ्दै गएर ७५ प्रतिशतसम्म पुगेको थियो । तर वैशाख १६ देखि निषेधाज्ञा लगाइएपछि जेठ पहिलो सातादेखि यता भने निरन्तर कम हुँदै गएको संक्रमण दर अहिले १५ प्रतिशतमा झरेको छ । नारायणी अस्पतालको प्रयोगशालामा मङगलबार राति पनि १९२ जनाको स्वाब परीक्षण गर्दा २० जनामा मात्रै कोरोना संक्रमण पुष्टि भएको छ । संक्रमण दर कम हुँदै गएको भएपनि अझ कम गर्न जारी निषेधाज्ञा थप १० दिन अर्थात् जेठ ३० गते सम्मका लागि थप्ने निर्णय गरिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । यसअघि पछिल्लो पटक जेठ १३ गतेबाट जेठ २० गते सम्मका लागि थपिएको निषेधाज्ञा अब जेठ ३० गते सम्मका लागि लम्ब्याइएको हो । पर्सा जिल्लामा कोरोना संक्रमणको चेन ब्रेक गर्नमा निषेधाज्ञा उपयोगी देखिएकाले डिसिसिएमसीको बैठकले निषेधाज्ञा थप १० दिन अर्थात जेठ ३० गते सम्मका लागि थप्ने निर्णय गरेको सहायक प्रमुख जिल्ला अधिकारी पौडेलले जानकारी दिए । पछिल्लो २ साता यता संक्रमण दर कम देखिनु सुधारको संकेत रहेको पर्साका प्रमुख जिल्ला अधिकारी पिताम्बर घिमिरेले बताए । उनका अनुसार वीरगन्जका अस्पतालहरुमा पनि अहिले कोभिडका बिरामीको संख्या ६० प्रतिशतले घटेको छ । पर्सा जिल्लामा अहिले एक हजार बढी सक्रिय संक्रमित छन् । जारी निषेधाज्ञामा पनि विकास निर्माणका कामहरु नरोकिएको, उद्योगहरु संचालनमा कुनै रोक नलगाइएको र उपभोग्य वस्तुहरुको पनि सहज उपलब्ध हुने गरी व्यावस्था मिलाइएकाले संक्रमण दर अझ कम गर्न निषेधज्ञा जेठ ३० गते सम्मका लागि थपिएको प्रमुख जिल्ला अधिकारी घिमिरेको भनाइ छ ।"
