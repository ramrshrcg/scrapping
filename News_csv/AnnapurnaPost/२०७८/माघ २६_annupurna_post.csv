शीर्षक,विवरण
चुनावका चुनौती,"होला नहोला भन्दाभन्दै अन्ततः स्थानीय चुनाव २०७९ वैशाख ३० गते गर्ने निधो सरकारले गरेको छ। आखिर ढिलोचाँडो चुनाव नगरी सुख त थिएन। आवधिक निर्वाचन निश्चित अवधिमै गर्नुपर्ने नै थियो। तसर्थ चुनाव गर्ने निर्णय स्वागतयोग्य छ। लोकतन्त्रको पहिलो सर्त आवधिक निर्वाचन हो। गर्ने त गर्ने तर असोज, कात्तिक वा मंसिरतिर गर्ने कि भन्ने जुन खालको बहस थियो, त्यसले वास्तवमै लोकतन्त्रप्रेमीहरूलाई निराश बनाएको थियो। नेपालको संविधानको धारा २१५(६) र २१६(६) ले क्रमशः गाउँ र नगरपालिकाका जनप्रतिनिधिको कार्यकाल निर्वाचित भएको मितिले पाँच वर्ष हुने यकिन गरेको छ। तर यसअघिको चुनाव तीन चरणमा भएको हुँदा कात्तिक, मंसिरमा निर्वाचन गर्न सकिने भन्ने तर्कहरू नआएका थिएनन्। त्यसो गर्दा स्थानीय तहहरू केही समय जनप्रतिनिधिविहीन हुने खतरा हुन्थ्यो। त्यस्तो रिक्तता हुनु भनेको लोकतन्त्रविहीन हुनु हो। किनभने लोकतन्त्र भनेकै नागरिकले शासन आफ्नै प्रतिनिधिबाट गर्ने व्यवस्था हो। कतिलाई थोरै समयको रिक्तताले आकाश खस्दैनथ्यो भन्ने लाग्ला। तर हामी लोकतन्त्रप्रति कति जिम्मेवार छौं र प्रणाली बलियो बनाउन कति संवेदनशील छौं भन्ने त्यसले देखाउँछ। अर्काे कुरा नागरिकको सबैभन्दा नजिकको सरकार भनेकै स्थानीय तह हो। जहाँ नागरिक सरकारी सेवाका लागि दैनन्दिन ठोक्किन्छन्। सरकारले चुनाव घोषणा गरेपछि निर्वाचन आयोग पनि अघि बढिसकेको छ। त्यसो त आयोगले मिति घोषणाका लागि पहिल्यैदेखि ताकेता गर्दै आएको पनि हो। खासमा ऊ १२० दिनको समय चाहन्थ्यो। तर अब उसलाई ९५ दिन मात्रै प्राप्त भएको छ। यद्यपि सरकारभन्दा पहिल्यै तातिसकेको हुँदा आयोग तम्तयारी अवस्था थियो। आयोग पदाधिकारीहरूले ९५ दिनलाई पनि काफी भनिसकेका छन्। आयोग मतपत्र छपाइका लागि तर्खरमा लागिसकेको छ। निर्वाचन प्राविधिक पक्ष मात्रै होइन, जुन आयोगको सरोकारभित्र पर्छ। निर्वाचन राजनीतिक विषय हो। जहाँ नागरिक सबैभन्दा शक्तिशाली हुन्छ। नागरिक र प्रणालीलाई शक्तिशाली बनाउनकै लागि निर्वाचन गर्नुपर्ने हुन्छ। निर्वाचन फगत नागरिकले प्रतिनिधि चुन्ने प्राविधिक कुरा किन होइन भने त्यसरी चुनिएका प्रतिनिधि नागरिकप्रति उत्तरदायी हुन्छन् र हुनुपर्छ भन्ने लोकतान्त्रिक विधि र मूल्य मान्यता हो। तसर्थ नै लोकतन्त्रले नागरिकलाई जनार्दन मान्छ। बहुदलीय व्यवस्था भएको हाम्रो मुलुकमा संघीय शासन प्रणाली छ। संघीयता कार्यान्वयनपछि प्रादेशिक संरचनाहरू बनेका छन्। राज्यको स्रोत र साधनको विकेन्द्रीकरण शासकीय सत्ता र शक्तिको विकेन्द्रीकरणका लागि यो व्यवस्था रोजिएको हो। खासमा स्थानीय सरकार जति बलियो भयो, जति अधिकारसम्पन्न भयो त्यति नै नागरिक अधिकार सम्पन्न हुन्छन्। शक्तिशाली हुन्छन्। राजनीतिक दलहरूका लागि निर्वाचन महत्वपूर्ण पर्व हो, नागरिकको सेवा गर्ने मौका प्राप्तिका लागि। २०७४ सालको निर्वाचनबाट पहिलोपटक स्थानीय तह (जुन पहिलाका निकायभन्दा भिन्न हुन्) मा जनप्रतिनिधि आएका थिए। अब आउने निर्वाचनमा कतिपय जनप्रतिनिधि फेरि उम्मेदवार होलान्। राजनीतिक दलहरू त सबै उही नै छन्। आउने निर्वाचनको समय भने ती जनप्रतिनिधि र दलहरूको सही समीक्षा र मूल्यांकन गरी निर्णय गर्ने घडी हो। जति काम गर्छु भन्ने घोषणापत्रमा उम्मेदवारहरूले गरेका थिए, दलहरूले गरेका थिए, त्यसको मिहिन समीक्षा नगरी हचुवाका भरमा नागरिकले निर्णय लिनु हुँदैन। उम्मेदवार आफूलाई चुनाव चिह्नका लागि टिकट दिने दलप्रति उत्तरदायी भएकी भएनन्, नागरिकप्रति जवाफदेही भएकी भएनन् मूल्यांकन गरिनुपर्छ। दलहरूले पनि कस्तालाई टिकट दिइएछ र अब कस्तालाई दिनुपर्छ भन्ने आत्मसमीक्षा आउने चुनावअघि नै गरेर निर्णयमा पुग्नुपर्छ। हाम्रोजस्तो गरिब देशहरूको दुःख के हो भने नेताले जे प्रतिबद्धता गरिदिए पनि हुने र त्यो पूरा नगरे पनि जवाफदेही हुनु नपर्ने, दण्डित हुनु नपर्ने विडम्बना छ। त्यसको फाइदा आउँदो चुनावमा कुनै दल र उम्मेदवारहरूले उठाउन नपाउन्। इमान्दार, प्रतिबद्ध, दृष्टिकोणसहितको योग्य उम्मेदवारको खोजी दलहरूका लागि चुनावी चुनौती हो। योग्य उम्मेदवार चयनको चुनौती मतदातालाई छँदैछ। र, अन्त्यमा यति धेरै महत्त्वपूर्ण निर्वाचन घोषित मितिमै गर्न सरकार प्रतिबद्ध भएर लागोस्, कुनै पनि बहानामा यसबाट पछि नहटोस्।"
७५ वर्षसम्म अधुरै हुलाकी सडक,"हुलाकी लोकमार्गको चर्चापरिचर्चा भएको करिब ७५ वर्ष भइसकेको छ। यसको सुरुआत राणा प्रधानमन्त्री पद्मशमशेरले गरेको जानकारहरू बताउँछन्। महेन्द्र लोकमार्गको समानान्तर लोकमार्गका रूपमा सुरु गर्ने लक्ष्यसहित यस आयोजनाको कल्पना गरिएको थियो। राणाकाल,पञ्चायतकाल, प्रजातन्त्र, लोकतन्त्र हुँदै गणतन्त्रसम्म आइपुग्दा पनि यसको निर्माण कहिले टुंगिने भन्नेमा सरकार नै बेखबर छ। तराईका जिल्लाहरू जोड्ने पहुँच मार्गका रूपमा रहेका हुलाकी लोकमार्ग निर्माण निकै सुस्त गतिमा भइरहेको छ। आर्थिक वर्ष २०७९८० मा निर्माण सम्पन्न गर्ने लक्ष्य भए पनि हालसम्मको यसको भौतिक प्रगति ७२६० प्रतिशत मात्र पुगेको छ। करिब ६३ अर्बको यस आयोजनामा हालसम्म करिब ४८ अर्ब खर्च भएको छ। यसअन्तर्गत २५० बन्नुपर्नेमा १०१ वटाको निर्माण सम्पन्न भएको हुलाकी लोकमार्ग निर्देशनालयले जनाएको छ। जिल्ला सदरमुकामलाई गाउँ तथा केन्द्रसँग जोड्न राणाकालमै बनाइएको हुलाकी सडकको धेरै भागले अहिलेसम्म कालोपत्रेको मुख देख्न त परै जाओस्, सामान्य काँचुलीसमेत फेर्न पाएको छैन। लामो समय बितिसक्दा यो लोकमार्ग कच्ची हालतमै छ। जताततै ठूलाठूला खाडल छन्। पुलहरू बन्न सकेका छैनन्। कमला नदीमा अघिल्लो वर्ष बनेको पुलसमेत बाढीले भासिदा पुनः सुचारु हुन सकेको छैन। उदाहरणका रूपमा धनुषाका सडकलाई लिन सकिन्छ। यसलाई लोकमार्ग भनिए पनि अधिकांश ठाउँमा सडक कालोपत्रे भएकै छैन। भएका ठाउँमा मापदण्ड पुग्दैन। लोकमार्ग निर्माणमा ढिलासुस्तीका हुनुको कारण निकुञ्ज र ठेक्का सम्झौता नै मुख्य भएको बताउँछन्, सडक विभागका महानिर्देशक शिवहरि सापकोटा। २०० किलोमिटर जति राष्ट्रिय निकुञ्जमा पर्छ। त्यसैले धेरै ठाउँमा ठेक्का लगाउन पनि बाँकी भयो। तीबाहेकका खण्डमा आव २०८०८१ सम्म सक्ने योजना छ, उनी भन्छन्, राष्ट्रिय निकुञ्जभित्र पर्ने खण्डलाई त्यहाँबाटै लैजाने कि बाहिरबाट भन्ने नै टुंगिएको छैन। यो लोकमार्ग बिल्कुल नेपाल सरकारको लगानीमा बनिरहेको छ। उनका अनुसार देशैभरि ठेक्काको समस्या छ। एउटा ठेक्का तोडेर अर्कोलाई दिँदा आयोजनाको लागत धेरै नै बढ्ने हुन्छ। त्यसैले पुरानै ठेक्कालाई फकाउने चलन छ। पछिल्लो पटक तत्कालीन भौतिक पूर्वाधार तथा यातायातमन्त्री रमेश लेखक र रघुवीर महासेठले कालोपत्रे एवं पुल निर्माणको शिलान्यास गरे पनि खासै प्रगति भएन। एउटै हुलाकी सडक र पुलको पटकपटक मन्त्रीले शिलान्यास गरे पनि अवस्था उही रह्यो। तत्कालीन राजा महेन्द्रले चुरे फेदीको सेरोफेरोबाट पूर्वमेचीपश्चिम महाकालीसम्म महेन्द्र लोकमार्ग खोलेपछि हुलाकी सडक राज्यस्तरबाट उपेक्षामा परेको जनकपुरका नागरिक अगुवा तथा वरिष्ठ पत्रकार विष्णुमणि खनाल बताउँछन्। पूर्वपश्चिम लोकमार्गको शिलान्यास भएयता हुलाकी सडकले कहिल्यै स्तरोन्नतिको मौका पाएन। त्यस्तै, लामो सडक भएकाले निर्माणमा समय लागेको बताउँछन्, पूर्वअर्थसचिव कृष्णहरि बाँस्कोटा। उनी भन्छन्, सरकारले बर्सेनि करिब ५ अर्ब रुपैयाँ बजेट विनियोजन गर्दै आएको छ। तर, यो लामो सडक भएकाले पनि सम्पन्न गर्न समय लागेको हो। तर, नेपालभारत सिमानामा पर्ने भएकाले पनि सम्बन्ध विस्तारका लागि भए पनि समयमै सक्नुपर्ने उनको भनाइ छ। राष्ट्रिय गौरवयको आयोजनाको यो लोकमार्ग निर्माणमा सरकार नै चुस्त नदेखिएपछि ढिला भएको बताउँछन्, पूर्वभौतिक पूर्वाधार तथा यातायातमन्त्री रघुवीर महासेठ। पहिलो भारतको डिजाइनमा बन्दै थियो। पछि त्यो डिजाइनले नेपालमा डुबान हुने देखिएपछि हामीले नै सच्याउन लगायौं। तर, पछिल्लो समयमा आएर कामले गति लिन सकेको छैन। सरकारबाट पनि अनुगमन हुन सकेन, उनी भन्छन्, सरकारको बेवास्ताकैे कारण समस्याहरू मौलाएका हुन्। सरकार चुस्त हुन जरुरी छ। २०० किमी जति राष्ट्रिय निकुञ्जमा पर्ने भएको ठेक्का लगाउन बाँकी छ। तीबाहेकका खण्डमा आव २०८०८१ सम्म सक्ने योजना छ। देशैभरि ठेक्काकै समस्या छ। एउटा ठेक्का तोडेर अर्कोलाई दिँदा आयोजनाको लागत धेरै नै बढ्ने हुन्छ। त्यसैले पुरानै ठेक्कालाई फकाउने चलन छ। इशिवहरि सापकोटा, महानिर्देशक सडक विभाग हुलाकी लोकमार्गका लागि सरकारले बर्सेनि करिब ५ अर्ब रुपैयाँ बजेट विनियोजन गर्दै आएको छ। लामो नै सडक भएकाले पनि समय लागेको हो। नेपालभारत सिमानामा पर्ने भएकाले सम्बन्ध विस्तार पनि यसको विस्तार आवश्यक छ। कृष्णहरि बाँस्कोटा, पूर्व अर्थसचिव लोकमार्गको कामले गति लिन सकेको छैन। सरकारबाट अनुगमन पनि हुन सकेन। पहिला निर्माण व्यवसायी कारबाही हुने डरले काम गर्थे। अहिले कारबाही नहुने भएपछि ठेक्कापट्टा पनि समयमा हुन सकिरहेको छैन। सरकार चुस्त हुन जरुरी छ। रघुवीर महासेठ, पूर्व भौतिक पूर्वाधार तथा यातायात मन्त्री हुलाकी लोकमार्ग कागजी रूपमा २०६२६३ देखि निर्माण सुरु भएको हो। नेपालको पूर्वपश्चिम हुँदै तराईका बस्तीहरूमा यातायातको सहज पहुँच विस्तार गर्ने लक्ष्य लिएको यस हुलाकी लोकमार्ग आयोजनाले पूर्वमा झापा केचनापश्चिम कञ्चनपुर दोधारा चाँदनीसम्मको भूभागलाई जोड्नेछ। यस आयोजनाको कुल लम्बाइ १७९२४२ किलोमिटर रहेको छ। जसमध्ये पूर्वपश्चिम ९७५ किलोमिटर लम्बाइ छ भने उत्तरदक्षिण जोड्ने सहायक सडक (२८ सडक) हरूको लम्बाइ ८१७४२ किलोमिटर छ। लोकमार्गअन्तर्गत सहायक र पूर्वपश्चिम सडकखण्डको कामले गति लिन नसके पनि विस्तारको काम भने जारी नै राखिएको जनाइएको छ। कतिपय स्थानमा कालोपत्रेको काम सुरु भएको छ भने कतै सडकको निशानासमेत हराउन थालेको छ। आव २०७९८० सम्म काम सम्पन्न गर्नुपर्ने यो लोकमार्गअन्तर्गत धेरै ठाउँमा अहिले पनि पुल निर्माण अधुरै छन्। वार्षिक १४० किलोमिटर सडक निर्माण सम्पन्न गर्ने लक्ष्य भए पनि करिब ५२ किलोमिटर प्रगति भएको निर्देशनालयको तथ्यांक छ। हुलाकी लोकमार्ग कार्यालयका अनुसार कतिपय स्थानमा ९० प्रतिशत काम सम्पन्न भइसकेको छ भने केही भागमा मुस्किलले ४० प्रतिशत पनि काम हुन सकेको छैन। हालसम्म ८ अर्ब रूपैयाँभन्दा बढी खर्च भइसकेको छ। चालू आवमा डेढ अर्ब रुपैयाँ बजेट छुट्याइएको छ। कार्यालयका अनुसार सरकारले बीचबीचमा बजेट नछुट्याउँदा सडकको काममा प्रगति हुन सकेको छैन। ठेकेदार कम्पनीको ढिलासुस्ती नै मुख्य समस्या रहेको कार्यालयको भनाइ छ। यस लोकमार्गअन्तर्गत मोरङ र झापाको सिमाना रतुवा खोलामा निर्माण भएको २०५ मिटर लामो पुल अलपत्र छ। कुल ११ करोड लगानीमा सुनसरीमोरङ निर्माण आयोजनाले बनाएको उक्त पुल पूर्वतर्फको भाग नदीले कटान गरेपछि उक्त पुल जीर्ण बनेको छ। हुलाकी लोकमार्ग पूर्वपश्चिम लोकमार्गको समानान्तर सीमा हुँदै करिब २०३० किलोमिटर दक्षिणतर्फ पर्छ। झापा र मोरङमा पनि कामले गति लिन सकिरहेको छैन। रंगेली नगरपालिकाभित्र कालिकामैनाचुलीभेडेन्सी जेभी काठमाडौंले काम गरिरहेको छ। कालिकाले भने रंगेली नगरपालिकाको बेतौनामधुवनी चोकसम्मको ७५ किलोमिटर सडकको काम निरन्तर भइरहेको र अहिले अन्तिम चरणमा पुगेको जनाएको छ। यो खण्डमा भने १ सय फिट चौडाइको सडक बनाउँदै सडकको दायाँबायाँ रिटेनिङ वाल र बजार क्षेत्रभित्र पक्की नाला निर्माण भइरहेको छ। निर्माण कम्पनीका अनुसार अहिले कालोपत्रेको काम सुरु गरिएको छ। उक्त सडक ७९ करोड २५ लाख ८६ हजार रुपैयाँमा ३ वर्षभित्र निर्माण सम्पन्न गर्ने गरी कालिकाले ठेक्का लिएको हो। अहिले दोस्रो वर्ष चल्दै छ। ३ वर्षको काम २ वर्षभित्रमै सम्पन्न गर्ने तयारी रहेको बताइन्छ। तर, रतुवामाईको अधिकांश ठाउँमा भने काम सुस्त छ। यो खण्डमा गजुरमुखीमोतीदान जेभीले काम गरिरहेको छ। अहिलेसम्म दायाँबायाँ माटो हाली सडक चौडा पारिसक्नुपर्ने हो। तर, रतुवाडाइनिया खण्डको १६५ किलोमिटर लामो सडक फराकिलो पार्न दायाँबायाँ खाल्डो मात्रै खनेर छाडिएको छ। यो सडक कालोपत्रे गर्न ७७ करोड ६७ लाख ६५ हजार ८४२ रुपैयाँको ठेक्का पाएको गजुरमुखीमोतीदान जेभीले खाल्डाखुल्डी बनाएर सडक त्यत्तिकै छाडेको छ। जसका कारण सवारी दुर्घटनाको जोखिम बढेको गुनासो स्थानीयको छ। हुलाकी लोकमार्ग योजना कार्यालय इटहरीका योजना प्रमुख विजय थापाले यस लोकमार्गअन्तर्गत विभिन्न खण्डको काम जारी रहेको बताए। बाँकेमा पनि उस्तैबाँकेमा निर्माणाधीन हुलाकी सडकको काम २ वर्षमा ३० प्रतिशत मात्र सम्पन्न भएको छ। राप्तीसोनारी गाउँपालिकामा पर्ने नारायणपुरकुण्डासम्म २१ किलोमिटर सडक निर्माण गर्न १ मंसिर २०७६ मा सम्झौता भई २०७९ कात्तिकसम्म सम्पन्न गर्ने गरी एपेक्स कन्काई खड्का कृष्ण जेभीले ६८ करोड रुपैयाँमा ठेक्का लिएको छ। लोकमार्ग योजना कार्यालय नेपालगन्जका इ रामसागर हरिजन भन्छन्, अहिलेसम्म ७२७३ प्रतिशत काम हुनुुपर्नेमा ३० प्रतिशत मात्र प्रगति भएको छ। यसले बाँके र दाङलाई जोड्नेछ। पर्सामा निकुञ्जले समस्यापर्सामा निर्माणाधीन वीरगन्जठोरी हुलाकी सडक ठेकेदार र चितवन राष्ट्रिय निकुञ्जका कारण समयमै सम्पन्न हुन नसक्दा अलपत्र परेको छ। वीरगन्जको प्रतिमा चोकठोरी गाउँपालिकाको चौतारासम्म ६० किलोमिटर सडक दुईवटा निर्माण कम्पनीले ४ वर्षअघि ठेक्कामा लिए। प्रतिमा चोकसेढवाको चमरी होलसम्म ३० किमिको ठेक्का पप्पु कन्ट्रक्सनले र चमरी होलठोरीको चौतारासम्मको ३० किलोमिटरको ठेक्का कालिका बानियाँ जेभी कन्ट्रक्सनले सकारेको छ। वीरगन्जदेखि सेढवासम्मको हुलाकी सडकको ठेक्का पप्पुले १ अर्ब ३२ करोड ४७ लाख ८३ हजार ७२७ रुपैयाँमा र सेढवाठोरीसम्मको हुलाकी सडक निर्माणको ठेक्का कालिकाले १ अर्ब २ करोड ९६ लाख रुपैयाँमा सकारेको हो। यीमध्ये कालिका बानियाँ जेभीले आफ्नो भागमा परेको ३० किलोमिटरमध्ये साढे २५ किलोमिटर सडक कालोपत्रे गरी ११ महिना पहिले नै सरकारलाई हस्तान्तरण गरिसकेको छ। वीरगन्ज ठोरी हुलाकी सडकमा पर्ने तिलावे खोलामा बन्दै गरेको अधुरो पुल । तस्बिर : वीरगन्ज बाँकी साढे ४ किलोमिटर (ठोरी२ को फारलाइनठोरी१ को चौतारासम्म) सडकमा भने निकुञ्जको अवरोधका कारण कालोपत्रेको काम रोकिएर अलपत्र छ। लोकमार्ग निर्देशनालय योजना कार्यालय वीरगन्जका प्रमुख दरोगा साहले निकुञ्जको अवरोधका कारण सडक कालोपत्रे हुन नसकेको बताए। कालीकाको भागमा परेको ३० किलोमिटर सडकमध्ये साढे २५ किलोमिटर सडक कालोपत्रे गरी निर्माण कम्पनीले गत मार्च महिनामै सरकारलाई हस्तान्तरण गरिसकेको साहले बताए। पप्पुले ठेक्का सकारेको बाँकी ३० किलोमिटर (वीरगन्जचमरी होलसम्म) सडकको पटकपटक म्याद थप्दा पनि अहिलेसम्म सम्पन्न हुन सकेको छैन। सम्झौता गरिएको मितिले ३० महिनाभित्र अर्थात् २ जुन २०२० भित्र हुलाकी सडक निर्माण सकेर सरकारलाई हस्तान्तरण गर्नुपर्ने थियो। तर, पप्पुले विभिन्न बहाना र कारण देखाएर समयमै काम नसकाएका कारण अहिले पनि अधुरै छ। प्रमुख साहले पछिल्लो पटक चैत मसान्तसम्मका लागि म्याद थपिएको बताए। कैलाली र कञ्चनपुरमा ढिलासुस्तीकैलाली र कञ्चनपुरमा हुलाकी लोकमार्ग निर्माणको जिम्मा पाएका निर्माण कम्पनीहरूको ढिलासुस्तीका कारण समयभित्र काम सम्पन्न हुन सकेको छैन। कञ्चनपुरको दक्षिणी क्षेत्रमा डोकेबजारबेलौरीबेल्डाँडी हुँदै दैजीसम्म निर्माण हुने ६२ किलोमिटर सडक ४ पटक म्याद थप हुँदासमेत सम्पन्न हुन सकेको छैन। २०७३ फागुनमा तीनवटा प्याकेजमा ठेक्का भएर काम सुरु भएको थियो। हुलाकी लोकमार्ग योजना कार्यालय कैलालीका इन्जिनियर पदमबहादुर मडैका अनुसार चौथोपटक म्याद थप गरिएको समय २०७८ पनि चैतमा सकिँदैछ। कैलालीमा सातवटा प्याकेजमा सडक निर्माण भइरहेको छ। २०७७ जेठमा ठेक्का सम्झौता भएर लम्कीटीकापुरखक्रौला २९७ किलोमिटर, धनगढीकटनी ३१ किलोमिटर र कान्द्रासत्ती १३ किलोमिटर सडक निर्माणाधीन अवस्थामै छ। लम्कीटीकापुरखक्रौला सडकअन्र्तगत तीन प्याकेजमा सडक निर्माण भइरहेको छ। पहिलो प्याकेजमा ८ किलोमिटरका लागि कालिकाकुमार जेभीसँग ४० करोड २० लाखमा, दोस्रो, प्याकेजमा ८१८ किलोमिटर सडक ४१ करोडमा एपेक्स खड्का कृष्ण जेभी र तेस्रो, प्याकेजमा १८२९७ किलोमिटरसम्म रायमाझी गाल्भा जेभीले ३३ करोड २० लाखमा ठेक्का पाएको छ। यो सडक आगामी पुस मसान्तभित्र सक्नुपर्ने समयसीमा छ। तर, अहिलेसम्म कामले गति लिन नसक्दा समयमै काम सम्पन्न नहुने देखिएको इमडैले बताए। अहिलेसम्म २५ प्रतिशत मात्रै काम भएको छ, उनले भने, काम सम्पन्न गर्न अब ११ महिना मात्रै बाँकी छ। यो समयमा काम सम्पन्न हुने देखिँदैन। त्यस्तै, सत्तीकटनी नदीसम्मको १८ किलोमिटर सडक निर्माणका लागि २०७३ फागुनमा सम्झौता भएको थियो। पटकपटक म्याद थपिए पनि सम्पन्न भएको छैन। योजना कार्यालय कैलालीका अनुसार यो सडक निर्माण चैतभित्र सकिनेछ। ३१ करोड ६१ लाख ६ हजार रुपैयाँमा टुन्डीप्रेरा चन्द्रा एन्ड बसन्ता जेभीले निर्माण जिम्मा पाएको छ। इ मडैले भने, अहिलेसम्म २६ करोड खर्च भइसकेको छ। बसन्ता जैविक मार्गमा रूख कटान आदेशमा ढिलाइ भएका कारण काम ढिलो भएको हो। २०७७ जेठमा ठेक्का भएका सडकको अपेक्षित प्रगति हुन नसक्दा यस क्षेत्रका बासिन्दाले वर्षामा हिलो, हिउँदमा धुलोधुवाँ जस्ता सास्ती खेप्नुपरेको छ। बेल्डाडी गाउँपालिकाका स्थानीय जनक भन्छन्, ३० महिनामा सम्पन्न गरिसक्नुपर्ने काम पाँच वर्षमा नबनेपछि हामीले ठेकेदारलाई ताकेता गरिरहेकै छौं। तर, कुनै प्रगति छैन।  सुनिता कार्कीकाठमाडौं, किशोर बुढाथोकीविराटनगर, शंकरप्रसाद खनालनेपालगन्ज, क्रान्ति शाहवीरगन्ज, महादेव अवस्थीमहेन्द्रनगर, गोविन्द महतो जनकपुरधाम"
सभामुख सापकोटालाई साइड लगाउन कति सम्भव ?,"काठमाडौं : संविधानमा सभामुख हटाउन सकिने एउटा मात्रै व्यवस्था छ। पद अनुकूल आचरण नगरेको भन्ने प्रस्ताव प्रतिनिधिसभाका एक चौथाइ सांसदले दर्ता गर्नुपर्छ। उक्त प्रस्ताव प्रतिनिधिसभाको तत्काल कायम रहेको सम्पूर्ण सदस्यको दुईतिहाइ बहुमतबाट पारित भएमा मात्रै सभामुख पदमुक्त हुन सक्ने व्यवस्था संविधानको धारा ९१ मा व्यवस्था छ। सभामुखले पद अनुकूलको आचरण नगरेको भन्ने प्रस्तावमा छलफल हुने बैठकको अध्यक्षता उपसभामुखले गर्ने व्यवस्था छ। यस्तो प्रस्तावमा सभामुखले भाग लिन र मत दिन भने पाउँछन्। प्रतिनिधिसभामा एमालेका ९८, कांग्रेसका ६३ (२ जना निलम्बित) छन्। सभामुख अग्नि सापकोटालाई हटाउने प्रस्ताव कांग्रेसले गरे एमालेले साथ दिने बताएको छ। तर, एमाले र कांग्रेसको संख्याले मात्रै सभामुखलाई अपदस्थ गर्न पुग्दैन। प्रतिनिधिसभामा २ सय ७१ सांसद छन्। जसको दुईतिहाइ १८१ हुन्छ। एमाले र कांग्रेसको जोड्दा दुईतिहाइ पुग्दैन। माओवादी केन्द्रका ४९ जना छन्। नेकपा (एकीकृत समाजवादी) २३, जनता समाजवादी पार्टी, नेपाल १९, लोकतान्त्रिक समाजवादी पार्टी, नेपाल १३ छन्। राष्ट्रिय जनमोर्चा नेपाल, राप्रपा र नेमकिपाको ११ जना छन्। लोसपाले एमाले कांग्रेसलाई साथ दिए पनि दुईतिहाइ पुग्दैन। सभामुख हटाउने प्रस्ताव पारित हुने सम्भावना कम देखिन्छ। एमाले नेता महेश बस्नेतले सभामुखविरुद्ध महाभियोग प्रस्ताव ल्याउनुपर्ने बताउँदै आएका छन्। संविधानविद् अधिकारी बलियो सरकार भएको भए अहिलेसम्म सभामुखविरुद्ध महाभियोग लगाइसक्ने बताउँछन्। तर, महाभियोगले राजनीतिक अस्थिरता झनै बढाउने उनको भनाइ छ। महाभियोगभन्दा सभामुखको विवेकको विषय महत्वपूर्ण रहेको उनी बताउँछन्। नेपालको संविधान ९१ प्रतिनिधिसभाको सभामुख र उपसभामुखः (६) देहायको कुनै अवस्थामा प्रतिनिधिसभाको सभामुख वा उपसभामुखको पद रिक्त हुनेछ : (क) निज प्रतिनिधिसभाको सदस्य नरहेमा, तर, प्रतिनिधिसभा विघटन भएको अवस्थामा आफ्नो पदमा बहाल रहेका प्रतिनिधिसभाका सभामुख र उपसभामुख प्रतिनिधिसभाका लागि हुने अर्को निर्वाचनको उम्मेदवारी दाखिल गर्ने अघिल्लो दिनसम्म आफ्नो पदमा बहाल रहनेछन्। (ख) निजले लिखित राजीनामा दिएमा,(ग) निजले पदअनुकूल आचरण नगरेको भन्ने प्रस्ताव प्रतिनिधिसभाको तत्काल कायम रहेको सम्पूर्ण सदस्य संख्याको दुईतिहाइ बहुमतबाट पारित भएमा।(७) प्रतिनिधिसभाको सभामुखले पद अनुकूलको आचारण नगरेको भन्ने प्रस्तावउपर छलफल हुने बैठकको अध्यक्षता प्रतिनिधिसभाको उपभामुखले गर्नेछ। त्यस्तो प्रस्तावको छलफलमा प्रतिनिधिसभाको सभामुखले भाग लिन र मत दिन पाउनेछ। प्रतिनिधिसभामा कुन दलका कति सांसद ? एमाले ९८ कांग्रेस६३ (२ निलम्बित) माओवादी४९ एकीकृत समाजवादी२३ जसपा१९ लोसपा१३ अन्य३"
भिजिट भिसाका कामदारलाई दुःखैदुःख,"यूएई : भिजिट भिसामा आएर काम गर्ने नेपालीले यहाँ अत्याधिक दुःख पाउने गरेका छन्। राम्रो कमाई हुने आशामा मानव तस्करको अध्यागमन सेटिङमार्फत भिजिट भिसामा आएकाहरूको मृत्यु हुने क्रमसमेत बढेको छ। नेपाली दूतावास अबुधाबीका अनुसार तस्करको प्रलोभनमा परेर परिवारलाई समेत पूर्णजानकारी नदिई उनीहरू दुबई पुग्ने गरेका छन्। त्यसैले मृत्यु भएको अवस्थामा पहिचान गर्न कठिन हुने गरेको छ। गत वर्ष यूएईमा १ सय ३८ नेपालीको मृत्यु भएको दूतावासको तथ्याङ्क छ। जसमध्ये २८ को आत्महत्या, २५ को मृत्यु दुर्घटना र कोभिड१९ को कारण १८ जनाको मृत्यु भएको हो। सन् २०१८ मा ३३, २०१९ मा १७ र २०२० मा ४४ जना नेपालीले यूएईमा आत्महत्या गरेका छन्। आत्महत्याको मुख्य कारण मानसिक तनाव रहेको जानकारहरू बताउँछन्। कोरोना काल सुरु भएपछि धेरै मजदुर तनावमा परेको तथ्यांक छ। २०२२ को दोस्रो सातासम्म १२ जना नेपालीको मृत्यु भएको दूतावासले जनाएको छ। उनीहरूमध्ये अधिकांश भिजिट भिसामा दुबई पुगेका थिए। बर्सेनि यति धेरै नेपालीको मुलुकमा मृत्यु हुँदा पनि सरकारले चासो देखाएको छैन। आत्महत्या गर्नेको संख्या पनि उत्तिकै छ। अबुधाबीस्थित नेपाली राजदूत कृष्णप्रसाद ढकाल नेपालीले दुबईमा आएर आत्महत्या गर्नुको पछाडि भने जस्तो काम नपाउनु हुन सक्ने बताउँछन्। ऋण काढेर जुन सपना देखेर भिजिटमा आउनु भएको हुन्छ। त्यो पूरा हुँदैन। कतिपयले पारिवारिक तनावका कारण पनि आत्महत्या गर्ने गरेको पाइन्छ, ढकाल भन्छन्, यद्यपि यसमा थप अनुसन्धान गर्न आवश्यक छ। धादिङकी रेणु थापाले २०२० डिसेम्बर २६ मा दुबईमा आत्महत्या गरिन्। दलालको अध्यागमन सेटिङमार्फत भिजिट (पर्यटक) भिसामा दुबई पुगेकी उनले आत्महत्या गर्नुको कारण खुलेको छैन। परिवारको सहमतिमा शव दुबईमै जलाइयो। दुई छोरीकी आमा थापाको विदेशमा मृत्यु हुँदा पनि परिवारले कुनै क्षतिपूर्ति पाएन। दुबई आउन दलाललाई १ लाख ३० हजार रुपैयाँ तिरेकी थिइन्। भोजपुरका सागर राईले मार्च २३ मा दुबईस्थित समुद्रमा हाम फालेर आत्महत्या गरे। उनी ३ लाख तिरेर राम्रो कामको आशामा आएका थिए भने जस्तो काम नपाएपछि मृत्यु रोजे। स्याङ्जाका राजकुमार श्रेष्ठ र नवलपरासीका विवेक थापाले पनि दुबईमा आत्महत्या गरे। उनीहरू अध्यागमन सेटिङमार्फत भिजिट भिसामा दुबई आएका थिए। सिन्धुपाल्चोकका विकास भुजेलको शव केही महिनादेखि दुबईमा अलपत्र छ। भिजिट भिसामै आएका भए पनि उनको कहिले र कसरी मृत्यु भयो भनेर पत्ता लगाउन दूतावासलाई निकै कठिन भयो। प्रवासी नेपाली समन्वय समितिका अध्यक्ष कुलप्रसाद कार्की पर्यटक भिसामा विदेश गएर आत्महत्या गर्नु दुःखद् भएको बताउँछन्। असुरक्षित वैदेशिक रोजगारीमा संलग्नलाई कानुनी दायरामा ल्याउन उनले माग गरे। ८० हजार हाराहारी नेपाली भिजिट भिसामा काम खोज्न दुबई पुगेका छन्। यस्ता नेपालीको तथ्यांक सरकारसँग नहुने हुनाले विदेशमा बिरामी भएमा, दुर्घटना भई अंगभंग भएमा वा मृत्यु भएमा सहयोग नपाउने दूतावासकी श्रम काउन्सिलर निर्मला थापाको भनाइ छ। श्रम गरेर कानुनी प्रक्रिया पूरा गरेकाको हकमा भने सरकारले आवश्यक सहयोग गर्छ, थापाले भनिन्। आत्महत्या गर्नेको हकमा जीवन बिमाको रकमसमेत दाबी गर्न नपाइने यूएईको कानुन छ।"
एमसीसीका गोलकिपर सभामुख,"काठमाडौं : प्रधानमन्त्री शेरबहादुर देउवा एमसीसी संसद्मा लगेर तत्काल अनुमोदन गर्न लागिपरेका छन्। तर, त्यसलाई अघि बढाउन सभामुख अग्निप्रसाद सापकोटाले दुई सर्त अघि सारेका छन्। सत्तारुढ गठबन्धन नै एकमत देखिएको छैन। मुख्य गरी सभामुख सापकोटाकै पार्टी माओवादी केन्द्र संशोधन नगरी एमसीसी अनुमोदन गर्न नहुने अडानमा छ। उक्त पार्टीका अध्यक्ष पुष्पकमल दाहालले हालै निर्वाचनपछि यो विषय उठाउनुपर्ने धारणा राखेका थिए। तर, मिलेनियम च्यालेन्ज कर्पोरेसनलाई देउवासँग लेखेको पत्रमा भने जतिसक्दो चाँडो सम्झौता संसद्मा टेबल गर्न सभामुखलाई आग्रह गर्ने सार्वजनिक भएको छ। दाहालको दोहोरो भूमिकाले गठबन्धनमा अविश्वास पैदा गरेको देखिन्छ। हिउँदे अधिवेशन सुरु भएकै दिनदेखि एमालेले संसद्मा अवरोध गर्दै आएको छ। एमाले एमसीसी अनुमोदन गर्न मात्रै अवरोध फिर्ता लिन तयार देखिएको छैन। सभामुखको कार्यशैलीप्रति आपत्ति जनाउँदै एमालेले लगातार संसद् अवरोध गरिरहेको छ। पुस ७ गतेपछि संसद् बस्न सकेको छैन। सभामुखले सूचना टाँस गरी प्रतिनिधिसभा बैठक धकेल्दै आएका छन्। माघ २६ गतेका लागि तय भएको बैठक पनि उनले विशेष कारण भन्दै फागुन २ मा सारेका छन्। सरकारले आफ्नो बिजनेस अघि बढाइदिन आग्रह गर्दा पनि नमान्ने स्थितिमा पुग्नु भनेको सरकारसंसद् द्वन्द्वको अवस्था हो। सरकारले एमसीसी अनुमोदन गर्न नै यो अधिवेशन बोलाएको बताउँदै आएको छ। तत्कालीन प्रधानमन्त्री केपी शर्मा ओलीको पालामा २०७६ असार ३० गते एमसीसी संसद्मा दर्ता भएको थियो। तर, दलीय लफडाका कारण अघि बढ्न सकेको थिएन। सभामुख सापकोटा पनि यसलाई अघि बढाउन तयार देखिएका छैनन्। एमालेले आफ्नो पार्टी विभाजनमा सहयोगी भूमिका रहेको भन्दै सभामुखको आलोचना गर्दै आएको छ। एमसीसीमा राखेका सर्तका कारण नागरिक अगुवाले पनि सभामुखको भूमिकामा प्रश्न गरेका छन्। सभामुखले संविधानअनुसार तटस्थ भूमिका निर्वाह गर्न नसकेको बताउँछन् नागरिक अगुवा एवं अधिवक्ता इन्द्रप्रसाद अर्याल। संविधान र संसद् नियमावलीविपरीत सभामुखले एमसीसीलगायत विषयमा वकालत गरेको आरोप अर्याल लगाउँछन्। एमसीसीको विषय सत्तारुढ गठबन्धन र सरकारकै हो । पास गर्ने भए संसद्मा पेस गर्नुपर्यो । सरकारले अघि बढाए रोक्न सक्ने अधिकार सभामुखलाई छैन ।लक्ष्मणलाल कर्ण, लोसपा नेता संविधानले उहाँलाई राजनीतिक विचारका आधारमा चल्ने अधिकार दिएको छैन, उनी भन्छन्, उहाँको भूमिका भने संविधानअनुसार एंकरिङ गर्ने मात्रै हो। तर, उहाँ एमसीसीलगायत विषयमा धारणा राख्दै हिँड्नु भएको छ। यो संविधान र संसद् नियमवालीविपरीत छ। कुनै पनि प्रस्ताव टेबल गर्ने नगर्ने अधिकार सभामुखमा नरहेको उनको भनाइ छ। सरकारले लगेको प्रस्ताव टेबल गर्छु वा गर्दिन भन्ने अधिकार सभामुखसँग हुँदैन, उनी भन्छन्, राजनीतिक विषयमा उहाँले धारणा बनाउने अधिकार छैन। संसदीय गरिमाअनुसार चल्न नसके राजीनामा दिएर बाटो खुलाउनुपर्ने उनी बताउँछन्। उहाँको योग्यता क्षमताले सभामुखको गरिमा देखिएन। उहाँ पूर्वाग्राही हुनुहुँदो रहेछ। स्वार्थ बाझिएको व्यक्ति सभामुख हुन सक्दैन, उनी भन्छन्, त्यस कारण उहाँले राजीनामा दिएकै राम्रो। नागरिक अगुवा डा केदारनरसिंह केसी व्यवस्थापिकाका प्रमुखको भूमिका सभामुख सापकोटाले निर्वाह गर्न नसकेको बताउँछन्। प्रमुख प्रतिपक्षलगायत दललाई विश्वासमा लिन नसक्नु कमजोरी भएको डा केसीको भनाइ छ। संसद् भनेको प्रतिपक्षको भन्ने अन्तर्राष्ट्रिय मान्यता छ। तर, उहाँले नै प्रतिपक्षको विश्वास लिएर संसद् नै चलाउन सक्नुभएन। संसद्को प्रमुखले त सबैलाई मिलाएर लान सक्नुपर्ने होइन ?तर, त्यो काम उहाँबाट भएन, उनी भन्छन्। फौजदारी अभियोग लागेको व्यक्ति सभामुख हुनु नै गलत भएको उनको भनाइ छ। सभामुख सापकोटाले सत्ता गठबन्धनको पक्षमा एमालेको अबरोधबीच नै संसद् चलाएका थिए। मार्सल लगाएर प्रतिस्थापित बजेट पास गराएका थिए। एमालेका प्रमुख सचेतक विशाल भट्टराई सभामुखले संविधानको ठाडो उल्लंघन गरेको बताउँछन्। सभामुख कर्तव्यबाट च्यूत भएर माओवादी कार्यकर्ताका रूपमा प्रस्तुत भएको आरोप लगाउँछन् नेता भट्टराई। संविधानतः सभामुखको ओझिलो पद छ। उहाँको जिम्मेवारी ठूलो छ। संविधानले नै त्यो पदलाई गरिमा राखेको छ। तर, उहाँले संविधानै उल्लंघन गर्नुभयो, भट्टराई भन्छन्, माओवादी कार्यकर्ताका रूपमा प्रस्तुत हुनुभयो। एमालेलाई अरू दल बराबरको व्यवहार होस् भन्ने अपेक्षा राखेकामा सभामुखले त्यो व्यवहार प्रदर्शन गर्न नसकेको उनको भनाइ छ। उहाँ आफ्नो कर्तव्यबाट च्यूत हुनुभयो, निर्वाचन आयोगसँग मिलेर हाम्रो पार्टी टुक्याउनुभयो, उनी भन्छन्। ती १४ जना सांसदलाई कारबाही नगरेसम्म एमाले संसद् बैठकमा सहभागी नहुने अडान प्रमुख सचेतक भट्टराईको छ। हाम्रो बिमतिको सम्बोधन नभएसम्म हाम्रो आन्दोलन पूर्ववत रूपमा नै रहन्छ, एमसीसी होस् वा अन्य मुद्दामा हाम्रो कुनै सरोकार हुँदैन, उनी भन्छन्। सभामुखका पछिल्ला कदमप्रति सत्तारुढ कांग्रेसले पनि असहमति राख्न थालेको छ। कांग्रेस नेतृ डिला संग्रौला एमसीसी टेबल हुने सुने पनि कार्यसूचीमा आफूले नदेखेको बताउँछिन्। लोसपा नेता लक्ष्मणलाल कर्ण संसद्को अवरोध हटाउन सरकारले नै हस्तक्षेप गर्नुपर्ने बताउँछन्। विषय सभामुखमा केन्द्रित छ। त्यसकारण सरकारले नै हस्तक्षेप गरेर अवरोध हटाउन भूमिका खेल्नुपर्ने हो, नेता कर्ण भन्छन्, तर, सरकार मुकदर्शन भएको छ। एमसीसी टेबल गर्नुपर्ने जिम्मेवारी सरकारै भएको उनी बताउँछन्। यो विषयमा सत्तारुढ गठबन्धन नै अलमलमा रहेको उनको बुझाइ छ। एमसीसीको विषय सत्तारुढ गठबन्धन र सरकारकै हो। पास गर्ने भए संसद्मा पेस गर्नुपर्यो, उनी भन्छन्। सरकारले एमसीसी अघि बढाए रोक्न सक्ने अधिकार सभामुखलाई नरहेको उनी बताउँछन्। अन्तर्राष्ट्रिय सम्बन्ध समिति सभापति पवित्रा निरौला (खरेल) प्रधानमन्त्री देउवा र दाहालले एमसीसीलाई पठाएको पत्रको सम्बन्धमा कुरो उठेको बताउँछिन्। संसद्मा टेबल नभई समितिमा एजेन्डा बनाएर छलफल गर्ने कुरा नभएको सभापति निरौलाको भनाइ छ। संसद्मा एजेन्डा बनेको छैन, हामीले मिनी संसद्मा छलफल गर्ने कुरा पनि भएन, उनी भन्छिन्, फेरि यो विषय अर्थ समितिको हो। यो अन्तर्राष्ट्रिय कूटनीतिको विषय भएकाले हामीले पनि छलफल नै गर्न नसकिने भने होइन। नागरिक अगुवाले सभामुखका गतिविधि एवं आचरण मानव अधिकार तथा संसदीय लोकतन्त्रका मूल्यमान्यता प्रतिकूल रहेको जनाएका छन् ।"
धानमा बिचौलियासँग सरकारी सेटिङ,"सरकारले यसपटक समयमा धानको समर्थन मूल्य तोकेन। ढिला गरी भाउ तोके पनि किन्नुपर्ने कोटा अति कम भयो। जसकारण सस्तोमा व्यापारीलाई धान बिक्री गर्न बाध्य भएका छन् किसान। त्यही धानबाट व्यापारीले दोब्बरसम्म नाफा कमाइरहेका छन्। सरकारी निकाय खाद्य व्यवस्था तथा व्यापार कम्पनीले नै पनि कतिपय ठाउँमा किसान होइन, व्यापारीसँग खरिद गर्ने गरेको किसान बताउँछन्। सरकार र बिचौलियाबीच सेटिङ भएकै कारण मूल्य निर्धारण गर्न ढिला भएको आरोप लगाउँछन्, कृषि विज्ञ कृष्ण पौडेल। जसको पसल हुन्छ उसले सामानको मूल्य तोक्नुपर्ने पौडेलको भनाइ छ। तर, यहाँ किसानलाई आफ्नो उत्पादनको मूल्य तोक्ने अधिकार छैन। साना किसानलाई मर्का नपार्ने भनेर ल्याएको मूल्य किन उनीहरूका लागि भएन त ?, पौडेल भन्छन्, जहिले पनि समग्र मुलु्कको सरदर उत्पादन लागतको आधारले मूल्य निर्धारण हुन्छ। यस आधारमा मूल्य निर्धारण गर्न धान पाक्नुपर्दैन। सुरुमै दिन सक्नुपर्यो। त्यसैले चलखेल भएको हो। अर्का विज्ञ डा देवेन्द्र गौचन कुन बाली लगाउन उपयुक्त हुन्छ भनेर निर्णय गर्न समर्थन मूल्य समयमै तोक्नुपर्ने बताउँछन्। त्यसकै आधारमा राम्रो बजार भाउ पाउने र आम्दानी हुने भए किसानलाई सहज हुने डा गौचनको भनाइ छ। मूल्य लागतभन्दा कम देखिने भएमा किसानले अरू बाली लगाउन पनि निर्णय गर्न सक्छन्, उनी भन्छन्, यस्तोमा सहज होस् भनेर सरकारले बाली लगाउनुअघि मूल्य तोक्नुपर्छ। तर यहाँ मुल्य निर्धारण ढिलाइ हुन्छ। किसानले धान बेचेपछि मात्र सरकारले मूल्य तोकेकोमा असन्तुष्ट छन् मोरङ बुधनगरका रामकुमार यादव। भन्छन्, सरकारसमेत बिचौलियाको पक्षमा रहेकाले किसानले सस्तोमा बेचेपछि मात्र मूल्य तोक्ने गरेको छ। उनले सोना मन्सुली प्रतिकिलो २० देखि २२ रुपैयाँसम्म र अन्य प्रतिक्विन्टल १७ सयदेखि २ हजार रुपैयाँमा बेचे। धान बेचेरै घरव्यवहार र गहँु खेती पनि गर्नुपर्छ। त्यसैले हामीले त व्यापारीले भने जति मूल्यमा धान बेच्यौं, मोरङ जहादा १ का मो तैयव भन्छन्। प्रतिक्विन्टल २५ सय रुपैयाँमा बिक्री गर्नुपर्नेमा बाढी पसेको भने ५ सयमा व्यापारीकहाँ बेच्नुपरेको गुनासो उनी गर्छन्। उनले ४ बिघामा लगाएको बीबी ११ प्रतिकट्ठा ५ देखि ६ मनसम्म फलेको थियो। डुबेको धान मेहेनतले निकालेको उनको भनाइ छ। भन्छन् बेच्न जाँदा व्यापारीले लिन मानेनन्। उनीहरूले भनेजति मूल्यमा नदिए धान फिर्ता लिएर आउनुपर्ने बाध्यता भयो। गहुँ खेती गर्नुपर्ने बाध्यताले सस्तोमा बेच्नु परेको उनको भनाइ छ। सरकारले पुस २८ गतेदेखि प्रतिक्विन्टल २ हजार ९ सय २ रुपैयाँ मूल्य तोकेर सोना मन्सुली किनेको छ। विराटनगर१२ का किसान तिलेश्वर कामत आफूले प्रतिक्विन्टल १८ सयमा बिक्री गरेको बताउँछन्। भन्छन्, घरायसी समस्या टार्न सस्तोमै धान बेचेँ। धान असोजमै पाक्यो। उति बेलै भित्र्याएँ। समस्या भएपछि सस्तोमै बिक्री गरिदिएँ। प्रदेशको भूमि व्यवस्था, कृषि तथा सहकारी मन्त्रालयका प्रवक्ता राजेन्द्र उप्रेती ५० हजार हेक्टरमा बाढीले बढी नोक्सान पुर्याएको बताउँछन्। खाद्य व्यवस्था तथा व्यापार कम्पनीको प्रादेशिक कार्यालय विराटनगरका प्रमुख महेन्द्र सिटौला पुस २८ गतेदेखि मात्रै समर्थन मूल्यमा धान किनेको बताउँछन्। सरकारले प्रादेशिक कार्यालयलाई १० हजार क्विन्टल सोना मन्सुली किन्न भनेको सिटौलाको भनाइ छ। प्रतिक्विन्टल २ हजार ९ सय २ रुपैयाँले ९ हजार ९ सय ७२ किलो किनिसकेको उनको भनाइ छ। सरकारले नकिनेपछि कौडीको भाउ !सरकारले धान खरिद गर्न बन्द गरेपछि पर्सा र बाराका किसान गल्ला व्यापारीलाई सस्तोमा बिक्री गर्न बाध्य भएका छन्। वीरगन्जस्थित खाद्य व्यवस्था तथा व्यापार कम्पनीले यस वर्ष माघ ६ गतेदेखि नै धान खरिद बन्द गरेको छ। १८ हजार क्विन्टलको कोटा पूरा भएको कम्पनीले जनाएको छ। कम्पनीका सूचना अधिकारी मुन्निलाल कुशवाहाका अनुसार कम्पनीले पुस ९ देखि माघ ६ सम्म किसानको धान किनेको होे। उक्त अवधीमा यस वर्षका लागि पाएको कोटाअनुसार १७ हजार ८ सय २८ क्विन्टल खरिद गरिएको कुशवाहाको भनाइ छ। सरकारले सोना मन्सुलीको समर्थन मूल्य प्रतिक्विन्टल २ हजार ९ सय २ रुपैयाँ निर्धारण गरेको छ। गल्ला व्यापारीले भने २ हजार ४ सय ५० रुपैयाँको भाउमा खरिद गरिरहेका छन्। सरकारले कम कोटा निर्धारण गर्दै आएका कारण अधिकांश किसान सरकारी मूल्यभन्दा कम भाउमा व्यापारीलाई बिक्री गर्न बाध्य हुने गरेका छन्। कृषि ज्ञान केन्द्रका अनुसार पर्सामा मात्रै यस वर्ष २३ लाख ३१ हजार ३ सय ५० क्विन्टल उत्पादन भएको छ। बारामा २६ लाख २७ हजार २ सय ५० क्विन्टल उत्पादन भएको कृषि ज्ञान केन्द्र बाराले जनाएको छ। पर्साको जिराभवानी गाउँपालिका२ सेढवाका हरिनारायण चौरसिया भन्छन्, सरकारले अब अर्को वर्ष मात्रै धान किन्छ रे ! त्यो बेलासम्म कुर्नुभन्दा त अहिले जति भाउ आउँछ त्यतिमै गल्ला व्यापारीलाई बेच्नु परेको छ। अर्को कुनै विकल्प नै छैन हामीसँग। व्यापारीले दिएको भाउले लागत पनि नउठेको दुखेसो चौरसियाको छ। पर्साकै पर्सागढी१ का अर्जुन नेपाल सरकारले खरिद बन्द गरेपछि व्यापारीलाई कौडीको भाउमा बिक्री गर्न बाध्य भएको दुखेसो पोख्छन्। दुई जिल्लामा धान फल्छ ५० लाख क्विन्टल। तर, कोटा तोक्छ मात्र १८ हजार क्विन्टल, उनी भन्छन्, यस्तो भएपछि गल्ला व्यापारीलाई दसैं आउँछ, आप्नो मनलाग्दी भाउ तोकेर किसानलाई विवश पार्छन्। लक्ष्यको ६४ प्रतिशत मात्र खरिदखाद्य व्यवस्था तथा व्यापार कम्पनीको नेपालगन्ज डिपोले गुणस्तरीय धान नपाउँदा २ महिना अवधिमा लक्ष्यको ६४ प्रतिशत मात्र खरिद गरेको छ। अघिल्ला वर्षको खरिद प्रक्रियाका आधारमा यो अवधिमा आधाभन्दा बढी खरिद भइसक्नुपर्ने थियो। कार्यालय प्रमुख रामबहादुर विष्टका अनुसार २५ हजार क्विन्टल खरिद गर्ने लक्ष्य छ। मंगलबारसम्म १ हजार ६ सय ७ क्विन्टल मात्र किनिएको विष्ट बताउँछन्। जसमा मोटा ८२८४० क्विन्टल र मध्यम ७७९१५ क्विन्टल छ। धान बिक्रीका लागि तोलिँदै किसान। तस्बिर : गोविन्द महतो कम्पनीले २६ मंसिरदेखि धान किन्न थालेको हो। हामीकहाँ धान बेच्न ९९ वटा ट्र्याक्टरमा धान ल्याएर ४८५ किसान आए। जसमध्ये ६६ ट्र्याक्टरको मात्र खरिद भयो। ३३ ट्र्याक्टर फिर्ता भए। पछिल्लो समयमा ट्र्याक्टर ल्याउनेभन्दा किसान धानको नमुना लिएर आउँछन्। राम्रो धान भए मात्र खरिद हुन्छ, विष्ट भन्छन्, कृषि ज्ञान केन्द्रले जिल्लाका ६ सय १ किसानलाई प्रतिकिसान बढीमा ३० क्विन्टल धान बेच्ने सिफारिस गरेको थियो। त्यसैका आधारमा अब बाँकी रहेका १ सय १६ किसान मात्र धान बेच्न आउन बाँकी छन्। दैनिक रूपमा फाट्टफुट्ट रूपमा मात्र किसान धान बेच्न आउँछन्। कुनै दिन त कोही पनि आउँदैनन्। अब सम्भवतः सिफारिस पाएका किसान आएपछि अरू धान खरिद हुँदैन होला। बाँकेमा कृषि ज्ञान केन्द्रले लालपुर्जा र नागरिकता हेर्दै जग्गाको क्षेत्रफलका आधारमा उत्पादकत्वलाई ध्यानमा राखेर एउटा किसानलाई बढीमा ३० क्विन्टल बेच्न पाउने सिफारिस गरेको थियो। त्यही सिफारिसका आधारमा खाद्य व्यवस्था तथा व्यापार कम्पनी लिमिटेडले टोकन बाँडेर धान खरिद गरिरहेको छ। व्यापारीको घुसपैठ नहोस् भनेर कम्पनीले सिफारिस लिएर आउने किसानकै नाममा चेकबाट भुक्तानी दिइरहेको छ। उठेन लगानीबर्दियाको गुलरिया८ का राधेलाल लोधले धान भित्र्याएपछि साहूकोमा भाउ कटाउने गरी जम्मा गरे। दुई महिनापछि धानको अन्तिम मूल्य निर्धारण गरी फसलको भुक्तानी बुझे। तर, लगानीसमेत उठेन। बेमौसमी वर्षाका कारण धान डुबेका कारण व्यापारीले उचित भाउ दिएनन्। मरीमरी धान उत्पादन गर्यौं। भित्र्याउने बेला पानीले क्षति पुर्यायो। जोगिएको धान बेचेर लगानी उठाउने मनशाय थियो तर सकिनँ, लोध भन्छन्, यस्तै भइरह्यो भने खेती गर्न सकिन्न। प्रतिकिलो १५ रुपैयाँले बेचेको उनी सुनाउँछन्। सरकारले समयमै मूल्य तोकिदिएन। अहिले मूल्य बढेको छ। तर, उनीजस्ता धेरै किसानले त्यसको लाभ पाएनन्। बिचौलियाले दोब्बर कमाउने भए। गुलरिया६ की रेवाकुमारी उपाध्याय भन्छिन्, सरकारले अचेल धानको मूल्य निर्धारण गरेको छ। हामीले सस्तोमा फाल्यौं। किसानलाई भलो हुने काम त समयमै गर्नुपर्छ नि यतिखेर मूल्य निर्धारण गरेर के गर्ने ? लुम्बिनी प्रदेशका धेरै किसानले धान बेचिसकेपछि सरकारले मूल्य निर्धारण गरेको छ। ढिलो मूल्य तोकिएकोमा किसान आक्रोशित छन्। किसान छाडी व्यापारीलाई प्राथमिकता खाद्य व्यवस्था तथा व्यापार कम्पनीको जनकपुरधामस्थित प्रादेशिक कार्यालयले किसानभन्दा व्यापारीलाई प्राथमिकता दिने गरेको पाइएको छ। निमित्त प्रादेशिक प्रमुख उपेन्द्र लिम्बूले कमिसन लिएर व्यापारीकै धान किनिरहेको दाबी गर्छन् ७० वर्षीय किसान रामबेचन यादव। भन्छन्, यहाँ धान बेच्न आउनेमा १५ प्रतिशत जति मात्र किसान हुन्। बाँकी व्यापारी नै हुन्। कम्पनीले व्यापारीसँग सेटिङ गरेर टोकन दिन्छ। किसानलाई भने टोकन दिन आनाकानी गर्छ। टोकन पाएपछि मात्रै धान बिक्री गर्ने गरिएको छ। धनुषाको लक्ष्मीनियाँ१ सोहनीका यादव मेहेनतको फल बेच्न पनि हाकिमलाई रिझाउनुपर्ने देखिएको बताउँछन्। भन्छन्, बजारको मूल्यभन्दा बढी दिएर सरकारले धान किनेकोमा धन्यवाद छ। तर, किसानको धान किनिदिएन। जनकपुरधाम१९ बेंगाशिवपुरका अरबिन्द यादव सरकारले महँगो दाम दिएकामा खुसी छन्। तर, सरकारले जनकपुर र जलेश्वरलगायत ठाउँमा गद्दी सञ्चालन गरेका व्यापारीकै धान किन्ने गरेको गुनासो उनी गर्छन्। उनका अनुसार व्यापारीले किसानबाट बढीमा १८ सय प्रतिक्विन्टल मात्र दिने गरेका छन्। हामी किसान त एउटा टायरमा धान बेच्न ल्याउँछौं। तर, व्यापारीले ट्र्याक्टरमा लोड गरेर ल्याउने गरेका छन्, लक्ष्मीनियाँ गाउँपालिका ६ लक्ष्मीपुर बगेवाका रामसेवक यादव भन्छन्, गाउँगाउँ पुगेर ती व्यापारीले सस्तोमा किन्छन्। त्यही धान उनीहरूले यहाँ कम्पनीमा आएर महँगोमा बेच्छन्। निमित्त प्रमुख लिम्बू भने किसानले लगाएको आरोप निराधार रहेको बताउँछन्। यहाँ धान बेच्न आउनेमध्य को किसान र को व्यापारी भनेर कसरी छुट्याउने ? हामीले स्थानीय तहको सिफारिस लिएर आउने र टोकन भएकाहरू सबैको धान किनिरहेका छौं, लिम्बू भन्छन्, किसानहरूलाई त्यस्तो लागेको हुन सक्छ। तर, हामीले व्यापारीको धान मात्र खरिद गरेको आरोप झुठो हो। कोटाअनुसार १५ सय मेट्रिक टन खरिद मंसिर २८ गते सुरु गरिएको उनको भनाइ छ। कम्पनीले एक किसानबाट अधिकतम ४० क्विन्टल मात्र किन्छ। सबै धान सरकारले समर्थन मूल्यमा किन्न सक्दैन। तर, अरूलाई पनि यो मूल्य आधार बनोस् भनेर बजार हस्तक्षेप गर्न खोजेको हो। बजारलाई बेन्च मार्किङ गर्न मूल्य तोकेको हो। प्रकाशकुमार सञ्जेलप्रवक्ता, कृषि तथा पशुपन्छी विकास मन्त्रालय सामानको मूल्य जसको पसल हुन्छ उसले तोक्छ। तर, यहाँ किसानले आफ्नो उत्पादनको मूल्य तोक्ने अधिकार छैन। साना किसानलाई मर्का नपार्ने भनेर ल्याएको मूल्य किन उनीहरूका लागि भएन त ? कृष्ण पौडेल, विज्ञ सरकारले कुन बाली लगाउन उपयुक्त हुन्छ भनेर निर्णय गर्न समर्थन मूल्य तोक्नुपर्ने हो। बाली लगाउनुअघि मूल्य तोक्नुपर्छ। तर, यहाँ मूल्य निर्धारण गर्न ढिलाइ हुन्छ। डादेवेन्द्र गौचन, विज्ञ कहिले तोक्नुपर्ने हो धानको मूल्य ? सामान्यतः धानको बीउ छर्ने अवधि जेठ, रोप्ने असार र भित्र्याउने मंसिरमा हो। यसबाहेक चैते धान पनि लगाइन्छ। सरकारले चैतभन्दा असारलाई लक्ष्य गरी न्यूनतम समर्थन मूल्य तोक्दै आएको छ। चालू आर्थिक वर्षको मूल्य असारसाउनमै तोकिसक्नुपर्ने थियो। तर, कात्तिक लागेपछि मात्रै तोकियो। सामान्यतः समर्थन मूल्य बाली लगाउनुपूर्व नै तोक्नुपर्ने सिद्धान्त हो। तर, यसपटक ढिला भयो, कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेल भन्छन्, विभिन्न कारणले बाली भित्र्याउने बेला अर्थात असोज मध्यतिर हुन गयो। प्रवक्ता सञ्जेलका अनुसार मूल्य तोक्नु भनेको एउटा स्ट्यान्डर्ड कायम गर्नु हो। मोटा प्रतिक्विन्टल २ हजार ७ सय ५२ रुपैयाँ र मध्यम २ हजार ९ सय २ रुपैयाँ तोकिएको छ। यो गत आवको तुलनामा प्रतिक्विन्टल १७ रुपैयाँ बढी हो। सरकारले गत आवमा जेठमै मूल्य तोकेको थियो। सबै धान किन्ने क्षमता सरकारसँग नभएको तर अहिले खाद्य व्यवस्था तथा व्यापार कम्पनीले केही खरिद गरेको उनी बताउँछन्। उनका अनुसार प्रधानमन्त्री कृषि आधुनिक परियोजना कार्यान्वयन इकाइबाट सहकारीमार्फत प्रतिक्विन्टल १ सय १२ रुपैंयाँ व्यवस्थापन खर्च दिएर १ लाख मेट्रिक टन किन्ने लक्ष्य छ। त्योमध्ये ५० हजार मेट्रिक टनका लागि प्रक्रिया अघि बढेको छ। सहकारीहरूले ८ हजार मेट्रिक टनचाहिँ किनिसकेको पछिल्लो तथ्यांक छ। सबै धान सरकारले समर्थन मूल्यमा किन्न सक्दैन। तर, अरुलाई पनि यो मूल्य आधार बनोस् भनेर बजार हस्तक्षेप गर्न खोजेको हो, उनी भन्छन्, बजारलाई बेन्च मार्किङ गर्न मूल्य तोकेको हो। उद्यमी, राइसमिललगायत व्यवसायीले खरिद गर्दा पनि यो मुल्यलाई आधार मान्नुपर्छ भन्ने हो।  ममता थापा काठमाडौं, शंकरप्रसाद खनाल नेपालगन्ज, जितेन्द्रनारायण ठाकुर विराटनगर, क्रान्ति शाहवीरगन्ज, गोविन्द महतोजनकपुरधाम, यादव आचार्य गुलरिया"
प्रचण्डका दुई जिब्रा,"प्रचण्ड सत्तामोहमा डुब्दै गए । त्यसका खातिर उही कुरा कहिले ठीक, कहिले बेठीक भन्न थाले । दश वर्षे सशस्त्र युद्ध त्यागेपछि माओवादी अध्यक्ष प्रचण्डको घोषणा थियोगान्धी बन्ने र गणेशमान हुने। छिमेकी भारतका महात्मा गान्धी र नेपालका गणेशमान राजनीतिका आदर्श पात्रका रूपमा चिनिन्छन्। उनै, दुई आदर्श र सम्मानित पात्रको नाम प्रचण्डको मुखबाट आएपछि धेरैको अनुमान थियो, अब प्रचण्डमा पदप्रतिको लोभलालच सकियो। सत्यको बाटोमा हिँड्न खोजे। प्रचण्डमा बाँकी छ त, अब केबल त्याग। तर, प्रचण्ड सत्तामोहमा डुब्दै गए। त्यसका खातिर उही कुरालाई कहिले ठीक भन्न थाले, प्रतिकूल लागे बेठीक। त्यसको पछिल्लो उदाहरण हो अमेरिकी सहयोगसम्बन्धी मिलेनियम च्यालेञ्ज कर्पोरेसन (एमसीसी) लाई प्रधानमन्त्री शेरबहादुर देउवासँग मिलेर लेखेको पत्र। सस्तो लोकप्रियताको लोभमा यता त्यसैलाई राष्ट्रघाती भन्ने दाहालले एमसीसीमा भने संसद्मा चाँडो प्रक्रिया सुरु गर्न सभामुखलाई भनेको लेखेका छन्। समय र घटनाक्रमलाई आफू अनुकूल चाँडै व्याख्या गर्न सक्ने अदभुत क्षमता भएका प्रचण्डले देशीविदेशी प्रतिक्रियावादीहरू माओवादीलाई समाप्त पार्न खोजेको आरोप लगाएका छन्। र, एक प्रकारले आफ्नो गल्ती ढाकछोप गर्न खोजेका छन्। प्रचण्डका दुईजिब्रे नीतिका केही उदाहरण : एमसीसीलाई पत्र, देशलाई भ्रममाअमेरिकी सहयोग मिलेनियम च्यालेञ्ज कर्पोरेसन (एमसीसी ) सँगको सम्झौताका विषयमा माओवादी अध्यक्ष प्रचण्डले दोहोरो भूमिका खेलेका छन्। प्रधानमन्त्री देउवासँग मिलेर प्रचण्डले एमसीसी पारित गर्न समय माग गरेको पत्र पठाएका थिए। तर, आफ्ना भाषण, दस्तावेज र प्रशिक्षणमा भने एमसीसी राष्ट्रघाती भन्दै कार्यकर्तालाई उचाल्थे। प्रचण्डको भाषणबाट उत्साहित कार्यकर्ताले गाउँ टोलसम्मै एमसीसीविरुद्ध जनमत निर्माणमा जुटेका थिए। तर, एमसीसी सम्झौता पारित गर्न प्रचण्डले पठाएको पत्र नै सार्वजनिक भएपछि उनी, देशीविदेशी प्रतिक्रियावादीहरू माओवादी आन्दोलन समाप्त गर्न लागेको भन्दै कार्यकर्तामाझ अर्को भ्रम फैलाउन थालेका छन्। तर, मुलुकको कूटनीतिक क्षेत्र र अन्तर्राष्ट्रिय मामिलामा प्रत्यक्ष प्रभाव पार्ने प्रचण्डको यो चरित्रले देशलाई नै घाटा हुने विज्ञहरूले बताउन थालेका छन्। कूटनीतिक र अन्तर्राष्ट्रिय मामिलामा प्रष्ट धारणा र प्रतिबद्धता कार्यान्वयनमा जुट्नुपर्ने विज्ञहरूको भनाइ छ। त्यसो त तत्कालीन नेकपामा विवाद भइरहेका बेला ०७७ माघमा भएको पार्टीको सडक विरोध कार्यक्रममा प्रचण्डले देखाएको व्यवहारले धेरैले शंका गरेका थिए। त्यस दिन एमसीसीविरुद्ध कार्यकर्ताले नारावाजी गर्दा प्रचण्डले हात तल गरेका थिए। एमसीसीविरुद्ध नारावाजी नगर्न निर्देशन दिएका थिए। त्यसयता पनि प्रचण्डले परिमार्जन बिना यथास्थितिमा एमसीसी पारित हुन नसक्ने धारणा बैठक, सभा सम्मेलनमा व्यक्त गर्दै आएका थिए। तर, भित्रभित्रै एमसीसी पारित गर्न समय माग गरिसकेको पत्र हालै मात्र सार्वजनिक भएको छ। मुख गिरिजाप्रसादलाई, उम्मेदवार रामराजा२०६४ मा पहिलो संविधानसभाको निर्वाचन भयो। प्रधानमन्त्री थिए, गिरिजाप्रसाद कोइराला। चुनावको दुई दिनअघि कांग्रेसका केही नेताहरूले गिरिजाप्रसादलाई चुनाव रोक्न आग्रह गरे। माओवादीले बुथ कब्जा गर्ने सूचना पाएकाले आफूहरू चुनाव रोक्न आग्रह गर्न गिरिजाप्रसाद कोइरालासँग त्यस दिन पुगेको कांग्रेसका एक नेताले बताए। तर, गिरिजाप्रसादले कांग्रेसले चुनाव हारेर केही हुँदैन, देशले हार्नुहुँदैन, भन्दै उल्टै कांग्रेसका ती नेताहरूलाई हप्काएका थिए। गिरिजाप्रसाद अडिग रहेका कारण देशमा पहिलोपटक संविधानसभा निर्वाचन भयो। गिरिजाप्रसादलाई आफू राष्ट्रपति बन्ने इच्छा थियो र प्रचण्डको साथ पाउने विश्वास पनि थियो। तर, संविधानसभामा पहिलो पार्टी बनेपछि माओवादीले गिरिजाप्रसादलाई राष्ट्रपतिमा धोका दियो। त्यही विन्दुबाट पुराना संसदीय दल कांग्रेसएमाले एकातिर, माओवादी अर्को कित्तामा उभिने स्थिति बन्यो। प्रचण्डले त्यस बेला गिरिजाप्रसादलाई राष्ट्रपति नबनाउनु आफ्नो गल्ती भएको पनि स्वीकार गर्दै आएका छन्। गिरिजाप्रसादलाई राष्ट्रपतिमा इन्कार गरेका प्रचण्डले एमाले वरिष्ठ नेता माधव नेपाललाई पनि राष्ट्रपति उम्मेदवारको प्रस्ताव गरे। संसद् सचिवालय परिसरमै आफ्नो पार्टी संसदीय दलको बैठक बस्ने र त्यस आसपास नै बैठक गर्न प्रचण्डले एमाले अध्यक्ष झलनाथ खनाललाई त्यसबेला भनेका थिए। माओवादीको निर्णय पर्खेर बसेका एमाले नेताहरू त्यतिबेला छक्क परे, जब रामराजाप्रसाद सिंहलाई माओवादीले राष्ट्रपतिको उम्मेदवार बनाउने निर्णय गर्यो। प्रचण्डको अनपेक्षित निर्णयपछि कांग्रेस र एमालेले राष्ट्रपतिका फरकफरक उम्मेदवार खडा गरे। पछि, एमालेले कांग्रेसका डा रामवरण यादवलाई समर्थन गर्ने निर्णय गर्यो। यादव मुलुकको पहिलो राष्ट्रपति बने। त्यसअघि संविधानसभा निर्वाचनकै क्रममा माओवादी नेताहरूले प्रचण्डलाई भावी राष्ट्रपति भन्दै प्रचार पनि गरेका थिए। तर, चुनावपछि न प्रचण्ड आफू उम्मेदवार बने, न त गिरिजाप्रसाद र माधव नेपाललाई नै समर्थन जनाए। आज एउटासँग गठबन्धन, भोलि अर्कैसँगसंसदीय राजनीतिमा आएपछि त्यसको भरपुर प्रयोग गर्ने नेतामध्ये पर्छन् प्रचण्ड। सत्ताका लागि कहिले कांग्रेससँग त कहिले एमालेसँग गठबन्धन बनाए। कांग्रेस र एमाले मिलेको बेला साना दलको साथ लिए र छुट्टै गठबन्धन पनि बनाए। गठबन्धन बनाउन सक्ने र भत्काउनमा माहिर नेता भनेर पनि चिनिए। ०६४ को संविधानसभाबाट पहिलो पार्टी बनेलगत्तै राष्ट्रपतिमा गिरिजाप्रसाद कोइरालालाई अस्विकार गरेपछि प्रचण्डले सहकार्यका लागि एमालेसँग हात अघि बढाए। प्रचण्डको रणनीति बुझेपछि कांग्रेस सभापति गिरिजाप्रसादले पनि अन्तरिम संविधानमा उल्लेख सहमतीय राजनीतिक प्रणाली हटाएर बहुमति प्रणालीका जाने व्यवस्था का लागि संविधान संशोधन गर्न लगाए। गणतान्त्रिक नेपालको पहिलो प्रधानमन्त्री बनेका प्रचण्डले तत्कालीन प्रधानसेनापति रुक्माङ्गद कटवाललाई हटाउने निर्णय गरे। उक्त निर्णयले राजनीति तरंगित बन्यो, एमालेले सत्ता छोड्यो। प्रचण्डले प्रधानमन्त्रीबाट राजीनामा दिए। कांग्रेस, एमालेको अग्रसरतामा एमाले नेता माधव नेपाल प्रधानमन्त्री बने। प्रचण्डले साना दल समेटेर गठबन्धन बनाए। नेपाल नेतृत्वको सरकारलाई कठपुतली को संज्ञा दिँदै आन्दोलन सुरु गर्यो। मठ मन्दिर भत्काउन लगाए। तर, पछि ग्रहदशा कटाउन भन्दै आफैंले भैंसीपूजा गरे। धार्मिक संकीणर्ताले नेपाली समाजको विकास नभएको टिप्पणी गर्ने प्रचण्ड धार्मिक कार्यमा संलग्न देखिएपछि चौतर्फी आलोचना भयो। पहिलो संविधानसभाको २ वर्षे कार्यकाल सकिने बेला प्रचण्डले म्याद थपका लागि प्रधानमन्त्रीको राजीनामालाई शर्त बनाए। एक हातमा राजीनामा, अर्को हातमा म्याद थपको शर्तपछि नेपालले पदबाट राजीनामा दिए। संविधानसभाको एक वर्ष म्याद थपियो। त्यसपछि प्रधानमन्त्रीका लागि प्रचण्ड आफैं मैदानमा उत्रिए। कांग्रेस, एमाले र माओवादीले आआफ्ना उम्मेदवार उठाएपछि कसैको पनि बहुमत पुगेन। एमालेसँग प्रचण्डको दूरी बढेकै बेला उनले फेरि एमाले अध्यक्ष झलनाथ खनाललाई प्रधानमन्त्री बनाउने निर्णय गरे। झलनाथलाई प्रधानमन्त्री, छिमेकी ट्वाल्लसंसद्मा १७ पटकसम्म चुनाव भए पनि कोही पनि प्रधानमन्त्री बन्ने अवस्था भएन। एमाले तटस्थ बस्यो, प्रचण्डले उम्मेदवारी फिर्ता लिए, कांग्रेसका रामचन्द्र पौडेल एकल उम्मेदवार हुँदै प्रधानमन्त्रीका लागि संघर्ष गरिरहे। तर, १७ पटकसम्म पनि प्रधानमन्त्री चयन हुने अवस्था नभएपछि चुनावी प्रक्रिया रद्द गरियो। कोही पनि तटस्थ बस्न नपाइने संसद् नियमावलीमा व्यवस्था गर्दै प्रधानमन्त्री निर्वाचनको नयाँ कोर्ष सुरु गरियो। त्यतिबेला, देशविदेशी शक्ति केन्द्रहरू प्रचण्डले के गर्छन् र कसलाई साथ दिन्छन् भन्ने हेरिरहेका थिए। सरकार परिवर्तन र नयाँ बनाउन विभिन्न शक्ति केन्द्रहरू जोडघटाउ गरिरहेका बेला प्रचण्डले एकाएक एमालेका तत्कालीन अध्यक्ष झलनाथ खनाललाई प्रधानमन्त्रीमा समर्थन जनाउने निर्णय गर्न लगाए। प्रचण्डको उक्त निर्णयले दक्षिणपश्चिमका शक्ति केन्द्रलाई आश्चर्य मा पारेको खुबै चर्चा चलेको थियो। त्यससँगै प्रचण्ड सत्तागठबन्धनमा जोडिए। तर, संविधान बन्न नसकी संविधानसभाको म्याद थप्ने बेला भइसकेको थियो। सात महिनामै खनालको सरकार ढल्यो। त्यसपछि माओवादी केन्द्रकै तत्कालीन नेता डा बाबुराम भट्टराई प्रधानमन्त्री बने। पार्टी र आफ्नोभन्दा पनि छिमेकीको जोडबलमा बाबुरामलाई प्रधानमन्त्री बनाउनुपरेको भन्ने प्रचण्डको त्यो बेलाको भनाइ निकै विवादमा परेको थियो। सांसदलाई कुर्सी भाँच्न लगाउने, आफू सम्झौता गर्नेदोस्रो संविधानसभामा माओवादी निकै खुम्चिएपछि कांग्रेस र एमाले संविधान बनाउन जोडतोडले लागे। सत्ता खोसिएको र जनमतबाट निकै खस्केपछि संविधान बनाउन सुरुमा माओवादी इच्छुक देखिएन। त्यसै क्रममा कांग्रेस र एमालेले माओवादीलाई पेलेरै संविधान बनाउने प्रयास गरे। संविधानसभामा मर्यादापालक लगाएर संविधानका प्रावधान पारित गर्न खोजेपछि माओवादीले सभाहलमा तोडफोड र आक्रमण गर्यो। राजनीतिक द्वन्द्वले दोस्रो संविधानसभा पनि संविधान नबनाई फेल हुने हो कि भन्ने आशंका उब्जियो। ०७२ मा महाभूकम्प गएपछि प्रचण्ड पनि संविधान बनाउन सकारात्मक बने। त्यसपछि, कांग्रेस, एमाले र माओवादीबीच संविधान बनाएरै अघि बढ्ने सहमति भयो। संविधानका अन्तरवस्तुमा विवाद भए पनि प्रक्रिया र पारित गर्न भने प्रचण्डको भूमिका महत्वपूर्ण नै थियो। प्रधानमन्त्री देउवासँग मिलेर प्रचण्डले एमसीसी पारित गर्न समय माग गरेको पत्र पठाएका थिए। तर, आफ्ना भाषण, दस्तावेज र प्रशिक्षणमा भने एमसीसी राष्ट्रघाती भन्दै कार्यकर्तालाई उचाल्थे। संविधान बनाउन माओवादी सकारात्मक बने पनि उ, सत्ता बाहिर नै थियो। त्यो बेला कांग्रेस र एमालेको गठबन्धन थियो। कांग्रेसका तत्कालीन सभापति सुशील कोइराला प्रधानमन्त्री थिए। संविधान जारीपछि एमाले अध्यक्ष केपी ओली प्रधानमन्त्री बने, प्रचण्डको समर्थनमा। तर, ओलीले सत्ता साझेदारीमा पूर्वसहमति पालना नगरेको भन्दै प्रचण्ड गठबन्धनबाट बाहिरिए। प्रचण्डले कांग्रेससँग सहकार्य अघि बढाए। कांग्रेसको समर्थनमा प्रचण्ड प्रधानमन्त्री बने। सत्तामा आलोपालो सहमतिअनुसार प्रचण्डले ०७४ जेठमा कांग्रेस सभापति शेरबहादुर देउवालाई सत्ता हस्तान्तरण गरे। दूतावासमा मुसुक्क, ओलीसँग सुटुक्क०७४ साउन २८ मा काठमाडौंस्थित भारतीय दूतावासमा भारतको ७०औं गणतन्त्र दिवसको कार्यक्रम थियो। विदेशमन्त्री सुष्मा स्वराज मुख्य अतिथि थिइन्। प्रचण्डले कांग्रेस सभापति देउवालाई सत्ता हस्तान्तरण गरेपछिको कार्यक्रम थियो, त्यो। शेरबहादुर देउवा प्रधानमन्त्रीसहित माओवादी अध्यक्ष प्रचण्ड कार्यक्रममा सहभागी थिए। कार्यक्रममा स्वराजले प्रचण्ड र देउवाबीच विश्वासको वातावरण बनेको भन्दै खुबै प्रसंशा गरेकी थिइन्। लोकतान्त्रिक पद्धतिमा भएको देउवा र प्रचण्डको सहकार्य लामै जाने स्वराजको विश्वास थियो। त्यो बेला प्रचण्ड मुसुमुस हाँस्दै उत्साहित पनि भएका थिए। तर, कांग्रेसमाओवादी गठबन्धनको प्रशंसाले पुलकित बनेका प्रचण्डले केही दिनमै कांग्रेसको साथ छोड्ने निर्णय गरे। एमालेसँग चुनावी एकतासँगै पार्टी एकता गर्ने निर्णय गरे। प्रचण्डको त्यो निर्णय सरप्राइज भन्दै राजनीतिक वृत्तमा निकै चर्चा चलेको थियो। बाहिर धार्मिक अफवाह, भित्र भैंसीपूजाकम्युनिष्टहरू धर्मलाई अफिमको संज्ञा दिन्छन्। माओवादी अध्यक्ष प्रचण्डले पनि युद्धकालमा हिन्दुधर्म विरोधी गतिविधि गराए। धर्मलाई विकासको बाधक भन्दै कार्यकर्तालाई प्रशिक्षण गरे। मठ मन्दिर भत्काउन लगाए। तर, पछि ग्रहदशा कटाउन भन्दै आफैंले भैंसीपूजा गरे। धार्मिक संकीणर्ताले नेपाली समाजको विकास नभएको टिप्पणी गर्ने प्रचण्ड धार्मिक कार्यमा संलग्न देखिएपछि चौतर्फी आलोचना भयो। उनले त्यसपछि नयाँ नारा दिए, भौतिकवाद र अध्यात्मवादको फ्यूजन गर्छु। त्यसपछि त प्रचण्ड रामदेवदेखि विभिन्न मठमन्दिरमा पूजा गर्दै हिँडे। दसैंमा टीका लगाएको फोटो सार्वजनिक भयो। दिउँसो नेपाललाई गाली, राति ताली०६६ सालमा बनेको माधव नेपाल नेतृत्वको सरकारलाई माओवादीले कठपुतली को संज्ञा दियो। सरकारविरुद्ध आमहडतालको आह्वान गर्यो, गाउँगाउँबाट कार्यकर्ता राजधानी उतार्यो। तर, हडतालबाट पार नलाग्ने भएपछि प्रचण्डको उपस्थितिमा बानेश्वरमा समापनसभा गरियो। त्यहाँ प्रचण्डले नोकरसँग होइन, मालिकसँग वार्ता गर्छु भनेर सरकारविरुद्ध विषवमन गरे। परर् ताली बजाउँदै कार्यकर्ताहरू घरघर लागे। दिनभर गाली गरेका प्रचण्ड भने साँझ उनै माधव नेपालसँग भेट गर्न गए। खानपिन सहितको उक्त भेटमा प्रचण्डले नेपाललाई अंकमाल नै गरेको त्यस बेलाका नेपालका प्रेस सल्लाहकार विष्णु रिजालले पत्रकारलाई जानकारी गराएका थिए। हिँड्ने बेलामा प्रचण्डको चस्मा छुटेको थियो। प्रचण्डको चश्मा नेपालले कोटको खल्तीमा राखे। भोलिपल्ट संविधानसभा बैठकमै प्रचण्डलाई नेपालले चश्मा दिए। मुसुक्क हाँस्दै प्रचण्डले चस्मा लिए। दिउँसो गाली, राति ताली रहेछ भन्ने चर्चा त्यतिबेला संविधानसभामा निकै चलेको थियो। छिन्मै प्रचण्डपथ, छिन्मै गायब०५२ साल फागुन १ गतेदेखि सशस्त्र युद्धमा पार्टी होमिएपछि नेतृत्व झन् केन्द्रीकृत गर्दै पार्टीमा प्रचण्डपथको अभ्यास गर्न लगाए। ०५७ सालमा भारतको कलकत्तामा भएको दोस्रो सम्मेलनबाट माओवादीले मार्गदर्शक सिद्धान्तका रूपमा प्रचण्डपथ थप्यो। नेपालका नेताहरूको नामबाट पार्टीको मार्गदर्शक सिद्धान्त चयन भएको यो पहिलोपटक थियो। त्यस बेला कार्यकर्तालाई प्रचण्डपथ कण्ठै गर्न लगाइयो। ०६५ मा नारायणकाजी श्रेष्ठ नेतृत्वको नेकपा एकताकेन्द्रसँग पार्टी एकतापछि भने रातारात प्रचण्डपथ स्थगित गर्न लगाए। विभिन्न समयमा विभिन्न सम्झौता गर्दै प्रचण्डले पार्टीको नाम नै ६ पटक फेर्न लगाए। प्रचण्डको साथ छोडेका नेत्रविक्रम चन्द विप्लवले प्रचण्डको यो शैलीको कटाक्ष गर्दै भनेका थिए, जीवनभर एमालेलाई संशोधनवादी भनेर नथाक्ने प्रचण्ड आफैं थाके, गले र पतन भए। अरूलाई जनवादी, आफ्नो बुढेसकालमा बिहे युद्धकालमा माओवादीले अन्तरजातीय र जनवादी विवाहमा जोड दियो। पार्टीका कार्यकर्ताहरूले एक चिम्टी सिम्रिक र एउटा माला लगाइदिएर हजारौंले जनवादी विवाह गरे। उनीहरूले माओवाद र प्रचण्डपथ को शपथलाई वैवाहिक मन्त्र माने। तर, शान्ति प्रक्रियामा आइसकेपछि प्रचण्डले बिरामी श्रीमती सीता दाहालसँग दोस्रोपटक विवाह गरे। त्यो विवाह निकै भड्किलो र खर्चिलो भएको भन्दै माओवादीकै नेताहरूले आलोचना गरे। प्रचण्डले आफ्नो सुविधाका लागि जे पनि गर्न सक्छन् भन्ने त्यो एउटा उदाहरण पनि थियो। गरिब, निमुखाका छोराछोरीलाई युद्धमा बलिदानी गर्न लगाएर प्राप्त राजनीतिक उपलब्धिको फाइदा उठाउँदै प्रचण्डले आफ्ना परिवार र नातागोतालाई मात्र स्थान दिएको आरोप लाग्ने गरेको छ। प्रचण्डको साथ छोडेका नेत्रविक्रम चन्द विप्लवले प्रचण्डको यो शैलीको कटाक्ष गर्दै भनेका थिए, जीवनभर एमालेलाई संशोधनवादी भनेर नथाक्ने प्रचण्ड आफैं थाके, गले र पतन भए। प्रचण्डको विलाशिताको राजनीति र परिवारवादका विषयमा पार्टीको आठौं महाधिवेशनमा निकै कुरा उठ्यो। कार्यकर्तालाई चाँडै विश्वास दिलाउन माहिर प्रचण्डको जवाफ थियो, आवश्यक परे म झुपडीमा बस्न तयार छु। कार्यकर्ताले ताली पिटे। मानौं, भोलिदेखि नै प्रचण्ड सादगी सर्वहारा कम्युनिष्ट जीवन व्यतित गर्दैछन्। तर, त्यस्तो भएन। ठेकेदारको घरमा किन बसेको भन्दै सयौं कार्यकर्ताले महाधिवेशनमा गरेको प्रश्नले प्रचण्डलाई छोएन। अझै ठेकेदार शारदाप्रसाद अधिकारीको घरमै बसिरहेका छन्। प्रश्न सोध्ने कार्यकर्ताको मुख टाल्न प्रचण्डले राजनीतिक प्रतिवेदनमै नेताहरूको फेरिएको जीवनशैलीबारे आत्मालोचना गरिसकेका थिए। पार्टीमा व्यक्तिगत पद, प्रतिष्ठा, लाभ र स्वार्थका निम्ति जस्तोसुकै अनुचित कार्य गर्न पछि नपर्ने प्रवृत्ति हावी हुँदै गएको भन्दै उल्टै उनले सिँगै पार्टीका नेताहरूतिर प्रश्न तेस्र्र्याइदिए। बसाई हिँड्नेको ताँतीले बस्नेको मन रुवाउँछ, लाखौं लाख उजाड छ यो देश, मुट्ठीभरलाई स्वर्ग छ, भन्ने जेबी टुहुरेको गीत मन पराउने प्रचण्ड आफैं सबैभन्दा बढी सुविधाभोगी र आत्मकेन्द्रित बनेको आरोप लाग्ने गरेको छ। विगतमा उनलाई साथ दिएका कैयौं नेताहरूले साथ छोडेका छन्। बाबुराम भट्टराई, नेत्रविक्रम चन्द (विप्लव), रामबहादुर थापा (बादल), मोहन वैद्य, सीपी गजुरेललगायतका हस्ती नेताहरू प्रचण्डबाट अलग भएर छुट्टै चुलो बालिरहेका छन्। गौरकाण्डमा मौन, फोरमसँग सहकार्य०६३ चैतमा माओवादी र तत्कालीन मधेसी जनअधिकार फोरमबीच एउटै स्थानमा आमसभा जुधेपछि गौरमा दोहोरो झडप भयो। माओवादीका २७ कार्यकर्ताको हत्या भयो। झडपपछि माओवादी कार्यकर्तालाई लखेटीलखेटी हत्या गरिएको विभिन्न अध्ययन प्रतिवेदनले देखायो। तर, शान्ति प्रक्रियामा आइसकेपछि पनि एकैस्थानमा त्यत्रा कार्यकर्ता मारिएका विषयमा प्रचण्डले कहीँकतै जोडदार आवाज उठाएको पाइएन। बरु, आन्दोलनकारी नयाँ शक्तिबीच सहकार्यको जरुरी भन्दै दाहालले तत्कालीन फोरम अध्यक्ष उपेन्द्र यादवसँग पटकपटक सहकार्य गरे। उक्त घटनामा उपेन्द्र यादवको प्रत्यक्ष संलग्नता रहेको भन्दै उनीविरुद्ध प्रहरीमा कर्तव्य ज्यानसम्बन्धी मुद्दा दायर पनि भएको छ। मृतकका परिवारहरूले घटनाको छानबिन भए पनि दोषीमाथि कारबाही नभएको भन्दै प्रचण्डको पटकपटक ध्यानाकर्षण पनि गराइसकेका छन्। गौरकाण्डमा प्रचण्डको रहस्यमय मौनता रहेको भन्दै अरू नेताहरूले पटकपटक सार्वजनिक अभिव्यक्ति दिने गरेका छन्।"
राप्रपाबाट ३१ वर्षपछि बाहिरिए कमल थापा,"हेटौंडा : पूर्वउपप्रधानमन्त्री कमल थापाले ३१ वर्ष उतारचढाव भोगेको राष्ट्रिय प्रजातन्त्र पार्टी परित्याग गरेका छन्। निवर्तमान अध्यक्ष थापाले मंगलबार पत्रकार सम्मेलन गरी आफू अलग भएको घोषणा गरेका हुन्। यससँगै नयाँ दल गठनतर्फ लागेको निकटस्थ नेता राजाराम बर्तौलाले बताए। नयाँ पार्टी नै हुन्छ, कस्तो के भन्ने बारेमा सल्लाह हुँदै छ, उनले भने। थापाले अत्यन्त भारी मन तथा पीडाबोधका साथ पार्टीबाट अलग हुने निर्णय गरेको बताए। पार्टीभित्र देखापर्न थालेको सैद्धान्तिक विचलन तथा गलत प्रवृत्तिलाई सुधार गरेर मेरो बाँकी क्रियाशील राजनीतिक जीवन पार्टीभित्रै बिताउने र पार्टीमै रमाउने उत्कृष्ट चाहना भए पनि आफ्नो कुराको सुनुवाइ नहुने भएपछि मैले यो अप्रिय निर्णय लिन बाध्य भएको हुँ, उनले प्रेस विज्ञप्तिमा लेखेका छन्। ६६ वर्षीय थापाले कार्यकर्ता तथा शुभेच्छुकसँग अन्तक्र्रिया गर्दै स्वेच्छाले दल रोज्न आग्रह गरे। म कसैलाई मेरोपछि लाग्नु भन्दिनँ। मेरो विश्वास लाग्छ भने आउनुहोस्, उनले भने, नत्र राप्रपामै रहँदा पनि तपार्इंहरूप्रति मेरो उत्तिकै सम्मान रहनेछ। मंसिरमा भएको महाधिवेशनमा अध्यक्षमा पराजित भएसँगै उनी असन्तुष्ट रहँदै आएका थिए। थापाले पार्टीमा पूर्वराजा ज्ञानेन्द्र शाहको हस्तक्षेपका कारण आफू पराजित भएको दोहोर्याए। उनले अब सक्रिय राजतन्त्रको एजेन्डा बोकेर हिँड्न नसकिने बताए। राप्रपा अब निर्मल निवासको रिमोर्ट कन्ट्रोलबाट चल्ने शक्ति भएको छ। हामी अब नविन विचारलाई बोक्छौं, उनले भने, २०६३ सालबाट निर्मल निवासले पार्टीमा हस्तक्षप सुरु गरेको हो। २०७४ मा राप्रपालाई तीन टुक्रा पार्दा पनि मैले सहेर बसें। यसपटक निर्मल निवासबाट नियोजित रूपमा मेरो पक्षमा हालिएको चार सय मत बदर गर्न लगाएर ठूलो अपमान गर्दा दुःख लागेको छ। थापा राप्रपाबाट ९ पटक सत्ता समीकरण सहभागी भए। उनी पहिलो पटक २०५२ देखि २९ फागुन २०५३ सालसम्म कानुन न्याय तथा संसदीय व्यवस्था र स्थानीय विकासमन्त्री भएका थिए। २८ असोज २०७४ मा उपप्रधानमन्त्री भएका थिए। २०४७ मा राप्रपा (थापा)को राजनीतिक सचिव भएका थापा २०४८ मा पार्टी एकीकरणपछि २०५८ सम्म राप्रपाका प्रवक्ता भए। २०५८ मा महामन्त्री, २०६२ पुसदेखि २०७३ सम्म राप्रपा नेपालका अध्यक्ष र २०७३ भदौदेखि २०७८ मंसिर १५ सम्म राप्रपा अध्यक्ष भए। उनी २०४३ र २०५१ मा मकवानपुरबाट संघीय सांसद निर्वाचित भएका थिए। २०७० मा समानुपातिकबाट सभासद बनेका थिए। लामो समय राजतन्त्रको पक्षमा वकालत गरेका थापाले अब हिन्दुवादी पार्टी गठन गर्ने तयारी गरेको निकटस्थ नेता बताउँछन्। राप्रपा अध्यक्ष राजेन्द्र लिङदेनले थापाको निर्णय दुर्भाग्यपूर्ण भएको बताएका छन्। उहाँले उठाउनुभएको मागका सन्दर्भमा पार्टीभित्र छलफल भइरहेकै बेला बाहिरिनु दुर्भाग्यपूर्ण हो, अध्यक्ष लिङदेनले भने। पदाधिकारी मंगलबार बसेको बैठकले थापालाई आफ्नो निर्णयमा पुर्नविचार गर्न आग्रह गरेको छ। बैठकपछि प्रवक्ता मोहन श्रेष्ठले विज्ञप्तिमार्फत कुनै दुविधामा नपर्न कार्यकर्ता आग्रह गरेका छन्।"
एमसीसीबारे आफैँले तय गरेको समयसीमा नेपालका नेताले सम्मान गरुन् : फातिमा सुमार,"काठमाडौं: अमेरिकाले फागुन १६ अर्थात् फेब्रुअरी २८ भित्र एमसीसी सम्झौता संसदबाट पारित गर्ने समयसीमा नेपालका नेताहरु आफैँले तोकेको र त्यसलाई कार्यान्वयन गर्नु उनीहरुको दायित्व भएको बताएको छ। उहाँहरुले नै तय गर्नु भएको समयसीमा आगामी फेब्रुअरी २८ मा सकिँदैछ। एमसीसीले सो समयसीमालाई सम्मान गर्न आग्रह गर्दै गत शुक्रबार पत्र पठाएको छ, उनले भनिन्, यतिबेला सो सम्झौतामा कुनै संशोधन हुन सक्दैन। नेपालले नलिने निर्णय गरेमा हामी त्यो पैसा अन्य आवश्यक मुलुकलाई दिन्छौं। राजनीतिक दलहरुको बीचमा एमसीसी सम्झौतलाई संसदमा पेस गर्ने तर त्यसलाई लामो छलफलपछि मात्र पारित गर्ने विकल्पमा छलफल भइरहेको छ। तर, फातिमाले भने एमसीसी प्रस्ताव संसदमा पेस गर्नेमात्र नभएर फेब्रुअरी २८ भित्र त्यसलाई पारित गर्नुपर्ने बताइन्। उनले अब ढिलाई गर्ने नीति लिने, त्यही एउटै कुरालाई बारम्बार दोहोर्याउने समय नभएको बताउँदै अब छनोट गर्ने समय आएको उल्लेख गरिन्। अमेरिकाले फेब्रुअरी २८ भन्दा पर समयसीमा तन्काउने नसकिने समेत बताएको छ। नेपालका नेताहरुले पुनः थप समय माग गर्दै पत्र पठाएमा एमसीसीले के गर्छ भन्ने प्रश्नमा फातिमाले अब समयसीमा थप्ने विषयलाई पुष्टि गर्न नसकिने बताइन्। आगामी मार्च महिनामा अमेरिकी विदेशमन्त्रीले नेतृत्व गर्ने एमसीसी बोर्डको बैठक बस्दैछ। त्यस अगाडि नेपालले अनुमोदन नभएमा बोर्डलाई एमसीसी नेपाल कम्प्याक्टको विषयमा जानकारी गराउने तयारी एमसीसी सचिवालयको छ। बोर्ड बैठकले सम्झौता खारेज गर्ने निर्णय नै गर्छ भन्ने यकिन छैन। तर बोर्डले सबै अवस्थाको विश्लेषण गरेर नेपालले अनुदान लिनको लागि आवश्यक प्रक्रिया पूरा नगरेको भन्दै खारेजीको घोषणा गर्नसक्ने एमसीसीका अधिकारीहरुको धारणा छ। आगामी मार्च महिनामा अमेरिकी विदेशमन्त्रीले नेतृत्व गर्ने एमसीसी बोर्डको बैठक बस्दैछ। त्यस अगाडि नेपालले अनुमोदन नभएमा बोर्डलाई एमसीसी नेपाल कम्प्याक्टको विषयमा जानकारी गराउने तयारी एमसीसी सचिवालयको छ। एमसीसी बोर्डको बैठकले के निर्णय गर्छ, त्यो हामी भन्न सक्दैनौं, हामीले सो निकायलाई यथार्थ जानकारी गराउने हो,' उनले भनिन्। अमेरिकी अधिकारीहरुले अन्य धेरै मुलुकले एमसीसी अनुदानको लागि निवेदन दिइरहेको अवस्थामा नेपाललाई दिन लागिएको अनुदान अब धेरै होल्ड गर्न नसकिने बताइरहेका छन्। गत सेप्टेम्बरमा फातिमा नेपाल भ्रमणमा आएका थिइन्। भ्रमणको दौरानमा उनले प्रधानमन्त्री देउवा, माओवादी अध्यक्ष पुष्पकमल दाहाललगायतका प्रमुख राजनीतिक दलका नेताहरुसँग भेटघाट गरेकी थिइन्। त्यसपछि पनि उनले भर्चुलअ माध्यमले दलका उच्च नेताहरुसँग कुराकानी गरेकी दिइन्। सो भर्चुअल कार्यक्रममा बोल्दै उनले भनिन,एमसीसीमार्फतको अनुदान नेपाली जनतको लागि हो, न कि राजनीतिक दलका नेता। नेपालको निकै मिहिनेतपछि यो अनुदान प्राप्त गरेको हो र यो नेपाली जनताको हितको लागि सदुपयोग होस भन्ने हामी चाहान्छौं। प्रधानमन्त्री देउवा एमसीसीलाई तत्कालै संसदमा पेस गर्ने तयारीमा छन्। तर उनकै सहयात्री नेकपा माओवादी केन्द्र र नेकपा एकीकृत समाजवादी त्यसका लागि तयार छैनन्।उता विपक्षी नेकपा एमालले पहिला सत्तारुढ दलको नै स्पष्ट धारणा आउनुपर्ने बताइरहेको छ। सभामुख अग्नि सापकोटाले दलहरुको बीचमा सहमति नभएसम्म एमसीसी संसदमा टेबल नगर्ने अडान लिँदै आएका छन्।"
कांग्रेस पदाधिकारी बैठक बालुवाटारमा सुरु,"काठमाडौंः नेपाली कांग्रेसको पदाधिकारी बैठक सुरु भएको छ । प्रधानमन्त्रीको सरकारी निवास बालुवाटारमा मंगलबार अपराह्न पदाधिकारी बैठक सुरु भएको हो । निर्वाचन, एमसीसीलगायतका एजेण्डामा बैठक बसेको हो । सभापति शेरबहादुर देउवासहित बसेको बैठकमा निर्वाचनको भावी रणनीति, एमसीसीलगायतका विषयमा छलफल भइरहेको छ । बैठकमा केन्द्रीय कार्यसम्पादन समितिको एजेण्डाका विषयमा पनि छलफल भइरहेको बताइएको छ । यसअघि कांग्रेस नेता शेखर कोइराला पक्षको बैठक बसेको थियो ।"
पदाधिकारी बैठक अगाडि डा शेखर समूहको छुट्टै छलफल,"काठमाडौं : नेपाली कांग्रेसको पदाधिकारी बैठक अगाडि डा शेखर कोइरालाले आफ्नो समूहमा छुट्टै छलफल गर्ने भएका छन्। उनले आफ्ना समूहका नेतासँग दिउँसो १ बजे छलफल गर्न लागेका हुन्। कांग्रेस नेता भुपेन्द्र जंग शाहीले कार्यसम्पादन समिति बैठकमा म्याद समाप्त भएका भ्रातृ एवम् शुभेच्छुक संस्थाहरू र जिल्ला अधिवेशन हुन बाँकी रहेका जिल्लाको अधिवेशन चाडो गर्न दबाब दिने उद्देश्यले छलफल गर्न गर्न लागिएको अन्नपूर्णलाई जानकारी दिए। सभापति देउवाले एकलौटी ढंगले अगाडि बढेपछि शेखर समूहले सशंकित बनेको छ। देउवाले सल्लाह नगरी केन्द्रीय सदस्यहरु मनोनीत गरेको भन्दै उक्त समूहले असन्तुष्टि व्यक्त गरेको थियो। उक्त समूहले पार्टीमा न्यायोचित अवसरको वितरण र व्यवस्थापन हुन जरुरी भएको र नभए कार्यकर्ता किन कांग्रेसमा बस्ने भनी प्रश्न उठाएका थिए। पार्टीको निर्णय गर्ने ठाँउमा प्रभावकारी नभएपनि पार्टी भित्र हुने सबै कार्यहरु न्यायसंगत, विधि र विधानसंगत, विवेकपूर्ण र व्यवहारिक तरिकाबाट निर्णय गर्नुपर्ने उनीहरुको माग छ। कांग्रेसभित्र निर्वाचनसम्म गठबन्धन कायम राख्ने नराख्ने विषयमा समेत मतभेद रहेको छ। मंगलबार नेपाली कांग्रेसका नेता शेखर कोइराला पनि बालकोट पुगेका थिए। अध्यक्ष ओली र नेता कोइरालाबीच एमसीसी, गठबन्धनको भविष्य र निर्वाचनका बारेमा छलफल भएको थियो।"
"स्थानीय तह निर्वाचन मितिविरुद्ध परेको रिट सर्वोच्चद्वारा दरपीठ, वैशाख ३० मै चुनाव हुने","काठमाडौंः सर्वोच्च अदालतले वैशाख ३० गते तोकिएको स्थानीय तह निर्वाचन मितिविरुद्धको रिट निवेदन दरपीठ गरेको छ । महोत्तरीको भंगहा नगरपालिकाका प्रमुख सञ्जीवकुमार साहले पाँच वर्ष कार्यकाल पूरा गर्न पाउनुपर्ने माग गर्दै दायर गरेकोमा रिटमा सर्वोच्च प्रशासनले अध्ययन गरेर दर्ता गर्न आवश्यक नरहेको निष्कर्ष निकालेको हो । दरपीठमा भनिएको छ, नेपाल सरकारबाट स्थानीय तह निर्वाचन ऐन, २०७३ दफा ४(४) मा भएको प्रावधानबमोजिम नेपालका सबै स्थानीय तहको निर्वाचन मिति २०७९ वैशाख ३० गते गर्ने गरी निर्णय भएको, स्थानीय तह निर्वाचन ऐन, २०७३ दफा ४४) मा उपदफा (२) बमोजिम अलग अलग मितिमा सम्पन्न भएको निर्वाचन उपदफा (१) बमोजिम तोकिएको मितिमा सम्पन्न भएको मानिनेछ भन्ने प्रावधान रहेको र उल्लिखित प्रावधान यथावत रहिरहेको अवस्थामा निर्वाचन गर्नेगरी भएको निर्णयले निवेदकको नगरप्रमुखको ५ वर्षको कार्यकाल घटाउने प्रबल सम्भावना रहेको भनी बिना आधार प्रस्तुत निवेदन लिई आएको हुँदा सर्वोच्च अदालत नियमावली, २०७४ को नियम १८ समेतका आधारमा दर्ता गर्न मिलेन ।' मेयर साहले स्थानीय तह निर्वाचन ऐन, २०७३ को दफा ४४) र दफा ५५ को आडमा आफ्नो पदावधि संविधानको धारा २१६(१) बमोजिमको पाँच वर्षको कार्यकाललाई घटाउने प्रवल सम्भावना रहेको भन्दै आफू निर्वाचित भएको मिति २०७४असोज ७ देखि २०७९ असोज ६ सम्मको पाँच वर्षे कार्यकाल निर्वाधरुपमा उपभोग गर्न पाउन भनी परमादेश माग गरेका थिए । सर्वोच्चले रिट निवेदन अस्वीकार गरेसँगै वैशाख ३० मै एकैचरणमा स्थानीय चुनाव हुने निश्चित भएको छ ।"
गठबन्धन टुटाएर भएपनि एमसीसी टेबल गर्ने देउवाको तयारी,"काठमाडौं : प्रधानमन्त्री शेरबहादुर देउवाले सभामुख अग्नीप्रसाद सापकोटाको विकल्प खोजेर भएपनि संसद्मा एमसीसी टेबल गर्ने तयारी गरेका छन्। सत्ता सहयात्री नेकपा माओवादी केन्द्रका अध्यक्ष पुष्पकमल दाहाल प्रचण्ड र नेकपा (एकीकृत समाजवादी) का अध्यक्ष माधवकुमार नेपाल एमसीसीमा तगारो बनेपछि देउवाले विकल्प खोजेर संसदबाट एमसीसी पारित गर्ने तयारी गरेको बालुवाटार स्रोतले बताएको छ। बुधबारका लागि तय भएको प्रतिनिधि सभाको बैठक सभामुख सापकोटाले मंगलबार अबेर सूचना निकालेर स्थगित गरेका थिए। बुधबार नै बस्ने भनिएको कार्यव्यवस्था परामर्श समितिको बैठकमा एमसीसी टेबल गर्न छलफल गर्ने तयारी भएको थियो। संसद स्थगित भएपछि फेरी एक पटक प्रधानमन्त्रीले गठबन्धनको बैठकमा एमसीसीबारे निर्णायक छलफल गर्ने तयारी गरेका छन्। एमसीसीबारे गठबन्धनबीच सहमति नजुटेपछि सभामुख सापकोटाले संसद स्थगित गरेका हुन्। सभामुख सापकोटाले सरकारको आग्रहमा बैठक स्थगित गरेको भनेका छन्। अर्को बैठक फागुन २ का लागि तोकिएको छ। फागुन २ भित्र एमसीसीबारे गठबन्धन दलहरुबीच सहमति कायम भए सहजै एमसीसी टेबल हुनेछ। सहमति कायम नभए प्रधानमन्त्री देउवाले अर्को विकल्प थाल्ने छन्, त्यो हो सभामुख हटाउने प्रक्रिया कांग्रेसका एक नेता भने। सभामुखको विकल्प खोज्न एमाले र लोकतान्त्रिक समाजवादी पार्टी(लोसपा)ले समेत साथ दिने प्रधानमन्त्रीसँग प्रतिबद्धता जनाइसकेको स्रोतले बताएको छ। संघीय संसद्को दशौं अधिवशेन गत मंसिर २८ गतेदेखि सुरु भएको हो । चालु अधिवेशनको दुई बैठकमा पनि एमालेको अवरोधका बीच पनि संसद् कार्यसूचीमा प्रवेश गरेको छ । तर संसद्मा देखिएको अवरोध हटाउन सरकार र सभामुखले पहलकदमी लिएपनि त्यसले सार्थक रुप लिन सकेको छैन । संसद्को सबैभन्दा ठूलो दल एमालेले संसद्लाई प्रभावकारी बनाउन सभामुख तथा सरकारले बोलाएको सर्वदलीय बहिस्कार गरिरहेको छ । एमालेले आफूले कारबाही गरेको १४ सांसद पदमुक्त भएको सूचना समामुखले टाँस नगरेको जनाउँदै संसद् बैठक अवरुद्धदेखि सर्वदलीय बैठक बहिस्कार गर्दै आएको छ। नेकपा एमालेका अध्यक्ष केपी शर्मा ओलीले सभामुख सापकोटालाई हटाउनु पर्ने र आफ्ना पार्टी छाडेर एकीकृत समावादी पार्टीमा गएका सांसदहरुलाई तत्काल हटाउनु पर्ने माग पटकपटक राख्दै आएका छन्। नागरिक समाजका अगुवाहरुले समेत मंगलबार विज्ञप्ति निकालेर सभामुख सापकोटाले निष्पक्ष काम नगरेको भन्दै उनलाई हटाउन राजनीतिक दलहरुलाई आग्रह गरेका थिए। विज्ञप्तिमा सापकोटा हत्यामा किटानी जाहेरी गरिएका आरोपित भएको र उनीविरुद्ध काभ्रे जिल्ला प्रहरीदेखि सर्वोच्च अदालतको संवैधानिक इजलास र नियमित इजलासमासमेत हत्या आरोप तथा अनैतिक आचरणसम्बन्धी गम्भीर उजुरी र मुद्दाहरू विचाराधीन रहेको स्मरण गराउँदै पदको दुरुपयोगबाट न्यायमा अवरोध गरेकाले पदबाट हट्नुपर्ने माग गरिएको छ । 'अग्नि सापकोटा नैतिक रूपमा स्खलित, तटस्थ व्यवहार देखाउन सर्वथा असफल एवं वर्षौंदेखि हत्याको आरोप खेपिरहेका तथा प्रहरीको फरार सूचीमा रहेका व्यक्ति हुन् । यस्तो गम्भीर चारित्रिक कमजोरी भएका व्यक्तिबाट प्रतिनिधि सभाको सभामुख जस्तो गरिमामय पद अनुकूलको आचरण प्रस्तुत हुने सम्भावना थिएन र छैन,' विज्ञप्तिमा भनिएको छ, 'निजलाई सभामुख पदमा निर्वाचित गरेयता प्रतिनिधि सभाको कार्यसम्पादनमा गम्भीर ह्रास आएको देखिन्छ । अत: अग्नि सापकोटालाई आफ्ना व्यवहार सच्याउन, कानुनी राज कायम गर्नका लागि नेपाल प्रहरीलाई मद्दत गर्न तथा आफ्ना गलत क्रियाकलापको आधार जनतासामु प्रस्तुत गर्न चुनौती पेश गर्दछौं ।' एमसीसी मुख्यालयलाई पत्र लेखेपछि थप दबाबमा परेका प्रधानमन्त्री देउवाले सत्ता गठबन्धनबीच सहमति गराएर एमसीसी पास गर्ने मनस्थितिमा छन्। तर एमसीसी पारित गर्नेबारे प्रचण्ड र नेपाल तगारो बनिरहे विकल्प खोजेर एमसीसी पास गर्ने कांग्रेसका एक नेताले बताए। मंगलबारै एमालेका पोलिटब्यूरो सदस्य तथा पूर्वमन्त्री महेश बस्नेतले सभामुख सापकोटाविरुद्ध महाभियोगको प्रस्ताव पनि दर्ताको तयारी भइरहेको जानकारी दिएका थिए। नेता बस्नेतले सभामुखविरुद्ध महाभियोग प्रस्ताव अघि बढाउन आफूहरु सय जना सांसद जुनसुकै बेला हस्ताक्षर गर्न तयार रहेको पनि स्पष्ट पारेका छन् । नेपालका लागि अमेरिकी राजदूत रेण्डी बेरीले मंगलबार बिहान बालकोट पुगी एमाले अध्यक्ष ओलीसँग एमसीसीबारे गम्भीर छलफल गरेका छन्। लगत्तै नेपाली कांग्रेसका नेता शेखर कोइराला पनि बालकोट पुगेका थिए। अध्यक्ष ओली र नेता कोइरालाबीच एमसीसी, गठबन्धनको भविष्य र निर्वाचनका बारेमा छलफल भएको थियो।"
"लोसपाले थाल्यो चुनावी तयारी, सबै वडा र पालिकामा तदर्थ कमिटी गठन गर्न सर्कुलर","काठमाडौं: लोकतान्त्रिक समाजवादी पार्टी (लोसपा)ले देशभरका सबै वडा र पालिकामा तदर्थ समिति गठन गर्न सर्कुलर जारी गरेको छ । अध्यक्ष महन्थ ठाकुरले बुधबार ७७ वटै जिल्ला कार्यसमितिलाई फागुन २० गतेसम्म गाउँपालिका, नगरपालिका र वडामा तदर्थ कमिटी गठन गर्न परिपत्र गरेका हुन् । पालिकामा संयोजक तोकेर तदर्थ समिति गठन गर्ने र त्यसको विवरण केन्द्रमा पठाउन भनिएको छ । त्यहीँ तदर्थ समितिमार्फत वडा समिति गठन गर्न गरेर जिम्मेवारी दिन परिपत्र गरिएको छ । पालिका र वडा समिति गठन गर्दा समावेशिताको सिद्धान्तअनुसार यथाशक्य सबैलाई समेट्न निर्देशन दिँदै त्यसका लागि आवश्यक परे विधानमा तोकिएको संख्यामा ५० प्रतिशतसम्म थप गरी गठन गर्न सकिने उल्लेख छ । लोसपाले इकाई अध्यक्षभन्दा पनि योग्यलाई आसन्न निर्वाचनमा टिकट दिने पनि जानकारी गराइएको छ । साथै उपमहानगरपालिका र महानगरपालिको तदर्थ समिति भने केन्द्रबाट गठन गरिने परिपत्रमा उल्लेख छ । जनता समाजवादी पार्टीबाट अलग भएर महन्थ ठाकुर र राजेन्द्र महतो समूहले भदौ ९ गते लोसपा निर्वाचन आयोगमा दर्ता गराएको थियो । सरकारले वैशाख ३० मा स्थानीय तहको निर्वाचन मिति तोकेपछि लोसपाले संगठन विस्तारको कामलाई तीव्रता दिँदै चुनावी तयारी थालेको छ ।"
"कांग्रेसले स्थानीय निर्वाचनको तयारी थाल्ने, पदाधिकारी बैठकमा भयो यस्तो छलफल","काठमाडौं: नेपाली कांग्रेसले स्थानीय तहको निर्वाचनको तयारी गर्ने भएको छ। सिंहदरवारमा बुधबार बसेको पदाधिकारी बैठकले आगामी वैशाख ३० मा हुने निर्वाचनको तयारी थाल्ने निर्णय गरेको हो। बैठकमा भोलि (बिहीबार) बस्ने कार्यसम्पादन बैठकको मुख्य एजेन्डाका विषयमा समेत छलफल भएको कांग्रेस प्रवक्ता प्रकाश शरण महतले जानकारी दिए। भोलिको कार्यसम्पादन बैठकले म्याद गुज्रेका भ्रातृ संस्थाहरूबारे आवश्यक निर्णय लिने उनले बताए। महतका अनुसार स्थानीय तह निर्वाचन, जिल्लाका अधिवेशन, भ्रातृ संस्थालगायतका एजेन्डामा छलफल गर्न पदाधिकारी बैठकले टुंगो लगाएको छ। बिहीबार पार्टी कार्यालय सानेपामा कांग्रेसको कार्यसम्पादन समिति बैठक बस्दैछ।"
कांग्रेस पदाधिकारी बैठक बस्दै,"काठमाडौं : सत्तारूढ दल नेपाली कांग्रेसको पदाधिकारी बैठक बुधबार बस्दैछ। पार्टी केन्द्रीय कार्यालयमा दिउँसो ३ बजे पदाधिकारी बैठक बस्न लागेको कांग्रेस प्रवक्ता डा प्रकाशशरण महतले जानकारी दिए। उनका अनुसार बिहीबार बस्ने कार्यसम्पादन समिति बैठकका एजेण्डा तय गर्न पदाधिकारी बैठक बस्न लागेको हो। बैठकमा स्थानीय तहको निर्वाचन, एमसीसी, पछिल्लो राजनीतिक घटनाक्रमबारे थप छलफल हुनेछ । कार्यसम्पादन समिति बैठकमा म्याद समाप्त भएका भ्रातृ एवम् शुभेच्छुक संस्थाहरू र जिल्ला अधिवेशन हुन बाँकी रहेका जिल्लाहरूका छलफल हुने बताइएको छ। मंगलबार पनि पदाधिकारी बैठक बसेको थियो। कांग्रेस सभापति एवम् प्रधानमन्त्री शेरबहादुर देउवाले सभामुख अग्नी प्रसाद सापकोटाको विकल्प खोजेर भएपनि संसद्मा एमसीसी टेबल गर्ने तयारी गरिरहेका छन्। सत्ता सहयात्री नेकपा माओवादी केन्द्रका अध्यक्ष पुष्पकमल दाहाल प्रचण्ड र नेकपा (एकीकृत समाजवादी) का अध्यक्ष माधवकुमार नेपाल एमसीसीमा तगारो बनेपछि देउवाले विकल्प खोजेर संसदबाट एमसीसी पारित गर्ने तयारी गरेको बालुवाटार स्रोतले बताएको छ। बुधबारका लागि तय भएको प्रतिनिधि सभाको बैठक सभामुख सापकोटाले मंगलबार अबेर सूचना निकालेर फागुन स्थगित गरेका थिए। बुधबार नै बस्ने भनिएको कार्यव्यवस्था परामर्श समितिको बैठकमा एमसीसी टेबल गर्न छलफल गर्ने तयारी भएको थियो। संसद् स्थगित भएपछि फेरी एक पटक गठबन्धनभित्र दलहरुएमसीसीबारे निर्णायक छलफल गर्ने तयारी गरेका छन्।"
राप्रपाले बोलायो केन्द्रीय पदाधिकारी बैठक,"काठमाडौं : राष्ट्रिय प्रजातन्त्र पार्टी (राप्रपा)ले केन्द्रीय पदाधिकारी बैठक आह्वान गरेको छ । पूर्वअध्यक्ष कमल थापाले पार्टी परित्याग गरेको र अरुले पनि क्रमश पार्टी परित्याग गर्न थालेका बेला अध्यक्ष राजेन्द्र लिङ्देनले बैठक बोलाएका हुन् । बैठक भोलि बिहान साढे ११ बजे केन्द्रीय कार्यालय धुम्बाराहीमा बस्ने प्रवक्ता मोहन श्रेष्ठले जानकारी दिए । उनकाअनुसार पछिल्लो राजनीतिक परिस्थिति, आसन्न स्थानीय तहको निर्वाचन र विविध विषयमा छलफल गर्न केन्द्रीय पदाधिकारी बैठक लागेको हो ।"
किसानका मुद्धा पूरा नभए स्थानीय निर्वाचनमा अवरोध गर्छौ : सीके राउत,"वीरगञ्ज : जनमत पार्टीका अध्यक्ष सीके राउतले किसान आन्दोलनका मुद्धा पूरा गर्न सरकारसँग माग गरेका छन्। बुधबार वीरगञ्जमा पत्रकार सम्मेलन गर्दै राउतले यस्तो बताएका हुन्। किसानका माग पूरा नभए स्थानीय तहको निर्वाचन अवरोध गर्ने चेतावनी दिएका छन्। राउतले पत्रकार सम्मेलनमा भने, मुख्य कुरा किसानको मुद्धा हो। किसानको मुद्धामा सरकार संवेदनशिल हुनुपर्छ। त्यसपछि मात्रै स्थानीय तहको निर्वाचनको परिकल्पना गरौं। नत्र तराई मधेशमा झापादेखि बाँके, बर्दिया, कैलाली कञ्चनपुरसम्म अवरोध गर्नेछौं। अहिले मधेशमा राउतको नेतृत्वमा रहेको जनमत पार्टीले किसान आन्दोलन गर्दै आएको छ। कृषि मन्त्री मधेशकै भएपनि किसानको माग सुन्न नचाहेको राउतको आरोप छ। राउतले किसानका मुद्धा सम्बोधन गर्न सरकार गम्भिर नभए अर्को चरणको आन्दोलन घोषणा गर्ने बताए।"
मधेसमा स्थानीय तहको निर्वाचन असोजमा गर्न लोसपाको माग,"काठमाडौं: लोकतान्त्रिक समाजवादी पार्टी (लोसपा)ले मधेस प्रदेशमा स्थानीय तहको निर्वाचन असोजमा गर्नुपर्ने बताएको छ। सरकारले आगामी वैशाख ३० गते स्थानीय तहको निर्वाचन एकै चरणमा गर्ने निर्णय गरेको छ। तर वैशाखमै निर्वाचन गर्दा मधे प्रदेशका जनप्रतिनिधिहरुका लागि अधिकार वञ्चित हुने लोकतान्त्रिक समाजवादी पार्टी मधेस प्रदेशका अध्यक्ष जितेन्द्र सोनलले बताएका छन्। उनले बुधबार प्रेस विज्ञप्ति जारी गर्दै भनेका छन्, 'मधेस प्रदेशमा विगतमा भएको स्थानीय तहको निर्वाचनको मिति २०७४ असोज २ गतेलाई दृष्टिगत गरी निर्वाचित पदाधिकारीको पाँच वर्षको पदावधि संविधानको धारा २१५६, २०१६६ र २२०५ अनुसार हुने भएकोमा कुनै निर्वाचित पदाधिकारीको विना कारण एक दिन पनि अधिकारबाट वञ्चित गर्न संविधाको मर्म र भावना विपरीत हुने हुँदा यस सन्दर्भमा नेपाल सरकार, निर्वाचन आयोग, सम्बन्धित पक्ष एवं अन्य सरोकारवाला समेतको ध्यान आकृष्ट गर्न चाहन्छौं।'"
"भिजिट भिसाको जोखिम : टिकट दिल्ली र कोलम्बोको, गन्तव्य दुबई","काठमाडौं : गृह मन्त्रालयले भिजिट भिसामा मलेसिया र खाडी मुलुक जान रोक लगाएपछि मानव तस्करहरुले नयाँ रुट खोज्न थालेका छन्। केही म्यानपावर व्यवसायीहरु नै सर्वसाधारणबाट महंगो पैसा लिएर भिजिट भिसामा मलेसिया र खाडी मुलुक पठाउने गर्दै आएका छन्। त्रिभुवन अन्तर्राष्ट्रिय विमानस्थल अध्यागमन कार्यालयले भिजिट भिसा भएकाहरुलाई प्रस्थान अनुमति नदिएपछि मानव तस्कहरुले भारत, श्रीलंका हुँदै मलेसिया र खाडी मुलुक पठाउने प्रयत्न गरेको खुलेको छ। गत शुक्रबार धादिङकी रुपा तामाङ भारतको नयाँदिल्ली जाने भन्दै विमानस्थल पुगिन्। एयरलाइन्सले उनलाई बोर्डिङ पास दियो तर अध्यागमनले नयाँ दिल्ली जाने प्रस्थान अनुमति दिएन। त्यसको कारण हो उनीसँग दुबईको भिसा हुनु। अध्यागमनका अधिकारीहरुले शंका लागेर अनलाइन भिसा परीक्षण गर्दा तामाङ दुबई जान लागेको प्रमाणित भयो। अध्यागनले उनलाई प्रस्थान अनुमति नदिई त्यहींबाट फिर्ता गरिदियो। तामाङ मात्र होइन आइतबार भारत र श्रीलंका जाने भन्दै अध्यागमन पुगेका अन्य दुई जनाको पनि अनलाइनमा दुबईको भिसा पाइएको अध्यागमनका अधिकारीहरुले बताएका छन्। भारत जान लागेकी पद्म माया दंगाल र श्रीलंका जान लागेका मोरङका कृष्णबहादुर तामाङलाई पनि अध्यागमनले फर्कायो। श्रीलंका जाने बहानामा कृष्णबहादुर दुबई जाने प्रमाणित भएपछि अध्यागमनले उनलाई समेत प्रस्थान अनुमति दिएन। दंगाल पनि नयाँदिल्ली हुँदै दुबई जाँदै थिइन्। मानव तस्करहरुले सर्वसाधारणलाई भिजिट भिसामा मलेसिया र खाडी मुलुक पुर्याएर दुख दिएको भन्दै त्यसमा कडाई गरेको छ। जसका कारण मानव तस्करहरुले नयाँ रुटबाट भिजिट भिसामा मलेसिया र खाडी मुलक पठाउने प्रयत्न गर्दै आएको पाइएको छ।"
"प्रधानमन्त्री देउवाले दबाब बढाएपछि प्रचण्ड र नेपालबीच भेटवार्ता, एमसीसीबारे छलफल","काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्डर नेकपा (एकीकृत समाजवादी) का अध्यक्ष माधवकुमार नेपालबीच भेटवार्ता भएको छ। प्रधानमन्त्री शेरबहादुर देउवाले एमसीसी संसद्मा टेबल गर्न दबाब दिएपछि उनीहरुबीच भेटवार्ता भएको हो। बुधबार बिहान प्रचण्ड निवास खुमलटार भएको भेटमा प्रचण्ड र नेपालबीच एमसीसी परियोजना, स्थानीय निर्वाचन, पछिल्लो राजनीतिक घटनाक्रमबारे गम्भीर छलफल भएको बताइएको छ। एमसीसीबारे सत्ता गठबन्धन विभाजित छ। प्रधानमन्त्री देउवाले सभामुख अग्निप्रसाद सापकोटाको विकल्प खोजेर भएपनि संसद्मा एमसीसी टेबल गर्ने तयारी गरेका छन्। सत्ता सहयात्री प्रचण्ड र नेपाल एमसीसीमा तगारो बनेपछि देउवाले विकल्प खोजेर संसदबाट एमसीसी पारित गर्ने तयारी गरेको हो। अमेरिकाको वासिङ्टन डिसीस्थित अमेरिकी सहयोग परियोजना मिलेनियम च्यालेन्ज कर्पोरेसन (एमसीसी)ले प्रतिबद्धता गरेबमोजिम एमसीसी पारित गर्ने प्रक्रिया अघि बढाउन प्रधानमन्त्री देउवा र प्रचण्डलाई आग्रह गरेको छ।फेब्रुअरी ३ मा एमसीसी मुख्यालयले संयुक्तरुपमा प्रधानमन्त्री देउवा र अध्यक्ष दाहाललाई पत्र पठाउँदै सन् २०२२, फेब्रुअरी २८ भित्रमा एमसीसी मुख्यालयसँग प्रतिबद्धता गरेबमोजिम एमसीसी पारित गर्न देउवा र प्रचण्डलाई आग्रह गरेको उल्लेख छ। एमसीसी मुख्यालयलाई पत्र लेखेपछि थप दबाबमा परेका प्रधानमन्त्री देउवाले सत्ता गठबन्धनबीच सहमति गराएर एमसीसी पास गर्ने मनस्थितिमा छन्। बुधबारका लागि तय भएको प्रतिनिधि सभाको बैठक सभामुख सापकोटाले मंगलबार अबेर सूचना निकालेर स्थगित गरेका थिए। बुधबार नै बस्ने भनिएको कार्यव्यवस्था परामर्श समितिको बैठकमा एमसीसी टेबल गर्न छलफल गर्ने तयारी भएको थियो। संसद स्थगित भएपछि फेरी एक पटक प्रधानमन्त्रीले गठबन्धनको बैठकमा एमसीसीबारे निर्णायक छलफल गर्ने तयारी गरेका छन्। पुस ७ गतेपछि संसद् बस्न सकेको छैन। सभामुखले सूचना टाँस गरी प्रतिनिधिसभा बैठक धकेल्दै आएका छन्। माघ २६ गतेका लागि तय भएको बैठक पनि उनले विशेष कारण भन्दै फागुन २ मा सारेका छन्। सरकारले आफ्नो बिजनेस अघि बढाइदिन आग्रह गर्दा पनि नमान्ने स्थितिमा पुग्नु भनेको सरकारसंसद् द्वन्द्वको अवस्था हो। सरकारले एमसीसी अनुमोदन गर्न नै यो अधिवेशन बोलाएको बताउँदै आएको छ। अर्को बैठक फागुन २ का लागि तोकिएको छ। फागुन २ भित्र एमसीसीबारे गठबन्धन दलहरुबीच सहमति कायम भए सहजै एमसीसी टेबल हुनेछ। सहमति कायम नभए प्रधानमन्त्री देउवाले अर्को विकल्प थाल्ने छन्, त्यो हो सभामुख हटाउने प्रक्रिया कांग्रेसका एक नेता भने। सभामुखको विकल्प खोज्न एमाले र लोकतान्त्रिक समाजवादी पार्टी(लोसपा)ले समेत साथ दिने प्रधानमन्त्रीसँग प्रतिबद्धता जनाइसकेको स्रोतले बताएको छ। संघीय संसद्को दशौं अधिवशेन गत मंसिर २८ गतेदेखि सुरु भएको हो। चालु अधिवेशनको दुई बैठकमा पनि एमालेको अवरोधका बीच पनि संसद् कार्यसूचीमा प्रवेश गरेको छ। तर संसद्मा देखिएको अवरोध हटाउन सरकार र सभामुखले पहलकदमी लिएपनि त्यसले सार्थक रुप लिन सकेको छैन। संसद्को सबैभन्दा ठूलो दल एमालेले संसद्लाई प्रभावकारी बनाउन सभामुख तथा सरकारले बोलाएको सर्वदलीय बहिस्कार गरिरहेको छ। एमालेले आफूले कारबाही गरेको १४ सांसद पदमुक्त भएको सूचना समामुखले टाँस नगरेको जनाउँदै संसद् बैठक अवरुद्धदेखि सर्वदलीय बैठक बहिस्कार गर्दै आएको छ। नेकपा एमालेका अध्यक्ष केपी शर्मा ओलीले सभामुख सापकोटालाई हटाउनु पर्ने र आफ्ना पार्टी छाडेर एकीकृत समावादी पार्टीमा गएका सांसदहरुलाई तत्काल हटाउनु पर्ने माग पटकपटक राख्दै आएका छन्। नागरिक समाजका अगुवाहरुले समेत मंगलबार विज्ञप्ति निकालेर सभामुख सापकोटाले निष्पक्ष काम नगरेको भन्दै उनलाई हटाउन राजनीतिक दलहरुलाई आग्रह गरेका थिए। विज्ञप्तिमा सापकोटा हत्यामा किटानी जाहेरी गरिएका आरोपित भएको र उनीविरुद्ध काभ्रे जिल्ला प्रहरीदेखि सर्वोच्च अदालतको संवैधानिक इजलास र नियमित इजलासमासमेत हत्या आरोप तथा अनैतिक आचरणसम्बन्धी गम्भीर उजुरी र मुद्दाहरू विचाराधीन रहेको स्मरण गराउँदै पदको दुरुपयोगबाट न्यायमा अवरोध गरेकाले पदबाट हट्नुपर्ने माग गरिएको छ। 'अग्नि सापकोटा नैतिक रूपमा स्खलित, तटस्थ व्यवहार देखाउन सर्वथा असफल एवं वर्षौंदेखि हत्याको आरोप खेपिरहेका तथा प्रहरीको फरार सूचीमा रहेका व्यक्ति हुन्। यस्तो गम्भीर चारित्रिक कमजोरी भएका व्यक्तिबाट प्रतिनिधि सभाको सभामुख जस्तो गरिमामय पद अनुकूलको आचरण प्रस्तुत हुने सम्भावना थिएन र छैन,' विज्ञप्तिमा भनिएको छ, 'निजलाई सभामुख पदमा निर्वाचित गरेयता प्रतिनिधि सभाको कार्यसम्पादनमा गम्भीर ह्रास आएको देखिन्छ। अत: अग्नि सापकोटालाई आफ्ना व्यवहार सच्याउन, कानुनी राज कायम गर्नका लागि नेपाल प्रहरीलाई मद्दत गर्न तथा आफ्ना गलत क्रियाकलापको आधार जनतासामु प्रस्तुत गर्न चुनौती पेश गर्दछौं।'"
मूल सडकमै प्रधानमन्त्रीको पुतला दहन,"नुवाकोट : युवा तथा विद्यार्थीहरुले नुवाकोटमा एमसीसी र मुल्यवृद्धिको विरोधमा सरकार तथा सत्तारुढ दल विरुद्ध नाराजुलुश र विरोधका कार्यक्रम गरेका छन्। सरकारले उपभोक्तालाई मारमा पार्ने गरी पटकपटक पेट्रोलियम पदार्थमा गरेको मुल्यवृद्धि तथा एमसिसिको विरोध गर्दै नुवाकोटको विदुर तथा वट्टारमा युवा विद्यार्थीहरुले बुधबार नाराजुलुशसहित प्रधानमन्त्रीको पुतलासमेत दहन गरेका छन्। विप्लव समर्थित युवाहरुले सदरमुकाम विदुरको मूल सडकमै प्रधानमन्त्रीको पुतला दहन गरेका हुन्। नाराजुलुससहित पुतला दहन गरेको आधा घण्टापछि मात्र प्रहरी सो स्थानमा पुगेको थियो। वट्टारस्थित नुवाकोट आदर्श वहुमुखि क्याम्पस अगाडि पासाङल्हामु मार्गको मूल सडकमा सत्तारुढ दलमै आवद्ध युवा तथा विद्यार्थीहरुले स्वतन्त्र नागरिकको नाममा बुधबार बेलुकी पेट्रोलियम पदार्थमा गरेको मुल्यवृद्धि तथा एमसिसिको विरोध गर्दै मुल्यवृद्धि तथा एमसीसी फिर्ताको माग गरेका हुन्। नेकपा माओवादी केन्द्र, नेकपा एकिकृत समाजवादी तथा अन्य दलमा आवद्ध युवा तथा विद्यार्थीहरुले मुल्यवृिद्ध तत्काल फिर्ता गरिनुपर्ने, नेपालको हितमा एमसीसी नरहेको दावी गर्दै त्यसलाई पारित गरिन नहुनेलगायतका प्लेकार्ड वोकेर विरोध प्रर्दन गरेका हुन्। उनीहरुले पेट्रोलियम पदार्थमा गरेको मुल्यवृद्धि तथा एमसिसि नेपालवाट फिर्ता हुनुपर्ने माग गर्दै सरकारको विरोध गरेका हुन्। माग पूरा नभए कडा आन्दोलनका कार्यक्रम गरिने युवा तथा विद्यार्थीहरुले जनाएका छन्।"
गृहमन्त्री खाण र अर्थमन्त्री शर्माबीच निर्वाचन लक्षित बजेटबारे छलफल,"काठमाडौँ : गृहमन्त्री बालकृष्ण खाण र अर्थमन्त्री जनार्दन शर्माबीच निर्वाचन लक्षित बजेटबारे छलफल भएको छ । गृह मन्त्रालयमा भएको छलफलमा निर्वाचन लक्षित बजेटमा पनि विशेष गरी सुरक्षा निकाय (नेपाल प्रहरी र सशस्त्र प्रहरी)का लागि अत्यावश्यक सवारी साधन र बन्दोबस्तीका सामानबारे कुराकानी भएको नीति, योजना, अनुगमन तथा मूल्यांकन महाशाखा प्रमुख सहसचिव डा भिष्मकुमार भूसालले जानकारी दिए। सहसचिव डा भूसालका अनुसार अब गृह मन्त्रालयले बिहीबारसम्म चालूतर्फको समेत बजेट एकीन गरेर अर्थ मन्त्रालयमा पठाउने छ । गृहमन्त्री खाणको पहलमा भएको छलफलमा गृहसचिव टेकनारायण पाण्डे, अर्थसचिव मधु मरासिनीसहित गृह मन्त्रालयका सुरक्षा तथा समन्वय महाशाखा प्रमुख सहसचिव मुकुन्द निरौला, योजना महाशाखा प्रमुख डा भूसालसहित सम्बन्धित महाशाखाका कर्मचारीहरू सहभागी थिए । गृहमन्त्री खाणले निर्वाचनको कामलाई घनिभूतरूपमा अगाडि बढाउन अर्थमन्त्री शर्मासँग छलफल गरेका हुन्। अर्थमन्त्री शर्माले निर्वाचनमा अर्थमन्त्रालयलाई परेको चापबारे अबगत गराउँदै अत्यावश्यक गर्नै पर्ने विषयबारे जानकारी गराउन आग्रह गरेका थिए। गृहमन्त्री खाणले अर्थ मन्त्रालयलाई परेको दबाबबारे गृह मन्त्रालय सचेत रहेको भन्दै नभइ नहुने विषयबस्तुबारे अबगत गराइने बताएका थिए। नेपाल प्रहरी र सशस्त्र प्रहरीले निर्वाचनमा खटिनका लागि सवारी साधन र बन्दोबस्तीका सामान माग गरेपछि गृहमन्त्री खाणले अर्थसँग छलफल गरेका हुन्।"
"विवेकशील साझा पार्टीको विवाद सर्वोच्चमा, मिश्रविरुद्ध मिलन पाण्डे समूहको मुद्दा दर्ता","काठमाडौंः विवेकशील साझा पार्टीमा जारी विवादमा केन्द्रीय संयोजक मिलन पाण्डे समूहले पार्टीका अर्का संयोजक (अध्यक्ष) रवीन्द्र मिश्र र निर्वाचन आयोगविरुद्ध सर्वोच्च अदालतमा मुद्दा दायर गरेको छ । अवैधानिक कारबाही गरिएको भन्दै पाण्डे समूहले मिश्र र आयोगविरुद्ध सर्वोच्चमा मुद्दा दर्ता गराएका हुन् । पार्टीको एकीकरण घोषणापत्र र विधान खारेज गर्ने, सम्झौतापत्र अनुरुप एकता महाधिवेशन छल्ने, पार्टीको विधान र संविधान विरोधी दस्ताबेज ल्याएर आफूमाथि अवैधानिक कारबाही गर्ने अध्यक्ष मिश्र र मिश्रका अप्रमाणित माइन्युट अभिलेख गर्ने निर्वाचन आयोगविरुद्ध अदालत गएको पाण्डेले बताए । रिटमा २०७८ भदौ १७ पश्चात् विवेकशील साझा पार्टीको विधान २०७४ (पहिलो संशोधन) खारेजी, नयाँ विधान २०७८ जारी र केन्द्रीय सदस्यहरूको राजीनामा स्वीकृति तथा केन्द्रीय संयोजक मिलन पाण्डे उपरको कारवाहीको निर्णय बदर गर्दै त्यसपूर्वको विधि, विधान र प्रक्रियाको आधारमा पार्टीलाई सञ्चालन गर्नुगराउनु भनी विपक्षीका नाममा परमादेशको माग गरिएको छ । यस्तै २०७८ भदौ १७ पश्चात् विवेकशील साझा पार्टीको नाममा रवीन्द्र मिश्रले गरेका निर्णय र प्रस्तुत गरेका दस्ताबेजलाई निर्वाचन आयोगले दिएको मान्यता समेत उत्प्रेषणको आदेशले बदर गर्न पनि माग गरिएको छ । यस्तै, मुद्दाको अन्तिम निर्णय नभएसम्म लगत्तै हुन लागेको स्थानीय निर्वाचनमा सहभागी हुने विषयमा निर्णय गर्न भदौ १७ गते पूर्वको १३० सदस्यीय केन्द्रीय समितिलाई कार्य गर्न दिन र पार्टीका अध्यक्ष एवं संयोजक दुवैले पार्टीको विधान, २०७४ (पहिलो संशोधन) एवं पार्टी एकीकरणका दस्ताबेजअनुरूप पार्टी सञ्चालन गर्ने परमादेश पनि मागिएको छ ।"
प्रदेश प्रहरी ऐन कार्यान्वयनका लागि संकल्प प्रस्ताव पेश,"जनकपुरधाम : प्रदेश प्रहरी ऐन कार्यान्वयन गर्न संघीय सरकारलाई दवाव दिन मधेश प्रदेशको प्रदेशसभामा संकल्प प्रस्ताव पेश भएको छ। मधेश प्रदेश सरकारलाई प्रदेश प्रहरी गठन, सञ्चालन र भर्नामा संघीय सरकारले अवरोध गरेको भन्दै आन्तरिक मामिला तथा सञ्चार मन्त्री भरत प्रसाद साहले बुधवार प्रदेशसभामा संकल्प प्रस्ताव पेस गरेका हुन्। मन्त्री साहले माघ २३ गते प्रदेशसभामा उक्त प्रस्ताव दर्ता गराएका थिए। मन्त्री साहले प्रस्ताव पेश गर्दै आफूहरुले संविधान पाएपनि मधेशको दृष्टिकोणले पूर्ण संविधान नपाएको भन्दै उनले भने, धेरै दुःखका साथ भनिरहनु परेको छ, संविधानले अधिकारको अनुसूचीमा पहिलो नम्बरमा सुुरक्षाको अधिकार, जिम्मा प्रदेश सरकारलाई दिएको छ। तर यसलाई पनि केन्द्र सरकारले दिन आनाकानी गरिरहेको छ। मन्त्री साहले धेरै समय अघि प्रदेश सरकारले प्रहरी सम्बन्धी ऐन बनाइसकेपछि केन्द्रले खाइ आएको सेवा सुविधाको कारण आनाकानी गरिरहेको भन्दै दबाब दिनका लागि प्रदेशसभामा पुनः संकल्प प्रस्ताव दर्ता गराउनु परेको बताए। उनले यसलाई पनि प्रदेशसभाबाट सर्वसम्मतले पास गर्ने बताए।"
७ हजार ३४४ प्रहरी जवानको सरुवा (सूचीसहित),"काठमाडौं : नेपाल प्रहरीले ७ हजार ३४४ प्रहरी जवानको एकै पटक सरुवा गरेको छ। सरकारले स्थानीय निर्वाचन घोषणा गरेको समयमा प्रहरी प्रधान कार्यालयले धेरै संख्यामा प्रहरी जवानको सरुवा गरेको हो। आवश्यकता अनुसार सरुवा गर्नुपर्ने भएकोले २०७८ साल फागुन महिनादेखिको तलब, भत्तासमेत हाल सरुवा भएको दरबन्दीबाट पाउने गरी प्रहरी जवानहरुलाई सरुवा गरिएको प्रहरी प्रधान कार्यालयका प्रहरी उपरीक्षक दिलिप घिमिरेले जानकारी दिए। कसको कहाँ भयो सरुवा ? सूची सरुवा सूची १ सरुवा सूची  २ सरुवा सूची३"
स्थानीय तह निर्वाचनको मितिविरुद्ध सर्वोच्चमा रिट दायर,"काठमाडौंः स्थानीय तह निर्वाचनको मितिविरुद्ध सर्वोच्च अदालतमा रिट दायर भएको छ । महोत्तरीको भंगाहा नगरपालिकाका मेयर संजीवकुमार साहले पाँच वर्षको पूरा कार्यकाल काम गर्न पाउनुपर्ने माग गर्दै सर्वोच्चमा रिट दायर गरेका हुन् । यद्यपि रिट दर्ता भएको छैन । सर्वोच्चका प्रवक्ता बाबुराम दाहालले प्राप्त भएको रिट निवेदनमाथि अध्ययन भइरहेको बताए । उनले अन्नपूर्णसँग भने, निर्वाचन मितिविरुद्ध रिट प्राप्त भएको छ । दर्ता गर्ने कि नगर्ने प्रक्रियामा छौं । अध्ययन भइरहेको छ । सरकारले वैशाख ३० गते स्थानीय तहको निर्वाचन एकै चरणमा गर्ने निर्णय गरेको छ ।"
कर्णाली सरकारको नाममा कारण देखाउ आदेश,"सुर्खेत : कर्णाली सरकारका नाममा उच्च अदालत सुर्खेतले कारण देखाउ आदेश जारी गरेको छ। मुख्यमन्त्री जीवनबहादुर शाहीले आइतबार मन्त्रिपरिषद् विस्तार गरेका थिए। तर मन्त्रिपरिषद्मा संविधानमा व्यवस्था भएअनुसार महिला र दलितको प्रतिनिधित्व नगराइएको भन्दै मंगलबार उच्च अदालतमा रिट दायर भएको थियो। अघिवक्ता शेरबहादुर खत्री र अधिकारकर्मी टीका विष्टले दायर गरेको सोही रिटमा बुधबार सुनुवाई गर्दै उच्च अदालतले प्रदेश सरकारको नाममा कारण देखाउ आदेश जारी गरेको हो। मन्त्रिपरिषद् समावेशी नभएकाले महिला र दलितको प्रतिनिधित्व गराएर पुनः मन्त्रिपरिषद् गठन गर्नुपर्ने माग गर्दै रिट दायर भएको छ। सोही रिटमा सुनुवाई गर्दै उच्च अदालतका कायममुकायम मुख्य न्यायाधिश शेषराज सिवाकोटीको एकल इजलासले कारण देखाउ आदेश जारी गरेको हो। उच्च अदालतले यसबारे १५ दिनभित्र लिखित जवाफ पेश गर्न प्रदेश सरकारलाई आदेश दिएको छ। मिसिल अध्ययन गरी रिट निवेदकको बहस पनि सुनियो अदालतको आदेशमा भनिएको छ,यसमा के कसो भएको हो? निवेदकको माग बमोजिम आदेश किन जारी हुनुपर्ने होइन? आदेश जारी हुनु नपर्ने कुनै कारण, आधार र प्रमाण भए यो सूचना प्राप्त भएको मितिले १५ दिनभित्र लिखित जवाफ पेश गर्नु। निवेदकले मन्त्रिपरिषद् पुनः गठन गर्न र मुद्दाको टुंगो नलाग्दासम्म आइतबार नियुत्त पाँच जना मन्त्रीलाई काममा रोक लगाउन अन्तरिम आदेशको माग गरेका थिए। तर अदालतले दुबै पक्षको भनाइ सुनेर मात्र यसबारे निस्कर्षमा पुग्ने जनाएको छ। यसैका लागि अदालतले आउँदो फागुन १० गते मुद्दाको पेशी तोकेको छ। साथै छलफलका लागि दुबै पक्षलाई जानकारी दिनसमेत आदेशमा भनिएको छ। संविधानको धारा १६८ (९) मा समावेशी सिद्धान्तका आधारमा प्रदेश मन्त्रिपरिषद् गठन हुने उल्लेख छ। तर कर्णालीमा गठन भएको आठ सदस्यीय मन्त्रिपरिषद्मा एकजना पनि महिला र दलितको सहभागिता गराइएको छैन। आइतबार मात्र कर्णालीमा मन्त्रिपरिषद्ले पूर्णता पाएको थियो। नेपाली कांग्रेस, नेकपा माओवादी केन्द्र र एकीकृत समाजवादीले कर्णालीमा प्रदेश सरकार संचालन गरिरहेका छन्। सरकारमा महिला र दलितको सहभागिता नभएको भन्दै आलोचना भइरहेको छ। आइतबार मात्र कांग्रेसका यज्ञबहादुर बुढाक्षेत्री सामाजिक विकास मन्त्री, हिमबहादुर शाही आन्तरिक मामिला तथा कानुन मन्त्री, माओवादीका गणेशप्रसाद सिंह जलस्रोत तथा उर्जा विकास मन्त्री, छिरीङ डम्डुल लामा (कार्चेन लामा) उद्योग, पर्यटन, वन तथा वातावरण मन्त्री र एकीकृत समाजवादीका पदमबहादुर रोकाया भौतिक पूर्वाधार तथा सहरी विकास मन्त्री नियुक्त भएका थिए। मुख्यमन्त्री शाहीले दुई चरणमा गरेर सरकारलाई पूर्णता दिएका छन्। पहिलो चरणमा माओवादीका विन्दमान विस्टलाई आर्थिक मामिला तथा योजना मन्त्री र एकिकृत समाजवादीका चन्द्रबहादुर शाहीलाई भूमि व्यवस्था, कृषि तथा सहकारी मन्त्रीमा नियुक्त गरेका थिए।"
हानिकारक परम्परागत अभ्यासले महिला हिंसामा बृद्धि,"राजविराज : सप्तरीमा हानिकारक परम्परागत अभ्यासका कारण महिला हिंसाको घटनामा बृद्धि भएको जनाइएको छ। राष्ट्रिय महिला आयोगको आयोजना र इन्सेकको संयोजनमा राजविराजमा बुधबार आयोजित समाजमा विद्यमान हानिकारक परम्परागत अभ्यास सम्बन्धी अन्तरक्रिया कार्यक्रममा इन्सेकले एक वर्षको अवधिमा महिला हिंसाको ६५ घटना भएको जनाएको छ। यस्तै प्रहरी महिला सेलमा ११४ जना महिलाले घरेलु हिंसाको उजुरी गरेको जनाइएको छ। कार्यक्रममा प्रतिवेदन सार्वजनिक गर्दै इन्सेकले सप्तरीमा सन २०२१ को अवधिमा बालिका बलात्कारको १६, यौन दुव्र्यवहारको ९, महिला बलात्कार र महिला बलात्कार प्रयासको ९९, बहुविवाहको ९, बालविवाहको ३, आत्महत्या दुरुत्साहनको ३, गर्भपतनको २ तथा कथित बोक्सी, महिला हत्या, बलात्कारपछि बालिका हत्या, बालक हत्या र अप्राकृतिक मैथुनका ११ घटना भएको जनाएको छ। सबै घटनामा १५ देखि ७१ वर्षका ११० जना आरोपित रहेकोमा ४५ जना मात्र पक्राउ परेको प्रतिवेदनमा जनाइएको छ। प्रतिवेदनअनुसार पक्राउ परेकामध्ये २२ जना पुर्पक्षका लागि धरौटीमा रिहा भएको, १ जना संरक्षकको जिम्मामा, २ जना जमानीमा, १ जनाले सफाई पाएको र ४ जना विरुद्ध वारेण्ट जारी भएको छ भने १३ जना पुर्पक्षका लागि थुनामा रहेको र २ जना बालसुधार गृहमा रहेका छन्। कार्यक्रमका अध्यक्ष राष्ट्रिय महिला आयोगकी सदस्य जया घिमिरेले सामाजिक रुपान्तरणका साथै राजनीतिक प्रतिबद्धता, सुझबुझपूर्ण राजनीतिक नेतृत्व र सही सोंचबाट मात्र हानिकारक परम्परागत अभ्यासहरूको अन्त्य सम्भव रहेको बताइन्। जिल्ला समन्वय समिति सप्तरीका प्रमुख प्रभाकर यादवले हानिकारक अभ्यासका लागि महिला पुरुष सबै दोषी रहेकोले अन्त्यका लागि पनि सबैको भूमिका आवश्यक रहेको बताए। सप्तरीका सिडिओ जनार्दन गौतमले सरकारी सेवा, सम्पति र राजनीतिमा महिलाको पहुँच बढदै गएको र विभेदका धेरै कानूनहरू हटदै गए पनि समाजले अंगिकार नगरुञ्जेल कानून कार्यान्वयनमासमेत जटिलता आउने गरेको बताए। इन्सेक सप्तरी प्रतिनिधी मनोहरकुमार पोखरेलले हानिकारक अभ्यास र जिल्लाको अवस्था : सरोकारवालाको भूमिका विषयक कार्यपत्र प्रस्तुत गर्दै हिंसा गर्दिन, हिंसा सहन्न र हिंसा भएको देखेमा प्रतिवाद गर्छु भन्ने प्रतिबद्धता र राजनीतिक संरक्षण नगरी कानून बमोजिम हदैसम्मको कारबाही गराउन सबैको पहल आवश्यक रहेकोमा जोड दिए। कार्यक्रममा राजविराज नगरपालिकाकी उपप्रमुख साधना झा, आम सञ्चार प्राधिकरण मधेस प्रदेशका अध्यक्ष श्यामसुन्दर यादव, नागरिक समाजका अध्यक्ष थानसिंह भन्साली, जिल्ला बार इकाईका अध्यक्ष डोमन साह, आदिवासी जनजाती महासंघका अध्यक्ष बृजमान तामाङ, गैसस महासंघ सप्तरी तथा सगरमाथा अपाङ्ग कल्याण संघका अध्यक्ष बलदेव मण्डल, प्रेस स्वतन्त्रता सेनानी बैद्यनाथ झालगायतले समाजमा परम्परागत रुपमा चल्दै आएको हानिकारक अभ्यासका कारण हुने विभेदले समाजमा पारेको असरका बारेमा बताए। कार्यक्रममा सप्तरी जिल्लाभरीको नगरपालिकाका उपप्रमुखहरू, गाउँपालिकाका उपाध्यक्षहरू, न्यायिक समितिका सदस्यहरू, विभिन्न राजनीतिक दलका महिला नेतृहरू, स्थानीय तहमा महिला बालबालिका शाखामा कार्यरत कर्मचारीहरू, कानुन व्यवसायी, अधिकारकर्मी, सञ्चारकर्मी, गैससकर्मी, किशोरकिशोरी, बालबालिकालगायतको सहभागिता रहेको थियो। कार्यक्रममा हिंसा विरुद्धको साझा प्रतिबद्धताको व्यानरमा सहभागीहरूले हस्ताक्षर गरेर प्रतिबद्धता जनाएका थिए।"
चैत मसान्तभित्र सबैलाई लालपूर्जा वितरण गरिसक्छौं : मन्त्री श्रेष्ठ,"सिरहा : भूमि, व्यवस्था, सहकारी तथा गरिबी निवारणमन्त्री शशी श्रेष्ठले गाउँब्लकमा रहेका भूमिविहीनलाई लालपूर्जा वितरणको कामलाई पहिलो प्राथमिकतामा राखेर आफू अगाडि बढिरहेको बताएकी छन् । सिरहा जिल्ला मिर्चैया नगरपालिका वडा नं १ र २ (साविक रामपुर विर्ता र मल्हनियाँ खोरी)मा विशेष नापीमार्फत नापी गरिएको गाउँब्लक जग्गाको पूर्जा वितरण कार्यक्रममा मन्त्री श्रेष्ठले मन्त्रालयको प्राथमिकतामा नपरेको गाउँब्लकमा लालपूर्जा वितरण कार्यलाई आफूले मन्त्रालय सम्हालेपछि पहिलो प्राथमिकता बनाएर काम गरिरहेको बताइन् । २०२१ साल यता नापीहुदा गाउँब्लकका रुपमा लामो समयदेखि थन्किएर बसेको कामलाई आफूले पहिलो प्राथमिकतामा राखेर काम शुरु गरेको र यस वर्षभित्र लालपूर्जा वितरण गरिसक्ने लक्ष्यसहित अभियान नै सञ्चालन गरिरहेको पनि उनको भनाइ छ । चैत मसान्तभित्र सबै जग्गा धनीलाई लाजपूर्जा वितरण गरिसक्ने आफ्नो लक्ष्य रहेको उनले बताइन् । जमिन भएर पनि लालपूर्जा नहुँदा भूमिविहीन बनिरहेकाहरुको समस्या देशैभरबाट अन्त्य गर्ने गरी सरकार लागिरहेको भन्दै अब कोही पनि भूमिहीन भएर बस्नु नपर्ने मन्त्री श्रेष्ठले बताइन् । संविधानमा भएका नागरिकको हक कार्यान्वयन गर्न र भूमिसँग जोडिएका समस्या समाधान गरी नागरिकले अनुभूति गर्ने गरी काम गर्न आफू प्रतिबद्ध भएर लागेको उनको दाबी छ । मन्त्री श्रेष्ठले सेवा ग्राहीलाई सहयोग पुग्ने र छिटो काम हुनेगरी काम गर्न कर्मचारीहरुलाई निर्देशन समेत दिइन् । सिरहामा शुक्रबारसम्म गाउँब्लकमा रहेका एक हजार घर परिवारलाई लालपूर्जा वितरण गरिसक्ने कार्यक्रम छ । यसअघि मन्त्री श्रेष्ठले महोत्तरीको रामगोपालपुर, सप्तरीको अग्नीसाइर कृष्णसवरण र तिरहुत गाउपालिका र चितवनको इच्छाकामना गाउँपालिकाको गाउँब्लकमा जग्गाधनी प्रमाण पूर्जा वितरण गरिसकेकी छन् । २०२१ साल यता देशका विभिन्न जिल्लामा नापी हुदा गाउँव्लकका रुपमा रही अफ्नो घर जग्गाको लालपूर्जा पाउन नसकेकाहरुलाई जग्गाधनी प्रमाणपूर्जा वितरण गर्न ढिलाई गर्न नहुनेमा मन्त्री श्रेष्ठले जोड दिँदै आएकी छन् ।"
सहन्यायाधिवक्ता थापाविरुद्ध अकुत सम्पत्ति आर्जनको मुद्दा दायर,"काठमाडौं : उच्च सरकारी वकिल कार्यालय, पोखराका तत्कालीन सहन्यायाधिवक्ता (हाल निलम्बित) सुरेन्द्रबहादुर थापाविरुद्ध अकुत सम्पत्ति आर्जनको मुद्दा दायर भएको छ । अख्तियार दुरुपयोग अनुसन्धान आयोगले ६१ लाख २ हजार विगो कायम गर्दै सहन्यायाधिवक्ता थापाविरुद्ध विशेष अदालतमा मुद्दा दायर गरेको हो । अनुसन्धानमा ३० वर्षको सार्वजनिक सेवामा थापाले २ करोड ३७ लाख ७८ हजार कमाएको र १ करोड ७६ लाख ७६ हजारमात्रै वैध आय देखिएको अख्तियारले जनाएको छ । थापा २०४५ असार ५ गते सार्वजनिक सेवाको पदमा प्रवेश गरेका थिए । खर्च तथा लगानी गरेको देखिँदा आयभन्दा बढी देखिएको ६१ लाख २ हजार रकमको स्रोत खुल्न नसकेको देखिएको छ । उनले राष्ट्रसेवक भएपश्चात के कस्तो स्रोतबाट आर्जन गरेको हो भन्ने कुराको स्रोत पुष्टि गर्न नसकी गैरकानूनी सम्पत्ति आर्जन गरेको पुष्टि हुन आएको अख्तियारका सहप्रवक्ता वेदप्रसाद भण्डारीले जानकारी दिए । थापा र उनको परिवारले अमिल्दो र अस्वाभाविक उच्च जीवनस्तर यापन गरेको पाइएको छ । आफ्नो हैसियतभन्दा बढी रकम श्रीमती अन्जु खड्का थापाको नाममा ट्रक खरिद, जग्गा खरिद, घर निर्माण एवं विभिन्न बैंकहरुमा जम्मा गरेको देखिएको छ । खड्कालाई अख्तियारले प्रतिवादी बनाएको छ । सहन्यायधिवक्ता थापाविरुद्ध ६१ लाख २ विगो कायम गरी साविक भ्रष्टाचार निवारण ऐन, २०१७ को दफा १५ मा उल्लेख भएबमोजिम सोही ऐनको दफा ३ एवं प्रचलित भ्रष्टाचार निवारण ऐन, २०५९ को दफा २० को उपदफा (२) बमोजिम सजाय हुनका साथै थापाले जाँच अवधिमा आर्जन गरेको स्रोत नखुलेको सम्पत्तिसमेत साविक भ्रष्टाचार निवारण ऐन, २०१७ को दफा ३, १६ ग, दफा २९ को उपदफा (१) र प्रचलित भ्रष्टाचार निवारण ऐन, २०५९ को दफा ४७ तथा अख्तियार दुरुपयोग अनुसन्धान आयोग ऐन, २०४८ को दफा २९ ख, बमोजिम असुलउपरजफत गरी पाउन मागदावी गरिएको छ । थापाकी श्रीमती अन्जु खड्का थापासमेतलाई प्रतिवादी कायम गरी सम्पत्ति जफत गरी पाउन मागदावी लिई विशेष अदालत काठमाडौंमा आरोपपत्र दायर गरिएको छ ।"
"मोटरसाइकल दुर्घटना : एक प्रहरी हवल्दारको मृत्यु, अर्का घाइते",विराटनगर : मोरङको पथरीशनिश्चरेमा बुधबार दिउँसो दुर्घटना हुँदा नेपाल प्रहरीका एक जना हवल्दारको मृत्यु भएको छ भने अर्का एक जना हवल्दार गम्भीर घाइते भएका छन्। मृतक र घाइते दुवै जना सप्तरीमा कार्यरत रहेको खुलेको छ। पूर्वबाट पश्चिमतर्फ आउँदै गरेको प्रदेश १०२००१ ख ८५७८ नम्बरको ट्रकले पूर्वतर्फ जाँदै गरेको प्रदेश १०२०४७ प ८६६७ मोटरसाइकललाई पूर्वपश्चिम लोकमार्गअन्तर्गत पथरीशनिश्चरे नगरपालिका२ जय चोकमा ठक्कर दिदाँ दुर्घटना भएको हो। दुर्घटनालगत्तै मोटरसाइकलमा आगलागी भएको थियो। आगलागीका कारण मोटरसाइकल जलेर पूरै ध्वस्त भएको छ। दमकलको सहयोगले आगो नियन्त्रणमा लिइएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार दुर्घटनामा परेर मोटरसाइकल चालक प्रहरी हवल्दार ३८ वर्षीय बसन्त बोहोराको मृत्यु भएको हो। दुर्घटनामा गम्भीर घाइते भएपछि उपचारका लागि विराटनगरको नोबेल शिक्षण अस्पताल ल्याउनसाथ उनको मृत्यु भएको श्रेष्ठले बताए। झापाको लखनपुर घर भएका बोहोरा सप्तरीको राजविराजस्थित उच्च अदालतमा कार्यरत थिए। मोटरसाइकलमा अचानक लागेको आगोले उनको शरीरका विभिन्न भाग पनि जलेको डीएसपी श्रेष्ठले बताए। दुर्घटनामा मोटरसाइकलको पछाडि सवार हवल्दार ३९ वर्षीय दानबहादुर योगी गम्भीर घाइते भएका छन्। गम्भीर अवस्थाका उनको नोबेल अस्पतालमै उपचार हुँदैछ। भोजपुरको भोजपुर नगरपालिका१ टक्सार घर भएका योगी सप्तरीको प्रहरी चौकी फत्तेपुरमा कार्यरत रहेको डीएसपी श्रेष्ठले बताए। उनका अनुसार मृतक बोहोरा र घाइते योगी झापातर्फ जाँदै गरेको खुलेको छ। दुर्घटनापछि फरार बनेका ट्रकका चालकको खोजी तीव्र पारिएको प्रहरीले जनाएको छ। ट्रक प्रहरी नियन्त्रणमा छ।
बेनीजोमसोम सडकको ठाउँठाउँमा टाईम कार्ड,जोमसोम : राष्ट्रिय गौरवको बेनीजोमसोम सडक अन्तर्गत ठाउँठाउँमा टाईम कार्ड लागू गरिएको छ। जिल्ला प्रशासन कार्यालय म्याग्दीले गत पुस १० गते पर्वतको मालढुङ्गादेखि म्याग्दीको बेनीसम्म र गत माघ ६ गते म्याग्दीको महभिरदेखि नौनी बगरसम्मको सडकमा टाईम कार्ड लगाईएको थियो। बुधबार जिल्ला प्रशासन कार्यालय मुस्ताङ बेनीजोमसोम सडकको काभ्रेभीरमा बिस्फोटक पदार्थ प्रयोग गरी रक कटिङ गर्न टाईम कार्ड लागू गरेको जनाएको छ। म्याग्दी प्रशासनले मालढुङ्गाबेनी सडकमा बिहान १० बजेदेखि साझ ५ बजेसम्म टाईम कार्ड लगाएको थियो भने महभीरदेखि नौनी बगर सडकको अर्को स्थानमा माघ १० गतेदेखि २९ गतेसम्मका लागि बिहान ८ बजे देखि ११ बजे र दिउँसो १ बजे देखि ४ बजेसम्म सडक बन्द हुने जनाएको थियो। कालिगण्डकी करिडोरको सिफारिसमा म्याग्दी प्रशासनले सडक स्तरोन्नतिलाई तीव्ररुपमा अघि बढाउनुपर्ने भन्दै टाइम कार्ड लागू गरेको थियो। यस्तै पछिल्लो पटक बुधबार मुस्ताङ प्रशासनले पनि बेनीजोमसोम सडकको अर्को स्थानमा टाईम कार्ड लागू गरेको छ। आयोजना अन्तर्गत मुस्ताङको घासादेखि काभ्रेभीर लगायतका स्थानमा बिस्पोटक पदार्थ प्रयोग गरी सडक चौडा गर्न रक कटिङ गर्नुपर्ने भएको भन्दै फागुन १ गतेदेखि १५ गतेसम्मका लागि टाईम कार्ड लगाईएको जनाएको छ। जिल्ला सुरक्षा समिति मुस्ताङको बैठकले बिहान १० बजेदेखि दिउसो २ बजेसम्म सडक आवागमन पूर्ण रुपमा रोक लगाउने जनाएको छ। तर उक्त खण्डमा यसअघि रक कटिङ गरी सडक चौडा गर्ने कार्य भइरहेको भएपनि टाईम कार्ड लागू गरिएको थिएन। यसअघि बेनीजोमसोम सडकमा टाइम कार्ड लागु नहुँदा सडक स्तरोन्नति कार्यमा बाधा पर्दै आइरहेको थियो। म्याग्दी प्रशासनका अनुसार बेनीजोमसोम सडकको काभ्रेभिरमा माघ १० गतेदेखि माघ २९ गतेसम्मका लागि दैनिक ६ घण्टा सडक आवागमन बन्द गर्ने गरी टाइम कार्ड लगाइएको हो। मुस्ताङका प्रमुख जिल्ला अधिकारी नेत्रप्रसाद शर्माले यात्रु वर्गलाई आवागमनमा मर्का नपर्ने गरी टाईम कार्ड लगाईएको जानकारी दिए। राष्ट्रिय गौरवको बेनीजोमसोम सडक ३ स्थानमा अलगअलग टाईम कार्ड लगाईपछि मुस्ताङ आउजाउ गर्ने पर्यटक र स्थानीयलाई सास्ती हुने देखिएको छ। आर्थिक वर्ष २०७३०७४ सालदेखि बेनीजोमसोमकोरला सडक आयोजना सुरु गरिएको थियो। बेनीजोमसोम ७६ किमी ४ खण्ड र जोमसोमकोरला ११० किमी ७ खण्डमा काम भइरहेको थियो। कमजोर धरातलीय संरचनाका कारण प्राकृतिक विपद्ले बेनीजोमसोम खण्ड बर्सेनि स्तरोन्नति कार्यमा बाधा पुग्ने गरेको छ। राष्ट्रिय गौरवको कोरला सडकअन्तर्गत जोमसोमकोरला ९५ प्रतिशत भौतिक प्रगति हुँदा बेनीजोमसोम खण्डमा जम्मा ६५ प्रतिशत मात्र भौतिक प्रगति भएको हो।
थाकसको विज्ञापनसम्बन्धी रिटमा सर्वोच्चद्वारा लिखित जवाफ माग,"काठमाडौं: सर्वोच्च अदालतले थारु कल्याणकारिणी सभा (थाकस)ले दायर गरेको विज्ञापनसम्बन्धी रिटमा लिखित जवाफ पेस गर्न आदेश दिएको छ। संविधानबमोजिम थारु समुदायलाई पनि कोटा उपलब्ध हुनुपर्ने माग गर्दै थाकसले लोकसेवा आयोगले प्रकाशित गरेको नायब सुब्बाको विज्ञापन, प्राविधकतर्फ इन्जिनियरिङको विज्ञापन, बागमी प्रदेश र कर्णाली प्रदेशले प्रकाशित गरेको सूचनाविरुद्ध रिट दाय गरेको थियो। सर्वोच्च अदालतका न्यायाधीश तेजबहादुर केसीको एकल इजलासमा यस्तो आदेश जारी भएको थाकसका महामन्त्री प्रेमीलाल चौधरीले जानकरी दिए। 'यसमा के कसो भएको हो? निवेदकको माग बमोजिमको आदेश किन जारी हुनु नपर्ने हो? माग बमोजिमको आदेश जारी हुनु नपर्ने कुनै आधार कारण भए सबुद प्रमाणसहित म्याद सूचना पाएका मितिले बाटाका म्यादबाहेक १५ दिनभित्र विपक्षी नं ३ र ४ को हकमा कर्णाली प्रदेशको मुख्य न्यायाधिवक्ताको कार्यालयमार्फत् र अन्य विपक्षीहरुले महान्यायाधिवक्ताको कार्यालयमार्फत् लिखित जवाफ पेस गर्नु भनी आदेश र निवेदनको प्रतिलिपिसमेत साथै राखी विपक्षीहरुका नाममा म्याद सूचना जारी गरी लिखितरुपमा परे वा अवधि नाघेपछि नियमानुसार गरी पेस गर्नु,' आदेशमा भनिएको छ। 'अन्तरिम आआदेश माग भएको सम्बन्धमा विचार गर्दा नेपालको संविधान २०७२ को धारा ४२ ले सामाजिक न्यायको हकअन्तर्गत उल्लेखित जाति समुदायमा थारु जातिलाई पनिन बेग्लै राखेको हुँदा र साथै निवेदकहरुले जिकिर लिएको विषय वस्तुको गम्भिर्यतालाई विचार गर्दा दुवै पक्ष राखी छलफल गर्न उपयुक्त हुने देखिँदा विभिन्न पदहरुको परीक्षँ सञ्चालन नगरी पदपूर्ति गर्ने कार्य नगर्न नगराउन यथास्थितिमा राख्नू,' आदेशमा भनिएको छ। सर्वोच्चले दुवै पक्षलाई फागुन ९ गते छलफलका लागि बोलाएको छ। थाकसको तर्फबाट महामन्त्री प्रेमीलाल चौधरी र अधिवक्ता श्रवणकुमार चौधरीले मंगलबार रिट दायर गरेका थिए। पछिल्लो समय थारु आरक्षणको माग गर्दै थाकसले सरकारी निकायहरुविरुद्ध रिट हाल्ने क्रम जारी राखेको छ।"
विद्युतीय भोटिङ मेसिन प्रयोगको अध्ययन गर्न आयोगले बनायो कार्यदल,"काठमाडौं : निर्वाचन आयोगले वैशाख ३० को स्थानीय तह निर्वाचनमा विद्युतीय भोटिङ मेसिन प्रयोगको सम्भाव्यता अध्ययन गर्न कार्यदल गठन गरेको छ । बुधबार आयोगले विज्ञ र सरोकारवाला मन्त्रालयका पदाधिकारीसँग छलफल गरेर कार्यदल बनाएको हो । सञ्चार तथा सूचना प्रविधि मन्त्रालयका सहसचिव अनिलकुमार दत्तको संयोजकत्वमा गठित कार्यदलमा आयोगका पदाधिकारी, उद्योग विभाग, आन्तरिक राजस्व विभाग, नास्टलगायतका निकायका प्रतिनिधि सदस्य छन् । कार्यदललाई अध्ययन गरेर प्रतिवेदन बुझाउन एक साताको समय दिइएको छ । प्रमुख निर्वाचन आयुक्त दिनेश थपलियाले आयोग विद्युतीय मतदान गराउन तयार रहेको बताए । 'हामी तयार छौं । अध्ययन प्रतिवेदन आएपछि हामी अघि बढ्छौं,' उनले अन्नपूर्णसँग भने ।"
हिमपातले जाजरकोटमा लाखौंका बिरुवा नष्ट,"जाजरकोट : भारी हिमपातले जाजरकोटमा कलमी गरेका लाखौं सुन्तलाका बिरुवा नष्ट भएका छन्। प्लाष्टिक टनेलभित्र ग्राफ्टिङ्ग गरिएका लाखौं सुन्तला, ओखर, कागतिलगायत बिभिन्न जातका बिरुवाहरु भारी हिमपातले थिचारिएर नष्ट भएका हुन्। गत हप्ता दुई दिनसम्म भएको भारी हिमपातले कुशे गाउँपालिका५ दम्दालामा रहेका व्यवसायिक फलफूल नर्सरीहरुमा लाखौं सुन्तलाका बिरुवाहरु नष्ट भएको जेवी कृषि फर्म उद्योगका प्रोपराईटर जानुका मल्लले जानकारी दिएकी छन्। दुई वटा प्लाष्टिक टनेलमा रहेका ६० देखि ७० हजारसम्म सुन्तलाका विरुवाहरु नष्ट भएको प्रोपराईटर मल्लको भनाई रहेको छ। केही दिन अगाडि दैनिक १२ सय ज्याला दिएर सुन्तलाका विरुवाहरुमा कलमी गरेका थियौं, दुई दिनसम्मको हिमपातले प्लाष्टिकका टनेल थिचारिएर सबै बिरुवाहरु नष्ट भएका छन् मल्लले भनिन् उक्त हिमपातले हाम्रो जेवी कृषि फर्म उद्योगमा रहेका ६० देखि ७० हजारसम्म बिरुवा नष्ट गरेको छ। यस्तै हरिबहादुर थापा प्रोपराईटर रहेको बाटापाखा हार्बिष्ट कृषि र्फमका ५० देखि ६० हजार बिरुवा नष्ट भएका छन्, वीर बहादुर खड्का प्रोपराईटर रहेको प्रगतिशिल नर्सरी उद्योगका ४० देखि ५० हजारसम्म सुन्तलाका बिरुवा नष्ट भएका छन्। शिवबहादुर मल्ल प्रोपराईटर रहेको प्रबीण हिउँदे तथा वर्षे फलफूल नर्सरीमा भने हिउँले त्यस्तै क्षति गरेको छ। शक्तिबहादुर वली प्रोपराईटर रहेको कुशे अर्गानिक कृषि फर्ममा रहेका सुन्तलाका बिरुवाहरु हिमपातले के कति क्षति गर्यो भन्ने विषयमा अहिलेसम्म कुनै जानकारी प्राप्त हुन सकेको छैन। जिल्ला कृषि ज्ञान केन्द्र र प्रधानमन्त्री कृषि आधुनिकीकरण परियोजना सुन्तलाजात फलफूल जोनबाट विभिन्न अनुदान प्राप्त गरेका उक्त नर्सरीहरुका बिरुवाहरु हिमपातले नष्ट भएपछि नर्सरी संचालक तथा प्रोपराईटरहरु चिन्तित भएका छन्। गत साताको हिमपातले हैरान भएका स्थानीय पुनः बुधवारदेखि हिमपात हुन थालेपछि थप चिन्तित भएका छन्।"
लुक्ला विमानस्थलको हेलिप्याड सञ्चालन अन्तिम तयारीमा,सोलुखुम्बु : विश्वकै जोखिमपूर्ण विमानस्थलको सूचीमा पर्ने सोलुखुम्बुको तेन्जिङ हिल्लारी विमानस्थल लुक्लाको नयाँ हेलिप्याड एक महिना भित्रमा सञ्चालन आउने भएको छ। विमानस्थलको धावनमार्ग नजिकै निर्माण सम्पन्न हेलिप्याड आगामी मार्च अर्थात फागुन दोश्रो सातबाट सञ्चालन गरिने नागरिक उड्ययन प्राधिकरण लुक्लाले जनाएको छ। कार्यालयका प्रमुख द्वारीका अछामीका अनुसार २०७६ जेठ १ गतेबाट निर्माण सुरु भएको हेलिप्याडको भौतिक संरचना निर्माण कार्य गत मंसिरमा सकिएको थियो। तर गत पुसमा प्राधिकरणको केन्द्रीय कार्यालयबाट आएका इन्जिनियर बाबुराम पौडेल नेतृत्वको ५ सदस्यीय वरिष्ठ सुरक्षा मुल्यांकन टोलीले केही प्राविधिक कुराहरु अपुग भएको औंल्याएको बताइएको छ। टोलीले औंल्याएका कमजोरी बारे केन्द्रीय कार्यालयले लुक्ला विमानस्थललाई पत्रचार गरेपश्चात समस्याको समाधान गरी आगामी सिजन(मार्च)बाट हेलिप्याड सञ्चालनमा आउने विमानस्थल प्रमुख अछामीले बताए। कान्छाराम कन्ट्रक्सन प्रालिले प्राधिकरणको ३२ करोड रुपैयाँको लागतमा निर्माण गरेको उक्त हेलिप्याड झन्डै १२ रोपनी क्षेत्रफलमा फैलिएको छ। एकैपटक ८ वटासम्म हेलिकोप्टर पार्किङ गर्न मिल्ने उक्त हेलिप्याड सञ्चालनपछि विमानस्थलमा ट्राफिक जाम हुने समस्या हट्ने नागरिक उड्यायन प्राधिकरण लुक्लाले जनाएको छ। नेपालकै व्यस्त विमानस्थल मध्येका लुक्ला विमानस्थलमा सिजनको समयमा दैनिक १०० पटक भन्दा बढी हवाई उडान तथा अवतरण हुने गरेको छ। २०७६ बैशाख १ गते लुक्ला विमानस्थलबाट रामेछाप विमानस्थल उडेको समिट एयरको जहाज धावनमार्गबाट चिप्लिएर दाहिनेतर्फ मोडिँदा धावनमार्ग नजिकै पार्किङ गरिएको हेलिकोप्टरमा ठोक्किएको थियो। उक्त दुर्घटनामा परि तीन जनाको ज्यान गएको थियो। त्यस लगत्तै प्राधिकरणले गठन गरेको छानविन समितिले विमानस्थलको धावनमार्ग नजिकै हेलिकोप्टर रोक्न नहुने निष्कर्ष निकालेको थियो। सोहीअनुसार धावनमार्गको दाहिनेतर्फ केही टाढा रहेको जमिनमा हेलिप्याड बनाउने निष्कर्षमा प्राधिकरण पुगेको बताइएको छ।
स्रोत नखुलेको ७० लाख रुपैयाँसहित बालाजुबाट एक जना पक्राउ,"काठमाडौं : प्रहरीले स्रोत नखुलेको ७० लाख रुपैयाँसहित एक जनालाई पक्राउ गरेको छ । महानगरी प्रहरी कार्यालय रानीपोखरी र बालाजु वृत्तबाट खटिएको संयुक्त टोलीले मंगलबार साँझ जाँचका क्रममा स्रोत नखुलेको ६९ लाख ९९ हजार रुपैयाँसहित नुवाकोट ककनी३ चाउथे निवासी २९ वर्षीय नवराज ढुङ्गानालाई नियन्त्रणमा लिएको हो । काठमाडौं १६ बाइपासस्थित ओरालो बाटोमा जाँच गर्ने क्रममा ढुंगानाले बोकेको कालो रंगको हाते झोला र साइड व्याग खोलेर हेर्दा लाखौ रकम भेटिएको थियो । झोलामा एक हजारका ५,७३४ नोट र पाँच सयका २,५३० नोट फेला परेको थियो । प्रहरी वृत्त बालाजुले बरामद गरिएको नगदसहित ढुंगानालाई थप अनुसन्धानका लागि राजश्व अनुसन्धान विभाग पठाएको छ । बरामद गरिएको रकम आपराधिक कार्यबाट आर्जित भएको हुनसक्ने भन्दै प्रहरीले सम्पत्ति शुद्धिकरण विभागलाई पनि आवश्यक अनुसन्धानको लागि अनुरोध गरेको छ ।"
पर्सामा पनि हुलाकी सडक अलपत्र,"वीरगन्ज : पर्सामा निर्माणधीन वीरगन्जठोरी हुलाकी सडक, ठेकेदार र चितवन राष्ट्रिय निकुन्जका कारण समयमै सम्पन्न हुन नसक्दा अलपत्र परेको छ। पर्सामा वीरगन्जको प्रतिमा चोकदेखि ठोरी गाँउपालिकाको चौतारासम्म ६० किलो मिटर हुलाकी सडक दुई वटा निर्माण कम्पनीले चार वर्षअघि ठेक्कामा लिएका हुन्। वीरगन्जको प्रतिमा चोकदेखि सेढवाको चमरी होलसम्म सम्म ३० किलोमिटरको ठेक्का पप्पु कन्ट्रक्सनले र चमरी होलदेखि ठोरीको चौतारासम्मको ३० किलोमिटरको ठेक्का कालिका बानिया जेभी कन्ट्रक्सनले सकारेको हो। वीरगन्जदेखि सेढवासम्मको हुलाकी सडकको ठेक्का पप्पु कन्ट्रक्सनले एक अर्ब ३२ करोड ४७ लाख ८३ हजार सात सय २७ रुपैयाँमा र सेढवादेखि ठोरीसम्मको हुलाकी सडक निर्माणको ठेक्का कालिका बानिया जेभी कन्ट्रक्सनले एक अर्ब दुई करोड ९६ लाख रुपैयाँमा सकारेको हो। त्यो मध्ये कालीका बानिया जेभीले आफ्नो भागमा परेको ३० किलोमिटरमध्ये साढे २५ किलो मिटर सडक कालोपत्रे गरी ११ महिना पहिले नै अर्थात गत मार्चमै सरकारलाई हस्तान्तरण गरिसकेको छ। निकुन्जको अवरोधले कालोपत्रे रोकियो उसको भागमा परेको बाँकी साढे चार किलोमिटर (ठोरी गापा २ को फारलाइनदेखि ठोरी १ को चौतारासम्म) सडकमा भने चितवन राष्ट्रिय निकुन्जको अवरोधका कारण कालोपत्रेको काम रोकिएर अलपत्र छ। निकुन्जले त्यो क्षेत्र वन भित्र पर्ने भएको र वातावरणीय प्रभाव मुल्यांकन (इआइए) पनि नगरिएको कारण देखाउँदै अवरोध गरेपछि साढे ४ किलोमिटर सडकको कालोपत्रे रोकिएको हो। वीरगन्ज ठोरी हुलाकी सडकमा पर्ने तिलावे खोलामा बन्दै गरेको अधुरो पुल। तस्बिर : क्रान्ति शाह। हुलाकी राजमार्ग निर्देशनालय योजना कार्यालय वीरगन्जका प्रमुख दरोगा साहले निकुन्जको अवरोधका कारण ठोरीमा साढे चार किमि सडक कालोपत्रे हुन नसकी अलपत्र परेको बताए। कालीका बानियाको भागमा परेको ३० किमि सडकमध्ये साढे २५ किमि सडक कालोपत्रे गरी निर्माण कम्पनीले गत मार्च मै सरकारलाई हस्तान्तरण गरिसकेको साले जानकारी दिए। बाँकी साढे ४ किमि सडकको भने कालोपत्रे सुरु गर्नै लाग्दा निकुन्जले जंगल क्षेत्रभित्र पर्ने भन्दै काम गर्नै नदिएको उनले बताए। साहले भने, ट्रयाक खोल्ने बेला र कल्भर्ट बनाउने बेला कुनै अवरोध गरिएन तर जब अरु सबै काम सकेर कालोपत्रे सुरु गर्ने बेला निकुन्जले त्यहा अवरोध गरिदियो।' ठोरी गाँउपालिकाका अध्यक्ष पदमलाल श्रेष्ठले भने निकुन्जको नियत नै खराब देखिएको बताए। निकुन्जले जंगल क्षेत्रभित्र पर्ने भन्दै काम रोके पनि उक्त सडक जंगल छेउको मानववस्ती र खेतबारी भएर गएकाले यसमा निकुन्जले अनावश्यक बखेडा झिकेको श्रेष्ठले बताए। श्रेष्ठले भने,यदि वास्तवमै जंगल भित्र पर्ने हो भने निकुन्जले ट्रयाक खोल्ने बेला नै रोक्नुपर्थ्यो तर त्यो बेलामा केही भनेन, अहिले अरु सबै काम सकाएर कालोपत्रे गर्न लाग्दा इआइए नगरिएको भन्दै काम रोकिदियो।' यस बारे संघीय सरकारका वनमन्त्रीलाई भेटेर जानकारी गराइसकेको भन्दै श्रेष्ठले भने,सम्भवत छिट्टै काम सुरु हुन्छ होला।' यता , पप्पु कन्ट्रक्सनले ठेक्का सकारेको बाँकी ३० किलोमिटर (वीरगन्जदेखि चमरी होलसम्म) सडक पनि पटकपटक म्याद थप्दा पनि अहिलेसम्म सम्पन्न हुन सकेको छैन। पहिलो पटकको सम्झौता अनुसार सम्झौता गरिएको मितिले ३० महिनाभित्र अर्थात २ जुन २०२० भित्र हुलाकी सडक निर्माण सकेर सरकारलाई हस्तान्तरण गर्नु पर्ने थियो। तर पप्पुले विभिन्न बहाना र कारण देखाएर समयमै काम नसकाएका कारण अहिले पनि अधुरै छ। हुलाकी राजमार्ग निर्देशनालय योजना कार्यालय वीरगन्जका प्रमुख दरोगा साहले पछिल्लोपटक चैत मसान्तसम्मको लागि म्याद थपिएको जानकारी दिए। उनले भने,पप्पुको ठेक्कामा परेको ३० किमि सडकको लगभग सबै काम सकिएको छ। एक दुई ठाँउमा छिटफुट काम बाँकी छ, त्यो पनि गरिरहेको छ। चैतसम्म उसले पनि सबै काम सकाउँछ।' हुलाकी सडकको पुल पनि ६ वर्षमा बनेन यसैबिच पप्पुकै ठेक्कामा परेको हुलाकी सडक खण्डमै पर्ने तिलावे पुलको काम पनि ६ वर्ष बित्दा पनि सकिएको छैन। पर्सामा पर्ने हुलाकी सडकमा १४ वटा पुल रहेकोमा १३ वटा पुलको निर्माण कार्य सकिसकेको छ। तर पप्पुले ठेक्का सकारेको तिलावे खोलाको पुल भने ६ वर्ष बितिसक्दा पनि अधुरै रहेको छ। २०७२ जेठ २५ मा पप्पु, लुम्बिनी जेभीले ७ करोड ७१ लाख रुपैयाँमा ३ वर्षमा बनाउने गरी तिलावे खोलाको पुलको ठेक्का सकार गरेको थियो। हुलाकी राजमार्ग निर्देशनालय योजना कार्यालय बिरगन्जका अनुसार पहिलो कार्यादेश अनुसार तिलावे खोलाको पुल २०७५ जेठ २४ भित्रै निर्माण कम्पनिले निर्माण सम्पन्न गर्नु पर्ने थियो। पटकपटक थपिएको ठेक्काको पछिल्लो म्याद २०७८ भदौ ६ मै सकिएपछि अन्तिमपटक आगामी चैत मसान्तसम्मको म्याद थपिएको छ। ठेकेदार कम्पनीका इन्जिनियर बसन्त घिमिरेले चैत भित्र सकाउने गरी तीब्र गतिमा काम भइरहेको बताए। उनले भने, दुईमध्ये अब एउटा मात्रै स्पान राख्न बाँकी छ, त्यो पनि १२ दिनमा राख्छौं, त्यसपछि २८ दिनमा टेको हटाएर फिनिसिङको काम सुरु गर्छौं, चैतभित्र पुलको काम सकिन्छ।' ७५ वर्षसम्म अधुरै हुलाकी सडक"
छिमेकीकाे हत्या गर्ने एक जना पक्राउ,सिन्धुपाल्चोक : छिमेकीको हत्या गर्ने एक जना पक्राउ परेका छन्। पक्राउ पर्नेमा मेलम्ची नगरपालिका१० साधखोला सिन्धुपाल्चोककी ६० वर्षीया मिन कुमारी खड्काको हत्या गरेको अभियोगमा ईन्द्रावती गाउँपालिका४ टाँकुरे तामाङटोल बस्ने ३२ वर्षीय कुमार तामाङ रहेका छन्। मिन कुमारी र छिमेकी महिला सोही ठाउँ खहरे बगुवा दोभानस्थित सिचाईकुलो खोधखोला सार्वजनिक जंगलमा घाँस काट्न गएको अवस्थामा कुमारले दुवै महिलालाई गालीगलौँच गरेका थिए। मिन कुमारीले किन मुख छाडेको भन्दा कुमारले एक्कासी लाठी र ढुङ्गाले टाउकोमा प्रहार गरेपछि उनको घटनास्थलमै मृत्यु भएको थियो। ईलाका प्रहरी कार्यालय मेलम्चीबाट खटिएको प्रहरीले उनलाई नियन्त्रणमा लिएर थप अनुसन्धान गरिरहेको प्रहरीले जनाएको छ।
गहुँबारीमा महिलाको शव फेला,रौतहट : ईशनाथमा नगरपालिकाको गहुँबारीमा एक महिलाको शव फेला परेको छ। ईशनाथ नगरपालिका९ लौतनाटोलका कलाम मियाकी १९ वर्षीया छोरी चाँदनी खातुनको शव फेला परेको प्रहरीले जनाएको छ। चाँदनी खातुनको शव फेला परेको रौतहटका प्रहरी उपरीक्षक विनोद घिमिरेले जानकारी दिए। ती बालिका मृत अवस्थामा मुखमा कपडा कोचेको अवस्थामा लौतना र मठियाको बीचमा पर्ने ईशनाथ४ स्थित गहुँबारीमा फेला परेको घटनास्थलमा रहेका प्रहरी उपरिक्षक घिमिरेले बताएका छन्। खातुनको शव स्थानीयले बुधबार बिहान लौतना र मठिया टोलको बीचमा पर्ने गहुँबारीमा फेला परेका थिए। घटनाको अनुसन्धान भैरहेको र दोषीको खोजतलास भैरहेको जिल्ला प्रहरी कार्यालय रौतहटले जनाएको छ।
शंकाले समस्या,"ठूलो सहरमा एक व्यक्ति बस्थे। उनले अध्ययनका लागि निकै खर्चिए। तर पनि योग्यताअनुसारको जागिर पाएनन्। लामो समय भौंतारिएपछि उनले रेल स्टेसनमा काम पाए। ढिलै भए पनि त्यो काम राम्रो थियो। उनी खुसीसाथ काममा जान थाले। निरन्तर काममा गइरहँदा उनले आफूलाई चित्तबुझ्दो काम गरेको ठान्थे। सधैं झैं ती व्यक्ति रेल स्टेसनमा काम गर्न पुगे। त्यस दिन उनी काम विशेषले फ्रिज कम्पार्टमेन्टमा पुगे। तर उनीभित्र पस्नेबित्तिकै त्यसको ढोका भूलवश बन्द हुन पुग्यो। जब ती मानिस कम्पार्टमेन्टको भित्र थुनिए तब चिच्याउन थाले। जति चिच्याए पनि कसैले सुन्नेवाला थिएन। हारगुहार गर्दैमा उनको आधा रात बित्यो। कुनै विकल्प पनि उनले देखेनन्। आधा रात बितिसकेको हुदा उनको मद्दतका लागि कोही आउने कुरो पनि भएन। कैयौं घण्टा त उनले हिम्मत नहारी उपाय खोजिरहे। उनले ढोका उघार्न पनि अनेक प्रयास गरे। उनी केही गरे पनि सफल हुन सकेनन्। पसिनापसिना भइसकेका थिए। मानसिक रूपमा निकै तनाव भयो उनलाई। हार मानेर थचक्क भुइँमै बसे। उनलाई आफूलाई चिसो र कमजोर भएको अनुभव हुन थाल्यो। हातखुट्टा फतक्क गलेको महसुस उनले गर्न थाले। जताततै अन्धकार मात्र देख्न थाले। जीवन बन्द कोठामै गुम्सिएर जाने भयो भनेर सोचे। ती व्यक्तिले मनमनै सोचे म अब यहीं मर्नेछु। मेरो जिन्दगी नै यति रहेछ। कसैले बचाउनेवाला छैनन्। भोलिपल्ट बिहान केही कर्मचारीले कयौं दिनदेखि बिग्रिएको फ्रिजिङ उपकरण ठीक गर्नका लागि ढोका खोले। उनीहरू चकित परे कि भित्र मान्छे मरिरहेको छ। केहीबेर हल्लीखल्ली भयो। अन्ततः उनीहरूले चिने कि त्यो मानिस कर्मचारी नै हो। तर फ्रिजिङभित्र बन्द हुन पुगेका ती मानिसले त्यसले काम गरिरहेको छैन भन्ने कुरा थाहा पाएनन्। खासमा शंकाकै भरमा हतोत्साही बनेका उनको मृत्यु भएको थियो। नैतिक शिक्षा : कहिले पनि खास कुरो नबुझी अत्तालिनु हुँदैन। शंकाका भरमा निर्णय लियो भने जीवन पनि जान सक्छ। नीति कथा : कामअघि सोच नीति कथा : दिनु तर नसकिनु नीति कथा : असल साथी नीति कथा : प्रेमको शक्ति नीति कथा : जस्तो रोप्यो, उस्तै फल्छ नीति कथा : दृष्य र दृष्टि नीति कथा : आफू जस्तै रोजाइ नीति कथा : संघर्षले सिकाएको पाठ"
११ वर्षीय बालिका बलात्कारको आरोपमा शिक्षक पक्राउ,बाजुरा : ११ वर्षीय बालिकालाई बलात्कार गरेको आरोपमा एक शिक्षक पक्राउ परेका छन्। जिल्ला प्रहरी कार्यालय बाजुराले ११ वर्षीया बालिकालाई बलात्कार गरेको आरोपमा सेती कर्णाली ईङलिस स्कुलमा कार्यरत शिक्षक कन्चनपूर जिल्ला शुक्लाफाटा नगरपालिका८ का २६ वर्षीय भिम ठगुन्नालाई पक्राउ गरेको हाे। बालिकालाई आरोपितले माघ २० गते राति पीडितकै होटेलमा बलात्कार गरेको आरोपमा बालिकाका अभिभावकले जगन्नाथ प्रहरी चौकीमा माघ २३ गते उजुरी दिएका थिए। जगन्नाथ प्रहरीले आरोपीतलाई पक्राउ गरी कोल्टि प्रहरी चौकीलाई बुझाएको र कोल्टिबाट २४ गते जिल्ला प्रहरी कार्यालय पुगाएर अनुसन्धन थालिएको जिल्ला प्रहरी कार्यालयका प्रहरी निरिक्षक धनदेब साउदले जानकारी दिएका छन्। जबरजस्ती करणी मुद्दामा बाजुरा जिल्ला अदालतबाट माघ २४ गते सात दिनको म्याद थप लिएर अनुसन्धान थालिएको जिल्ला प्रहरी कार्यालय बाजुराका प्रहरी निरिक्षक धनदेब साउदले बताए। बालिकाको स्वास्थ्य परीक्षण माघ २३ गते बाजुरा जिल्ला अस्पताल बाजुरामा भएको र रिर्पोट २४ गते मात्र प्राप्त भएको प्रहरी निरिक्षक साउदले बताए।
चोरीका मोटरसाइकल सवारीधनीलाई फिर्ता,"मलंगवा : इलाका प्रहरी कार्यालय हरिवन सर्लाहीले विभिन्न मितिमा बरामद गरेको चोरीका मोटरसाइकल बुधवार एक कार्यक्रमका बीच सम्बन्धीत धनीलाई बुझाएका छन्। विभिन्न स्थानबाट चोरीगरी चलाइ राखेका ६ वटा मोटरसाइकल बरामद गरेर सम्बन्धीत धनीलाई बुझाइएको इलाका प्रहरी कार्यालय हरिवनका प्रहरी निरीक्षक भूपेन्द्र गिरीले जानकारी दिए। प्रदेश ३०२००१ प २१८८, बागमती प्रदेश ३०३००१ प ४०२०, ना ५७ प ३८४०, बागमती प्रदेश ०२०२७ प २६२९, बा ९० प १०६३ र प्रदेश ३०२०२ प ४८८६ नम्बरको मोटरसाइकल बरामद गरेर सम्वन्धित धनीलाई बुझाइएको प्रहरी निरीक्षक गिरीले जानकारी दिए। बरामद गरिएका मोटरसाइकहरुमा तीनवटा २२० सीसी र तीनवटा २०० सीसीको पल्सर रहेका छन्। अधिकांश मोटरसाइकलहरु काठमाण्डौका रहेका छन्। बरामद गरिएका सबै मोटरसाइकलमा नक्कली नम्बर प्लेट हालेर चलाइरहेको अवस्थामा फेला परेको प्रहरीले जनाएको छ। इलाका प्रहरी कार्यालय हरिवनको विभिन्न स्थानमा नियमित चेकजाँचका क्रममा चालकले छाडेर गएको मोटरसाइकलहरु बरामद भएको प्रहरीले जनाएको छ। चेकजाँच गर्दा चालकहरु कागजात लिएर आउछु भनि गएका तर फर्किएर नआएपछि अनुसन्धान गर्दै जाँदा चोरीको मोटरसाइकल रहेको खुलेको प्रहरीले जनाएको छ। चोरी भएको लामो समयसम्म पनि मोटरसाइकल नपाएका धनीहरु आश मारिसकेका थिए। प्रहरीले मोटरसाइकल बरामद गरी दिएपछि धनीहरु खुशी भएका छन्।"
कोरला सडकको हिउँ पन्छ्याउदै पालिका,"जोमसोम : चीनको स्वशासित क्षेत्र तिब्बत र नेपालतर्फको उत्तरी कोरलानाका जोड्ने सडकको हिउँ बुधबारदेखि पन्छ्याउन सुरु गरिएको छ। मुस्ताङको लोघेकर दामोदरकुण्ड गाउँपालिकाले जोमसोमकोरला सडक अन्तर्गत वारागुङ मुक्तिक्षेत्रको समरदेखि लोघेकर दामोदरकुण्ड गाउँपालिकाको चराङसम्म सडक माथि थुप्रिएको हिउँ पन्छ्याउन सुरु गरिएको हो। गाउँपालिका अध्यक्ष लोप्साङ छोम्फेल बिष्ट र उपाध्यक्ष ढोका गुरुङको पहलमा अवरुद्ध उपल्लो मुस्ताङ सडक सञ्चालनमा ल्याउन हिउँ पन्छ्याउन सुरु गरिएको निमित्त प्रमुख प्रशासकीय अधिकृत शोभा पुनले जानकारी दिईन्। उनका अनुसार पालिकाकै आन्तरिक खर्चमा प्रति घण्टा ४ हजार ५ सय रुपैयाँ शुल्क तिर्ने गरी डोजर भाडामा लिएर सडकको हिउँ पन्छ्याउने काम भईरहेको छ। लोघेकर दामोदरकुण्ड गाउँपालिका ५ वटै वडाध्यक्षहरुको उपस्थितीमा डोजरको सहायताले हिउँ पन्छ्याउने काम अघि बढेको निमित्त प्रमुख प्रशासकीय अधिकृत पुनले जनाईन्। उपल्लो मुस्ताङको चराङदेखि समरसम्म हिउँ पन्छयाईने उनले बताईन्। उनका अनुसार सडक माथिको हिउँ पन्छ्याउने करिव दुई दिन लाग्ने छ। लोघेकर गाउँपालिकाले करिव ५० किलोमिटर सडकको हिउँ पन्छयाउन थालेको हो। सडक माथिको हिउँ पन्छ्याएपछि उपल्लो मुस्ताङको यात्रा सहज हुने उनको भनाई छ। मुस्ताङमा जारी सिजनमा आशिंक हिमपात भएपनि दुई पटक भने भारी मात्रामा हिमपात भएको थियो। गत पुस १४ गते भारी हिमपात हुँदा उपल्लो मुस्ताङको सडक अवरुद्ध बनेको थियो। त्यससमय पनि लोघेकर दामोदरकुण्ड गाउँपालिकाकै पहलमा सडक माथिको हिउँ पन्छ्याईएको थियो। सडकमा बाक्लो हिमपात जमेर बसेपछि त्यससमय एकसातासम्म सडक अवरुद्ध बनेको थियो। मुस्ताङमा दोश्रो पटक गत माघ २० गते भारी हिमपात भएको थियो। हिमपातले पुनः उपल्लो मुस्ताङको सडक यातायात अवरुद्ध बनेको थियो। उपल्लो मुस्ताङका अधिकांश नागरिक अत्यधिक चिसो र हिमपात छल्न कार्तिक अगावै बेसी झरेका थिए। उपल्लो मुस्ताङीहरु क्रमशः घर फर्किन समयमा भारी हिमपात हुँदा सडक आवागमनमा समस्या परेको लोघेकर दामोदरकुण्ड गाउँपालिका अध्यक्ष लोप्साङ छोम्फेल बिष्टले बताए। बिस्तारै स्थानीय घर फर्किदै छन्, उनले भने, हिउँले सडक अवरुद्ध उनीहरुलाई घर फर्किन समस्या पर्यो, यसैले हामीले हिउँ पन्छ्याउन थालेका हौं। उपल्लो मुस्ताङी हिउँदेयामको जाडो छल्न र बिभिन्न घुम्ती व्यापारका लागि पोखराकाठमाण्डौँ लगायत भारतका विभिन्न स्थानमा पुगेका छन्। उनीहरु घर फर्किदा खाद्यान्न, लत्ता कपडा र अतिआवश्कीय सामाग्री लिएर फर्किन्छन्। उपल्लो मुस्ताङी माघको तेश्रो सातादेखि बैशाख महिनासम्म घर फर्किने क्रम चलिरहन्छ। यस्तै चिसो र हिमपात छल्न उपल्लो मुस्ताङका निजी, गुम्बा र सामुदायिक विद्यालयहरु घुम्तीमा बेसी झरेका छन्। यस्तै उपल्लो मुस्ताङमा कार्यरत कर्मचारी र सुरक्षाकर्मी लगायतलाई पनि हिमपातले सडक अवरुद्ध हुँदा आउजाउमा समस्या पर्दैै आईरहेको थियो। उपल्लो मुस्ताङको सडक माथि बाक्लो हिउँ जमेकाले सडक अवरुद्ध भएको लोघेकर१ चराङका वडाध्यक्ष टै ढिुन्डुक ठकुरीले जानकारी दिए। उनका अनुसार समरदेखि माथि जोमसोमकोरला सडकमा ३ फिट भन्दा बढी हिउँ जमेको छ। नागरिकको सेवा र सुविधाका लागि स्थानीय सरकारको दायित्व रहने भएकाले पालिकालेनै हिउँ पन्छ्याउन काम गरेको उनले बताए।"
एसईई बैशाख ९ गते देखि,"काठमाडौँ : बैशाख ९ गते देखि माध्यामिक शिक्षा परीक्षा (एसईई) हुने भएको छ। बुधबार बसेको राष्ट्रिय परीक्षा बोर्डको बैठकले एसईई वैशाख ९ गतेदेखि २० गतेसम्म सञ्चालन गर्ने निर्णय गरेको बोर्डका प्रवक्ता जंगबहादुर अर्यालले जानकारी दिए। उनले अन्नपूर्णसंग भने, परीक्षाको मिति तय भएको हो। बैशाख ९ गतेदेखि परीक्षा हुने भएको हो। परीक्षाको समयतालिका बिहीबारको गोरखापत्र र बोर्डको वेबसाइटमा सार्वजनिक गर्ने तयारी छ।"
हेटौँडा सिमेन्ट उद्योगको महाप्रबन्धकका लागि दरखास्त आह्वान,"हेटौंडा : सरकारले हेटौँडा सिमेन्ट उद्योग लिमिटेडको रिक्त महाप्रबन्धक पदका लागि दरखास्त आह्वान गरेको छ। उद्योग, वाणिज्य तथा आपूर्ति मन्त्रालयले बुधबार सूचना प्रकाशित गर्दै खुला प्रतिस्पर्धाबाट महाप्रबन्धक नियुक्त गर्ने प्रयोजनका लागि दरखास्त आह्वान गरेको हो। महाप्रबन्धकका लागि इच्छुक व्यक्तिले सूचना प्रकाशित भएको मितिले २१ दिनभित्र आवेदन दिनसक्ने मन्त्रालयले जनाएको छ। उद्योग मन्त्रालयको प्रशासन तथा संस्था शाखामा दरखास्त दिन सकिनेछ। दरखास्तका साथमा निवेदकले उद्योग सञ्चालनका लागि व्यावसायिक कार्ययोजना पेश गर्नुपर्ने मन्त्रालयद्वारा जारी सूचनामा उल्लेख छ। ३५ वर्ष उमेर पुगेको र ६५ वर्ष ननाघेको व्यक्तिले महाप्रबन्धकका लागि दरखास्त दिन सक्नेछन्। प्रशासन, व्यवस्थापन, अर्थशास्त्र, इञ्जीनियरिङ वा कानुन विषयमा स्नातकोत्तर उत्तीर्ण गरी कुनै संस्थाको व्यवस्थापकीय जिम्मेवारीमा अधिकृतस्तरको पदमा कम्तीमा पाँच वर्ष काम गरेका व्यक्तिले दरखास्त दिनसक्ने मन्त्रालयले जनाएको छ। दरखास्त स्वीकृत भइ छनोटमा परेका उम्मेदवारको व्यावसायिक कार्ययोजना प्रस्तुति तथा अन्तर्वार्तामार्फत उत्कृष्टलाई नियुक्तिका लागि सिफारिस गरिनेछ। सरकारी स्वामित्वको उद्योग विगत डेढ महिनादेखि महाप्रबन्धकविहीन छ। महाप्रबन्धक प्रेमशङ्कर सिंहको कार्यकाल गत पुसमा सकिएको थियो। सिहंले २०७१ सालदेखि महाप्रबन्धकको जिम्मेवारी सम्हाल्दै आएका थिए। रासस"
समावेशी भएन प्रदेश सरकार,"सुर्खेत : कर्णालीमा पुनः मन्त्रिपरिषद् गठनको माग गर्दै अदालतमा मुद्दा दायर भएको छ। मुख्यमन्त्री जीवनबहादुर शाहीले आइतबार मात्रै मन्त्रिपरिषद् विस्तार गरेका थिए। तर, मन्त्रिपरिषद् समावेशी नभएको भन्दै उच्च अदालत सुर्खेतमा मंगलबार रिट दर्ता भएको छ। अधिवक्ता शेरबहादुर खत्री र अधिकारकर्मी टिका विष्टले कर्णाली प्रदेश सरकार र मुख्यमन्त्री तथा मन्त्रिपरिषद् कार्यालयविरुद्ध उच्च अदालतमा रिट दर्ता गरेका हुन्। नेपालको संविधानको धारा १६८(९) बमोजिम मन्त्रिपरिषद् गठन नभएकाले महिला र दलितको प्रतिनिधित्व गराएर पुनः मन्त्रिपरिषद् गठन हुनुपर्ने माग रिटमा गरिएको छ। संविधानको धारा १६८(९) मा समावेशी सिद्धान्त बमोजिम प्रदेश मन्त्रिपरिषद् गठन हुने उल्लेख छ। तर, कर्णालीमा गठन भएको आठ सदस्यीय मन्त्रिपरिषद्मा एक जना पनि महिला र दलितको सहभागिता गराइएको छैन। मन्त्रिपरिषद्मा महिला र दलितको प्रतिनिधित्व नगराएर समावेशी सिद्धान्तलाई लत्याइएको र संविधानको भावना विपरितको काम भएको रिटमा उल्लेख छ। यस्तै आइतबार नियुक्त भएका पाँच जना मन्त्रीको नियुक्ति पनि बदर गर्न माग गरिएको छ। अधिवक्ता शेरबहादुर खत्रीले मन्त्रिपरिषद् समावेशी सिद्धान्तविपरित गठन गरिएकाले महिला र दलितको प्रतिनिधित्वसहित पुनः मन्त्रिपरिषद् गठनको माग गरिएको बताए। रिटमा मन्त्रिपरिषद् पुनर्गठन गर्दा समावेशी सिद्धान्तलाई आत्मसात गर्नुपर्ने उल्लेख छ। साथै यो रिटको टुंगो नलाग्दासम्म आइतबार नियुक्त भएका पाँच मन्त्रीलाई मन्त्रीको हैसियतमा काममा रोक लगाउन पनि माग गरिएको छ। उच्च अदालतमा दर्ता भएको यो रिटको सुनुवाई बुधबार हुनेछ। आइतबार मात्र कर्णालीमा मन्त्रिपरिषद्ले पूर्णता पाएको थियो। नेपाली कांग्रेस, नेकपा माओवादी केन्द्र र एकिकृत समाजवादीले कर्णालीमा प्रदेश सरकार संचालन गरिरहेका छन्। सरकारमा महिला र दलितको सहभागिता नभएको भन्दै आलोचना भइरहेको छ। महिला र दलितको प्रतिनिधित्व गराउन माग उच्च अदालतमा रिटको सुनुवाइ बुधबार हुने संविधानको मर्मविपरित मन्त्रिपरिषद् गठन भएको छ अधिवक्ता खत्रीले भने, संविधानले नै समावेशीताको आधारमा मन्त्रिपरिषद् गठन गर्नुपर्ने व्यवस्था गरेको छ। तर, महिला र दलितको प्रतिनिधित्व नै नगराइएकाले हामीले पुनः मन्त्रिपरिषद् गठनको मागसहित अदालतमा रिट दायर गरेका हौं। गत कात्तिकमा मुख्यमन्त्री नियुक्त भएका जीवनबहादुर शाहीले तीन महिना लगाएर आइतबार मात्रै मन्त्रिपरिषद्लाई पूर्णता दिएका थिए। मन्त्रिपरिषद्मा कांग्रेसका मुख्यमन्त्रीसहित तीन, माओवादीका तीन र एकिकृत समाजवादीका दुई मन्त्री छन्। ति मध्ये एकजना पनि महिला र दलित छैनन्। गैरसांसद कार्चेन लामालाई मन्त्री बनाइएको तर महिला र दलितको प्रतिनिधित्व नगराइएको भन्दै प्रदेश सरकार गठनको आलोचना भइरहेको छ। आइतबार कांग्रेसका यज्ञबहादुर बुढाक्षेत्री सामाजिक विकास मन्त्री, हिमबहादुर शाही आन्तरिक मामिला तथा कानुन मन्त्री, माओवादीका गणेशप्रसाद सिंह जलस्रोत तथा उर्जा विकास मन्त्री, छिरीङ डम्डुल लामा (कार्चेन लामा) उद्योग, पर्यटन, वन तथा वातावरण मन्त्री र एकिकृत समाजवादीका पदमबहादुर रोकाया भौतिक पूर्वाधार तथा सहरी विकास मन्त्री नियुक्त भएका थिए। रिटमा उनीहरू पाँचै जनालाई मुद्दाको टुंगो नलाग्दासम्म मन्त्रीको हैसियतमा काममा नलगाउन माग गरिएको छ। मुख्यमन्त्री शाहीले दुई चरणमा गरेर सरकारलाई पूर्णता दिएका थिए।"
त्रिवि नतिजा प्रकाशनमा किन ढिलाइ ?,"काठमाडौं : त्रिभुवन विश्वविद्यालयले समयमा नतिजा प्रकाशन नगर्दा विद्यार्थीहरु मर्कामा परेका छन्। त्रिवि नियमावली अनुसार कुनैपनि परीक्षा सकिएको तिन महिनाभित्र नतिजा प्रकाशन गर्नुपर्ने प्रावधान छ। तर त्रिविले परीक्षा लिएको एक वर्षसम्म पनि केहि संंकायको नतिजा सार्वजनिक गरेको छैन। परीक्षाको नतिजा ढिलो आउँदा शैक्षिक क्यालेण्डर अन्यौल बनेको छ भने विद्यार्थीहरु माथिल्लो तहमा जान पाएका छैनन। स्नातक तह चौथो वर्षको परीक्षा दिएपनि नतिजा समयमा नआउँदा स्नातकोत्तर तहमा जान वञ्चित हुनुपर्ने बाध्यता छ। त्रिचन्द्र कलेजमा अध्ययनरत विद्यार्थी रविना शाक्यले स्नातक तह विज्ञान शंकायको नतिजा ७ महिना वितिसक्दापनि नआएको गुनासो गरिन। उनले अन्नपूर्णसंग भनिन्, परीक्षा दिएको ७ महिना वितिसक्यो नतिजा आउने कुनै संकेत छैन। के गर्नु ? त्रिविले समयमा नतिजा सार्वजनिक नगर्दा विद्यार्थीहरु माथिल्लो तहमा अध्ययन गर्नबाट बञ्चीत हुनुपरेको छ। एमए राजनीतिशास्त्रको परीक्षा दिएर बसेका एक अधिकृतले भने नतिजा नआउँदा आफूलाई अफ्ठेरो परेको गुनासो गरे। गत माघ ११ मा शिक्षा विज्ञान तथा प्रविधि मन्त्री देवेन्द्र पौडेलले परीक्षा नियन्त्रण कार्यालय बल्खुमा अनुगमनमा पुगेका थिए। उनले अनुगमनमा समयमै परिक्षाको नतिजा सार्वजनिक गर्न परीक्षा नियन्त्रण कार्यालयलाई निर्देशन दिएका थिए। मानविकी संकाय, शिक्षा शास्त्र, विज्ञान शंकायको समयमा नतिजा नआएको पिडीत विद्यार्थीको गुनासो छ। मन्त्री पौडेलले बहाना नगरी समयमै विद्यार्थीको नतिजा निकाल्न निर्देशन दिएका थिए। सो क्रमम परीक्षा नियन्त्रक पुष्पराज जोशीले जनशक्ति अभावका कारण समयमा नतिजा निकाल्न नसकेको बताएका थिए। विद्यार्थीको धेरै गुनासो रहेको भन्दै मन्त्रीले गुनासो नआउने गरी काम गर्नेतर्फ ध्यान दिन कर्मचारीलाई आग्रह गरेका छन्। त्रिवि परीक्षा नियन्त्रक कार्यालयले भने जनशक्ती अभाव भन्दै टार्ने गरेको पाइएको छ। परीक्षा नियन्त्रक कार्यालयमा २२४ जना कर्मचारीको दरबन्दी कायम छ। तर, १३७ जनाले काम गर्दै आएको परीक्षा नियन्त्रण कार्यालयले जनाएको छ। त्रिविले अंक चढाउन कम्प्युटर प्रणालीमा दक्ष जनशक्तीको अभाव हुँदा सकस भएको बताउँदै आएको छ।"
रामपुकार : कृषकलाई गँड्यौला मलप्रति आकर्षित बनाउँदै,"ढल्केवर(धनुषा) : केही महिना अघिसम्म धनुषाको गणेशमान चारनाथ नगरपालिका९ बरमझियाका ५० वर्षीय रामपुकार यादवको काम देखेर गाउँमा प्रायः जसोले खेदो खन्थे। विगत दुई वर्षदेखि रामपुकारले गँड्यौला मल उत्पादन गरिरहेका छन्। पछिल्लो समय किसानहरु रसायनिक मलमा निर्भर भएको बेला रामपुकारले उत्पादन गरेको गँड्यौला मलमाथि गाउँका किसानलाई विश्वास नहुनु कुनै अनौठोको विषय थिएन। तर अहिले त्यसको ठिक उल्टो भएको छ। रामपुकारले गाउँका किसानको मन जित्न थालेका छन्। त्यस भेगमा अहिले गँड्यौला मलप्रति किसानको आकर्षण बढ्न थालेको छ। एउटा खाडल(पिट)बाट सुरु गरेको रामपुकारले अहिले आठवटा खाडल विस्तार गरेर गँड्यौला मल उत्पादन गरिरहेका छन्। दुई वर्षअघि धनुषाको विरेन्द्रबजारमा यूएनडिपीको आर्थिक सहयोगमा जनकपुरधामस्थित एक गैर सरकारी संस्था सामुदायिक सुधार केन्द्र (सिआइसी)ले गँड्यौला मल बनाउने तरिका र विधिसम्बन्धी तालिमको आयोजना गरेको थियो। त्यसै तालिमबाट आफूले गँड्यौला मल बनाउने तरिकाबारे सिकेको रामपुकार बताउँछन्। उनका अनुसार तालिमका आयोजक संस्थाले मल उत्पादन गर्न प्रत्येक सहभागीलाई सात किलोको दरले गँड्यौला निःशुल्करुपमा उपलब्ध गराएको थियो। दुई बिघा जग्गामा कृषि खेती गर्दै आएका उनले सुरुमा आफ्नै खेतबारीमा प्रयोग गर्न गँड्यौला मलको उत्पादन सुरु गरेका थिए। तर गँड्यौला मलका प्रयोगले उत्पादनमा व्यापक फरक देखिएपछि व्यवसायिक रुपले यसको उत्पादन गर्ने मनसाय बनाएको उनी सुनाउँछन्। उनले करिब ६ कठ्ठामा आलु खेती गरेका छन्। आलु वालीमा कुनै पनि रसायनिक मल दिएको छैन्। गँड्यौला मलको प्रयोग मात्र गरेको छु। आलुको विरुवा अहिले पनि हरियो छ। रसायनिक मल प्रयोग गरेको अर्काको आलु खेती देखाउँदै रामपुकारले भने, त्यस खेतको आलुको बिरुवा हेर्नुस्, सबै सुक्न थाल्यो। पातहरु पहेलो भइसक्यो। आफ्नो कृषि खेतीको उत्पादन देखेर गाउँका अन्य किसानले गँड्यौला मलको महत्व बुझदैँ गएको उनको भनाई छ। यसवर्ष मात्रै १८ क्वीन्टल गँड्यौला मल विक्री गरेको यादवले बताए। सुरुको दिनमा यो मलप्रति कसैलाई विश्वास थिएन। उत्पादित मल बिक्री गर्न समस्या थियो। तर अब यसको महत्व धेरैलाई थाहा भइसक्यो। अहिले गाउँका मात्र नभएर टाँढाटाँढाका किसान मल लिन यहाँ आउने गरेको छ, खुशी हुँदै यादवले भने। छिट्टै आफ्नै नाउँमा एउटा कम्पनी दर्ता गराएर गँड्यौला मल बिक्री केन्द्र संचालन गर्ने योजना रहेको यादवले सुनाए। माटोको प्राकृतिक गुण कायम राख्नुकासाथै माटोको मलिलोपना बढाउन गँड्यौला मल एकदमै उपयोगी भएको कृषि प्राविधिक(जेटिए) नरेशचन्द्र बरबरियाले बताउँछन्। गाउँघरमा गाई भैंसीको गोबर तथा पातपतिङ्गर प्रशस्त पाउने र मल बनाउन सजिलो हुने हुँदा गणेशमान चारनाथ नगरपालिकाका २५ जना किसानलाई दुई वर्षअघि गँड्यौला मल बनाउने तालिम दिइएकोे सामुदायिक सुधार केन्द्र(सिआइसी)का अध्यक्ष सन्जय साहले जानकारी दिए। गँड्यौला मल रासायनिक मल जत्तिको नै फाइदा दिने र यसको प्रयोगले माटोलाई केही पनि नोक्सान नगरी माटोको उर्वराशक्ति बढाउने भएकोले उत्पादनमा जोड दिन तालिम तथा प्राविधिक सहयोग गरेर किसानमा जागरुकता पैदा गर्ने प्रयासमा लागेको उनले बताए। रसायनिक मलको परनिर्भरता कम गर्ने हुँदा नेपाल सरकारले गँड्यौला मल उत्पादन तथा प्रवद्र्धन कार्यक्रमलाई प्रोत्साहन गर्नुपर्ने अध्यक्ष साहको बुझाइ छ। रसायनिक मल तथा विषादीका कारण मानव स्वास्थ्यमा देखिइरहेका अनेकन् समस्यालाई न्यूनीकरण गर्न कृषि बालीमा गँड्यौला मलको प्रयोगमा कृषकलाई आकर्षित गर्नु सबैको दायित्व रहेको स्थानीय स्वास्थ्यकर्मीहरु बताउँछन्।"
मोरङमा करेन्ट लागेर मृत्यु,विराटनगर : ट्युबेल (कल) मर्मत गर्ने क्रममा करेन्ट लागेर मोरङको रंगेली नगरपालिका८ मा मंगलबार साँझ एक जनाको मृत्यु भएको छ। मोरङ प्रहरीका प्रवक्ता डीएसपी दीपक श्रेष्ठका अनुसार करेन्ट लाग्दा रंगेली८ का ५५ वर्षीय मंगलु ताजपुरियाको मृत्यु भएको हो। स्थानीय अर्जुन दाहालको घरमा ट्युबेल मर्मत गर्दै गर्दा करेन्ट लागेर ताजपुरिया गम्भीर घाइते भएका थिए। घाइते भएका उनको उपचारका क्रममा रंगेली अस्पतालमा साँझ ५ बजेतिर मृत्यु भएको डीएसपी श्रेष्ठले बताए। शव पोस्टमार्टमका लागि सोही अस्पतालमा लगेर घटनाका बारेमा अनुसन्धान थालिएको प्रहरीले जनाएको छ।
युएईका नेपाली श्रमिकको न्युनतम पारिश्रमिक वृद्धि गर्ने तयारी,"काठमाडौं : श्रम, रोजगार तथा सामाजिक सुरक्षामन्त्री कृष्णकुमार श्रेष्ठले वैदेशिक रोजगारीको क्षेत्र सुधार गर्ने अभियानबाट पछि नहट्ने प्रतिवद्धता जनाएका छन्। श्रम, रोजगार तथा सामाजिक सुरक्षा मन्त्रालयले नेपाल र संयुक्त अरब इमिरेट्स (युएई) बीच हुने संयुक्त कार्य समिति बैठकको तयारी सम्वन्धमा सरोकारवालासँग गरेको छलफलमा मन्त्री श्रेष्ठले वैदेशिक रोजगारीमा रहेका लाखौँ युवाको जीवन सुरक्षित बनाउनु सरकारको प्रमुख दायित्व रहेको बताए। मन्त्री श्रेष्ठले वैदेशिक रोजगारलाई सुरक्षित, व्यवस्थित र मर्यादित बनाउन सरोकारवालाको सहयोगको अपेक्षा गरिएको बताए। वैदेशिक रोजगारीमा जाने श्रमिकमाथि शोषण गर्नेलाई सरकारले हदैसम्मको कारवाही गर्ने मन्त्री श्रेष्ठले चेतावनी दिए। वैदेशिक रोजगारीमा जाने श्रमिकलाई सरल, पारदर्शी र विश्वसनीय सेवा पुर्याउनुपर्ने उनको भनाइ छ। नेपाल र संयुक्त अरब इमिरेट्स (युएई) बीच हुने संयुक्त कार्य समिति बैठकमा नेपालले न्युनतम पारिश्रमिक वृद्धि, सीप विकासमा लगानी, पुनर्एकीकरण तथा पुर्नस्थापना कार्यक्रम सञ्चालनजस्ता विषयलाई प्राथमिकता दिने मन्त्री श्रेष्ठको भनाइ छ। मन्त्रालयका सचिव एकनारायण अर्यालले वैदेशिक रोजगारी क्षेत्रका कमिकमजोरी सुधार्न गम्भीर भएर लागेको बताए। नेपालले सातवटै प्रदेशमा सञ्चालन गर्ने सीप विकास तालिम केन्द्रमा लगानी, श्रमिकको स्वास्थ्य बिमा, सामाजिक सुरक्षा योजनामा सहभागिता, न्युनतम पारिश्रमिक वृद्धि लगायत एजेण्डा नेपालले प्रस्तुत गर्ने अर्यालले बताए। युएईमा रहेका नेपाली श्रमिकको न्युनतम पारिश्रमिक वृद्धि, सुरक्षित कार्य वातावरण तथा न्याय र सूचनामा सहज पहुँच सुनिश्चित गर्ने बिषयलाई नेपालले प्राथमिकता दिनुपर्ने सरोकारवालाले औंल्याएका थिए। नेपाल र संयुक्त अरब इमिरेट्स (युएई) बीच भएको श्रम समझदारी कार्यान्वयनमा सहजीकरण गर्न दुवै देशका प्रतिनिधि सम्मिलित संयुक्त कार्यसमितिको बैठक युएईमा हुँदैछ। वैदेशिक रोजगारीको प्रलोभनमा परी पर्यटन तथा अन्य भिसामा युएई गई अलपत्र परेका नेपालीको व्यवस्थापनका विषयमा युएई सरकारसँग छलफल गर्न मन्त्री श्रेष्ठ नेतृत्वको टोली युएई जाँदैछ।"
"नेपालको त्यस्तो गाउँ, जहाँ दसैंमा मात्र बिहे हुन्छ","गोरखा : यो माघ, बिहेको लगनको महिना, धेरैले विधिवत रुपमा जीवन साथी पाउँदैछन्। यसपछि फागुन, बैशाख, मङ्सिर र अन्य महिनामा पनि धेरैको घरजम हुन्छ। तर गोरखाको उत्तरी क्षेत्र, जहाँ दसैंमा मात्र विधिवत बिहे हुने गर्छ। परापूर्वकालदेखिको यो परम्परा विशेष गरी धार्चे गाउँपालिकाको वडा नं ४ लाप्राक, वडा नं ३ उहिया, खोर्ला, वडा नं ५ गुम्दा, यमगाउँ, लप्सीबोट, सिङ्ला, माछीखोला, वडा नं ७ लापु, लापुवेशी, खानीगाउँ खानीवेशी, भीरकुनालगायतका गाउँमा अहिले पनि प्रचलनमा छ। मन मिलेपछि केटाले केटी त जहिल्यै पनि लान्छ तर रीतिथितिअनुसार दसैंको टीकाको दिनमा विधिवत रुपमा बिहे गर्नैपर्छ, लाप्राकका ८३ वर्षका लालबीर गुरुङ भन्छन्, यदि दसैंमा पनि सम्भव भएन भने कसैकसैले तिहारको टीकाको दिनमा पनि गर्छन्। दसैंको टीकाको दिनमा गाउँमा धेरै जोडीको बिहे हुने उनले बताए। सो दिनमा बिहे गरेपछि मात्र ती दम्पत्तिको बिहेले मान्यता पाउने उनले बताए। एकै दिनमा धेरै जोडीको बिहे हुने हुँदा गाउँ नै बिहेमय हुने स्थानीयको भनाइ छ। सबैको निम्तो मान्नैपर्छ। दिनभर एउटाको बिहेमा गएर मात्र भएन त्यसैले हामी एउटाको बिहेमा जन्ती जाने, अर्काको बिहेमा नाच्ने, अर्काकोमा गएर भोज खान्छौँ, रोचक बिहेको सम्झना गर्दै स्थानीय जेसन गुरुङ भन्छन्। यी गाउँहरुमा बोन धर्म मान्ने गुरुङ र घले समुदायको बसोबास छ। गुरुङ समुदायको बाक्लो बसोबास रहेको धार्चे गाउँपालिका ४ लाप्राक गाउँ। तस्बिर : शिव उप्रेती। यहाँ प्राय प्रेमविवाह हुने गर्छ। केटा र केटीको मन मिलेपछि केटाको बाबुआमाले आनापोम रक्सीको सगुन दिएर बिहेको प्रस्ताब राख्छन्, अर्का ८१ वर्षका नन्दलाल गुरुङ भन्छन्, केटीका बुबाआमाले रक्सीको पोम हात थापे भने विवाहको प्रस्ताब स्वीकार गरेको ठहर्छ। हात थापेनन् भने स्वीकार गरेनन् भनेर बुझ्नुपर्छ। केटा र केटीको मन मिल्यो भने बुबाआमाको सहमति नभए पनि बिहे हुन्छ। बुबाआमाको सहमतिबिना केटाकेटीको मन मिलेर बिहे गरे पनि आउँदो दसैंमा रीत बुझाएर बिहे गर्नैपर्छ, नन्दलाल गुरुङ भन्छन्, देश विदेशमा गएका रहेछन् र पहिलो दसैंमा घर आउन मिलेन भने पनि कुनै न कुनै दसैंमा आएर रीत पुर्याउनै पर्छ। अहिलेसम्म रीत नपुर्याएको कसैको पनि छैन। सबैले पुर्याएकै छन्। दसैंको टीकाको दिनमा केटाको घर पक्षबाट केटीको माइतीपक्षको बुबा तथा मावलीका खलकलाई पुग्ने गरी रोटी, रक्सी र भेँडाबाख्राको फिला सगुन लाने र टीकाटाला गर्ने, भोज खाने चलन छ। त्यसपछि मात्र विवाहले मान्यता पाउने स्थानीयबासीको भनाइ छ। विवाहमा सकसपूर्ण दाइजोको भने चलन छैन ।"
सौता मारेको आरोपमा महिला पक्राउ,बैतडी : हत्याको आरोपमा बैतडीमा प्रहरीले एक महिलालाई पक्राउ गरेको छ। पक्राउ पर्नेमा दोगडाकेदार गाउँपालिका २ मल्लागाउँकी ५५ वर्षीया नारु महरा रहेकी छिन्। महरालाई उनकी सौता ४० वर्षीया चन्द्रा महराको हत्याको आरोपमा पक्राउ गरिएको इलाका प्रहरी कार्यालय पाटनका प्रमुख प्रहरी निरीक्षक राजेश शाहीले जानकारी दिए। चन्द्राका माइती पक्षले दिएको जाहेरीका आधारमा नारुलाई पक्राउ गरिएको हो। पक्राउ परेकी नारुले बयानका क्रममा सौताको हत्या गरेको स्वीकार गरेको शाहीले बताए। प्रहरीले घटनाबारे थप अनुसन्धान थालेको छ। यही माघ १८ गते चन्द्रा घर नजिकैको बाँझो घरमा मृत फेला परेकी थिइन्। उनको घाँटी र मुखमा चोट थियो। नारुले घटना अघि पनि चन्द्रालाई कुटपिट गर्ने गरेकी प्रहरी अनुसन्धानबाट खुलेको छ। रासस
राष्ट्रपति शैक्षिक सुधारको ब्यानरमा व्यापार,"गुलरिया : राष्ट्रपति शैक्षिक सुधार कार्यक्रमको ब्यानर प्रयोग गरी विद्यालय लगायत संघसंस्थालाई गुणस्तरहीन विद्युतीय तथा स्टेशनरी सामाग्री बिक्री वितरण गरेको आरोपमा प्रहरीले कास्कीको पोखरा महानगरपालिका वडा नम्बर २५ निवासी ३९ वर्षीय प्रकाश बराल क्षेत्रीलाई नियन्त्रणमा लिएको छ। साइबर एण्ड लाइब्रेरी नामक प्रोजेक्ट मार्फत बर्दियाको गुलरिया नगरपालिका वडा नम्बर ६ स्थित बंगलामुखी माध्यमिक विद्यालय परिसरबाट बिक्री वितरण भैरहेको अवस्थामा सामाग्रीसहित उनलाई पक्राउ गरेको हो। प्रविधिसँग जानकार नभएका विद्यालय तथा संस्थालाई भ्रममा पार्दै सहुलियतमा विद्युतीय सामाग्री वितरण हुँदैछ भन्दै प्रलोभन देखाइ न्युन गुणस्तरका विद्युतीय तथा स्टेशनरी सामाग्री उच्च मुल्यमा बिक्री गरेको भन्ने सूचनाका आधारमा निजलाई सामानसहित नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए। मानिससँगै नगद १ लाख ९२ हजार रुपैयाँ, विभिन्न बैंकका ३ थान चेक, साइबर एण्ड लाइब्रेरीको नाममा रहेको ४ थान विल ठेगी लगायत कारोवार स्थलबाट प्रिन्टर ११ थान, मोनिटर १९ थान, सीपीयू १९ थान, प्रोजेक्टर १७ थान, पेनड्राईभ १७ थान, क्याल्कुलेटर १७ थान, राइटिङ बोर्ड २० थान, सीसीटीभी क्यामेरा १८ थान, किबोर्ड १९ थान, नेपाली बृहत शब्दकोष ७ थान र अक्सफोर्ड किताब, विभिन्न शब्दकोष ३० थान र विभिन्न पुस्तक तथा क्यालेण्डर भएको कार्टुन २९ थान बरामद गरेका छौं। विद्यालय शैक्षिक संस्थालाई प्रभाव पार्ने गरी मोबाइलमा इन्टरनेटको प्रयोग गरी विभिन्न माध्यमहरुबाट म्यासेज गर्दै शिक्षा समन्वय इकाइ गुलरिया र बंगलामुखी माध्यमिक विद्यालय गुलरियामा विशिष्ट वव्यक्तिको उपस्थितिमा सहुलियतमा शैक्षिक प्राविधिक सामाग्री वितरण हुने जानकारी गराउँदै प्रचारप प्रसार गरी अफवाह फैलाइ न्युन गुणस्तरका सामाग्रीहरु बढी मुल्यमा बिक्री वितरण गरी ठगी गरेको प्रारम्भिक अनुसन्धानबाट खुल्न आएको डीएसपी शाहीको भनाइ छ। बर्दिया जिल्ला अदालत गुलरियाबाट ठगी सम्बन्धी कसुरमा ५ दिन म्याद थप गरी अनुसन्धान अघि बढाएका छौं। बर्दियाको गुलरियामा प्रविधि सामाग्री बिक्री वितरण भैरहेको थाहा पाएपश्चात् कम्प्युटर एशोसिएसन नेपाल महासंघ बर्दियाका अध्यक्ष गोपाल निरौला र प्रविधिमैत्री शिक्षक समाज नेपाल बर्दियाका अध्यक्ष केशव तिमलसैनाले संयुक्त विज्ञप्ति जारी गर्दै बिक्री वितरण उपर छानविन गरी आवश्यक कारवाहीको माग गरेका हुन्। प्रविधिमा जानकार दुवै संस्थाले विगतका वर्षमा पनि त्यस्ता सामाग्री बिक्रीवितरण गरिएको र सामान लिनेहरु सबै ठगिएकाले सचेत हुन आग्रह गरेका छन्।"
