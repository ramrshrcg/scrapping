शीर्षक,विवरण
युक्रेनरुस युद्धको विपक्षमा,"छिमेकी देश युक्रेन उत्तर एटलान्टिक सन्धि संगठन (नेटो) को सदस्य बन्ने कुरा संसारकै सबैभन्दा धेरै क्षेत्रफल ओगटेको राष्ट्र रुसलाई पचेको छैन। झन् युरोपेली संघ (ईयू) को सदस्य बन्ने कुरा पनि उसका लागि टाउको दुखाइ बनेको छ। साँध जोडिएको छिमेकीले अन्त मितेरी गाँस्न र सम्बन्ध बढाइरहेको निको नलागेपछि युक्रेनको सीमा क्षेत्रमा केही समयअघि रुसले लाख सेना परिचालन गर्यो। सेना परिचालन भनेको हक्काँहक्काँ गर्दै लडाइँको निम्तो दिनु थियो। रुसको त्यस्तो कदमका विरुद्ध पश्चिमा र खासगरी अमेरिकाले आपत्ति मात्रै जनाएको छैन, युक्रेनका पक्षमा धुवाँधार लबिङ गरिरहेको छ। खासमा अहिले रुस र युक्रेनबीच उत्पन्न समस्या रुस र अमेरिकी द्वन्द्वको चरमोत्कर्ष प्रतीत भइरहेको छ। शक्ति राष्ट्रबीचको टकरावलाई धेरैले दोस्रो शीतयुद्ध पनि भनेका छन् भने कतिपयले तेस्रो विश्वयुद्धको पूर्वझलकका रूपमा पनि व्याख्या गरेका छन्। विश्वका थुप्रै राष्ट्रबाट चिन्ता र चासो प्रकट भइरहँदा रुस भने युक्रेनमा हमला गर्ने कुनै योजना नरहेको बताउँछ। दिनप्रतिदिन आफ्नो योजनामा अघि बढ्न रोकिएको पनि छैन। मंगलबार मात्रै रसियाली राष्ट्रपति भ्लादिमिर पुटिनले युक्रेनका २ प्रदेश डोनेट्स्क र लुहान्स्कलाई स्वतन्त्र मुलुकको मान्यता दिएका छन्। ती प्रदेशका रुस समर्थक पृथकतावादीहरू संघर्षरत छन्। ती प्रदेशले पहिल्यै आफूहरूलाई क्रमशः जनगणतन्त्र डोनेट्स्क र जनगणतन्त्र लुहान्स्कको स्वघोषणा गरेकै थिए। युक्रेनी राष्ट्रपति भ्लादिमिर जेलेन्सकीले पुटिनको घोषणाबाट नडराएको त बताएका छन्। तर, त्यहाँ शान्ति स्थापनाका लागि सेना परिचालन गर्ने सार्वजनिक गरेका छन्। त्यसले तनाव झन् बढ्दै गएको प्रष्ट्याएको छ। रुसले सन् २०१४ मा क्रिमिया प्रान्त युक्रेनबाट टुक्र्याएर आफूसँग गाभेको थियो। त्यसअघि सन् २००८ मा जर्जियामाथि आक्रमण गरी त्यसका २ प्रदेश आफूमा गाभेको थियो। युक्रेनलाई टुक्राटुक्रा पार्दै आफूमा गाभ्दै लैजाने र उसको अस्तित्व नामेट पार्ने गरी रुस साम्राज्यवादीका रूपमा देखा परेको प्रतीत हुन्छ। अहिले विश्व आकाशमा मडारिएको अशान्तिको बादल रुसयुक्रेन तनाव मात्रै होइन। अमेरिकारुस तनावको बादल पनि सँगै मडारिरहेको छ। रुसले उसको छिमेकी देश युक्रेनमाथि हमला गर्ने भयको आतंक अहिले सर्वत्र छ। र, त्यही बहानामा अमेरिकाले रुसमाथि आक्रमण गर्ने र विश्व युद्ध मच्चिने आशंका उत्पन्न भएको छ। युद्धमा राष्ट्रहरू होमिँदा हुने आर्थिक क्षतिको आकलन गर्नै सकिन्न, अनि त्यसले निम्त्याउने गरिबी, भोकमरी र अनिकाल मात्रै होइन नरसंहारकै अड्कल गरिसाध्य हुँदैन। विगतका युद्धको विभीषिका मानव सभ्यताका कलंक थिए। अब त्यस्तो कहिल्यै नहोस्। एउटा सार्वभौम राष्ट्रको अस्तित्वलाई छिमेकीले नस्वीकार्ने सैन्यशक्तिद्वारा धावा बोल्ने परिपाटी विश्वको जुनसुकै कुनामा छ। त्यसको बाछिटा धेरैतिर देखिन सक्छ। तसर्थ हामी नेपाली कुनै पनि राष्ट्रको अस्तित्वको सवालमा उसको भौगोलिक अखण्डता र राष्ट्रिय स्वाधीनताका पक्षमा हुनुपर्छ। हुन्छौं। आक्रमण एउटा राष्ट्रले अर्काेलाई गर्नु दुईपक्षीय मामिला मात्रै होइन, यससँग सम्बन्ध र अर्थ राख्ने कुरा धेरै छन्। रुसले युक्रेनमाथि हमला गर्नुलाई ऊमाथि दबदबा गर्नु मात्रै नभई हिजो सोभियत संघबाट टुक्रिएर बनेका दर्जनभन्दा बेसी राष्ट्र, सिंगो युरोप मात्रै होइन सिंगो पृथ्वीसँग सरोकारको विषय हो। युद्ध कहिल्यै पनि मानवताको हितमा हुँदैन। युद्धमा कसैले विजय र पराजय युद्धरत पक्षको होइन त्यहाँ केवल मानवताको मात्रै हार हुन्छ। तसर्थ जुनसुकै बहानाको नरमेधी युद्ध रोक्नुको विकल्प हुँदैन। विकल्प हुन्छ त केवल शान्ति। अहिलेको तनावको अन्त्य गर्न सकिने भनेको वार्ता र कूटनीतिक पहल कदमीबाटै हो। यो मामिलामा रुस र अमेरिकाले शान्तिको प्रतिबद्धता गर्न जरुरी छ। अमेरिकालगायत पश्चिमा देशहरूले युक्रेनलाई नेटोतिर तानेर काखी च्याप्दै रुसमाथि भय सिर्जना नगर्ने र रुसले युक्रेनमाथि सैन्य बल परिचालन नगर्ने गर्नुको विकल्प छैन। विश्वका अरू राष्ट्रले उनीहरूलाई त्यसकै लागि प्रेरित गर्नुपर्छ।"
संक्रमण घटे पनि लापरवाही नगरौं,"कोरोना भाइरस रोग कोभिड१९ को तेस्रो लहरको सामना पनि हामीले गर्यौं। पहिलो लहरै भित्रिँदैन भन्ने एक किसिमको विश्वास (अन्ध) थियो धेरै नेपालीमा। त्यसमा देशका शासक पनि थिए। हुन्थेनन् भने विश्वमा महामारी फैलिरहेका बेला पर्यटनमन्त्री अस्ट्रेलियामा नेपालको पर्यटनको प्रचार गर्न पुगेका हुँदैनथे। कठै नेपालका शासकको हविगत ! विश्वले त्यसै भनेर गिज्याएको थियो। हुने हार दैव नटारको शैलीमा कोरोना पनि नेपाल भित्रियो। दसौं हजार नागरिकको ज्यान लियो। पहिलो, दोस्रो र तेस्रो लहरले ढाक्यो। अहिले तेस्रो लहर मत्थर भइसकेको छ। सौभाग्य मान्नुपर्छ कि अहिले देशभरिका अस्पतालमा कोरोना बेडहरू रित्ता छन्। आइसोलेसन र भेन्टिलेसन भएका सघन उपचार कक्षहरू कम्तीमा कोरोना संक्रमितविहीनजस्तै सुनसान छन्। स्वास्थ्य तथा जनसंख्या मन्त्रालयको तथ्यांकअनुसार अहिले औसत संक्रमणदर ३ दशमलव ५ प्रतिशत छ। नेपालमा पनि ६० दशमलव ५ प्रतिशतले पूरै दुई डोज खोप लगाइसकेका छन्। बाँकी संख्या पनि कम्ती होइन। विकसित देशहरूमा खोपमै विरोध भइरहँदा त्यतिका नेपालीले खोप पाउनु र पाए जति नेपाली लगाउन राजी हुनु सकारात्मक हो। सरकारले जति खोपको व्यवस्था गर्न सक्यो, त्यसमा धन्य हुनैपर्ने अवस्था चाहिँ छ। सन्तोष त्यसमा मान्न सकिन्न, पूरापूर नेपालीलाई खोप लगाउने व्यवस्थालाई तीव्रता दिन सरकारले कन्जुस्याइँ गर्नुहुन्न। अब मानिसहरूको भीडभाड हुने गतिविधि पनि आउँदैछ, चुनाव। दलहरूका सभा, समारोह, जुलुस र निर्वाचनै पनि मानिसहरूको भीड लाग्ने गतिविधि हुन्। सरकारले त्यस मानेमा खोपको संवेदनशील आवश्यकता मनन् गर्न जरुरी छ। अर्कातिर सर्वसाधारण नेपाली जो खोप लगाएका छौं, र लगाउन बाँकी छौं दुवैथरी अझै सतर्क नभई सुखै छैन। एक त स्वास्थ्य सचेतना खासमा पनि सरसफाइ अरू बेला पनि उत्तिकै महत्त्वपूर्ण छ। झन् कोभिडबाट बच्ने हो भने त फुक्काफाल हुनै हुँदैन, साबुनपानीले हात धोइरहने, मास्क लगाउन नछोड्नेलगायत सुरक्षा कवच छुटाउनु हुँदैन। तर कतिपयको पारा हेलचक्र्याइँ गर्ने छ, यस्तो देखिन्छ कि अब कोरोना भाइरस विश्वबाट लोप भइसक्यो। जसो गरे पनि हुन्छ भन्दै फुक्काफाल भएर हिँडिरहेका छौं। होस् गरौं, स्वास्थ्य मापदण्ड पालना गरिराखौं। संक्रमण आफैं भोगेर सिक्ने पाठ हुनु हुँदैन। त्यसैले फुक्काफाल हैन, सतर्क बनौं। ग्यारेन्टी छैन कि फेरि चौथो वा पाँचौं, छैटौं गर्दै लहरका लहर आउँदैन, भाइरसले रूप फेरिफेरि हाम्रो स्वास्थ्य जटिल बनाउँदैन, हाम्रो जीवन खोस्दैन।"
मधेस अनेक वादमा अल्झिएको छ,"खाइपाई आएको सरकारी सेवासुविधा छाडेर मधेस आन्दोलनमा लागेका नेता हुन्, भरतकुमार विमल (यादव)। गजेन्द्रनारायण सिंहसँगै दोस्रो जनआन्दोलनमा सक्रिय बने उनी। तत्कालीन नेपाल सद्भावना पार्टी आनन्दीदेवीका तर्फबाट सातदलीय मोर्चामा आबद्ध भएर जनआन्दोलनमा सक्रिय रहे। अन्तरिम संसद् सदस्यसमेत रहेका उनी अहिले संघीय लोकतान्त्रिक गणतन्त्रको साक्षी भएर बसेका छन्। केही समय संघीय समाजवादी फोरम नेपालमा सहभागी भएर पुनः बाहिरिएका उनी अहिले कुनै पार्टीसँग आबद्ध छैनन्। राजा फ्याँक्नेमध्येका एक विमल दलविहीन अवस्थामा सक्रिय राजनीतिबाट धकेलिएका छन्। यद्यपि, मधेसप्रति त्यत्तिकै जिम्मेवार र संवेदनशील देखिन्छन्। राष्ट्रिय राजनीतिको उतारचढावलाई नजिकबाट नियालिरहेका विमलसँग अन्नपूर्णकर्मी गोविन्द महतोले गरेको कुराकानी : तपाईंको राजनीतिक जीवन किनारा लागेजस्तो देखिन्छ नि ? कुनै पार्टीमा सम्बद्ध भएर राजनीतिलाई अगाडि बढाउन चाहनु भएको हो ?होइन, सकेसम्म राजनीतिक संगठन नै खोल्छु। सकिनँ भने मात्र चिन्तक भएर बस्छु। अन्यथा अहिलेको कुनै पनि राजनीतिक संगठनमा आबद्ध हुन्नँ। सकभर मधेसको राजनीतिको विषयमा अध्यययन र अनुसन्धान गरिरहेकै हुन्छु। त्यसैलाई विभिन्न माध्यमबाट विचार प्रवाहित गर्ने हो। मधेसी समुदायलाई राजनीतिक विषयमा केही फाइदा होस् भन्ने चाहना सदैव रहन्छ। दलगत राजनीतिमा वा अहिलेको कुनै संगठनमा मेरो आबद्धता हँुदैन। जनआन्दोलन२ सफल भयो तर तपाईं त ओरालो लाग्नुभयो। किन ?त्यो मेरो दुर्भाग्य हो। कमजोरी भनेकै छिट्टै विश्वास गरिहाल्ने हो। पार्टीभित्र र पार्टीबाहिर दुवैबाट धोका खाएको छु। पार्टीभित्रबाट त राजेन्द्र महतो र हृदयेश त्रिपाठीबाटै ठूलो धोका खाएँ। शेरबहादुर देउवा नेतृत्वको सरकारमा एमाले सहभागी हुँदा ममाथि धेरै दबाब आयो कि सरकारमा सहभागी भएर सहयोग गर्नुपर्छ। बाहिरको मान्छेबाट लोभलालचदेखि सबै भयो। तर, संगठन मेरो पकडमा भएकाले कसैले आँट गरेनन् मेराविरुद्ध लाग्ने। त्यतिबेला कुन मन्त्रालय लिने, के लिने भन्ने कुरा भित्र र बाहिर दुवैका मान्छेबाट आए। पार्टीभित्रकै मान्छे बाहिरबाट सञ्चालित भएर अन्तर्राष्ट्रिय शक्तिसमेत लगाएर मलाई सिकार बनाए। ओरालो लाग्नुमा भूमिका पार्टीभित्रबाटै थियो त ?आन्दोलन सफल भएपछि पार्टी संगठन विस्तार गर्नुपर्छ भनेर राजावादी बद्री मण्डल र लक्ष्मणलाल कर्णको पार्टीलाई मिलाउनुपर्छ भनेर दबाब सिर्जना गरियो। जसको मूल उद्देश्य मलाई कमजोर बनाउनु थियो। आन्दोलनबाट दिएको नेतृत्वलाई कार्यसमितिको बैठकबाट अल्पमतमा पारियो। त्यो एउटा ठूलो षड्यन्त्रपूर्ण खेल थियो। कार्यसमितिमा अल्पमतमा परें। त्यसपछि नैतिकताको आधारमा राजीनामा दिएँ। पछि राजेन्द्र महतो मन्त्री बने। सरकारी जागिर छाडेर कसरी राजनीतिमा आउनु भयो ? फेरि किन मधेसी दलप्रति वितृष्णा जाग्यो ?भन्नै पर्दा, मधेसको राजनीति अहिले निकै दुःखद् छ। हो, त्यसबेला म सरकारी जागिरमा थिएँ। तत्कालीन श्री ५ को सरकारको डीएफओ। नेपालमा एउटा मधेसी अर्को पहाडी समुदाय मुख्य छन्। जनजाति पनि छन्। उनीहरू थिचोमिचोमा परेका छैनन्, जति मधेसी परेका छन्। एमसीसीका विषयमा जनतालाई स्पष्ट पारेर मात्रै राजनीतिक दलहरूले निर्णय लिनुपर्छ। मधेसकेन्द्रित दलको अहिलेको विभाजन सिद्धान्तको विभाजन हुँदै होइन। जनजातिको भेदभावको र मधेसीसँगको भेदभावको अवस्था फरक छ। सरकारी जागिरमा हुँदा पनि मधेसीसँग हुने भेदभावको विषयमा नजिकबाट बुझ्ने मौका पाएको छु। २०४६ सालमा कपिलवस्तुमा डीएफओ थिएँ। त्यतिबेला आन्दोलनको क्रममा वनको अतिक्रमण भयो। वन अतिक्रमण मधेसी र पहाडी दुवै समुदायले गरेका थिए। अन्तरिम कालको वनमन्त्रीमा झलनाथ खनाल थिए। वन अक्रिमण हटाउन मलाई आदेश दिइयो। तर मधेसी समुदायले गरेका अतिक्रमण हटाउनु भनियो। जबकि पहाडी समुदायले गरेको अतिक्रमण तत्काल नहटाउन भनियो। जहाँजहाँ अतिक्रमित वन थियो, त्यो सबै हटाऔं अन्यथा कसैलाई नहटाऔं भनें। साम्प्रदायिकता फैलनबाट बचाउन सीमा क्षेत्र र राजमार्ग दुवैलाई सँगै हटाऔं भनेको थिएँ। सँगै, होइन भने कुनै पनि नहटाऔं भनें। झलनाथजीले फोन गरेर पहिले सीमा क्षेत्र खाली गराउन भने। समस्याको गम्भीरतालाई बुझेरै काम गर्न सुझाएको थिएँ। तर, उनले मन्त्रीको आदेश नमान्ने भन्दै धम्क्याए। त्यसपछि म तपाईंको कर्मचारी कि सरकारको ? तपाईंअनुसार चलौं कि कानुनअनुसार ? भनेर जवाफ दिएँ। राजीनामा पठाउँछु स्वीकृत गर्नुस् भनेर जागिरबाट राजीनामा दिएँ। त्यसपछि नेपाल सद्भावना पार्टीका संस्थापक अध्यक्ष गजेन्द्रनारायण सिंहसँग सम्पर्क भयो। राजनीतिमा प्रवेश गरें। तर, अहिलेको मधेस राजनीति देख्दा लाग्छ, राजनीति कुनै नेतृत्वकर्तामा छैन। केवल पैसा, जातीयता र शक्तिका लागि राजनीति भइरहेको छ। तपाईंको नाम भरतविमल यादव, नागरिकताको नाम भरतकुमार विमल। यसो हेर्दा नामले नै जातपात विरोधी जस्तो लाग्छ। जातपातबाटै राजनीतिको बागडोरमा पुग्ने गरिन्छ, किन ?मधेस ब्राह्मण, यादव, वैश्य, दलितवादमै अल्मलिएको छ। उदाहरण हेर्नुस्, महन्त ठाकुरको पार्टीलाई ब्राह्मणबाद, उपेन्द्र यादवको पार्टी यादववाद, राजेन्द्र महतोको पार्टी तेली सुडीवाद छ। यो आमजनताले मूल्यांकन गरेको हो, मैले होइन। हामीलाई त पहिले राष्ट्र चाहिन्छ। नेपालबाट मधेसलाई अलग गर्ने विषय सोच्न र कल्पना पनि गर्नसम्म सक्दिनँ। संविधानमा देखिएको कमीकमजोरी र खास गरेर मधेसको प्रतिनिधित्व अनि अधिकारको कुरो नेपालमै रहेर खोज्नुपर्छ। पाउनु पनि पर्छ। त्यसैले राज्यको पहिलो दायित्व हो कि मधेसलाई कसरी विश्वासमा लिने। मधेसी भन्नेबित्तिकै नेपाली विरोधी सोच हुन्छ। नेपालमा एक प्रतिशत भारतीय झुकाव भएका मान्छे होलान् तर म त ९९ प्रतिशत नेपाली हुँ। मधेसलाई नेपालमा राख्नुपर्छ, भारतमा गाभिन दिनु हुँदैन भन्ने पक्षधर मान्छे छन्। सीमा समस्या तथा नेपाल भारतको समस्या पहाडका मान्छेभन्दा मधेसका मान्छेले भोग्छ नि। त्यही भएर मधेसी पनि नेपाली हुन् भन्ने सोचको विकास गराउनुपर्यो। दोषी चस्मालाई फेर्नुपर्यो। राजा पतन गराउन यहाँको ठूलो भूमिका थियो भनिन्छ। राजासँगै तपाईंको पनि विस्तारै पतन भएको महसुस हुन्छ ? के यो संयोग मात्र हो ?मेरो पतन भएको होइन। राजाको पतन भएको पक्का हो। राजा राज्यको हर्ताकर्ता र खानदानी थिए तर उनी अहिले आमनागरिक भएका छन्। यही नै मेरो ठूलो उपलब्धि हो। हिजो एउटा ग्वालाको छोरा रामवरण देशको प्रमुख बने। आज पहाडकी एउटी छोरी राष्ट्रप्रमुख छन्। भोलि यस्तै कोही आउँछन्। यो नै सबैभन्दा ठूलो उपलब्धि हो। मधेसकेन्द्रित नेताहरूमा सम्पत्तिा आर्जनको जुन सोच छ, त्यो सोच मधेसका लागि दुःखद् संकेत हो। मधेस ब्राह्मण, यादव, वैश्य, दलितवादमै रुमल्लिएको छ। नेपालबाट मधेसलाई अलग गर्ने विषय सोच्न र कल्पना पनि गर्नसम्म सक्दिनँ। मधेसमा यत्रो आन्दोलन भयो। मधेस जहाँ थियो त्यहीं छ। समस्याबाट पनि ग्रसित छ। किन ?मधेसमा नेताहरू छन् तर मधेसी समुदायको समस्या उजागर गर्ने नेतृत्व लिने अवस्थामा छैनन्। केही व्यक्ति मधेसको प्रतिनिधित्व गरे पनि जातीयतालाई आधार बनाएर राजनीति गर्छन्। निर्वाचनमा दुईचार सिट जितेर पार्टी चलाउँछन् तर मधेसीको एजेन्डा अहिले पनि जहाँ थियो त्यहीं छ। कुर्सीको खेलमा लागेर कसरी मन्त्री बन्ने ? कसरी सम्पत्ति आर्जन गर्ने ? त्यो कुरा मात्रै हुन्छ। हिजोसम्म जो नेताको साइकलमा चढ्ने अवस्था थिएन। आज उनीहरूको करोडौंको गाडी छ। यो सबै के हो ? राजनीतिको आवरणमा सम्पत्ति जोड्ने खेल मात्रै हो। मधेसकेन्द्रित नेताहरूमा सम्पत्ति आर्जनको जुन सोच छ, त्यो सोच मधेसका लागि दुःखद् संकेत हो। दलहरूको विभाजनलाई कुन रूपमा हेर्नुहुन्छ ?राजनीतिक दलमा सिद्धान्त हराइरहेको छ। मधेसकेन्द्रित दलको अहिलेको विभाजन सिद्धान्तको विभाजन हुँदै होइन। मधेसकेन्द्रित पार्टीलाई जनताले निर्वाचनमा राम्रै मत दिए। जसकारण तेस्रो शक्तिको रूपमा उदय पनि भयो। तर, अहिले नेतृत्वका लागि भएको विभाजन भनेकै नेतृत्वकर्ताबीचको टकराव हो। जसरी पनि नेतृत्वमा हावी हुने सोच र चिन्तन मधेसकेन्द्रित दलको भएकै कारण आजको अवस्था निम्तिएको हो। जसपाको विभाजन पनि त्यही व्यक्तिगत टकराव हो। त्यसलाई राजनीतिक आवरण दिइएको छ। पार्टी जसरी पनि आफ्नो कब्जामा राख्न जसपाको विभाजन एउटा कित्तामा उपेन्द्र र अर्को कित्तामा महन्थ र राजेन्द्रको छ। महन्थ ठाकुरको चाहना उपेन्द्र आफूलाई नेता मानेर हिँडुन् भन्ने हो। तर, उपेन्द्र आजसम्म कसैलाई नेता मान्ने सोचमा नै देखिँदैनन्। राजनीतिबारे सुझबुझको अभावले संसद् विघटनको क्रममा महन्थ ठाकुरको धारणा गलत थियो। केही दलका विरोधका बाबजुत एमसीसी संसद्मा टेबुल भएको छ। तपाईंको धारणा के छ ?एमसीसीका विषयमा जनतालाई स्पष्ट पारेर मात्रै राजनीतिक दलहरूले निर्णय लिनुपर्छ। एकातर्फ सदनमा यो विषयले ठाउँ पाउनु र अर्कोतर्फ सरकारमै भएका दल सडकमा आउनुले राजनीतिक दलको दोहोरो चरित्रलाई प्रष्ट्याउँछ। त्यसैले यस विषयमा स्पष्ट भएर जनतालाई जानकारी दिएर मात्रै टुंगो लगाइनु पर्छ। जनतासँग छल गरियो भने त्यसले देशमा नयाँ दुर्घटना निम्त्याउँछ।"
राष्ट्रिय सहमति आवश्यक : उपराष्ट्रपति,"काठमाडौं : उपराष्ट्रपति नन्दबहादुर पुनले राष्ट्रियअन्तर्राष्ट्रिय रूपमा दूरगामी महत्व राख्ने विषयलाई सहमतिबाट मात्र अघि बढाउन सरकारलाई आग्रह गरेका छन्। उपराष्ट्रपति पुनले सोमबार मातृभाषा राष्ट्रिय कविता महोत्वसलाई सम्बोधन गर्दै भने, दूरगामी महत्वका बिषयमा राष्ट्रिय सहमति आवश्यक हुन्छ। पुनले देशमा राष्ट्रिय, अन्तर्राष्ट्रिय विषयहरूमा मत भिन्नता हुनुले राम्रो सन्देश नजाने बताए। दूरगामी महत्वको विषयमा राष्ट्रिय सहमति हुँदा राम्रो हुने उनका भनाइ थियो। अहिले देशभित्र विभिन्न राष्ट्रिय, अन्तर्राष्ट्रिय महत्वका विषयमा छलफल र मतभिन्नता देखिन्छ। दूरगामी महत्व राख्ने राष्ट्रिय, अन्तर्राष्ट्रिय महत्वका विषयमा राष्ट्रिय सहमति हुँदा राम्रो हुन्छ, उनले भने, सहमति नहुँदा यसले देशलाई राम्रो गर्दैन। यसमा हामीले विगतबाट पाठ पनि सिक्न सक्नुपर्छ। म यसतर्फ सबै पक्षको गम्भीर ध्यानाकर्षण गराउन चाहन्छु।"
साझेदारबाटै सरकारलाई असहयोग,"काठमाडौं : सत्तापक्ष आफैं, प्रतिपक्ष आफैं। यही दोहोरो भूमिकामा देखिएका छन् माओवादी केन्द्र र एकीकृत समाजवादी। दुवै दलको सहमतिमा आइतबार एमसीसी संसद्मा पेस भइरहँदा कार्यकर्ता भने विरोध प्रदर्शन गरिरहेका थिए। कतिपय नेता त प्रतिनिधिसभा बैठकमै विरोध जनाइरहेका थिए। उनीहरूले नै प्रहरी र आफ्ना कार्यकर्तालाई सडकमा भिडाए। ढुंगा हानाहान गरे। कतिपय घाइते भए। अनि, माओवादी अध्यक्ष पुष्पकमल दाहालले ट्विटरमा लेखे, एमसीसी टेबुल गर्नुहुन्न भन्दै विरोधमा उत्रिएका प्रदर्शनकारीमाथि भएको प्रहरी दमनको विरोध गर्दै घाइतेहरूको शीघ्र स्वास्थ्यलाभको कामना गर्छु। एकीकृत समाजवादी अध्यक्ष माधवकुमार नेपालले पनि प्रदर्शनमा दमन भएको भन्दै असन्तुष्टि जनाए। नेपालले फेसबुकमा लेखे, अतः संविधानप्रदत्त अधिकारको प्रयोग गर्दै गरिएको प्रदर्शनमा गरिएको दमन र बल प्रयोगप्रति गम्भीर असहमतिसहित विरोध गर्दै घाइतेहरूको शीघ्र स्वास्थ्यलाभको कामना एवं उहाँहरूको सम्पूर्ण रूपमा उपचार व्यवस्था मिलाउन नेपाल सरकारको ध्यानाकर्षण गराउँछु। एकीकृत समाजवादीले सोमबार ज्यादतीपूर्ण दमन भएको घटनाको भत्र्सना गरेको छ। उसले घाइतेहरूको उपचारको व्यवस्था गर्न सरकारसँग माग गरेको छ। राजनीतिक विश्लेषक तुलनारायण साह द्वैध चरित्रले राजनीति विकृत भएको बताउँछन्। हामी राजनीतिलाई मूल्यमान्यताको हिसाबले विश्लेषण गर्छौं। नेताहरू नाफा नोक्सानको हिसाबले गर्दा रहेछन्, साह भन्छन्, दाहाल, माधवकुमार नेपाल अहिले त्यही गरिरहनुभएको छ। सत्तालाई उहाँहरूले प्रमुख रूपमा हेर्नुभएको छ। संविधान बनाउने बेला उपेन्द्र यादव र महन्थ ठाकुरले गर्नुभएको थियो। कार्यकर्तालाई सडकमा लठ्ठी, डन्डी खान लगाउने, आफू सत्तामा रहिरहने। यस्तो चरित्र अनैतिक राजनीतिको पराकाष्ठा भएको बताउँछन् अर्का विश्लेषक डम्बर खतिवडा। उनका अनुसार प्रधानमन्त्रीय प्रणालीमा प्रधानमन्त्रीसँग मत बाझिएपछि सरकारमा बस्नु नै गलत हुन्छ। यो कस्तो अनैतिक काम हो ? मैले त बुझन् पनि सकेको छैन, खतिवडा भन्छन्, संसदीय व्यवस्था भनेकै प्रधानमन्त्रीय प्रणाली हो। प्रधानमन्त्रीसँग मत बाझिएपछि सरकारमा रहनुनै हुँदैन। प्रधानमन्त्रीले ल्याएको प्रस्तावको विरोध गर्दै सरकारमा बसिरहन नहुने उनको तर्क छ। ह्विप लगाएको छैन भने पार्टीका सांसदले विमति राख्न पाउँछन्। तर, प्रधानमन्त्रीय प्रणालीमा मन्त्रीले यो विमति राख्नै पाउँदैन। विमति राख्ने भए उसले तत्काल सरकार छोड्नुपर्छ, उनी भन्छन्। सत्ताधारी दलहरू आफैंले कार्यकर्ता सडकमा पठाएर आफैं कुटिरहेको टिप्पणी उनी गर्छन्। यो सरकार त देउवाको मात्र होइन नि ! पुलिस पनि गृहमन्त्रीका मात्र होइनन्। अरू पनि त मन्त्री छन्। पुलिस त ती सबैका हुन नि !, उनी भन्छन्, उनीहरूले आफ्नै कार्यकर्ता कुुटिरहेका छन्। एमसीसी आर्थिक अनुदानको विषय भएको र त्यो अर्थ मन्त्रालयअन्तर्गतको भएको उनको भनाइ छ। तर, अर्थमन्त्री एमसीसीको प्रस्ताव पेस गर्न नजानु अर्को अनैतिक क्रियाकलाप भएको आरोप उनी लगाउँछन्। विपक्षमा मत हाल्छु भन्नेले एमसीसी वा सत्ता एउटा रोज्नुपर्ने उनको भनाइ छ। पूर्वराजदूत दीपकुमार उपाध्याय मुलुकमा बेथिति भएपछि यस्तै हुने बताउँछन्। मूलतः नैतिक चरित्र, इमान नै स्खलन भएको छ त जे पनि हुन्छ, उपाध्याय भन्छन्। नारामा भारतीय विस्तारवाद, अमेरिकी साम्राज्यवाद भन्ने अनि भित्रभित्र उनीहरूसँगै साँठगाँठ गर्ने प्रवृत्ति रहेको उनको विश्लेषण छ। राष्ट्रिय स्वार्थको विषय गोप्य हुन नसक्ने भएकाले एमसीसी अनुदानका सबै सम्झौतामा छलफल हुनुपर्ने उनी बताउँछन्। कार्यकर्ता भने शीर्ष नेताहरूका कारण रणभुल्लमा परेका छन्। हामीलाई एमसीसीको विरोध गर्न सडकमा पठाएर लाठी खुवाउने। नेता भने संसद्मा गएर पेस गर्न दिने। यो कस्तो चरित्र हो ? मैले त बुझ्नै सकिन, प्रदर्शनमा अश्रुग्यासको सामना गरेका एक माओवादी कार्यकर्ताले भन्छन्, सरकारले एमसीसी टेबल गर्ने बित्तिकै पार्टीका मन्त्रीले राजीनामा दिनुपर्ने थियो। एकीकृत समाजवादीका प्रवक्ता जगन्नाथ खतिवडा विपक्षमा भोट हालेर पनि सरकारमा बसियो भने प्रश्न उठाउन मिल्ने बताउँछन्। अहिले भनेको नो, भोट त होलेको छैन, प्रवक्ता खतिवडा भन्छन्। मूल कुरा एमसीसी फेल गर्न मत गर्ने र गर्न लगाउने नै आफ्नो पार्टीको ध्येय रहेको उनको भनाइ छ। एकीकृत समाजवादीको स्थायी कमिटी बैठकले एमसीसी टेबल गर्न दिने निर्णय गरेको थियो। त्यसपछि माओवादी अध्यक्ष दाहाल पनि टेबल गर्न दिन सहमत भएका थिए। माओवादी केन्द्रले जबरजस्ती टेबल गरिए सरकारबाट बाहिरिने निर्णय गरेको थियो। हामी राजनीतिलाई मूल्यमान्यताको हिसाबले विश्लेषण गर्छौं। नेताहरू नाफा नोक्सानको हिसाबले गर्दा रहेछन्। दाहाल, नेपाल अहिले त्यही गरिरहनुभएको छ। कार्यकर्तालाई सडकमा लठ्ठी, डन्डी खान लगाउने, आफू सत्तामा रहिरहने काम भएको छ। तुलनारायण साह, राजनीतिक विश्लेषक संसदीय व्यवस्था भनेकै प्रधानमन्त्रीय प्रणाली हो। प्रधानमन्त्रीसँग मत बाझिएपछि सरकारमा रहनु नै हुँदैन। दाहाल र नेपालले अहिले गरेको अनैतिक काम हो। डम्बर खतिवडा, राजनीतिक विश्लेषक मूलतः नैतिक चरित्र, इमान नै स्खलन भएको छ त जे पनि हुन्छ। नारामा भारतीय विस्तारवाद, अमेरिकी साम्राज्यवाद भन्ने अनि भित्रभित्र उनीहरूसँगै साँठगाँठ गर्ने प्रवृत्ति छ। दीपकुमार उपाध्याय , पूर्वराजदूत माओवादी प्रमुख सचेतक देव गुरुङ आफ्नो पार्टीले दोहोरो चरित्र नदेखाउने बताउँछन्। राजधानीमा आयोजित कार्यक्रममा नेता गुरुङले पार्टीले सरकारबाट बाहिरिने पनि निर्णय गरिसकेकाले अब कुन दिन बाहिरिने भन्ने मात्रै रहेको पनि सुनाए। भने, पार्टीले सरकारबाट हट्नुपर्छ भन्ने निर्णय गरिसकेको छ। अब कुन दिन हट्ने भन्ने छिट्टै निर्णय हुन्छ। सरकारमा नरहने भनेर पार्टीले नीतिगत निर्णय लिइसकेको छ। अब दिनको मात्रै कुरा हो। राष्ट्रिय स्वाधिनताको मुद्दामा एकै ठाउँमा उभिने उनले बताए। दुई दलले जग हँसाए : ओली एमाले अध्यक्ष केपी शर्मा ओलीले सत्तारुढ दलहरू माओवादी केन्द्र र एकीकृत समाजवादीले दोहोरो चरित्र देखाएको बताएका छन्। एमसीसी संसद्मा पेस गर्न सहमति जनाएर कार्यकर्तालाई सडकमा उतारी जग हँसाउने काम गरेको ओलीको भनाइ छ। एमसीसी पास गर्न षड्यन्त्र गर्ने, टेबल गर्न षड्यन्त्र गर्ने, चन्द्रागिरि नगरपालिका इन्द्रथानस्थित कालु पाण्डेको समाधी स्थलमा सोमबार आयोजित कार्यक्रममा ओलीले भने, आफू मूर्तिझैं बस्ने। अर्को पट्टिकालाई नारा लगाऊ भन्ने। यताकालाई उठ उठ भन्ने। उताकालाई बस बस भन्ने। एकथरीलाई सडकमा जाऊ भन्ने। एकथरीलाई सदनमा आऊ भन्ने। ओलीले गृहमन्त्री बालकृष्ण खाँणलाई फोन गरी एमसीसीविरुद्ध बानेश्वरमा भएको प्रदर्शनबारे जिज्ञासा राखेको बताए। हिजो बानेश्वरमा भएको घटनाको विषयमा मैले आज गृहमन्त्रीलाई भने तपाईं पुलिस किन सडकमा पठाउनुहुन्छ ?, ओलीले भने, कत्रो दुःख गरेर बाटो बनाएको छ। सरकारमा हुने क्रान्तिकारीहरूले भत्काएका छन्। कोही छैन यो देशमा नभत्काऊ भन्ने ? कस्तो सरकार हो ? उनले प्रदर्शनकारीबाट प्रहरी कुटिँदा पनि त्यसको प्रतिरक्षा गर्न किन आदेश नदिएको भनेर गृहमन्त्रीलाई प्रश्न गरेको बताए। प्रहरी कुटाइ खाएर भागेको छ। २५ जना मान्छेले ढुंगा हानेको छ। डेढ सय प्रहरी पछाडि भाग्दै छ। केही पनि आदेश हुँदैन, उनले भने, मैले गृहमन्त्रीलाई सोधेँ, ढुंगा हान्न मात्रै आदेश थियो ? के आदेश थियो ? प्रहरी कुटिएकाबारे पनि आफूले गृहमन्त्रीसँग बुझेको उनले बताए। एमसीसी अघि नबढाउन रिट पेसएमसीसी अघि नबढाउन माग गर्दै सर्वोच्च अदालतमा रिट निवेदन पेस भएको छ। वरिष्ठ अधिवक्ता डा सुरेन्द्र भण्डारीले सोमबार दिएको रिट दर्ता भने भएको छैन। मंगलबार मात्र यसको टुंगो लाग्ने अदालतले जनाएको छ। नेपाल सन्धि ऐन २०४७ को दफा ४ अनुसार प्रतिनिधिसभामा एमसीसीको प्रक्रिया अघि नबढाउन रिटमा माग गरिएको छ। व्यवस्थापिका संसद्मा उपस्थित सदस्य संख्याको बहुमत भन्नाले केवल कुनै बैठकमा उपस्थित सदस्य संख्या नभएर संसद्मा कायम रहेका सांसद संख्याको कुल अर्थात् वर्तमान अवस्थामा २ सय ७१ जना प्रतिनिधिसभाका सदस्यलाई बुझाउँछ भनी व्याख्या गर्न पनि उनले माग गरेका छन्। सो २ सय ७१ को संख्याको बहुमतविपरीत संसद्बाट एमसीसी पारित गर्ने कार्य नगर्नुनगराउनु भनी अन्तरिम आदेशसमेत जारी गर्न माग गरिएको छ।"
"भिसाको दुरुपयोग गर्दै एप्समार्फत चिनियाँको भारतीयसँग अवैध कारोवार, उपत्यकाबाट ११८ जना पक्राउ","काठमाडौं : प्रवेशाज्ञा (भिसा)को दुरुपयोग गरी एप्समार्फत चिनियाँ नागरिकहरुले अवैध ढंगले भारतीयहरुलाई ऋण दिने गरेको खुलासा भएको छ । नेपालको अध्यागमन कानूनअनुसार पर्यटक भिसाबाहक विदेशीहरुले अन्य काम गर्न पाउँदैनन् । प्रहरीले मंगलबार गरेको छुट्टाछुट्टै गरेको दुई अप्रेसनमा दुई चिनियाँ नागरिकसहित ११८ जनालाई नियन्त्रणमा लिएको छ । प्रहरीले गएराती काठमाडौंको मध्य बानेश्वरबाट एक चिनियाँसहित ३७ जना र मंगलबार भक्तपुरको ठिमी क्षेत्रबाट अर्का एक चिनियाँसहित ८१ जनालाई पक्राउ गरेको हो । महानगरीय प्रहरी परिसर भक्तपुरका डीएसपी राजु पाण्डेले एक चिनियाँसहित ८१ जनालाई नियन्त्रणमा लिएको जानकारी दिए । पक्राउ पर्नेमा ग्राहक र इन्टरप्रेट (अनुवादक) गरेर ४८ जना महिला र चिनियाँसहित ३३ जना पुरुष छन् । उनीहरुले कल सेन्टर सञ्चालन गरेर एप्समार्फत ठगी गर्दै आएका थिए । उनीहरुलाई नियन्त्रणमा लिएर अनुसन्धान भइरहेको छ, डीएसपी पाण्डेले भने, डेक्सटप आइप्याडलगायत विभिन्न उपकरणहरु बरामद भएको छ ।"
एमसीसीको विपक्षमा मतदान गर्नेसँग सरकारमा सँगै बस्न मिल्दैन : गगन थापा,"चितवन : नेपाली कांग्रेसका महामन्त्री गगनकुमार थापाले अमेरिकी सहायता परियोजना एमसीसीको विपक्षमा मतदान गर्नेसँग सरकारमा सँगै बस्न नसकिने बताएका छन् । मंगलबार चितवनमा पत्रकारहरुसँग कुरा गर्दै थापाले एमसीसी ल्याउने प्रक्रियामा सबै दल र नेता संलग्न रहेको भन्दै अहिले दोहोरो चरित्र देखाउन नहुने बताए । उनले भने, एमसीसीमा सबै दलका नेताहरु संलग्न हुनुहुन्छ । कि त गम्भीर भुल गर्यौं । महाअपराध भयो भन्नुपर्यो । नत्र भने सरकारमा सँगै बस्न व्यवहारिक हिसाबले पनि मिल्दैन । हाम्रो नजरमा उहाँहरुले दोहोरो चरित्र देखाएको हुनुभयो । सँगै बस्ने अवस्था रहँदैन । सरकारकै प्रस्तावका विपक्षमा मतदान गर्नु अनैतिक र अव्यवहारिक हुने बताए । उनले सिंगो कांग्रेस एमसीसीको पक्षमा रहेको बताए ।"
"एमसीसी सम्झौता असमान छ, नेपाल अमेरिकाको अधिनस्थ हुने खतरा छ : वामदेव गौतम","काठमाडौं : पार्टी एकता राष्ट्रिय अभियानका संयोजक एवं राष्ट्रियसभा सदस्य वामदेव गौतमले अमेरिकी सहायता परियोजना एमसीसी सम्झौता असमान रहेको बताएका छन् । मंगलबार विज्ञप्ति जारी गर्दै गौतम एमसीसी सम्झौतामा नेपाललाई सबै हिसाबले अपमानित हुनेगरी तल पारिएको, परियोजनामा नेपालको लगानीलाई मूल्यहीन बनाइएको र सबै विषयमा एमसीसीलाई अग्राधिकार दिइएको भन्दै नेपाल अमेरिकाको अधिनस्थ हुनुपर्ने खतरा उत्पन्न भएको उल्लेख गरेका छन् । नेपालको राष्ट्रियता, सार्वभौमिकता र स्वाधीनतामै गम्भीर आँच पुग्ने गरी, असलग्न परराष्ट्र नीतिकोसमेत धज्जी उडाउने गरी एमसीसी परियोजना ल्याइएको उनको ठहर छ । यस्तो खतरनाक विषयलाई आँखा चिम्लेर संविधानलाई बेवास्ता गर्दै हस्ताक्षर गर्ने व्यक्तिलाई अहिले नसकिए पनि कुनै दिन नेपाली जनताले कारबाही गरेर छोड्ने गौतमले उल्लेख गरेका छन् । टोपी हातले समाउँदै एमसीसीलाई सकी नसकी बोक्न जाने र नेपालमा ल्याएर पशुपतिनाथलाई पूजा गरे जस्तै पवित्र काम ठान्ने तथा आफूलाई परमपिता मान्नेहरूले नेपाली जनतालाई बुझिने गरी जबाफ दिनुपर्छ । यो सम्झौताले ७४ वर्ष पहिलेदेखि अविच्छिन्न मित्रता रहेको संयुक्त राज्य अमेरिकासँग नेपालको सम्बन्धमा केही तल माथि पर्यो भने यसको सम्पूर्ण दोष आफूलाई चुकेल्या ठान्ने खलनायकहरूले नै बोक्नु पर्नेछ, गौतमले चेतावनी दिएका छन् । जनचाहना विपरीत एमसीसीमा प्रधानमन्त्री शेरबहादुर देउवा र एमाले अध्यक्ष केपी शर्मा ओली खुलेर लागेको भन्दै गौतमले उनीहरुलाई जनताले दण्डित गर्नुपर्ने पनि उल्लेख गरेका छन् । उनले एमसीसी फिर्ता लैजान अमेरिकालाई पुन आग्रह गरेका छन् । मैले यसभन्दा पहिले पनि एमसीसी परियोजना फिर्ता लैजान अमेरिकी सरकारलाई विज्ञप्तिमार्फत अनुरोध गरेको थिएँ । तर हुन सकेन । म फेरि पनि अमेरिकी सरकारलाई विनम्रतापूर्वक यो परियोजना फिर्ता लैजान अनुरोध गर्दछु, उनले भनेका छन् । एमसीसी फिर्ता लगे अमेरिका र नेपालबीचको अभूतपूर्व मित्रतापूर्ण सम्बन्धलाई अझ प्रगाढ र सुमधुर बनाउन सहयोग मिल्ने वामदेवको विश्वास छ ।"
एमसीसीविरुद्धको रिट सर्वोच्चले गर्यो दरपीठ,"काठमाडौं: अमेरिकी सहायता परियोजना एमसीसीविरुद्ध परेको रिट सर्वोच्च अदालत प्रशासनले दरपीठ गरेको छ। सरकारको नीतिगत निर्णय अदालतको क्षेत्राधिकारमा नपर्ने भन्दै प्रशासनले दरपीठ गरेको हो। एमसीसी सम्झौता अघि नबढाउन माग गर्दै वरिष्ठ अधिवक्ता डा सुरेन्द्र भण्डारीले सोमबार सर्वोच्च अदालतमा रिट दिएका थिए। रिटमा संसदबाट अनुमोदन गर्दाको बहुमत संख्याको व्याख्या गर्न माग गरिएको छ । रिटमा भनिएको छ, 'लोकतन्त्र, सार्वभौम नागरिकको अभिमत र जुन उद्देश्यका लागि राजनीतिक परिवर्तन गरी २०७२ को संविधान निर्माण गरियो सो धरोहरको सिंगो संवैधानिक संरचना समेतलाई धुमिल बनाउने र लोकतन्त्रको गलत अभ्यास संस्थापित गर्ने भएको हुँदा व्यवस्थापिका संसदमा उपस्थित सदस्य संख्याको बहुमत' भन्नाले केवल कुनै बैठकमा उपस्थित सदस्य संख्या नभएर संसदमा कायम रहेका सांसद संख्याको कुल अर्थात् वर्तमान अवस्थामा २७१ जना प्रतिनिधिसभाका सदस्यलाई बुझाउँछ भनि व्याख्या गरी पाउँ र सो २७१ को संख्याको बहुमत विपरीत संसदबाट एमसीसी पारित गर्ने कार्य नगर्नुनगराउनु भनि अन्तरिम आदेशसमेत जारी गरी पाउँ । नेपाल सन्धी ऐन २०४७ को दफा ४ अनुसार प्रतिनिधिसभामा एमसीसीको प्रक्रिया अघि नबढाउनु भन्दै मागदावी गरिएको छ ।"
मधेस प्रदेशसभाको बैठक : प्रहरी ऐन कार्यान्वयनको सङ्कल्प प्रस्तावमाथि छलफल,"जनकपुर : मधेस प्रदेशको प्रदेशसभा बैठक आज मंगलबार बस्ने भएको छ। प्रदेशसभा सचिवालयका अनुसार आज दिउँसो २ बजे बस्ने प्रदेशसभाको बैठकमा अघिल्लो बैठकमा सरकारद्वारा प्रस्तुत प्रदेश प्रहरी ऐन कार्यान्वयनसम्बन्धी सङ्कल्प प्रस्तावमाथि छलफल हुनेछ। गत माघ २६ गते बसेको प्रदेशसभाको बैठकमा प्रदेश सरकारका आन्तरिक मामिला तथा सञ्चारमन्त्री भरतप्रसाद साहले सो सङ्कल्प प्रस्ताव पेश गरेका थिए। सो बैठकमा प्रदेशसभा सदस्य ज्ञानेन्द्रकुमार यादव, रवीन्द्र बैठा, जगतप्रसाद यादव, जैनुल राइन, परमेश्वर साह, शिवचन्द्र चौधरी, नरेशकुमार यादव, अभिराम शर्मा, किशोरी साह (कमल), रीना यादव, रामअशिष यादवलगायतले सरकारद्वारा ल्याइएको सङ्कल्प प्रस्तावमाथि आआफ्ना धारणा राखेका थिए। यसअघि फागुन १ गते आह्वान गरेको प्रदेशसभाको बैठक विशेष कारण जनाउँदै प्रदेशसभा सचिवालयले स्थगन गरेको थियो। भ्यूटावर निर्माणका लागि सम्भाव्यता अध्ययन धनुषाको मुखियापट्टी गाउँपालिकाको मुसहरनियाँमा भ्यूटावर निर्माणका लागि मधेस प्रदेश सरकारले सम्भाव्यता अध्ययन गरेको छ। देशकै सबैभन्दा होचो स्थान मुखियापट्टी मुसहरनियाँमा भ्यूटावर बनाउन प्रदेश सरकारको भौतिक पूर्वाधार विकास मन्त्रालयले सम्भाव्यता अध्ययन गरेको हो। मन्त्रालयले मुसहरनियाँमा भ्यूटावरसहित वनभोजस्थलका रूपमा विकास गर्नका लागि अध्ययन सुरु गरेको भौतिक पूर्वाधार विकासमन्त्री रामरोज यादवले जानकारी दिए। मन्त्रालयको प्राविधिक टोलीसहित नेपाली कांग्रेसका नेता तथा पूर्वउपप्रधानमन्त्री विमलेन्द्र निधिको टोलीले मुसहरनियाँ पुगेर सोमबार स्थलगत सम्भाव्यता अध्ययन गरेको मन्त्रालयले जनाएको छ।"
"कांग्रेस र एमालेको बालुवाटार वार्ता सकियो, एमसीसी पारित गर्नेबारे छलफल","काठमाडौं : सत्तारुढ नेपाली कांग्रेस र प्रमुख प्रतिपक्षी नेकपा एमालेको बैठक सकिएको छ । मंगलबार साँझ प्रधानमन्त्रीको सरकारी निवास बालुवाटार दुबै दलका नेताबीच अमेरिकी सहायता परियोजना एमसीसी र संसदको गतिरोध हटाउने विषयमा छलफल भएको हो । बैठकमा प्रधानमन्त्री एवं कांग्रेस सभापति शेरबहादुर देउवा, कांग्रेस उपसभापति पूर्णबहादुर खड्कालगायत सहभागी थिए । एमालेबाट अध्यक्ष केपी शर्मा ओली, वरिष्ठ उपाध्यक्ष ईश्वर पोखरेल, उपाध्यक्ष विष्णु पौडेल र उपमहासचिव विष्णु रिमाल सहभागी थिए । बैठकमा एमसीसी पारित गर्ने विषयमा विभिन्न विकल्पमा छलफल भएको नेताहरुले बताएका छन् । एमालेले अनौपचारिक रुपमा एमसीसी पारित गर्न सघाउन सहमत भएको कांग्रेसका एक नेताले बताए । एमसीसी सम्झौता प्रस्ताव छलफल तथा निर्णयार्थ प्रस्तुत हुँदा थोरै सांसद संसदमा पठाएर अवरोध कायमै राख्ने र सामान्य बहुमतबाट एमसीसी पारित गर्न सघाउने कुरामा एमाले सकारात्मक देखिएको छ, उनले अन्नपूर्णसँग भने । छलफलमा प्रधानमन्त्री देउवाले एमसीसी एमाले नेतृत्वकै सरकारले सदनमा दर्ता गराएको स्मरण गराउँदै पारित गर्ने दायित्व पनि भएकाले सहयोग गर्न आग्रह गरेका थिए । ती नेताकाअनुसार एमालेले भने आफ्नो माग सम्बोधन नभएसम्म अवरोध जारी राख्ने तर अवरोधका बीच पनि पारित हुने वातावरण बनाउने आश्वासन दिएको हो । एमालेले माधव नेपालसहित १४ सांसद पदमुक्त हुनुपर्ने, सभामुख अग्निप्रसाद सापकोटाले राजीनामा दिनुपर्ने माग गर्दै आएको छ । एमाले प्रचार विभाग उपप्रमुख विष्णु रिजालले पनि प्रधानमन्त्री देउवाले सत्तारुढ गठबन्धनभित्रबाटै आफ्नो सरकारलाई असहयोग भएकाले एमसीसी अनुमोदनमा सहयोगका लागि एमालेलाई आग्रह गरेको बताए । जवाफमा ओलीले आफ्नो पार्टीले विगत ६ महिनादेखि जायज मागहरु राखी सदनमा आवाज उठाइरहेको स्मरण गराउँदै ती मागहरु पूरा नभएसम्म अन्य कुनै पनि संसदीय प्रक्रियामा प्रवेश गर्न नसक्ने कुरा पुनः स्पष्ट पारेको रिजालले जानकारी दिए । बालुवाटार आउनुअघि अध्यक्ष ओलीले अमेरिकी राजदूत र्याण्डी बेरीसँग बालकोटमा भेटवार्ता गरेका थिए । सत्ता गठबन्धनका नेकपा माओवादी केन्द्र र नेकपा एकीकृत समाजवादीले एमसीसीको विपक्षमा मत दिने निर्णय गरेपछि प्रधानमन्त्री देउवाले प्रमुख प्रतिपक्षी एमालेसँग सम्वाद बढाएका हुन् । फागुन ८ गते संसदमा एमसीसी टेबल गरेको सरकारले फागुन १२ को बैठकमा छलफल अगाडि बढाउने तयारी गरेको छ । फागुन १६ गतेसम्म समयसीमा रहेको एमसीसीलाई त्यसअगावै निर्णयार्थ प्रस्तुत गरेर पारित गर्ने सरकारको तयारी छ ।"
वृषेशचन्द्र लाल समूहले छाड्यो लोसपा,"जनकपुरधाम : प्रभावशाली नेता वृषेशचन्द्र लालसहितको एक समूहले लोकतान्त्रिक समाजवादी पार्टी (लोसपा) परित्यागको घोषणा गरेको छ । मंगलबार जनकपुरधाममा पत्रकार सम्मेलन गरेर कार्यकारिणी सदस्य तथा राष्ट्रिय सभाका पूर्वसदस्यसमेत रहेका लालसहितका नेताहरुले लोसपा परित्याग गरेर तराई मधेश लोकतान्त्रिक पार्टी (तमलोपा) मा समावेश भएको बताएका छन् । लालसँगै नेता संविधानसभा सदस्य डा विजयकुमार सिंह, रामजी राय, धिरेन्द्रबहादुर सिंह, सतिशलाल दास, योगेन्द्र राय, उमेश मण्डल, ब्रजकिशोर सिंह, भोलानाथ झा, विन्दु देवी, राजकिशोर मण्डललगायतले पनि लोसपा परित्याग गरेका छन् । नेतृत्व पंक्तिले जनता, जनताको विद्रोहपूर्ण संघर्षको ऐतिहासिक एजेन्डालाई बिर्सेको हुँदा पार्टी परित्याग गर्न विवश भएको नेता लालले बताए । बृहत राजनीतिक शक्तिको निर्माणको नाममा सरकारहरु बनाउन भएका एकीकरण र विभाजनले मधेश केन्द्रित दलहरुको अस्तित्व नै रहेन, नेता लालले पार्टी परित्यागको घोषणा गर्ने क्रममा भने, नेतृत्व पंक्ति मधेश केन्द्रित नामबाटै तर्सिन थालेका छन् । जनताले दिएको अभिमत, समर्थनलाई सत्ता र सरकारमा सहभागिताको स्वार्थमा शक्तिको हातमा सुम्पिने काम भयो । त्यसैले मधेशको जनताको चाहनाअनुसार स्वच्छ क्षेत्रीय आकांक्षा र आवश्यकता बमोजिम स्वशासन र संघीयताको अभ्यासलाई अगाडि बढाउन पार्टी परित्याग गरेका छौं । तत्कालीन जनता समाजवादी पार्टी, नेपालबाट विभाजित भई भदौ ९ गते लोसपा गठन भएको थियो । लामो समयदेखि अध्यक्ष महन्थ ठाकुरलाई साथ दिँदै आएका नेता लाल र सिंह लोसपा परित्याग गर्नुलाई अर्थपूर्ण मानिएको छ । हाल रविशंकर लाल कर्णको नेतृत्वमा तमलोपा दर्ता छ । कर्ण नेता लालनिकटका छन् । फागुन १५ गते तमलोपालाई सुदृढिकरण र पुनर्गठन गरी अघि बढाइने अर्का नेता सिंहले बताएका छन् ।"
प्रदेश १ मा सर्वदलीय बैठक आज : नामको विषयमा छलफल हुने,"विराटनगर : प्रदेश १ मा नामाकरणको विषय टुंग्याउन प्रदेश सरकारले आज (मंगलबार) सर्वदलीय बैठक आह्वान गरेको छ। मुलुकका अन्य ६ वटा प्रदेशले नाम र राजधानी पाइसक्दा पनि प्रदेश १ को भने हालसम्म न्वारन हुन सकिरहेको छैन। राजधानी मात्रै पाएको प्रदेश अझैसम्म नामको पर्खाइमा छ। बैठकमा प्रदेशको नामका विषयमा घनिभूत छलफल हुने बताइएको छ। नामको विषय टुंगोमा पुर्याउनलाई प्रदेश मन्त्रिपरिषद् बैठकले गत माघ १६ गते तत्कालीन सामाजिक विकास मन्त्री जयराम यादवलाई समन्वय एवं सहजीकरणको जिम्मा दिएको थियो। हाल प्रदेशको स्वास्थ्य मन्त्री रहेका यादवले ५ दलीय गठबन्धनका तर्फबाट सर्वसम्मत प्रदेश १ को नाम टुंगो लगाउने सहमति भएको बताए। उनले आज प्रमुख प्रतिपक्षी दल नेकपा (एमाले)सहितको सर्वदलीय बैठक डाकिएको जानकारी दिए। बैठकमा प्रदेशसभामा प्रतिनिधित्व गर्ने सबै राजनीतिक दलको संसदीय दलका नेता, तिनै दलहरूका प्रदेश कमिटी अध्यक्षसभापति, सरकारका सबै मन्त्रीहरू सहभागी हुने मन्त्री यादवले बताए। उनका अनुसार बैठक मध्यान्ह १२:१५ बजेदेखि प्रदेश मुख्यमन्त्री तथा मन्त्रिपरिषद्को कार्यालयमा बस्ने छ।"
गठबन्धन जोगाउन दौडादौड,"काठमाडौं : एमसीसी अनुमोदन गर्ने कि नगर्ने विषयमा सत्ता गठबन्धन दलबीच रस्साकस्सी चल्न थालेको छ। यससँगै गठबन्धन कसरी जोगाउने भनेर शीर्ष नेताहरू दौडधुपमा लागेका छन्। प्रधानमन्त्री शेरबहादुर देउवा र माओवादी अध्यक्ष पुष्पकमल दाहालबीच सोमबार साँझ बालुवाटारमा भेट भएको छ। माओवादीमा सोमबारै बनेको धारणाबारे जानकारी गराउन दाहाल बालुवाटार पुगेको स्रोतले बताएको छ। दाहालले भनेका थिए, पार्टीका साथीहरू सरकारबाट निस्किने तर एमसीसी पास गर्न नलाग्ने भन्नेमा हुनुहुन्छ। गठबन्धनका विषयमा मेरो धारणा अडिग छ। गठबन्धन टुट्दैन। एमसीसीलाई संसद्मा मज्जाले छलफल गर्न दिनुपर्ला। नेता पौडेल सोमबार दिनभर गठबन्धनकै शीर्ष नेताहरूसँगको भेटमा व्यस्त रहे। त्यसबारे पौडेलले भने, मैले साथीहरूलाई गठबन्धन पनि नछोडौं। हामी कठिन परिस्थितिमा एकजुट भएका हौं। चुनावसम्म सँगै जाऔं। एमसीसी पनि अब सडकबाट सदनमा पुगेको छ। हाम्रो यो पुस्तानै असफल पुस्तामा परिणत हुन लाग्यो। यसै सन्दर्भमा मैले केपी ओलीजीलाई पनि केही दिनअघि भेटेकै हो। अहिले पनि हिजो संसद्मा एमसीसी टेबल हुनु केही बेरअघि गठबन्धनका सबै पाँच दलका साथीहरूसँग भेटेको हुँ। दाहालले एमसीसीका विषयमा पनि प्रक्रियाबाट जाने कुरामा अन्य बाधा अड्चनले भूमिका राख्दैन भनेको पौडेलले सुनाए। प्रक्रियाबाट गरौं भन्नुभएको छ। गठबन्धन टुट्दैन यो गठबन्धन चुनावसम्मै सँगै जान्छ भन्नुभयो। यो विषय सडकबाट संसद्मा गएको छ। तपार्इंहरू संवेदनशील बनिदिनुहोस् भन्नुभयो, उनले भने। प्रधानमन्त्री आइतबारदेखि नै एमसीसी अनुमोदन गराउन भेटघाटमा व्यस्त रहेको कांग्रेस प्रवक्ता डा प्रकाशशरण महतले बताए। ओलीजीले संसद्मा पुर्याउन सक्नुभएन। हामीले संसद्मा पुर्याएका छौं। सहयोग गर्नुहुन्छ भन्ने विश्वास छ। उहाँले आफैंले दर्ता गरेको विधेयकमा सहयोग गर्नुहोला, प्रवक्ता डा महतले भने, गठबन्धनका साथीहरू एमसीसी पास गर्नेमा मत हाले गठबन्धनमा बस्नुहुन्छ। नत्र निस्कनुहुन्छ। ठूलो कुरा छैन। द्वैध चरित्र गठबन्धनमा बसेर देखाउनुभएन भन्नेमा कांग्रेस प्रष्ट छ। अमरिकी अनुदान परियोजना सम्झौता सहमतिमै प्रतिनिधिसभामा पेस गरिएको डा महतले बताए। अब फेरि एमसीसी स्वीकार गर्दा अमेरिकी सेना आउँछ भन्दै नचाहिँदो प्रचारबाजी गर्दै सडकमा कार्यकर्तालाई किन पठाउनुहुन्छ ? उनले भने, एमसीसी राष्ट्रघाती र राष्ट्रविरोधी भयो ? अमेरिकाको सेनाको काम छैन ? किन आउँछ नेपाल यो अचम्म छ। नेपालकै मागअनुसार परियोजना आएको उनले बताए। तात्कालीन समयमा माओवादीबाट बाबुराम भट्टराई प्रधानमन्त्री हुनुहुन्थ्यो, नारायणकाजी परराष्ट्रमन्त्री, उनले भने, सन् २०१२ देखि २०१७ सम्म सबै दलको प्रयासमा यहाँसम्म आएको हो। विपक्षमा उभिने, सरकारमा नछाड्नेमाओवादी केन्द्र र एकीकृत समाजवादीको दोहोरो चरित्रबीच आइतबार अमेरिकी अनुदान परियोजना सम्झौता सरकारले संसद्मा पेस भएको हो। दुवै दल यो प्रस्तावको विपक्षमा उभिने तर सरकारमा पनि बसिरहने रणनीतिमा देखिन्छन्। एकीकृत समाजवादीको सोमबार बसेको सचिवालय बैठकले एमसीसीको विपक्षमा रहने निर्णय गरेको छ। यसमा स्वविवेक प्रयोग गर्ने भन्ने हुन्न। पार्टीका सबै सांसद र मन्त्रीहरूले विपक्षमा मतदान गर्नुहुन्छ, प्रवक्ता जगन्नाथ खतिवडाले भने। विपक्षमा मतदान गर्ने भनेर सरकारमा पनि बसिराख्नु त द्वैध चरित्र भएन भन्ने प्रश्नमा खतिवडाले भने, सरकारभन्दा राष्ट्रियता ठूलो कुरा हो। राष्ट्रियताका विषयमा हाम्रो पार्टीले दुईवटा कुरा गर्दैन। सरकार भनेको बस्नुपरे बसौंला। राष्ट्रियताको विषयमा सरकार छाड्न पनि तयार छौं। माओवादी प्रमुख सचेतक देव गुरुङले गठबन्धन जोगाउनकै लागि एमसीसी अनुमोदन गर्नुपर्छ भन्ने नहुने बताए। एमसीसीको विपक्षमा मत हाल्ने र विफल बनाउन लागिपर्नेछौं, नेता गुरुङले भने, यो माओवादी पार्टीको पहिलादेखिकै निचोड हो। जुन परिवर्तन भएको छैन। संसद्मा खुला बहस गरौं भन्ने पार्टी अध्यक्षको आह्वानमा अघि बढेको गुरुङले सुनाए। भने, यद्यपि हामी आफ्नो अडानमा बस्न सकेका छैनौं। त्यो हामीलाई महसुस भएको छ। जनमोर्चा नेतृ दुर्गा पौडेलले भने एमसीसी पास भयो भने गठबन्धनमा नरहने बताइन्।"
एमाले महोत्तरी अधिवेशन स्थगित,महोत्तरी : नेकपा एमालेको महोत्तरी अधिवेशन स्थगित भएको छ। आवश्यक गृहकार्य नभएको भन्दै आजबाट सुरु हुने भनिएको नेकपा एमालेको जिल्ला अधिवेशन स्थगित भएको हो। नेकपाका महोत्तरी अध्यक्ष टेकवहादुर वलम्पाकीका अनुसार पूर्व निर्धारित कार्यक्रम अनुसार आजदेखि सुरु हुने भनिएको अधिवेशन केही समयका लागि स्थगित भएको हो। यसबीचमा अधिवेशनका लागि आवश्यक गृहकार्य गरेर पुनः अधिवेशनको लागि नयाँ मिति घोषणा गरिने अध्यक्ष वलम्पाकीले जानकारी दिए। आन्तरिक कलहका कारण पटकपटक स्थगित बन्दै गएपछि महोत्तरीमा फागुन ११ गतेका लागि जिल्ला अधिवेशनको मिति तय गरिएको थियो। यता अधिवेशन हुन नदिन पार्टीभित्रका कतिपय नेताहरू लागिपरेको एक पक्षको आरोप छ। अधिवेशनको मिति निर्धारण भइसक्दा पनि प्रतिनिधि चयन गर्न नै अड्को थापेर अधिवेशन लम्ब्याउन लागिपरेको नेताहरूको आरोप छ।
"संसद बैठकको पूर्वसन्ध्यामा एमाले अध्यक्ष ओली बालुवाटारमा, एमसीसी प्रस्तावमा होला छलफल ?","काठमाडौं : प्रधानमन्त्री शेरबहादुर देउवा र नेकपा एमालेका अध्यक्ष केपी शर्मा ओलीबीच भेटवार्ता भएको छ । प्रधानमन्त्री भेट्न प्रमुख प्रतिपक्षी दलका नेता ओली मंगलबार साँझ बालुवाटार पुगेका हुन् । भेटमा अमेरिकी सहायता परियोजना (एमसीसी) सम्झौतामा एमालेको पोजिशन, संसदको गतिरोध अन्त्य गर्ने विषयमा छलफल भइरहेको छ । प्रधानमन्त्रीले बोलाएपछि ओली समसामयिक राजनीतिक विषयमा छलफल गर्न बालुवाटार गएको ओलीका प्रेस सहयोगी रामशरण बजगाईंले जानकारी दिए । फागुन ८ गते संसदमा टेबल भएको एमसीसीमा बिहीबारदेखि छलफल हुँदैछ । सभामुख अग्निप्रासद सापकोटाले पर्सी बिहीबार संसद बैठक बोलाएका छन् । संसदमा एमालेले अवरोध गर्दै आएको छ । एमालेको अवरोधका बीच एमसीसी सम्झौता प्रस्तावमा कसरी छलफल चलाउने अन्योल रहेका बेला प्रधानमन्त्रीले प्रतिपक्षी नेता ओलीलाई बालुवाटार बोलाएर छलफल थालेका हुन् । सत्तारुढ गठबन्धनका नेकपा माओवादी केन्द्र र एकीकृत समाजवादीले एमसीसीको विपक्षमा मतदान गर्ने निर्णय गरिसकेका छन् । यस्तोमा एमसीसी कसरी पास गर्ने, संसदको गतिरोध अन्त्य कसरी गर्ने भन्नेमा एमाले निर्णायक देखिएको छ । यद्यपि प्रमुख सत्तारुढ दल नेपाली कांग्रेसका नेताहरुले भने एमालेको अवरोधका बीच पनि छलफल अगाडि बढ्ने बताइरहेका छन् । एमसीसी सम्झौतालाई फागुन १६ सम्म निष्कर्षमा पुर्याउनुपर्ने समयसीमा छ । त्यसअगावै संसदबाट पारित गर्न प्रधानमन्त्री देउवाले सबै पक्षसँग सम्वाद बढाएका छन् ।"
नेपालभारत ऊर्जा सचिवस्तरीय बैठक बुधबार बस्दै,"काठमाडौं : नेपालभारत ऊर्जा सचिवस्तरीय संयुक्त निर्देशक समिति (जेएससी) बैठक बुधबार बस्ने भएको छ । दुई दिनसम्म चल्ने बैठक बुधबारदेखि काठमाडौंको होटल हायातमा बैठक बस्न लागेको हो । बैठकमा नेपाल भारत ऊर्जा व्यापार र अन्तरदेशीय प्रसरणलाइन आयोजना, निर्माण र जलविद्युत क्षेत्रको लगानीबारेमा छलफल हुने बताइएको छ । प्रत्येक ६६ महिनामा बैठक बस्ने गरेको भएपनि २ वर्षदेखि बस्न सकेको थिएन । नेपालले यस अगाडि भारतलाई पटकपटक बैठक बस्न आग्रह गर्दै आएपनि कोरोनाको महामारीको कारण देखाउँदै बैठक बस्न सकेको थिएन। बैठकको पहिलो दिन भोलि नेपालभारत ऊर्जा सहसचिवस्तरीय संयुक्त कार्य समूह (जेडब्लुजी) र दोस्रो दिन हुने सचिवस्तरीय बैठकमा पेश हुने बताइएको छ। बैठकमा नेपालको तर्फबाट ऊर्जासचिव देवेन्द्र कार्की र भारतको तर्फबाट भारतीय ऊर्जासचिव आलोक कुमारले गर्नेछन्।"
स्थानीय चुनाव मितिविरुद्धको रिटमा सर्वोच्चले दिएन अन्तरिम आदेश,काठमाडौं : सर्वोच्च अदालतले स्थानीय तह निर्वाचनको मितिविरुद्ध परेको रिटमा कारण देखाउ आदेश जारी गरेको छ । महोत्तरी भंगाहा नगरपालिकाका मेयर संजीवकुमार साहले पाँच वर्षको कार्यकाल पूरा गर्न पाउनुपर्ने माग गर्दै दायरको रिटमाथि मंगलबार सुनुवाइ गर्दै न्यायाधीश विश्वम्भर श्रेष्ठको इजलासले कारण देखाउ आदेश जारी गरेको हो । सर्वोच्चले निवेदकको मागबमोजिम वैशाख ३० मा एकैचरणमा चुनाव गर्ने निर्णयविरुद्ध अन्तरिम आदेश दिन भने अस्वीकार गरेको छ । २०७४ असोज २ निर्वाचित मेयर साहले वैशाख ३० चुनाव हुँदा आफ्नो कार्यकाल पूरा नहुने र यो असंवैधानिक हुने जिकिर गर्दै सर्वोच्चमा रिट दायर गरेका छन् । सुरुमा उनको रिट सर्वोच्च प्रशासनले दरपीठ गरेको थियो । पछि न्यायाधीश ईश्वर खतिवडाको इजलासले दरपीठ आदेश बदर गर्दै रित पुर्याएर निवेदन दर्ता गर्न भनेको थियो । न्यायाधीश श्रेष्ठको इजलासमा मंगलबार भएको प्रारम्भिक सुनुवाइमा कारण देखाउ आदेश जारी गर्दै अन्तरिम आदेश दिन अस्वीकार गरेको हो ।
"वैद्यले सोधे, एमसीसी किन टेबल गरेको ? प्रचण्डको जवाफ: अब मत दिँदैनौं","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा (क्रान्तिकारी) माओवादीका महासचिव मोहन वैद्य किरणबीच खुमलटारमा भेटवार्ता भएको छ । भेटमा वैद्यले अमेरिकी सहायता परियोजना एमसीसीबारे चासो राखेका थिए । उनले एमसीसी राष्ट्रको हितमा नभएको भन्दै पारित गर्न नहुने बताए । राष्ट्रहित विपरीत सम्झौता किन टेबल गरेको भनेर प्रचण्डसँग चासो राखेको वैद्यको सचिवालयले जनाएको छ । जवाफमा अध्यक्ष प्रचण्डले एमसीसी संसदमा टेबल भए पनि मतदान नगर्ने बताएका थिए । उनले भने, एमसीसी टेबल नगर्ने भन्दा भन्दै टेबल गरे । अब भोट हाल्दैनौं भनेका छौं । भेटमा वैद्यले एमसीसी विरुद्धको प्रदर्शनका क्रममा पक्राउ परेका कार्यकर्ता रिहा गर्न पनि प्रचण्डसँग अनुरोध गरेका थिए । (क्रान्तिकारी) माओवादीका नेताद्वय बसन्त बोगटी र सुनिता बुढाथोकी प्रहरी हिरासतमा छन् । वैद्यले विज्ञप्ति जारी गरेर कार्यकर्ता रिहा गर्न सरकारसँग माग गरेका छन् । वैद्यले जारी गरेको वक्तव्यमा भनिएको छ, 'अमेरिकी हिन्दप्रशान्त रणनीतिको अभिन्न अंग रहेको राष्ट्रघाती एमसीसी परियोजना खारेजीको माग गर्दै हाम्रो पार्टी लगायत ६ वटा कम्युनिस्ट पार्टी र २ ओटा मोर्चाको संयुक्त आह्वानमा गत फागुन ८ गने आयोजना गरिएको शान्तिपूर्ण नेपाल बन्द कार्यक्रमको सन्दर्भमा गिरफ्तार गरिएका हाम्रो पार्टीका केन्द्रीय सदस्य बसन्त बोगटी र सुनिता बुढाथोकीलगायत अन्य विभिन्न पार्टीसँग आबद्ध दर्जनौं कार्यकर्तालाई कथित अभद्र व्यवहारको झुट्टा मुद्दा लगाई देउवा नेतृत्वको गठबन्धन सरकारले जेल चलान गर्ने कुचेष्टा गरेको छ । अमेरिकी साम्राज्यवादलाई खुसी पार्न गरिएको यस प्रकारको अनैतिक र पूर्वाग्रही कामको हाम्रो पार्टी घोर निन्दा तथा भत्र्सना गर्दछ र उहाँहरुमाथि लगाइएका झुट्टा मुद्दाको खारेजी गरी उहाँहरुको अविलम्ब एवम् निशर्त रिहाइका लागि जोडदार माग गर्दछ ।"
"श्रीलंका र भारत जाने भन्दै भिजिट भिसामा दुबई जाने प्रयास, अध्यागमनले आठजनालाई फर्कायो","काठमाडौं : त्रिअवि अध्यागमन कार्यालयले विभिन्न देश हिँडेका ८ जना नेपालीलाई रोकेको छ। सोमबार दुबई , केन्या, कतार र कुवेत हिँडेका ८ जना नेपालीलाई ' शंकास्पद यात्रा' भन्दै प्रस्थान अनुमति नदिएको अध्यागमन कार्यालयले जनाएको छ। उनीहरुले कसैले पनि भिटिज भिसामा खाडी मुलुक जानुपर्ने उद्देश्य पुष्टि गर्न सकेनन्। फिर्ता हुनेमध्ये केहीले भारत जाने बहानामा दुबई छिर्न खोजेको भेटियो भने केहीले श्रीलंका जाने बहानामा खाडी मुलुक जान खोजेको भेटिएको अध्यागमनका अधिकारीले बताएका छन्। भारत हिँडेकी मोरङकी सुनिता कार्की, माल्दिभ्स हिँडेकी बर्दियाकी रेखा सुनुवार तिवारी,माल्दिभ्स हिँडेका अर्घाखाँचीका विशाल श्रेष्ठ, युएइ हिँडेका पाल्पाका दिप अर्याल, केन्या हिँडेका डडेल्धुराका हरिबहादुर सार्की, भारत हिँडेका मवानपुरका रंजित ठाडा मगर, कतार हिँडेका गोरखाकी सर्मिला सिरमल र कुवेत हिँडैकी नवलपरासीकी सुष्मा राईलाई अध्यागमन कार्यालयले रोकेको हो। कार्की, तिवारी,मगर र राईको अनलाइनमा समेत दुवइको भिसा एक्टिभ देखिएकाले प्रस्थान अनुमति नदिएको अध्यागमन कार्यालयले जनाएको छ। गृहमन्त्रालयले भिटिज भिसामा खाडी मुलुक जान कडाइ गरेपछि मानव तस्कर संजालले वैकल्पिक माध्यमबाट पठाउने प्रयास गर्दै आएका छन्। यस्तै, श्रेष्ठ माल्दिभ्स जाने भनि आएको तर भिजिट भिसामा दुबई जान खोजेपछि अध्यागमनले गृह मन्त्रायको मापदण्डअनुसार आवश्यक कागजात पेश गर्न भनेको थियो। उनले आवश्यक कागजात पेश गर्न नसकेपछि प्रस्थान अनुमति नदिएको हो। अर्याल र सार्कीलाई वैदेशिक रोजगारीका लागि श्रम स्वीकृत लिएको नदेखिपछि प्रस्थान अनुमति नदिइएको अध्यागमन कार्यालयले जनाएको छ। अध्यागमनका अनुसार ठाडा मगर भने आफन्त भेट्न युएइ जान लागेका तर युएइमा आफन्त रहेको यकिन व्यवहोरा खु्ल्ने कुनै कागजात पेश गर्न सकेनन्। उनी पुन: भारत जान भनी आएको तर राहदानी अनलाइनमा प्रमाणिकरण गर्दा दुवइको भिसा समेत एक्टिभ रहेको पाइएपछि प्रस्थान रोकेको हो। उनले गृहमन्त्रालयको पत्रअनुसारको आवश्यक कागजात पनि पेश गर्न नसकेको अध्यागमनका अधिकारीले बताएका छन्। यस्तै, सिरमलले गृहमन्त्रालयको पत्रअनुसारको कागजात नलिइ आएको हुँदा प्रस्थान अनुमति नदिइएको अध्यागमन कार्यालयले जनाएको छ। यसअघि सोमबार अध्यागमन कार्यालयले स्टकल्याण्ड हिँडेका भारतीय नागरिकलाई पनि यात्रा शंकास्पद भन्दै रोकेको थियो।"
वन अधिकृतसहित चारजनाविरुद्ध विशेष अदालतमा भ्रष्टाचार मुद्दा दायर,"काठमाडौं : अख्तियार दुरुपयोग अनुसन्धान आयोगले तत्कालिन वन अधिकृत, सहायक वन अधिकृतसहित चारजनाविरुद्ध विशेष अदालतमा मुद्दा दायर गरेको छ । जिल्ला वन अधिकृत भैरवप्रसाद घिमिरे, सहायक जिल्ला वन अधिकृत विन्देश्वर पटेल, कार्यालयका सहलेखापाल जनकराज जोशी र जागरण विकास केन्द्र नेपाल सिम्रौनगढ११ का अध्यक्ष मदनप्रसाद जैसवारविरुद्ध मुद्दा दायर भएको हो। उनीहरुविरुद्ध सोमबार जनही तीन लाख ६० हजार बिगो माग दाबी गरी मुद्दा दायर गरिएको अख्तियारका प्रवक्ता वेदप्रसाद भण्डारीले बताएका छन्। उनीहरुमाथि प्रधानमन्त्री कृषि आधुनिकीकरण परियोजनाअन्तर्गतको सिम्रौनगढ नगरपालिकास्थित उचिडिहमा वृक्षारोपणका लागि विनियोजित रकम ३ लाख ६० हजार हिनामिना गरेको आरोप छ। भ्रष्टाचार निवारण ऐन, २०५९ को दफा ८ को उपदफा ९४० बमोजिम सजाय गरी उल्लेखित बिगो जफतसमेत हुन माग दावी गरिएको छ।"
एमसीसी आन्दोलनमा प्रहरी जोगाउने जानकी श्रेष्ठको बुटिक पसललाई क्षतिपूर्ति दिइने,"काठमाडौं : अमेरिकी सहायता परियोजना एमसीसी (मिलिनियम च्यालेञ्ज कर्पोरेसन) सम्झौताविरुद्धको आन्दोलनमा प्रहरी जोगाउँदा तोडफोडमा परेको पसललाई क्षतिपूर्ति दिन गृह मन्त्रालयमा सिफारिस गरिने भएको छ । फागुन ८ गते एमसीसी संसदमा टेबल भएको दिन प्रदर्शनकारीले लखेटेपछि प्रहरी बुद्धनगरस्थित जानकी श्रेष्ठको बुटिक पसलभित्र छिरेका थिए । त्यसक्रममा आन्दोलनकारीले उनको पसलमा तोडफोड गरेका थिए । तोडफोडबाट क्षतिग्रस्त पसलमा मंगलबार काठमाडौंका प्रमुख जिल्ला अधिकारी गोविन्द रिजाल, काठमाडौं प्रहरी प्रमुख एसएसपी सुदीप गिरीसहितको टोली पुगेर जानकारी लिएका छन् । प्रहरी जानकीको बुटिकमा पसेको भन्दै आन्दोलनकारीले तोडफोड गरेका थिए । पसल तोडफोड भएपछि के गर्ने, कसो गर्ने ? भन्ने भेउ पाउन नसकेको तर, प्रजिअ अधिकारी र एसएसपी गिरी आएर निरीक्षण गरेपछि थोरै भए पनि राहत महसुस भएको जानकीले बताइन् । उनले अझै पनि आन्दोलनकारीले आफूलाई टर्चर दिने गरेको सरकारी अधिकारीहरूसँग बताइन् । प्रजिअ अधिकारी र एसएसपी गिरीले आफ्नो ज्यान जोखिममा राखेर प्रहरी जोगाएकोमा जानकीलाई धन्यवाद दिए । एसएसपी गिरीले प्रहरीलाई कहाँ राखेर जोगाएको भनेर जिज्ञासा राखेका थिए । जवाफमा जानकीले पुलिसभित्र छिरेपछि आन्दोलनकारीले सटर खोलेर सिसा फुटाउन थालेपछि पछाडितर्फको गोदाममा लगेर लुकाएको बताइन् । उनले ६ जना प्रहरीलाई आफूले लुकाएर बचाएको जानकारी गराइन् । आफूले प्रहरीको ज्यान जोगाउन पाएकोमा गर्व लागेको उनको भनाइ थियो । एसएसपी गिरी र काठमाडौंका प्रजिअ रिजालले जानकीलाई तोडफोड भएको पसलको क्षतिपूर्तिका लागि गृह मन्त्रालयमा प्रस्ताव गर्ने आश्वासन दिए । सीडीओ रिजालले भने, प्रहरीले उठाएको पसलको मुचुल्का अनुरुप हामीले गृह मन्त्रालयसँग क्षतिपूर्तिका लागि प्रस्ताव गर्छौं ।"
"मधेश प्रदेश : ७ सय ५८ मानव अधिकार उल्लङ्घनका घटना, २ सय ३४ जना बलात्कृत","जनकपुरधाम : मधेश प्रदेशमा एक वर्षमा अवधिमा भएको मानव अधिकार उल्लङ्घन र ज्यादतीको घटनामा साढे सात सय भन्दा बढी व्यक्ति पीडित भएका छन्। अनौपचारिक क्षेत्र सेवा केन्द्र (इन्सेक) ले जनकपुरधाममा मानव अवधिकार वर्ष पुस्तक २०२२ मा २०७७ पुस १७ गते देखि २०७८ पुस १६ गते सम्ममा ७ सय ५८ जना पीडित भएको उल्लेख रहेको छ। इन्सेकका अनुसार २०२१ मा मधेश प्रदेशको सिरहा जिल्लामा सबैभन्दा बढी मानव अधिकार उल्लङ्घनको घटनामा व्यक्ति पीडित बनेका छन्। सिरहामा अन्य पक्षबाट १३१ जना पीडित बनेका छन् भने राज्य पक्षबाट ५ जना पीडित बनेको उल्लेख छ। त्यस्तै धनुषामा १११ जना अन्य पक्षबाट पीडित बनेका छन् भने १८ जना राज्य पक्षबाट पीडित बनेका छन्। सर्लाहीमा अन्य पक्षबाट ६६ जना र राज्य पक्षबाट ४० जना, सप्तरीमा अन्य पक्षबाट ८९ र राज्य पक्षबाट ७, रौतहटमा अन्य पक्षबाट ८५ र राज्य पक्षबाट ६ जना पीडित बनेका हुन्। त्यस्तै पर्सामा अन्य पक्षबाट ८० र राज्य पक्षबाट १ जना पीडित बनेका छन् भने महोत्तरीमा अन्य पक्षबाट ४५ र राज्य पक्षबाट एकजना पीडित बनेका छन्। इन्सेकको मानव अधिकार वर्ष पुस्तक २०२२ अनुसार २०२१ मा बलात्कारको २ सय ३४ वटा घटना घटेको छ। बलात्कारको घटनामा सबैभन्दा बढी बालबालिका पीडित बनेको उल्लेख छ। एक वर्षमा बालअधिकारको घटना तर्फ १५६ जना बालिका बलात्कृत भएकी छिन् भने महिला अधिकार तर्फ ७८ जना बलात्कृत भएकी छिन्। इन्सेकको तथ्यांक अनुसार मधेश प्रदेशमा एक वर्षमा ५ जनाको कारागारमा मृत्यु भएको छ। त्यस्तै ७३ जनाको हत्या भएको छ। कारागारको क्षमता भन्दा दोब्बर कैदी मधेश प्रदेशको विभिन्न स्थानमा पाँच कारागारमा क्षमता भन्दा दोेब्बर कैदी रहेको तथ्याङ्कमा उल्लेख छ। विभिन्न पाँच जिल्लाको कारागारको कुल क्षमता १५ सय ६० रहेकोमा ३ हजार २३८ जना कैदी रहेका छन्। त्यस्तै ११ जना आश्रित बालबालिका रहेको इन्सेकको तथ्यांक छ। सप्तरीको कारागारको क्षमता १ सय २५ रहेकोमा यहाँ ३७० कैदी रहेका छन्। त्यस्तै सिरहाको १५० क्षमता रहेकोमा ६४६, महोत्तरीको १३५ क्षमता रहेकोमा ५६१, रौतहटको क्षमता १५० रहेकोमा ३५७ र पर्साको क्षमता १ हजार रहेकोमा यहाँ १ हजार ३०४ जना कैदी रहेका छन्।"
५० हजार धरौटीमा छुटे र्यापर लाहुरे,"पोखरा : र्याप गीतका गायक लाहुरे भनिने आशीष राना अवैध लागु औषध ब्राउन सुगर उपभोग गरेको अभियोगमा पक्राउ परेको ३६ औं दिनमा मंगलबार रिहा भएका छन्। कास्की अदालतले गरेको आदेशअनुसार ५० हजार रुपैयाँ धरौटी बुझाएर उनी रिहा भएका हुन्। अदालतका सूचना अधिकारी नील पनेरुका अनुसार र्यापर लाहुरेसँगै पक्राउ परेका अरु ३ जना भने पूर्पक्षका लागि जेल चलान भएका छन्। पोखरा महानगरपालिका वडा नम्बर २१ घर भएका ३९ वर्षीय ध्रुव थापा, कास्कीको रुपा गाउँपालिका वडा नम्बर ७ घर भएका बिक्की भन्ने ३० वर्षीय नवीनकुमार गुरुङ र स्थायी ठेगाना स्याङ्जाको भीरकोट नगरपालिका स्थायी घर भई पोखरा महानगरपालिका वडा नम्बर ८ सभागृह बस्ने २२ वर्षीया सुस्मिता गुरुङ जेल चलान भएका हुन्। उनीहरु सबैलाई कास्की प्रहरीले पुस १४ गते पोखराको न्युरोडनजिकैबाट अवैध लागुऔषध ब्राउसुगरसहित पक्राउ गरेको थियो। प्रहरीले उनीहरुबाट करिब १३ ग्राम ब्राउन सुगर बरामद गरेको थियो। साथमा भेटिएको डिजिटल तराजु १ थान, नगद ३८ हजार ३५० रुपैयाँ, मोबाइल सेट ५ थान स्कुटर १ थान पनि प्रहरीले नियन्त्रणमा लिएको थियो। लाहुरे चर्चित नेपाली टिभी रियालिटी सो हिमालय रोडिजका जज पनि हुन्। लाहुरे लागुऔषध सेवनकर्तामात्र रहेको प्रहरीको प्रारम्भिक निष्कर्ष थियो। अदालतको आदेशनुसार लाहुरेलाई थुनाबाहिरै बसेर मुद्दा लड्ने सुविधा प्राप्त भएको छ। उनले पहिल्यैदेखि लागुऔषध सेवन गर्दै आएको र त्यसो नगरी स्टेज चढ्नै नसक्ने बयान प्रहरीलाई दिएका थिए। न्यायाधीश बाबुराम सुवेदीको इजलासले लाहुेरलाई धरौटीमा छाड्ने र अरुलाई पुर्पक्षका लागि थुन्ने आदेश गरेको हो। लाहुरेबाहेक अरु लागुऔषधका कारोबारी नै रहेको प्रहरी अनुसन्धानको रिपोर्ट थियो।"
महाशिवरात्रीमा करिब १० लाख दर्शनार्थी आउने अनुमान,"काठमाडौं : पशुपति क्षेत्र विकाश कोषले महाशिवरात्रीमा करिब १० लाख दर्शनार्थी आउने अनुमान गरेको छ । कोषले मंगलबार पत्रकार सम्मेलन गरी शिवरात्रीको अवसरमा मेला भर्न र पशुपतिनाथको दर्शन गर्न १० लाख दर्शनार्थी आउने अनुमान गरेको हो । पत्रकार सम्मेलनमा कोषका सदस्य सचिव मिलनकुमार थापाले शिवरात्रीको तयारी सुरु भएको बताए । सदस्य सचिव थापाले भने,' शिवरात्री पर्व धुमधामका साथ मनाउन विभिन्न उपसमिति बनाइएको छ । हामीले तयारी सुरु गरिसकेका छौं । ' कोषले मेला भर्न आउने दर्शनार्थीको सुरक्षाका लागि १० हजार सुरक्षाकर्मी परिचालन गर्ने तयारी गरेको छ । यस वर्ष फागुन १७ गते महाशिवरात्रि पर्व परेको छ । कोषले साधुसन्तका लागि धुनी जगाउन ३५ हजार किलो दाउरा व्यवस्था गरेको छ । महाशिवरात्रिको तयारी गर्न संस्कृति , पर्यटक तथा नागरिक उड्यान मन्त्री प्रेमबहादुर आलेको अध्यक्षतामा २ सय ५१ सदस्यीय मुल समारोह समिति गठन गरिएको थियो ।"
छोरी बलात्कार गर्ने बावुलाई ३५ वर्ष जेल,"दैलेख : आफ्नै छोरी बलात्कार गरेको घटनामा संलग्न दैलेखका एकजनालाई ३५ वर्ष जेल सजाय सुनाइएको छ । दैलेख जिल्ला अदालतले १७ वर्षीया छोरीलाई बलात्कार गरेको कसूरमा ३६ वर्षीय बावुलाई ३५ वर्ष कैद, पीडित बालिकालाई एक लाख रुपैयाँ क्षतिपूर्ति र दुई हजार आठ सय रुपैयाँ पीडित राहत कोषमा योगदान गर्नुपर्ने सजायको फैसला सुनाएको छ । सोमबार जिल्ला न्यायाधीश दण्डपाणी लामिछानेको एकल इजलासले छोरीलाई हाडनाता करणी कसूरमा २५ वर्ष र बलात्कार कसूरमा १० वर्ष कैद समेत गरी ३५ वर्ष कैदसंगै कसूरदारले क्षतिपूर्ति र नेपाल सरकारको पीडित राहत कोषमा उक्त रकम भराउनुपर्ने फैसला भएको अदालतका सूचना अधिकारी टिकाराम न्यौपानेले जानकारी दिए । २०७८ साउन २८ गते १७ वर्षीया छोरीलाई आफ्नै बुबाले बलात्कार गरेको भन्दै २०७८ मङ्सिर ९ गते जिल्ला प्रहरी कार्यालय दैलेखमा दिएको उजुरीका आधारमा प्रहरीले सोहि दिन ती पुरुषलाई घरबाटै पक्राउ गरेको थियो । पीडित पक्षको उजुरी, पीडित बालिकाको बयान लगायतको प्रमाणका आधारमा प्रहरीले गरेको अनुसन्धानका आधारमा जिल्ला सरकारी वकील कार्यालयले २०७८ पुस ४ गते दैलेख जिल्ला अदालतमा हाडनाता करणीसम्बन्धी अभियोग दर्ता गराएको थियो । अभियोग सम्वन्धमा पुस ६ गते भएको थुनछेक बहसपछि जिल्ला न्यायाधीश दण्डपाणी लामिछानेकै इजलासबाट कसूरदारलाई पुर्पक्षका लागि थुनामा राख्न दैलेख कारागारमा पठाइएको थियो । पीडित बालिकाले आफू माथि तीन वर्षदेखि पटकपटक बलात्कार भएको भनी प्रहरीमा दिएको उजुरीको व्यहोरा अदालतले लिइएको वकपत्रमा दोहोर्याएर बयान दिएकी थिइन् । पछिल्लो पटक २०७८ साउन २८ गते बलात्कार भएको र भदौ १ गते पुनः बलात्कारको प्रयास गरेपछि ती बालिका प्रतिवाद गरेर घरबाटै भागेकी थिइन् । घरबाट भागेर उनि गाउँ नजिकै बजारको एक होटलमा झण्डै एक महिना भाँडा माझ्ने गरिन् । त्यसपपछि उनी सुर्खेतस्थित आफन्तको शरणमा पुगेकी थिइन् । आफन्तको शरणमा रहेकी ती बालिकाले घर छोडेको तीन महिनापछि एक गैरसरकारी संस्थाले आयोजना गरेको युवा सचेतना तालिममा सहभागी भएको बेला तालिम सहजकर्ता अधिवक्ता गीता कोइराला र इन्सेक कर्णाली प्रदेश कार्यालय सुर्खेतका प्रलेख अधिकृत टिका बिष्टलाई २०७८ मंसिर ५ गते आफू बावुबाट पटकपटक बलात्कृत हुँदै आएको जानकारी गराएपछि घटना सार्वजनिक भएको थियो । पीडित बालिकाले कानुनी उपचारमा जाने निणर्य गरेपछि इन्सेकले न्यायिक प्रक्रियाका लागि पाँच हजार रुपैयाँ सहयोग समेत गरेको थियो । इन्सेकको समन्वयमा दैलेखस्थित सामाजिक सेवा केन्द्र (सोसेक) नेपालको महिला तथा बालबालिका सेवा केन्द्रले कानूनी सहयोग र कानूनी प्रक्रिया अवधिका लागि पीडित बालिकालाई करिब एक महिना आपत्तकालिन आवास गृहमा संरक्षण दिएको थियो । कानूनी प्रक्रिया सुरु भएपछि कमाउने बावुलाई थुनाएको भन्दै पीडित बालिकाको घरका बाजेबज्यै र आफन्तले असहयोग गर्न थालेपछि ती बालिका मावली घरका बाजेबज्यैको संरक्षणमा कक्षा १२ को नियमिततर्फको पढाइ निरन्तरता दिएकी छन् । पीडित बालिका मावलीमा बस्दै आएकी छन्। ३५ वर्षीया आमाको साथमा क्रमशः १४ र १० वर्षीया बहिनी र ५ वर्षीय भाइ छन् ।"
खाडी मुलुकबाट फर्किएका घरेलु महिला श्रमिकले पुन: श्रमस्वीकृत पाउने,"काठमाडौं : सरकारले विभिन्न मुलुकमा घरेलु कामदारका रूपमा अलपत्र परेका नेपाली महिलालाई स्वदेश आएर पुन: फर्कन पाउने व्यवस्था गरेको छ । श्रम, रोजगार तथा सामाजिक सुरक्षामन्त्री कृष्णकुमार श्रेष्ठले मन्त्रीस्तरीय निर्णय गर्दै रोजगारी गुम्ने डरले परिवार भेट्न नेपाल आउन नसकेका घरेलु कामदारलाई पुन: श्रम स्वीकृति प्रदान गर्ने व्यवस्था गरेका हुन्। खाडीलगायत देशमा महिला कामदार पठाउन प्रतिबन्ध लगाएपछि महिला अनौपचारिक मार्ग प्रयोग गर्दै विदेशिने गरेका छन् । जसले गर्दा उनीहरू जबरजस्ती श्रम र बेचबिखन जस्ता जोखिममा पर्ने गरेका छन् । प्रतिबन्धका कारण महिलाहरू सुरक्षित हुने भन्दा थप जोखिममा परेको मन्त्री श्रेष्ठले बताए। ' पहिलेकै रोजगारदातासँग सम्झौता नविकरण गरी विदामा स्वदेश आइ फर्कने वा पहिलेकै रोजगारदातासँग सम्झौता नविकरण गरी रोजगारीमा जाने महिलालाई कानुनी शर्त पूरा गरेर पुन: श्रम स्वीकृति दिइनेछ, ' मन्त्री श्रेष्ठले भने, ' सम्बन्धित देशको नियोग र वैदेशिक रोजगार कार्यालयले उनीहरुको छुट्टै अभिलेख राख्ने व्यवस्था गर्नेछ।' सरकारले घरेलु कामदार पठाउन प्रतिबन्ध लगाएका कारण अवैध बाटोबाट जाने कामदार झनै जोखिममा परेका छन् । मन्त्री श्रेष्ठडले यसको समाधानका लागि पनि सरोकारवालाहरुसँग फलफल गरी छिट्टै निर्णयमा पुगिने बताए। खाडीलगायत मुलुकमा नेपाली महिलालाई घरेलु कामदारका रूपमा जान प्रतिबन्ध लगाएको छ। वर्षौँदेखि ती देशमा लुकिछिपी काम गरिरहेका महिलाले रोजगारी गुम्ने डरका कारण विदामा घर आउन पाएका छैनन्। वैदेशिक रोजगारीमा घरेलु कामदार पठाउने निर्देशिका, २०७२ को दफा २३ बमोजिम बाधा अड्काउ फुकाउने अधिकार प्रयोग गरी मन्त्री श्रेष्ठले अप्ठयारोमा परेका महिलालाई पुन: श्रम स्वीकृति प्रदान गर्ने व्यवस्था गरेका हुन्। वैदेशिक रोजगारीमा घरेलु कामदार पठाउने निर्देशिका अनुसार बनेको समन्वय समिति र मन्त्रालयले गठन गरेको अध्ययन समितिले पनि प्रतिबन्ध लाग्नुभन्दा पहिल्यैदेखि नै ती मुलुकमा घरेलु कामदारका रूपमा काम गरिरहेका र पछि अवैधरुपमा गएका महिलाहरू परिवार भेट्न नेपाल आउन नसकेको भन्दै उनीहरुको पक्षमा निर्णय गर्न सिफारिस गरेको थियो । प्रतिबन्ध नलाग्दै खाडी पुगेका तथा पछि अवैध बाटोबाट गएका घरेलु कामदारहरू रोजगारदाताको व्यवहार र कमाइ राम्रो भए पनि नेपाल फर्केपछि श्रम स्वीकृति नपाउने भएकाले फर्किन सकेका थिएनन् । अवैध रूपमा गएका महिलाको कुनै अभिलेख भने छैन। कयौं महिला शोषण, बेचबिखन तथा ठूलो सङ्ख्यामा श्रम गन्तव्य मुलुकमा अलपत्र परेका छन् । २० चैत २०७३ मा व्यवस्थापिकासंसदको अन्तर्राष्ट्रिय सम्बन्ध तथा श्रम समितिले खाडी र अन्य मुलुकमा घरेलु कामदार पठाउन पूर्णरूपमा प्रतिबन्ध लगाउन निर्देशन दिएको थियो ।"
जेब्रा झोलामा प्याक गरेर फ्यालिएको शवको पहिचान,"विराटनगर : हत्या गरेपछि शरीरलाई टुक्रा बनाउँदै जेब्रा झोलाभित्र प्याक गरेर जंगलमा फ्यालिएको शवको एक सातापछि पहिचान खुलेको छ। हत्या गरिएका व्यक्ति झापाको दमक नगरपालिका५ का ४३ वर्षीय दिनेश सिग्देल रहेको पुष्टि भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। सुनसरीको धरान उपमहानगरपालिका४ स्थित धरानभेडेटार सडक खण्डमा उनको लास भेटिएको थियो। राईका अनुसार प्रारम्भिक अनुसन्धानबाट सिग्देलको पुरानो घर इलामको बाँझोमा रहेको खुलेको छ। सिग्देल परिवार केही वर्षअघि मात्रै दमकमा बसाइँ सरेर आएको पत्ता लागेको छ। प्रहरीका अनुसार हत्या गरिएका सिग्देल वैदेशिक रोजगारीका लागि बहराईन पुगेर नेपाल फर्किएका थिए। उनको हत्यामा संलग्न भएको आशंकामा दुई जनालाई प्रहरीले पक्राउ गरेको छ। उनीहरुको नाम भने सार्वजनिक गरिएको छैन। हत्यामा उनकै परिवारका सदस्यको संलग्नता रहेको बताइएको छ। घटनामा अरुको पनि संलग्नता रहेको हुनसक्ने आशंकामा अनुसन्धानको दायरा फराकिलो पारिएको प्रहरी स्रोतले बतायो। सिग्देलको हत्या कहिले भएको थियो भन्ने यकिन हुन बाँकी छ। तर मोरङमा हत्या गरेपछि शरीरलाई टुक्राटुक्रा बनाउँदै जेब्रा झोलामा राखेर शवलाई धरानको जंगलमा पुर्याएर फ्यालेको पाइएको बताइएको छ। प्रहरीका अनुसार घटनाका सम्बन्धमा थप प्रमाण संकलनको काम भइरहेको छ। घटनाको अनुसन्धानका लागि इलाका प्रहरी कार्यालय धरान, जिल्ला प्रहरी कार्यालय सुनसरी र मोरङ तथा संघीय प्रहरी इकाई कार्यालय धरान र प्रदेश १ प्रहरी कार्यालय विराटनगरको संयुक्त टोली खटिएको थियो। हत्यामा संलग्नलाई मोरङबाट पक्राउ गरेर सुनसरी लगेको बताइए पनि प्रहरीले आधिकारिक पुष्टि गरिसकेको छैन। प्रहरीका अनुसार हत्या गरेपछि शरीरलाई टुक्रा बनाउँदै अलगअलग जेब्रा झोलामा प्याक गरेर फ्यालिएको अवस्थामा गत बुधबार र बिहीबार पुरुषको शव भेटिएको हो। घाँटीभन्दामाथि टाउकाको भाग र तिघ्रामुनिको दाहिने खुट्टा प्याक गरेर फ्यालिएको एउटा झोला गत बुधबार भेटिएको थियो। भोलिपल्ट अर्थात बिहीबार करिब १ किलोमिटरमाथि जीउ र अन्य अंगहरु प्याक गरिएको अर्को झोला पनि भेटियो। कुहिएर दुर्गन्ध फैलिएको अवस्थामा अलगअलग जेब्रा झोलामा शवका टुक्रा भेटिएपछि प्रहरीले गम्भीर ढंगले अनुसन्धान अघि बढाएको थियो। निक्कै मिहिनेत गरेर शवको सनाखत गर्न सफल भइयो, प्रहरी स्रोतले भन्यो, हत्यामा संलग्न दुई जनालाई पनि पक्राउ गरिसकिएको छ। प्रहरीले घटनाका बारेमा थप अनुसन्धान भइरहेको जनाएको छ। धरानमा मानिसको हत्या : जेब्रा झोलामा टाउको र खुट्टा भेटियो जेब्रा झोलाभित्र शवका टुक्रा, ४ दिनसम्म खुलेन पहिचान"
स्कटल्याण्ड हिँडेका भारतीय नागरिकलाई किन रोक्यो अध्यागमनले ?,काठमाडौं : त्रिभुवन अन्तर्राष्ट्रिय विमानस्थलबाट स्कटल्याण्ड हिँडेका एक भारतीय नागरिकलाई अध्यागमन कार्यालयले रोकेको छ। भारतीय नागरिक डेनियल मोक्तानलाई शंकास्पद यात्रा भन्दै त्रिअवि अध्यागमन कार्यालयले सोमबार रोकेको हो। नेपालबाट पहिलो पटक अन्य मुलुक जाँदा भारतीय नागरिकले अध्यागमनमा 'नो अब्जेक्सन लेटर' बुझाउनुपर्छ। डेनियलसँग नेपालस्थित भारतीय दूतबासले जारी गरेको एनओसी पत्र नभएपछि शंकास्पद यात्रा भन्दै अध्यागमनका अधिकारीहरुले प्रस्थान अनुमति नदिइ उनलाई फिर्ता गरेको हो। उनी स्थलमार्गहुँदै भारतबाट नेपाल प्रवेश गरेका थिए। डेनियलले  नम्बरको भारतीय राहदानी प्रयोग गरेका थिए। पछिल्लो समय नेपालहुँदै तेस्रो मुलुक जान चाहने भारतीयहरुको संख्या बढेको अध्यागमनका अधिकारीहरुले बताएका छन्।
मध्यबानेश्वरबाट चिनियाँ नागरिकसहित ३७ जना पक्राउ,काठमाडौं : प्रहरीले लुकिछिपी बस्दै आएका चिनियाँ नागरिकसहित ३७ जनालाई मध्यबानेश्वर क्षेत्रबाट पक्राउ गरेको छ। प्रहरीले गएराती उनीहरुलाई पक्राउ गरेको हो । उनीहरुलाई नयाँ बानेश्वर वृतमा राखिएको छ। उनीहरु कल बाइपासमा संलग्न रहेको प्रहरीले जनाएको छ। उनीहरुमाथि थप अनुसन्धान भइरहेको प्रहरीले जनाएको छ।
जीर्ण भवनबाटै सुरक्षा,"जोमसोम : भौगोलिक विकटता, प्रतिकूल मौसम र जीर्ण प्रहरी भवनका कारण मुस्ताङमा कार्यरत प्रहरीलाई व्यवस्थापनमा निकै सास्ती हुने गरेको छ। मुस्ताङमा प्रहरीको १६ वटा इकाइ छन्। जसमध्ये केहीको मात्र आफ्नै भवन छ। भवन नभएका प्रहरी इकाइहरू वषौंदेखि व्यक्ति र संस्थागत भवनहरूमा भाडामा बस्दै आएको पाइएको छ। चीनसँगसिमाना जोडिएका लोमान्थाङ र लोघेकर दामोदरकुण्ड गापाअन्तर्गतका अधिकांश प्रहरी इकाइहरू जीर्ण भाडाको घरमा आएको जिल्ला प्ररही कार्यालय मुस्ताङले जनाएको छ। यस्तै, मुस्ताङको वारागुङ मुक्ति क्षेत्रका प्रहरी इकाइमा पनि भाडाको घरमा बस्दै आइरहेका छन्। मुस्ताङमा २०४० को सेरोफेरोमा प्रहरी इकाइहरू स्थापना भएका हुन्। त्यतिबेला सडक सञ्जाल र प्रहरीलाई आवश्यक पूर्वाधार नहुँदा निकै समस्या हुन्थ्यो। अहिले सडक सञ्जाल सहज भए पनि प्रहरी व्यवस्थापनमा देखिएको चुनौती भने जस्ताको तस्तै छ। ढुंगा र माटोले बनेका भाडाका जीर्ण घरमा राखी प्रहरीलाई नागरिकको सुरक्षार्थ खटाइने गरिएको छ। हिमपात र वर्षा हुँदा दुर्गममा खटिएका प्रहरीले सास्ती भोग्नुपर्ने बाध्यता छ। सदियौंदेखिको प्रहरी इकाइको यो समस्या संघीयतापछि पनि उस्तै छ। मुस्ताङमा प्रहरीको जग्गा र भवन नहुँदा यसप्रकारका समस्या देखिएका हुन्। मुस्ताङ प्रहरीका अनुसार उपल्लो मुस्ताङको प्रहरी चौकी छोनुप, इलाका प्रहरी कार्यालय छोसेर, प्रहरी चौकी सुर्खाङ, प्रहरी चौकी चराङ, प्रहरी चौकी घमी, इलाका प्रहरी चौकी छुसाङ, प्रहरी चौकी कागबेनी र इलाका प्रहरी कार्यालय मुक्तिनाथ भाडाको जीर्ण भवनमा बस्दै आइरहेका छन्। यस्तै, थासाङ गाउँपालिका२ कोवाङमा रहेको प्रहरी चौकी, जिल्ला ट्राफिक कार्यालय र पर्यटक प्रहरी इकाइ पनि भाडामा बस्दै आइरहेका छन्। यसले गर्दा सास्ती त छँदै छ अर्कोतिर लाखांै रुपैयाँसमेत भाडा खर्च भइरहेको छ। छोनुप प्रहरी चौकी साविक गाविस भवनमा, छोसेर प्रहरी चौकी नेचुङ भन्सार कार्यालयको जीर्ण भवनमा, लोघेकरको सुर्खाङ प्रहरी चौकी सुर्खाङको एक विद्यालयमा भाडामा बस्दै आएका छन्। चराङ प्रहरी चौकी व्यक्तिका घरमा र लोघेकरको घमीमा तीन वर्षअघि प्रहरी चौकी रहे पनि त्यहाँ प्रहरी राख्ने भाडाघर नपाउँदा चौकी बस्न सकेको छैन। त्यस्तै, वारागुङ मुक्तिक्षेत्रको इलाका प्रहरी चौकी छुसाङ वर्षोैंदेखि आमा समूह र एक्यापको भवनमा छ। प्रहरी चौकी कागबेनी स्वास्थ्य चौकीमा, मनाङ र मुस्ताङको सिमाना मुक्तिनाथ रानीपौवास्थित इलाका प्रहरी कार्यालय वर्षौंदेखि रानीपौवा धर्मशालामा, थासाङको प्रहरी चौकी कोवाङ स्थानीयको घरमा र पर्यटक प्रहरी र जिल्ला ट्राफिक कार्यालय पनि संस्थागत र स्थानीयको घरमा भाडामा बस्दै आइरहेको छ। मुस्ताङका प्रहरी इकाइको भौतिक संरचना कमजोर र दयनीय अवस्थामा रहेकाले यसको विकल्प सरकारले गर्नुपर्ने देखिएको हो। यसका अलवा प्रहरीलाई कार्यसम्पादन र व्यवस्थापनमा चाहिने अतिआवश्यक सामग्रीसमेत उपलब्ध नहुँदा प्रहरीको दैनिकी निकै कष्टकर बनेको छ। मुस्ताङको थासाङ३ घाँसामा २ वर्षअघि प्रहरीको आफ्नै भवन बनेको छ। स्थानीयले जग्गादान गरेपछि प्रहरीको आफ्नै भवन बनेको जिल्ला प्रहरी कार्यालय मुस्ताङले जनाएको छ। तर, जिल्ला प्रहरी कार्यालयको भौतिक संरचना भने तयार भइसकेको छ। सीमा प्रहरी चौकी लोमान्थाङ पनि केही वर्षअघि मुस्ताङका राजाको घरमा बसेको थियो। अहिले त्यहाँ प्रहरीको आफ्नै भवन बनेको छ। मुकाममा रहेको प्रहरी मुख्यालयको पनि केही वर्षअघि जीर्ण माटोले बनेको एकतले भवनमा थियो। भवन बनेपछि दैनिक कार्यसम्पादन तथा थुनुवा व्यवस्थापनमा निकै सहज हुन पुगेको छ। दरबन्दी छ, छैनन् प्रहरी मुस्ताङमा प्रहरीको आवश्यक जनशक्ति नहुँदा कार्यसम्पादनमा समेत निकै अप्ठ्यारो पर्दै आइरहेको छ। मुस्ताङमा प्रहरीको ३११ जनाको दरबन्दी रहे पनि अहिले जम्मा १८१ जना प्रहरी मात्र कार्यसम्पादनमा खटिएका छन्।"
सुनको मूल्य प्रतितोला ८०० बढ्यो,काठमाडौं : सुनचाँदी बजारमा छापावाल सुनको मूल्य प्रतितोला रु ९७ हजार तोकिएको छ । अघिल्लो दिन प्रतितोला ९६ हजार २०० मा कारोबार भएको पहेँलो धातुको मूल्य मंगलबार ८०० ले बढेको हो । नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला ९६ हजार ५०० तोकिएको छ । यसको मूल्य सोमबार प्रतितोला ९१ हजार ७०० थियो । त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला १५ ले बढेर एक हजार ३१५ पुगेको महासङ्घले जनाएको छ । महासङ्घले अन्तर्राष्ट्रिय बजारमा सुन तथा चाँदीका मूल्यमा हुने परिवर्तनका आधारमा यहाँ दैनिक कारोबार मूल्य तोक्दै आएको छ । अन्तर्राष्ट्रिय बजारमा आज सुन प्रतिऔँस एक हजार ९०८ डलर आसपास कारोबार भइरहेको छ ।
बुधबारदेखि वर्षाको सम्भावना,"काठमाडौं : बुधबारबाट पहाडी भूभागमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको जल तथा मौसम विज्ञान विभागले जनाएको छ। सुदूरपश्चिम प्रदेश, कर्णाली प्रदेश, लुम्बिनी प्रदेश तथा गण्डकी प्रदेशका पहाडी भूभागका केही स्थानहरुमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ। देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको छ। मंगलबार दिउँसो प्रदेश १, बागमती प्रदेश तथा गण्डकी प्रदेशका भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहने मौसम पूर्वानुमान महाशाखाले जनाएको छ। प्रदेश १, बागमती प्रदेश तथा गण्डकी प्रदेशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। राती देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ। सुदूरपश्चिम प्रदेश तथा कर्णाली प्रदेशका पहाडी भूभागका थोरै स्थानहरुमा मेघ गर्जनचट्याङ्गसहित हल्का वर्षाको सम्भावना रहेको छ। सुदूरपश्चिम प्रदेश, कर्णाली प्रदेश तथा गण्डकी प्रदेशका उच्च पहाडी तथा हिमाली भूभागका केहि स्थानहरुमा हल्कादेखि मध्यम हिमपातको सम्भावना रहेको महाशाखाको भनाई छ। बुधबार दिउँसो देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ। सुदूरपश्चिम प्रदेश, कर्णाली प्रदेश, लुम्बिनी प्रदेश तथा गण्डकी प्रदेशका पहाडी भूभागका केहि स्थानहरुमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ। बाँकी प्रदेशका पहाडी भूभागका एक वा दुई स्थानमा हल्का वर्षाको सम्भावना रहेको छ। सुदूरपश्चिम प्रदेश, कर्णाली प्रदेश तथा गण्डकी प्रदेशका उच्च पहाडी तथा हिमाली भूभागका केहि स्थानहरुमा हल्कादेखि मध्यम हिमपातको सम्भावना रहेको छ। राती देशको पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। सुदुरपश्चिम प्रदेश, कर्णाली प्रदेश तथा गण्डकी प्रदेशका पहाडी भूभागका एक वा दुई स्थानमा मेघ गर्जनचट्याङ्ग सहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको छ। बिहीबार दिउँसो देशको पहाडी भूभागका एक वा दुई स्थानमा हल्का वर्षाको सम्भावना रहेको छ। देशभर आंशिकदेखि सामान्य बदली रही लुम्बिनी प्रदेश तथा बाँकी प्रदेशको पहाडी भूभागको थोरै स्थानहरुमा मेघ गर्जनचट्याङ्गसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको महाशाखाले जनाएको छ।"
लमजुङमा पुनः भूकम्पको धक्का,लमजुङ : गण्डकी प्रदेशअन्तर्गत पहाडी जिल्ला लमजुङमा पुनः भूकम्प गएको छ। गए राति २ बजेर २२ मिनेट जाँदा बेँसीसहर नगरपालिका१० बाँझखेत केन्द्रविन्दु बनाएर तीन दशमलव दुई रेक्टर स्केलको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। अनुसन्धान केन्द्रका अनुसार लमजुङ भूकम्पको जोखिम रहेको र यहाँ भूकम्प जाने क्रम चलिरहनेछ। गए राति भूकम्प जाँदा अधिकांश मानिस निद्रामा भएका बेला भूकम्पले उठाएको थियो। यस भूकम्पको धक्का जिल्लाभरिका स्थानीयवासीले महसुस गरेको बताइएको छ। जिल्लामा यसअघि गत माघ २३ गते दोर्दी गाउँपालिका८ बन्सार केन्द्रविन्दु तीन दशमलव दुई रेक्टर स्केलकै भूकम्प गएको थियो। त्यस्तै माघ १३ गते क्व्होलासोथर गाउँपालिका१ बागलुङपानी केन्द्रविन्दु बनाएर दुई दशमलव पाँच रेक्टर स्केलको भूकम्प गएको थियो। जिल्लामा गत जेठ ५ गतेयता महिनैपिच्छे भूकम्पको धक्का महसुस हुने गरेको छ। जेठयता हालसम्म गएको भूकम्पले कुनै मानवीय तथा भौतिक क्षति नगरे पनि जेठ ५ गते आएको भूकम्पले भने मानवीयदेखि भौतिक क्षति पुर्याएको थियो। रासस
नीति कथा : अर्थहीन सुन,"बगैंचाका धनी एकदमै लोभी थिए। ती कञ्जुस मान्छे आफूले प्राप्त गर्ने सुनका सिक्कालाई सधैं बगैंचाको ढुंगामुनि खाडल खनेर लुकाउँथे। दिनहुँ सुत्नुअघि ती मान्छे ढुंगामा गएर सुन लुकाउँथे। सँगै कति सुन जम्मा पारें भनेर गन्थे पनि। जति पनि कमाउँथे, सबै सुन किन्नमै खर्च गर्थे ता कि सुनले भरिपूर्ण हुने उनको विचार थियो सायद। अचम्म नै भन्नुपर्छ, उनले त्यो सुन कहिल्यै खर्च गरेनन्। एक दिन एउटा चोर ती कञ्जुस मान्छेको बारेमा थाहा पाएर पछि लाग्यो। बूढो मान्छे सधैं झैं बगैंचा पुगे र सुन लुकाए। मान्छे फर्किएपछि उसले सुन चोर्यो। भोलिपल्ट ती मान्छेले चोरले सुन चोरेको थाहा पाए। आफ्नो सर्वस्व सकियो भन्दै ती मान्छे रुन कराउन थाले। उनको रोदन छिमेकीले सुने। के भयो भन्दै उनी त्यही बगैंचामा आइपुगे। बगैंचा ठूलो भएकाले उनलाई एकछिन खोज्न समय लाग्यो। आवाज पहिल्याएपछि दुईको भेट भयो। आवाज सुनेर अरू मानिस पनि त्यहीँ आए। कञ्जुस बूढो मान्छेले सबै कुरा बताए। छिमेकीले भने, तिमीले घरभित्र किन पैसा बचत गरेनौं ? केही किन्नु पर्दा पनि सजिलो हुन्थ्यो। किन्ने रे ?, कञ्जुस मान्छेले भने। उनी छक्क परे। उनले भने, मैले कुनै पनि चिज किन्न सुनको प्रयोग गरिनँ। म यो कहिल्यै खर्च गर्दिनँ। यो सुनेर ती छिमेकीले सबैका सामु सुन गाडिएको भनिएको खाडलमा ढुंगा हाने। अनि बोले, यदि त्यस्तो हो भने यो ढुंगा सुरक्षित गर। किन ? प्रश्न तेर्सियो। छिमेकीले पुनः भने, किनकि हराएको सुन जत्तिकै बेकार छ यो ढुंगा पनि। नैतिक शिक्षा : कुनै पनि चिजको प्रयोग हुनुसँग अर्थ रहन्छ। प्रयोग नगर्ने हो भने सुन र ढुंगामा कुनै फरक हुने छैन। नीति कथा : असल साथी नीति कथा : सपना र विपना नीति कथा : प्रेमको शक्ति नीति कथा : जस्तो रोप्यो, उस्तै फल्छ नीति कथा : दृष्य र दृष्टि नीति कथा : कुरा सुन्नु पाकाको नीति कथा : आफू जस्तै रोजाइ नीति कथा : संघर्षले सिकाएको पाठ नीति कथा : खुसीको सूत्र नीति कथा : खुसीको सूत्र"
दि अन्नपूर्ण एक्सप्रेसद्वारा काठमाडौं निजगढ द्रूतमार्ग सम्बन्धि गोलमेच सम्मेलन,"काठमाडौं : अन्नपूर्ण मिडिया नेटवर्कको अंग्रेजी साप्ताहिक पत्रिका दि अन्नपूर्ण एक्सप्रेसले गत हप्तादेखि काठमाडौं तराई द्रुतमार्गको विभिन्न पाटाहरू औल्याउँदै खोजमूलक सामाग्रीहरू तयार पार्न थालेको छ। उक्त संस्करणमा दशवटा शीर्षकहरू छुट्याइएको छ। जसमा सेनाको सक्रियता, जलवायु, आर्थिक, सामाजिकसांस्कृतिक जस्ता विषयहरू छन्। सोही अन्तर्गत सोमबार गोलमेच सम्मेलन आयोजना भएको छ। बैठकमा अर्थविद् डा चन्द्रमणि अधिकारी, अधिवक्ता हेमन्त दाहाल, सांस्कृतिक अभियान्ता सञ्जय थापा, प्रतिनिधि सभा सार्वजनिक लेखा समिति सदस्य पार्बती विशंखे, विकास तथा प्रविधि समिति सदस्य आशकुमारी विकको उपस्थित रह्यो। बैठकको अध्यक्षता एक्सप्रेसका प्रधानसम्पादक विश्वास बरालले गरे भने सहजकर्ताको रूपमा प्रतीक घिमिरे थिए। कार्यक्रमको सुरुवातमा एक्सप्रेसका सहसम्पादक कमलदेव भट्टराईले कार्यक्रमको बारेमा छोटो जानकारी पेश गरे। कुनै पनि आयोजनाको सुरूवात गर्दा त्यसमा पर्ने सांस्कृतिक तथा वातावरणीय अध्ययन गरेर सम्पदामा आँच आउने कार्य राज्यले गर्नु नहुने थापाले बताए । उनले अहिले अवस्थामा द्रूतमार्गले नेवा सभ्यतामै असर पर्ने तर्क गरे। दाहालले नेपाली सेनालाई बिना प्रतिस्पर्धा ठूला आयोजना सुम्पिनु कतिको जायज हुन्छ भन्ने प्रश्न गरे। द्रूतमार्गले भविष्यमा कतिको आर्थिक टेवा पुर्याउन सक्ला भन्नेमा उनको दुविधा रह्यो। अर्थविद् डाअधिकारीले द्रूतमार्गले ढुवानी लगायतका विभिन्न पक्षमा सकारात्मक असर पार्ने बताए। 'यो परियोजना पाँच दशक अघिनै निर्माण भइसक्नु पर्थ्यो।', उनले भने, 'यस सडकले करिब २०० किमी दूरी घटाउँछ जसले ढुवानी लगायतका विभिन्न पक्षमा सकारात्मक असर पार्छ।' सांसद विकका अनुसार विकास समितिले यस परियोजना समयमै सक्न सेनालाई बारम्बार निर्देशन दिएको छ । संसद स्थिर हुने बित्तिकै समितिको फेरि बैठक बोलाए छलफल गरिने उनले बताइन्। साथै, बैठकमा उठेका प्रश्नहरु लेखा समिति र संसदमा लग्ने प्रतिबद्धता सांसद विशंखेले जनाइन्। बैठकमा नेपाली सेनाबाट पनि प्रतिनिधित्व गर्न आयोजकले पत्राचार गरेतापनि कुनै पदाधिकारी उपस्थित भएनन्।"
