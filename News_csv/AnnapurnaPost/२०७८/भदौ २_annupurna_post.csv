शीर्षक,विवरण
"उत्पादन गरौं, आत्मनिर्भर बनौं","हरेक वर्ष सरकारले ल्याउने नीति तथा कार्यक्रममा व्यापारघाटा कम गर्ने विषयलाई प्राथमिकताका साथ समेट्दै आएको छ। नेपालबाट छिमेकी देशमा हुने निकासीलाई पनि सहज बनाउने र आयातभन्दा पनि निर्यातलाई बढावा दिने नीति सरकारको छ। स्थानीय उत्पादनको प्रवद्र्धन गरेर विद्यमान उच्चस्तरको व्यापारघाटा तथा बेरोजगारी न्यून गर्दै लग्ने हरेक सरकारको योजनामा समेटिएका छन्। पुराना उद्योगको पुनःस्थापना र आवश्यक नयाँ उद्योगलाई द्रुत सञ्चालनका लागि बेलाबेलामा सडकदेखि सदनसम्म चर्चा पनि हुन्छ। मुलुक कृषिप्रधान देश भनिए पनि परनिर्भता बर्सेनि बढ्दै गएकाले यस्तो चर्चा र सार्वजनिक रूपमा बहस हुनु स्वाभाविक हो। पछिल्ला केही वर्षयता मुलुकमा आत्मनिर्भरताको कुरा निकै उठिरहेको छ। जबजब आयातमा समस्या पर्छ, तबतब आत्मनिर्भरताको बहस बढी हुन्छ। कृषिप्रधान देश भए पनि कृषिजन्य पदार्थको आयातका लागि ठूलो आर्थिक हिस्सा देशबाट बाहिरिन्छ। कृषकहरूको तरकारीले बजार नपाउँदा खेतमै कुहिएको खबर आउँछन्। तर, बजार भने विदेशबाट आयात भएका वस्तुले ढाकेको हुन्छ। कृषिप्रधान मुलुकमा विदेशकै कृषिउपज आउँदा अन्य वस्तुमा त झनै आत्मनिर्भर हुने कुरै भएन। खाना, नानादेखि दैनिक उपभोग्य सबै वस्तुमा परनिर्भर रहनुपर्ने बाध्यता अझै छ। सरकारले आयात प्रतिस्थापन गर्न सकिने वस्तुमा बृहत् उत्पादन नगर्दा पनि व्यापारघाटा चुलिएको छ। राज्यले अपनाएका नसुहाउँदो नीतिले पनि बर्सेनि देशमा व्यापारघाटा बढ्दै गएको अर्थविज्ञ बताउँछन्। मुलुकमा आधुनिक प्रशोधन उद्योग बृहत् रूपमा विस्तार नभएसम्म व्यापारघाटा नबढ्ने उनीहरूको तर्क छ। २०४० सालसम्म नेपालबाट भारत र तेस्रो मुलुकमा कृषिजन्य वस्तु निर्यात हुन्थ्यो। सरकार आफैंले निर्यात कम्पनी खोलेर किसान तथा व्यापारीबाट अन्न किनेर ती वस्तु निर्यात गथ्र्यो। आर्थिक वर्ष २०३५३६ मा नेपालले २४ करोड ३८ लाख ६३ हजार मूल्यको चामल निर्यात गरेको सरकारी तथ्यांकमा नै भेटिन्छ। तर, हाल वार्षिक करिब सबा अर्ब रुपैयाँ बराबरको कृषिजन्य वस्तु आयात हुँदै आएको छ। आयात र निर्यातको चर्चा गर्दा मुलुक आर्थिक घाटामा गएको देखिन्छ। तर, देशभित्रै पनि गौरव गर्ने नेपाली उत्पादन छन्, जसले विश्वमा नेपाललाई चिनाएको छ। यस मध्येमा पर्छ, नेपाली हाते कागज। लोक्ताबाट बनेको कागज धेरै मुलुकमा चर्चित छ। यो उत्पादन ४२ मुलुकमा निर्यात हुँदै आएको छ। उच्च हिमाली क्षेत्रसँगै पहाडी जिल्लामा पनि यसको उद्योग स्थापना गरेर स्थानीय नागरिकले कागज उत्पादन गर्दै आएका छन्। गाउँका कुनाकाप्चामा पनि स्थापना गर्न सकिने र उत्पादन हुने हाते कागजले विश्वबजार ओगट्नु नेपालका लागि खुसीको कुरा हो। अझै धेरै उत्पादनको कच्चा पदार्थका लागि विदेशी मुलुककै भर पर्नुपर्ने बाध्यता छ। नेपाली कच्चापदार्थबाट उत्पादन हुने हातेकागज जस्ता वस्तुलाई पनि मुलुकले प्रोत्साहन गर्न सकेको छैन। कृषियोग्य जमिन बाँझो हुनु, दक्ष जनशक्ति वैदेशिक रोजगारीका लागि बाहिर जानु, लागत खर्च अत्यधिक हुनु, खेतीयोग्य जमिनमा सिँचाइको अभाव, रेमिट्यान्सको प्रभाव र क्रयशक्ति बढ्दै जानुलगायतका कारणले मेड इन नेपाल गर्वका साथ भन्न सकेका छैनौं। अहिले नेपाल उद्योग परिसंघ (सीएनआई)ले सरकारको साथ लिएर मेक इन नेपालस्वदेशी अभियान कार्यान्वयन प्रारम्भ गरेको छ। यसले नेपाललाई आयातमुखीबाट उत्पादनमुखी अर्थतन्त्रमा परिवर्तन गराउने भएकाले यस्तो अभियानलाई सबैले साथ दिन आवश्यक छ। के कुरामा आत्मनिर्भर हुन सकिन्छ त्यो पहिचान गरेर समयमै नीति बनाएर अघि बढे अवश्य मेक इन नेपालस्वदेशीको लक्ष्य पूरा हुनेछ।"
विद्युत् खपत बढाउन सहुलियत,"काठमाडौं : ऊर्जा मन्त्रालयले आन्तरिक विद्युत् खपत बढाउने नीति अघि सारेको छ। यसका लागि छुट तथा सहुलियतका कार्ययोजनाहरूलाई अघि सारिएको ऊर्जा, जलस्रोत तथा सिँचाइमन्त्री पम्फा भुसालले जानकारी दिइन्। मन्त्रालयले २० युनिटसम्म खपत गर्ने गरिब तथा आधारभूत वर्गका ग्राहकहरूलाई विद्युत् निःशुल्क उपलब्ध गराउने योजना अघि बढाएको छ। नेपाल विद्युत् प्राधिकरणको सञ्चालक समितिको बैठकले उक्त निर्णय गरेको हो। प्राधिकरणको ३६ औं वार्षिकोत्सवमा बोल्दै मन्त्री भुसालले विद्युत् खपत तथा पहुँच बढाउनका लागि यो योजना लागु गरिने बताइन्। साथै विदेशी ग्यास छोडौं, स्वदेशी बिजुली जोडौं भन्ने नारालाई कार्यान्वयन गर्न विद्युत्ीय चुल्होको प्रयोग बढाउनका लागि ग्राहकलाई विद्युत् महसुलमा सुविधा दिने निर्णय भएको उनले जानकारी दिइन्। सरकारले मुलुकभित्रै खपत बढाउन फरकफरक विद्युत् उपभोक्ता महसुल लागू गर्ने भएको छ। वर्षायामको विद्युत् खेर जानसक्ने हुँदा आन्तरिक खपत बढाउने कार्ययोजनालाई अघि सारिएको छ। वर्षायाम र सुख्खायामको लागि फरकफरक विद्युत् महसुल निर्धारण गर्ने निर्णय सञ्चालक समितिले गरिसकेको मन्त्री भुसालले बताइन्। अबको २ वर्षमा देशलाई पूर्ण विद्युतीकरण गर्ने लक्ष्यलाई सकेसम्म समय अगावै सम्पन्न गर्न कार्ययोजनासहित लाग्न प्राधिकरणलाई निर्देशन दिइन्। कार्यक्रममा मन्त्रालयका सचिव देवेन्द्र कार्कीले प्रसारण तथा वितरण संरचनाको अभावमा उद्योगहरूलाई माग अनुसारको विद्युत् उपलब्ध गराउन नसकेको उल्लेख गर्दै कार्कीले विद्युत् खपत बढाउने कार्ययोजना कार्यान्वयनमा प्राधिकरण केन्द्रित हुनुपर्ने बताए। विद्युत् नियमन आयोगका अध्यक्ष दिल्लीबहादुर सिंहले चुहावट नियन्त्रण, सुशासन कायम गर्न, विद्युत् खपत बढाउन, अर्धजलाशययुक्त तथा जलाशययुक्त ठूला आयोजना निर्माणको नेतृत्व प्राधिकरणले गर्नुपर्ने बताए। प्राधिकरणका कार्यकारी निर्देशक कुलमान घिसिङले ग्राहकलाई उत्कृष्ट सेवा प्रदान गर्नमा केन्द्रित हुने बताए। स्वदेशमै विद्युत् खपत वृद्धि गर्न पूर्वाधार निर्माण, ग्रामिण विद्युतीकरण, कृषि, सिँचाइ र औद्योगिक वर्गका ग्राहकको महसुलमा पुनरावलोकन, विद्युतीय सवारी साधनको प्रयोग र विद्युतीय चुलोको उपयोगका लागि जनचेतना कार्यक्रम ल्याइनेछ, घिसिङले भने। ७० प्रतिशतले घट्यो नाफाप्राधिकरणको खुद मुनाफा करिब ७० प्रतिशतले घटेको छ। २०७७०७८ मा प्राधिकरणले ३ अर्ब ५१ करोड रुपैयाँ मात्र खुद मुनाफा आर्जन गरेको छ। जबकि अघिल्ल्लो वर्ष प्राधिकरणको मुनाफा ११ अर्व ६८ करोड रुपैयाँ रहेको थियो। विद्युत्को मागमा वृद्धि, आन्तरिक उत्पादनमा कमि, निजी प्रवद्र्धकको राष्ट्रिय प्रसारणमा बढेको हिस्सा, छुट तथा सहुलियत, विद्युत् चुहावटमा वृद्धि र विद्युत् आयात बढ्नुका कारणले खुद मुनाफा घटेको कार्यकारी निर्देशक घिसिङले बताएका छन्। प्राधिकरणले आम्दानीको करिब ५९ प्रतिशत रकम विद्युत् खरिदमा खर्चिएको छ। नाफा घट्नुका कारणहरूमा सुधार गर्दै जाने घिसिङको भनाइ छ। समिक्षा अवधीमा सञ्चालन मुनाफा ५०६७ प्रतिशतले घटेर ११ अर्ब ७१ करोड रुपैयाँमा सिमित भएको छ। सञ्चालन खर्च भने अघिल्लो वर्षको तुलनामा १०९६ प्रतिशतले वृद्घि भई ६८ अर्व ४५ करोड पुगेको छ। आयातित बिजुलीको प्रतिशत पनि १८०५ प्रतिशतले बढेको छ। विद्युत् बिक्रीबाट कुल ७१ अर्ब २८ करोड आम्दानी भएको छ। उपलब्ध ऊर्जामध्ये प्राधिकरणका विद्युत्गृहको योगदान ३१६६ प्रतिशत, आयातितको ३१८३ प्रतिशत र निजी क्षेत्रबाट किनिएको विद्युत्को योगदान ३६५१ प्रतिशत रहेको छ। ऊर्जाको माग बढेको र प्राधिकरणको उत्पादन घटेको कारणले गत वर्ष २ अर्ब ८२ करोड युनिट विद्युत् खरिद गरिएको छ। २०७७७८ मा विद्युत् खपत १२ प्रतिशतले बढि ७ अर्व ३१ करोड युनिट पुगेको छ। ४ सय ५६ मेगावाट माथिल्लो तामाकोसी निर्माण सम्पन्न भई राष्ट्रिय प्रसारणमा जोडिएको छ। विद्युत् चुहावट बढ्योविद्युत् चुहावट बढेको छ। विद्युत् खपतमा भएको वृद्घि, कोभिड१९ को कारणले चुहावट नियन्त्रणको कार्यक्रम उल्लेख्य रूपमा सञ्चालन गर्न नसकिएको र नियमित मिटर रिडिङ हुन नसकेको आदि कारणले चुहावट बढेको बताइएको छ। गत वर्ष विद्युत् चुहावट १७१८ प्रतिशत छ। जुन ७६७७ को तुलनामा १९१ प्रतिशतले बढी हो। २०७३ भदौमा घिसिङ पहिलोपटक प्राधिकरण प्रमुख हुँदा चुहावट २५७८ प्रतिशत थियो। ४ वर्षे कार्यकालमा उनले चुहावट १५२७ प्रतिशतमा झारेका थिए। १ प्रतिशत चुहावट घट्दा ८० करोड रुपैयाँ जोगिने अनुमान छ। ९० प्रतिशत नागरिक ग्रिडको पहुँचमाविद्युत् खपत गर्ने ग्राहकहरूको संख्या गत वर्ष पनि वृद्धि भएको छ। ग्राहकको संख्या ४२ लाख २२ हजारबाट ४५ लाख ३० हजार पुगेको छ। कुल ९० प्रतिशत जनसंख्यामा ग्रीडको पहुँचसहितको विद्युत् पुगेको छ। कोरोना महामारीका बाबजुद ३२ जिल्लामा पूर्ण विद्युतीकरण गरेकोे प्राधिकरणले जनाएको छ। कर्णालीका कालीकोट र जुम्लामा समेत राष्ट्रिय प्रसारण प्रणालीबाट विद्युत् पुर्याइएको छ।"
एमालेको घाउमा अध्यादेशको चुक,"काठमाडौं : एमाले अध्यक्ष केपी शर्मा ओली र वरिष्ठ नेता माधवकुमार नेपाल पानी बाराबारको स्थितिमा पुगेको झन्डै तीन महिना भयो। यो पार्टीमा जुन घाउ लागेको थियो त्यो अझै निको हुन पाएकै छैन। यही बेला सरकारले दल विभाजन गर्न सहज हुने अध्यादेश राष्ट्रपतिसमक्ष सिफारिस गरेपछि नुनचुकसरह भएको छ। सरकारले सोमबार अकस्मात् प्रतिनिधिसभा अधिवेशन अन्त्य गरेपछि नै राजनीतिक वृत्त तात्यो। दल फुटाउने अध्यादेश ल्याउन लागेको भन्दै एमाले अध्यक्ष ओलीले राति नै एकताका पक्षमा विज्ञप्ति जारी गरे। तर, त्यसले नेपाल पक्षलाई छोएन। बरु अध्यादेश ल्याउने निर्णयसँगै एमाले एकताको च्याप्टर क्लोज भएको टिप्पणी गर्न थालियो। सरकारले दलहरूको स्थायित्वका लागि अध्यादेश ल्याएको हुन सक्छ। यद्यपि, यसले दीर्घकालीन रूपमा कस्तो असर गर्छ भन्नेमा अहिले नै धारणा बनाएर विरोधमा उत्रिनु उचित होइन। डा प्रकाशशरण महत, सहमहामन्त्री, नेपाली कांग्रेस ओली पक्षले नेपाल पक्षका १४ सांसदको पद खारेजीका लागि संसद् सचिवालयमा पत्र पठायो। नेपाल पक्षले भने आफ्नो पक्षका सांसदको हस्ताक्षर संकलन गरेको छ। मुलुकको पुरानो र ठूलो कम्युनिस्ट पार्टी एमाले कुनै पनि बेला विस्फोटको अवस्थामा छ। सरकारले मंगलबार राजनीतिक दलसम्बन्धी अध्यादेश राष्ट्रपतिसमक्ष पठाएको हो। राष्ट्रपतिबाट जारी भएपछि एमाले विभाजन सानोतिनो प्रयासले नरोकिने एकतामा सक्रिय नेता नै बताउँछन्। नेपाली कांग्रेसले अध्यादेशका बारेमा अफिसियल्ली केही धारणा बनाएको छैन। यसबारेमा मेरो केही प्रतिक्रिया छैन। विश्वप्रकाश शर्मा, प्रवक्ता, नेपाली कांग्रेस राजनीतिक दलसम्बन्धी ऐनको साविकको व्यवस्थाले पार्टी विभाजन हुने स्थिति छैन। नेपाल पक्षलाई अर्को पार्टी बनाउन आवश्यक (४० प्रतिशत) सांसद छैनन्। तर, संसदीय दल वा केन्द्रीय कमिटीमा २० प्रतिशत सदस्यको सहमति भए अर्को पार्टी बनाउन सकिने व्यवस्थासहित अध्यादेश ल्याउन लागिएको हो। राष्ट्रपतिबाट जारी भए नेपाल पक्षले संसदीय दल र केन्द्रीय कमिटीको २० प्रतिशत बढी सदस्य लिएर नयाँ पार्टी खोल्ने चर्चा चलेको छ। राजनीतिक दलसम्बन्धी ऐन २०७३ मा केन्द्रीय समिति र संसदीय दल दुवैमा ४० प्रतिशत सदस्य भए मात्रै दल विभाजन हुन सक्ने व्यवस्था थियो। त्यसलाई संशोधन गरी केन्द्रीय समिति वा दलमा २० प्रतिशत भए पार्टी विभाजन गर्न सक्ने व्यवस्था अध्यादेशमा रहेको जनाइएको छ। तत्कालीन प्रधानमन्त्री ओलीले दल वा केन्द्रीय समितिमा ४० प्रतिशत भए दल विभाजन गर्न सकिने अध्यादेश ल्याएका थिए। तर, सर्वत्र विरोध भएपछि ओलीले त्यो अध्यादेश फिर्ता लिएका थिए। नयाँ अध्यादेशअनुसार नेपाल पक्षलाई पार्टी फुटाउन ५२ केन्द्रीय सदस्य वा ३१ सांसद भए पुग्छ। एमालेबाट संघीय संसद्मा १ सय ५४ जनाको प्रतिनिधित्व छ। प्रतिनिधिसभामा १ सय २१ र राष्ट्रियसभामा ३४ जना छन्। २२ जनाले देउवालाई विश्वासको मत दिएका थिए। तुलसा थापा र माया ज्ञवाली मंगलबार नेपाल पक्षको भेलामा सहभागी भए। उपाध्यक्ष वामदेव गौतमले नयाँ पार्टी बनाए नेपाललाई साथ दिने बताए। विश्वासको मतमा तटस्थ बसेका ११ जनाले साथ नदिए पनि केन्द्रीय कमिटीमा २० प्रतिशत पुर्याउन नेपाल पक्षलाई गाह्रो देखिँदैन। उक्त समूहको हालै भएको केन्द्रीय कमिटी बैठकमा ७३ जना उपस्थित थिए। तटस्थ बसेका ११ जनाले साथ दिए केन्द्रीय कमिटी र संसदीय दल दुवैमा २० प्रतिशत पुग्छ। नेपालले आफूनिकट जनवर्गीय संगठनको भर्चुअल बैठकमा अब नयाँ पार्टी गठन गर्नुपर्ने बाध्यता आइसकेको बताए। ओलीका कारण एकताको सम्भावना सकिएको नेपालको भनाइ थियो। उनले नयाँ पार्टी निर्माणमा लाग्न आह्वान गरे। अब पार्टीको क्रान्तिकारी पुनर्गठन गर्छांै र नेपाल कम्युनिष्ट पार्टीलाई क्रान्तिकारीकरण गर्छौं, उनले भने, आन्दोलनको झण्डा बुलन्द गरिनेछ। उनले नयाँ दल दर्ता गरे पनि तत्कालै अरूसँग एकीकरण भने नगरिने बताए। ओली सुध्रिनुभयो भने त्यसपछि पनि एकता हुन सक्छ र चुनावमा सिट बाँडेर लड्न सकिन्छ, उनले भने। उनले एमालेलाई ओलीले प्राइभेट कम्पनी बनाउन खोजेपछि आफ्नो समूहले विद्रोह गरेको उल्लेख गरे। गल्ती स्वीकार गरेर आउनुभयो भने अहिले एकता हुन्छ, भोलि एकता हुन्छ, तीन महिनापछि हुनेछ। चुनावमा तालमेल गरेर जान सकिन्छ, उनले भने। उनले घनश्याम भुसाललाई एकताको अन्तिम प्रयासका लागि पठाए पनि सफल नभएको बताए। भुसालले एकताको अन्तिम प्रयास गरौं, म अध्यक्ष ओलीसँग कुरा गर्छु भन्नुभयो। त्यसमा मैले सहमति दिएपछि उहाँ अध्यक्ष ओलीलाई भेट्न जानुभयो, उनले भने, तर उहाँ (ओली)ले माधव नेपालहरूका लागि यो पार्टीको ढोका बन्द भइसक्यो भन्नुभएछ। नेपालसहित १४ सांसदविरुद्ध कारबाही एमाले संस्थापन पक्षले नेपालसहित १४ जना प्रतिनिधिसभा सदस्यलाई कारबाही गरेको छ। उनीहरूको पद खारेजीको माग गर्दै संसद् सचिवालयमा पत्र दर्ता गराइएको छ। जसमा नेपाल, जीवनराम श्रेष्ठ, मुकुन्द न्यौपाने, रामकुमारी झाँक्री, कल्याणीकुमारी खड्का, लक्ष्मी चौधरी, निरादेवी जैरु, पुष्पकुमारी कर्ण, सरलाकुमारी यादव, कलिला खातुन, विरोध खतिवडा, कृष्णलाल महर्जन, भवानी खापुङ मेटमणि चौधरी छन्। कारबाही सदर भए शेरबहादुर देउवा नेतृत्वको सरकार भने अप्ठ्यारोमा पर्न सक्छ। प्रतिनिधिसभामा २ सय ७१ सदस्य छन्। १४ पदमुक्त हुँदा २ सय ५७ सदस्य बाँकी रहन्छन्। त्यो अवस्थामा बहुमतलाई १ सय २९ आवश्यक हुन्छ। कांग्रेसका ६१, माओवादीका ४९, जसपाका २० गरी १३० हुन्छ। तर, एमालेले ८ समानुपातिक सांसदका ठाउँमा नयाँलाई नियुक्त गर्न सक्छ। त्यो बेला प्रतिनिधिसभा २ सय ६५ सदस्यीय हुन्छ। त्यसको बहुमत १ सय ३३ हुन्छ। जसपाको ठाकुर पक्षले साथ नदिए देउवा सरकार अल्पमतमा पर्ने देखिन्छ। बढाइयो केन्द्रीय कमिटीसरकारले अध्यादेश सिफारिस गरेसँगै एमालेले केन्द्रीय कमिटीको संख्या बढाएको छ। २ सय ६० सदस्यीय बनाएर एमालेले अध्यावधिक गर्न निर्वाचन आयोगमा पठाएको हो। यसअघि केन्द्रीय कमिटी २ सय ५ सदस्यीय थियो। माओवादी केन्द्र छोडेर आएका रामबहादुर थापा, लेखराज भट्ट, टोपबहादुर रायमाझी, मणिचन्द्र थापालगायतको नाम थपेर नयाँ केन्द्रीय समिति बनाइएको हो। एमालेले अध्यादेशको प्रतिवाद गर्ने चेतावनी दिएको छ। स्थायी कमिटीको मंगलबार बसेको बैठकले सरकारको कदमले लोकतान्त्रिक प्रणालीलाई विभाजित बनाउने र संकटतिर धकेल्ने ठहर गरेको छ। प्रवक्ता प्रदीपकुमार ज्ञवालीले अध्यादेशबाट उत्पन्न हुने परिणामप्रति सरकार जिम्मेवार हुनुपर्ने चेतावनी दिए। एमालेले एकताको पक्षमा लाग्न नेता कार्यकर्तालाई आह्वानसमेत गरेको छ। नेपाल पक्षका मध्यमार्गी नेता एकताकै पक्षमा देखिएका छन्। उनीहरूले एमाले फुटाउन अध्यादेश ल्याइएको भन्दै विरोध गरेका छन्।  अस्थिरता निम्त्याइयो नागरिक समाजका अगुवाले राजनीतिक दलसम्बन्धी अध्यादेशले अस्थिरता बढ्ने टिप्पणी गरेका छन्। त्यसपछि गणतन्त्र, संविधानलगायत उपलब्धि नै गुम्ने जोखिमप्रति उनीहरूले सचेत गराएका छन्। दलहरूले राजनीतिक स्थिरता, विकास र समृद्धिको नारा दिएर जनताको मत बटुलेका थिए। तर, सत्तालिप्सा र विभाजनको खेलमा लाग्नु मुलुकका लागि विडम्बना भएको उनीहरूको भनाइ छ। आज अध्यादेश आयो, भोलि अर्को थोक आउला। यो त केवल सत्ताशक्तिको द्वन्द्व मात्र देखियो। देवेन्द्रराज पाण्डे, नागरिक अगुवा हिजोको कुरा आज दोहोरिनु निर्लज्जाको पराकाष्ठा हो। नैतिकताविहीन चरित्र हो कृष्ण पहाडी, नागरिक अगुवा नेताहरूमा राजनीतिक संस्कार नभएकाले संसदीय राजनीतिका विकृतिको पुनरावृत्ति भएको छ । लोकराज बराल, पूर्व राजदूत ओलीले ल्याउँदा पार्टीको वक्तव्य निकाल्ने देउवाले आफैंले किन त्यस्तो अध्यादेश ल्याउनुभयो त ? श्याम श्रेष्ठ, नागरिक अगुवा समाजका अगुवा देवेन्द्रराज पाण्डेले दलहरू लोकतात्रिक मूल्यमान्यताप्रति बफादार नभई शक्ति कब्जामा मात्र केन्द्रित भएको बताए। पार्टी फुटाउनका लागि अध्यादेश ल्याउनु त्यसको पराकाष्ठा हो, पाण्डेले अन्नपूर्ण पोस्ट्सित भने, आज अध्यादेश आयो, भोलि अर्को थोक आउला। यो त केवल सत्ताशक्तिको द्वन्द्व मात्र देखियो। तत्कालीन राजा ज्ञानेन्द्रले ०५८ मा शासनसत्ता हातमा लिएपछि आन्दोलनको अग्रमोर्चामा खटिएको थियो, नागरिक समाज। समाजका अगुवाले दल र नेताप्रति जनताको विश्वास जगाएर आन्दोलनलाई निर्णायक तहमा पुर्याउन योगदान दिएका थिए। तर, संसदीय राजनीतिका विकृति दोहोरिन थालेकोमा उनीहरूले चिन्ता व्यक्त गर्न थालेका छन्। अर्का अगुवा कृष्ण पहाडीेले दोस्रो पटक ब्युँतिएको प्रतिनिधिसभा र लोकतन्त्र खतरामा पर्यो भने जनताले प्रधानमन्त्री शेरबहादुर देउवालाई नछाड्ने चेतावनी दिए। हिजोको कुरा आज दोहोरिनु निर्लज्जाको पराकाष्ठा हो। नैतिकताविहीन चरित्र हो, पहाडीले भने, यो त आयाराम गयारामजस्तो भयो। उहाँ (देउवा)ले अराजकतालाई निम्तो दिइरहनुभएको छ। यो अध्यादेश त सरकारको पहिलो गाँसमै ढुंगा भयो। तत्कालीन प्रधानमन्त्री ओलीले २०७७ वैशाखमा अध्यादेश जारी गर्दा प्रतिपक्षी दलका नेताको हैसियतमा देउवाले नै चर्को विरोध गरेका थिए। राजनीतिक अस्थिरतालाई निम्ता दिन अध्यादेश जारी गरेको भन्दै त्यसको चर्को आलोचना भएको थियो। नेताहरूमा राजनीतिक संस्कार नभएकाले संसदीय राजनीतिका विकृतिको पुनरावृत्ति भएको पूर्वराजदूत लोकराज बरालको तर्क छ। संविधानका नाममा, राजनीतिका नाममा केपी शर्मा ओलीले मनपरी गरेका कारण यस्तो अवस्था सिर्जना भयो, बरालले भने, अब शेरबहादुर देउवा पनि त्यही बाटोमा लाग्दै हुनुहुन्छ। संस्कारको कमीले भताभुंगको स्थिति देखापरिरहेको उनको ठम्याइ छ। पार्टी फुटाउन अध्यादेश ल्याउने यो कुनै तरिका हो ?, उनले प्रश्न गरे। दुईतिहाइको सरकारले त स्थिरता दिन नसकेको अवस्थामा फेरि सत्ता जोडघटाउ र दलीय टुटफुटले झनै अस्थिरता निम्त्याउने बरालको तर्क छ। अर्का अगुवा श्याम श्रेष्ठले तत्कालीन प्रधानमन्त्री ओलीको हठका कारण राजनीतिक अस्थिरता निम्तिएको आरोप लगाए। राजनीतिक दलसम्बन्धी अध्यादेश नितान्त असंवैधानिक र अलोकतान्त्रिक छ, श्रेष्ठले भने, ओली र देउवाले आआफ्नो अनुकूलतामा पार्टी फुटाउन अध्यादेश ल्याउनुभएको हो। ओलीले ल्याउँदा पार्टीको वक्तव्य निकाल्ने देउवाले आफैंले किन त्यस्तो अध्यादेश ल्याउनुभयो त ? यसबाट पार्टीहरू फुट्ने लहर चल्छ।"
युद्धभूमिबाट मातृभूमि टेक्दा,"काठमाडौं : ओखलढुंगाका ५० वर्षीय भीममणि राई ६ वर्षअघि अफगानिस्तान पुगेका थिए। त्यहाँको सत्ता तालिबानले कब्जा गरेपछि उनी मंगलबार बिहान नेपाल फर्किएका छन्। अमेरिकाले काबुलस्थित आफ्नो दूतावासमा कार्यरत १ सय २७ जनालाई उद्धार गर्दा भीममणि पनि परेका हुन्। जसमा १ सय १८ नेपाली र ९ भारतीय छन्। अफगानिस्तानको अवस्था नाजुक छ, उनले भने, थुपै्र नेपाली अलपत्र अवस्थामा छन्। छिटो उद्धार गर्नुपर्छ। उनी दूतावासमा सुरक्षागार्ड थिए। उनका अनुसार काबुलमा कहाँ के भइरहेको छ केही थाहा हुँदैन। कति बेला के हुन्छ, त्रास भइरहन्छ, उनले भने, जहाँ पायो त्यहीँ फायरिङ भइरहेको हुन्छ। नेपालीहरू आतंकित छन्। हामी त आयौं, अरू थुप्रै नेपाली उतै अड्केर बस्नुभएको छ। तालिबानले ७२ घण्टामा काबुल छाड्न दबाब दिएपछि अमेरिकाले उद्धार गरेका नेपाली र भारतीयलाई कतारको दोहाबाट कुवेत हुँदै नेपाल ल्याइएको हो। अमेरिकी दूतावासमा कार्यरत नेपाली स्वदेश फर्कन पाए पनि अरू मुलुकका दूतावासलगायत क्षेत्रमा रहेका कामदारको अवस्था बेहाल छ। धूवाँको मुस्लो देखिन्थ्यो। गोलीको आवाज सुनिन्थ्यो। तर, कहाँ के भइरहेको थाहा हुँदैनथ्यो, उनले भने। उनी तत्काल अफगानिस्तान जाने योजनामा छैनन्। अहिले जागिरको कुरा नगरौं। असहज परिस्थिति भएका कारण सकुशल फर्किन पाएकोमा खुसी लागेको छ, उनले भने। अफगानिस्तानबाट उद्धार गरी ल्याइएका नेपालीहरू मंगलबार त्रिभुवन विमानस्थलमा । तस्बिर : दीपेन श्रेष्ठ सत्ता तालिबानको कब्जामा गइसकेकाले पुराना मान्छेले ठाउँ पाउने नपाउने अन्योल रहेको उनले सुनाए। समयअनुसार चल्नुपर्छ, जागिरभन्दा ज्यान प्यारो छ, उनले भने। उनले अफगानिस्तान जानुअघि सेनामा १८ वर्ष काम गरेका थिए। सशस्त्र द्वन्द्वको स्मरण गर्दै उनले भने, यहाँ त भाइचाराको सम्बन्ध हुन्थ्यो। तर, त्यहाँ भाइचारा, मानवता भन्ने हुँदैन। त्रासकैबीच काम गर्नुपर्ने बाध्यता भए पनि उद्धारपछि राहत महसुस भएको उनले सुनाए। १ सय २७ जनाकै टोलीमा परी सुनसरी धरानका प्रकाश राई घर फर्किएका छन्। उद्धारपछि स्वदेश आउन पाएकोमा खुसी व्यक्त गर्दै उनले भने, हामी त आयौं तर त्यहाँ भएका धेरै नेपाली असुरक्षित छन्। उद्धारका लागि सरकारले तत्काल सोच्नुपर्ने उनले बताए। नेपालीहरू उद्धार पर्खिरहेका छन्, चाँडोभन्दा चाँडो नेपाल फिर्ता ल्याउनुपर्छ, उनले भने। पोखराका रमेश गुरुङले काबुलमा रहेका अरू नेपालीलाई छिटो उद्धार गरिनुपर्ने बताए। अमेरिका शक्तिशाली देश भएकाले आफू तत्काल नेपाल फर्किन पाएको उनको भनाइ छ। कृष्ण न्यौपानेसहित १ सय ५० जनाको टोली भने दुबई ट्रान्जिट हुँदै लन्डन उडेका छन्। जसमा नेपाली, जर्मन र क्यानडाका नागरिक रहेका न्यौपानेले अन्नपूर्ण पोस्ट्सित बताए। मंगलबार उद्धार गरी काठमाडौं ल्याइएका कामदारलाई विमानस्थलबाट सामाखुसीस्थित आइसोलेसन सेन्टरमा लगेर पीसीआर परीक्षण गराइएको थियो। नेपाली सेनाका प्रवक्ता सन्तोष बल्लभ पौड्यालका अनुसार पीसीआर परीक्षणमा नेगेटिभ रिपोर्ट देखिएकाहरू घर गएका छन्। पोजिटिभ देखिएका एक जनालाई आइसोलेसनमा राखिएको छ। उनको कन्ट्याक ट्रेसिङमा रहेकालाई आइसोलेसनमा राखिने प्रवक्ता पौड्यालले बताए। अफगानिस्तानस्थित विभिन्न नियोगमा १ हजार ५ सय नेपाली कार्यरत रहेको परराष्ट्र मन्त्रालयले जनाएको छ। तर, औपचारिक तथा अनौपचारिक रूपमा अफगानिस्तान पुग्ने नेपाली थुप्रै छन्। वैदेशिक रोजगार विभागका अनुसार वर्षमा १ हजारभन्दा बढी नेपाली अफगानिस्तान गएका छन्। उद्धार गरी ल्याइएका कामदारलाई विमानस्थलमा स्वागत गर्दै अमेरिकी राजदूत यान्डी बेरी । तस्बिर : राजदूत बेरीको फेसबुकबाट परराष्ट्रकी प्रवक्ता सेवा लम्सालले अफगानिस्तानमा फसेका नेपालीको उद्धार कार्य सुरु भएको बताइन्। हामीले विभिन्न मुलुकका दूतावासहरूलाई अनुरोध गरेका थियौं। केहीले पठाउन सुरु गर्नुभएको छ, प्रवक्ता लम्सालले भनिन्। परराष्ट्रले कार्यदल गठन गरी उद्धारका लागि संख्या यकिन गर्न अनलाइनबाट फारम भराउन सुरु गरेको छ। मंगलबार दिउँसोसम्म २ सय २८ जनाले घर फर्किन फारम भरेका छन्। कार्यदलले गृहकार्य गरिरहेको छ, उनले भनिन्, तथ्यांक संकलन भएपछि उद्धार गर्न सहज हुनेछ। केही नेपालीलाई उद्धार गरी लन्डनसमेत लगिएको अनौपचारिक जानकारी आएको उनले बताइन्।"
साहित्य उत्तम मानवको सिर्जना,"साहित्यको अतीत हुन्छ, तर साहित्य व्यतीत हुन्न। तीनै युगका कवि सरस्वतीको एउटै वीणामा झंकारिन्छन् सारस्वत सभा शाश्वत छ। जो दिवंगत भए, तिनीहरू पनि रचनामा जीवित रहन्छन्। जो जीवित छन् तिनीहरू पनि रचनाको सहस्र जीवनमा जीवित रहन्छन्। जो कल्पना मात्र थियो, त्यसलाई पनि स्रष्टाहरू जीवन दिन्छन्। जो समाजमा जीवित थिए, तिनलाई पनि आफ्नो कल्पनालोकमा पुनर्जीवन दिन्छन्। स्रष्टाहरू सिर्जनाको जीवन जिइरहन्छन्, त्यसबाट आफ्ना काव्य र नाटकका पात्रमा जीवन दिइरहन्छन्। अनि साहित्यका चरित्रहरू पनि हाम्रो बीचमा त्यसरी नै चर्चित हुन्छन्। जसरी आजको समाजका मानिसहरू चर्चित हुन्छन्। साहित्य भन्नु उत्तम मानवको सिर्जना हो जो उत्तम हुन्छ, त्यो सधैं आदर्श हुन्छ। जेले दिल छुन्छ, त्यही कविताकविता कविको आफ्नो अभिव्यक्ति हो ऊ व्यक्तिबाट पार व्यक्तित्वलाई पार गरेपछि मात्र कवि बन्छ। कविता देश र काल हो तर त्यो भूगोल र इतिहास होइन कविता हो, त्यसैको तरल तपकमा देश, काल त्यसरी डुब्छन्, जसरी लेक र वसन्त गुराँसको सौन्दर्यमा डुब्छन्। अरू विश्वलाई हेर्छन् मात्र, कवि त्यसलाई रचना गर्छ, अनि त्यहाँ प्राण प्रस्फुटन हुन्छ कविले वस्तुनिष्ठतामा पनि वस्तुलाई पार गर्छ, भावनिष्ठतामा भावलाई पार गर्छ। कलाको शतदल नाभिबाटै खिल्छ। ढुंगो टुसाउँदैन उनिउँ फल्दैन जहाँ जीवन्तता छैन, त्यहाँ मौलिक अभिव्यक्ति पनि हुन्न। जसमा जीवन्तता छ, तिनले अरूका प्रभाव पनि लिन्छन्। अरूमा प्रभाव पनि पार्छन् मौरीले पुष्पपरागलाई महमा परिवर्तन पनि गर्छ र एक फूलको पुंकेशरलाई अर्कोमा सार्छ पनि। कविले कवि बनेर जे लिन्छ, त्यही कविता बन्छ। लय र शब्द, भाव र चिन्तन पनि कविको प्राणस्पर्श पाएर मात्र कविता बन्छन्। कवि तिनलाई नयाँनयाँ पाराले प्रयोग गर्छ, जब प्रयोग सफल हुन्छ। अनि ती सम्पूर्ण कविता बन्छन् र कृतार्थ हुन्छन्। कविता के हो ? परिभाषा गर्न सकिन्न। अनादि युगमा पनि कविता कवितै थियो र आज पनि कविता कवितै हो। कवितालाई उसका माध्यमहरूबाट हैन, उसको प्रभावबाट मात्र बुझ्न सकिन्छ। जेले दिल छुन्छ, त्यही कविता हो। यो स्पर्श गरिने दिलमा पनि पूर्वसंस्कार र युगधर्मका पत्र हुन्छन्। तिनै पत्रलाई विस्तारै भिजाएर शीतबिन्दुले फूललाई जस्तै कविताले दिललाई परितृप्त पार्छ र त्यसमाथि विजय प्राप्त गर्छ। कविले कवि बनेर जे लिन्छ, त्यही कविता बन्छ। लय र शब्द, भाव र चिन्तन पनि कविको प्राणस्पर्श पाएर मात्र कविता बन्छन्।  अम्बा  बाल कथा रामचाको पसलमा अम्बा छन्। सडकनेरको पेटीमा बोरामाथि दुई थुप्रा छन् एउटामा पैसादाने, अर्कोमा पैसाका दुई दाना। दुई पैसा जाने ठूला ठूला दानाचाहिँ बाकसमाथि सजाएर राखिएका छन्, पातै समेतका झुप्पा पनि थामको कीलीमा झुन्ड्याएका छन्। सरस्वती खेल्दै खेल्दै त्यही आइपुगी। ऊ चार वर्षमा लागेकी छ, बाबु नभएकी टुहुरी, अलि खियौटे छ, तैपनि टाठी छ। उसका चञ्चल आँखामा प्रश्न छ उत्तर छैन यो पसल किन राखेको, अम्बा किन बेचेको ? थाहा छैन, राख्नका निम्ति राखिएको होला, बेच्नका निम्ति बेचिएको होला, जस्तो ऊ खेल्नैका निम्ति खेल्छे। रामचाले एउटा आधा बिग्रिएको अम्बा स्याँगीले काट्यो र छोरालाई दियो। उसको तीन वर्षको छोरो पनि अम्बा खान लाग्यो। पहिले त सरस्वतीले खाएको टुलुटुलु हेरिरही तर पछाडि उसले सम्झी हाम्रो बारीमा पनि एउटा अम्बाको पथरो छ, भरखर यो साल मात्रै फलेको र दाना पनि खूब ठूलाठूला लाएका छन्। सरस्वती बिहान उठ्नासाथ पहिले बारीमा गएर अम्बा हेर्थी, अनि आमाकहाँ आएर अम्बा कसरी बढे, कस्ता बने बयान लाउँथी। ऊ भन्थी कहिले टिप्नी आमा ! आमा भन्थिन्, दसैंमा सबै पाक्छन्, अनि टिप्ने, अनि खाने है बा ! छोरी हुन्छ ! भन्थी। त्यो धैर्य, त्यो सन्तोष ? त्यो ज्ञानी बानी देख्ता आमाको आँखामा आँसु भरिन्थ्यो। आमाले कता कति पाकेको एक दुई दाना टिपेर खान दिने गरेकी छन्। रामचाको छोराले अम्बा खाएको देख्तैमा उसलाई पनि खाऊ खाऊँ लाग्यो। दौडेर घरमा गई, ढोका बन्द छ, आमा छैन। यताउता बोलाई, केही पत्तो लाएन। अघिपछि पनि खान मन लाएको बेलामा आमा नभए अम्बाको बोटमुनि गएर बस्थी, अम्बा हेर्दैमा भोक हराउँथ्यो। आज पनि बोटमुनि गई, अम्बा एउटा पनि छैन। बिहान मात्रै हेरेर गएका अम्बा अहिल्यै छैनन्, सपनाजस्ता लाग्यो। बोट रित्तो छ। मानौं नरमाइलो मान्दै भनिरहेछ, नानी, मेरो अम्बा ख्वै, तिमीले देखिनौ ? ऊ फेदमुनि बसेर रुदै रूखमा हेरिरही। उसले हातका औंलामा पुग्ने दसदेखि बढी गन्न जानेकी छैन तैपनि बोटबाट एउटासम्म हराए पनि थाहा पाउन सक्थी, अनि एउटा मात्रै टिपेर यो कुन झुप्पाको हो भने पनि चिन्न सक्थी। उसलाई बोटको नाउँ लाहरे भनिदिएको थियो। आफैंले टुप्पाको एउटा झुप्पालाई, लुर्का नाउँ राखेकी थिई, अर्कोलाई फुर्का। लुका र फुर्का कसो कसो भनेर हल्लन्छन्, उसलाई थाहा थियो। अनि उसले झल्ल्याँस्स सम्झी हाम्रै रुखको अम्बा त होइन ? रामचाले पसलमा राखेको ? झटपट गएर हेरी अम्बा आफ्नै बोटका हुन्। उसका लुर्का र फर्का कीलीमा झुन्डेका छन्। लुर्कामा एउटा कागले कोतारेको, अर्को नाइटो भएको अम्बा छ। झुप्पाका पात वैलिएका छन्। मानो अम्बा रुन्चे मुख लाएर भनिरहेछन्, नानी, हामीलाई त रामचाले चुँडेर ल्यायो, अब कसरी फर्किएर बोटमा जाने ? सरस्वतीको मनमा लाग्यो रामचाले माग्या भा पनि त हुन्थ्यो नि, हाम्री आमाले दिइहाल्थिन् ! किन चोरेर ल्याएको होला ? अर्को मनमा लाग्यो हाम्रो अम्बा किन चोरेर ल्याएको, हाम्री आमाले गाली गर्दिनन्। लेऊ हामीलाई खान पर्दैन ? तर त्यो टुहुरी बालखीलाई त्यति भन्ने साहस कहाँ ? अनि त्यही पसलको अगिल्तिरको पुलिसपाटीको पेटीमा घाम र छायाँको दोसाँधमा बसेर टुलुटुलु अम्बातिर हेरिरही। आज कोटाको कपडा लिन जानलाई एक मोहर दाम नपुग्दा छातीमा मुड्कीले हिर्काएर कसरी आमाले अम्बा बेचिन्, अनि दुई झुप्पा भने पनि उसलाई बाँकी राख्न खोज्दा खोज्दै पनि कसरी जो भएको पचास दाना अम्बा सबै दिन पयो, यो सरस्वतीलाई थाहा छैन। अनि आज सस्तो अम्बाबाट कसरी एक सुका नाफा झिकेर छोरालाई दुई दिनसम्म मार्सीको भात खुवाउँला भनेर रामचा गौड गरिरहेछ, यो पनि उसलाई थाह छैन। थाहा भएको भए पनि यो सब कुरा भित्र के छिरेको छ। त्यो जान्ने त उसको उमेरै छ, न त बुद्धि नै छ। पेटीमा बसेर अम्बालाई बोलाइरहिछ, आओ बोटमै जाऔं। रामचा बारम्बार अम्बालाई हेरेर भनिरहेछ, खबरदार कतै गुडेर जाउला, कतै उडेर जाउला ! रामचाको मुख कुचुक्क परेको छ, अगिल्तिरका दाँत पनि ओठले छोपिएका छैनन्। आँखा भुइँतिरभन्दा बढी आकाश ती उडिरहेका छन्। ऊ बिनाकारण पनि हाँसिरहन्छ, ओठले दाँत छोप्यो भने लाज मानेजस्तो खल्लो नराम्रो देखिन्छ। ऊ गम्दारी बनेर भुइँतिर घोरिएको दिन, टोलमा केही घटना पर्छ। उसको हँसिलो सरल सदा प्रसन्न बानीसँग गिजिन गाहकी जम्मा भइरहन्छन्। आज पनि गाहकी आउँछन्, कोही कुनै थुप्रोका, कोही कुनै थुप्रोका अम्बा लिन्छन्। रामचासित गिजिन्छन्, ऊ कन्तरमा पैसा हालेर आँखीभौंमा गाँठा पारेर हाँसो रोक्न खोज्छ। हुँदैन, खिखिस हाँसिरहन्छ। रामचाले त्यसरी हाँसेको सरस्वतीलाई बिल्कुलै मन पर्दैन। उसको अगिल्तिर रुवाइका मैला धर्सा बहेका छन्, ऊ शून्य मुखले अम्बातिर हेरिरहिछ रामचाले हाम्रो अम्बा किन ल्यायो ! यस्तैमा एउटा मानिस आएर लुर्का झुप्पालाई औंल्यायो। तर सौभाग्यले पैसादाने किनेर हिँड्यो। सरस्वतीले लामो सास फेरेर चिटचिट पसिना पुछी। रामचाले पैसादानेबाट छानेर एउटा ठूलो दाना अम्बा दुईपैसेमा मिसायो। अनि फूलमार चुरोट सल्काएर खिस्खिस् हाँस्तै सडकमा ओहोरदोहोर गरिरहेका मानिसलाई हेरिरह्यो। सरस्वतीलाई त्यसले हेरेर टोक्छ कि जस्तो लाग्थ्यो। यस्तैमा फेरि अर्को मानिस आएर उसको फुर्का झुप्पा किनेर लगि नै दियो। अम्बा पनि नाइँ नाइँ भनिरहेको थियो। बाटोमा ओहोरी दोहोरी गर्ने मान्छेका हातखुट्टा नाइँ नाइँ भनिरहेका थिए। सरस्वतीको मन नाइँ नाइँ भनिरहेको थियो। रामचाले सुनेन, गाहकीले सुनेन, केही लागेन। सरस्वती जिल्ल परी। हाम्रो लाहुरे बोटको अम्बा पनि रामचाले पैसा लिएर बेचिदियो। उसले त भनिठानेकी थिई रुखमा फलेका अम्बा पैसा लिएर दिने होइन, त्यो त मन लाएको बेलामा त्यसै टिपेर खाने हो। बेच्ने अम्बा त पृष्टकारी बनाएजस्तो बनाइन्छ, जो जहिले किन्न आए पनि दिइन्छ। बाटामा हिँड्ने मानिसको खलबलको बिचमा बारम्बार उसको मनमा लाग्थ्यो, हाम्रो बोटको अम्बा पनि पैसा लिएर बेच्यो ! यस्तैमा फेरि एउटा मानिस छोरालाई काँधमा बोकेर आयो। एक पैसाका साना साना दुई दाना अम्बा किन्यो। एउटा छोरालाई खान दियो, अर्को आफ्नो हातमा लिएर देखाउँदै गेडी, गेडी ! भन्यो। अनि दाँत किटेर दाह्रीले गालामा दलिदियो। छोराले पनि अर्को नलिई मानेन। दुवै हातमा अम्बा लिएर दुवै कोपर्न थाल्यो। सरस्वतीका आँखा त्यसै रसाएर पिलपिलाए। त्यहाँबाट एकाएक उठेर आफ्नो बन्द ढोकामा गएर भनी आमा ! आँखाबाट बरबर आँसु झरिरहे। आज उसलाई आमा निठुरी लाग्यो, ढोका बन्द गरेर कहाँ गएकी हुन् कहाँ ! यहाँ भोक लागिरहेछ, उहाँ पसलमा अम्बा छन्। उसलाई पनि किनेर खाउँजस्तो लाग्यो। आमाको थैलीमा पाँच मोहर दाम देखेकी थिई। ढोकामा धक्का मारी, खुलेन। अनि त्यसैमा पिठिउँले अडेस लाएर बाटातिर हेरिरही। आँखा शून्य थिए, आँसुको धारा गालामा सुकेको थियो, कैलो कपाल निधारमा छरिएको थियो। घुँडासम्म नांगा गोडा इँटमा बिनाबलले उभिएका थिए, उसको चारैतिर अबोला बिलौनाको छायाँ छाएको थियो। केहीबेरपछि सरस्वती त्यसै तानिएर फेरि उही पसलमा पुगी। रामचा थिएन, उसकी स्वास्नी चर्खा चलाएर बीच बीचमा उँघिरहेकी थिई। छोरो चाहिँ थुप्राबाट अम्बा लिएर आधा खाँदै फाल्दै गरिरहेको थियो। अघिल्तिर पुलिस पाटी छ, चोयो भने कानाँ समातेर ठानामा लान्छन् भन्ने थाहा थियो, तैपनि अगाडि बढी। एउटा केटाकेटीको खिलौना लिइदियो भने आफ्नो हकको माल जसरी खोसेर लिन्छ, त्यसरी सरस्वती आफ्नो फुर्का झुप्पा टिपेर हिँडी। हिँड्नासाथ छोरो चिहिरियो, आमा झल्यास्स भई। दौडँदै गएर अम्बा खोसेर ल्याई। गरिब छोराछोरी कस्ता गरिब हुन्छन्, त्यो कुरो शिष्ट भाषामा प्रमाण दिई दिई जनाउन थाली। आमा बेलुका साँझ साँझ पर्ने बेलामा फर्केर आइन्। यस्तो महँगीमा पनि तीन रुपियाँमा छ गज कपडा पाइयो। दिनभरि लाममा बस्न परे पनि कपडा हात लाग्दा बडो खुसी लाग्यो। उनी कहीं कहीं टेक्तै आएकी थिइन्। यो लुगा थाहा नपाइकन खोकिलाबाट झिक्छु र यी नानीलाई ! भनेर देखाउँछु, अनि त्यो बेला छोरी ठूला ठूला आँखा लाएर तुलबुलाउँदै हेर्ली ! यही मोहले छोरीलाई थाहै नदिइकन कोटाको कपडा लिन गएकी हुन्। लुगा काखीमा लुकाएर विचार गर्दै आइन् बाह्र हात छ, नानीलाई दौरा सुर्वाल हालीकन मलाई चोलो पनि पुग्ला। मलाई चोलो नपुगे उसलाई भोटो सुर्वालै हालिदिउँ कि ? होइन, दौरा सुर्वाल त हाल्नैपर्छ। छमछम बज्ने कल्लीसमेत लाइदिन पाए कति सुहाउँदो हो ! दसैं आएको छ, रहर गर्ली, दौरा सुर्वालै हालिदिने दमिनीले चोर्छ कि ? आफैं बसेर छेकाएर आफैंले सिलाऊँ कि क्या हो ? राम्रो हुन्न कि ? एकाएक उनको ध्यान टुट्यो, तिम्री छोरीले आज अम्बा चोरी। पसलबाट रामचाकी स्वास्नी भनिरहेकी थिई, हप्काएर राम्ररी राख, नत्र पछि नराम्रो बानी बस्ला। त्यसको उपदेश कत्ति पनि राम्रो लागेन। छोरीदेखि रिस उठेर आयो उसैलाई भन्दा म यति धामाले लुगा लिएर आउने, ऊ चोरेर हिँड्ने। छोरी बालकै छ, उनको गूढ स्नेहलाई बुझ्न सक्तिन, उसलाई अम्बा पनि चाहिन्छ, नाना पनि चाहिन्छ, दुईटाको रहर एउटैमा मेट्न सक्ने सन्तोष उसमा छैन भन्ने उनलाई ख्यालै भएन। उनी त छोरीमाथि खनिने सुरले दौडँदै घरमा पुगिन्। आमालाई देख्नासाथ सरस्वतीले रुँदै भनी आमा ! आमा ! रामचाले आज हाम्रो अम्बा चोरेछ, अब दसैंमा के खाने। यति भनेर ऊ घँुडामा घोप्टिन आई। आमाको आँखाबाट बलिन्द्र धारा आँसु बहे, छोरीलाई काखमा लिइन्। स्नेह, करुणा, क्षोभ र धिक्कारले उनी ढोकामा अडेस लाएर उभिइरहिन्। रिमरिम साँझ पर्दै आयो। सडकको खम्बामा बिजुली बल्यो, उनी झल्याँस्स भइन्। पख वा एकै छिन ! भनेर छोरीलाई त्यहीँ राखेर पसलतिर दौडिन्। पसलमा लुगा मिल्काएर बाँकी रहेका नौ गेडा अम्बा लिएर आइन्। घरभित्र पसेर छोरीलाई काखमा लिएर भनिन्, खाऊ बा, मेरी आमालाई कति भोक लायो होला। संयोगवश सरस्वतीको लुर्का झुप्पा पनि आएको थियो, त्यसैको नाइटे गेडो धमाधम खान थाली। चार वर्ष अगाडि सरस्वतीका बाबुले अम्बाको बोट लाएका थिए। सरस्वतीलाई गर्भमा छोडेर उनी परलोक भए। आज अम्बा पनि फले, छोरी पनि खान सक्ने भई। सरस्वतीकी आमा आकाशतिर हेरेर छोरीको कपाल केलाउँदै रोइरहेकी थिइन्, उनको कमाइ उनकी छोरीलाई खान नदिने म निठुरी ! सरस्वतीले एउटा अम्बा खाइसकेर लामो सास फेरेर भनी, आमा पनि खाऊ न। आमाले रुन्चे स्वरमा भनिन्, तिमी भोलि के म अहिले खाउँला। कागले कोतारेको अम्बा देखाएर सरस्वतीले भनी, यो त कागलाई नै दिने हकि आमा ! खान खोजेको थियो बिचरा ! आमाले मनमनै भनिन्, हे ईश्वर ! तिमीले फलाएको फल खान हामीलाई चरो बनाएर उडाइदेऊ ! रचना २००४ साल  राष्ट्रकविका रचना राष्ट्रकविका रचनारिसहेर्दै हाँसो उठ्छहाँसू भने कुठ्छ रिस उफ्र्यो बुर्लुक्कआँखा गेडी पिलिक्क बल्ठ्यांग्राको बिर्लिक्कमुखै काच्च कुच्च हेर्दै हाँसो उठ्छपाखुरा आफ्नै सुर्की बंगारा आफ्नै मुर्कीकल्लाइ लाउँछ घुर्की दाँतै ङाच्च ङिच्चहेर्दै हाँसो उठ्छ बोली कति चर्कोभाँडाकुँडा थर्क्यो ढोडनसो तक्र्योगाली पाच्च पिच्च हेर्दै हाँसो उठ्छपसिनाको खलखल आन्द्रा भुँडी गलबलआतै जली जल जल। फिँज गाज्ज गुज्जहेर्दै हाँसो उठ्छ।  धर्तिमातायो धर्तिमा उत्तम राष्ट्र हाम्रो छ नाभिमा अम्मृततत्व हाम्रो धर्ती ! थियो शीरसमुद्र भित्रआनन्दको गद्गद केन्द्रभित्रल्याए मनीषी जनले निकाली किनारमा जीवनले उज्याली धर्ती ! तिमी चिन्तनमा थियो रे यो राष्ट्र रच्ने मनमा थियौ रे पुर्खाहरूका प्रिय पाखुरामा उचालियो पर्वतटाकुरामा यो मृत्तिकाभिन्न रहस्यभिन्नछ धर्ति ! तिम्रो मुटु क्या विभिन्न। त्यो भिन्नभिन्न ऋतले भरिन्छ र सुस्तरी अम्मृतले भरिन्छ बीजैसरी उर्वर शक्ति देऊफूलैसरी सुन्दर दीप्ति देऊफलेर जाऔं र फुलेर जाऔंबास्नासरी विश्व डुलेर जाऔं माटीमनी अम्मृततत्व यौटैछातीमनी मानवचित्त यौटैयो राष्ट्रलाई यसरी उचालौंकि, विश्वको उत्सवमा बसालौं यो धर्तिमा उत्तम राष्ट्र हाम्रोछ नाभिमा अम्मृततत्व हाम्रोपृथ्वीसूक्त ७ (खण्डकाव्यबाट)  दिलै र छोए के हुन्छ कुन्निदिलै र छोए के हुन्छ कुन्निधूलै र छोऊँ नि फूल भइदिन्छफूलै र छोऊँ नि दिल भइदिन्छदिलै र छोए के हुन्छ कुन्निमै परेँ अलमल ! घाम र छायाले पलै र पलबदली रंग नि थलै र थलसुन्दर हजारजुन ठाउँ पुग्छ त्यै रमाइलोघरबार सानु बसाऊँ किन्तुकुन नदीकिनार सासै र फेर्दा नि रूपै र फेर्नेरूपै र फेर्दा नि झन् हिस्सी पर्नेकैलासकी किन्नरीजुन दिन देख्यो त्यै दिन राम्रीयो जुनीलाई जुराऊँ किन्तुकुन दिनकी किन्नरी३ आषाढ २०१९ दगुर् दगुर् कुहिरा !दगुर् दगुर् कुहिरा। छिटै छिटो बन्पीठो चोरी कुहिरा। पीठ पीठो बन् यता जाँ कि उता जाँ जताततै पुग्अघिल्तिर उघारे पछिल्तिर लुग् छुः मन्तरकी बाचा दही अछेता छर्पीठो फुकी कुहिरा। हीरा हीरी झर् चोर खोज्ने साधुले हीरा सम्झी सोरजल्ले छोयो चोरलाई त्यही बन्यो चोर देखी चोर कि लुकी चोर सबै चोर चोरलश्कर छुट्यो चोरको गर्जी घनघोर डरायौ कि मान्छे हो। यो त हाम्रो खेलख्याल गरे रमाइलो, साँचो गरे नेल नानीआँखाभित्र आमा। को हो सानी सानीमैयाँ मुले जस्ती मुजरपती ज्यालामाजन बुले जस्ती अमृतको तालमा चिम्म गयौं भने झिम्म निभी जानीआँखाभित्र आमा। को हो सानी सानीआँखाभित्र मेरो तिमी नै हौ नानी बिझाउन दिन्न धुलो परे पनिखसिजान दिन्न आँसु झारे पनिछुन खोजे छोप्छ झिम्परेली तानीआँखाभित्र मेरो तिमी नै हौ नानी"
क्यान्सरको औषधिमा लेखिँदै छ मेड इन नेपाल,"काठमाडौं : औषधि उद्योगका क्षेत्रमा ५० वर्षीय शैलेश वैद्य उदीयमान व्यवसायी हुन्। उनको कर्मप्रति वरिष्ठ औषधि व्यवसायी नतमस्तक देखिन्छन्। उनलाई प्रेरणाका पात्रका रूपमा लिन्छन्। वैद्य काठमाडौंको जमलस्थित कमलाक्षीमा जन्मे। उनको युवावस्था निकै संघर्षशील रह्यो। उनले युवा उमेरमा अनेक सास्ती भोगे। जति दुःख भोगे पनि उनले सपना देख्न भने छोडेनन्। उनको एउटा सपना छ। त्यो हो, क्यान्सर रोगविरुद्ध स्वदेशमै औषधि उत्पादन। जुन सपनाले अब मूर्त रूप लिने भएको छ। टिजिङ फर्मा प्राइभेट लिमिटेडका कार्यकारी निर्देशक वैद्य २ महिनाभित्र स्वदेशमै क्यान्सरविरुद्धको औषधि उत्पादन गर्ने तयारीमा छन्। कम्तीमा चारवटा क्यान्सरविरुद्ध औषधिको बाहिरी आवरणमा मेड इन नेपाल लेखिने छ, उनले भने, विदेशमा उत्पादित क्यान्सरविरुद्धका महंगा औषधि सेवन गरिरहेका बिरामीलाई अब स्वदेशमै गुणस्तरीय र शुलभ मूल्यमा औषधि उपलब्ध हुनेछ। क्यान्सरविरुद्धको औषधि उत्पादन गर्ने उनको उद्योग नेपालकै पहिलो हो। ४० वर्षअघि भारतबाट एन्टि क्यान्सर औषधि पहिलो पटक वैधानिक रूपमा दर्ता गरी उनकै बुवाले आयात गरेका थिए। बुवाको पथ पच्छ्याइरहेका कान्छो छोरा शैलेश नेपालमा क्यान्सर उत्पादन गर्ने पहिलो उद्योग खोलेका छन्। अभावको घाउमा मल्हम शरीरको रौं र नङबाहेक अन्य जुनसुकै अंगमा पनि क्यान्सर हुन सक्छ। नेपालमा पुरुषलाई फोक्सो र महिलालाई स्तन क्यान्सरले बढी सताएको छ। यसको औषधि स्वदेशमा उत्पादन नहुने भएकाले भारत र तेस्रो मुलुकबाट आएको औषधि निकै महंगो पर्छ। बाँच्ने आसमा औषधि खरिदका लागि हजारौंले घरबार बेचेका छन्। त्यहीं औषधि बेलाबखत अभाव हुन्छ। खोजेको बेला पाइँदैन। यो अवस्थाको उनी भुक्तभोगी हुन्। आफन्तहरू माझ पनि कोही स्तन क्यान्सर, पित्तथैली एवं कलेजोको क्यान्सर छ। साथीभाइको घरमा पुग्दा अभिभावक क्यान्सरबाट थलिएको देख्दा उनी भक्कानिएका छन्। क्यान्सरविरुद्धको औषधि खरिद गर्न सडकमा धेरै पटक हिँडेको छु। पैसा दिँदा पनि औषधि पाउन सकिन। दुःखी हुँदै फर्केको छु । उनले स्मरण गरे। उनले क्यान्सरविरुद्धको औषधिको जग हाल्दै गर्दा कतिपय आफन्तहरू क्यान्सरसँग जुध्दै थिए। अभिभावकलाई क्यान्सरले बनाएको घाउ उनको आँखामा नाचिरहन्छ। उनले भावुक हुँदै भने , एकातिर औषधिको उद्योगको जग पनि हाल्दै थिएँ। लकडाउनको अवधिमा आफन्तका लागि क्यान्सरको औषधि खोज्दै हिँड्नु परेको अवस्था थियो। भारत, बंगलादेश तथा तेस्रो मुलुकबाट क्यान्सरविरुद्धको औषधि आयात गरिन्छ। यी आयातित औषधिभन्दा सुलभ मूल्यमा निरन्तर पाइनेछ । व्यापार भन्दा पनि नेपाली जनताको सेवा र राहतका लागि आँट गरेको हुँ। स्वदेशमै उत्पादित औषधि गुणस्तरीयताको साथै केही हदसम्म सस्तो गर्ने प्रयास गर्नेछौं, उनले प्रतिबद्धता व्यक्त गरे। त्यस्तै, वरिष्ठ क्यान्सर रोग विशेषज्ञ डा सुदीप श्रेष्ठले स्वदेशमै क्यान्सरको औषधि उत्पादन हुँदा सस्तो हुने र बिरामीको पहुँच पुग्ने बताउँछन्। स्वदेशमै सानक्यान्सरलगायत नसर्ने रोगको निदान र उपचारका लागि दक्ष चिकित्सक र आधुनिक उपकरणसहित विशिष्टीकृत अस्पतालको स्थापना, भनि सरकारले आर्थिक वर्ष २०७७७८को वार्षिक बजेटमा उल्लेख गरेको छ। सरकारको नीतिलाई टेवा दिने उद्देश्यले उनको योजना औषधि उत्पादनमा केन्द्रित छ। औषधिको उत्पादन क्षमता वृद्धि र उत्पादित औषधि बजार विस्तार गर्ने र स्वदेशसँगै विदेशमा पनि मेड इन नेपाल लेखिएको औषधिको पहुँच बढाउने उनको योजना छ। उनले काभ्रे, बनेपा१, नालामा १६ रोपनी क्षेत्रफलमा उद्योग स्थापना गरेका छन्। त्यसका लागि झण्डै ३५ करोड लगानी भइसकेको छ। उक्त उद्योग अत्याधुनिक प्रविधियुक्त बनाइएको छ। विश्व स्वास्थ्य संगठन (डब्लूएचओ) को जीएमपी स्टान्डर्ड र औषधि उत्पादन संहिता २०७३ अनुरूप बनाइएको यो नेपालकै नमूना उद्योग हो । उनले भने, क्यान्सर रोगको औषधिले गर्दा हुने टक्सीसिटीका कारण यो उद्योग रहेको ठाँउमा अन्य औषधि उत्पादन गर्न मिल्दैन। त्यसैले नवीनतम र अत्याधुनिक प्रविधि जडान भएका छन्। लकडाउनकै अवधिमा भारतको हैदरावादमा रहेको एन्टि क्यान्सर औषधिको उत्पादन र बिक्री गर्दै आएको कम्पनीसँग प्रविधि हस्तारन्तरण सम्झौता गरे। औषधि व्यवस्था विभागबाट १५ वटा मोलिक्युलका लागि अनुज्ञापत्र लिए। जसमध्ये ५ वटा स्थानीय र १० वटा निर्यातका लागि हो। थप मोलिक्युलको अनुमति लिने योजनामा उनी देखिन्छन्। सरकार उद्योगमैत्री हुनुपर्छ। उद्यमीहरूलाई सहजीकरण गर्नुपर्छ। औषधि उद्योग सेवा मुलुक भएकोले अझ बढी प्रोत्साहन गर्नुपर्छ। सरकारको नीतिमा अहिलेको महाव्याधिमा औषधि उत्पादनलाई प्राथमिकतामा पार्नुपर्छ, उनले भने। स्वदेशमै केही गर्ने आँट कसरी आयो ? उनको विगत हेरौं। उनले स्वदेशी एवं विदेशी लगानीका उद्योगमा दशकौं काम गरे। ७ वर्ष बैंकिङ क्षेत्रमा रुमल्लिए। अन्तर्राष्ट्रिय कम्पनी एवं अस्पतालमा कन्सल्ट्यान्टका रूपमा काम गरी बहुआयामिक अनुभव हासिल गरे।"
माधव नेपाल पक्ष नयाँ दल दर्ता गर्न पुग्यो निर्वाचन आयोग,काठमाडौँ: माधवकुमार नेपालसहितका नेताहरु नयाँ दल दर्ताका लागि निर्वाचन आयोग पुगेका छन् । माधव नेपालसहित नेपाल पक्षीय नेताहरु अहिले आयोग पुगेका हुन् । आयोगमा उनीहरुले दल दर्ताका लागि आवस्यक प्रक्रिया बुझ्न थालेका छन् । नयाँ पार्टीको नाम नेकपा एमाले समाजवादी प्रस्ताव सहित उनीहरु दर्ता गर्न आयोग पुगेका हुन् । यस्तै पार्टीको चुनाव चिन्ह खुला किताब राख्ने निर्णय भएको छ । तर खुला किताब चुनाव चिन्ह यसअघि नै आयोगमा दर्ता भएको पार्टी नेपाल उन्नत लोकतान्त्रिक पार्टीले पाइसकेको छ ।००००
नयाँ पार्टी दर्ता गर्न जसपा ठाकुर पक्षीय नेताहरु निर्वाचन आयोगमा,"काठमाडौँ: जनता समाजवादी पार्टीका महन्थ ठाकुर पक्षका नेता तथा कार्यकर्ताहरु नयाँ दल दर्ताका लागि निर्वाचन आयोग पुगेका छन् । आयोगमा अहिले महन्थ ठाकुर, राजेन्द्र महतो सहित थुप्रै नेताहरु पुगेर दल दर्ताको प्रक्रियाबारे परामर्श गरिरहेका छन् । अबको केही बेरमै उनीहरुले नयाँ दल दर्ता गर्ने बुझिएको छ । ठाकुर पक्षको पार्टीको नाम जनता समाजवादी पार्टी (लोकतान्त्रिक) राखिने भएको छ । यस्तै चुनाव चिन्ह साइकल हुने भएको छ । पार्टीमा १२ सांसद सहित २४ सदस्यीय केन्द्रीय समिति रहने नेत्री चन्दा चौधरीले बताइन् । जसमा कारागारमा रहेका रेशम चौधरी समेत सदस्य छन् । साथै पार्टीमा एकल अध्यक्षको व्यवस्था हुने बताइएको छ । अहिले ठाकुर पक्षका अधिकांश नेताहरु निर्वाचन आयोगमा दल दर्ताका लागि पुगिसकेका छन् । राष्ट्रपति विद्यादेवी भण्डारीले बुधबार नेपालको संविधान धारा ११४ को उपधारा (१) बमोजिम मन्त्रिपरिषद्को सिफारिसमा अध्यादेश जारी गरेपछि एमाले र जसपा विभाजनका लागि बाटो खुलेको हो । शेरबहादुर देउवा नेतृत्वको सरकारले पार्टी विभाजन गर्न केन्द्रीय समिति वा संसदीय दलमध्ये कुनै एउटामा २० प्रतिशत भए पुग्ने व्यवस्था सहितको अध्यादेश ल्याउने निर्णय गरेको हो। संसदीय दल र केन्द्रीय कमिटी दुबैमा ४० प्रतिशत संख्या पुर्याउनुपर्ने प्रावधान रहेकोमा त्यसलाई संशोधन गर्न अध्यादेश ल्याउन लागिएको हो। निर्वाचन आयोगको इजलासले जसपाका अध्यक्ष महन्थ ठाकुर र अर्का अध्यक्ष उपेन्द्र यादव पक्षका कार्यकारिणी सदस्यलाई आयोगमा बोलाएर सनाखत गराउँदा यादव पक्षमा बहुमत देखिएकाले उनैलाई आधिकारिकता दिएको थियो। जसपाको ५१ सदस्यीय कार्यकारिणी सदस्यमध्ये ३४ सदस्यले अध्यक्ष यादवको पक्षमा हस्ताक्षर गरेका थिए। पार्टीका अर्का अध्यक्ष महन्थ ठाकुरका पक्षमा १६ सदस्यले हस्ताक्षर गरे। हाल जेल सजाय भोगिरहेका जसपाका सांसद रेशम चौधरी निर्वाचन आयोग परिसर पुगे पनि तटस्थ बसेका थिए।"
एमाले बागमती संसदीय दलको नेतामा शाक्य,"हेटौंडा : नेकपा एमाले बागमती प्रदेश संसदीय दलको नेतामा अष्टलक्ष्मी शाक्य चयन भएकी छन् । दलको बुधबार दिउँसो हेटौंडामा बसेको बैठकले शाक्यलाई सर्बसम्मत दलको नेता चयन गरेको प्रदेशसभा सदस्य अरुण नेपालले बताए । शाक्य माधव नेपाल समूहबाट केपी शर्मा ओली पक्षमा प्रवेश गरेपछि संसदीय दलको नेतामा चयन गरेको हो। यसअघि दलको बैठकमा मुख्यमन्त्री डोरमणि पौडेलले संसदीय दलको नेताबाट राजीनामा दिएका थिए । मुख्यमन्त्री पौडेलले बुधबार मुख्यमन्त्रीबाट राजीनामा दिने प्रदेशसभा सदस्य नेपालले बताए । 'अब मन्त्रीपरिषद बैठक बस्दैछ, उहाँले राजिनमा दिनुहुन्छ,आजै शाक्य मुख्यमन्त्री चयन हुनेछ,' उनले भने । प्रदेशसभामा रहेका एकसय ९ सदस्य मध्ये ५६ जना नेकपा एमालेका सांसद छन् । तीमध्ये शाक्यसहित २२ जना नेपाल पक्षका छन् । तर पार्टी विभाजनको अवस्थामा शाक्यसहित अधिकांश नेपाल पक्षका प्रदेशसभा सदस्य एमालेमै रहने नेकपा एमाले बागमती प्रदेश संसदीय दलका प्रमुख सचेतक दिपक निरौलाले दाबी गरे ।"
अध्यादेशको विरोध गर्दै रावलको प्रश्न : एमाले फुटाउँदा देशमा द्वन्द्व चर्किएको हेक्का नरहेको किन ?,"काठमाडौं : नेकपा एमालेका उपाध्यक्ष भीम रावलले शेरबहादुर देउवा सरकारले संसद छलेर राजनीतिक दल विभाजनसम्बन्धी अध्यादेश ल्याएकोप्रति आलोचना गरेका छन् । उनले विगतमा यस्तै अध्यादेशलाई अलोकतान्त्रिक भन्दै चर्को विरोध गर्नेहरू आज त्यही बाटोमा किन? भन्दै प्रश्न गरेका छन्। मंगलबार कांग्रेस सभापतिसमेत रहेका प्रधानमन्त्री शेरबहादुर देउवाको सरकारले केन्द्रीय समिति वा संसदीय दलमा २० प्रतिशत पुगे दल विभाजन गर्न मिल्ने गरी राजनीतिक दलसम्बन्धी अध्यादेश राष्ट्रपतिसमक्ष पठाएको छ। पार्टी विभाजनलाई सहज बनाउन सरकारले विद्यमान कानुनमा संशोधन गर्न अध्यादेश ल्याउने निर्णय गरेको हो। रावलले दल विभाजनसम्बन्धी अध्यादेश संविधानको मर्म र जनताको आकांक्षा विपरीत निहित स्वार्थको लागि देशलाई अस्थिर तुल्याउने खेल भएको प्रतिक्रिया दिएका छन्। उनले २०५४ सालमा एमाले फुटाउदा देशमा द्वन्द्व चर्किएको हेक्का किन नरहेको भन्दै प्रश्न गरेका छन्।दल विभाजनसम्बन्धी अध्यादेश संविधानको मर्म र जनताको आकांक्षा विपरीत निहित स्वार्थको लागि देशलाई अस्थिर तुल्याउने खेल हो। उनले ट्वीटमा लेखेका छन्, विगतमा यस्तै अध्यादेशलाई अलोकतान्त्रिक भन्दै चर्को विरोध गर्नेहरू आज त्यही बाटोमा किन? २०५४ सालमा एमाले फुटाउँदा देशमा द्वन्द्व चर्किएको हेक्का नरहेको किन? अध्यादेशलाई लिएर सत्तारूढ गठबन्धनका नेता र प्रमुख प्रतिपक्ष दल नेकपा एमालेले विरोध गरिरहेका छन्। एमालेले अध्यादेशको प्रतिवाद गर्ने चेतावनी दिएको छ। स्थायी कमिटीको मंगलबार बसेको बैठकले सरकारको कदमले लोकतान्त्रिक प्रणालीलाई विभाजित बनाउने र संकटतिर धकेल्ने ठहर गरेको छ। एमाले र जसपाभित्र विवाद चर्किरहेको बेला सरकारले अध्यादेश ल्याउने गरेको निर्णयलाई अर्थपूर्ण रुपमा हेरिएको छ।"
माधव नेपालले दर्ता गराए ९५ सदस्यीय एमाले समाजवादी,"काठमाडौँ: माधव नेपाल समूहले ९५ केन्द्रीय सदस्य सहितको नयाँ पार्टी निर्वाचन आयोगमा दर्ता गरेको छ । नेकपा एमाले समाजवादी नामको नयाँ पार्टीको चुनाव चिन्ह खुला किताब रहेको बताइएको छ । नयाँ पार्टीमा माधव नेपाल अध्यक्ष छन् भने झलनाथ खनाल वरिष्ठ नेताको रुपमा रहनेछन् । साथै संघीय संसदका ३१ सांसद एमाले समाजवादीमा रहेको नेता राजेन्द्र पाण्डेले जानकारी दिए । नेपालको नयाँ पार्टीमा युवराज ज्ञवाली, राजेन्द्र पाण्डे, विरोध खतिवडा, वेदुराम भुसाल, जगन्नाथ खतिवडा, रामकुमारी झाँक्री, मेटमणि चौधरी, जीवनराम श्रेष्ठ लगायत नेताहरु छन् ।"
राजनीतिक दलसम्बन्धी अध्यादेश राष्ट्रपतिबाट जारी,काठमाडौं : पार्टी विभाजनलाई सहज बनाउन सरकारले सिफारिस गरेको अध्यादेशलाई राष्ट्रपति विद्यादेवी भण्डारीले जारी गरेकी छन् । मंगलबार बिहान बसेको मन्त्रिपरिषद्को बैठकले राजनीतिक दलसम्बन्धी अध्यादेश राष्ट्रपतिसमक्ष पठाएको हो। राष्ट्रपति भण्डारीले बुधबार नेपालको संविधानको धारा ११४ को उपधारा (१) बमोजिम मन्त्रिपरिषद्को सिफारिसमा अध्यादेश जारी भएको राष्ट्रपति कार्यालयले जनाएको छ। सरकारले पार्टी विभाजन गर्न केन्द्रीय समिति वा संसदीय दलमध्ये कुनै एउटामा २० प्रतिशत भए पुग्ने व्यवस्था गर्न अध्यादेश ल्याउने निर्णय गरेको हो। संसदीय दल र केन्द्रीय कमिटी दुबैमा ४० प्रतिशत संख्या पुर्याउनुपर्ने प्रावधान रहेकोमा त्यसलाई संशोधन गर्न अध्यादेश ल्याउन लागिएको हो। अध्यादेशलाई लिएर सत्तारूढ गठबन्धनका नेता र प्रमुख प्रतिपक्ष दल नेकपा एमालेले विरोध गरिरहेका छन्। एमालेले अध्यादेशको प्रतिवाद गर्ने चेतावनी दिएको छ। स्थायी कमिटीको मंगलबार बसेको बैठकले सरकारको कदमले लोकतान्त्रिक प्रणालीलाई विभाजित बनाउने र संकटतिर धकेल्ने ठहर गरेको छ। संवैधानको मर्म र भावना विपरीत दल विभाजनलाई सहज बनाउन र प्रतिपक्षीको भूमिकालाई निषेध गर्न अध्यादेश ल्याइएको भन्दै नागरिक स्तरबाट समेत यसको आलोचना भएको छ। एमाले र जसपाभित्र विवाद चर्किरहेको बेला सरकारले अध्यादेश ल्याउने गरेको निर्णयलाई अर्थपूर्ण रुपमा हेरिएको छ।
राजनीतिक दलसम्बन्धी अध्यादेश जारी : ठाकुर पक्ष नयाँ दल दर्ता गर्दै,"काठमाडौं : जनता समाजवादी पार्टीका महन्थ ठाकुर पक्षले नयाँ दर्ता गर्ने भएको छ। बुधबार राजनीतिक दलसम्बन्धी अध्यादेश राष्ट्रपतिबाट जारी भएपछि ठाकुर पक्षले निर्वाचन आयोगमा नयाँ दल दर्ता गर्न लागेका हुन्। सरकारले पार्टी विभाजन गर्न केन्द्रीय समिति वा संसदीय दलमध्ये कुनै एउटामा २० प्रतिशत भए पुग्ने व्यवस्था गर्न अध्यादेश ल्याउने निर्णय गरेको हो। संसदीय दल र केन्द्रीय कमिटी दुबैमा ४० प्रतिशत संख्या पुर्याउनुपर्ने प्रावधान रहेकोमा त्यसलाई संशोधन गर्न अध्यादेश ल्याउन लागिएको हो। निर्वाचन आयोगको इजलासले जसपाका अध्यक्ष महन्थ ठाकुर र अर्का अध्यक्ष उपेन्द्र यादव पक्षका कार्यकारिणी सदस्यलाई आयोगमा बोलाएर सनाखत गराउँदा यादव पक्षमा बहुमत देखिएकाले उनैलाई आधिकारिकता दिएको थियो। जसपाको ५१ सदस्यीय कार्यकारिणी सदस्यमध्ये ३४ सदस्यले अध्यक्ष यादवको पक्षमा हस्ताक्षर गरेका थिए। पार्टीका अर्का अध्यक्ष महन्थ ठाकुरका पक्षमा १६ सदस्यले हस्ताक्षर गरे। हाल जेल सजाय भोगिरहेका जसपाका सांसद रेशम चौधरी निर्वाचन आयोग परिसर पुगे पनि तटस्थ बसेका थिए। नयाँ पार्टीको कार्यकारणी समितिमा २४ जना सदस्य रहने छन्। पार्टी स्रोतका अनुसार आयोगमा सनाखत गराउँदाका १६ जना र तटस्थ बसेका रेशम चौधरी र नयाँ ७ जना सदस्य थप गरिएको छ। पार्टी विभाजनलाई सहज बनाउन सरकारले सिफारिस गरेको अध्यादेश सिफारिस गरेको थियो। अध्यादेशले ठाकुर पक्षलाई नयाँ पार्टी बनाउन सहज भएको छ। मंगलबार प्रधानमन्त्री निवास बालुवाटारमा शेरबहादुर देउवालाई भेट्न ठाकुरको नेतृत्वमा अनिल झा, राजेन्द्र महत्तो, शरतसिंह भण्डारी पुगेका थिए। भेटमा राजनीतिक दल सम्बन्धी अध्यादेशको बारेमा चासो राखेका थिए। अध्यादेशलाई लिएर सत्तारूढ गठबन्धनका नेता र प्रमुख प्रतिपक्ष दल नेकपा एमालेले विरोध गरिरहेका छन्। एमालेले अध्यादेशको प्रतिवाद गर्ने चेतावनी दिएको छ। स्थायी कमिटीको मंगलबार बसेको बैठकले सरकारको कदमले लोकतान्त्रिक प्रणालीलाई विभाजित बनाउने र संकटतिर धकेल्ने ठहर गरेको छ। संवैधानको मर्म र भावना विपरीत दल विभाजनलाई सहज बनाउन र प्रतिपक्षीको भूमिकालाई निषेध गर्न अध्यादेश ल्याइएको भन्दै नागरिक स्तरबाट समेत यसको आलोचना भएको छ। एमाले र जसपाभित्र विवाद चर्किरहेको बेला सरकारले अध्यादेश ल्याउने गरेको निर्णयलाई अर्थपूर्ण रुपमा हेरिएको छ।"
गण्डकीका मन्त्रीहरुलाई आचारसंहिता : मुख्यमन्त्रीको स्वीकृतिबिना कास्की छोड्न नपाइने,"पोखरा : गण्डकी प्रदेश सरकारले मन्त्रीहरुका लागि आचारसंहिता बनाएको छ । मन्त्रिपरिषदको हालैको बैठकले उक्त आचार संहिता स्वीकृत गरेको सरकारका प्रवक्ता तथा मन्त्री कुमार खड्काले जानकारी दिए । मन्त्रीहरुलाई अनुशासनमा राख्ने र मुख्यमन्त्रीप्रति उत्तरदायी बनाउने उद्देश्यबाट आचारसंहिता निर्माण गरिएको मन्त्री खड्काले सुनाए । उनले वेस्टमिनिस्टिरियल सिस्टममा सबै मन्त्री मुख्यमन्त्रीप्रति उत्तरदायी हुनुपर्ने पनि बताए । प्रदेश राजधानी रहेको जिल्ला कास्की छाडेर बाहिर जानुपरे मुख्यमन्त्रीको स्वीकृति लिनुपर्ने आचार संहितामा छ । मन्त्रिपरिषदमा वा मन्त्रिपरिषदका सदस्यबीच हुने कुनै विवादलाई सञ्चारमाध्यममा अभिव्यक्त नपाइने आचार संहितामा छ । आचार संहितामा उपलब्ध भएसम्म स्वदेशी र वातावरणमैत्री उत्पादनका सामग्रीमात्र प्रयोग गर्नुपर्ने उल्लेख छ । मन्त्री बनेको ६० दिनभित्र सम्पत्ति विवरण सार्वजनिक गर्न पनि आचार संहिताले भनेको छ । तर मन्त्री बनेको ६० दिन कटिसक्दा पनि अहिलेसम्म गण्डकी प्रदेशका कुनै मन्त्रीले पनि सम्पत्ति विवरण सार्वजनिक गरेका छैनन् । सरकारका प्रवक्ता खड्काले केही मन्त्रीले मुख्यमन्त्रीलाई सम्पत्ति विवरण उपलब्ध गराइसकेको जानकारी दिएका छन् । पहिलो चरणमा नियुक्त भएका माननीयज्यूहरुले विवरण दिइसकेका छौं । अबको क्याबिनेटले स्वीकृत गरेर सार्वजनिक गर्छौं, खड्काले भने । २९ जेठमा सरकार गठन गर्दा मुख्यमन्त्री कृष्णचन्द्र नेपाली पोखरेलसँगै कुमार खड्का, मधुमाया अधिकारी, हरिशरण आचार्य र दीपक मनाङे मन्त्री बनेका थिए । उनीहरुले सम्पत्ति विवरण मुख्यमन्त्रीलाई उपलब्ध गराएका हुन् । आफ्नो परिवारका कुनै सदस्य वा नजिकको नातेदार वा घनिष्ठ मित्रसँग सरकारी काम कारवाही बाहेकका कुनै विवाद वा सहयोगका विषयलाई प्रत्यक्ष असर पुरयाउने गरी कुनै व्यक्ति वा पदाधिकारीबाट आतिथ्यता लिने, दान वा उपहार स्वीकार गर्ने वा गर्न लगाउन नहुने आचार संहिताका बुँदामा उल्लेख छ । सरकारी स्रोत र साधनलाई निजी, पारिवारिक काममा वा सरकारी प्रयोजन बाहेकका काममा प्रयोग नगर्ने, नगराउने, आचार संहितामा भनिएको छ, देश र जनताको गरिमा, मर्यादा र प्रतिष्ठालाई आफ्नो गरिमा मर्यादा र प्रतिष्ठा सन्निहित रहेको सम्झी सो अनुरूपको काम कर्तव्य र अधिकारको प्रयोग गर्नु पर्ने । सरकारले सडक आश्रित सहयोगापेक्षी मानव उद्धार पुनस्र्थापना तथा व्यवस्थापन कार्यविधि २०७८ स्वीकृत गरेको छ । प्रदेशमा सडक मानवको उद्धार र पुनस्र्थापनामा काम गर्ने कुनै संस्थालाई प्रदेशले रकम दिनेगरी कार्यविधिले बाटो खोल्ने छ । अहिलेसम्म मानवसेवा आश्रमले प्रदेश सरकारबाट भौतिक र अन्य कामका लागि भन्दै २५२५ लाख प्राप्त गर्दै आएको छ । कार्यविधिले सूचना निकालेर पारदर्शी रुपमा कुनै संस्थालाई जिम्मा दिनुपर्छ । आवश्यक बजेट उपलब्ध गराउनेछौं, खड्काले भने । सरकारले गण्डकी प्रदेश प्रशिक्षण परिषदमा २ महिला सहित ३ सदस्य मनोनयनका लागि मापदण्ड स्वीकृत गरेको छ । नियुक्ति हुँदा कुनै पनि राजनीतिक दलको सदस्यता नलिएको हुनुपर्ने पनि मापदण्ड बनाइएको सरकारका प्रवक्ता कुमार खड्काले बताए । मन्त्रिपरिषदले सडक मानवमुक्त प्रदेश बनाउन कार्यविधि पनि स्वीकृत गरेको छ ।"
"एमाले समाजवादी पार्टी बिहीबार मात्रै दर्ता गरिने, जुध्यो चुनाव चिन्ह","काठमाडौँ: माधवकुमार नेपाल समूहले अन्तत: नयाँ दल दर्ताका लागि निर्वाचन आयोगमा निवेदन पठाएको छ । आयोगले भने कानूनी प्रावधान हेरेर बिहीबार मात्रै दर्ता गर्ने जनाएको नेपाल निकट नेता जीवनराम श्रेष्ठले अन्नपूर्णलाई बताए । आयोगका प्रवक्ता राजकुमार श्रेष्ठले अन्नपूर्णलाई भनेका छन् 'उहाँहरुको निवेदन आएको छ । कानूनी प्रावधान हेरेर आयोगले दर्ता गर्ने वा नगर्ने निर्णय गर्नेछ ।' माधव निकट नेता मेटमणि चौधरीका अनुसार विभाजित पार्टीको नाम नेकपा एमाले (समाजवादी) राखिएको छ । साथै चुनाव चिन्ह खुला किताब राखिएको छ । नेपाल समूहकै रुपमा चिनिएका कतिपय नेताहरु भने नयाँ दल बनाउने सन्दर्भमा अझै खुलेका छैनन् । भीम रावल, घनश्याम भुसाल, योगेश भट्टराई, गोकर्ण विष्ट लगायत दोस्रो तहका नेताहरुले हाल कतै नलाग्ने बताएका छन् । तर आयोगका अनुसार माधव पक्षको पार्टीको चुनाव चिन्ह खुला किताब नेपाल उन्नत लोकतान्त्रिक पार्टीको चुनाव चिन्हसँग मिलेको छ । चुनाव चिन्ह जुधेकै कारण प्राविधिक समस्या आएको आयोगका एक कर्मचारीले जानकारी दिए ।"
किन फुट्यो नेकपा एमाले ? नेताहरु भन्छन् 'एकताको सम्भावना अझै छ',"काठमाडौँ: देशकै ठूलो पार्टी नेकपा एमाले महाधिवेशनको संघारमै विभाजन भएको छ । २०७१ असार तेस्रो साता भएको नवौँ महाधिवेशनबाट केपी शर्मा ओली अध्यक्ष भएयता बुधबार नेकपा एमाले औपचारिक रुपमा फुटेको हो । निर्वाचन आयोगमा दल दर्ता प्रक्रिया सुरु भएसँगै माधवकुमार नेपालको अध्यक्षतामा नयाँ दल नेकपा एमाले समाजवादी बनेको हो । यद्यपि पार्टीको चुनाव चिन्ह्को विषयमा ठोस निर्णय भइसकेको छैन । चुनाव चिन्ह् नतोकिएको भन्दै एमाले समाजवादीले यस बारे थप छलफल गरेर निर्णयमा पुगिने जनाएको छ । बुधबार नै तत्कालीन नेकपा एमालेका ५८ जना केन्द्रीय सदस्यको उपस्थितिमा बसेको बैठकले नयाँ दल दर्ता गर्ने निर्णय गरेको थियो । शेरबहादुर देउवा नेतृत्वको सरकारले दल विभाजन सम्बन्धी अध्यादेश ल्याएसँगै पार्टी फुटाउन सहज भएको हो । नयाँ दर्ता भएको पार्टीमा अध्यक्षको जिम्मा माधव नेपाललाई दिइएको छ भने वरिष्ठ नेतामा झलनाथ खनाल छन् । अन्य सबै ९३ जना केन्द्रीय सदस्य छन् । संसद र संविधानको रक्षा, पार्टी एकताका विषयमा पटक पटक आवाज उठाए पनि पार्टी अध्यक्ष केपी शर्मा ओलीले सम्बोधन नगरेका कारण फुटको वातावरण सिर्जना भएको एमाले समाजवादीका केन्द्रीय सदस्य राजेन्द्र पाण्डेले बताए । नेकपा एमालेभित्र पार्टी अध्यक्ष केपी शर्मा ओलीले गरेको व्यवहार, संसद पटक पटक भंग गर्ने र भंग गरेको कुरालाई गलत नठानेका कारण विभाजन गर्नुपर्ने बाध्यता सिर्जना भएको एमाले समाजवादीका नेताहरु बताउँछन् । एमाले समाजवादीका केन्द्रीय सदस्य पाण्डेले संसद र संविधानको रक्षासँगै पार्टी एकताका लागि पटक पटक आवाज उठाए पनि सुनुवाई नभएको बताए । उनले भने, पार्टीका अध्यक्ष केपी शर्मा ओलीले संसद भंग गरेको कुरालाई गलत ठान्नु भएन । पार्टी एकताका निम्ति पटक पटक आवाज उठायौँ । कतैबाट पनि सम्भव नहुने स्थिति बनेपछि आज(बुधबार) हामीले नेपाल कम्युनिष्ट पार्टी एमाले समाजवादी नाम गरेको दल दर्ता गरेका छौँ उनले दल दर्ताको प्रमाणपत्र पाइसकेपछि राष्ट्रव्यापी भेला गरेर नेपालको कम्युनिष्ट आन्दोलनलाई पुनर्गठन गरिने बताए । नेता पाण्डेले भने, हामी अहिले पनि नेकपा एमालेमा अलमलिएर रहेका कयौँ साथीहरुलाई चाँडो भन्दा चाँडो हाम्रो पार्टीभित्र समावेश हुन आह्वान गर्छौँ । एमाले समाजवादीमा ९५ जना केन्द्रीय कमिटी रहनेछन् । नेकपा एमाले समाजवादीका नेता जगनन्नाथ ढकालले बिचार र एजेण्डा मिल्ने जोसुकै पार्टीहरुसँग एकता गरिने बताए । उनले भने, पार्टी एकताका लागि अन्तिम समयसम्म पनि कुरिरह्यौँ । तर, पार्टी अध्यक्ष केपी ओली टसमस हुनुभएन । एकता, सहकार्य, सम्मान र सहअस्तित्व प्राप्त गर्न सकेनौँ । र अन्ततः विभाजन हुन बाध्य भयौँ । नेकपा एमाले समाजवादीका नेता वेदुराम भुसालले आफूहरु अन्तिम समयसम्म एकताको पक्षमा रहे पनि अर्को पक्षले एकता नचाहँदा पार्टी विभाजन भएको बताए । उनले भने,एकता खोजेका थियौँ । तर, सम्भव भएन । दर्ता प्रक्रिया नटुंगिँदासम्म अन्य शिर्ष नेताहरु पनि हामीसँगै आउनुहुनेछ । पार्टी नेता जगन्नाथ खतिवडाका अनुसार बाध्यताले पार्टी विभाजन हुनुपरेको हो । उनले भने,केपी ओलीको हठका कारण पार्टी विभाजन हुन पुगेको हो । सबै शीर्ष नेताहरु हाम्रो नयाँ पार्टीमा आउनुहुन्छ । त्यसका लागि पहल भइरहेको छ । खतिवडाका अनुसार पार्टीको संरचना बहुपदीय प्रणालीको हुनेछ । नेकपा एमाले समाजवादीका केन्द्रीय सदस्य रामकुमारी झाँक्रीले तत्काल सरकारमा सहभागी हुने बारे केही निर्णय नभएको बताइन् । उनले भनिन्, पार्टी दर्ता प्रक्रियााम रहेको छ । दर्ता प्रक्रिया सकिएपछि सरकारमा सहभागी हुने या नहुने भन्ने सन्दर्भमा दलले निर्णय गर्छ । उनले पार्टी एकताको सम्भावना नटरेको बताइन् । झाँक्रीले भनिन्पार्टी नयाँ दर्ता भएपछि पनि एकता हुन्छ । एकताको ढोका बन्द भएको छैन । निर्वाचन आयोगमा नयाँ दल दर्ताका लागि बुधबार साँझ माधव नेपाल समूहका नेताहरु पुगेका थिए । उनीहरुले अन्तिम अवस्थासम्म पार्टी एकताका लागि पहल गरे पनि सार्थक नभएपछि फुट्न बाध्य भएको प्रतिक्रिया दिए । सरकारले दल विभाजनलाई सहज हुने गरी अध्यादेश ल्याएपछि बुधबार आयोग पुगेका माधव कुमार नेपालसहितका नेताहरुले नयाँ दल दर्ताका लागि ९५ जनाको हस्ताक्षरसहित निवेदन दिएका थिए । नेकपा एमालेका अध्यक्ष केपी शर्मा ओलीले श्रृङखलाबद्ध रुपमा माधव नेपाल निकट नेतालाई कारवाही र संसद विघटन गरेपछि पार्टी समानान्तर रुपमा चलेको थियो । राजनीतिक दलसम्बन्धी ऐनअनुसार कुनै पनि दल विभाजन हुन केन्द्रीय समिति वा संघीय संसदका कम्तीमा ४० प्रतिशत सांसद संख्या पुर्याउनुपर्ने भए पनि अध्यादेशमार्फत् त्यसलाई घटाएर २० प्रतिशतमा झारेको छ ।"
नारायणी अस्पतालले फार्मेसीको हिनामिना लुकाउन थालेपछि फेरि आयो अख्तियार,"वीरगन्जः वीरगन्जस्थित नारायणी अस्पतालको फार्मेसीमा भएको आर्थिक हिनामिना बारे अख्तियार दुरुपयोग अनुसन्धान आयोगले छानविन सुरु गरेपछि फार्मेसी इन्चार्ज हरेन्द्र यादवले हिनामिना लुकाउन चलखेल गर्न थालेका छन् । फार्मेसीमा १ करोड २१ लाख रुपैयाँ हिनामिना भएको समाचार अन्नपूर्णपोष्टको साउन २४ गतेको अंकमा प्रकाशीत भएको थियो । सोही समाचारको आधारमा सोमबार हैटौँडाबाट आएको अख्तियार दुरुपयोग अनुसन्धान आयोगले फार्मेसीमा छापा मारेर आवश्यक कागजात नियन्त्रणमा लिएर फार्मेसीको स्टोर कक्षमा सिलबन्दी गरेर फर्किएको थियो । सोमबार छापा मार्ने क्रममा फार्मेसीको स्टोर कक्षमा, लामो समयदेखि म्याद गुज्रिएका औषधि ठूलो परिमाणमा भण्डारण गरि राखेको भेटिएपछि अख्तियारको टोलीले स्टोर कक्षमा सिलबन्दी गरेको थियो । टोली हेटौँडा फर्किएपछि फार्मेसी इन्चार्ज यादवले आर्थिक अनियमितता लुकाउने प्रयास गरेको सूचना पाएपछि मङगलबारदेखि फेरि वीरगन्ज फर्किएको अख्तियारको टोलीले छानविन गरिरहेको छ । अख्तियारको टोलीले मङगलबारदेखि फार्मेसीको स्टोर कक्षमा भण्डारण गरी राखिएका म्याद गुज्रिएका औषधिहरुको एक एक गरेर विवरण संकलन गरिरहेको टोलीको नेतृत्वकर्ता अख्तियारका उपसचिव विष्णु प्रसाद सोपकोटाले बुधबार अन्नपूर्णपोष्टलाई बताए । सापकोटाका अनुसार सोमबार पहिलो दिनको छापा मार्ने क्रममा फार्मेसी इन्चार्ज यादवले स्टोर कक्षमा २ सय २८ प्रकारका ७३ लाख रुपैयाँ मुल्यको म्याद गुज्रिएको औषधि मौज्दात रहेको बताएका थिए । तर उपसचिव सापकोटाले भने स्टोर कक्षमा अनुमानित २०२२ लाखको मात्रै म्याद गुज्रिएको औषधि रहेको बताए । सापकोटाले भने,टोटल मुल्य त अहिलेसम्म निकालिएको छैन, तर अनुमानित २०२२ लाख भन्दा बढीको औषधि छैन ।' मङगलबारदेखि आफूहरुले स्टोर कक्षमा रहेका म्याद गुज्रिएका औषधिमा अंकित उत्पादन मिति, म्याद सकिने मिति, खरिद मिति, खरिद मुल्य र अधिकतम बिक्री मुल्यको विवरण संकलन गरिरहेको सोपकोटाले बताए । फार्मेसी इन्चार्ज यादवले हिनामिना लुकाउन, म्याद गुज्रिसकेका औषधि नै सस्तो मुल्यमा खरिद गरेर स्टोरकक्षमा भण्डारण गरिराखेको सूचना पनि अख्तियारलाई प्राप्त भएको छ । हेटौँडा फर्किसकेको अख्तियारको टोलीले त्यही सूचना पाएपछि फेरि मङगलबारदेखि वीरगन्ज आएर फार्मेसीमा छानविन गरिरहेको हो । बुधबार फार्मेसीमै रहेका सापकोटोले अन्नपूर्णपोष्टकर्मीलाई भने,तपाइँले भनेको जस्तै सूचना पनि हामीलाई आएको छ । त्यही भएर हामी फेरि आएर म्याद गुज्रिएका औषधिहरुको एक एक गरेर विवरण संकलन गरिरहेका छौँ ।' फार्मेसी इन्चार्ज यादवले औषधी खरिद, बिक्री, कर्मचारीको तलब आदिमा गरी १ करोड २१ लाख रुपैयाँ हिनामिना गरेको तथ्य सहितको समाचार अन्नपूर्ण पोष्टले प्रकाशन गरेको थियो । यादवले हिनामिना गरेको त्यो १ करोड २१ लाखको हिसाब मिलाउन चलखेल गर्दै स्टोर कक्षमा ७३ लाख रुपैयाँको म्याद गुज्रिएको औषधि रहेको फर्जी कागजात सोमबार अख्तियारको टोलीलाई दिएका थिए । जबकि अस्पताल फार्मेसी सेवा निर्देशिका २०७२ अनुसार, खरिद गरिएका औषधि म्याद गुज्रिनुअघि नै खरिद गरिएको आपूर्तिकर्तालाई फार्मेसीले फिर्ता गरेर त्यसको रकम फिर्ता लिनुपर्छ । तर फार्मेसीको स्टोरकक्षमा २०७५ साल देखिकै म्याद गुज्रिएका औषधि ठूलो परिमाणमा जम्मा पारेर राखेको भेटिएको अख्तियार टोलीका प्रमुख सोपकोटाले बताए । आफूले गरेको आर्थिक अनियमितताबाट उम्किन फार्मेसी इन्चार्जले धेरै पहिलेदेखि नै म्याद गुज्रिन १२ महिना समय बाँकी रहेका औषधि सस्तो भाउमा खरिद गरि फार्मेसीमा भण्डारण गर्दैआएको फार्मेसीमै कार्यरत एक कर्मचारीले बताए । नाम गोप्य राख्ने शर्तमा ती कर्मचारीले भने ,डेट एक्सपायर हुन १२ महिना समय बाँकी रहेका औषधिहरु सप्लायर्सले आधा मुल्यमै दिन्छन्, यादवले त्यस्तै औषधि जम्मा पारेर राखेका हुन् । तर बील भने पूरा रकमको बनाउन लगाउँछन् ।' अस्पताल फार्मेसी सेवा निर्देशिका २०७२ अनुसार, म्याद गुज्रिएका औषधि सम्बन्धित आपूर्तिकर्तालाई नै फिर्ता गर्नुपर्छ, फिर्ता गर्न लाग्ने समयसम्म ती औषधि छुट्टै कोठामा राख्नु पर्छ । तर नारायणी अस्पतालको फार्मेसीको स्टोर कक्षमा भने म्याद नगुज्रिएका औषधिसँगै सिमाएर म्याद गुज्रिएका औषधिहरु पनि राखिएकाले बिरामीलाई म्याद गुज्रिएका औषधि पनि वितरण गर्ने गरिएको आशंका समेत गरिएको छ । फार्मेसीको छानविन गरिरहेको अख्तियार टोली प्रमुख सापकोटाले स्टोरकक्षमा रहेको म्याद गुज्रिएका औषधि सबै एक हप्ताभित्र व्यवस्थापन गर्न ( सम्बन्धित आपूर्तिकर्तालाई फिर्ता गर्न ) फार्मेसी इन्चार्ज यादवलाई निर्देशन दिइएको बताए । तर म्याद गुज्रिएका औषधि फिर्ता लिन सम्बन्धित आपूर्तिकर्ताले नमानेकै कारणले फार्मेसीमा लामो समयदेखि लाखौँ मुल्यको त्यस्ता औषधि थन्किएको अस्पतालका कर्मचारी बताउँछन् । ती कर्मचारी भन्छन्,म्याद सकिनु दुइ तीन हप्ताअघि नै डेट एक्सपायर औषधि, सम्बन्धित सप्लायर्सलाई खबर गरी फिर्ता गरिदिनु पर्छ अनि मात्र सप्लायर्सले फिर्ता लिन्छ, तर यहाँको फार्मेसीमा ३ वर्ष पहिले देखिकै डेट एक्सपायर औषधि छन् । त्यसैले सप्लायर्सले कुनै हालतमा फिर्ता लिदै लिन्न ।' फार्मेसीको छानविन गरिरहेको अख्तियार टोली प्रमुख सापकोटाले म्याद गुज्रिएका औषधि सबैको विवरण संकलन गरी हेटौँडा फर्किने र यसअघि नियन्त्रणमा लिइएका कागजात सबैको बारेमा अनुसन्धान थालिने बताए ।"
आयोगमा परामर्श गरी फर्किए नेता पाण्डे र झाँक्री,"काठमाडौँ: माधव नेपाल समूहका नेताहरु राजेन्द्र पाण्डे र रामकुमारी झाँक्री दल दर्ताको प्रक्रिया बुझ्न निर्वाचन आयोग पुगेर फर्किएका छन् । बुधबार दिउँसो उनीहरुले आयोगमा पुगेर आयोगका प्रमुख निर्वाचन आयुक्त दीनेश थपलिया, प्रवक्ता राजकुमार श्रेष्ठ सहित कर्मचारीहरुसँग भेट गरी परामर्श गरेर फर्किएका हुन् । अन्नपूर्णका संवाददाता प्रसान्त वलीका अनुसार नेता पाण्डे र झाँक्री केही बेरसम्म आयोगका आयुक्तहरुसँग छलफल गरी फर्किएका हुन् । पत्रकारहरुको जिज्ञासामा नेता पाण्डेले बुधबार नै दल दर्ता गर्ने बताएका थिए । माधव नेपाल लगायत उनी निकट नेताहरु भने बानेश्वरस्थित अर्याल होटलमा कानून व्यवसायीहरुसँग कानूनी परामर्श गरिरहेका छन् । नेपाल निकट नेता विरोध खतिवडाका अनुसार बुधबार नै उनीहरु दल दर्ताका लागि आयोग जानेछन् । अर्याल होटलमा अहिले नेता नेपाल सहितका नेताहरुले पार्टीको नाम, चुनाव चिन्ह लगायत विषयमा कानूनी परामर्श लिइरहेका छन् ।"
"माधव नेपालको यात्रा: जसलाई आफ्नै ठानेका थिए, सबैले छाडे !","काठमाडौँ: माधव नेपाल पक्ष अन्तत: एमालेबाट फुटेको छ । अर्थात् नेपालको नेतृत्वमा नयाँ पार्टी नेकपा एमाले समाजवादी दर्ता भयो । एमालेका दुई शीर्ष नेता केपी ओली र माधव नेपालको तिक्तता पछिल्लो वर्ष झन् विकराल बन्दै जाँदा एमाले विभाजित हुन पुग्यो । तर दुई नेताहरुबीच सुरुदेखिकै दुश्मनीमा को को जोडिएका थिए ? र ती नेताहरु अहिले कता पुगे ? विशेषगरी ओलीनेपाल दुश्मनीका सुरुवाती दिनदेखि नै नेपालसँगै उठबस गर्दैआएका अधिकांश नेताहरु माधव नेपाल नयाँ पार्टी दर्ता गर्न जाँदा छेउछाउ देखिएनन् । नेपालसँग औँलामा गन्नमिल्ने केही नेताहरु बाहेक सुरुवातदेखि जोडिएका कुनै पनि नेता नेपालको साथमा थिएनन् । एक दिनअघिसम्म नेपालसँगै रहेका उपाध्यक्ष ज्ञवालीले पनि नयाँ दलका लागि नेपाललाई साथ दिएनन् । एमालेमा आफूसँगै रहेका तीन उपाध्यक्ष युवराज ज्ञवाली, भीम रावल र अष्टलष्मी शाक्यले नेपालको साथ छाडे । शाक्य त नेपालले एमाले समाजवादी दर्ता गरिरहँदा हेटौँडामा डोरमणि पौडेलको प्रस्तावमा मुख्यमन्त्री नै बनिन् । यस्तै उपमहासचिव घनश्याम भुसाल, सचिवहरु गोकर्ण विष्ट, योगेश भट्टराई र भीम आचार्यले समेत नेपालको साथ अन्तिम अवधिमा आएर छाडे । गोकर्ण विष्टले त फेसबुकमा स्टाटस लेखेरै विधेयकको विरोध गर्न आह्वान गरेका छन् । यस्तै ओलीसँगको झगडामा नेपालका सारथी बनेका स्थायी कमिटी सदस्य सुरेन्द्र पाण्डे र अनुशासन आयोगका प्रमुख अमृत बोहराले पनि नयाँ पार्टीका लागि रुची देखाएनन् । यसरी सुरुका दिनमा झण्डै बहुमतमै रहेका नेपालले विभाजनसम्म आइपुग्दा ३१ सांसद सहित ९८ सदस्यीय केन्द्रीय कमिटी निर्वाचन आयोगमा दर्ता गरेका छन् । यतिसम्म कि विवाद समाधानका लागि बनेको नेपाल पक्षीय कार्यदलका नेताहरु समेत अहिले उनको साथमा छैनन् । ओलीसँग विवाद मिलाउन सुरुका दिनदेखि नै भीम रावल, सुरेन्द्र पाण्डे लगायत नेताहरु अग्रसर थिए । तर उनीहरु नै अहिले तटस्थ बसिदिएका छन् । अहिले नेता नेपालको साथमा झलनाथ खनाल सहित बेदुराम भुसाल, राजेन्द्र पाण्डे, विरोध खतिवडा, जीवनराम श्रेष्ठ, जगन्नाथ खतिवडा, रामकुमारी झाँक्री, मुकुन्द न्यौपाने, मेटमणि चौधरी लगायत नेताहरु साथमा छन् । त्यसो त एमालेका उपाध्यक्ष तथा प्रभावशाली नेता वामदेव गौतम स्वयं तत्कालीन नेकपा छँदा माधव नेपालकै पक्षमा थिए । नेता गौतम नै एक त्यस्ता नेता थिए जसले ओलीविरुद्ध आरोप सहितको विवाद नेकपामा भित्र्याएका थिए । ओलीमाथि गौतमका प्रश्नकै आधारमा प्रचण्डले समेत ओलीविरुद्ध अभियान नै छेडेका थिए । जुन विवादले ठूलो रुप लिँदै जाँदा ओली एकातिर भए भने माधव, दाहाल र गौतम एकै समूहमा ध्रुवीकृत बन्न पुगेका थिए । ओली तत्कालीन नेकपामा एक्लै बन्न पुगे । र संसद नै विघटन गरिदिए । सर्वोच अदालतको फैसलासँगै दाहाल पूर्ववत माओवादीमा पुगे । तर गौतमले नेपालको साथ छाडेर ओलीसँग नजिकिए । उनले सार्वजनिक रुपमै ओलीलाई साथ दिने घोषणा गरे । नेपालको रणनीति नेता नेपालले जसलाई आफ्नै ठानेका थिए ती कोही पनि अहिले साथमा छैनन् । यसको मतलब नेपालले अहिलेको एक्लोपनको बेफाइदा आगामी चुनावमा झेल्नुपर्नेछ । एमालेको सजिलो मानिने चुनाव चिन्ह र नाम नै छाडेर नयाँ दलबाट चुनाव लड्नु नेता नेपालका लागि पक्कै चुनौतीपूर्ण हुनेछ । ५ दशक लामो इतिहास जोडिएको एमाले छाडेर नयाँ दलबाट चुनावमा भाग लिनु नेपालका लागि मुस्किल नै हुनेछ । त्यसैमाथि वर्षौँदेखिका निकट सहयोगीहरु सँगै छैनन् । यसले पनि नेता नेपाललाई आगामी चुनावमा निकै प्रतिकुल बनाउनेछ । त्यसो त नेपालको आमने सामने नै अब ओली नेतृत्वको एमालेसँग पर्नेछ । अधिकांश क्षेत्रमा नेपालको पार्टीको मुख्य प्रतिस्पर्धी नै ओली नेतृत्वको एमाले बन्नेछ । यसअघिका अभिव्यक्तिले पनि यसलाई पुष्टि गरेको छ । यद्यपि नेपालसँग पुष्पकमल दाहाल प्रचण्डको पछिल्लो निकटताले आगामी चुनावमा नेपाल र दाहाल गठबन्धन गर्ने अवस्थामा पुग्नेछन् ।"
"हस्ताक्षर संकलन गर्दै नेपाल पक्ष, दल दर्ता गर्न निर्वाचन आयोग जाने तयारी","काठमाडौं : नेकपा एमालेका वरिष्ठ नेता माधवकुमार नेपाल पक्षले नयाँ दल दर्ता गर्ने तयारी गरेको छ। बुधबार राजनीतिक दलसम्बन्धी अध्यादेश जारी भएसँगै नयाँ दल दर्ता गर्ने तयारी भइरहेको नेपाल समूहका एक केन्द्रीय सदस्य विरोध खतिवडाले जानकारी दिए। नेपाल पक्षले नयाँ पार्टीको नाम नेकपा एमाले (समाजवादी) सम्भावना रहेको छ। एमाले केन्द्रीय सदस्य खतिवडाका अनुसार अन्य नाम र चुनाव चिन्हका विषयमा छलफल जारी छ। नाम र चुनाव चिन्हबारे टुंगो लगाउन छलफलमा जुटेका छौं। उनले भने, कानुन व्यवसायीहरुसँग परामर्समा आवश्यक कागजपत्र तयार हुँदैछ। अहिले काठमाडौंस्थित अर्याल होटेलमा नेपाल पक्षका नेताहरु छलफलमा जुटेका छन्। दल दर्ताका लागि बुधबारै निर्वाचन आयोग जाने तयारी भएको उनले बताए। नयाँ पार्टी गठनका लागि नेपाल पक्षका केन्द्रीय सदस्यको हस्ताक्षर संकलन भइरहेको छ। माधव पक्षले दल दर्ता गरेको खण्डमा एमाले विभाजन हुनेछ। नयाँ अध्यादेशअनुसार नेपाल पक्षलाई पार्टी फुटाउन ५२ केन्द्रीय सदस्य वा ३१ सांसद भए पुग्छ। एमालेबाट संघीय संसद्मा १ सय ५४ जनाको प्रतिनिधित्व छ। प्रतिनिधिसभामा १ सय २१ र राष्ट्रियसभामा ३४ जना छन्। २२ जनाले देउवालाई विश्वासको मत दिएका थिए। तुलसा थापा र माया ज्ञवाली मंगलबार नेपाल पक्षको भेलामा सहभागी भए। उपाध्यक्ष वामदेव गौतमले नयाँ पार्टी बनाए नेपाललाई साथ दिने बताए। विश्वासको मतमा तटस्थ बसेका ११ जनाले साथ नदिए पनि केन्द्रीय कमिटीमा २० प्रतिशत पुर्याउन नेपाल पक्षलाई गाह्रो देखिँदैन। उक्त समूहको हालै भएको केन्द्रीय कमिटी बैठकमा ७३ जना उपस्थित थिए। तटस्थ बसेका ११ जनाले साथ दिए केन्द्रीय कमिटी र संसदीय दल दुवैमा २० प्रतिशत पुग्छ। सरकारले पार्टी विभाजन गर्न केन्द्रीय समिति वा संसदीय दलमध्ये कुनै एउटामा २० प्रतिशत भए पुग्ने व्यवस्था गर्न अध्यादेश ल्याउने निर्णय गरेको थियो। संसदीय दल र केन्द्रीय कमिटी दुबैमा ४० प्रतिशत संख्या पुर्याउनुपर्ने प्रावधान रहेकोमा त्यसलाई संशोधन गर्न अध्यादेश ल्याएको हो। नेपाली कांग्रेसका सभापति शेरबहादुर देउवा माधवकुमार नेपाल समूह औपचारिक रुपमा विभाजन भएपछि मात्र मन्त्रिपरिषद् विस्तारको तयारीमा छन्। अध्यादेशलाई लिएर सत्तारूढ गठबन्धनका नेता र प्रमुख प्रतिपक्ष दल नेकपा एमालेले विरोध गरिरहेका छन्। एमालेले अध्यादेशको प्रतिवाद गर्ने चेतावनी दिएको छ। स्थायी कमिटीको मंगलबार बसेको बैठकले सरकारको कदमले लोकतान्त्रिक प्रणालीलाई विभाजित बनाउने र संकटतिर धकेल्ने ठहर गरेको छ। संवैधानको मर्म र भावना विपरीत दल विभाजनलाई सहज बनाउन र प्रतिपक्षीको भूमिकालाई निषेध गर्न अध्यादेश ल्याइएको भन्दै नागरिक स्तरबाट समेत यसको आलोचना भएको छ। एमाले र जसपाभित्र विवाद चर्किरहेको बेला सरकारले अध्यादेश ल्याउने गरेको निर्णयलाई अर्थपूर्ण रुपमा हेरिएको छ।"
कोको छन् महन्थ ठाकुरको नयाँ पार्टीमा (नामावलीसहित),"काठमाडौँ: जनता समाजवादी पार्टी (जसपा)को महन्थ ठाकुर पक्षले निर्वाचन आयोगमा नयाँ पार्टी दर्ता गरेको छ । नयाँ पार्टीको नाम जसपा नेपाल (लोकतान्त्रिक) राखिएको छ भने महन्थ ठाकुर अध्यक्षको रुपमा छन् । यस्तै जसपा नेपाल (लोकतान्त्रिक) को चुनाव चिह्न साइकल राखिएको छ । ""आज निर्वाचन आयोगमा जनता समाजवादी पार्टी, नेपाल (लोकतान्त्रिक ) नामक राजनीतिक दलको निवेदन दर्ता भएको छ। दर्ता न४३४०७८५२"" नेता केशव झाले बताए । बुधबार अपराह्न नेता ठाकुर, राजेन्द्र महतो, सरतसिंह भण्डारी सहित नेता तथा कार्यकर्ताहरु निर्वाचन आयोग पुगेर दल दर्ता गरेका हुन् । नयाँ पार्टीमा १२ सांसद सहित २४ सदस्यीय केन्द्रीय समिति छ । साथै कारागारमा रहेका रेशम चौधरी समेत यस पार्टीमा सदस्य रहेको ठाकुर पक्षका नेताहरुले बताएका छन् । राष्ट्रपति विद्यादेवी भण्डारीले बुधबार नेपालको संविधान धारा ११४ को उपधारा (१) बमोजिम मन्त्रिपरिषद्को सिफारिसमा अध्यादेश जारी गरेपछि एमाले र जसपा विभाजनका लागि बाटो खुलेको हो । गत साउन ११ मा निर्वाचन आयोगले जसपाको उपेन्द्र यादव पक्षलाई आधिकारिकता दिएपछि महन्थ ठाकुरसहितका नेताहरुले नयाँ दल दर्ताको तयारी गरेका थिए। यादव समूहले शेरबहादुर देउवा नेतृत्वको सरकारलाई समर्थन दिएका छन् भने ठाकुर समूहले केपी ओली नेतृत्वको सरकारलाई समर्थन दिएका थिए ।"
प्रतिगमन सच्चिएको छ तर अन्तिम विजय भने होइन : प्रचण्ड,"काठमाडौं : नेकपा (माओवादी केन्द्र) का अध्यक्ष तथा पूर्वप्रधानमन्त्री पुष्पकमल दाहाल 'प्रचण्ड' ले माओवादी केन्द्र सिद्धान्त, निष्ठा र वर्गप्रति समर्पित पार्टी भएको बताएका छन् । सहिद रामवृक्ष यादवको २७ औँ स्मृति दिवसका अवसरमा बुधबार पार्टी कार्यालय कोटेश्वरमा आयोजित कार्यक्रमलाई सम्बोधन गर्दै अध्यक्ष प्रचण्डले हजारौं सहिदहरुको सपना साकार पार्न अन्तिम समयसम्म लड्ने प्रतिवद्धता व्यक्त गरे। उनले भने, 'व्यक्तिवादी धेरथोर हामी सबै भएका छौं, सबैले आत्मसमीक्षा गर्नुपर्ने बेला भएको छ । यो हाम्रो सिद्धान्त, निष्ठा र वर्गप्रति समर्पित पार्टी हो, यसको सिद्धान्त अरूसँग मिल्दैन ।' अध्यक्षले क्रान्ति एउटा लामो सिद्धान्त भएको उल्लेख गर्दै यसबारे संश्लेषणमा कम ध्यान गएको बताए। उनले कम्युनिस्ट एकता आजको आवश्यकता रहेको भन्दै सबै सकारात्मक शक्तिहरुलाई एकतावद्ध गरेर फेरि कम्युनिस्ट एकताको झण्डा उठाउने र कम्युनिस्ट एकता गरी छाड्ने संकल्पबाट पछि हट्न नसकिने बताए। पार्टी यथास्थितिमा रहे विघटन र विसर्जनको खतरामा पर्ने डर रहेको उनको भनाइ थियो । नेपालका लागि मात्रै नभइ अन्तर्राष्ट्रिय कम्युनिस्ट आन्दोलनका लागि पनि विचार दिन सक्ने गरी पार्टीलाई अघि बढाउनुपर्नेमा उनको जोड थियो ।यसका लागि पार्टीलाई तल्लो तहबाटै बलियो बनाउन उनले नेता कार्यकर्तालाई आग्रह गरे। अध्यक्ष प्रचण्डले शान्ति सम्झौता वा संघीय लोकतान्त्रिक गणतन्त्रपछि माओवादीको क्रान्तिकारी चरित्र र संस्कार उल्टो बनेको बताए।उनले प्रचण्डले कम्युनिस्ट आन्दोलनभित्र एउटा प्रवृत्ति चरम निरंकुशतावादी, फाँसीवादी र आत्मसमर्पणवादी देखिएकाले त्यसविरुद्ध आन्दोलन गर्नुपरेको स्मरण गर्दै भने, क्रान्तिकारीहरुले संकल्प गरेपछि हुँदोरहेछ भन्ने अहिलेको उदाहरण हो ।प्रतिगमन सच्चिएको छ । तर अन्तिम विजय भने होइन ।'"
अध्यादेशको समर्थन गर्ने भए पहिला विरोध गरेकोमा माफी माग्नुपर्छ : गगन थापा,"काठमाडौं : नेपाली कांग्रेसका केन्द्रीय सदस्य गगन थापाले संसद छलेर अध्यादेश ल्याएकोमा सरकारको आलोचना गरेका छन्। उनले चालु अधिवेशन हठात अन्य गरेर अध्यादेश ल्याउनु गलत भएको टिप्पणी गरेका छन्। मंगलबार कांग्रेस सभापतिसमेत रहेका प्रधानमन्त्री शेरबहादुर देउवाको सरकारले केन्द्रीय समिति वा संसदीय दलमा २० प्रतिशत पुगे दल विभाजन गर्न मिल्ने गरी राजनीतिक दलसम्बन्धी अध्यादेश राष्ट्रपतिसमक्ष पठाएको छ। पार्टी विभाजनलाई सहज बनाउन सरकारले विद्यमान कानुनमा संशोधन गर्न अध्यादेश ल्याउने निर्णय गरेको हो। थापाले ओली सरकारले ल्याउँदा गलत भन्ने, त्यसको विरुद्धमा उभिने कसैलाई पनि आज समर्थन गर्ने हक नभएको दाबी गरेका छन्। संसद अधिवेशन हठात अन्य गरेर संसद छल्दै अध्यादेश ल्याउनु गलत!बुधबार ट्वीट गर्दै उनले भने,हिजो गलत, आज गलत, सधैं गलत, जसले गरेपनि गलत हिजो ओलीले ल्याउँदा गलत भन्ने, त्यसको विरुद्धमा उभिने कसैलाई पनि आज समर्थन गर्ने हक छैनहुँदैन। समर्थन गर्ने भए त्यतिवेला विरोध गरेकोमा सार्वजनिक माफी माग्नुपर्छ। उनले समर्थन गर्ने भए त्यतिवेला विरोध गरेकोमा सार्वजनिक माफी माग्नुपर्ने बताएका छन्। थापाले देउवाले ल्याएको बचाउ गर्दै अर्को ट्वीटमा ओली सरकारले ल्याएको अध्यादेशको समर्थन गर्ने मण्डली वा अध्यादेशमा ल्याप्चे लगाउने राष्ट्रपतिलाई अहिलेको सरकारले ल्याएको अध्यादेशको विरोध गर्ने हक नभएको बताएका छन्।उनले लेखेका छन्, गत वर्ष वैशाखमा यसरी नै संसद छल्दै अध्यादेश जारी गर्ने ओली सरकार, समर्थन गर्ने मण्डली वा अध्यादेशमा ल्याप्चे लगाउने राष्ट्रपति कसैलाई पनि आज यो अध्यादेशको विरोध गर्ने हक छैनहुँदैन। विरोध गर्ने भए त्यतिबेला गल्ती गरेका थियौं भनेर पहिला सार्वजनिक माफी माग्नुपर्छ। अध्यादेशलाई लिएर सत्तारूढ गठबन्धनका नेता र प्रमुख प्रतिपक्ष दल नेकपा एमालेले विरोध गरिरहेका छन्। एमालेले अध्यादेशको प्रतिवाद गर्ने चेतावनी दिएको छ। स्थायी कमिटीको मंगलबार बसेको बैठकले सरकारको कदमले लोकतान्त्रिक प्रणालीलाई विभाजित बनाउने र संकटतिर धकेल्ने ठहर गरेको छ। प्रवक्ता प्रदीपकुमार ज्ञवालीले अध्यादेशबाट उत्पन्न हुने परिणामप्रति सरकार जिम्मेवार हुनुपर्ने चेतावनी दिए। एमालेले एकताको पक्षमा लाग्न नेता कार्यकर्तालाई आह्वानसमेत गरेको छ। नेपाल पक्षका मध्यमार्गी नेता एकताकै पक्षमा देखिएका छन्। उनीहरूले एमाले फुटाउन अध्यादेश ल्याइएको भन्दै विरोध गरेका छन्। एमाले र जसपाभित्र विवाद चर्किरहेको बेला सरकारले अध्यादेश ल्याउने गरेको निर्णयलाई अर्थपूर्ण रुपमा हेरिएको छ। यस अगाडि तत्कालीन प्रधानमन्त्री केपी शर्मा ओलीले वैशाख ८ गते मन्त्रिपरिषद् बैठकमा एक्कासी दल विभाजनलाई खुकुलो पार्ने अध्यादेश पेस गरेका थिए। यसलाई हतारहतारमा राष्ट्रिपतिबाट कहाँ पेस गरेर जारी गराइएको थियो। यसको चौतर्फी आलोचना भएपछि उनले अध्यादेश फिर्ता लिएका थिए।"
कुलमानविरुद्ध मुद्दाको पेसी रेग्मीको इजलासमा,"काठमाडौं : कुलमान घिसिङको नियुक्ति खारेजीको माग गर्दै सर्वोच्च अदालतमा हितेन्द्रदेव शाक्यले दायर गरेको रिटको बुधबार सुनुवाइ हुँदैछ। गैरकानुनी रुपमा नेपाल विद्युत प्राधिकरणको कार्यकारी निर्देशक पदबाट आफूलाई हटाएको दावी गर्दै सोमबार शाक्यले सर्वोच्च अदालतमा रिट दायर गरेका थिए। शाक्यको मुद्दाको पेसी न्यायाधीश कुमार रेग्मीको इजलासमा परेको छ। शाक्यले प्रधानमन्त्री तथा मन्त्रिपरिषद कार्यालय, उर्जा मन्त्रालय, उर्जामन्त्री, नेपाल विद्युत प्राधिकरणको सञ्चालक समिति र कार्यकारी निर्देशक कुलमान घिसिङलाई विपक्षी बनाएका छन्। रिटमा सरकारले गैरकानूनी रूपमा घिसिङलाई नियुक्त गरेर एउटै पदमा दुई व्यक्ति कायम गरेको उनको दाबी छ। प्राधिकरणको कार्यकारी निर्देशक पदबाट मैले राजीनामा दिएको छैन भन्ने कुरा निर्विवाद छ। त्यसैगरी मलाई विपक्षी नेपाल सरकारले उक्त पदबाट सुनुवाइको मौका प्रदान गरी कुनै कानूनी आधारमा हटाउने निर्णय गरेको छैन भन्ने कुरा पनि निर्विवाद छ रिटमा भनिएको छ, यस्तो अवस्थामा मेरो यथावत रहेको नेपाल विद्युत प्राधिकारणको कार्यकारी निर्देशक पदमा विपक्षी कुलमान घिसिङलाई नियुक्ति गर्ने कार्य कानून र औचित्यको समेत प्रतिकूल छ। उनले कुलमान घिसिङलाई नियुक्त गर्ने नेपाल सरकार मन्त्रिपरिषदको निर्णय कार्यान्वयन नगर्नु र विद्युत प्राधिकरणको कार्यकारी निर्देशक पदमा काम गर्न दिनु दिलाउन अन्तरिम आदेशसमेत माग गरेका छन्। शाक्यले रिटमा भनेका छन्, मेरो सहमति वेगर मलाई विपक्षी जल तथा उर्जा आयोगको विज्ञ सदस्य पदगा नियुक्त गर्ने र विपक्षी कुलमान घिसिङलाई मेरो पदाधिकार नटुटेको र कायम रहेको विपक्षी प्राधिकरणको कार्यकारी निर्देशक पदमा नियुक्त गर्ने निर्णयबाट मेरो उक्त पदमा रहि काम गर्ने मेरो अधिकारमा आघात पुग्नगै मलाई अपुणिय क्षति हुने भएको हुनाले मिति २०७८।०४। २५ को नेपाल सरकार मन्त्रिपरिषदको अवैधानिक निर्णय,कुलमान घिसिङलाई नियुक्त गर्ने नेपाल सरकार मन्त्रिपरिषदको निर्णय र सो निर्णयको आधारमा भएका सम्पुर्ण पत्राचार कार्यान्वयन नगर्नु र मलाई विद्युत प्राधिकरणको कार्यकारी निर्देशक पदमा काम गर्न दिनु दिलाउनु भनी श्री सर्वोच्च अदालत नियमावलीको नियम ४९ बमोजिम अन्तरिम आदेशसमेत जारी गरी पाऊँ। शाक्यले उर्जा आयोगको विज्ञ पदमा नियुक्ति गर्नु पुर्व आफूसँग परामर्श नगरिएको बताएका छन्। मैले नेपाल सरकारले नियुक्त गरेको विपक्षी प्राधिकरणको कार्यकारी निर्देशकको पद स्वेच्छाले स्वीकार गरेको हुँ। तर मलाई नियुक्त गरिएको भनिएको उर्जा आयोगको विज्ञ पदमा नियुक्ती गर्नु पुर्व न त मसँग परामर्श गरिएको थियो न मेरो सहमति लिने वा जानकारी दिने काम नै गरिएको थियो। संविधानको धारा २९(४) अनुसार मेरो इच्छा विपरीतको कुनै काममा मलाई लगाउन पाइँदैन। रिटमा भनिएको छ, अच्युत कृष्ण खरेल वि नेपाल सरकार मन्त्रीपरिषद समेत भएको उत्प्रेषण मुद्दामा कुनै कर्मचारीलाई उ सेवारत रहेको संस्था बाहिर उसको अवकाश भएको अवस्थामा वा उसको सहमती वेगर अन्यत्र सरुवा गर्न नसकिने सिद्धान्त सम्मानित सर्वोच्च अदालतको पुर्ण इजलासबाट प्रतिपादन गरिएको छ। सरकारले साउन २५ गते कुलमानलाई प्राधिकरणमा नियुक्त गरेको थियो।"
एमालेको घाउमा अध्यादेशको चुक,"काठमाडौं : एमाले अध्यक्ष केपी शर्मा ओली र वरिष्ठ नेता माधवकुमार नेपाल पानी बाराबारको स्थितिमा पुगेको झन्डै तीन महिना भयो। यो पार्टीमा जुन घाउ लागेको थियो त्यो अझै निको हुन पाएकै छैन। यही बेला सरकारले दल विभाजन गर्न सहज हुने अध्यादेश राष्ट्रपतिसमक्ष सिफारिस गरेपछि नुनचुकसरह भएको छ। सरकारले सोमबार अकस्मात् प्रतिनिधिसभा अधिवेशन अन्त्य गरेपछि नै राजनीतिक वृत्त तात्यो। दल फुटाउने अध्यादेश ल्याउन लागेको भन्दै एमाले अध्यक्ष ओलीले राति नै एकताका पक्षमा विज्ञप्ति जारी गरे। तर, त्यसले नेपाल पक्षलाई छोएन। बरु अध्यादेश ल्याउने निर्णयसँगै एमाले एकताको च्याप्टर क्लोज भएको टिप्पणी गर्न थालियो। सरकारले दलहरूको स्थायित्वका लागि अध्यादेश ल्याएको हुन सक्छ। यद्यपि, यसले दीर्घकालीन रूपमा कस्तो असर गर्छ भन्नेमा अहिले नै धारणा बनाएर विरोधमा उत्रिनु उचित होइन। डा प्रकाशशरण महत, सहमहामन्त्री, नेपाली कांग्रेस ओली पक्षले नेपाल पक्षका १४ सांसदको पद खारेजीका लागि संसद् सचिवालयमा पत्र पठायो। नेपाल पक्षले भने आफ्नो पक्षका सांसदको हस्ताक्षर संकलन गरेको छ। मुलुकको पुरानो र ठूलो कम्युनिस्ट पार्टी एमाले कुनै पनि बेला विस्फोटको अवस्थामा छ। सरकारले मंगलबार राजनीतिक दलसम्बन्धी अध्यादेश राष्ट्रपतिसमक्ष पठाएको हो। राष्ट्रपतिबाट जारी भएपछि एमाले विभाजन सानोतिनो प्रयासले नरोकिने एकतामा सक्रिय नेता नै बताउँछन्। नेपाली कांग्रेसले अध्यादेशका बारेमा अफिसियल्ली केही धारणा बनाएको छैन। यसबारेमा मेरो केही प्रतिक्रिया छैन। विश्वप्रकाश शर्मा, प्रवक्ता, नेपाली कांग्रेस राजनीतिक दलसम्बन्धी ऐनको साविकको व्यवस्थाले पार्टी विभाजन हुने स्थिति छैन। नेपाल पक्षलाई अर्को पार्टी बनाउन आवश्यक (४० प्रतिशत) सांसद छैनन्। तर, संसदीय दल वा केन्द्रीय कमिटीमा २० प्रतिशत सदस्यको सहमति भए अर्को पार्टी बनाउन सकिने व्यवस्थासहित अध्यादेश ल्याउन लागिएको हो। राष्ट्रपतिबाट जारी भए नेपाल पक्षले संसदीय दल र केन्द्रीय कमिटीको २० प्रतिशत बढी सदस्य लिएर नयाँ पार्टी खोल्ने चर्चा चलेको छ। राजनीतिक दलसम्बन्धी ऐन २०७३ मा केन्द्रीय समिति र संसदीय दल दुवैमा ४० प्रतिशत सदस्य भए मात्रै दल विभाजन हुन सक्ने व्यवस्था थियो। त्यसलाई संशोधन गरी केन्द्रीय समिति वा दलमा २० प्रतिशत भए पार्टी विभाजन गर्न सक्ने व्यवस्था अध्यादेशमा रहेको जनाइएको छ। तत्कालीन प्रधानमन्त्री ओलीले दल वा केन्द्रीय समितिमा ४० प्रतिशत भए दल विभाजन गर्न सकिने अध्यादेश ल्याएका थिए। तर, सर्वत्र विरोध भएपछि ओलीले त्यो अध्यादेश फिर्ता लिएका थिए। नयाँ अध्यादेशअनुसार नेपाल पक्षलाई पार्टी फुटाउन ५२ केन्द्रीय सदस्य वा ३१ सांसद भए पुग्छ। एमालेबाट संघीय संसद्मा १ सय ५४ जनाको प्रतिनिधित्व छ। प्रतिनिधिसभामा १ सय २१ र राष्ट्रियसभामा ३४ जना छन्। २२ जनाले देउवालाई विश्वासको मत दिएका थिए। तुलसा थापा र माया ज्ञवाली मंगलबार नेपाल पक्षको भेलामा सहभागी भए। उपाध्यक्ष वामदेव गौतमले नयाँ पार्टी बनाए नेपाललाई साथ दिने बताए। विश्वासको मतमा तटस्थ बसेका ११ जनाले साथ नदिए पनि केन्द्रीय कमिटीमा २० प्रतिशत पुर्याउन नेपाल पक्षलाई गाह्रो देखिँदैन। उक्त समूहको हालै भएको केन्द्रीय कमिटी बैठकमा ७३ जना उपस्थित थिए। तटस्थ बसेका ११ जनाले साथ दिए केन्द्रीय कमिटी र संसदीय दल दुवैमा २० प्रतिशत पुग्छ। नेपालले आफूनिकट जनवर्गीय संगठनको भर्चुअल बैठकमा अब नयाँ पार्टी गठन गर्नुपर्ने बाध्यता आइसकेको बताए। ओलीका कारण एकताको सम्भावना सकिएको नेपालको भनाइ थियो। उनले नयाँ पार्टी निर्माणमा लाग्न आह्वान गरे। अब पार्टीको क्रान्तिकारी पुनर्गठन गर्छांै र नेपाल कम्युनिष्ट पार्टीलाई क्रान्तिकारीकरण गर्छौं, उनले भने, आन्दोलनको झण्डा बुलन्द गरिनेछ। उनले नयाँ दल दर्ता गरे पनि तत्कालै अरूसँग एकीकरण भने नगरिने बताए। ओली सुध्रिनुभयो भने त्यसपछि पनि एकता हुन सक्छ र चुनावमा सिट बाँडेर लड्न सकिन्छ, उनले भने। उनले एमालेलाई ओलीले प्राइभेट कम्पनी बनाउन खोजेपछि आफ्नो समूहले विद्रोह गरेको उल्लेख गरे। गल्ती स्वीकार गरेर आउनुभयो भने अहिले एकता हुन्छ, भोलि एकता हुन्छ, तीन महिनापछि हुनेछ। चुनावमा तालमेल गरेर जान सकिन्छ, उनले भने। उनले घनश्याम भुसाललाई एकताको अन्तिम प्रयासका लागि पठाए पनि सफल नभएको बताए। भुसालले एकताको अन्तिम प्रयास गरौं, म अध्यक्ष ओलीसँग कुरा गर्छु भन्नुभयो। त्यसमा मैले सहमति दिएपछि उहाँ अध्यक्ष ओलीलाई भेट्न जानुभयो, उनले भने, तर उहाँ (ओली)ले माधव नेपालहरूका लागि यो पार्टीको ढोका बन्द भइसक्यो भन्नुभएछ। नेपालसहित १४ सांसदविरुद्ध कारबाही एमाले संस्थापन पक्षले नेपालसहित १४ जना प्रतिनिधिसभा सदस्यलाई कारबाही गरेको छ। उनीहरूको पद खारेजीको माग गर्दै संसद् सचिवालयमा पत्र दर्ता गराइएको छ। जसमा नेपाल, जीवनराम श्रेष्ठ, मुकुन्द न्यौपाने, रामकुमारी झाँक्री, कल्याणीकुमारी खड्का, लक्ष्मी चौधरी, निरादेवी जैरु, पुष्पकुमारी कर्ण, सरलाकुमारी यादव, कलिला खातुन, विरोध खतिवडा, कृष्णलाल महर्जन, भवानी खापुङ मेटमणि चौधरी छन्। कारबाही सदर भए शेरबहादुर देउवा नेतृत्वको सरकार भने अप्ठ्यारोमा पर्न सक्छ। प्रतिनिधिसभामा २ सय ७१ सदस्य छन्। १४ पदमुक्त हुँदा २ सय ५७ सदस्य बाँकी रहन्छन्। त्यो अवस्थामा बहुमतलाई १ सय २९ आवश्यक हुन्छ। कांग्रेसका ६१, माओवादीका ४९, जसपाका २० गरी १३० हुन्छ। तर, एमालेले ८ समानुपातिक सांसदका ठाउँमा नयाँलाई नियुक्त गर्न सक्छ। त्यो बेला प्रतिनिधिसभा २ सय ६५ सदस्यीय हुन्छ। त्यसको बहुमत १ सय ३३ हुन्छ। जसपाको ठाकुर पक्षले साथ नदिए देउवा सरकार अल्पमतमा पर्ने देखिन्छ। बढाइयो केन्द्रीय कमिटीसरकारले अध्यादेश सिफारिस गरेसँगै एमालेले केन्द्रीय कमिटीको संख्या बढाएको छ। २ सय ६० सदस्यीय बनाएर एमालेले अध्यावधिक गर्न निर्वाचन आयोगमा पठाएको हो। यसअघि केन्द्रीय कमिटी २ सय ५ सदस्यीय थियो। माओवादी केन्द्र छोडेर आएका रामबहादुर थापा, लेखराज भट्ट, टोपबहादुर रायमाझी, मणिचन्द्र थापालगायतको नाम थपेर नयाँ केन्द्रीय समिति बनाइएको हो। एमालेले अध्यादेशको प्रतिवाद गर्ने चेतावनी दिएको छ। स्थायी कमिटीको मंगलबार बसेको बैठकले सरकारको कदमले लोकतान्त्रिक प्रणालीलाई विभाजित बनाउने र संकटतिर धकेल्ने ठहर गरेको छ। प्रवक्ता प्रदीपकुमार ज्ञवालीले अध्यादेशबाट उत्पन्न हुने परिणामप्रति सरकार जिम्मेवार हुनुपर्ने चेतावनी दिए। एमालेले एकताको पक्षमा लाग्न नेता कार्यकर्तालाई आह्वानसमेत गरेको छ। नेपाल पक्षका मध्यमार्गी नेता एकताकै पक्षमा देखिएका छन्। उनीहरूले एमाले फुटाउन अध्यादेश ल्याइएको भन्दै विरोध गरेका छन्।  अस्थिरता निम्त्याइयो नागरिक समाजका अगुवाले राजनीतिक दलसम्बन्धी अध्यादेशले अस्थिरता बढ्ने टिप्पणी गरेका छन्। त्यसपछि गणतन्त्र, संविधानलगायत उपलब्धि नै गुम्ने जोखिमप्रति उनीहरूले सचेत गराएका छन्। दलहरूले राजनीतिक स्थिरता, विकास र समृद्धिको नारा दिएर जनताको मत बटुलेका थिए। तर, सत्तालिप्सा र विभाजनको खेलमा लाग्नु मुलुकका लागि विडम्बना भएको उनीहरूको भनाइ छ। आज अध्यादेश आयो, भोलि अर्को थोक आउला। यो त केवल सत्ताशक्तिको द्वन्द्व मात्र देखियो। देवेन्द्रराज पाण्डे, नागरिक अगुवा हिजोको कुरा आज दोहोरिनु निर्लज्जाको पराकाष्ठा हो। नैतिकताविहीन चरित्र हो कृष्ण पहाडी, नागरिक अगुवा नेताहरूमा राजनीतिक संस्कार नभएकाले संसदीय राजनीतिका विकृतिको पुनरावृत्ति भएको छ । लोकराज बराल, पूर्व राजदूत ओलीले ल्याउँदा पार्टीको वक्तव्य निकाल्ने देउवाले आफैंले किन त्यस्तो अध्यादेश ल्याउनुभयो त ? श्याम श्रेष्ठ, नागरिक अगुवा समाजका अगुवा देवेन्द्रराज पाण्डेले दलहरू लोकतात्रिक मूल्यमान्यताप्रति बफादार नभई शक्ति कब्जामा मात्र केन्द्रित भएको बताए। पार्टी फुटाउनका लागि अध्यादेश ल्याउनु त्यसको पराकाष्ठा हो, पाण्डेले अन्नपूर्ण पोस्ट्सित भने, आज अध्यादेश आयो, भोलि अर्को थोक आउला। यो त केवल सत्ताशक्तिको द्वन्द्व मात्र देखियो। तत्कालीन राजा ज्ञानेन्द्रले ०५८ मा शासनसत्ता हातमा लिएपछि आन्दोलनको अग्रमोर्चामा खटिएको थियो, नागरिक समाज। समाजका अगुवाले दल र नेताप्रति जनताको विश्वास जगाएर आन्दोलनलाई निर्णायक तहमा पुर्याउन योगदान दिएका थिए। तर, संसदीय राजनीतिका विकृति दोहोरिन थालेकोमा उनीहरूले चिन्ता व्यक्त गर्न थालेका छन्। अर्का अगुवा कृष्ण पहाडीेले दोस्रो पटक ब्युँतिएको प्रतिनिधिसभा र लोकतन्त्र खतरामा पर्यो भने जनताले प्रधानमन्त्री शेरबहादुर देउवालाई नछाड्ने चेतावनी दिए। हिजोको कुरा आज दोहोरिनु निर्लज्जाको पराकाष्ठा हो। नैतिकताविहीन चरित्र हो, पहाडीले भने, यो त आयाराम गयारामजस्तो भयो। उहाँ (देउवा)ले अराजकतालाई निम्तो दिइरहनुभएको छ। यो अध्यादेश त सरकारको पहिलो गाँसमै ढुंगा भयो। तत्कालीन प्रधानमन्त्री ओलीले २०७७ वैशाखमा अध्यादेश जारी गर्दा प्रतिपक्षी दलका नेताको हैसियतमा देउवाले नै चर्को विरोध गरेका थिए। राजनीतिक अस्थिरतालाई निम्ता दिन अध्यादेश जारी गरेको भन्दै त्यसको चर्को आलोचना भएको थियो। नेताहरूमा राजनीतिक संस्कार नभएकाले संसदीय राजनीतिका विकृतिको पुनरावृत्ति भएको पूर्वराजदूत लोकराज बरालको तर्क छ। संविधानका नाममा, राजनीतिका नाममा केपी शर्मा ओलीले मनपरी गरेका कारण यस्तो अवस्था सिर्जना भयो, बरालले भने, अब शेरबहादुर देउवा पनि त्यही बाटोमा लाग्दै हुनुहुन्छ। संस्कारको कमीले भताभुंगको स्थिति देखापरिरहेको उनको ठम्याइ छ। पार्टी फुटाउन अध्यादेश ल्याउने यो कुनै तरिका हो ?, उनले प्रश्न गरे। दुईतिहाइको सरकारले त स्थिरता दिन नसकेको अवस्थामा फेरि सत्ता जोडघटाउ र दलीय टुटफुटले झनै अस्थिरता निम्त्याउने बरालको तर्क छ। अर्का अगुवा श्याम श्रेष्ठले तत्कालीन प्रधानमन्त्री ओलीको हठका कारण राजनीतिक अस्थिरता निम्तिएको आरोप लगाए। राजनीतिक दलसम्बन्धी अध्यादेश नितान्त असंवैधानिक र अलोकतान्त्रिक छ, श्रेष्ठले भने, ओली र देउवाले आआफ्नो अनुकूलतामा पार्टी फुटाउन अध्यादेश ल्याउनुभएको हो। ओलीले ल्याउँदा पार्टीको वक्तव्य निकाल्ने देउवाले आफैंले किन त्यस्तो अध्यादेश ल्याउनुभयो त ? यसबाट पार्टीहरू फुट्ने लहर चल्छ।"
अध्यादेशको तीर मधेसतिर पनि,"काठमाडौं : निर्वाचन आयोगले उपेन्द्र यादव पक्षलाई जनता समाजवादी पार्टी (जसपा)को आधिकारिकता दिएपछि महन्थ ठाकुर पक्ष पार्टीविहीन बनेको छ। उक्त समूहका १२ सांसदको पद के हुने भन्ने अन्योल छ। तर, प्रधानमन्त्री शेरबहादुर देउवाले मंगलबार राजनीतिक दलसम्बन्धी अध्यादेश सिफारिस गर्नुअघि उनै नेता ठाकुरसँग कुराकानी गरे। यो अध्यादेशले ठाकुर पक्षलाई नयाँ पार्टी गठन गर्न सहज हुने उनीनिकट नेता बताउँछन्। यादव पक्ष भने अध्यादेशको विपक्षमा देखिएको छ। उपेन्द्रजीसँग पार्टी एकता हुने सम्भावना सकिएको छ, नेता केशव झाले अन्नपूर्ण पोस्ट्सित भने, तर, अध्यादेशको विषयमा हाम्रो बैठकपछि मात्रै धारणा सार्वजनिक गर्छौं। यादव पक्षले मंगलबारको बैठकमा नबोलाएको झाले बताए। सरकारले संसदीय दल वा केन्द्रीय समितिमा २० प्रतिशत संख्या पुगे नयाँ दल गठन गर्न सकिने व्यवस्थासहितको अध्यादेश राष्ट्रपतिसमक्ष पठाएको छ। हामीसँग ४० प्रतिशत छ, झाले भने। अध्यादेशका सबै प्रावधान हेरेपछि धारणा बनाउने नेता जितेन्द्र सोनलले बताए। अध्यादेश संविधानविपरीत छैन, सोनलले भने, राजनीतिक रूपमा अहिले विषम परिस्थिति छ। अध्यादेश आउनु राम्रो कुरो हो। तर, आधिकारिकताबारे सर्वोच्च अदालतबाट मुद्दाको छिनोफानो नभएसम्म आफूहरू जसपामै रहने उनले बताए। यादव पक्षका नेता राजकिशोर यादवले भने प्रतिनिधिसभा अधिवेशन अन्त्य गरी ल्याइएको अध्यादेशले लोकतन्त्रलाई कमजोर बनाउने प्रतिक्रिया दिए। यो अध्यादेशले लोकतन्त्रलाई कमजोर बनाउँछ। राजनीतिक दलहरूलाई क्षतविक्षत बनाउँछ, उनले भने, दल बलियो भए मात्रै लोकतन्त्र बलियो हुन्छ। सरकारले अध्यादेशमा ३० प्रतिशतको तयारी गरे पनि ठाकुरको आग्रहमा २० प्रतिशतको व्यवस्था राखिएको स्रोतले बतायो। जसपाका ३४ सांसदमध्ये ठाकुर पक्षमा १२ जना छन्। जुन ३५ प्रतिशत हो। तर, पार्टी विभाजन गर्दा कतिपय सांसदले साथ दिन नसक्ने अनुमानका आधारमा ठाकुरले नै २० प्रतिशत राखेर अध्यादेश ल्याउन प्रधानमन्त्रीसँग आग्रह गरेको जनाइएको छ। माधवकुमार नेपाल समूहलाई नेकपा एमाले फुटाउन यो अध्यादेश ल्याएको हो। अब अरू पार्टीलाई पनि फुटाउन यसले सजिलो बनाएको छ, लेखक तथा राजनीतिक विश्लेषक तुलानारायण साहले भने, यो अध्यादेशले जजसलाई फाइदा पुग्छ सबैले उपयोग गर्छन्। अध्यादेश ल्याउने निर्णय भएसँगै ठाकुर पक्षका केही नेता पुरानो पार्टी बिउँत्याउन जुटेका छन्। लेखक तथा पत्रकार नित्यानन्द मण्डलले भने अध्यादेशले उपेन्द्र यादवलाई मधेशमा झनै बलियो बनाउने दाबी गरे। तर, महन्थ ठाकुर कमजोर बन्नुहुन्छ, उनले भने।"
प्रदेशसभा नियमावली संसोधन गर्न मस्यौदा समिति गठन,"हेटौंडा : बागमती प्रदेशसभामा प्रदेशसभा नियमावली २०७४ संसोधन गर्न मस्यौदा समिति गठन गरिएको छ। मंगलबार बसेको प्रदेशसभा बैठकमा नेकपा एमालेका प्रदेशसभा सदस्य जुनेली श्रेष्ठले संसोधन प्रस्ताव दर्ता गराएका थिए। तर छलफलै नगरी संसोधन प्रस्ताव दर्ता गराएको भन्दै प्रमुख प्रतिपक्ष दल नेकपा माओवादी केन्द्र, नेपाली कांग्रेससहित अन्य दलले विरोध गरेपछि १३ सदस्यीय मस्यौदा समिति गठन गरिएको छ। समितिमा नेकपा एमालेबाट ६, नेकपा माओवादी केन्द्र र नेपाली कांग्रेसबाट २२ जना र अन्य साना दलबाट ३ जना सदस्य रहेका छन्। नेकपा एमालेले प्रदेशसभामा रहेको विषयगत समितिहरु थप गर्नको लागि संसोधन प्रस्ताव दर्ता गराएको थियो। साथै बागमती प्रदेश सरकारले विभिन्न १३ वटा ऐन संसोधनको लागि केही प्रदेश ऐन संसोधन गर्न बनेको विधेयक प्रदेशसभामा दर्ता गराएको छ। प्रदेश सरकारले प्रदेश सवारी तथा यातायात व्यवस्था ऐन, प्रादेशिक व्यापार तथा व्यवसाय सम्बन्धि ऐन, प्रदेश औद्योगिक ब्यवसाय ऐन, प्रदेश स्तरका केही लिखत प्रमाणिकरण गर्ने ऐन, कर तथा गैह्र कर राजश्व सम्बन्धि ऐन, प्रदेश स्वास्थ्य ऐन, प्रदेश सहकारी ऐन, प्रदेश राष्ट्रिय बन ऐन र प्रदेश वातावरण संसोधन ऐन संसोधन गर्न लागेको हो। कतिपय ऐनहरु कार्यान्वयनमा नआउँदै संसोधन गर्न लागिएको हो। बैठकको शुन्य समयमा नेकपा एमालेले संघीय सरकारले ल्याएको दल विभाजन सम्बन्धि अध्यादेशको विरोध गरेका थिए। बैठक बुधबार ११ बजे बस्नेगरी सभामुख सानुकुमार श्रेष्ठले स्थगित गरेका छन्।"
ढुंगा निकाल्ने क्रममा कालिगण्डकीमा खस्यो डोजर,"जोमसोम: उत्तरदक्षिण जोड्ने राष्ट्रिय गौरवको बेनीजोमसोम सडकखण्डअन्तर्गत प्याकेज नं ४ को मुस्ताङ खण्डमा सडक निर्माणको काम गरिरहेको स्काभेटर बुधबार बिहान कालिगण्डकी नदीमा खसेको छ । कालिगण्डकी नदीमा खसेको डोजर बाहिर निकाल्ने प्रयास गरिएपनि नदीको बाहव उच्च रहेकाले निकाल्न सकिएको छैन। मुस्ताङको घरपझोङ२ मार्फा सामग्री नजिकको सडकमा रिटेरिङ वालको लागि कालिगण्डकी नदीबाट ढुङ्गा निकाल्ने क्रममा बा २ क ३८८१ नम्बरको होन्डा स्काभेटर उपकरण अनियन्त्रित भई कालिगण्डकी नदीमा खसेको जिल्ला प्रहरी कार्यालय मुस्ताङले जनाएको छ । राष्ट्रिय गौरवको बेनीजोमसोम सडकखण्डको प्याकेज नं ४ मा सडक स्तरोन्नतिको जिम्मा कोशी एण्ड न्यौपाने जेभीले लिएको थियो । उक्त स्काभेटर निर्माण कम्पनीले भाडामा लिएको थियो । सडक निर्माण स्थलनजिक कालिगण्डकी नदीबाट ढुङ्गा निकाल्ने क्रममा स्काभेटर खसेको थियो । अचानक कालिगण्डकी नदीमा खसको स्काभेटर कालिगण्डकी नदीले बगाएर करिब २५ मिटर तल पुर्याएको जिप्रका मुस्ताङले उल्लेख गरेको छ । कालिगण्डकीमा स्काभेटर खसेपनि स्काभेटर अपरेटर भने सुरक्षित रहेको जनाइएको छ । स्काभेटर नदीमा खसेपछि पुरै इन्जिनभित्र पानी पसेको थियो । बर्खायामको मौसममा कालिगण्डकी नदीको सतह उच्च हुँने भएकाले स्काभेटर कालिगण्डकी नदीबाट बाहिर निकाल्न अप्ठ्यारो परेको छ । यस्तै, दुई वर्षअघि बेनीजोमसोम सडक स्तरोन्नति गर्ने क्रममा मुस्ताङको थासाङ गापा४ घाँसा नजिक स्काभेटर कालिगण्डकी नदीमा खसेको थियो ।"
अर्घाखाँचीमा एसियाकै ठूलो भगवतीको शालिक बनाइँदै,"सन्धिखर्क : अर्घाखाँचीको अर्घा भगवती मन्दिरमा एसियाकै सबैभन्दा ठूलो भगवती मन्दिरको मूर्ति प्रतिस्थापन गरिने भएको छ । सन्धिखर्क नगरपालिकाले बाइसे, चौबिसे राज्यअन्तर्गत पर्ने सन्धिखर्क नगरपालिका ९ मा अवस्थित अर्घा दरबार अर्थात् अर्घा भगवती मन्दिरमा १० फिटको बेसमा २१ फिटको मूर्ति राख्ने नगरपालिकाका प्राविधिक हरि वोहोराले जानकारी दिए । अर्घा अग्लो पहाडको थुम्कोमा अवस्थित प्राकृतिक, सांस्कृतिक, ऐतिहासिक तथा पूरातात्विक महत्व बोकेको रमणीय थलो हो । बाइसे राज्यका समयमा राजकाज चलाउने स्थानमा यहाँ हाल भगवती मन्दिर र दरबार छन् । पन्ध्रौं शताब्दीदेखि अस्तित्वमा रहेको यो मन्दिरमा विजयादशमीको पूर्णिमाको दिन विशेष मेला लाग्छ । लुम्बिनी तथा अर्घाखाँचीकै धार्मिक पर्यटकीय स्थल सुपा देउरालीमा आएका पर्यटकहरुलाई सदरमुकाम सन्धिखर्क हुँदै अर्घामा लैजान मूर्ति स्थापना गर्ने सन्धिखर्क नगरपालिकाका नगर प्रमुख कमल प्रसाद भुसालले बताए । पन्ध्रौंसोह्रौं शताब्दीमा अस्तित्वमा रहेको अर्घा राज्यमा जिल्ला राईका सन्तानले राज्य गरेका थिए। राईबाट शाह, शाहीको रुपमा चिनिने यहाँका राजाले सुरक्षित क्षेत्र चयन गरी पहाडको थुम्कोमा राजधानी बनाई शक्तिपीठको स्थापना गरेका थिए । स्थानीय काठ, ढुंगा, इटा, टायल र धातुको संयोजनले निर्माण गरिएको राजदरबार तीनतिर घेरी दक्षिणपट्टी खुला छ । पछि पाल्पा एकीकरणसँगै नेपाल राज्यमा गाभिएको इतिहास छ । नगरपालिकाको १ करोड ९९ लाखको लागतमा मूर्ति तथा बेस निर्माण कार्य हुँदै गरेको नगरपालिकाका प्रमुख प्रशासकीय अधिकृत नारायण अर्यालले बताए । मुना निर्माण सेवाले मूर्ति निर्माण कार्य र ललितपुरमा दक्ष मूर्तिकारहरुले मूर्ति निर्माणको काम गरिरहेको प्रमुख प्रशासकीय अधिकृत अर्यालको भनाइ छ । जनविश्वासअनुसार अर्घामा रहेको भगवती मन्दिरमा अर्घको रुपमा दही चढाउँदा देवी निस्किएकोले सोही नामबाट अर्घा शब्दको उत्पत्ति भएको हो । पाल्पा एकीकरणसँगै नेपाल राज्यमा एकीकरण भएको यो स्थानबाट हिम श्रृंखलहरु समेत हेर्न सकिन्छ । जिल्लाको सदरमुकाम रहेको सन्धिखर्क नगरपालिकामा आर्थिक कारोबार तथा व्यवसायीक कारोबारमा मन्दी आएपछि नगरपालिकाले धार्मिक पर्यटकहरुलाई भित्राउनका मूर्ति स्थापना गर्न थालेको नगर प्रमुख भुसालले बताए । स्थानीय सरकार बनेसँगै चहलपहल कम भएको सन्धिखर्क बजारमा चहलपहल ल्याउन पनि अर्घा दरबारसँगै विभिन्न क्षेत्रमा विविध कामहरु भैरहेको सन्धिखर्क नगरपालिकाका नगर उपप्रमुख ठाकुर कुमार विकले जानकारी दिए । गौतम बुद्धको जन्म स्थल लुम्बिनीसँगै गुल्मीको रेसुंगा र प्युठानको स्वर्गद्वाराीमा आएका पर्यटकहरुलाई अर्घा दरबारमा लैजाने उदेश्यले मूर्ति स्थापना गरिएको सन्धिखर्क नगरपालिकाका प्राविधिक नारायण पोख्रेलले बताए । मन्दिरमा जानका लागि नगरपालिकाको पहलमा सडक समेत पीच हुन थालेको छ।"
महिलाको शंकास्पद मृत्यु,ओखलढुंगाः खिजीदेम्वा गाउँपालिका ९ मा ५८ वर्षीया कमुनी शेर्पाको शंकास्पद मृत्यु भएको छ । मृतकका माइतीपक्षबाट हत्या गरिएको भन्दै परिवारकै सदस्यविरुद्ध किटानी जाहेरी दर्ता गरेका छन् । साउन ३२ गते राति लडेर मृत्यु भएको प्रहरीले सूचना पाएको थियो । घटनास्थलमा प्रहरी पुग्दा स्थानीयले कुटपिटबाट मृत्यु भएको बताएका थिए।घटना शंकास्पद भएकाले अनुसन्धानथालिएको जिल्ला प्रहरी कार्यालय ओखलढुंगाका डिएस्पी गोविन्दराज काफ्लेले जानकारी दिए । स्थानीयका अनुसार लडेर मुत्यु भएको परिवारकै सदस्यले जानकारी गराएपछि रितपूर्वक अन्त्येष्टि गर्ने तयारी गरेको प्रहरीले जनाएको छ। मृतकका छोराविरुद्ध किटानी जाहेर आएपनि घटना शंकास्पद रहेकाले पोष्टमार्टम रिपोर्ट तथा अनुसन्धानबाट एकिन हुने डिएस्पी काफ्लेले बताए । उनले अनुसन्धानबाट हत्या यकिन भइनसकेकाले आरोपितको नाम उल्लेख गर्न चाहेनन् । मृतकको माइती पक्षका जाङ्बु शेर्पाले छोराले नै हत्या गरेको किटानी जाहेरी दिएका छन् ।उनलाई नियन्त्रणमा लिएर अनुसन्धान थालेको प्रहरीको भनाइ छ ।
ब्राउनसुगरसहित ६ जना पक्राउ,"बनियानी : झापाको बिर्तामोड नगरपालिकाको विभिन्न स्थानबाट लागुऔषध ब्राउनसुगरसहित ६ जना पक्राउ परेका छन् । बिर्तामोड१स्थित चारपानेबाट दुई युवती, बिर्तामोड५ जात्रुबाडीबाट दुई युवा र बिर्तामोड५ नयाँ बसपार्कस्थित मिलनचोकबाट दुई युवकलाई पक्राउ गरेको जिल्ला प्रहरी कार्यालय झापाका प्रवक्ता राकेश थापाले जानकारी दिए । इलाका प्रहरी कार्यालय अनारमनीबाट खटिएको प्रहरी टोलीले मंगलबार बेलुका ५ बजे बिर्तामोड१ स्थित चारपानेबाट सोही स्थानकी देवी तामाङ र बिर्तामोड५ की २१ वर्षीया सीता खतिवडालाई ४ ग्राम ४५ मिलीग्राम ब्राउनसुगर, नगद, ब्राउनसुगर नाप्ने डिजिटल तराजु र दुई थान मोबाइलसहित पक्राउ गरेको उनले बताए । उनकाअनुसार मंगलबार बेलुका ४ बजे बिर्तामोड५ स्थित जात्रुबारीबाट सोही स्थानका २० वर्षीय रतन राजवंशी र २४ वर्षीय सुरज चौधरीलाई तीन ग्राम ३० मिलीग्राम ब्राउनसुगर र नगदसहित पक्राउ गरेको छ भने बिर्तामोड५ नयाँ बसपार्कस्थित मिलनचोकबाट अर्जुनधारा५ का २७ वर्षीय मनोज चौधरी र बिर्तामोड५ का २३ वर्षीय सुमन तामाङलाई २० ग्राम ब्राउनसुगरसहित पक्राउ गरेको थियो । लागुऔषध नियन्त्रण ब्यूरो काँकरभिट्टा र अस्थायी प्रहरी चौकी नयाँ बसपार्कबाट खटिएको प्रहरी टोलीले ब्राउनसुगर र उनीहरुले प्रयोग गरेको मे२प ८६८६ नम्बरको मोटरसाइकलसहित पक्राउ गरेको जिल्ला प्रहरी कार्यालय झापाले जनाएको छ । पक्राउ परेका छ जनालाई इलाका प्रहरी कार्यालय अनारमनीमा राखेर थप अनुसन्धान भइरहेको छ ।"
ईन्जिनियरिङका विद्यार्थीलाई कोरोना खोप लगाउन सुरु,"काठमाडौँ: ईन्जिनियरिङका विद्यार्थीलाई खोप लगाउन सुरु गरिएको छ । त्रिभुवन विश्वविद्यालय अन्तर्गत ईन्जिनियरिङ अध्ययन संस्थान आइओई पुल्चोकका विद्यार्थीलाई बुधबार कोरोना विरुद्धको खोप लगाउन सुरु गरिएको हो । नेपालमा पहिलो पटक विद्यार्थीलाई पुल्चोक ईन्जिनयिरिङ क्याम्पसले खोप उपलब्ध गराएको आइओई सहायक डिन प्राडा सुशील वज्राचार्यले बताए । हामीले आज क्याम्पसस्तरमा पहिलो पटक कोरोना खोपको उद्घाटन गर्यौँ उनले भने, पहिलो चरणमा ईन्जिनियरिङका विद्यार्थीलाई खोप उपलब्ध गराइएको छ । पुल्चोक क्याम्पसका विद्यार्थीले खोप लगाएका छन् । अधिकांश विद्यार्थीहरु उपत्यका बाहिर भएकोले अपेक्षाभन्दा कमले मात्र खोप लगाउन पाएका छन् । क्याम्पसमा आयोजित खोप कार्यक्रम बिहान १० बजेदेखि सुरु भई अपरान्ह ३ बजेसम्म सञ्चालन हुनेछ । खोपको पहिलो दिन करिब ७ सय विद्यार्थीले खोप लगाएका छन् । आइओई पुल्चोकका विद्यार्थीलाई पहिलो पटक कोभिसील्ड एस्टाजेनिका खोप लगाइएको पुल्चोक क्याम्पस प्रमुख इन्द्र आचार्यले जानकारी दिए । पुल्चोक क्याम्पसका विद्यार्थीलाई लक्षित गरी कोरोना खोप लगाएका छौँ अन्नपूर्ण पोष्टसँग उनले भने, अहिलेसम्म करिब ७ सय ३० विद्यार्थीले खोप लगाएका छन् । हामीले आज १ हजार विद्यार्थीको लागि खोप उपलब्ध गराउने लक्ष्य राखेका छौँ । खोप नलगाएका पुल्चोक क्याम्पसका विद्यार्थी, शिक्षक र कर्मचारीहरुले आज खोप लगाएका छन् । आइओई पुल्चोकको अनुरोधमा ललितपुर महानगरपालिका, जिल्ला जनस्वास्थ्य कार्यालय र आइओई पुल्चोकको संयुक्त सहकार्यमा विद्यार्थीलाई खोप उपलब्ध गराइएको हो । विभिन्न खोप केन्द्रमा गएर विद्यार्थीले खोप लगाए पनि नेपालमा क्याम्पसले खोप उपलब्ध गराएको यो पहिलो पटक हो क्याम्पस प्रमुख आचार्यले भने, विद्यार्थी परिचय पत्रको आधारमा विद्यार्थीलाई खोप उपलब्ध गराइएको छ । दोस्रो चरणको खोप भने करिब ८ हप्तापछि लगाउने योजना छ ।"
पानी जमेको खाल्डोमा वृद्ध मृत फेला,विराटनगर : मोरङको रंगेली नगरपालिका१ स्थित शिखर टोलमा पानी जमेको खाल्डोमा एकजना वृद्ध पुरुष मृत फेला परेका छन् । रंगेली१ का ६२ वर्षीय दीपक सुन्दास बाटोको छेउमा पानी जमेको खाल्डोमा मंगलबारसाँझ मृत फेला परेको प्रहरीले जनाएको छ । मोरङ प्रहरीका प्रवक्ता डीएसपी दीपक श्रेष्ठका अनुसार पानी जमेको खाल्डोमा वृद्धको शव भेटिएको हो । खाल्डो गहिरो नभएकाले घटना शंकास्पद भएको प्रहरीको प्रारम्भिक अनुसन्धानले देखाएको छ। शवको रंगेली अस्पतालमा पोस्टमार्टम गरिएको डीएसपी श्रेष्ठले जानकारी दिए ।
तीन दिनदेखि बेपता किशोरी मृत भेटिइन्,"मलंगवा : लालबन्दी नगरपालिका १७, रानिगन्जमा तीन दिनदेखि बेपत्ता किशोरी मृत अवस्थामा फेला परेकी छिन् । साउन ३१ गते रातिदेखि बेपत्ता रानिगन्ज डाँडाटोल निवासी राजन भुजेलकी १६ वर्षीया छोरी प्रिंयका भुजेल मृत अवस्थामा फेला परेकी छिन् । घरभन्दा करिब ३ किलोमिटरको दूरीमा रहेको लालबन्दी ६ स्थित कालिन्जोर खोलामा मृत अवस्थामा भेटिएको प्रहरीले जनाएको छ । घटनाको जानकारी पाएलगतै इलाका प्रहरी कार्यालय लालबन्दीको प्रहरीले घटनाबारे अनुसन्धान सुरु गरेको थियो। प्रहरीले घटना संलग्न आशंकामा दुईजनालाई नियन्त्रणमा लिएको छ । नियन्त्रणमा लिएकाहरुबाट सोधपुछको काम भइरहेको जिल्ला प्रहरी कार्यालय सर्लाहीका प्रहरी नायब उपरीक्षक माधव प्रसाद बुढाथोकीले जानकारी दिए। शव पोष्टमार्टमका लागि जिल्ला अस्पताल मलंगवा ल्याइएको छ । ।"
सुनका गहनासहित दुईजना पक्राउ,"गुलरिया : बर्दियामा प्रहरीले बिल भरपाई नभएका सुनका गरगहनासहित दुईजनालाई नियन्त्रणमा लिएको छ। गुलरिया नगरपालिका८ स्थित भादापुलमा चेकजाँचका क्रममा पूर्वतर्फबाट पश्चिम गैरहेको अवस्थामा स्कुटरमा सवार उनीहरुलाई बिल भरपाई नभएका सुनका गरगहना बोकेको आरोपमा पक्राउ गरिएको हो। सवारी चेकजाँचका क्रममा बिल भरपाई नभएका सुनका गरगहना भेटिएपछि गुलरिया नगरपालिका ७ निवासी २४ वर्षीय दिपेन्द्र सिंह र वडा नम्बर ३ निवासी २३ वर्षीय अशोक लोधलाई नियन्त्रणमा लिइएको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए। अगाडितर्फ लु ६२ प ६२२६ र पछाडि लु ६२ प ६८२६ लेखिएको नम्बर प्लेटको स्कुटी खानतलासीका क्रममा स्कुटीको डिक्की भित्र राखेको करिब ६ लाख ४८ हजार ५०५ रुपैयाँ मुल्य बराबरको ८६ दशमलव ६४ ग्राम सुनका गरगहना फेला परेको उनले जानकारी दिए। प्रहरीलाई गरगहना बोकेको प्राप्त गोप्य सूचनाका आधारमा चेकजाँच गर्दा एउटै स्कूटरमा शंकास्पद रुपमा दुईवटा नम्बर प्लेट राखेको पाइएपछि खोजतलास गर्दै जाँदा सुनका गरगहना फेला पारिएको प्रहरी उपरीक्षक ईश्वर कार्कीले बताए। 'हामीलाई नेपालगंजबाट सूचना आयो सबै प्रहरी युनिटलाई चनाखोपार्दै चेकजाँचलाई कडाई गर्यौ। बर्दिया भित्रिने सबै नाकामा हाईअलर्टगर्दै प्रहरी परिचालन गर्यौ। फल स्वरुप उनीहरुलाई नियन्त्रणमा लिन सफल भयौं।' उनले भने, 'हामीलाई टिपाएको स्कुटरको पछाडिको नम्बर थियो तर स्कुटरको अगाडि फरक नम्बर देख्यौं थप शंका लागेपछि छानविनका क्रममा स्कूटी भित्रको डिक्कीमा मिठाईको डब्बा भित्र प्याकिंग गरी राखिएको बिना बिल भरपाईको सुनका गहना फेला पार्यौ। गहना कहाँबाट ल्याएको भन्ने सम्बन्धमा उनीहरुले ठाउँ बताउन नसकेको एसपी कार्कीको भनाई छ। दुवै जनासँग अनुसन्धान भैरहेको छ।' शंकास्पद स्कुटरसहित उनीहरु दुवैजना, सुनका तिलहरी, सिक्री, कानवाली लगायतका गरगहना नियन्त्रणमा लिएर राजश्व अनुसन्धान कार्यालय कोहलपुर बाँके पठाइएको छ। अनुसन्धानपछि घटनाको वास्तविकता खुल्ने उनले प्रष्ट्याए। पछिल्लो समय बर्दियामा अवैंध गतिविधि बढ्दो क्रममा छ। प्रहरीले लागुऔषध प्रयोगकर्ता र विक्रेता, भन्सार छलिका अवैंध भारतीय सामान लगायत फरार कसुरदारहरुलाई नियन्त्रणमा लिने काम तीव्र गतिमा भैरहेको जनाएको छ। लकडाउनका बेला बन्द भारतीय सीमानामा हुने अवैंध गतिविधि रोक्न गस्ती बढाईएको उनले बताए।"
युद्धभूमिबाट मातृभूमि टेक्दा,"काठमाडौं : ओखलढुंगाका ५० वर्षीय भीममणि राई ६ वर्षअघि अफगानिस्तान पुगेका थिए। त्यहाँको सत्ता तालिबानले कब्जा गरेपछि उनी मंगलबार बिहान नेपाल फर्किएका छन्। अमेरिकाले काबुलस्थित आफ्नो दूतावासमा कार्यरत १ सय २७ जनालाई उद्धार गर्दा भीममणि पनि परेका हुन्। जसमा १ सय १८ नेपाली र ९ भारतीय छन्। अफगानिस्तानको अवस्था नाजुक छ, उनले भने, थुपै्र नेपाली अलपत्र अवस्थामा छन्। छिटो उद्धार गर्नुपर्छ। उनी दूतावासमा सुरक्षागार्ड थिए। उनका अनुसार काबुलमा कहाँ के भइरहेको छ केही थाहा हुँदैन। कति बेला के हुन्छ, त्रास भइरहन्छ, उनले भने, जहाँ पायो त्यहीँ फायरिङ भइरहेको हुन्छ। नेपालीहरू आतंकित छन्। हामी त आयौं, अरू थुप्रै नेपाली उतै अड्केर बस्नुभएको छ। तालिबानले ७२ घण्टामा काबुल छाड्न दबाब दिएपछि अमेरिकाले उद्धार गरेका नेपाली र भारतीयलाई कतारको दोहाबाट कुवेत हुँदै नेपाल ल्याइएको हो। अमेरिकी दूतावासमा कार्यरत नेपाली स्वदेश फर्कन पाए पनि अरू मुलुकका दूतावासलगायत क्षेत्रमा रहेका कामदारको अवस्था बेहाल छ। धूवाँको मुस्लो देखिन्थ्यो। गोलीको आवाज सुनिन्थ्यो। तर, कहाँ के भइरहेको थाहा हुँदैनथ्यो, उनले भने। उनी तत्काल अफगानिस्तान जाने योजनामा छैनन्। अहिले जागिरको कुरा नगरौं। असहज परिस्थिति भएका कारण सकुशल फर्किन पाएकोमा खुसी लागेको छ, उनले भने। अफगानिस्तानबाट उद्धार गरी ल्याइएका नेपालीहरू मंगलबार त्रिभुवन विमानस्थलमा । तस्बिर : दीपेन श्रेष्ठ सत्ता तालिबानको कब्जामा गइसकेकाले पुराना मान्छेले ठाउँ पाउने नपाउने अन्योल रहेको उनले सुनाए। समयअनुसार चल्नुपर्छ, जागिरभन्दा ज्यान प्यारो छ, उनले भने। उनले अफगानिस्तान जानुअघि सेनामा १८ वर्ष काम गरेका थिए। सशस्त्र द्वन्द्वको स्मरण गर्दै उनले भने, यहाँ त भाइचाराको सम्बन्ध हुन्थ्यो। तर, त्यहाँ भाइचारा, मानवता भन्ने हुँदैन। त्रासकैबीच काम गर्नुपर्ने बाध्यता भए पनि उद्धारपछि राहत महसुस भएको उनले सुनाए। १ सय २७ जनाकै टोलीमा परी सुनसरी धरानका प्रकाश राई घर फर्किएका छन्। उद्धारपछि स्वदेश आउन पाएकोमा खुसी व्यक्त गर्दै उनले भने, हामी त आयौं तर त्यहाँ भएका धेरै नेपाली असुरक्षित छन्। उद्धारका लागि सरकारले तत्काल सोच्नुपर्ने उनले बताए। नेपालीहरू उद्धार पर्खिरहेका छन्, चाँडोभन्दा चाँडो नेपाल फिर्ता ल्याउनुपर्छ, उनले भने। पोखराका रमेश गुरुङले काबुलमा रहेका अरू नेपालीलाई छिटो उद्धार गरिनुपर्ने बताए। अमेरिका शक्तिशाली देश भएकाले आफू तत्काल नेपाल फर्किन पाएको उनको भनाइ छ। कृष्ण न्यौपानेसहित १ सय ५० जनाको टोली भने दुबई ट्रान्जिट हुँदै लन्डन उडेका छन्। जसमा नेपाली, जर्मन र क्यानडाका नागरिक रहेका न्यौपानेले अन्नपूर्ण पोस्ट्सित बताए। मंगलबार उद्धार गरी काठमाडौं ल्याइएका कामदारलाई विमानस्थलबाट सामाखुसीस्थित आइसोलेसन सेन्टरमा लगेर पीसीआर परीक्षण गराइएको थियो। नेपाली सेनाका प्रवक्ता सन्तोष बल्लभ पौड्यालका अनुसार पीसीआर परीक्षणमा नेगेटिभ रिपोर्ट देखिएकाहरू घर गएका छन्। पोजिटिभ देखिएका एक जनालाई आइसोलेसनमा राखिएको छ। उनको कन्ट्याक ट्रेसिङमा रहेकालाई आइसोलेसनमा राखिने प्रवक्ता पौड्यालले बताए। अफगानिस्तानस्थित विभिन्न नियोगमा १ हजार ५ सय नेपाली कार्यरत रहेको परराष्ट्र मन्त्रालयले जनाएको छ। तर, औपचारिक तथा अनौपचारिक रूपमा अफगानिस्तान पुग्ने नेपाली थुप्रै छन्। वैदेशिक रोजगार विभागका अनुसार वर्षमा १ हजारभन्दा बढी नेपाली अफगानिस्तान गएका छन्। उद्धार गरी ल्याइएका कामदारलाई विमानस्थलमा स्वागत गर्दै अमेरिकी राजदूत यान्डी बेरी । तस्बिर : राजदूत बेरीको फेसबुकबाट परराष्ट्रकी प्रवक्ता सेवा लम्सालले अफगानिस्तानमा फसेका नेपालीको उद्धार कार्य सुरु भएको बताइन्। हामीले विभिन्न मुलुकका दूतावासहरूलाई अनुरोध गरेका थियौं। केहीले पठाउन सुरु गर्नुभएको छ, प्रवक्ता लम्सालले भनिन्। परराष्ट्रले कार्यदल गठन गरी उद्धारका लागि संख्या यकिन गर्न अनलाइनबाट फारम भराउन सुरु गरेको छ। मंगलबार दिउँसोसम्म २ सय २८ जनाले घर फर्किन फारम भरेका छन्। कार्यदलले गृहकार्य गरिरहेको छ, उनले भनिन्, तथ्यांक संकलन भएपछि उद्धार गर्न सहज हुनेछ। केही नेपालीलाई उद्धार गरी लन्डनसमेत लगिएको अनौपचारिक जानकारी आएको उनले बताइन्।"
खानेपानी संकट टर्न थालेपछि सदरमुकामबासी हर्षित,"भोजपुर : सुख्खायामसँगै वर्षेनी खानेपानी संकट झेलिरहेका सदरमुकाम र आसपासका संकटग्रस्त क्षेत्रमा खानेपानी आपूर्ति हुन थालेको छ। भोजपुरको मेलम्ची मानिने सहरी खानेपानी आयोजनाअन्तरगत तिनभंगाले खानेपानी आयोजनाको खानेपानी आएसँगै दैनिक जीवनयापन सहज बन्न थालेको छ। वर्षौंदेखि खानेपानीको हाहाकार मच्चिँदै आएको सदरमुकाममा खानेपानी पुगेपछि भोजपुर सदरमुकामबासी र आसपासका क्षेत्रका उपभोक्ताहरु हर्षित बनेका छन्। दैनिक दुई लाख लिटरको हाराहारीमा वितरण हुँदै आएको खानेपानी आपूर्ति बढेर अहिले करिब १० लाख लिटर पुगेको छ। भोजपुर नगरपालिकाको वडा नम्बर ५, ६, ७, ८, ९ र वडा नम्बर १२ का करिब २२ सय ८० घरधुरीलाई खानेपानी आपूर्ति गरिएको छ। नयाँ तथा पुराना उपभोक्ताको घरमा पाइप लाइन जोड्ने काम तीव्र पारिएको सिलिचुङ खानेपानी मूल उपभोक्ता समितिका अध्यक्ष प्रवीणकुमार सुवालले बताए। उनका अनुसार ९२ प्रतिशत योजनाको काम सम्पन्न भएको र पूर्ण सम्पन्नपछि उपभोक्तालाई चौबिसै घण्टा पानी वितरण गरिने भएको छ। सुक्खाका कारण आलोपालोमा पानी व्यवस्थापन हुँदै आए पनि यो आयोजनाको पानी घरघरमा पुगेपछि सदरमुकामलगायत क्षेत्रमा खानेपानी आपूर्ति सहज बन्ने उनले बताए। नेपाल सरकारको ७० प्रतिशत, नगर विकास कोषको २५ प्रतिशत र स्थानीय उपभोक्ताको ५ प्रतिशत गरी कुल ४९ करोड ७९ लाख ९८ हजार ३० रुपैयाँ लागतमा उक्त आयोजनाको पानी ल्याइएको हो। झण्डै ३ वर्षअघि टेम्केमैयुङ गाउँपालिका १, तिम्माको तिनभंगाले मुहानबाट सुरु गरिएको काम एकसय १६ किलोमिटर लामो दुरी पार गर्दै सदरमुकाम ल्याइएको फिल्ड इन्जिनियर लक्ष्मीप्रसाद चौधरीले बताए। चौधरीका अनुसार कोभिड १९ का कारण आयोजनाको म्याद असोज ११ गतेसम्म थप गरिएको छ। प्रतिधारा १५ हजार रुपैयाँ बुझाएका छौं, आयोजनाको खानेपानी आएपछि खुसी लागेको छ, भोजपुर नगरपालिका ७ का उपभोक्ता मिङमा शेर्पाले भने। वर्षौंदेखि खानेपानी समस्या भोग्दै आएका सदरमुकाम र आसपास नगरक्षेत्रका स्थानीयको दैनिक जीवनयापन समेत फेरिएको छ। नियमित पानी नआउँदा एक ग्रागो पानीका लागि घन्टौं भिडभाडमा पालो कुर्नुपर्ने सास्ती हटेको स्थानीय श्रृष्टि श्रेष्ठले सुनाइन्। अब त बिहान बेलुका नै धारामा पानी आउँछ, पहिलाको जस्तो समस्या छैन, उनी भन्छिन्। अहिलेसम्म उक्त आयोजनाको खानेपानीका लागि १५ सय घरमा धारा जोड्ने काम सकिएको हुवासुई कन्काई जेभीले जनाएको छ। पुरानो र नयाँ आयोजना गरी अहिले २४ लिटर प्रति सेकेण्ड पानी वितरण भइरहेको छ।"
पहिराले नौबिसेनागढुङ्गा सडकखण्ड अवरुद्ध,काठमाडौं : त्रिभुवन राजपथअन्तर्गत नौबिसेनागढुङ्गा सडकखण्डको सिस्नेखोलामा पहिरा खस्दा राजमार्ग अवरुद्ध भएको छ। सिस्नेखोला र खत्रीपैवा बीचका भागमा सडकमाथिबाट पहिरो खस्दा राजमार्ग अवरुद्ध भएको इलाका प्रहरी कार्यालय खानीखोलाका प्रहरी प्रमुख रुपा थापाले जानकारी दिए। लगातार पानी परिरहेका कारण पहिरो हटाउन केही समय लाग्ने र पहिरामा फसेको ना२ख ८३५३ नम्बरको ट्रकलाई निकालिएको उनले बताए। सडक फराकिलो पार्ने क्रममा पहिरो खसेर सडक अवरुद्ध हुँदै आएको छ।
मनाङमा 'हिउँ चितुवा' रिसर्च गर्दै पोखराका सुवेदी,"जोमसोम : राष्ट्रिय प्रकृति संरक्षण कोष , अन्नपूर्ण संरक्षणक्षेत्र आयोजना (एक्याप)मा कार्यरत संरक्षण अधिकृत एवंम् हिउँ चितुवाविज्ञ कास्की पोखराका अशोक सुवेदी यतिबेला मनाङको नार्पा भूमी गापाको पर्वतीय क्षेत्रमा छन् । सुवेदी लामो समयदेखि हिउँ चितुवासम्बन्धी विभिन्न खोजअनुसन्धान गर्दै आएका छन्। संरक्षण अधिकृत सुवेदी नेदरल्याण्डको वाखेनेगन विश्वविद्यालयमा संरक्षण विधाका विद्यार्थी हुन् ।उनी सो विश्वविद्यालयबाट विद्यावारिधि अर्थात् ( पीएचडी ) कोर्षका लागि ४ वर्षीय हिउँ चितुवासम्बन्धी प्राविधिक अध्ययन गर्ने उद्देश्यले अहोरात्र मनाङमा खटिएका छन् । सन् २०१९ को जुलाईदेखि समुन्द्री सतहदेखि ४ हजार मिटर अग्लो उचाइको मनाङस्थित नार्पा भूमी गापाको पर्वतीय क्षेत्रमा उनले हिउँ चितुवाको रिसर्च सुरु गरेका हुन् । उनले सोक्षेत्रलाई आधार बनाएर हिउँ चितुवासम्बन्धी प्राविधिक रिसर्च गरिरहेको बताएका छन् । नेदरल्याण्डस्थित विश्वविद्यालयको तर्फबाट हिउँ चितुवाको विषयमा प्राविधिक अध्ययन थालेका उनले २ वर्ष मनाङमै बसेर पूरा गरिसकेका छन् भने अझै दुई वर्षको रिसर्च बाँकी नै रहेको सुनाए । हिउँ चितुवाको विद्यमान अवस्था र भविष्यमा जलवायु परिवर्तन हुँदा यसले कस्तो असर पुग्नसक्छ भन्ने बिल्कुल नयाँ र फरक प्रकारको प्राविधिक तथा वैज्ञानिक रिसर्च गरिरहेको संरक्षण अधिकृत सुवेदीले जानकारी दिए । उनका अनुसार हिउँ चितुवासम्बन्धी यसप्रकारको अध्ययन नेपालका लागि पहिलो भएको दावी गरे । यसका लागि नयाँ मोडल बनाएर त्यसलाई हिटिङ गर्ने प्राविधिको रिसर्च भएको सुवेदीले जानकारी दिए। हिउँ चितुवासम्बन्धी अध्ययनको क्रममा हिउँ चितुवाको थर्मल इनर्जी ल्याण्ड स्केप अर्थात् हिउँ चितुवाको लागि चाहिने शरीरको तापक्रम सन्तुलन गर्दा आवश्यक पर्ने इनर्जीमा आउने परिवर्तन पर्वतीय क्षेत्रको उचाइ अनुसार कति निर्भर रहन्छ भन्ने सम्बन्धमा आफूले रिसर्च गरिहेको उनले बताए । पर्वतीय क्षेत्रको वातावरणीय तापक्रम वृद्धि हुँदा हिउँ चितुवाको शरीरिक तापक्रम व्यवस्थापन गर्दा चाहिने इनर्जीमा आउने परिवर्तनले कति फरक पार्न सक्छ भन्ने विषयमा आफ्नो रिसर्च केन्द्रित रहेको संरक्षण अधिकृत सुबेदीले बताए । हिउँ चितुवा सम्बन्धी प्राविधिक रिसर्च सुरु गर्नुअघि उनले यसलाई सहज रुपमा लिएका थिए । तर, पर्वतीय क्षेत्रको फिल्डमा पुगेर काम गर्दा सोचेजस्तो नभएको र निकै चुनौतीपूर्ण महशुस भएको उनले अनुभव सुनाए । पर्वतीय क्षेत्रको उचाइमा सोलारप्यानल ल्याउने,लैजाने,इकुमेन्ट टुटफुट हुने र हराउने सम्भावना बढी रहेको उनले खुलाए । पर्वतीय क्षेत्रमा वातावरणीय तापक्रम तथा हिउँ चितुवाको शारीरिक तापक्रममा पार्ने प्रभाव र त्यसको व्यवस्थापनसम्बन्धी रिसर्चका लागि सामान्य प्रकारले हिउँ चितुवाको मोडल खाका समेत उनले तयार पारेका छन् । मनाङको नार्पा भूमी गापाअन्तर्गत समुन्द्री सतहदेखि ५५ सय मिटरको अग्लो उचाइको क्षेत्रमा उनले हिउँ चितुवाको रिसर्च गरेका हुन् । पर्वतीय क्षेत्रमा ५५ सय मिटरको दुरीमा ८ वटा वातावरणीय स्टेशन खडा गरेका छन् । सो स्टेशन उनले उत्तरदक्षिण मोहडामा फर्काएर उपकरण राखेका छन् ।यसरी दुई दिशामा राखिएका स्टेशनका उपकरणले हावाको गति,तापक्रम र सूर्यबाट आउने बिकिरण मापन गर्दै कति उर्जा फर्किन्छ भन्नेलगायतको लेखा स्टेशनको सहायताले मापन गर्ने संरक्षण अधिकृत सुबेदीले बताए । मनाङको नार्पाक्षेत्रको ४२ सय मिटरको उचाइको दुई ठाउँमा दुईवटा स्टेशन जडान गरेका छन् । सो मोडल उपकरण तताउन उनले सोलार प्यानल राखेका छन् । हिउँ चितुवाको औसत तापक्रम ३७ डिग्री हुने अनुमान गरी मोडल उपकरणलाई ३७ डिगी तापक्रममा पुर्याउने र यसलाई २४ सै घण्टा ३७ डिग्री तापक्रममै राखिने उनले बताए । हिउँ चितुवाका लागि हालको तापक्रम र भविष्यमा जलवायु परिर्वतन हुँदा कति तापक्रम फेरबदल हुनसक्छ भन्ने अनुमान लगाउन सकिने उनले जनाए । तापक्रम फेरबलसँगै हिउँ चितुवाको शारीरिक तापक्रममा हुने वृद्धि मोडल उपकरणले जानकारी दिने उनको भनाइ छ । संरक्षण अधिकृत सुवेदीले यसका अलावा हिउँ चितुवासँग जोडिने अन्य विषयमा समेत रिसर्च गरिरहेको बताए । हिउँ चितुवाको मुख्य आहारा हिमाली बन्यजन्तु नाउर भएकाले पर्वतीय घाँसको समेत रिसर्च गरेको उनले उल्लेख गरे ।नाउरको जनसंख्या ,घाँस पाइने स्थान , कुन सिजनमा नाउरको बासस्थान कता परिवर्तन हुन्छ भन्ने रिसर्च गरिएको उनले जनाए । नाउरको बासस्थान जहाँ हुन्छ अक्सर हिउँ चितुवाको बासस्थान पनि त्यतै हुने उनले बताए । हिउँ चितुवाले कहिले काँही आहारा नपाउँदा बस्तीमा पसेर समेत पशुधनको क्षति पुर्याउने गरेको उल्लेख गरे । मनाङमा हिउँ चितुवाको गणना गर्न क्यामेरा ट्रयापिङ राष्ट्रिय प्रकृति संरक्षण कोष,अन्नपूर्ण सरक्षणक्षेत्र आयोजना ( एक्याप ) तथा माउन्टेन स्प्रीड को संयुक्त टोलीले मनाङका विभिन्न क्षेत्रमा हिउँ चितुवा गणना कार्य सम्पन्न गरेको छ । संरक्षण अधिकृत अशोक सुवेदीसहितको टोली ६ जना र अन्य ८ जना गरी १६ जनाको टोलीले मनाङमा क्यामेरा ट्रयापिङ गर्दै हिउँ चितुवा गणनाकार्य सुरु गरेको थियो । सो टोलीले मनाङको नार्पा भ्याली र निस्याङ भ्यालीको पर्वतीयक्षेत्रमा क्यामेरा ट्रयापिङ गरेको संरक्षण अधिकृत सुबेदीले जानकारी दिए । हिमाली जिल्लाको मनाङका ४ वटै पालिकाअन्तर्गत समुन्द्री सतहदेखि ५५ सय मिटरको उचाइमा हिउँ चितुवा अभिलेखिकरण गर्ने उद्देश्यले क्यामेरा ट्रयापिङ गरिएको थियो । हिउँ चितुवासम्बन्धी कार्ययोजनाको प्रोटोकल अनुसार ८८ स्क्वायर ग्रीडमा ४ वटा क्यामेरा राखिएको थियो । मनाङको दुईवटा ब्लकमा १ सय ४ वटा क्यामेरा ट्रयापिङ गरिएको हो । ट्रयापिङ गरिएका क्यामेराहरु ४५ डिग्रीको एङ्गलमा दुई महिनासम्म राखिएको संरक्षण अधिकृत सुबेदीले जानकारी दिए । एक्यापको कार्ययोजना मुताबिक गरिएको क्यामेरा ट्रयापिङमा मनाङक्षेत्रमा कति हिउँ चितुवा छन् भन्ने विस्तृत तथ्याङक सार्वजनिक हुन अझै केही दिन लाग्ने जनाइएको छ । अहिले १०४ वटै क्यामेरामा कैद भएका हिउँ चितुवाको तस्बिर संकलन तथा गणना गर्ने कार्य भइरहेको छ ।यस्तै,हिउँ चितुवाविज्ञ मधुक्षेत्रीको प्रकाशन अनुसार अन्नपूर्ण संरक्षण क्षेत्रमा ३२ वटा र मनास्लु संरक्षण क्षेत्रमा २ वटा हिउँ चितुवा रहेको जनाइएको थियो । नेपालमा दुलर्भ संख्यामा रहेको हिउँ चितुवा जैविक विविधता मध्येको मुख्य बन्यजन्तु हो ।हिउँ चितुवाको संख्या र स्वास्थ्यको प्रभावले पर्वतीय क्षेत्रको पारिस्थितिक पद्दतीको इकोसिस्टमको अवस्थासम्बन्धी धैरै कुराको बोध गराउने गर्छ । पछिल्लो समय जलवायु परिवर्तनको असर ,हिउँ चितुवा र मानवबीचको द्वन्द्व र प्राकृतिक तथा वातावरणीय दोहनका कारण हिमालकी रानी हिउँ चितुवा संकटमा पर्न थालेका छन् । यसअघि गरिएको सर्वेक्षणमा नेपालमा ३ सयदेखि ५ सयको हाराहारीमा हिउँ चितुवा रहेको अनुमान गरिएको थियो ।"
नेपालभारत सीमा क्षेत्रमा मजवुत संयन्त्र बनाउँदै सशस्त्र,"विराटनगर : सीमा सुरक्षा र तस्करी नियन्त्रणको मुख्य जिम्मेवारी पाएको सशस्त्र प्रहरीले प्रदेश १ का नेपालभारत सीमा क्षेत्रमा मजवुत संयन्त्र बनाएर परिचालन गर्न थालेको छ। मुलुकमै पहिलो पटक सिमावर्ती वडावडामा निर्वाचित जनप्रतिनिधिको नेतृत्वमा सुरक्षा निकाय एवं सर्वसाधारण सम्मिलित संयन्त्र निर्माण गर्दै सशस्त्रले मजवुत सुरक्षा तथा सीमा अपराध र अवैध धन्दा नियन्त्रणमा सबै पक्षको साथसहयोग लिन थालेको हो। जनस्तरबाट बनेको संयन्त्रमार्फत स्थानीय स्तरका समस्याको पहिचान गर्दै समाधानको उपाय अवलम्बन गरेर सीमा क्षेत्रका बासिन्दाको अवस्था र आवश्यकताको अध्ययन पनि थालिएको छ। जनप्रतिनिधिको नेतृत्वमा राजनैतिक दल, विभिन्न निकाय, स्वास्थ्यकर्मी, सामाजिक संघ संस्था, स्थानीय क्लबहरु, नागरिक समाज र सुरक्षा निकाय (नेपाल र सशस्त्र प्रहरी)का प्रतिनिधि एवं बुद्धिजिवी, सामाजिक अगुवा, सुरक्षामा चासो राख्नेहरु तथा स्थानीय बासिन्दा सम्मिलित संयन्त्रलाई सीमा निगरानी समिति नाम दिइएको छ। नेपालभारत सीमा क्षेत्रमा भइरहने तनावपूर्ण वातावरणको अन्त्य र विभिन्न अवैध गतिविधी नियन्त्रणमा सशस्त्रलाई सहयोग गर्दै सीमाको सुरक्षा अवस्था मजवुत बनाउन प्रभावकारी एवं महत्वपूर्ण अभियान संचालनको विशेष भूमिकामा समिति रहने छ। दुई देशीय सीमा क्षेत्रको सुरक्षामा ठूलो अर्थ राख्ने एवं प्रभाव पार्ने महत्वपूर्ण अभियान सशस्त्र प्रहरी बल प्रदेश १ का प्रमुख डीआईजी वंशीराज दाहालले संचालन गरेका हुन्। सुरक्षा काम कारबाहीमा जनसहयोग अपरिहार्य रहेको निस्कर्ष निकाल्दै दाहालकै योजना एवं सक्रियतामा पछिल्लो समय भारतसँग सीमा जोडिएका प्रदेश १ का विभिन्न स्थानमा सीमा निगरानी समिति गठन तीव्र पारिएको छ। तस्करीको सामान नियन्त्रणमा लिने क्रममा २०७७ साउन २ गते राति झडप हुँदा सशस्त्र प्रहरीको गोली लागेर नेपालभारत सीमा क्षेत्रअन्तर्गत सुनसरीको घुस्कीमा २० वर्षीय सहवाज मियाँको मृत्यु भयो। स्थानीयको आक्रमणमा सशस्त्रका जवान जीवराज बिशंखे पनि घाइते भए। कोरोना महामारीका बेला अवैध रूपमा नेपाल छिर्न खोजेका भारतीय युवालाई रोक्न खोज्दा झापाको झापा गाउँपालिका४ टागनडुब्बामा २०७७ वैशाख २२ गते तनाव बढ्यो। ठूलो संख्यामा घरेलु हतियारसहित भारततिरबाट आएको समूहले नेपालभारत सीमा क्षेत्रमा खटिएका सुरक्षाकर्मीमाथि आक्रमण र लछारपछार गर्न थालेपछि स्थितिलाई नियन्त्रणमा लिन सशस्त्र प्रहरीले दुई राउण्ड हवाई फायर गर्नु पर्यो। निषेधाज्ञाका समयमा सिमावर्ती मोरङको जहदा गाउँपालिका६ हुँदै गत वैशाख १५ गते जबरजस्ती नेपाल छिर्न खोजेको भारतीय नागरिकको एउटा समूहले सशस्त्र प्रहरीका हवल्दार ललित खड्काको पोसाक च्यातिदियो। निषेधाज्ञा उल्लंघन गर्दै मोरङको रंगेली नगरपालिका४ चोप्राहा नाका हुँदै भारतबाट नेपाल आउन खोज्नेलाई रोक्ने क्रममा गत वैशाख २८ गते लफडा भयो। त्यतिबेला सशस्त्रका नायव निरीक्षक (सइ) खेमराज धिमाल तथा हवल्दार लीलाराज राउतमाथि आक्रमणको प्रयास गरियो। झापा, मोरङ र सुनसरी मात्रै हैन, दुई देशीय सिमानामा यस्ता तनावपूर्ण कैयौं घटना भएका छन्। सीमा क्षेत्रबाट अत्याधिक मात्रामा हुने अवैध आवतजावत, सामान ओसारपसार एवं तस्करी नियन्त्रण गर्ने क्रममा सीमाको सुरक्षामा खटिएका सुरक्षाकर्मीमाथि बारम्बार आक्रमण भइरहेको छ। स्थितिलाई नियन्त्रणमा लिन गोली चलाउनुपर्ने अवस्था आइरहन्छ। गोली लागेर ज्यान जाने र मानिसहरु घाइते पनि भइरहेका छन्। सुरक्षाकर्मीसर्वसाधारण विवाद बढेर मानवीय क्षति नै निम्तने घटना भइरहेका छन्। यस्ता विभिन्न समस्या आउन नदिन र आइहालेमा तत्काल समाधान गर्दै जोखिमपूर्ण तनाव न्यूनीकरणको मुख्य उदेश्य राखेर सबै पक्षको साथ लिँदै सशस्त्रले सीमा केन्द्रित नौलो एवं विशेष र महत्वपूर्ण अभियानको थालनी गरेको छ। भारतसँग सीमा जोडिएकामध्ये झापामा २१, मोरङमा १९ र सुनसरीमा १० गरेर ५० वटा निगरानी समिति बनिसकेका छन्। प्रदेश १ का सिमावर्ती सबै वडामा समिति गठन गरेर परिचालनको योजना बनाइएको छ। प्रदेश १ मा झापा, मोरङ र सुनसरी गरेर भारतसँग ४९१२ किलोमिटर खुला सीमा छ। समितिले सीमा अतिक्रमण, अपराध, चोरी तस्करी र अवैध आवतजावत नियन्त्रण कोरोना महामारीविरुद्ध सचेतनामूलक कार्यक्रम सञ्चालन, सीमा स्तम्भको नियमित अनुगमन र संरक्षणका लागि विशेष भूमिका निर्वाह गर्ने डीआईजी दाहालले बताए। उनका अनुसार जनस्तरमा बनेको समितिले सिमानामा नागरिकसशस्त्र सम्बन्ध सुधार र सशस्त्र परिचालनमा पनि प्रभावकारी एवं विशेष सहयोग गर्नेछ। साथै समितिले सीमामा नागरिक र सुरक्षाकर्मीबीचमा उत्पन्न हुने तनाव अन्त्यको सहजीकरण, सीमा एवं सीमा स्तम्भको सुरक्षा, नियमित अनुगमन र अभिलेखिकरण, अपराध तथा चोरी तस्करी नियन्त्रण, कोरोना महामारी नियन्त्रण, भारतीयबाट नेपालीले भोगिरहेको पीडाको उठान, तस्करी निरुत्साहित, सीमालाई स्रोत साधनयुक्त बनाउन पालिका एवं सम्बन्धित निकायलाई सिफारिस, विवाद तथा सम्भावित घटना नियन्त्रणमा समन्वयकारी भूमिका निर्वाह गर्नेछ। समितिले सीमा क्षेत्रका बासिन्दाको आवश्यकता र अवस्थाको अध्ययन एवं उनीहरुका समस्याको पहिचान गरेर समाधानको उपाय खोज्न सशस्त्रलाई सहयोग गर्ने डीआईजी दाहालले बताए। उनका अनुसार सिमावर्ती क्षेत्रका बासिन्दाको समस्या समाधानमा समर्थन मिलेपछि सीमामा जनजीवन थप उत्तेजित हुने परिस्थितिको पनि अन्त्य हुने अपेक्षा गरिएको छ। सीमाका बारेमा स्थानीयलाई नै धेरै जानकारी हुने हुँदा तस्करी गर्ने र नियन्त्रणमा लिने नाममा सुरक्षाकर्मीसँग सँधै भइरहने तनाव छलफल एवं बैठकका माध्यमबाट समाधान गर्दै सीमा क्षेत्रलाई शान्त बनाउन समितिले मद्धत गर्ने दाहालले बताए। उनका अनुसार ओसारपसार गरिएका सामान तस्करीका हुन् कि घरयासी प्रयोजनका लागिभन्ने पनि समितिले निक्र्योल गर्छ। तस्करीका नाममा २०५० हजारको लोभ गर्दा ज्यान गइरहेकाले सीमाका विषयमा संवेदनशिलता अपनाउनुपर्ने अवस्था आएको जानकारी डीआईजी दाहालले दिए। समितिले नेपाल र भारतका नागरिकबीच छलफल एवं समन्वयलाई प्राथमिकतामा राखेर सीमामा हुने बदमासी एवं समस्याको जड पत्ता लगाउँदै निराकरणका लागि कदम चाल्ने उनले बताए। उनका अनुसार समितिको सक्रियताले हुलदंगा एवं लफडा नियन्त्रण गर्न ठूलो संख्यामा सुरक्षाकर्मी खटाउनुपर्ने, विभिन्न समस्या झेल्नुपर्ने र क्षति नै बेहोर्नुपर्ने अवस्थाको न्यूनीकरण हुनेछ। सर्वसाधारणले सुरक्षाकर्मीलाई सत्रु एवं दुस्मन ठानिदिने र सुरक्षाकर्मीले पनि सीमाका बासिन्दासँग राम्रो व्यवहार नगरिदिने संस्कारको विकास भएर एकअर्काप्रति अविश्वास, तिक्ततापूर्ण सम्बन्ध र वैमनश्यता बढ्दै गएका कारण जनस्तरको सहयोग आवश्यक परेको डीआईजी दाहालको विश्लेषण छ। उनका अनुसार सीमा क्षेत्रमा सुरक्षाकर्मी हाम्रै सुरक्षा र सीमाको रक्षाका लागि खटिएका हुन्भन्ने बुझाउनुपर्ने आवश्यकता छ। सीमामा धेरै कुरा बुझाउन सुरक्षाकर्मीले नसक्दा अनेक समस्या आइरहन्छन्, उनले भने, त्यसका लागि स्थानीयकै सहयोग लिँदा सुरक्षा व्यवस्था मजवुत बन्नुका साथै अन्तरदेशीय अपराध नियन्त्रण सहज बन्छ। दाहालका अनुसार ड्युटीमा खटिएका सुरक्षाकर्मी र सीमा वारपार गर्ने सर्वसाधारण दुवैले कुरो नबुझ्दा सुरक्षाका नियमित काममा अवरोध हुने, ढुंगामुडा एवं आक्रमण गर्ने, आत्मरक्षाका लागि गोली चलाउनुपर्ने अवस्था आइरहेको छ। विराटनगर महानगरपालिका१७ का वडाध्यक्ष एवं समिति संयोजक समीम कमरले सीमा सुरक्षा र अवैध धन्दा नियन्त्रणमा समितिले सुरक्षाकर्मीलाई सहयोग गरिरहेको बताए। समितिमार्फत सीमा क्षेत्रको नियमित अनुगमन भइरहेको छ। त्यहाँ दैनिक हुने गतिविधीको रेकर्ड पनि राखिन्छ, उनले भने, समितिको सक्रियतासँगै भारतीय पक्षबाट भइरहेको अतिक्रमण रोक्न बल पुगेको छ। दुई देशीय सीमा स्तम्भको सुरक्षा प्रभावकारी बनेको छ। झापाको मेचीनगर नगरपालिका१ का वडाध्यक्ष पासाङ तामाङले सीमाको रक्षा र अपराध एवं अवैध धन्दा नियन्त्रणका लागि सशस्त्रले चलाएको अभियान निक्कै महत्वपूर्ण रहेको बताए। समितिले सक्रियता बढाएपछि तस्करी रोकिएको उनको भनाइ छ। तस्करी रोक्न र सीमाको सुरक्षामा सशस्त्र खटिएका छन्, तामाङले भने, उनीहरुलाई सहजीकरण एवं सहयोग गर्ने जिम्मेवारी हाम्रै हो।"
दुर्व्यवहार आरोपमा उद्योगका सीईओ पक्राउ,"विराटनगर : महिला कर्मचारीमाथि दुर्व्यवहार गरेको आरोपमा विराटनगर महानगरपालिका१३ मा रहेको एउटा उद्योगका प्रमुख कार्यकारी अधिकृत (सीईओ)लाई प्रहरीले मंगलबार पक्राउ गरेको छ। ट्राइकोट इण्डस्ट्रिज प्रा लिका सीईओ सञ्जय चाण्डोकलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार उद्योगमा कार्यरत महिलालाई दुर्व्यवहार गरेको आरोप लागेपछि भारतीय नागरिक चाण्डोकलाई नियन्त्रणमा लिएर घटनाको अनुसन्धान थालिएको हो। उनी ४ वर्षदेखि उद्योगमा कार्यरत थिए। उद्योगको एचआर (मानव संशाधन) फाँटमा कार्यरत २४ वर्षीया महिला कर्मचारीमाथि गत जेठमा चाण्डोकले यौन दुर्व्यवहार गरेको प्रारम्भिक अनुसन्धानबाट खुलेको प्रहरीले जनाएको छ। अनलाइनबाटै छनोटमा परेपछि महिलाले जेठ ९ गतेदेखि उद्योगमा काम गर्न थालेकी थिइन्। चाण्डोकले व्यक्तिगत कुराहरु सोधीखोजी गर्ने, रातिराति फोन गरेर दुःख दिने, काममा चित्त नबुझेको भन्दै दबाबमा राख्ने र विभिन्न गतिविधि देखाएर आफ्नो काबुमा पार्न खोज्ने गरेको आरोप महिलाको छ। गोल्यान घरानाद्वारा सञ्चालित ट्राइकट इण्डष्ट्रिजका सञ्चालक शक्ति गोल्यान हुन्। महिलामाथि दुर्व्यवहारको घटना बाहिरिएपछि करिब ३ सयको संख्यामा भेला भएका श्रमिकहरुले मंगलबार दिनभर उद्योग घेराउ गर्दै नारबाजी र प्रदर्शन गरे। महिलामाथि दुर्व्यवहार गर्ने र पुरुष कामदारलाई कामबाट निकाल्ने धम्की बारम्बार सीईओ चाण्डोकले दिइरहेको गुनासो उनीहरुको छ। दुर्व्यवहारको घटनालाई लिएर उद्योगका मजदुर आन्दोलित भएपछि सीईओलाई नियन्त्रणमा लिइएको हो, डीएसपी श्रेष्ठले भने, यस विषयमा थप अनुसन्धान भइरहेको छ। अनुसन्धान पूरा भएपछि घटनाको वास्तविकता खुल्ने जानकारी उनले दिए। उद्योगमा कार्यरत श्रमिक महिलाहरुलाई पटकपटक दुर्व्यवहार गरेका कारण पीडा सहन नसक्दा बाध्य भएर आन्दोलन गर्नु परेको श्रमिक धिरज विष्टले बताए। उनका अनुसार उद्योगमा काम गर्ने अरु मजदुरलाई पनि चाण्डोकले अनआवश्यक दुःख दिएर हैरान बनाएका थिए। विष्टले एकै पटक आन्दोलनमा उत्रिएका करिब ३ सय मजदुरले सीईओलाई उद्योगबाट बर्खास्त गरिनुपर्ने र उनीमाथि कानुनी कारबाही हुनपर्ने माग राखेको बताए। मजदुरले श्रम ऐनले तोकेअनुसार सेवा सुविधा उद्योगबाट नपाएको गुनासो पनि गरेका छन्। उनीहरुले तत्काल नियमअनुसार सुविधा नपाए थप आन्दोलन चर्काउने चेतावनी पनि दिए। तयारी कपडा उत्पादन गरी विदेश निर्यात गर्दै आएको ट्राइकोट इण्डष्ट्रिजमा ३ सय ५० जनाभन्दा बढी मजदुर कार्यरत छन्। १ सय ५० जनाजति महिला कामदार छन्।"
अफगानिस्तानबाट थप ७२ नेपाली काठमाडौं आइपुगे,"काठमाडौं : अफगानिस्तानबाट उद्धार गरिएका थप ७२ नेपाली बुधबार बिहान स्वदेश फर्किएका छन्। उनीहरु आज बिहान ९:१५ बजे कतार एयरवेजको जहाजबाट त्रिभुवन अन्तर्राष्ट्रिय विमानस्थल आइपुगेका हुन्। अफगानिस्तानबाट लण्डन पुर्याइएका उनीहरुलाई त्यहाँबाट दोहा हुँदै कतार एयरवेजको जहाजबाट आज बिहान काठमाडौँ ल्याइएको नेपाल नागरिक उड्डयन प्राधिकरणका प्रवक्ता राजकुमार क्षेत्रीले जानकारी दिनए। 'उनीहरुलाई होल्डिङ सेन्टरमा राखेर कोरोना परीक्षणलगायत प्रक्रिया पूरा गरी घर पठाइने छ', उनले भने। मङ्गलबार दुई चरणमा गरी २०५ व्यक्तिलाई काठमाडौँ ल्याइएको थियो। जजिरा एयरलाइन्सको चार्टर्ड विमानबाट दिउँसो ११८ र राति ८७ नेपाली स्वदेश फर्किएका थिए।"
मेघ गर्जनसहित भारी वर्षाको सम्भावना : नदीको अवस्था के छ ?,"काठमाडौं : लुम्बिनी र गण्डकी प्रदेशका केही स्थानहरूमा र बाँकी प्रदेशका थोरै स्थानहरूमा मध्यम वर्षा भइरहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार मनसुनी न्युन चापिय रेखा नेपालको पश्चिमी भूभागमा तराई नजिक र पूर्वी भूभागमा तराईभन्दा केही पर दक्षिणतिर रहेको छ। बंगालको खाडीको उत्तर पश्चिमी भागमा निम्न चापिय प्रणाली रहेको छ। बुधबार दिउँसो देशभर सामान्यदेखि पूर्ण बदली रही धेरै स्थानहरूमा मध्यम वर्षाको सम्भावना रहेको छ। गण्डकी प्रदेश, लुम्बिनी र सुदुरपश्चिम प्रदेशका एक वा दुई स्थानहरुमा मेघ गर्जनचट्याङ्ग सहित भारी वर्षाको सम्भावना रहेको महाशाखाद्वारा जारी बुलेटिनमा उल्लेख छ। राती देशभर सामान्यदेखि पूर्ण बदली रही धेरै स्थानहरुमा हल्का देखि मध्यम वर्षाको सम्भावना रहेको छ। प्रदेश नं १, बागमती प्रदेश र गण्डकी प्रदेशका एक वा दुई स्थानहरुमा मेघ गर्जनचट्याङ्ग सहित भारी वर्षाको सम्भावना रहेको छ। जारी बुलेटिनमा भनिएको छ, 'प्रदेश १, बागमती, गण्डकी र लुम्बिनी तथा सुदुरपश्चिम प्रदेशका एक वा दुई स्थानहरुमा भारी वर्षाको सम्भावना रहेकोले पहाडी भूभागमा भूक्षय, पहिरो तथा गेग्रान बहावको जोखिम रहेको हुनाले नदीनाला र खहरे खोलामा पानीको सतह बढ्न सक्ने भएकोले आवश्यक सतर्कता अपनाउनु हुन अनुरोध छ।' बिहीबार प्रदेश नं १, गण्डकी प्रदेश र सुदुरपश्चिम प्रदेशका एक वा दुई स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ। शुक्रबार देशभर सामान्यदेखि पूर्ण बदली रही धेरै स्थानहरूमा हल्कादेखि मध्यम वर्षाको सम्भावना रहेको छ। प्रदेश नं १ का एक वा दुई स्थानहरुमा मेघ गर्जनचट्याङ्गसहित भारी वर्षाको सम्भावना रहेको छ। नदीको अवस्था के छ ? बाढी पूर्वानुमान महाशाखाका अनुसार आज बिहानको मापन अनुसार नारायणीका सहायक नदीहरु कालीगण्डकी र त्रिशुलीमा बहाब बढ्दो क्रममा रहेको, कोशी, कर्णाली, महाकाली र यिनका सहायक नदीहरुमा बहाव सामान्य रहेको तथा सबैमा सतर्कता तहभन्दा तलै रहेको छ। कोशी, नारायणी र यिनका सहायक नदीहरूमा बहाव बढ्ने; कर्णाली, महाकाली र यिनका सहायक नदीहरूमा बहाव सामान्य घटबढ हुने तथा सतर्कता तह भन्दा तलै रहने पूर्वानुमान छ। कन्काई, पूर्वी राप्ती, पश्चिम राप्ती र तिनाउमा बहाव बढ्ने; कमला, बाग्मति, र बबई लगायतका मझौला नदीहरुमा बहाव सामान्य घटबढ हुने तथा सतर्कता तह भन्दा तलै रहने पूर्वानुमान छ। प्रदेश १ को इलाम, झापा, मोरङ, सुनसरी, पाँचथर, उदयपुर, ओखलढुङ्गा, खोटाङ, भोजपुर, संखुवासभा, सोलुखुम्बु, ताप्लेजुङ, प्रदेश २ को बारा, पर्सा, रौतहट, धनुषा; बागमती प्रदेशको सिन्धुली, मकवानपुर, दोलखा, सिन्धुपाल्चोक, धादिङ, चितवन; गण्डकी प्रदेशको गोरखा, तनहुँ, स्याङ्गजा, नवलपुर, म्याग्दी, बागलुङ; लुम्बिनी प्रदेशको पाल्पा, रुपन्देही, नवलपरासी, कपिलबस्तु, दाङ, बाँके, बर्दिया; कर्णाली प्रदेशको सुर्खेत, जाजरकोट, दैलेख, सल्यान; सुदूरपश्चिम प्रदेशको कैलाली, अछाम, डोटी, बझाङ, दार्चुला, बाजुरा र आसपासका जिल्ला भई बहने ससाना नदीहरुमा बहाव बढ्ने र केहीमा आकस्मिक बहाव हुन सक्ने पूर्वानुमान छ।"
जाजरकोटमा मास्क बैंक,"जाजरकोट : जाजरकोटमा विपन्न र असहाय समुदायका लागि मास्क बैंक स्थापना गरिएको छ । विपन्न समुदायका व्यक्तिहरुले दिनहुँ मास्क किनेर लगाउन असम्भव भएपछि मास्क बैंक स्थापना गरेको यार्सन जाजरकोटका कार्यक्रम प्रवन्धक सहदेव बस्नेतले जानकारी दिए । कारितास नेपालको कोभिड१९ रेस्पोन्स कार्यक्रमअन्र्तगत 'ए हजुर तपाईंको माक्स खोइ?' अभियानमार्फत विपन्न समुदायका समस्यालाई ध्यानमा राखी मास्क बैंक स्थापनाको अवधारणा अगाडि बढाएको बस्नेतले बताए। 'हुनेले दिऔं, नहुनेले लिऔं' यस अवधारणाअन्र्तगत सबैसँग सामग्री तथा नगद सहयोग लिएर सञ्चालन गरेको हो । जिल्लास्तरीय कोभिड व्यवस्थापन समितिसँगको सम्पर्क समन्वय र रेखदेखमा यो मास्क बैंक सञ्चालनमा आएको हो। एक हजार मास्कबाट बैंक स्थापना गरेको यार्सनले हालसम्म १९ हजार ६ सय ३० नगद र तीन हजार पाँच सय ५० वटा मास्क संकलन गरेको छ । त्यस्तै, एक कार्टुन सेनिटाइजर पनि संकलन गरेको छ । मास्क लिनका लागि जिल्लाको भेरी नगरपालिका ४ रामजानकी टोलमा रहेको संस्थाको कार्यालय र नजिकको प्रहरीसँग सम्पर्क राख्न आग्रह गरेको छ। कार्यालयमा आएर नहुनेले मास्क लिने र सहयोगी दाताले नगद वा जिन्सी सहयोग गर्न सक्नेछन्। बैंक सञ्चालनका लागि संस्थाले एकजना स्वंसेवक परिचालन गरेको छ । केही समयअघि कारितासले कोभिड प्रतिकार्यका लागि स्वास्थ्य संस्थालाई २६ लाख मूल्यका स्वास्थ्य सामग्री समेत सहयोग गरेको थियो । जिल्लास्तरीय कोभिड व्यवस्थापन समितिका अध्यक्ष एवं प्रमुख जिल्ला अधिकारी प्रेम प्रसाद देवकोटाले जिल्लामा कोभिड १९ महामारीको तेस्रो लहरबाट बच्न मास्क प्रयोग अनिवार्य भएको बताए । मास्क बैंक स्थापना भएपछि विपन्न वर्गलाई निकै सहज भएको प्रजिअ देवकोटाले बताए ।"
रिसपछिको रस,"भगवान् बुद्ध एक गाउँमा उपदेश दिँदै थिए। उनी भन्दै थिए, प्रत्येक मानव धर्तीजस्तै सहनशील र क्षमताशील हुनुपर्छ। रिस यस्तो आगो हो, क्रोध गर्ने व्यक्तिले अर्कोलाई पनि जलाउँछ र आफू पनि जल्छ। सभामा सबै शान्तिसँग बुद्धको वाणी सुनिरहेका थिए। तर, त्यो सभामा निकै रिसाहा व्यक्ति पनि बसिरहेका थिए। जसलाई बुद्धका यी वाणी तर्कहीन लागिरहेको थियो। केही समयसम्म त उसले बुद्धका यी वाणी सुने। तर, अति भएपछि आफूमाथि नियन्त्रण गुमाउँदै बुद्धलाई गाली गर्न थाले। ती व्यक्तिले भने, तिमी पाखण्डी हौ, ठूलाठूला कुरा गर्ने तिम्रो काम नै हो। तिमीले मानिसलाई भ्रमित गरिरहेका छौ। तिम्रा यस्ता उपदेशले आजको समाजमा केही अर्थ राख्दैन। यस्ता कटु वचन सुनेर पनि बुद्ध शान्त थिए। आफूलाई गरेको गाली सुनेर बुद्ध न दुःखी भए न कुनै प्रतिक्रिया नै दिए। यो देखेर ती व्यक्ति झन् क्रोधित भए र उसले बुद्धको मुखमा थुके र त्यहाँबाट हिँडे। भोलिपल्ट जब उनको रिस शान्त भयो तब अघिल्लो दिन आफूले गरेको व्यवहारप्रति पश्चाताप भयो। ती व्यक्तिले भोलिपल्ट बुद्धलाई खोज्दै फेरि त्यही स्थानमा पुगे। तर, भगवान् बुद्ध आफ्ना शिष्यसहित अर्कै गाउँमा पुगेका थिए। ती व्यक्तिले मानिसलाई सोध्दै सोध्दै बुद्धले प्रवचन दिइरहेको ठाउँमा पुगे। बुद्धलाई देख्ने बित्तिकै उनी बुद्धको चरणमा परे अनि क्षमा माग्न थाले। बुद्धले ती व्यक्तिलाई सोधे, तिमी को हौ रु तिमीलाई के भएको छ रु अनि किन क्षमा मागिरहेका छौ रु ती व्यक्तिले बुद्धलाई भने, तपाईंले बिर्सिनु भयो र रु म त्यही व्यक्ति हो, हिजो तपाईंलाई मैले निकै नराम्रो व्यवहार गरेको थिएँ। म लज्जित छु। र मेरो नराम्रो व्यवहारको क्षमा याचना गर्न आएको हुँ। भगवान् बुद्धले प्रेमपूर्वक भने, विगतलाई त मैले त्यही छोडेर हिँड्छु। तिमी अझै पनि त्यही कुरामा अल्झेका छौ रु बुद्धले अगाडि भने, तिमीलाई आफ्नो गल्तीको आभास भएको छ। तिमी पश्चाताप पनि गरेका छौ। अब तिमी निर्मल भइसकेका छौ। तिमी वर्तमानमा प्रवेश गर। नराम्रो कुरा नराम्रो घटना सम्झिँदा वर्तमान र भविष्य दुवै बिग्रिन सक्छ। हिजोलाई लिएर आजलाई पनि नबिगार। त्यो व्यक्तिको सबै बोझ हल्का भयो। उनले भगवान् बुद्धको चरणमा परेर क्रोध त्यागे र क्षमाशीलताको संकल्प गरे। बुद्धले उनको टाउकोमा आशीर्वाद दिँदै हात राखे। त्यो दिनदेखि ती रिसाहा व्यक्तिमा परिवर्तन आयो। उनको जीवनमा सत्य, प्रेम र करुणाको धारा बग्न थाल्यो।"
खोप लगाउन लाइन बसेका कैदीको मृत्यु,"विराटनगर : कोरोना भाइरसविरुद्धको खोप लगाउन लाइन बसेका जिल्ला कारागार मोरङका एक कैदीको मृत्यु भएको छ । जबरजस्ती करणी मुद्दामा अदालतको फैसलाबाट दोषी ठहर भइ कैद सजाय भुक्तान गरिरहेका मोरङको रतुवामाई नगरपालिका५ का ५२ वर्षीय धनबहादुर गुरुङको मृत्यु भएको हो । मोरङ प्रहरीका प्रवक्ता डीएसपी दीपक श्रेष्ठका अनुसार गुरुङ कोरोनाविरुद्धको खोप लगाउन मंगलबार कारागारका अरु कैदीबन्दीसँगै लाइनमा बसेका थिए । लाइनमा बसिरहेका बेला अचानक बेहोस भएर ढलेका उनको उपचारका क्रममा विराटनगरको कोसी अस्पतालमा मृत्यु भएको श्रेष्ठले बताए । उनका अनुसार गुरुङलाई घाँटीसम्बन्धी क्यान्सरको समस्या थियो । करणी मुद्दामा अदालतले १० वर्ष कैद सजायएको फैसला गरेपछि उनी २०७४ वैशाख ५ गतेदेखि विराटनगरस्थित मोरङ कारागारमा कैद भुक्तान गरिरहेका कैदी हुन् । गुरुङको शव परिवारको जिम्मा लगाएर पठाइएको कारागार प्रशासनले जनाएको छ । निमित्त जेलर रामप्रसाद पोखरेलका अनुसार मंगलबार ७ सय १५ पुरुष र १७ महिला गरेर कारागारभित्रका ७ सय ३२ कैदीबन्दीलाई कोरोनाविरुद्धको खोप दिइएको छ । कारागारमा रहेका अर्का एक कैदीको पनि सोमबार मृत्यु भएको थियो । लागुऔषध मुद्दामा कैद सजाय भुक्तान गरिरहेका सुनसरीको धरानका ३० वर्षीय सुवास लिम्बूको उपचारकै क्रममा कोसी अस्पतालमा मृत्यु भएको हो ।श्वासप्रश्वासमा समस्या भएको भन्दै उनलाई उपचारका लागि लगिएको थियो । दिनहुँ कैदीको मृत्यु हुन थालेपछि कारागारको व्यवस्थापन र त्यहाँभित्रको सुरक्षा अवस्थाका बारेमा प्रश्न खडा भएको छ । चौकीदार र नाइकेले गर्ने कुटपिट एवं दिने चरम यातनाका कारण कारागारभित्र असुरक्षा बढिरहेको गुनासो कैदीबन्दीका आफन्तले गरेका छन् । बारम्बार सहनै नसक्ने गरी यातना दिँदा पनि कारागार प्रशासन मौन बस्नु र जिल्ला प्रशासन कार्यालयले समेत चासो नराख्नु रहस्यमय भएको मृतकका आफन्तले बताए । 'कुटपिट र यातना तथा त्यहाँभित्र भइरहेको मृत्युका बारेमा पटकपटक जिल्ला प्रशासन र कारागार प्रशासनको ध्यानआकर्षण गराइएको छ,'उनले भने, तर यातनाकै कारण धमाधम कैदीबन्दीको मृत्यु भइरहे पनि नियन्त्रणका लागि सरकारी निकायले चासो दिएका छैनन् ' प्रशासनकै मिलेमतो एवं संरक्षणमा कारागारभित्र असुरक्षा बढ्दा परिवार पनि तनावमा बस्नु परिरहेको गुनासो उनको छ । निमित्त जेलर पोखरेलले भने कारागारभित्र यातना दिने र कुटपिट गर्ने गरिएको विषय आफूलाई जानकारी नभएको बताए । उनले भने, 'कारागारमा क्षमताभन्दा बढी कैदीबन्दी छन् । उनीहरुमा स्वास्थ्यसम्बन्धी विभिन्न समस्या छ । नियमित उपचार पनि गराइरहेका छौँ । तर दुई दिनभित्रमा दुई कैदीको मृत्यु भएको छ ।' कारागार २ सय ५० जना क्षमताको हो । तर क्षमताभन्दा झण्डै ४ गुणाबढी कैदीबन्दी राखिएका छन् । कारागारमा बुधबार दिउँसोसम्ममा ७० जना महिलासहित ९ सय ३७ जना कैदीबन्दी रहेको जानकारी पोखरेलले दिए ।"
सीमाबाट भन्सार छलीका सामान बरामद,"गुलरिया : सशस्त्र प्रहरी बल सीमा सुरक्षा कार्यालय बर्दियाले नेपालभारत सीमाक्षेत्रबाट सामान बरामद गरेको छ । शसस्त्र प्रहरी बल नेपाल नम्बर ३१ गण हेडक्वाटर बर्दिया मातहतका बिओपीले निकासी पैठारीका क्रममा रहेका अवैध सामग्रीहरु सीमाक्षेत्रबाट बरामद गरेको हो । डिजल, कवाडी सामग्री तथा सूर्तिजन्य पदार्थ, सालको काठ र विभिन्न जातका ३ हजार माछाका भुरालगायतका सामग्री बरामद गरेको शसस्त्र प्रहरी बल नेपाल नम्बर ३१ गण हेडक्वाटर बर्दियाका गणपति शसस्त्र प्रहरी उपरीक्षक नरबहादुर रावतले बताए ।करिब ९२ हजार ७६० रुपैयाँ मूल्य बराबरका सामग्री बरामद गरेको हो। हामीले माछाका सबै भूरा स्थानीय निकायको रोहवरमा नष्ट गरिएको छ।बरामद सामग्री पेट्रोलियम पदार्थ डिजल राजापुर भन्सार कार्यालय गुलरियालगायत सम्बन्धित कार्यालयमा पठाइएको छ।"
मेलम्चीको बाढीले थप तीन घर बगायो,"सिन्धुपाल्चोक : अविरल वर्षासँगै मंगलबार राति मेलम्ची नदीमा आएको बाढीले थप तीन घर बगाएको छ। मेलम्ची६ नेपाने बगरको ती घर बगाएको स्थानीय भीमसेन थापाले जानकारी दिए। उनले स्थानीयवासी कृष्णबहादुर, भोजबहादुर र दिपेश थापाको घर बगाएको जानकारी दिए। थप घर र बाटोसमेत जोखिममा रहेको बताइएको छ। यी घर यसअघिको बाढीले जोखिममा रहेका र सामान तथा मानिस अन्यत्र सरिसकेको जिल्ला प्रहरी कार्यालयका सूचना अधिकारी प्रहरी नायब उपरीक्षक दक्षकुमार बस्नेतले जानकारी दिए। गत साउन १६ पछिको बाढीले अहिलेसम्म १११ घरटहरा बगाइसकेको छ। गत असार १, साउन १६ पछिका निरन्तर बाढीले पाँच जनाको अकालमा मृत्यु भएको छ भने छ घाइते र २० बेपत्ता छन् । मेलम्ची नदी तटीय क्षेत्रका सयौँ घर, खेत, पुल तथा सडक जोखिममा छन् ।"
"नारा स्वच्छता, काम बेवास्ता","जनकपुरधाम : प्रदेश २ सरकारले जनकपुर क्षेत्रको फोहोर व्यवस्थापनमा ध्यान दिएको छैन। बरु जथाभावी फोहोर नगरौं भन्ने सन्देशसहितका मन्त्री तथा मुख्यमन्त्रीहरूका फोटोसहित ठूल्ठूला पोस्टर बनाएर टाँसिएका छन्। यसले फोहोर व्यवस्थापनमा हैन पोस्टर मोह झल्किएको स्थानीयहरूको गुनासो छ। धार्मिक सहर जनकपुर पुग्ने बित्तिकै सबैभन्दा पहिलो स्वागत फोहोरबाटै हुन्छ। सहर प्रवेश गर्ने मुख्य द्वार पिडारी चोक, बस स्ट्यान्ड, एयरपोर्टलगायतका बाटो छेऊछाऊमा जथाभावी थुपारिएका फोहोर, निर्माण सामग्री र छाडा चौपायाहरूले जनकपुर आउने पर्यटक र आगन्तुकलाई सुरुमै नराम्रो छाप छोड्छ। फोहोर व्यवस्थापनको समस्या जनकपुरमा मात्र नभई प्रदेश २ मै विकराल छ। तर, यसतर्फ कुनै ध्यान नै नदिई फोहोरबीचमा ठूल्ठूला तस्बिरसहितका होडिङ बोर्ड राखिएका छन्। अधिकांश होडिङ बोर्डमा प्रदेशका मुख्यमन्त्री लालबाबु राउतको भिन्नभिन्न तस्बिरसहितको सन्देश छापिएका छन्। एकातिर ती बोर्डहरूमा फोहोर नगर्न, खुला ठाउँमा दिशा पिसाब नगर्न, छोरीलाई शिक्षा दिन जस्ता सन्देशहरू छापिएका छन् भने अर्कोतिर ती पोस्टरमुनि फोहोरको थुप्रो देखिन्छ। फोहोर व्यवस्थापनमा कुनै ध्यान नदिने सरकारले यस्तो खालको प्रचारबाजी गर्नु असोभनीय रहेको स्थानीयहरू बताउँछन्। यो सब चुनावीप्रचारको शैली हो। जुन रकम यी होडिङ बोर्डहरू लगाउनमा खर्च भएको छ, त्यसको सदुपयोग यदि फोहोर व्यवस्थापनमा गरिएको भए प्रदेशको अनुहार फेरिन्थ्यो, युवाअभियन्ता सरोज मिश्र भन्छन्। आफ्नो अनुहारसहितको होर्डिङ बोर्ड लगाउन प्रदेश सरकारले बर्सेनि लाखौं बजेट छुट्याउँदै आएको छ। प्रचारप्रसारका नाममा सबैभन्दा बढी खर्च मुख्यमन्त्री कार्यालयले नै गर्दै आएको छ। चालू आव २०७८७९ मा मुख्यमन्त्री कार्यालयले प्रचारप्रसारका लागि ३१ लाख रुपैयाँ बजेट विनियोजन गरेको छ। गत आवमा कार्यालयले यसै शीर्षकमा ८० लाख रुपैयाँ बजेट छुट्याएको थियो। प्रदेश सरकारको निकै महत्वाकांक्षी योजना मुख्यमन्त्री बेटी पढाउ, बेटी बचाउ अभियान सम्बन्धी होडिङ बोर्ड र ब्यानरहरूका लागि चालू आवमा १६ लाख रुपैयाँ बजेट विनियोजन गरिएको छ। गत आर्थिक वर्षमा यसै अभियानमा होडिङ बोर्ड राख्न सरकारले ५० लाख खर्चेको थियो। त्यसैगरी, प्रदेश सरकारको अर्को महत्वाकांक्षी योजना मुख्यमन्त्री स्वच्छता अभियान का लागि पनि ठाउँठाउँमा होडिङ बोर्ड राखिएका छन्। यस अभियानको प्रचारप्रसारका लागि चालू आवमा १० लाख रुपैयाँ बजेट छुट्याइएको छ भने गत आवमा यो रकम २० लाख थियो।"
