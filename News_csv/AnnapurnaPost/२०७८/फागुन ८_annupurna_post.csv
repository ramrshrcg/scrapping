शीर्षक,विवरण
नबिलको सम्झौता,"काठमाडौं : उद्यमशीलता विकास, दिगो पर्यटन, वित्तीय साक्षरता साथै वित्तीय पहुच प्रवर्धन गर्ने उद्देश्यले नबिल बैंक र कम्युनिटी होमस्टे नेटवर्कबीच सम्झौता भएको छ। सम्झौतामा नबिल बैंकको तर्फबाट नायव प्रमुख कार्यकारी अधिकृत सुजितकुमार शाक्य र कम्युनिटी होमस्टे नेटवर्कको तर्फबाट अध्यक्ष शिवप्रसाद ढकालले हस्ताक्षर गरे। नायव प्रमुख कार्यकारी अधिकृत सुजितकुमार शाक्यले नेपालले अवलम्बन गरेको संयुक्त राष्ट्र संघको दिगो विकास लक्ष्यलाई बैंकको तर्फबाट सहयोग गर्ने उद्देश्यका साथ नबिल बैंकले लिएको दिगो बैकिङको पहलमा यो सम्झौता कोशेढुंगा साबित हुने जनाइएको छ। साथै, यसले स्थानीय स्तरमा उद्यमशीलता विकास, आन्तरिक तथा बाह्य पर्यटन प्रवर्धन गर्दै दिगो आर्थिक तथा सामाजिक रुपान्तरणमा सहयोग गर्ने उनले बताए।"
जेठो विश्वविद्यालयको लथालिंग पारा,"विश्वविद्यालय प्राज्ञिक थलो हो। जहाँ ज्ञानमात्रै होइन प्रज्ञान पाइन्छ। पाइनुपर्छ। नयाँनयाँ कुरा सोच्न सक्ने वा कल्पना गर्न सक्ने मानसिक शक्ति आर्जन गर्ने थलो हो विश्वविद्यालय। गहिरो कुरा सोच्न सक्ने बुद्धि र विवेक विश्वविद्यालयले दिनुपर्छ। मुलुकको सबैभन्दा पुरानो त्रिभुवन विश्वविद्यालयका हकमा यी कुरा कत्तिको मेल खान्छन् त्रिविमा विशृंखलताको जड राजनीति हो। एक त पदाधिकारीको नियुक्ति राजनीतिक आधारमा हुन्छ। प्राज्ञिक थलोमा कार्यकर्ता जसरी मनलाग्दी नियुक्ति हुनु आफंैमा घिनलाग्दो छ। त्यसरी राजनीतिक आधारमा गरिने नियुक्ति त्रिविलाई राम्रो बनाउन सक्ने सक्षम व्यक्तिको भन्दा पनि आफूले भनेको मान्ने हसबहादुरहरूलाई गरिन्छ। प्राज्ञ पनि त्यही नियुक्तिका लागि नेताहरूको चरणमा पर्न जान्छन्। जो नैतिकवान छ, इमान्दार र निष्ठावान छ, योग्य छ, त्यो नेताहरूको नजरमा पर्दैन। त्यस्ता व्यक्ति नियुक्त गर्दा आफूले अह्राइकराई गर्न पाइन्न भन्ने पिरलो सरकारी ओहोदामा बसेकाहरूलाई हुन्छ। त्यसरी नियुक्ति लिएर आएकाहरूले नियुक्ति दिने दलका कार्यकर्ताबाट हेपिनुपर्छ, चेपिनुपर्छ। अर्काथरीले पूर्वाग्रह साँधिहाल्छन्। प्राज्ञिक उद्देश्य र योजनाका लागि भन्दा पनि आफ्नो राजनीतिक स्वार्थसिद्ध गर्न दबाब र प्रभावमा पारिन्छ। आंशिक शिक्षक चाहिन्छ भने राख्ने तर सस्तो ज्यालामा नकज्याउनेचाहिँ हुनुपर्छ। त्यत्तिकै करारमा लैजानु हुँदैन। आवश्यक दरबन्दी हेरेर त्रिवि सेवा आयोगबाट पदपूर्ति गरिनुपर्छ। मुलुकमा एउटामात्रै यस्तो विश्वविद्यालय छ जसको कुलपति प्रधानमन्त्री हुँदैन र उपकुलपतिको नियुक्ति प्रधानमन्त्रीले चुन्दैन। त्यो हो, गण्डकी विश्वविद्यालय। गण्डकी प्रदेशले स्थापना गरेको यो विश्वविद्यालयमा मुख्यमन्त्री कुलपति हुने व्यवस्था छैन। उपकुलपति मुख्यमन्त्रीले चुन्ने व्यवस्था पनि छैन। प्राज्ञिक व्यक्तित्वहरूको ट्रस्ट छ, त्यसैले कुलपति चुन्छ, प्राज्ञिक व्यक्तिलाई। अनि उपकुलपति पनि। त्रिविलगायत अरू ११ विश्वविद्यालयको राजनीतिक हस्तक्षेप र फोहोरी खेलबाट सबक सिकेरै गण्डकी सरकारले त्यस्तो व्यवस्था गरेको छ। ऐन नै त्यस प्रकारले निर्माण गरेको छ। त्यही कुरा अरू विश्वविद्यालयमा पनि हुनुपर्छ। सबै अरू विश्वविद्यालयका ऐनहरू संशोधन गरी राजनीतिक नियुक्तिको धन्दा बन्द गरिनुपर्छ। तबमात्रै त्रिभुवन विश्वविद्यालय पनि सुधार हुनसक्छ। भएभरका विश्वविद्यालयको कुलपति प्रधानमन्त्री बनेर साध्य हुँदैन, त्यता ध्यान दिने फुर्सद प्रधानमन्त्रीलाई हुँदैन। प्राज्ञिक थलोको नेतृत्व प्रधानमन्त्रीले होइन, प्राज्ञले गर्ने हो। विश्वविद्यालय भनेको अध्ययनको मात्रै होइन, अनुसन्धानको पनि थलो हो। तर, राजनीतिले गिजोलेर त्रिविलाई अनुसन्धान त परै अध्ययनको थलो पनि हुन दिइएको छैन। प्राज्ञिक धरोहरहरूलाई प्रवेशै नदिने सेटिङमा जकडाएर राजनीतिक भर्ती केन्द्र बनाउँदा एउटा विश्वविद्यालय होइन यो मुलुकको समग्र शैक्षिक प्रणाली ध्वस्त भइरहेको छ। यस्तो हविगतको दोष हाम्रो राजनीति हो। यसलाई संग्ल्याउनुपर्छ।"
नीतिकथा : मेहनतले सफलता,"एकादेशमा प्रतापी राजा थिए। एक दिन विदेशी पाहुना उनको दरबारमा आएर सुन्दर ढुंगा उपहार दिए। त्यो ढुंगा देखेर राजा निकै खुसी भए। उनले त्यही ढुंगाबाट भगवान विष्णुको मूर्ति बनाएर प्रदेशको मन्दिरमा स्थापना गर्ने निर्णय गरे। मूर्ति निर्माणको जिम्मा प्रदेश महासचिवलाई दिए। महामन्त्रीले उत्कृष्ट मूर्तिकार कहाँ गएर ढुंगा दिएर भने, महाराज मन्दिरमा विष्णुको मूर्ति स्थापना गर्न चाहन्छन्। सात दिनभित्र यो ढुंगाबाट भगवान् विष्णुको मूर्ति तयार गरी दरबारमा ल्याउनुहोला। यसका लागि तपाईंले ५० सुनको सिक्का पाउनुहुनेछ। त्यो सुनेर मूर्तिकार खुसी भए मूर्ति बनाउन थाले। हथौडा निकाले। ढुंगामा हथौडाले प्रहार गर्न थाल्यो। तर ढुंगा उस्तै रह्यो। मूर्तिकारले धेरै हथौडा प्रहार गरे। तर ढुंगा फुटेन। मूर्तिकारले अन्तिम प्रयास गर्ने उद्देश्यले हथौडा उठाए, तर पचास पटक प्रहार गर्दा पनि ढुंगा भाँचेन भने अब के भाँचिन्छ भन्ने सोचेर छाडिदिए। त्यो ढुंगा लिएर महासचिवलाई भेट्न गए। ढुंगा भाँच्न असम्भव रहेको भन्दै फिर्ता गरे। महासचिवले जुनसुकै अवस्थामा पनि राजाको आदेश पूरा गर्नुर्नेथियो। त्यसपछि उनले विष्णुको मूर्ति बनाउने जिम्मा गाउँका एक साधारण मूर्तिकारलाई दिए। ढुंगा लिएर महासचिवकै अगाडि मूर्तिकारले हथौडा प्रहार गरे। एकैपटकमा एकैछिनमा फुट्यो। र त्यसलाई कुँदेर मूर्ति बनाउन थाले। महासचिव सोच्न थाले कि यदि पहिलो मूर्तिकारले अन्तिम प्रयास गरेको भए ऊ सफल हुन्थ्यो र ५० सुनको सिक्काको हकदार हुन्थ्यो। नैतिक शिक्षा : यदि तपाई पनि जीवनमा सफलता प्राप्त गर्न चाहनुहुन्छ भने, बारम्बार असफल भए पनि प्रयास गर्न छाड्नु हुँदैन। जुन प्रयास गर्नुअघि हामीले हात झिक्छौं, त्यो अन्तिम प्रयास हुनसक्छ। त्यसपछि सफलता मिल्नसक्छ।"
संसदीय व्यवस्थाकै मजाक,"एमसीसी संसद्बाट अनुमोदन गर्ने कि नगर्ने विवादले राजनीति तातेको छ। संसद्देखि चियापसलसम्म यो विषयमा गन्थनमन्थन भइरहेका छन्। दुई वर्षअघि नै सरकारले संसद्मा दर्ता गरे पनि मुख्य राजनीतिक दलबीच सहमति नजुट्दा एमसीसी संसद्मै अड्केको छ। तत्कालीन सभामुख कृष्णबहादुर महरादेखि हालका सभामुख अग्नि सापकोटाले विभिन्न बहानामा यो सम्झौता रोक्दै आउनुभएको छ। जुन, संसदीय प्रणाली, यसका मूल्य मान्यता र संवैधानिक व्यवस्था विरोधी काम हो। संसदीय व्यवस्थामा टेकेर सत्ता र शक्तिको उपभोग गरिरहेका दलहरूबाटै संसद्लाई कमजोर बनाइँदैछ। यसको धज्जी उडाउन खोजिएको छ। जनताका आवाज बोल्ने थलोलाई रबर स्टयाम्प बनाउने षड्यन्त्र भइरहेको छ। सभामुख सरकारको बिजनेस रोक्नेतिर उद्यत छन्। तर, संसदीय प्रणालीको विश्वव्यापी मान्यता, अनुभव र हाम्रै संवैधानिक व्यवस्था अनुसार पनि सरकारको प्रस्ताव संसद्मा पेस गर्दिन भन्ने अधिकार सभामुखलाई हुँदैन। सरकारको बिजनेसअनुसार मात्र संसद् सञ्चालन हुन्छ। त्यसैले सरकारको कुनै पनि प्रस्ताव रोक्ने अधिकार सभामुखसँग हुँदैन भन्ने संसदीय व्यवस्थाको मूल सिद्धान्त हो। सांसदले निजी विधेयक (प्राइभेट विल) संसद्मा दर्ता गरे भने संविधान अनुकूल छ कि छैन ? अथवा, त्यो विधेयकले मौजुदा कानुनलाई कहीँकतै प्रतिकूल असर पारेको छ कि छैन भनेर छलफल गर्नुपर्छ। त्यस्तो छलफल गर्ने थलो भनेको कार्यव्यवस्था परामर्श समिति हो। अन्यथा, सरकारको कुनै पनि प्रस्ताव रोक्ने अधिकार सभामुखलाई हुँदैन। कृष्णबहादुर महरा सभामुख हुँदादेखि नै गलत परम्पराको सुरुवात भइसकेको थियो। बहालवाला सभामुखबाट अत्यन्तै गलत काम भइरहेको छ। एमसीसी त उदाहरण मात्रै हो। चर्चामा रहेकाले एमसीसी रोकियो भन्ने खबर सबैले थाहा पाए। तर, यस्ता दर्जनौं विधेयकप्रस्ताव सचिवालयमै त्यत्तिकै थन्क्याइएका छन्। मूल प्रश्न राजनीतिक इमान्दारिताको हो। हामी संसदीय व्यवस्था मान्छौं भने पुरापुर मान्नुपर्यो। मान्दैनौं भने, त्यहीअनुसार अघि बढ्नुपर्यो। तर, यो रणनीतिको व्यवस्था होइन। कसैको रणनीतिक साधन बन्न यो व्यवस्थालाई अंगिकार गरेका पनि होइनौं। हो, यो उवाउ छ, ढिलो हुन्छ। तर, योभन्दा बेहत्तर व्यवस्था संसारमा छैन। संसदीय व्यवस्थालाई नै असफल बनाउनुपर्छ भन्ने पात्रहरूको बोलवाला छ। कम्युनिष्टहरू संसदीय व्यवस्था मान्दैनन् भन्ने भ्रममा जनतालाई राखिएको छ। कार्यकर्तालाई त्यही प्रशिक्षण दिइएको छ। भ्रमको राजनीति गरिएको छ। त्यति मात्र होइन, आपू संसदीय व्यवस्थाको माध्यमद्वारा सत्ता सञ्चालन गर्ने, राज्यसत्तामा भूमिका बढाइराख्ने तर, यसलाई विफल पार्ने काम पनि भित्रभित्रै गरिरहने दोहोरो चरित्र प्रदर्शन भइरहेको छ। त्यही कारण संसद् प्रभावहीन बनाइएको छ। संसदीय व्यवस्थामा टेकेर सत्ताा र शक्तिको उपभोग गरिरहेका दलहरूबाटै संसद्लाई कमजोर बनाइँदैछ। कार्यकारिणीको आय र खर्चमाथि निगरानी र नियन्त्रण गर्ने काम संसद्ले गर्छ। त्यही भएर सरकारको वार्षिक बजेट पनि संसद्बाट पास हुन्छ। राज्यका अंग र निकायका वार्षिक प्रतिवेदन राष्ट्रप्रमुख, सरकार हुँदै संसद्मा आउँछन्। अदालतको प्रतिवेदन पनि संसद्मा आउँछ। अख्तियार, महालेखाको प्रतिवेदनमाथि पनि संसद्ले छलफल गर्छ। तर, यति राम्रो संसदीय व्यवस्थालाई मजाक उडाउनेहरूको बाहुल्यता भयो। हाम्रो विडम्बना नै यही हो। राजनीतिक भ्रष्टाचारी चोख्याउने काम भयो०५१ सालमा म संसद्को लेखासमितिको सभापति थिएँ। त्यतिबेला अख्तियार दुरुपयोग अनुसन्धान आयोगसँग मिलेर समितिले भ्रष्टाचार र आर्थिक अनियमितताका ठुल्ठूला मुद्दामा छानबिन गर्याै। निष्कर्षमा पुर्यायौं। समितिले उठान गरेका विषयमा अध्ययनअनुसन्धानमा अख्तियारले सहयोग गर्यो। अख्तियारसँग मिलेर धेरै काम गर्याै त्यो बेला। दोस्रोपटक स्थानीय निकायको निर्वाचन अघि अख्तियार, महालेखा र लेखासमितिले मिलेर महत्वपूर्ण नीतिगत निर्णय गरेका थियौं। जुनजुन जनप्रतिनिधिको बेरुजु, पेस्कीलगायत आर्थिक कारोबार बाँकी देखिन्छ, त्यस्तो व्यक्ति उम्मेदवार बन्न नपाउने निर्णय गर्यौं। यो निर्णयपछि स्थानीय निकायको अर्बाैं रुपैयाँ बेरुजु उठ्यो। त्यस बेला, अख्तियार र लेखासमिति निकैनजिक भएर सहकार्य गरेका थियौं। अख्तियार दुरुपयोग तथा आर्थिक अनुशासनहिनता सम्बन्धी ठुल्ठूला घटनाहरू बाहिर ल्याउँदै समाधान गर्न पनि सफल भयौं। तर, पछिल्लो अवधिमा लेखा समितिले उठाएका विषयलाई अख्तियारले चासोको साथ हेरिदिएन। यसको मुख्य कारण अख्तियारमा भागबन्डा र राजनीतिक नियुक्ति नै हो। राजनीतिक भागबन्डाका आधारमा नियुक्ति बढ्दै गएपछि कुनै न कुनै घटना, कुनै न कुनै दलसँग जोडिन थाले। यस्ता घटनामा लेनदेन हुन थाल्यो। मेरो विषयमा तँ चुप, तेरो विषयमा म चुप भनेर खुलमखुला लेनदेनको कुसंस्कार सुरु भयो। अन्तत्वोगत्वा संस्था नै चुप बस्ने अवस्था आयो। लेखासमितिले नक्कली एलसी काण्डको छानबिन गरेको थियो। रोचक पक्ष के छ भने, त्यतिबेला नक्कली एलसी काण्डमा दोषी भेटिएका अधिकांशपछि निजी बैंकका सीईओ भए। अदालतको भूमिकाले ९ खर्बको हानीभ्रष्टाचार निवारणमा जोडिने प्रमुख अंग हो, अदालत। अदालतभित्र आफ्ना किसिमका विकृति त छँदैछन्, त्यसमा छुट्टै छलफल गरौंला। तर, अदालतका कारण २०५० सालदेखि यता देशलाई ९ खर्ब रुपैयाँ नोक्सानी छ। सरकारले राजस्वका लागि कुनै निर्णय लिनासाथ सहज रूपले अदालत गुहार्न थालियो। अदालतले त्यस्ता मुद्दामा तत्कालै आदेश जारी गर्छ। त्यसै कारण सरकारलाई ९ खर्ब राजस्व घाटा छ। जुन, उठ्नुपर्ने रकम हो। यसमा सरकारी निकायको पनि कमजोरी छ। अदालतले तुरुन्तै स्टे अर्डर दिएर राजस्व नतिर्न भन्छ। तर दुई वर्षपछि फेरि राजस्व तिर्नुपर्छ भनेर पूर्ण फैसला गर्ने गर्छ। पूर्ण फैसलाको फलोअप हुँदैन। राजस्व असुल गर्नु भनिएका कतिपय मरिसके होला, कतिपय फर्म बन्द भइसकेका होलान्। तर, फलोअप नै भएन। स्टे अर्डरको तत्कालै कार्यान्वयन हुन्छ, तर कर्मचारीतन्त्र निरन्तरताको अभाव र संस्थागत मेमोरी नहुँदा पूर्ण फैसलाको फ्लोअप र कार्यान्वयन हुँदैन। यस्तो प्रवृत्ति बढ्दै गएपछि लेखा समितिले यसलाई गम्भीरतापूर्वक लियो। राजन खनाल अर्थसचिव हुँदा यस्ता ५०६० वटा फाइलको अध्ययन भयो। केहीबाट राजस्व संकलन पनि भयो।अहिलेका कतिपय चर्चित विषयमा अख्तियारको पनि परीक्षा भइरहेको छ। हामीले सानातिना खरिदार, अमिन, सुब्बा, अफिसरको २ लाख, ५ लाख, १० लाख भ्रष्टाचारका प्रकरणमा ध्यान दिइरहेका छौं। एनसेल कर प्रकरणमा अदालतले राहत दिएको थियो। तर, लेखासमितिले पटकपटक ताकेता गर्यो। समितिले बाध्य पारेपछि एनसेलले सरकारलाई राम्रै राजस्व तिर्यो। भ्रष्टाचार बढ्नुमा हाम्रा केही नीतिगत वनावट पनि कारण हुन्। जस्तै, किसानलाई अनुदान भनेर वार्षिक करोडौं बजेट खर्च भइरहेको छ। तर, यस्तो अनुदान किसानले पाउँदैनन्, बिचौलियाले मात्रै लिइरहेका छन्। अनुदान रकम बाँड्ने संस्था आफैं पनि यसमा लिप्त हुन्छन्। यो नीतिगत भ्रष्टाचार हो। राजनीतिक नेताहरूले के गडबड गर्छन् भन्नेमा मात्रै सबैको ध्यान हुन्छ। नेताहरूको ५ वा सय रुपैयाँको भ्रष्टाचारले समाजको ध्यानाकर्षण गराउँछ। तर, करोडाै रुपैयाँको नीतिगत भ्रष्टाचार ओझेलमा पार्ने गरिन्छ। संसदीय समिति आफैं अदालत जाँदैन। अख्तियार नै अदालतमा मुद्दा हाल्ने हो। अदालतमा गइसकेपछि हठात रूपमा किसिम किसिमका निर्णय आउँछन्। एउटै प्रवृत्तिका मुद्दामा कहिले एउटा निर्णय आउँछ, कहिले अर्कै खालको। विशेष गरी भूमिसम्बन्धी मुद्दामा यस्तो देखिएको छ। एउटै प्रकृतिका जग्गाको सम्बन्धमा अदालतले फरकफरक निर्णय गरेको देखिन्छ। संसद्मा यसरी संरक्षण गरिन्छनेतामन्त्रीमाथि भ्रष्टाचारको विषय उठे, त्यही पार्टीका सांसदहरू नेता जोगाउन समितिमा अघि सर्छन्। वाइडबडी खरिद प्रकरण, एनसेलको कर विषय यसका ज्वलन्त उदाहरण हुन। जुन राजनीतिक दलको नेतृत्वमाथि प्रश्न उठेको हुन्छ। त्यो राजनीतिक दलका प्रतिनिधिको भाषा, शैली र व्यवहारबाटै निजले जोगाउन खोज्यो भन्ने प्रष्ट थाहा हुन्छ। यस्ता दृश्य समितिमा खुलेआम देखिन्छन्। लुकाउनुपर्ने कुनै कारण छैन। ०५१ सालमा म लेखा समितिको सभापति हुँदा चाइना साउथ वेष्ट प्रकरण आयो। समितिमा रहेका एमालेका साथीहरू त्यो मुद्दासँग उदासीन हुन्थे। लाउडा प्रकरणमा कांग्रेसका साथीहरू उदासीन हुन्थे। त्यसैले भ्रष्टाचारका विषयमा दलहरूको आआफ्नै बुझाई र व्यवहार हुन्छन्। राज्य संरक्षित तस्करीमुलुकमा सजिलो गरी पैसा कमाउने इजी मनी धन्दा बढेको छ। बैंकहरू पनि यही धन्दामा छन। मुलुकमा रेमिट्यान्स कम भएको होइन। हुन्डी कारोबार फस्टाएको हो। यो विषयमा अध्ययन, अनुसन्धान गरौं भनेर कोही पनि अघि नसर्नु मुलुककै लागि दुर्भाग्य हो। हाम्रो अहिलेको बैंकिङ प्रणाली पनि आयातमुखी छ। विदेशबाट केराउ, सुपारी र पेस्तादाना आयात गरिन्छ। अनि, तस्करी गरेर भारत पठाइन्छ। डलरमा मगाउने अनि, भारुमा भारतमा तस्करी गराउने काम भइरहेको छ। अख्तियार दुरुपयोग गर्दै राज्य संरक्षित तस्करी बढेको छ। बैंकहरू एलसी खोल्न हतारिन्छन्। बैंकिङ प्रणाली उद्योगमैत्री छैन। बैंकहरू उद्योगमा लगानी गर्न चाहँदैनन्। उद्योग स्थापना गर्न प्रोत्साहित गर्दैैनन्। हाम्रो कानुनले पनि गर्दैन, बैंकको नीतिले पनि गर्दैन। स्थानीय तहमा डरलाग्दो अनुशासनहीनतासबैभन्दा डरलाग्दो आर्थिक अनुशासनहीनता स्थानीय तहमा छ। महालेखा परीक्षकको चार वर्षको वार्षिक प्रतिवेदन हेर्यौं भने, प्रत्येक वर्ष डरलाग्दो गरी आर्थिक अनुशासनहीनता बढ्दै गएको छ। तर, दुःखको कुरा यसबारे छलफल गर्ने संयन्त्र र ठाउँ छैन। संघीय सरकारका विषयमा महालेखा परीक्षकले उठाएका विषयमा संघको लेखासमिति र प्रदेशको प्रदेश लेखासमितिमा छलफल हुन्छ। तर, स्थानीय तहको बेरुजुसम्बन्धी छलफल गर्ने ठाउँ नै छैन। न संवैधानिक व्यवस्था छ, न कानुनी नै। प्रत्येक वर्ष ठूलो रकम स्थानीय तहमा गइरहेको छ। आर्थिक अनुशासनहीनता बढेको छ, महालेखाले प्रश्न उठाइरहेको छ। र, पनि यसतर्फ राज्यका जिम्मेवार निकाय र दलहरू संवेदनशील छैनन्। म संघीय मामिलामन्त्री हुँदा महालेखा परीक्षक र अख्तियार प्रमुख बसेर यस विषयमा गृहकार्य पनि गरेका थियौं। स्थानीय तहको बेरुजू हेर्ने संयन्त्रको प्रस्ताव पनि गरेका थियाैै। प्रदेशसभाको लेखासमितिको सदस्यको संयोजकत्वमा महालेखाको प्रतिनिधि र जिल्ला समन्वय समितिको प्रमुख सदस्य रहने गरी तीन सदस्यीय संयन्त्रको प्रस्ताव गर्यौं।त्यससम्बन्धी प्रस्ताव मन्त्रिपरिषद्मा पनि लगे। तर, बिफल पारियो। भ्रष्टाचार नियन्त्रणमा संसद्को ठूलो भूमिका छ। तर, त्यसको कहिल्यै सदुपयोग भएन। संसद्का तर्फबाट संसदीय समितिले सर्वोच्चताको प्रयोग गर्ने हो। समितिलाई जति प्रभावकारी बनाउन सक्यौं, त्यति नै भ्रष्टाचार निर्मूल गर्न सहयोग पुग्छ। (सांसद् त्रिपाठी जनता प्रगतिशील पार्टी नेपालका अध्यक्ष हुन्।)"
साँघुरो घेरामा राजनीति,"आरिअइसन र फ्रान्सिस्को बोस (सन् २०११) ले १ सय ६९ मुलुकको अध्ययन गर्दा राजनीतिक अस्थिरताले आर्थिक वृद्धिमा नकारात्मक असर पार्ने तर्क सारेका थिए। नेपालमा पनि स्थिर सरकार हुने अवस्था रहेन। गुनार मिर्दाल (सन् १९५०) ले अविकसित मुलुकमा सरकार परिवर्तनसँगै हुने नीति, कार्यक्रम तथा संस्थागत परिवर्तनका कारण आर्थिक विकासमा बाधा पुग्ने ठहर गरे। वास्तवमा नेपालको राजनीतिक अभ्यास हेर्दा कर्मचारी सरुवाबढुवा, राजदूत नियुक्ति प्रक्रिया, मन्त्रालय र मन्त्री बाँडफाँडजस्ता कुरा क्षमता र योग्यताका आधारमा छैनन्। पार्टीकै गुलामी र चाकडी, पार्टीभित्र पनि खेमा बोक्ने नेतृत्वको गुलामी र फाइदा हुने स्वार्थका आधारमा हुन्छ। हामी सुशासन र न्यायको कुरा गरिरहन्छौं। अझ संघीय व्यस्थाले विकेन्द्रीकृत सोचलाई वकालत गर्छ। यसलाई विकेन्द्रीकरणमुखी तथा समुन्नतिको हिमायती व्यवस्था मानिन्छ। तर, व्यवहार आरोपवाद र स्वार्थको घेराबन्दीभित्रै कँजिएको छ। नेपालको यथार्थता नै शक्तिको सदुपयोग, अनुशासन र आदर्शको अभाव हो। एमसीसी पारितको सवाल राष्ट्रिय सरोकारको विषय हो। आम जनताले यसबारे सुसूचित हुनुपर्ने र स्पष्ट हुन पाउनुपर्ने अभ्यासमा सरकारले चासो राखेको पनि देखिँदैन। अर्कातिर नेपालको नक्सा जारी भयो। तर, त्यसको स्थायित्वमा वर्तमान गठबन्धनको सरकार सक्रिय देखिँदैन। सरकार विकासवादी एजेन्डामा भन्दा पनि मन्त्रालय विकास र भागबन्डाकै तजबिज मिलाउन व्यस्त देखिन्छ। केही मन्त्रीस्तरीय सक्रियताबाहेक राष्ट्रिय गौरवका काममा सरकार कमजोर हुँदै गएको छ। मिहीन रूपबाट हेर्दा अघिल्ला सरकारका योजना कटौती गरेर नयाँ योजना तुन्ने प्रतिशोधमुखी बुद्धिका कारण नेपाललाई प्रयोगशालीय केन्द्र बनाइरहिएको देखिन्छ। एउटा कोणबाट राजतन्त्रलाई ऐँस र मोजमस्तीमा रहेको एकतन्त्री थियो भनिरहँदा आजका शासकमा जनमुखी स्वभाव छ त भन्नुपर्ने हुन्छ! हजुर्याइँ, चाकडी, खेमा अर्थात् गुटको नितान्त अन्धस्वार्थ परम्परा निकै सशक्त देखिन्छ। शैली केही फरक होला तर अभिप्रायः उस्तै छ। अनि नेतृत्वले तिनैलाई काखी च्याप्छ। कमजोरीलाई ढाकछोप गर्न तम्सन्छ। अलिकति पनि विरोध सहने हिम्मत राख्दैन। केवल प्रतिशोध र प्रतिरोधको भावना बोकिरहन्छ। आचरण र सिद्धान्त दुवैमा पतित छ। भ्रष्टाचारीले आफ्नो गल्ती स्वीकार गर्दैन। आजको बामपन्थी भनौं वा लोकतान्त्रिक दल आखिर उही मनोग्रन्थीले सत्तालिप्साको एकोन्मुख गन्तव्यमा लगाम कसेर दौडेको छ। केही आशा, केही स्वार्थ अनि केही भित्री समर्पणको सोचगत धारका कारण श्रमजीवी वर्गले देखासिकी र बहकाउमा आएर दल र नेतालाई समर्थन वा विरोध गर्छ। हामी विकासको मार्गमा तातेताते गर्दै गरेका हुनाले आजको सबाल्टर्न वर्ग अर्थात् भुइँमान्छेले राजनीतिक सिद्धान्तभन्दा बढी देखेसुनेकै आधारलाई सत्य ठान्छ। वस्तुतः आजसम्म पनि नेपाली जनताको राजनीतिप्रतिको त्याग र निष्ठा कसैको बहकाउमा आश्रित देखिन्छ। नेपालको इतिहासलाई कोट्याउँदा २००७ सालको परिवर्तनपश्चात् पनि चाहेको विकास र समृद्धिलाई तुलनात्मक रूपमा ग्रहण गर्न सकेन। चीन, जापान, जर्मनजस्ता मुलुकले जसरी विकासको गतिलाई हामीले समात्नै सकेनौं। अझ संघीय पद्धतिको गणतान्त्रिक व्यवस्थामा पनि बाँडीखाने र दुनो सोझ्याउने शैलीको होडबाजी चलिरहेको छ। गाउँगाउँमा सिंहदरबारको अवधारणा भनिरहँदा भ्रष्टाचारको सरुवा रोगलाई पनि एकसाथ पठाइएको छ। २००७ सालअघि र २०१९ देखि २०३६ सम्मको राजनीतिक इतिहासले निरङ्कुश शक्तिलाई आड लियो भन्ने संज्ञा पाइरहेको कुरामा हामी विदितै छौं। २०५२ देखि २०६२२०६३ सम्मको अवधि पनि उही संकटको घेराबन्दीमा रहँदा विकासमुखी बन्न सकेन। २०४७ यता बनेका दुई दर्जनभन्दा बढी सरकारको शासनलाई भोगिसक्यौं। माओवादी द्वन्द्वबाट भएका क्षतिबाहेक उपलब्धिलाई नियाल्दा जनतामा राजनैतिक चासोको एउटा जागरण आएकै हो। तथापि, माथिल्लो तहमा पुगेका नेतृत्वले बुझे पनि अपनाएनन्। बामपन्थी वा लोकतान्त्रिक दल आखिर उही मनोग्रन्थीले सत्तालिप्साको एकोन्मुख गन्तव्यमा लगाम कसेर दौडेका छन्। समस्याको जरो राजनीतिभित्रको स्वार्थसिंहदरबारलाई गाउँगाउँमा लैजाने योजनासँग प्रगतिवादी चिन्तन र समृद्धिको विकेन्द्रीकरण योजना एकसाथ गाँसिनुपथ्र्यो। अहिले आफन्तवाद र बाँडी खाने रितको संस्कार ह्वात्तै बढेको छ। यसकारण सबैजसोले सहजै बोक्ने गरेको समाजवाद नामक शब्दको दुरुपयोग भइरहेको छ। नेपाली समाज त हिजोकै चाकडीबाजमा पिछलग्गु भइरहेको कुरामा कुनै दुई मतै रहेन। हाम्रो उत्तरआधुनिक चिन्तनभित्र विकेन्द्रीकृत सोचमा मनोमानी गर्ने शैली पनि सँगसँगै हस्तान्तरित भएको प्रष्टै देखिन्छ। आर्थिक अनियमितता, बेरुजु, झुटा तथ्यांक मिलानको जालसाजी नियत, कागजी प्रक्रियाका कमजोरीलाई छल्ने अभ्यासमा माहिर बन्ने खेलो बढेको देखिन्छ। शक्तिको आडमा कागजी अभ्यासले प्रमाणविहीन बाँडीखाने र सक्नेले कुम्ल्याउने पद्धतिका कारण ग्रामीण योजनाको चरम दुरुपयोग देखिन्छ। राजनीतिक शक्तिको आडमा ठेकेदारले बदमासी गरेका तमाम घटना बाहिर आउँदैनन्। यथार्थमा ग्रामीण विकासको नेतृत्वकर्ता बनेका स्थानीय सरकार भोलिको राजनीति र चुनावी शक्तिको आडमा आकर्षित बन्ने गरेको देखिन्छ। आखिर यी तमाम समस्यालाई कसरी नियमन गरिन्छ ? हाम्रो देशको राजनीति र समाजको चिन्तनले यहाँको भूगोल र विश्वव्यापीकृत बजारसम्मको सम्बन्धलाई समेट्ने मार्ग रोजेन। अन्धसमर्थन र अन्धविरोधको विरासत निर्माणमा मग्न वर्तमान राजनीतिमा दूषित वाक्युद्ध र स्वार्थी व्यवहार प्रतिस्पर्धाको लडाइँ मात्रै देखिन्छ। विकासवादी रचनात्मक योजनाका विपरीत शासकहरू समाजवादको घुम्टो ओढेर नवसामन्तवादी स्वभाव प्रदर्शन गर्न माहिर छन्। एकाथरि नागरिकमा राजनैतिक वितृष्णा त अर्कोथरिमा कार्यकर्ता बन्ने र पछि लाग्नेबाहेक अरू सोचै भएन। विद्यालयमा व्यवस्थापन समिति छान्नेदेखि विकासका योजना पार्ने र काम गर्नेसम्ममा आफन्तवाद र खाने बाटो खोज्ने पद्धति गाउँगाउँमा छ्याप्छ्याप्ती छ। वर्तमान सरकारले दल विभाजनकारी अध्यादेश ल्याउनू, ठूलो दल विभाजित हुनु अनि सुनियोजित तवरमा अध्यादेश पुनः खारेज हुनुले विधिको शासनलाई भन्दा प्रतिरोधको सोचलाई नै निरन्तरता दिएको प्रष्टै हो। विपक्षीले निरन्तर संसद् अवरोध गर्दा तमाम कार्य सम्पादनमा अवरोध उत्पन्न भइरह्यो। आखिर सत्ताको झिनाझपटीको शैलीले आफ्ना मान्छेलाई अवसर दिने र बाँडेर खाने रितले क्षमताको गरिमामाथि आँच पुग्छ। यो राजनीतिक रोगका कारण एउटा बौद्धिक वर्ग नै पाखा लागेको देखिन्छ। पार्टीहरूमा संगठन निर्माणको होडबाजी बढेको छ। तर, यसबाट देशमा शक्ति पृथकीकरणको सदुपयोग हुन नसकेको देखिन्छ। नेपालमा विभाजन र संगठन निर्माणको राजनीतिक शैलीले विकासमा होमिने अमूल्य समय, सोच र श्रमको धज्जी उडाउने काम भएको छ। बहुदलीय व्यवस्थामा दल निर्माणलाई सामान्य प्रक्रिया मानिन्छ तर ठूलो क्रान्ति गरेर सत्तामा पुगेको तत्कालीन माओवादी नै विभाजित हुनुले जनअपेक्षामा कुठाराघात भयो। आखिर एकल नेतृत्वकै शैलीमा चलेको त्यस पार्टीप्रति स्वयम् जनयुद्धका सहनायकहरू ससाना झुन्ड बनाएर स्वार्थ साँध्नै व्यस्त देखिन्छन्। यदि राष्ट्रिय स्वार्थको आडमा त्यो पार्टी चल्दो हो त सायद आजसम्म पनि उसकै नेतृत्व रहन्थ्यो। बल्लतल्ल बाम ध्रुवीकरण भई मिलेको एमाले र माओवादी केन्द्र पुनः सत्तालिप्साको माथापच्चीका कारण अदालतबाट फरक रहेको घोषणा भयो। एकअर्कालाई खसालेर आरोप लाए पनि त्यो पद र स्वार्थको खेलो नमिलेर गरिएको तमासा मात्रै हो। हामी जनतालाई कठपुतली बनाइएको मात्रै हो। परिणामतः विकास र समृद्धिमा होमिने अमूल्य समय र श्रम यिनै ढुल्मुले स्वार्थी स्वभावको गलपासोमा फस्न पुगेको देखिन्छ। आदर्शको भाषण गरेर आपूलाई असल र कुशल ठान्ने नेतृत्वमा व्यक्ति स्वार्थका रेखा प्रशस्तै देखिइरहेकै छन्। आखिर आन्तरिक खिचातानीका कारण झन्डै दुईतिहाइको बहुमत प्राप्त सरकार नै ढल्यो। यहाँसम्ममा आइपुग्दा देशले ठूलो क्षति व्यहोर्नुपरेको यथार्थमा ती आम वाम नेतृत्व भनिनेहरूलाई निर्दोष मान्न सकिँदैन। अन्ततः ठूलो दल विभाजित भयो। यो शैलीले मुलुकमा राजनीतिक स्वार्थको खेल झनै बढेको देखिन्छ। विभाजनको वास्तविक मनोविज्ञानलाई हेर्ने हो भने कसैले एकलाई त कसैले अर्कोलाई गुटगत आधारमा साथ दिइरहनुले विभाजनको दोषी खाली दुई व्यक्ति मात्रै हुँदैन। पार्टीभित्रको किचलोलाई विज्ञमार्पत सुल्झाउने र झगडिया सोचको अन्त्य गर्ने नीति प्रभावकारी हुनुपर्छ। खाली आरोप र प्रतिशोधको लाञ्छनाकै अतिरञ्जित स्वभावमा रमाउने पद्धतिले नेकपा विभाजित भएको देखिन्छ। अन्य पार्टीलाई फाइदा भए पनि जनताका लागि यो विवाद, अलमल, झगडा, विरोध वा अहम् त सधैँ घातक छ। यसले विकास र समृद्धिको मार्गमा सोच्ने मस्तिष्कमा बाधा पुर्याउँदा सिंगो मुलुक नै पछि पर्यो। फुट्ने, टुट्ने नीतिविरुद्ध उठ्न नसक्नु अनि अन्धसमर्थन र अन्धविरोधी शैली हाबी हुनु अर्को अचम्मको विषय हो। नेतालाई भोट दिइनु र समर्थन गर्नुको अर्थ व्यक्ति स्वार्थ र पदको लालुपताका लागि अस्थिर बन्नु भन्ने पनि पटक्कै होइन। अहिले पनि स्वार्थको झगडा जारी छ। हिजो सत्तामै खेलिरहेको राप्रपामा मतभेद र विभाजन रोकिएको देखिएन। नयाँ सोचका साथ जन्मेको साझा पार्टीदेखि जसपासम्मको मतभेद पनि उही पदीय अस्मिता र अभिमानको अपेक्षामा नमिलेको स्वार्थ मात्रै हो। फलतः नेताको मतभेदले पार्टीमा जीवन अर्पण गरेका दर्जनौं नेताको भविष्यमाथि प्रहार हुन्छ। हुन त गिरिजाप्रसाद कोइरालासँगको अन्तद्र्वन्द्वका कारण प्रधानमन्त्री शेरबहादुर देउवाले २०५९ सालमा पार्टी फुटाएर कांग्रेस (प्रजातान्त्रिक) गठन गरेका थिए। पछि २०६२०६३ को जनआन्दोलनको प्रभावसँगै २०६४ सालमा देउवाको पार्टी पुनः कांग्रेसमै मिलेको थियो। परिणामतः ठूलो दलको तहमा कांग्रेस नै स्थिर देखिनुले आउने चुनावका लागि पनि ऊ सक्षम देखिएको प्रस्टै छ। अन्तमाआज जनताले स्वतन्त्र भएर समीक्षा गर्ने अभ्यास देखिँदैन। हरेक चर्चा पार्टी र खेमाबन्दी सोचभित्र सङ्कीर्ण छ। प्रभाव, दबाब र अभावमा कसैप्रति झुकाव राख्छ। आज अनेक नामधारी पार्टी उत्तिकै उम्रिरहेका छन्। एक हुल मान्छे भेला गरेर तिनले भाषण छाँटिरहेका हुन्छन्। समाजवादको नाम जोड्ने मात्रै दर्जनौं छन्। यहाँसम्मको चर्चा गर्दा नेपाल राजनीतिक अभ्यासको एउटा प्रयोगशाला बनेको छ। अन्ततः अहिलेको नेतृत्वले मथिङ्गलमा कसैलाई र केहीलाई बोकेर बोल्छ। कार्यकर्ताले नेताको बोलीलाई फोटोकपी गर्छ। विपक्षीले केवल खोट खोज्छ। राम्रोलाई राम्रो भन्ने हिम्मत गर्ने कोही देखिँदैन। स्वच्छ र निष्पक्ष भनिने पत्रकारिता पनि पार्टीको भागबन्डामा विभाजित भइरहेकै छ। संसद्देखि सञ्चार हुँदै सडक र चोकले पनि कसैको पक्ष लिएर कसैलाई सिध्याउने सोच राखेर बोल्छ। यसर्थ राष्ट्रिय स्वार्थको नामनिसाना नरहनु आजको ठूलो विडम्बना हो। गुटवादले जनमनमा विषाक्त विचार भरिदिएको छ। यसर्थ नेतृत्व चयनको शिक्षा जनतामा पैलिनु आवश्यक छ। अबको चुनावमा पनि स्वच्छ र स्वस्थ नेतृत्व आउने सम्भावना विगतजस्तै कमजोर हुनुहुन्न। पछिल्लो घटनाक्रममा जनताका लागि त्याग गरिएको भन्ने सन्दर्भ समेटिँदैन। आन्तरिक कलहको जग बस्यो। मपाईँत्ववाद हाबी हुँदै गयो। सोचनीय विषय त मुलुकलाई राजनीतिको प्रयोगशाला हुनबाट जोगाउनुपर्छ। मुलुकको जनमत लत्याइयो र कटिबद्ध भएर जुट्नुपर्ने विकासमुखी समय खेर गइरहेको छ। नेतृत्वको अदूरदर्शिता र स्वार्थपूर्ण शैलीका विपक्षमा एकजुट हुनुपर्ने कुरामा आम जनता चुनावमा सचेत हुन सक्नुपर्ने देखिन्छ। वास्तवमा अल्पसंख्यक बाठाहरूले बहुसंख्यक शिक्षितलाई हतियार बनाएको विषयबोध गर्नुपर्छ। वस्तुतः विकेन्द्रीकृत पद्धतिभित्रको विकृतिलाई निर्मूल पार्ने अभियान आवश्यक देखिएको छ।"
लोकसेवा पाठ्यक्रम : कस्तो ?,"धातुको मूर्ति कस्तो आकार र रूपको हुने भन्ने निर्धारण फर्माले गर्छ। गलैंचाको आकार र बुट्टाको निर्धारण तानको ढाँचाले गर्छ। त्यस्तै कुनै संगठनभित्र कति दक्ष र क्षमतावान कर्मचारी भित्राउने भन्ने निर्धारण संगठनको कर्मचारी भर्ना तथा छनोट प्रक्रियाले गर्छ। अनि उक्त संगठनको भविष्यसमेत यही भर्ना तथा छनोट प्रक्रियामा निर्भर हुन्छ। संसारमा कुनै यस्तो संगठन छैन। जसले सही मानिस सही ठाउँमा छनोट गरेर पनि असफल भएको होस्। विश्व मानचित्रको जुनसुकै कुनामा स्थापना भए पनि संगठनका निश्चित लक्ष्य तथा उद्देश्यहरू हुन्छन्। त्यसलाई सरल, किफायती र प्रभावकारी ढंगबाट हासिल गर्न संगठनमा मानिस, पँुजी, प्रविधि आदि जस्ता स्रोत साधनहरू प्रयोग गरिएका हुन्छन्। मानिस यस्तो महत्वपूर्ण स्रोत हो, जसले अन्य स्रोतलाई समेत चलायमान बनाएर संगठनलाई सफलताको शिखर चुमाउन सक्छ। अनि यही मानिस हो, जसले संगठनलाई रसातलमा पुर्याई इतिहासमा मात्रै सीमित बनाइदिन सक्छ। नेपालमा निजामती सेवा, नेपाली सेना, नेपाल प्रहरी, सशस्त्र प्रहरी बल नेपाल, अन्य संघीय सरकारी सेवा र संगठित संस्थाहरूमा कर्मचारी छनोटका लागि लोक सेवा आयोगको व्यवस्था गरिएको छ। सम्बन्धित निकायबाट पद पूर्ति गर्न माग प्राप्त भएपछि लोकसेवा आयोगले ऐन, नियमअनुसार पद संख्या निर्धारण गर्छ। र, विज्ञापन प्रकाशित गर्छ। त्यसपछि परीक्षा सञ्चालन गर्नेसम्मको कार्य गर्छ। लोकसेवा आयोगले हालसम्म स्वतन्त्र, निष्पक्ष र तटस्थताको सवालमा हामी नेपालीले शिर ठाडो पारी गर्व गर्न लायकको कार्य सम्पादन गर्दै आएको छ। नेपालमा कतिपय गर्विला निकायसमेत विभिन्न विवाद र झमेलामा फसिरहँदा लोकसेवाले भने आशा र भरोषालाई झन् मजबुद बनाउँदै लगेको पाइन्छ। लोकसेवा आयोगमाथि हामी आँखा चिम्लिएर विश्वास गर्न सक्छौं। तर, आयोगले कर्मचारी छनोटका लागि लिने लिखित परीक्षाको पाठ्यक्रम भने व्यवहारोपयोगी, औचित्यपूर्ण र समयसापेक्ष नभएको गुनासाहरू बढिरहेका छन्। कुनै पनि संगठन चाहे नाफामूलक होस् वा गैरनाफामूलक, त्यहाँको सबैभन्दा मूल्यवान मानव स्रोतको महत्व जति हुन्छ त्यति नै महत्व मानव स्रोतको भर्ना तथा छनोट प्रक्रियाको हुन्छ। नेपालमा लोकसेवा आयोगले कर्मचारी भर्ना तथा छनोट गरेका संगठनहरू निजी संगठनको तुलनामा कमजोर अवस्थामा सञ्चालन भइरहेका छन्। जलाई एउट निरक्षर व्यक्तिले समेत छुट्ट्याउन सक्छन्। केही नाफामूलक सार्वजनिक संस्थानहरू वर्षैपिच्छे घाटाको पोको ठूलो पार्दै चलिरहेका छन्। सेवामूलक भनिएको निजामती क्षेत्रले पनि जनताको आशा अनुरूप सेवा प्रवाह गर्न सकिरहेको देखिँदैन। मानव संसाधन व्यवस्थापनको आँखाबाट यस अवस्थालाई विश्लेषण गर्ने हो भने सबैभन्दा ठूलो दोष मानव स्रोतलाई नै जान्छ। सँगसँगै यो दोष ती मानव स्रोतलाई संगठनमा भित्राउने प्रक्रियालाई समेत जान्छ। यसरी सैद्धान्तिक दृष्टिकोणबाट हेर्दा एउटा संगठन असफल हुनमा, त्यस संगठनमा कार्यरत मानव स्रोतलाई भर्ना तथा छनोट गर्ने योजनादेखि नियुक्तिसम्मका सम्पूर्ण चरणहरू समेतको कमजोरी देखिन्छ। लामो समयदेखि नेपालमा लोकसेवा परीक्षा एउटा ठूलो हाउगुजीको रूपमा रहँदै आएको छ। जसको कारण युवावर्गको मनोविज्ञानमा यो परीक्षा उत्तीर्ण गर्न नसकिने, भद्दा, धेरै परीक्षा पत्रहरू भएको आदि जस्ता छाप पर्ने गरेको छ। यही मनोविज्ञानका कारण प्रतियोगीहरू महँगो शुल्कमा तयारी कक्षा लिन बाध्य छन्। जीवनमा अरू केही नसोची कतिपय युवायुवतीहरूले शारीरिक र मानसिक रूपमा आफ्नो सबैभन्दा उत्पादनमूलक र ऊर्जावान समय लोकसेवा परीक्षाका लागी खर्चिरहेका छन्। धेरैले लोकसेवा दिने चक्करमा आफ्नो पढाइसमेत पूरा गर्न पाएका हुँदैनन्। वर्षैभरि निजामतीलगायत विभिन्न संगठनहरूमा परीक्षा दिइरहुनु अनि सफल नहुनु नियती नै बन्न पुगेको छ। केही परीक्षार्थीहरूले २०२१ पटकसम्म असफल हँुदासमेत परीक्षा दिन नछाडेका घटनाहरू बेलाबेलामा सुनिने गरेका छन्। यसले गर्दा परीक्षार्थीहरूमा भएको नयाँ जोस र जाँगर परीक्षा दिँदादिँदा रित्तिसक्ने र अन्ततः सफल भए पनि मनोवैज्ञानिक रूपमा थकित भएको अवस्थामा संगठन प्रवेश गर्ने सम्भावना अधिक रहन्छ। अनि यस्तो थकित व्यक्तिले संगठनलाई नयाँ के दिन सक्ला र ? मानव संसाधन व्यवस्थापनको नियमअनुसार कुनै संगठनमा नयाँ कर्मचारी भर्ना गर्नुपर्यो भने सर्वप्रथम त मानव संसाधन योजना बनाइन्छ। कुन कार्यका लागि कर्मचारी माग गर्नुपर्ने हो त्यसको विश्लेषण गरी कार्य विवरण र कार्य विशिष्ट विवरण तयार पारिन्छ। अनि यही विवरणका आधारमा नयाँ कर्मचारीका लागि आवश्यक योग्यता र उसले नियुक्ति पश्चात् गर्नुपर्ने कामको निर्धारण गरिन्छ। नयाँ उम्मेद्वारको परीक्षा लिइन्छ। यसो गर्दा सही कामका लागि सही मानिस प्राप्त गर्न सकिन्छ। तर, लोकसेवा आयोगले भने जुनसुकै संगठन वा सेवाका लागि पनि प्रथम पत्रका रूपमा एउटै समान प्रश्नहरू सोध्ने गरेको छ। उक्त प्रथम पत्रमा लोकसेवा आयोगले नेपाललगायत विश्वको भूगोल, इतिहास, विभिन्न मुलुकका ऐतिहासिक घटनाहरू, अन्तर्राष्ट्रिय संगठनहरू आदिका बारेमा सोध्ने गरेको छ। एउटा व्यक्ति कुनै संगठनमा नियुक्त भएपश्चात् उसले गर्नुपर्ने कामसँग कुनै पनि सम्बन्ध नराख्ने विषयमा उसको परीक्षा लिनुको कुनै औचित्य हुन्छ र ? उदाहरणका लागि नेपाल टेलिकमको प्रशासन शाखामा काम गर्ने कर्मचारीले विश्वको भूगोलका बारेमा जान्नैपर्ने आवश्यकता किन ? त्यस्तै जलस्रोत विभागमा काम गर्ने एउटा लेखापालले विश्व इतिहासको परीक्षा दिनै पर्ने बाध्यता किन ? कुनै पनि मुलुकमा चुनावी प्रक्रियाबाट आउने राजनीतिक नेतृत्व निश्चित समयका लागि मात्र सरकारमा रहन्छ। यही कारण यस्तो सरकारलाई अस्थायी सरकार भन्ने गरीन्छ। तर, कर्मचारी तन्त्र एउटा यस्तो निकाय हो जसले स्थायी सरकारका रूपमा देशको नेतृत्व गरिरहेको हुन्छ। विश्वमा यस्ता कैयौं उदाहरण छन्, जहाँ राजनीतिक नेतृत्व कमजोर भएका बेलामा कर्मचारीतन्त्रले राष्ट्रलाई उचित दिशानिर्देश गरेको छ। राजनीतिक नेतृत्व जतिसुकै डगमगाए पनि कर्मचारी तन्त्रले देशको गति रोकिन दिएनन्। तर हाम्रो देशमा भने पटकपटक राजनीतिक नेतृत्व अस्थिर र कमजोर हुँदासमेत कर्मचारीतन्त्रले देशलाई गति दिन सकेको देखिँदैन। बरु उल्टै त्यस किसिमका राजनीतिक अस्थिरताको प्रत्यक्ष वा अप्रतक्ष प्रभावले कर्मचारीहरू बीचमै विचारको खण्डीकरण देखिने गरेको छ। यस्तो परिस्थितिलाई नजिकबाट नियाल्दा कर्मचारी तन्त्रभित्र हामीले के योग्य, क्षमतावान र दूरदर्शी कर्मचारीहरू नै भित्र््याइरहेका छौं त भन्ने प्रश्न खडा नहोला भन्न सकिन्न। आज संसारमा अत्याधिक सफल भएका संगठनहरूले नयाँ कर्मचारी छनोट गर्दा अन्य योग्यताहरूभन्दा बढी महत्वका साथ परीक्षार्थीहरूमा नयाँ विचार जन्माउन सक्ने खुबी छछैन भनेर हेर्ने गरेका छन्। यहि प्रसंगमा विश्व प्रशिद्ध माइक्रोसफ्ट कर्पोरेसनका संस्थापक विल गेट्सले भनेका छन्, यदि मेरो कम्पनीको सुरक्षा गार्डले समेत कम्पनीका लागि नयाँ विचार दिन्छ भने म त्यसलाई स्वागतका साथ ग्रहण गर्दछु। हाम्रो देशमा पनि लोकसेवा आयोगलगायत निजी कम्पनीहरूले नयाँ कर्मचारी छनौट गर्ने सवालमा यसलाई मनन् गर्नुपर्ने देखिन्छ। केही वर्षअघि संयुक्त राज्य अमेरिकामा कर्मचारी छनोटका लागि लिइएको परीक्षामा उत्कृष्ट ठहरिएका परीक्षार्थी र नियुक्तिपश्चात् उनिहरूको कार्य सम्पादन स्तरबीचको तुलनात्मक अध्ययन गरिएको थियो। उक्त अध्ययनले परीक्षामा उत्कृष्ट ठहरिने सबै परीक्षार्थीहरू नियुक्ति पश्चात्को कार्यसम्पादन स्तरमा उत्कृष्ट नरहेको देखाएको थियो। त्यसैले लोक सेवा आयोगले पनि परीक्षार्थीहरूको परिक्षण गर्दा ठूलो र मोटो पाठ्यक्रमको सट्टामा परीक्षार्थीहरूलाई विभिन्न आयामहरूबाट व्यावहारिक र वैज्ञानिक परीक्षण गर्न सकिने किसिमको छरितो पाठ्यक्रम बनाउन आवश्यक छ। एउटा कर्मचारीलाई लिच्छवी कालमा मन्त्रीलाई के भनिन्थ्यो भनेर जान्ने भन्दापनि के गरेमा आफ्नो संगठन अझ माथील्ले स्तरमा पुग्न सक्छ भन्ने जान्नु औचित्यपूर्ण हुन्छ भनेर सिकाउन जरुरी छ। समग्रमा लोकसेवा आयोगले नयाँ कर्मचारी छनोट गर्दा दूरदर्षी, नयाँ विचार दिन सक्ने खुवि भएको, नीति निर्माण तहमा दखल भएको एक जाँगरिलो र सिर्जनात्मक व्यक्ति चयन गर्नुपर्छ।"
नबिलको सम्झौता,"काठमाडौं : उद्यमशीलता विकास, दिगो पर्यटन, वित्तीय साक्षरता साथै वित्तीय पहुच प्रवर्धन गर्ने उद्देश्यले नबिल बैंक र कम्युनिटी होमस्टे नेटवर्कबीच सम्झौता भएको छ। सम्झौतामा नबिल बैंकको तर्फबाट नायव प्रमुख कार्यकारी अधिकृत सुजितकुमार शाक्य र कम्युनिटी होमस्टे नेटवर्कको तर्फबाट अध्यक्ष शिवप्रसाद ढकालले हस्ताक्षर गरे। नायव प्रमुख कार्यकारी अधिकृत सुजितकुमार शाक्यले नेपालले अवलम्बन गरेको संयुक्त राष्ट्र संघको दिगो विकास लक्ष्यलाई बैंकको तर्फबाट सहयोग गर्ने उद्देश्यका साथ नबिल बैंकले लिएको दिगो बैकिङको पहलमा यो सम्झौता कोशेढुंगा साबित हुने जनाइएको छ। साथै, यसले स्थानीय स्तरमा उद्यमशीलता विकास, आन्तरिक तथा बाह्य पर्यटन प्रवर्धन गर्दै दिगो आर्थिक तथा सामाजिक रुपान्तरणमा सहयोग गर्ने उनले बताए।"
पेट्रोलियमको भाउ बढेको बढ्यै,"काठमाडौं : दुई साता नबित्दै पेट्रोलियम पदार्थको मूल्य बढाइएको छ। अन्तर्राष्ट्रिय बजारमा नै मूल्य बढेको भन्दै नेपाल आयल निगमले पेट्रोल, डिजेल र मट्टितेलमा प्रतिलिटर तीन रुपैयाँ वृद्धि गरेको हो। वृद्धि भएको मूल्य शनिबार राति १२ बजेबाट लागू हुने निगमको भनाइ छ। वृद्धि भएको मूल्यअनुसार पेट्रोलको मूल्य १४५ र डिजेलमट्टितेलको मूल्य १२८ रुपैयाँ पर्नेछ। हवाई इन्धन र एलपी ग्यासको मूल्य भने यथावत् छ। निगमले गत माघ १९ गते पेट्रोल, डिजेल र मट्टितेलमा तीन रुपैयाँ बढाएको थियो। १४२ रुपैयाँमा पेट्रोल र १२५ रुपैयाँमा डिजेल, मट्टितेल पाइने नयाँ मूल्य सार्वजनिक गरेको थियो। एलपी ग्यासमा प्रतिलिटर ५६०७४ घाटा भए पनि हाललाई बिक्री मूल्य यथावत् राखिएको निगमले जनाएको छ। हवाई इन्धन (आन्तरिकतर्फ) प्रतिलिटर ११६, हवाई इन्धन बाह्यतर्फ १०९५ र एलपी ग्यासमा १५७५ रुपैयाँमा कारोबार भइरहेको छ। माघ १९ अघि निगमले माघ ५ गते पनि पेट्रोलको मूल्य वृद्धि गरेको थियो। उक्त समय पेट्रोलको मूल्य १३९ र डिजेल र मट्टितेलको मूल्य प्रतिलिटर १२२ रुपैयाँ थियो। इन्डियन आयल कर्पोरेसन (आईओसी)लाई इन्धन खरिदबापतको रकम अपुग भएपछि मूल्यवृद्धि गर्नुपरेको सहप्रवक्ता पुष्कार कार्कीले बताए। इन्डियन आयल कर्पोरेसनले फागुन ४ गते पेट्रोलियम पदार्थको नयाँ मूल्य पठाएको थियो। निगमले त्यसदिन सूचना जारी पेट्रोलको भउ बढ्ने संकेत गरिसकेको थियो। कर्पोरेसनले प्रतिलिटर पेट्रोल ५६१, डिजेल ५६२ र हवाई इन्धन ४९५ ले बढेर आएकाले घाटा झन् थपिएको निगमले जनाउ दिइसकेको थियो। अझै पनि निगमले २ अर्ब २५ करोड घाटा रहेको दाबी गरेको छ। तर, समायोजनले निगमको १५ दिनको घाटा करिब २ अर्ब ४० रुपैयाँ करोडबाट करिब २५ करोड रुपैयाँले घट्ने जनाएको छ। निगमले चालू आर्थिक वर्षको माघ मसान्तसम्ममा २४ अर्ब रुपैयाँ घाटा भएको दाबी गरेको छ।"
"लालपुर्जा साथमा, जमिन खोलामा","उदयपुर : त्रियुगा नगरपालिका२ जोगीदहका छेदीलाल चौधरीको परिवार ५१ वर्षअघि जमिनदारमा गनिन्थ्यो। आमा भुन्टी थरुनीका नाममा १९ बिघा जमिन थियो। पैनी लाग्ने भएकाले तीन बाली उब्जनी हुन्थ्यो। तर, २०२७ सालमा बबिया, लुहाले र त्रियुगा नदीमा आएको बाढी खेतमा पस्यो। जमिन पुर्यो। चौधरी परिवार सुकुम्बासीसरह बन्यो। लालपुर्जा छ। तर, जग्गा बगरमा परिणत भएको छ। उनीहरू अहिले पनि जमिन उक्सने आशामा कर तिर्छन्। आमाले जमिन संरक्षणका लागि धेरै ठाउँ चाहार्नु भयो। तर, कहीँबाट सुनवाइ भएन, छेदीलाल भन्छन्, तत्कालीन समयमा तटबाँधहरू लगाउने अवस्था नभएपछि जमिन खोलाकै भागमा अझै छ। सोही वडाका मुक्तिनाथ गौतमको नाममा रहेको पाँच बिघा बगर बनेको छ। छिमेकी हृदयनारायण राजधामीको सात बिघा, महिकर चौधरी सात बिघा, सवुरलाल राजधामीको तीन बिघा एकै समय खोलामा परिणत भयो। उनीहरू सबै सुकुम्बासी बने। उब्जनी हुने जग्गा बगर बनेपछि स्थानीयवासी कि वैदेशिक रोजगार कि त अरूकहाँ मजदुरी गरेर खान बाध्य भएको वडाध्यक्ष घमानसिंह खत्री बताउँछन्। भन्छन्, हामीले थाहा पाउँदा जमिनदारहरू हेर्दाहेर्दै सुकुम्बासी बने। तीनवटा खोलाले मात्र २ नम्बर वडाका करिब ५ सय बिघा खेतीयोग्य जमिन बगरमा परिणत भयो। तत्कालीन सुन्दरपुर गाविस (हाल चौदण्डीगढी५) का थुप्रै स्थानीयवासीको जग्गामा त्रियुगा नदी कुदिरहेको छ। कतै सुक्खा बगर छ। स्थानीय हरिकृष्ण बस्नेतका तीन दाजुभाइको २०, सोनालाल चौधरीको १०, रामकुमार चौधरीको आठ, रामवत्तीदेवी चौधरी पाँच, भुरुङ चौधरीको चार बिघा जमिन खोलाले पुर्यो। छेरु चौधरी, फागु चौधरी, भरत चौधरीको दुईदुई बिघाको लालपुर्जा छ। तर, त्यहाँ खोला कुद्छ। बालकदास चौधरीको एक बिघा पाँच कट्ठा, शान्तिराम बास्तोलाको एक बिघा पाँच कट्ठा, नथरीदेवी चौधरी, दीपेश चौधरीको एकएक बिघा, बलराम नेपालको १५ कट्ठा, प्रेम धमलाको १० कट्ठा खोलामै छ। उनीहरू सबैको जग्गा २०५३ सालको बाढीले पुरेको हो। गाईघाटलाई छोएर बग्ने त्रियुगाको कटान र डुबानका कारण चौदण्डीगढी५ सुन्दरपुरका ५ हजार जग्गाधनी पीडित छन्। यो थारू समुदायको बाक्लो बस्ती भएको स्थान हो। सुरुमा नदी कटानको पीडा सहेका उनीहरूको जमिन विभिन्न समयमा आएको बाढीले पुरेको छ। नदीले जग्गा कटान र बालुवाले पुरेपछि स्थानीय लल्कु चौधरी, मिश्रिलाल, मगलू चौधरीलगायत २४ भन्दा बढी जमिनदार परिवार गुजाराका लागि थातथलो छोडेर हिँडेका छन्। उनीहरूको त्रियुगा नदी आसपासको क्षेत्रमा प्रतिव्यक्ति १५२० बिघा थियो। तर, अहिले एक बिघा पनि खेत छैन। खेतीयोग्य जमिन नदी कटान र सेताम्य बगरमा परिणत भएपछि थातथलो छोडेर हिँडेको चौदण्डीगढी५ का वडाध्यक्ष देवनारायण चौधरी बताउँछन्। ३० बिघाभन्दा बढी खेतीयोग्य जमिन भएकाहरूको अहिले एक बिघा पनि जग्गा छैन, वडाध्यक्ष चौधरी भन्छन्, स्रेस्तामा अहिले पनि ३० बिघा जग्गा छ। तर, नापजाँच गर्दा मुस्किलले एक बिघामा खेती हुन्छ। बाँकी सबै खोलामा छ। नदी उकास हुन्छ कि भनेर सबै जग्गाको बर्सेनि मालपोत तिर्दै आएको वडाध्यक्ष चौधरी सुनाउँछन्। खेतीयोग्य जमिन खोलाले बगाएपछि धेरै युवा वैदेशिक रोजगार र काठमाडौंदेखि छिमेकी मुलुक भारत पुगेको उनी बताउँछन्। त्रियुगा नदीका कारण विस्थापितहरू चौदण्डीगढी५ का जुटपानी, धामीचाप, टोकनीलगायत चुरेवन क्षेत्रमा बसिरहेका छन्। उनीहरूको बसोबास अव्यवस्थित छ। यसले चुरे क्षेत्रमा अतिक्रमण बढेको स्थानीयवासी बताउँछन्। खेतबारी नदीले ल्याएको बालुवाले पुरिएपछि झन्डै ७० प्रतिशत किसान मजदुरी गरेर गुजारा चलाइरहेको वडासदस्य तुलसी ढकाल बताउँछन्। चुरे क्षेत्रबाट झरेका खहरेले बस्ती र तल्लो क्षेत्रको त्रियुगाले खेत पुरेपछि किसान ज्याल मजदुरी गर्न बाध्य भएका हुन्, उनी भन्छन्। चौदण्डीगढी५ मा मात्रै ५ हजार ७ सय जग्गाधनीले मालपोत बुझाउने गरेका छन्। तर, तीमध्ये ७० प्रतिशतको खेतमा अहिले त्रियुगाको बालुवा मात्रै छ। उब्जनी नगरेको झन्डै २० वर्ष भएको वडासदस्य ढकालले बताउँछन्। सप्तकोसी डुबानको पीडा उस्तैउदयपुरको पूर्वी क्षेत्रलाई छोएर बग्ने सप्तकोसीको डुबानबाट बेलका१ र २ का बासिन्दा मर्कामा छन्। पूर्वपश्चिम राजमार्गअन्तर्गत भारदहमा रहेको कोसी पुलको ढोका बन्द हुनु एउटा समस्या हो। अर्को भारतीय पक्षले लगाएको बाँधका कारण तपेश्वरी, भागलपुर र रामपुर क्षेत्रका ७ सय बिघाभन्दा बढी डुबानमा पर्ने गरेको नगर प्रमुख दुर्गाकुमार थापा बताउँछन्। वर्षाको समयमा जब धान रोपिन्छ त्यो बेला पानी उर्लेर आउँछ। पुलमा रहेका ढोका बन्द हुन्छन्। पानी फर्किएर सबै बस्ती नै डुबानमा पर्छ, उनी भन्छन्। समाधानका लागि पटकपटक सरकारको ध्यानाकर्षण गराए पनि अझै सम्बोधन हुन नसकेको बेलकाकी उपप्रमुख राजकुमारी चौधरी बताउँछिन्। सिँचाइ आयोजनाले समस्याउदयपुर र सप्तरीको सिमाना फत्तेपुरस्थित त्रियुगा नदीमा निर्मित चन्द्रनहर सिँचाइ आजोनाले पनि स्थानीयवासीलाई सास्ती दिएको छ। जसकारण बर्सेनि ५ सय बिघा खेतीयोग्य जमिन बगरमा परिणत हुने गरको छ। तत्कालीन प्रधानमन्त्री चन्द्रशमशेर राणाका पालामा निर्मित आयोजना खोलाको भाग पूरै छेकेर बनाउँदा माथिका बस्ती डुवानमा पर्ने गरेको चौदण्डीगढी१० का वडाध्यक्ष रामकुमार खड्का बताउँछन्। नहर खोलाको सतहभन्दा अग्लो रहेको र नदी वारपार छेकेर सप्तरी जिल्लातर्फ सिँचाइका लागि पानी लैजादा खेतीयोग्य जमिन बालुवाले पुरेको खड्काको भनाइ छ। जसकारण सुकुम्बासीको संख्या बढ्दो छ। खड्का भन्छन्, नदी आसपास पाँच बिघा जमिन हुने पनि चन्द्रनहरकै कारण सुकुम्बासी हुने गरेका छन्। नहरका कारण त्रियुगाले जोगीदह, हडिया, सुन्दरपुर बेल्टार, सिवाइ र बसाहा क्षेत्रमा झन्डै १ हजार बिघामा बालुवा थुपारेको छ। नहरले कटान गर्दा सुकुम्बासी समस्या बढेको चौदण्डीगढी९ का वडाध्यक्ष प्रकाश राउत बताउँछन्। १० वर्षयताको तथ्यांक हेर्दा त्रियुगाबाट बगेर जाने बालुवाले तत्कालीन सुन्दपुर गाविस २, ३, ४ र ५ वडाको १ हजार ५ सय बिघाभन्दा बढी बगरमा परिणत गरेको छ। परम्परागत तरिकाले निर्माण गरिएको चन्द्रनहरका कारण खोलाको सतह बढ्दै जाँदा नदीले कटान गर्ने, बालुवाले जमिन पुर्ने समस्या रहेको पीडितको भनाइ छ। खहरेको बर्सेनि पीरजिल्लाको पश्चिमी क्षेत्र ककरु र मरुवा खोलाले अघिल्लो वर्ष कटारी६ गवुवा र तित्रीबोटमा करिब तीन सय मिटर तटबाँध भत्काएर खेतमा पस्यो। त्यस क्षेत्रको मात्रै करिब ५० बिघा बगर बनेको स्थानीय देव सुनुवार बताउँछन्। २०६१ सालमा खोला पसेपछि गाउँ नै विस्थापित भएको थियो। गबुँवामा पुन खोला फर्केपछि गाउँले चिन्तित छन्। २०५५ मा बनाइएको बाँध भत्काएर २०६१ मा खोला गाउँ पसेको थियो। त्यसपछि बनाइएको बाँध पनि यस वर्ष भत्काएको कटारी६ का मेखबहादुर तामाङ सुनाउँछन्। उदयपुर साना र ठूला नदीका कारण बर्सेनि ५ सय बिघाभन्दा बढी खेतीयोग्य जमिन बगरमा परिणत हुने गरेको छ। जिल्लाभित्र र आसपासका जिल्लालाई छोएर बग्ने तीन दर्जनभन्दा बढी खोला, खहरे र नदीनालाले दुई दर्जनभन्दा बढी परिवार विस्थापित हुने गरेका छन्। यति ठूलो संख्यामा खेतीयोग्य जमिन बगरमा परिणत हँुदासमेत यसको दीर्घकालीन समाधानको खोजी भने अझै हुन सकेको छैन। जिल्लाको ठूलो भूभागलाई छोएर बग्ने सुनकोसी, सप्तकोसी र त्रियुगा नदीले धेरै क्षेत्र कटान गरेको छ। बरुवा, बविया, द्वार, कालिखोला, वैद्यनाथ, ककरु, ताँवा, हुल्मा, राकुली, पुँवारे, छौडिया, गिदेरी, यारी, अँधेरी खोलाले पनिसर्वसाधारणलाई विस्थापित मात्र गरेको छैन सुकुम्बासी नै बनाएको जिल्ला दैवी प्रकोप व्यवस्थापन समितिका अध्यक्षसमेत रहेका प्रमुख जिल्ला अधिकारी वीरेन्द्रकुमार यादव बताउँछन्। २५ वर्षमा २० हजार बिघा कटान उदयपुरमा २५ वर्षयता २० हजार बिघा जमिन कटान भएर बगर बनेको जिल्ला मालपोत कार्यालयको तथ्यांक छ। त्रियुगा नदी र चुरे क्षेत्रबाट बग्ने दर्जनौं खहरेका कारण खेतीयोग्य जमिन बगरमा परिणत भएका हुन्। कुन क्षेत्रमा कति भन्नेसम्मको तथ्यांकचाहिँ छैन, मालपोत कार्यालय प्रमुख नवराज खड्का भन्छन्, समग्रमा २० हजार बिघा जमिन नदी र खहरेले कटान गरेको छ।जिल्लाको नदीमा क्षेत्र ४ लाख ९४ हजार दुई सय ३२ बिघा १४ कठ्ठा एक धुर जमिन रहेको जिल्ला नापी कार्यालयको तथ्यांकमा छ। नापनक्सा भएको ८ लाख ९९ हजार ६ सय ९१ बिघा जग्गामध्ये ७ हजार ५ सय २४ बिघा चार कट्ठा जग्गा खेतीयोग्यका रूपमा रहेको नापी सर्वेक्षक मानपुर चौधरी बताउँछन्। नदी क्षेत्रमा सबैभन्दा बढी साविक मैनामैनी गाविस हालको बेलका ७ मा दुई हजार एक बिघा जमिन छ। त्रियुगा नगरपालिका२ छेदीलाल चौधरी (आमा भुन्टी थरुनीको नाममा) : जग्गा १९ बिघा नवराज गौतम (वुवा मुक्तीनाथ गौतमको नाममा) : जग्गा ५ बिघा चौदण्डिगढी नपा ५, साविक सुन्दरपुर गाविस सुमन चौधरी (वुवा सोनालाल चौधरीको नाममा) : जग्गा १० बिघा रामकुमार चौधरी : जग्गा ८ बिघा रामवत्तिदेवी चौधरी : जग्गा ५ बिघा रामकुमार चौधरी (वुवा भुरुङ चौधरीको नाममा) : जग्गा ४ बिघा लक्ष्मी चौधरी (वुवा छेरु चौधरीको नाममा) : जग्गा २ बिघा नागिनकुमारी चौधरी (वुवा फागु चौधरीको नामा) : जग्गा २ बिघा प्रभु चौधरी (वुवा भरत चौधरीको नाममा) : जग्गा २ बिघा वालकदास चौधरी : जग्गा १ बिघा ५ कठ्ठानथरीदेवी चौधरी : जग्गा १ बिघा जानकीदेवी चौधरी दिपेश चौधरी : जग्गा १ बिघा"
युनिफाईड पेमेन्ट इन्टरफेस सञ्चालन हुने,"काठमाडौं : गेटवे पेमेन्ट सर्भिस प्रालिले अन्तर आवद्दता तथा मोबाइल फस्र्ट प्रविधिमा आधारित युनिफाइड पेमेन्ट इन्टरफेस नेपाल सञ्चालनका लागि भारतस्थित एनपीसिआई इन्टरनेसनल तथा मनम इन्फोटेकसँग सम्झौता गरेको छ। सम्झौतासँगै अब बैंक वित्तीय संस्था, भुक्तानी सेवा प्रदायकबीचमा अन्तरआवद्द विद्युत्तीय भुक्तानीको सञ्जाल सञ्चालन गर्ने र भारतबाट भुक्तानी सेवा प्रदायक पेटीएम, गुगलपे, फोनपेमार्फत् नेपालका कुनै पनि बैंक खातामा वा वालेट खातामा तुरुन्तै रकमान्तर गर्नसक्ने व्यबस्था गर्न लागिएको हो। भारतीय नागरिक नेपाल आउँदा क्युआरकोड स्क्यान गरी भुक्तानी गर्नसक्ने र नेपालीले भारतमा यात्रा गर्दा क्युआर स्क्यान गरेरै भुक्तानी गर्न सक्छन्।"
कोकाकोलाको मोःमोत्सव,"काठमाडौं : कोकाकोलाले मोःमोत्सवको सातौं संस्करणको सुरु गरेको छ। मोःमोत्सव कोक र खाजा परम्पराको नेपाली संस्करण हो। मोःमोत्सवमा मःम र कोकको स्वादलाई सेलेब्रेट गरिन्छ। क्याम्पेनका लागि कोकाकोलाले हजारभन्दा बढी रेस्टुरेन्ट अन्य खाजा घरसँग सहकार्य गर्दै कम्बो अफर र विशेष छुट दिएको छ। कोकाकोला मोःमोत्सव हरेक अंग्रेजी वर्षको सुरुआतमा आयोजना हुन्छ । यो वर्ष फेब्रुअरी १४ बाट अप्रिल ५ सम्म हुँदैछ। सात वर्षअघि कोकाकोला मोःमोत्सव सुरु गरेको कोकाकोला नेपालका कन्ट्री डाइरेक्टर आदर्श अवस्थीले बताए। बोटलर्स नेपालका प्रबन्ध निर्देशक प्रदीप पाण्डेले यस वर्षको स्लोगन कोक प्लस मःम, स्वादको रियल म्याजिक ले भनेजस्तै कोक र मःमको बेजोड स्वादसँगै उपभोक्तासँग अझै नजिक हुने आशा गरेको बताए।"
जो उद्धारमा खटिन्छन्,"पोखरा : गण्डकी प्रदेश दिवसको दिन। एमसीसीको विरोधमा नेपाल बन्द थियो। सुरक्षा अधिकारीहरूको ध्यान यसमै केन्द्रित थियो। तर, बिहान ९ बजेतिर जिल्ला प्रहरी कार्यालयको कन्ट्रोल रुमको १०० नम्बरमा फोन आयो, सेती नदीको खोंचमा मान्छे खस्यो। खबर पाउनासाथ जिल्लाले वडा प्रहरी कार्यालय रामबजारको टोलीलाई उद्धारमा पठायो। तर, टोलीले उद्धार गर्न नसक्ने जानकारी जिल्ला प्रहरीलाई गरायो। त्यसपछि जिल्लाले नेपाल प्रहरीकै सशस्त्र प्रहरी गणलाई खबर पठायो। खबर पाउनासाथ गणका प्रहरी श्यामकान्त श्रीवास्तव तुरुन्तै रेडी भए। उनीसँगै थिए, गनबहादुर खुण्डलु, कुमार फाल मगर र दीपेन्द्र बोहोरा। खोंच नियाले पनि सुरुमा श्रीवास्तवलाई उद्धार गर्न सकिन्न कि जस्तो लाग्यो। तर, उनी उपयुक्त ठाउँ हेरेर डोरी बाँधे र उद्धारमा गए। खोंचमा भीमबहादुर तामाङ २०० मिटर तल खसेका थिए। त्यहीबेला उद्धारस्थलमा डीएसपी सुन्दर तिवारीसहित पुगे, जिल्ला प्रहरी प्रमुख एसपी रमेश थापा। साथमा जिल्ला सुरक्षा समितिका प्रमुख तथा प्रमुख जिल्ला अधिकारी सीडीओ जयनारायण आचार्य पनि थिए। त्यसपछि सशस्त्र प्रहरीको उद्धार टिम पनि डाकियो। भक्तबहादुर खत्री, कविराज क्षेत्री र विष्णु न्यौपाने पनि उद्धारमा गए भने नेपाली सेनाबाट कुमार लामा र सन्तोष सुनार पुगे। कुमारले खोंचमा खसेका भीमबहादुरको नजिक गए। भीमबहादुरलाई हात भाँचिएको अवस्थामा भेटे। भीमको जिउमा डोरी बाँधेर कुमारले श्रीवास्तवलाई तान्न लगाए। सबैजना मिलेर तामाङको उद्धार गरे। सेती नदी किनारमा कुनै छेकबार नभएका कारण यस्तो घटना दोहोरिरहन्छ। कति बग्छन्, कतिले ज्यान गुमाउँछन् भने कोही अक्करमा अड्किन्छन्। थाहा भएसम्मको उद्धारमा श्रीवास्तवको समूहले नै गरिरहेको हुन्छ। अहिलेसम्म करिब ३ दर्जनभन्दा बढीको उद्धार गरिसकेको बताउँछन्, श्रीवास्तव । उनी भन्छन्, अहिलेसम्म खै कतिजनालाई बचायौं गनेको त छैन। तर, ३ दर्जन जति पुगेका होलान्। फिल्डमै गएर उनीहरूको दुःख र साहस हेरेका एसपी रमेश थापा र सीडीओ जयनारायण आचार्यले शनिबार प्रजातन्त्र दिवसका अवसरमा उद्धारमा खटिएका ९ जनालाई जिल्ला सुरक्षा समितिका तर्फबाट सम्मान गर्दै प्रशंसापत्र प्रदान गरे। त्यस्तै, एसपी थापाले यो सम्मानसँगै अरू पुरस्कार र पदवीका लागि पनि सिफारिस गरिने बताए।"
राजपुरा र स्टेफनलाई उपाधि,"पोखरा : १६औं संस्करणको पोखरा म्याराथनको उपाधि केन्याली धावक स्टेफन कोस्गीले जितेका छन्। शनिबार पोखरा रंगशालामा भएको म्याराथनमा केन्याली धावक कोस्गीले निर्धारित दूरी दुई घण्टा १९ मिनेट ४३ सेकेन्डमा पूरा गर्दै उपाधि जितेका हुन्। उनले उपाधिसँगै चार लाख नगद पुरस्कार प्राप्त गरे। पोखरा म्याराथनमा कोस्गीले नयाँ कीर्तिमान पनि बनाए। यसअघि त्रिभुवन आर्मी क्लबका आनन्दमान श्रेष्ठले दुई घण्टा २५ मिनेट ०५ सेकेन्डको कीर्तिमान बनाएका थिए। यसैगरी केन्याली धावक सिमिओन किप्लागातो दुई घण्टा २१ मिनेट ०३ सेकेन्डका साथ दोस्रो र त्रिभुवन आर्मी क्लबका मोहनदेव जोशीले दुई घण्टा ३३ मिनेट ४४ सेकेन्डका साथ तेस्रो स्थान हात पारे। सिमिओनले दुई लाख र मोहनदेवले एक लाख पुरस्कार पाए। महिलातर्फको हाफ म्याराथनको उपाधि भने नेपाल पुलिस क्लबकी राजपुरा पछाईले जितिन्। उनले एक घण्टा २१ मिनेट २६ सेकेन्डमा निर्धारित दूरी पूरा गरिन्। एपीएफकी बिन्दा श्रेष्ठले एक घण्टा २७ मिनेट ४१ सेकेन्डका साथ दोस्रो र जुम्लाकी राममाया बुढाले एक घण्टा ३० मिनेट ४८ सकेन्डका साथ तेस्रो स्थान हात पारे। महिलातर्फका विजेताले नगद एक लाख, दोस्रो हुनेले ७५ हजार र तेस्रो हुनेले ५० हजार नगद पुरस्कार प्राप्त गरे। विजेतालाई गण्डकी प्रदेशका मुख्यमन्त्री कृष्णचन्द्र पोखरेल नेपालीले पुरस्कार प्रदान गरेका थिए।"
"अर्थतन्त्र प्रतिकुल, उद्योगलाई फाइदा","काठमाडौं : नेपाल उद्योग वाणिज्य महासंघले राष्ट्र बैंकबाट बिहीबार सार्वजनिक भएको आर्थिक वर्ष २०७८७९ को मौद्रिक नीतिको अर्धवार्षिक समीक्षाले आर्थिक गतिविधि प्रभावित हुने जनाएको छ। उत्पादनमूलक उद्योगलाई कम ब्याज दरमा कर्जा उपलब्ध गराउन अध्ययन गर्ने विषयले औद्योगिकरणमा सहयोग पुग्ने देखिए पनि निजी क्षेत्रका अधिकांश सुझाव सम्बोधन नहुँदा व्यापार व्यवसाय एवं लगानी प्रभावित हुने महासंघको ठहर छ। निक्षेपको ब्याज दर बढाउँदा बैंक वित्तीय संस्थामा रकम बढ्न नसकेको पछिल्लो ६ महिनाको अवस्था ज्ञात हुदाँहुदै कर्जाको ब्याजदर बढाउनेतर्प मौद्रिक नीतिको समीक्षा केन्द्रित हँुदा पूँजीको लागत थप बढ्न गई व्यवसायी र वित्तीय संस्थामा समेत समस्या देखिने सम्भावना बढेको महासंघले जनाएको छ। बढ्दो आयात निरुत्साहित गर्न नीति केन्द्रित हुँदा यसले उत्पादन, मूल्यवृद्धि, राजस्व र रोजगारीमा नकारात्मक असर पर्नेतर्प महासंघले केन्द्रीय बैंकको ध्यानाकर्षण गराएको छ। कोभिड १९ महामारीका कारण संकटमा परेको व्यवसाय पुनरुत्थानका लागि पुनर्कर्जा, पुनर्तालिकीकरण र पुनर्संरचनामार्पत् राहत दिएको केन्द्रीय बैंकले तेस्रो लहरको प्रभाव कायमै रहेका बेला पुनर्कर्जाको ब्याजदर समेत बढाइदिँदा साना तथा मझौला उद्यमी प्रभावित हुने जनाइएको छ। ट्रष्ट रिसिटलगायतका आयात कर्जा, व्यक्तिगत अधिविकर्ष कर्जा, जग्गा प्लटिङसम्बन्धी रियलस्टेट कर्जा, व्यक्तिगत हायरपर्चेज कर्जा तथा मार्जिन प्रकृतिको कर्जाको जोखिम भारमा पुनरावलोकन गरिने भन्ने उल्लेख छ। भारतबाट क्रेडिट सुविधामा वस्तु आयात गर्न सकिने विद्यमान व्यवस्थामा पुनरावलोकन गरिने व्यवस्थाले भारतबाट हुने आयातमा कडाइ गरिने संकेत गरेको छ। अर्थतन्त्रमा मिश्रित प्रभावनेपाल उद्योग परिसंघले मौद्रिक नीतिको समीक्षा गर्दै राष्ट्र बैंकको प्रावधानले अर्थतन्त्रमा मिश्रित प्रभाव पर्ने जनाएको छ। उद्योगलाई प्राथिमकतामा राखिएको परिसंघको बुझाइ छ। उत्पादनशील क्षेत्रतर्फ प्रवाह हुने कर्जामा अन्य क्षेत्रमा प्रवाह हुने कर्जामा भन्दा कम ब्याजदर कायम गर्नुपर्ने व्यवस्थालाई परिसंघले स्वागत गरेको छ। यो व्यवस्था कुनै एक क्षेत्रमा मात्र सीमित नगरी सम्पूर्ण उत्पादनशील क्षेत्रमा विस्तार हुनेमा परिसंघ विश्वस्त छ। मौद्रिक नीतिको अर्धवार्षिक समीक्षामार्फत पूर्वाधार विकास बैंकलाई ऊर्जा ऋणपत्र जारी गर्न दिने व्यवस्था सकारात्मक भएको जनाइएको छ।"
बाघ आक्रमणबाट १ को मृत्यु,नेपालगन्ज : बाँकेमा पाटेबाघको आक्रमणबाट थप १ जनाको मृत्यु भएको छ। राप्तीसोनारी६ डाँडाटेपरीका ६० वर्षीय धनबहादुर चलाउनेको शनिबार बिहान राप्ती पीडित सामुदायिक वनमा दाउरा लिन गएको बेला महुवा खोला नजिक मृत्यु भएको हो। जिल्ला प्रहरी कार्यालय बाँकेका प्रवक्ता डीएसपी मधुसुधन न्यौपानेका अनुसार वन कर्मचारी र स्थानीयले खोजी गर्ने क्रममा बिहान १० बजेतिर घाँटीमा रगत चुसेर मारेको अवस्थामा शव फेला परेको थियो। शव नजिकै स्थानीयले बाघलाई देखेका थिए। पाँच महिनाको अवधिमा पाटेबाघको आक्रमणबाट ५ जनाको ज्यान गएको छ।
च्यासल रेलिगेसनमा,काठमाडौं : च्यासल युथ क्लब बी डिभिजनमा घटुवा भएको छ। च्यासल सहिद स्मारक ए डिभिजन लिगबाट बी डिभिजनमा घटुवा भएको हो। त्रिपुरेश्वरस्थित दशरथ रंगशालामा शनिबार भएको खेलमा फ्रेन्ड्स क्लबसँग २१ गोलले पराजित भएपछि च्यासल एक खेल बाँकी छँदै बी डिभिजनमा घटुवा भएको हो। च्यासल तीन सिजन शीर्ष डिभिजनको लिग खेल्दै बी डिभिजनमा घटुवा भएको हो। च्यासल सन् २०१६ मा ए डिभिजनमा बढुवा भएको थियो। त्यसपछि सन् २०१८१९ मा आठौं स्थान हात पारेको च्यासल अघिल्लो सिजन नवौं स्थानमा रहेको थियो। च्यासललाई हराए पनि फ्रेन्डस रेलिगेसनको खतराबाट मुक्त भने भइसकेको छैन। १२ खेलमा १० अंक जोडेको फ्रेन्ड्स लिगको १२औं स्थानमा छ। रेलिगेसन क्षेत्रमा च्यासलसँगै ब्रिगेड ब्वाइज क्लब छ। १३औं स्थानमा रहेको ब्रिगेडले ११ खेलमा सात अंक जोडेको छ। कतार एयरवेजको मुख्य प्रायोजन रहेको ए डिभिजन लिगबाट दुई टोली रेलिगेसनमा पर्ने छन्। शनिबार फ्रेन्ड्सलाई जित दिलाउन जमौल एन्थोनी फ्रान्कोइसले दुवै गोल गरेका थिए। च्यासलका मौसा अबगानाले एक गोल फर्काएका थिए। खेलको ३८औं मिनेटमा जमौल एन्थोनीले गोल गर्दै फ्रेन्ड्सलाई सुरुवाती अग्रता दिलाएका थिए। ४३औं मिनेटमा जमौल एन्थोनीले नै पेनाल्टीबाट व्यक्तिगत दोस्रो गोल गर्दै फ्रेन्ड्सको अग्रता दोब्बर पारेका थिए। त्यसपछि ५६औं मिनेटमा मौसाले पेनाल्टीबाट एक गोल फर्काए पनि च्यासलको हार टार्न सकेनन्। सहिद स्मारक ए डिभिजन लिगअन्तर्गत नै उपाधि जितिसकेको मच्छिन्द्र क्लबले पनि जित निकालेको छ । त्रिपुरेश्वरस्थित दशरथ रंगशालामा शनिबार भएको खेलमा मच्छिन्द्रले १० खेलाडीमा समेटिएको थ्रीस्टार क्लबलाई १० गोलले पराजित गरेको हो। मच्छिन्द्रलाई जित दिलाउन कप्तान सुजल श्रेष्ठले निर्णायक गोल गरेका थिए। उनले इन्जुरी समयमा पेनाल्टीमा गोल गरेका हुन्। थ्रीस्टारका डिफेन्डर जीवन गुरुङले अभिषेक गुरुङलाई फल गरेपछि मच्छिन्द्रले पेनाल्टीको अवसर पाएको थियो। जसलाई कप्तान सुजलले सदुपयोग गरेका थिए। अविषेकलाई फल गरेपछि पहेलो कार्ड पाएका जीवनले रेफ्रीसँग विवाद गरेपछि उनलाई रातो कार्ड देखाइएको थियो। जितसँगै शीर्ष स्थानको मच्छिन्द्रले १२ खेलमा ३२ अंक जोडेको छ। १२ खेल १८ अंक जोडेको थ्रीस्टार लिगको चौथो स्थानमा छ।
आज टेबल होला त एमसीसी ?,"काठमाडौं : एमसीसी अनुमोदन गर्न अमेरिकाले दिएको समयसीमा (फागुन १६) आउनै लाग्यो। तर, अमेरिकी अनुदान सम्झौता संसद्मा टेबल गर्ने कि नगर्ने भन्नेमै सत्ता साझेदार दलहरू अल्झिएका छन्। प्रतिनिधिसभाको बैठक आइतबार बोलाइए पनि संसदीय प्रक्रियामा जानेमा अन्योल कायमै छ। संघीय संसद् सचिवालयले सम्भावित दैनिक कार्यसूचीमा यो विषय राखेको छैन। संसद् बैठकअघि सत्ता गठबन्धनको बैठक बोलाइएको छ। त्यहाँ सहमति जुटे कार्यसूचीमा भने हेरफेर हुने नेताहरू बताउँछन्। प्रधानमन्त्री शेरबहादुर देउवाले यसअघिकै बैठकमा सम्झौता अघि बढाउन खोजेका थिए। तर, माओवादी केन्द्र र एकीकृत समाजवादी सहमत नभएपछि देउवापछि हटेका थिए। दलहरूबीच सहमति नजुटेको भन्दै सभामुख अग्निप्रसाद सापकोटाले कार्यसूचीमा राख्न अस्वीकार गरेका थिए। एकीकृत समाजवादीमा मतभेदसत्ता गठबन्धन दल नेकपा एकीकृत समाजवादीले मध्यमार्गी प्रस्ताव अघि सारेको छ। तर, यो विषयमा उक्त पार्टीमा मतभेद देखिएको छ। अध्यक्ष माधवकुमार नेपाल पक्ष लचिलो देखिएको छ। अर्का नेता झलनाथ खनाल पक्ष अडानमै छ। नेपाली जनताको भावना, राष्ट्रिय हित र वैचारिक प्रतिबद्धताको आधारमा एमसीसी र समसामयिक विषयमा आवश्यक निर्णय गर्न सचिवालयलाई अधिकार दिइएको छ, बैठकपछि प्रचार विभाग प्रमुख जगन्नाथ खतिवडाद्वारा जारी प्रेस वक्तव्यमा छ, संसद्को अवरोध हटेर राजनीतिक दलहरूको बीचमा सहमति भएमा सार्वभौम संसद्मा टेबल गर्न सकिने कुरालाई सैद्धान्तिक रूपमा स्वीकार गरेको छ। तर, संशोधन नभएको एमसीसी कम्प्याक्ट टेबल हुने कुरा औचित्यपूर्ण नहुने र नेकपा एकीकृत समाजवादी जबर्जस्ती गरेर टेबल गर्ने कुराको पक्षमा छैन। जबर्जस्ती टेबल गरिनेछैन, उपमहासचिवसमेत रहेका खतिवडाले भने, संसद्को अवरोध हट्नुपर्छ। एमसीसीबारे संसद्मा छलफल गर्न खुला छौं। महासचिव वेदुराम भुसालले छुट्टै विज्ञप्ति जारी गरेका छन्। महासचिवको विज्ञप्तिमा लेखिएको छ, बैठकले एमसीसी कम्प्याक्टलाई जस्ताको त्यस्तै अनुमोदन गर्न नसकिने तर सार्वभौम संसद्मा छलफल गर्न भने तयार हुने निर्णय गरेको छ। सहरी विकासमन्त्री एवं एकीकृत समाजवादी नेतृ रामकुमारी झाँक्रीले एमालेको अवरोध रहे पनि नरहे पनि संसद्मा एमसीसी टेबल गर्न दिनुपर्ने निर्णय गरेको बताइन्। एमालेले टेबल गर्न दिन्छदिन्न उसको कुरा हो, मन्त्री झाँक्रीले भनिन्, एमालेले जे गरे पनि हामीले संसद्मा टेबल गरेर त्यसमा व्यापक छलफल हुन दिनुपर्छ भन्ने निर्णय गरेका हौं। मन्त्री झाँक्रीले यसअघि प्रधानमन्त्रीको लाइन नै आफ्नो लाइन भएको बताएकी थिइन्। माओवादी केन्द्रले यथास्थितिमा एमसीसी टेबल गर्नै नदिने र प्रधानमन्त्रीले जबर्जस्ती गरे सत्ता छोड्ने निर्णय गरेपछि गठबन्धन नै संकटमा परेको थियो। तर, गठबन्धन जोगाउन र कांग्रेसको मन राख्न एकीकृत समाजवादीले मध्यमार्गी प्रस्ताव ल्याएको नेताहरू बताउँछन्। यो प्रस्तावमा माओवादी केन्द्रलाई मनाउने प्रयास भइरहेको एक नेताले बताए। माओवादी नेताले यसबारे केही बोलेका छैनन्। बैठकमा अध्यक्ष नेपालले एमसीसीको विषयमा १६ बुँदा प्रस्तुत गरेका थिए। उनले कुनै शक्ति राष्ट्रको पक्षमा नउभिने बताएका थिए। नेता खनालको संयोजकत्वमा बनेको एमसीसी अध्ययन कार्यदलले पार्टीमा प्रतिवेदन बुझाएको थियो। यो प्रतिवेदन खनालले सचिवालय बैठकमा प्रस्तुत गरेका थिए। कार्यदलको सुझावअनुसार नै यथास्थितिमा एमसीसी पारित गर्न सकिँदैन भन्ने निर्णय गरिएको खतिवडाले बताए। संसद्मा लैजाऔं : ओलीएमाले अध्यक्ष केपी शर्मा ओलीले एमसीसी संसद्मा लगेर टुंगोमा पुर्याउनुपर्ने बताएका छन्। भक्तपुरमा शनिबार आयोजित कार्यक्रममा अध्यक्ष ओलीले बाहिर उफ्रिनुभन्दा निर्णय गर्ने थलो संसद्सम्म पुर्याउनुपर्ने बताए। सभामुखको भूमिकाप्रति चर्को असन्तुष्टि जनाउँदै एमालेले लामो समयदेखि संसद् अवरोध गरिरहेको छ। हामीले सरकारमा रहँदा संसद्मा एमसीसी पेस गरौं भनेका थियौं, अध्यक्ष ओलीले भने, संसद्ले नै निर्णय गर्छ। संसद्मा नपुर्याउने बाहिर बुरुक्क बुरुक्क उफ्रिने ? निर्णय गर्ने ठाउँमा त पुर्याइदिऔं। उनले सत्ता गठबन्धनमा रहेकाहरूले नै एमसीसी सम्झौता गरेको बताए। अहिले सरकारमा जो छ उनीहरूले नै ५ वर्षअघि एमसीसीमा सम्झौता गरे, उनले भने, एमसीसीलाई ठगी खाने भाँडो बनाउँदै छन्। एमालेलाई सरकारबाट हटाएपछि पास गर्छौं भनेर पर सार्दैसार्दै लगे। गठबन्धनले अन्तर्राष्ट्रिय तथा विदेश सम्बन्धलाई तहसनहस पारेको आरोप ओलीले लगाए। उनले पाँच दलीय गठबन्धनलाई पानीमुनि गए पनि नछाड्ने बताए्। आगामी चुनावबाट गठबन्धन पत्तासाफ हुने दाबी उनले गरे। यो स्वार्थी गठबन्धन टिक्दैन, टिके पनि हामी पानीमुनि गए पनि छाड्दैनौं, उनले भने, फेरि चुनाव आउँछ, त्यसपछि गठबन्धनका दलहरूलाई टर्च बालेर खोज्नुपर्छ। अनुमोदन गर्नेनगर्ने निर्णय नेपालकै : अमेरिकाअमेरिकाले एमसीसी अनुमोदन गर्ने वा नगर्ने निर्णय नेपालले नै गर्ने बताएको छ। नेपाली नेताहरूले एमसीसीको अनुमोदन गर्छन् वा गर्दैनन् भन्ने निर्णय नेपालले गर्ने हो एउटा सार्वभौम लोकतान्त्रिक मुलुकका रूपमा, अमेरिकी दूतावासले शनिबार भनेको छ, र यो केवल नेपालको निर्णय हो। एमसीसी अनुदान अमेरिकाको उपहार र दुई देशबीचको एउटा साझेदारी भएको दूतावासले वक्तव्यमार्फत जनाएको छ। जसले नेपालमा रोजगारी र पूर्वाधार ल्याउनेछ र नेपालीहरूको जीवनमा सुधार गर्नेछ, वक्तव्यमा छ। यसलाई पारदर्शी रूपमा गरिबी न्यूनीकरण गर्ने तथा नेपालको अर्थतन्त्रमा वृद्धि गर्ने किसिमले तयार पारिएको जनाइएको छ। यसका निम्ति नेपालबाटै आग्रह गरिएको उसले जनाएको छ। यो वर्ष नेपाल र अमेरिकाबीचको सम्बन्धको ७५औं वर्ष हो। यी ७५ वर्षमा नेपालमा विशाल परिवर्तनहरू भएका छन्, वक्तव्यमा लेखिएको छ, यी परिवर्तनमा हामी नेपालको साथमा उभिएका छौँ र हामीले नेपाललाई विकास सहायता, विपद् प्रतिकार्य तथा पूर्वतयारी सहयोग, शिक्षा र स्वास्थ्य कार्यक्रमहरूका साथै थप माध्यमबाट मद्दत गरेका छौँ।"
"संघबाट कारबाही, प्रदेशमा जिम्मेवारी","जनकपुरधाम : मधेस प्रदेशमा प्रदेशसभा सचिवालय ४ वर्षदेखि निमित्त सचिवकै भरमा चलेको छ। संघीय संसद् सचिवालयबाट कारबाहीमा परेका निमित्त सचिव रञ्जित यादव निर्वाध रूपमा प्रदेशसभा सचिवालयमा काम गर्दै आएका छन्। उनी सभामुख सरोजकुमार यादवसँगको निकटताकै कारण काममा रहेको बताइएको छ। सचिवालयबाट प्रदेशमा समायोजन हुँदा रमानानै नलिई र बरबुझारथ नगरी आफूखुसी प्रदेशसभामा हाजिर भएपछि यादवलाई कारबाही गरिएको थियो। २०७७ फागुन २९ गते गोरखापत्रमा सार्वजनिक सूचनै प्रकाशित गरेर कर्मचारी यादवलाई बरबुझारथ गर्न संघीय संसद् सचिवालयले निर्देशन दिएको थियो। तर, अटेर गरेपछि कारबाही स्वरूप साउन २० देखि यादवको तलब रोक्का गरिएको छ। पछिल्लो ७ महिनादेखि आफै तलब र भत्ता खान नसकेका यादवले मधेशका सभामुख, उपसभामुख र सांसदहरूको तलबभत्ता र सेवासुविधा उपलब्ध गराउँदै आएका छन्। वित्तीय अनुशासन कायम गराउने दायित्व बोकेका मुख्यमन्त्री तथा मन्त्रिपरिषद्को कार्यालयकै सिफारिसमा सचिवालयको खाता यादवकै नाममा सञ्चालन गरिएको छ। आजको मितिसम्म उनको तलब फुकुवा भएको पत्र हामीलाई प्राप्त भएको छैन, मधेसका कोष तथा लेखा नियन्त्रक कार्यालयका प्रमुख राधेश्याम गिरीले भने, तलब रोक्का गरिएका कर्मचारीले प्रदेशसभा सचिवालयको आर्थिक प्रशासन चलाउन पाउने हो या होइन कानुनी रूपमा हामीलाई जानकारी भएन। तर, नैतिक रूपमा यो सही होइन। यादवलाई सचिव पदमा कायम राख्न कै लागि सभामुख सरोजकुमार यादवले पछिल्लो तीन वर्षदेखि संसद्मा दर्ता रहेको प्रदेशसभा सचिवालय सञ्चालनसम्बन्धी व्यवस्था गर्न बनेको विधेयक अघि बढाएका छैनन्। यता, सभामुख यादव भने विधेयक हालसम्म पनि समितिमै अड्केकाले छलफलको प्रक्रियाअघि बढाउन नसकेको बताउँछन्। समितिमा छलफल भई विधेयक म समक्ष आइपुगेको छैन। त्यसैले प्रक्रिया अघि बढाउन ढिला भएको हो, उनले भने। तर, संसदीय अनुगमन विशेष समितिकी संयोजक उपसभामुख उपमा देव आफ्नो समितिमा छलफलका लागि पठाइएको प्रदेशसभा सचिवालय सञ्चालन सम्बन्धीव्यवस्था गर्न बनेको विधेयक एक वर्षअघि नै टुंगो लगाएर सदनलाई बुझाइसकेको बताउँछिन्। पदअनुसार निमित्त सचिव भए पनि कर्मचारी यादवले प्रदेशसभाको कामकाज सचिव भनेरै गर्दै आएका छन्। सचिवालयको पत्रमा समेत उनले आफ्नो पद सचिव नै लेख्दै आएका छन्। मलाई सचिव नै लेखेर काम गर्न सभामुखबाटै निर्णय गरेर पत्र दिइएको छ, निमित्त सचिव यादवले भने, मैले प्रदेशसभा सञ्चालन नियमावलीअनुसार नै काम गर्दै आएको छु। र, संघीय संसद् सचिवालयबाट रवाना लिएर आफूसँग भएका सरसामानहरूको बरबुझारथ पनि गरिसकेको छु। प्रदेशसभा स्थापनाकालमै संघीय संसद् सचिवालयले सहसचिव वंशी पौडेललाई एक महिनाका लागि काजमा जनकपुरधाम पठाएको थियो। संघीयताको मर्मअनुसार प्रदेशसभाको कामकाज सञ्चालनको विधि प्रक्रिया मिलाएर पौडेल समयमै काज फिर्ता भएका थिए। तर, उनीसँगै रमाना नलिई आफूखुसी मधेस प्रदेशसभामा आएका उपसचिव रञ्जित यादव भने सभामुख यादवसँग नजिक भएर पछिल्लो चार वर्षदेखि सचिवालयमै बसेका छन्। समितिमा छलफल भई विधेयक म समक्ष नआएकोले प्रक्रिया अघि बढाउन ढिला भएको हो। सरोजकुमार यादव, सभामुख"
लोकसेवा पाठ्यक्रम : कस्तो ?,"धातुको मूर्ति कस्तो आकार र रूपको हुने भन्ने निर्धारण फर्माले गर्छ। गलैंचाको आकार र बुट्टाको निर्धारण तानको ढाँचाले गर्छ। त्यस्तै कुनै संगठनभित्र कति दक्ष र क्षमतावान कर्मचारी भित्राउने भन्ने निर्धारण संगठनको कर्मचारी भर्ना तथा छनोट प्रक्रियाले गर्छ। अनि उक्त संगठनको भविष्यसमेत यही भर्ना तथा छनोट प्रक्रियामा निर्भर हुन्छ। संसारमा कुनै यस्तो संगठन छैन। जसले सही मानिस सही ठाउँमा छनोट गरेर पनि असफल भएको होस्। विश्व मानचित्रको जुनसुकै कुनामा स्थापना भए पनि संगठनका निश्चित लक्ष्य तथा उद्देश्यहरू हुन्छन्। त्यसलाई सरल, किफायती र प्रभावकारी ढंगबाट हासिल गर्न संगठनमा मानिस, पँुजी, प्रविधि आदि जस्ता स्रोत साधनहरू प्रयोग गरिएका हुन्छन्। मानिस यस्तो महत्वपूर्ण स्रोत हो, जसले अन्य स्रोतलाई समेत चलायमान बनाएर संगठनलाई सफलताको शिखर चुमाउन सक्छ। अनि यही मानिस हो, जसले संगठनलाई रसातलमा पुर्याई इतिहासमा मात्रै सीमित बनाइदिन सक्छ। नेपालमा निजामती सेवा, नेपाली सेना, नेपाल प्रहरी, सशस्त्र प्रहरी बल नेपाल, अन्य संघीय सरकारी सेवा र संगठित संस्थाहरूमा कर्मचारी छनोटका लागि लोक सेवा आयोगको व्यवस्था गरिएको छ। सम्बन्धित निकायबाट पद पूर्ति गर्न माग प्राप्त भएपछि लोकसेवा आयोगले ऐन, नियमअनुसार पद संख्या निर्धारण गर्छ। र, विज्ञापन प्रकाशित गर्छ। त्यसपछि परीक्षा सञ्चालन गर्नेसम्मको कार्य गर्छ। लोकसेवा आयोगले हालसम्म स्वतन्त्र, निष्पक्ष र तटस्थताको सवालमा हामी नेपालीले शिर ठाडो पारी गर्व गर्न लायकको कार्य सम्पादन गर्दै आएको छ। नेपालमा कतिपय गर्विला निकायसमेत विभिन्न विवाद र झमेलामा फसिरहँदा लोकसेवाले भने आशा र भरोषालाई झन् मजबुद बनाउँदै लगेको पाइन्छ। लोकसेवा आयोगमाथि हामी आँखा चिम्लिएर विश्वास गर्न सक्छौं। तर, आयोगले कर्मचारी छनोटका लागि लिने लिखित परीक्षाको पाठ्यक्रम भने व्यवहारोपयोगी, औचित्यपूर्ण र समयसापेक्ष नभएको गुनासाहरू बढिरहेका छन्। कुनै पनि संगठन चाहे नाफामूलक होस् वा गैरनाफामूलक, त्यहाँको सबैभन्दा मूल्यवान मानव स्रोतको महत्व जति हुन्छ त्यति नै महत्व मानव स्रोतको भर्ना तथा छनोट प्रक्रियाको हुन्छ। नेपालमा लोकसेवा आयोगले कर्मचारी भर्ना तथा छनोट गरेका संगठनहरू निजी संगठनको तुलनामा कमजोर अवस्थामा सञ्चालन भइरहेका छन्। जलाई एउट निरक्षर व्यक्तिले समेत छुट्ट्याउन सक्छन्। केही नाफामूलक सार्वजनिक संस्थानहरू वर्षैपिच्छे घाटाको पोको ठूलो पार्दै चलिरहेका छन्। सेवामूलक भनिएको निजामती क्षेत्रले पनि जनताको आशा अनुरूप सेवा प्रवाह गर्न सकिरहेको देखिँदैन। मानव संसाधन व्यवस्थापनको आँखाबाट यस अवस्थालाई विश्लेषण गर्ने हो भने सबैभन्दा ठूलो दोष मानव स्रोतलाई नै जान्छ। सँगसँगै यो दोष ती मानव स्रोतलाई संगठनमा भित्राउने प्रक्रियालाई समेत जान्छ। यसरी सैद्धान्तिक दृष्टिकोणबाट हेर्दा एउटा संगठन असफल हुनमा, त्यस संगठनमा कार्यरत मानव स्रोतलाई भर्ना तथा छनोट गर्ने योजनादेखि नियुक्तिसम्मका सम्पूर्ण चरणहरू समेतको कमजोरी देखिन्छ। लामो समयदेखि नेपालमा लोकसेवा परीक्षा एउटा ठूलो हाउगुजीको रूपमा रहँदै आएको छ। जसको कारण युवावर्गको मनोविज्ञानमा यो परीक्षा उत्तीर्ण गर्न नसकिने, भद्दा, धेरै परीक्षा पत्रहरू भएको आदि जस्ता छाप पर्ने गरेको छ। यही मनोविज्ञानका कारण प्रतियोगीहरू महँगो शुल्कमा तयारी कक्षा लिन बाध्य छन्। जीवनमा अरू केही नसोची कतिपय युवायुवतीहरूले शारीरिक र मानसिक रूपमा आफ्नो सबैभन्दा उत्पादनमूलक र ऊर्जावान समय लोकसेवा परीक्षाका लागी खर्चिरहेका छन्। धेरैले लोकसेवा दिने चक्करमा आफ्नो पढाइसमेत पूरा गर्न पाएका हुँदैनन्। वर्षैभरि निजामतीलगायत विभिन्न संगठनहरूमा परीक्षा दिइरहुनु अनि सफल नहुनु नियती नै बन्न पुगेको छ। केही परीक्षार्थीहरूले २०२१ पटकसम्म असफल हँुदासमेत परीक्षा दिन नछाडेका घटनाहरू बेलाबेलामा सुनिने गरेका छन्। यसले गर्दा परीक्षार्थीहरूमा भएको नयाँ जोस र जाँगर परीक्षा दिँदादिँदा रित्तिसक्ने र अन्ततः सफल भए पनि मनोवैज्ञानिक रूपमा थकित भएको अवस्थामा संगठन प्रवेश गर्ने सम्भावना अधिक रहन्छ। अनि यस्तो थकित व्यक्तिले संगठनलाई नयाँ के दिन सक्ला र ? मानव संसाधन व्यवस्थापनको नियमअनुसार कुनै संगठनमा नयाँ कर्मचारी भर्ना गर्नुपर्यो भने सर्वप्रथम त मानव संसाधन योजना बनाइन्छ। कुन कार्यका लागि कर्मचारी माग गर्नुपर्ने हो त्यसको विश्लेषण गरी कार्य विवरण र कार्य विशिष्ट विवरण तयार पारिन्छ। अनि यही विवरणका आधारमा नयाँ कर्मचारीका लागि आवश्यक योग्यता र उसले नियुक्ति पश्चात् गर्नुपर्ने कामको निर्धारण गरिन्छ। नयाँ उम्मेद्वारको परीक्षा लिइन्छ। यसो गर्दा सही कामका लागि सही मानिस प्राप्त गर्न सकिन्छ। तर, लोकसेवा आयोगले भने जुनसुकै संगठन वा सेवाका लागि पनि प्रथम पत्रका रूपमा एउटै समान प्रश्नहरू सोध्ने गरेको छ। उक्त प्रथम पत्रमा लोकसेवा आयोगले नेपाललगायत विश्वको भूगोल, इतिहास, विभिन्न मुलुकका ऐतिहासिक घटनाहरू, अन्तर्राष्ट्रिय संगठनहरू आदिका बारेमा सोध्ने गरेको छ। एउटा व्यक्ति कुनै संगठनमा नियुक्त भएपश्चात् उसले गर्नुपर्ने कामसँग कुनै पनि सम्बन्ध नराख्ने विषयमा उसको परीक्षा लिनुको कुनै औचित्य हुन्छ र ? उदाहरणका लागि नेपाल टेलिकमको प्रशासन शाखामा काम गर्ने कर्मचारीले विश्वको भूगोलका बारेमा जान्नैपर्ने आवश्यकता किन ? त्यस्तै जलस्रोत विभागमा काम गर्ने एउटा लेखापालले विश्व इतिहासको परीक्षा दिनै पर्ने बाध्यता किन ? कुनै पनि मुलुकमा चुनावी प्रक्रियाबाट आउने राजनीतिक नेतृत्व निश्चित समयका लागि मात्र सरकारमा रहन्छ। यही कारण यस्तो सरकारलाई अस्थायी सरकार भन्ने गरीन्छ। तर, कर्मचारी तन्त्र एउटा यस्तो निकाय हो जसले स्थायी सरकारका रूपमा देशको नेतृत्व गरिरहेको हुन्छ। विश्वमा यस्ता कैयौं उदाहरण छन्, जहाँ राजनीतिक नेतृत्व कमजोर भएका बेलामा कर्मचारीतन्त्रले राष्ट्रलाई उचित दिशानिर्देश गरेको छ। राजनीतिक नेतृत्व जतिसुकै डगमगाए पनि कर्मचारी तन्त्रले देशको गति रोकिन दिएनन्। तर हाम्रो देशमा भने पटकपटक राजनीतिक नेतृत्व अस्थिर र कमजोर हुँदासमेत कर्मचारीतन्त्रले देशलाई गति दिन सकेको देखिँदैन। बरु उल्टै त्यस किसिमका राजनीतिक अस्थिरताको प्रत्यक्ष वा अप्रतक्ष प्रभावले कर्मचारीहरू बीचमै विचारको खण्डीकरण देखिने गरेको छ। यस्तो परिस्थितिलाई नजिकबाट नियाल्दा कर्मचारी तन्त्रभित्र हामीले के योग्य, क्षमतावान र दूरदर्शी कर्मचारीहरू नै भित्र््याइरहेका छौं त भन्ने प्रश्न खडा नहोला भन्न सकिन्न। आज संसारमा अत्याधिक सफल भएका संगठनहरूले नयाँ कर्मचारी छनोट गर्दा अन्य योग्यताहरूभन्दा बढी महत्वका साथ परीक्षार्थीहरूमा नयाँ विचार जन्माउन सक्ने खुबी छछैन भनेर हेर्ने गरेका छन्। यहि प्रसंगमा विश्व प्रशिद्ध माइक्रोसफ्ट कर्पोरेसनका संस्थापक विल गेट्सले भनेका छन्, यदि मेरो कम्पनीको सुरक्षा गार्डले समेत कम्पनीका लागि नयाँ विचार दिन्छ भने म त्यसलाई स्वागतका साथ ग्रहण गर्दछु। हाम्रो देशमा पनि लोकसेवा आयोगलगायत निजी कम्पनीहरूले नयाँ कर्मचारी छनौट गर्ने सवालमा यसलाई मनन् गर्नुपर्ने देखिन्छ। केही वर्षअघि संयुक्त राज्य अमेरिकामा कर्मचारी छनोटका लागि लिइएको परीक्षामा उत्कृष्ट ठहरिएका परीक्षार्थी र नियुक्तिपश्चात् उनिहरूको कार्य सम्पादन स्तरबीचको तुलनात्मक अध्ययन गरिएको थियो। उक्त अध्ययनले परीक्षामा उत्कृष्ट ठहरिने सबै परीक्षार्थीहरू नियुक्ति पश्चात्को कार्यसम्पादन स्तरमा उत्कृष्ट नरहेको देखाएको थियो। त्यसैले लोक सेवा आयोगले पनि परीक्षार्थीहरूको परिक्षण गर्दा ठूलो र मोटो पाठ्यक्रमको सट्टामा परीक्षार्थीहरूलाई विभिन्न आयामहरूबाट व्यावहारिक र वैज्ञानिक परीक्षण गर्न सकिने किसिमको छरितो पाठ्यक्रम बनाउन आवश्यक छ। एउटा कर्मचारीलाई लिच्छवी कालमा मन्त्रीलाई के भनिन्थ्यो भनेर जान्ने भन्दापनि के गरेमा आफ्नो संगठन अझ माथील्ले स्तरमा पुग्न सक्छ भन्ने जान्नु औचित्यपूर्ण हुन्छ भनेर सिकाउन जरुरी छ। समग्रमा लोकसेवा आयोगले नयाँ कर्मचारी छनोट गर्दा दूरदर्षी, नयाँ विचार दिन सक्ने खुवि भएको, नीति निर्माण तहमा दखल भएको एक जाँगरिलो र सिर्जनात्मक व्यक्ति चयन गर्नुपर्छ।"
साँघुरो घेरामा राजनीति,"आरिअइसन र फ्रान्सिस्को बोस (सन् २०११) ले १ सय ६९ मुलुकको अध्ययन गर्दा राजनीतिक अस्थिरताले आर्थिक वृद्धिमा नकारात्मक असर पार्ने तर्क सारेका थिए। नेपालमा पनि स्थिर सरकार हुने अवस्था रहेन। गुनार मिर्दाल (सन् १९५०) ले अविकसित मुलुकमा सरकार परिवर्तनसँगै हुने नीति, कार्यक्रम तथा संस्थागत परिवर्तनका कारण आर्थिक विकासमा बाधा पुग्ने ठहर गरे। वास्तवमा नेपालको राजनीतिक अभ्यास हेर्दा कर्मचारी सरुवाबढुवा, राजदूत नियुक्ति प्रक्रिया, मन्त्रालय र मन्त्री बाँडफाँडजस्ता कुरा क्षमता र योग्यताका आधारमा छैनन्। पार्टीकै गुलामी र चाकडी, पार्टीभित्र पनि खेमा बोक्ने नेतृत्वको गुलामी र फाइदा हुने स्वार्थका आधारमा हुन्छ। हामी सुशासन र न्यायको कुरा गरिरहन्छौं। अझ संघीय व्यस्थाले विकेन्द्रीकृत सोचलाई वकालत गर्छ। यसलाई विकेन्द्रीकरणमुखी तथा समुन्नतिको हिमायती व्यवस्था मानिन्छ। तर, व्यवहार आरोपवाद र स्वार्थको घेराबन्दीभित्रै कँजिएको छ। नेपालको यथार्थता नै शक्तिको सदुपयोग, अनुशासन र आदर्शको अभाव हो। एमसीसी पारितको सवाल राष्ट्रिय सरोकारको विषय हो। आम जनताले यसबारे सुसूचित हुनुपर्ने र स्पष्ट हुन पाउनुपर्ने अभ्यासमा सरकारले चासो राखेको पनि देखिँदैन। अर्कातिर नेपालको नक्सा जारी भयो। तर, त्यसको स्थायित्वमा वर्तमान गठबन्धनको सरकार सक्रिय देखिँदैन। सरकार विकासवादी एजेन्डामा भन्दा पनि मन्त्रालय विकास र भागबन्डाकै तजबिज मिलाउन व्यस्त देखिन्छ। केही मन्त्रीस्तरीय सक्रियताबाहेक राष्ट्रिय गौरवका काममा सरकार कमजोर हुँदै गएको छ। मिहीन रूपबाट हेर्दा अघिल्ला सरकारका योजना कटौती गरेर नयाँ योजना तुन्ने प्रतिशोधमुखी बुद्धिका कारण नेपाललाई प्रयोगशालीय केन्द्र बनाइरहिएको देखिन्छ। एउटा कोणबाट राजतन्त्रलाई ऐँस र मोजमस्तीमा रहेको एकतन्त्री थियो भनिरहँदा आजका शासकमा जनमुखी स्वभाव छ त भन्नुपर्ने हुन्छ! हजुर्याइँ, चाकडी, खेमा अर्थात् गुटको नितान्त अन्धस्वार्थ परम्परा निकै सशक्त देखिन्छ। शैली केही फरक होला तर अभिप्रायः उस्तै छ। अनि नेतृत्वले तिनैलाई काखी च्याप्छ। कमजोरीलाई ढाकछोप गर्न तम्सन्छ। अलिकति पनि विरोध सहने हिम्मत राख्दैन। केवल प्रतिशोध र प्रतिरोधको भावना बोकिरहन्छ। आचरण र सिद्धान्त दुवैमा पतित छ। भ्रष्टाचारीले आफ्नो गल्ती स्वीकार गर्दैन। आजको बामपन्थी भनौं वा लोकतान्त्रिक दल आखिर उही मनोग्रन्थीले सत्तालिप्साको एकोन्मुख गन्तव्यमा लगाम कसेर दौडेको छ। केही आशा, केही स्वार्थ अनि केही भित्री समर्पणको सोचगत धारका कारण श्रमजीवी वर्गले देखासिकी र बहकाउमा आएर दल र नेतालाई समर्थन वा विरोध गर्छ। हामी विकासको मार्गमा तातेताते गर्दै गरेका हुनाले आजको सबाल्टर्न वर्ग अर्थात् भुइँमान्छेले राजनीतिक सिद्धान्तभन्दा बढी देखेसुनेकै आधारलाई सत्य ठान्छ। वस्तुतः आजसम्म पनि नेपाली जनताको राजनीतिप्रतिको त्याग र निष्ठा कसैको बहकाउमा आश्रित देखिन्छ। नेपालको इतिहासलाई कोट्याउँदा २००७ सालको परिवर्तनपश्चात् पनि चाहेको विकास र समृद्धिलाई तुलनात्मक रूपमा ग्रहण गर्न सकेन। चीन, जापान, जर्मनजस्ता मुलुकले जसरी विकासको गतिलाई हामीले समात्नै सकेनौं। अझ संघीय पद्धतिको गणतान्त्रिक व्यवस्थामा पनि बाँडीखाने र दुनो सोझ्याउने शैलीको होडबाजी चलिरहेको छ। गाउँगाउँमा सिंहदरबारको अवधारणा भनिरहँदा भ्रष्टाचारको सरुवा रोगलाई पनि एकसाथ पठाइएको छ। २००७ सालअघि र २०१९ देखि २०३६ सम्मको राजनीतिक इतिहासले निरङ्कुश शक्तिलाई आड लियो भन्ने संज्ञा पाइरहेको कुरामा हामी विदितै छौं। २०५२ देखि २०६२२०६३ सम्मको अवधि पनि उही संकटको घेराबन्दीमा रहँदा विकासमुखी बन्न सकेन। २०४७ यता बनेका दुई दर्जनभन्दा बढी सरकारको शासनलाई भोगिसक्यौं। माओवादी द्वन्द्वबाट भएका क्षतिबाहेक उपलब्धिलाई नियाल्दा जनतामा राजनैतिक चासोको एउटा जागरण आएकै हो। तथापि, माथिल्लो तहमा पुगेका नेतृत्वले बुझे पनि अपनाएनन्। बामपन्थी वा लोकतान्त्रिक दल आखिर उही मनोग्रन्थीले सत्तालिप्साको एकोन्मुख गन्तव्यमा लगाम कसेर दौडेका छन्। समस्याको जरो राजनीतिभित्रको स्वार्थसिंहदरबारलाई गाउँगाउँमा लैजाने योजनासँग प्रगतिवादी चिन्तन र समृद्धिको विकेन्द्रीकरण योजना एकसाथ गाँसिनुपथ्र्यो। अहिले आफन्तवाद र बाँडी खाने रितको संस्कार ह्वात्तै बढेको छ। यसकारण सबैजसोले सहजै बोक्ने गरेको समाजवाद नामक शब्दको दुरुपयोग भइरहेको छ। नेपाली समाज त हिजोकै चाकडीबाजमा पिछलग्गु भइरहेको कुरामा कुनै दुई मतै रहेन। हाम्रो उत्तरआधुनिक चिन्तनभित्र विकेन्द्रीकृत सोचमा मनोमानी गर्ने शैली पनि सँगसँगै हस्तान्तरित भएको प्रष्टै देखिन्छ। आर्थिक अनियमितता, बेरुजु, झुटा तथ्यांक मिलानको जालसाजी नियत, कागजी प्रक्रियाका कमजोरीलाई छल्ने अभ्यासमा माहिर बन्ने खेलो बढेको देखिन्छ। शक्तिको आडमा कागजी अभ्यासले प्रमाणविहीन बाँडीखाने र सक्नेले कुम्ल्याउने पद्धतिका कारण ग्रामीण योजनाको चरम दुरुपयोग देखिन्छ। राजनीतिक शक्तिको आडमा ठेकेदारले बदमासी गरेका तमाम घटना बाहिर आउँदैनन्। यथार्थमा ग्रामीण विकासको नेतृत्वकर्ता बनेका स्थानीय सरकार भोलिको राजनीति र चुनावी शक्तिको आडमा आकर्षित बन्ने गरेको देखिन्छ। आखिर यी तमाम समस्यालाई कसरी नियमन गरिन्छ ? हाम्रो देशको राजनीति र समाजको चिन्तनले यहाँको भूगोल र विश्वव्यापीकृत बजारसम्मको सम्बन्धलाई समेट्ने मार्ग रोजेन। अन्धसमर्थन र अन्धविरोधको विरासत निर्माणमा मग्न वर्तमान राजनीतिमा दूषित वाक्युद्ध र स्वार्थी व्यवहार प्रतिस्पर्धाको लडाइँ मात्रै देखिन्छ। विकासवादी रचनात्मक योजनाका विपरीत शासकहरू समाजवादको घुम्टो ओढेर नवसामन्तवादी स्वभाव प्रदर्शन गर्न माहिर छन्। एकाथरि नागरिकमा राजनैतिक वितृष्णा त अर्कोथरिमा कार्यकर्ता बन्ने र पछि लाग्नेबाहेक अरू सोचै भएन। विद्यालयमा व्यवस्थापन समिति छान्नेदेखि विकासका योजना पार्ने र काम गर्नेसम्ममा आफन्तवाद र खाने बाटो खोज्ने पद्धति गाउँगाउँमा छ्याप्छ्याप्ती छ। वर्तमान सरकारले दल विभाजनकारी अध्यादेश ल्याउनू, ठूलो दल विभाजित हुनु अनि सुनियोजित तवरमा अध्यादेश पुनः खारेज हुनुले विधिको शासनलाई भन्दा प्रतिरोधको सोचलाई नै निरन्तरता दिएको प्रष्टै हो। विपक्षीले निरन्तर संसद् अवरोध गर्दा तमाम कार्य सम्पादनमा अवरोध उत्पन्न भइरह्यो। आखिर सत्ताको झिनाझपटीको शैलीले आफ्ना मान्छेलाई अवसर दिने र बाँडेर खाने रितले क्षमताको गरिमामाथि आँच पुग्छ। यो राजनीतिक रोगका कारण एउटा बौद्धिक वर्ग नै पाखा लागेको देखिन्छ। पार्टीहरूमा संगठन निर्माणको होडबाजी बढेको छ। तर, यसबाट देशमा शक्ति पृथकीकरणको सदुपयोग हुन नसकेको देखिन्छ। नेपालमा विभाजन र संगठन निर्माणको राजनीतिक शैलीले विकासमा होमिने अमूल्य समय, सोच र श्रमको धज्जी उडाउने काम भएको छ। बहुदलीय व्यवस्थामा दल निर्माणलाई सामान्य प्रक्रिया मानिन्छ तर ठूलो क्रान्ति गरेर सत्तामा पुगेको तत्कालीन माओवादी नै विभाजित हुनुले जनअपेक्षामा कुठाराघात भयो। आखिर एकल नेतृत्वकै शैलीमा चलेको त्यस पार्टीप्रति स्वयम् जनयुद्धका सहनायकहरू ससाना झुन्ड बनाएर स्वार्थ साँध्नै व्यस्त देखिन्छन्। यदि राष्ट्रिय स्वार्थको आडमा त्यो पार्टी चल्दो हो त सायद आजसम्म पनि उसकै नेतृत्व रहन्थ्यो। बल्लतल्ल बाम ध्रुवीकरण भई मिलेको एमाले र माओवादी केन्द्र पुनः सत्तालिप्साको माथापच्चीका कारण अदालतबाट फरक रहेको घोषणा भयो। एकअर्कालाई खसालेर आरोप लाए पनि त्यो पद र स्वार्थको खेलो नमिलेर गरिएको तमासा मात्रै हो। हामी जनतालाई कठपुतली बनाइएको मात्रै हो। परिणामतः विकास र समृद्धिमा होमिने अमूल्य समय र श्रम यिनै ढुल्मुले स्वार्थी स्वभावको गलपासोमा फस्न पुगेको देखिन्छ। आदर्शको भाषण गरेर आपूलाई असल र कुशल ठान्ने नेतृत्वमा व्यक्ति स्वार्थका रेखा प्रशस्तै देखिइरहेकै छन्। आखिर आन्तरिक खिचातानीका कारण झन्डै दुईतिहाइको बहुमत प्राप्त सरकार नै ढल्यो। यहाँसम्ममा आइपुग्दा देशले ठूलो क्षति व्यहोर्नुपरेको यथार्थमा ती आम वाम नेतृत्व भनिनेहरूलाई निर्दोष मान्न सकिँदैन। अन्ततः ठूलो दल विभाजित भयो। यो शैलीले मुलुकमा राजनीतिक स्वार्थको खेल झनै बढेको देखिन्छ। विभाजनको वास्तविक मनोविज्ञानलाई हेर्ने हो भने कसैले एकलाई त कसैले अर्कोलाई गुटगत आधारमा साथ दिइरहनुले विभाजनको दोषी खाली दुई व्यक्ति मात्रै हुँदैन। पार्टीभित्रको किचलोलाई विज्ञमार्पत सुल्झाउने र झगडिया सोचको अन्त्य गर्ने नीति प्रभावकारी हुनुपर्छ। खाली आरोप र प्रतिशोधको लाञ्छनाकै अतिरञ्जित स्वभावमा रमाउने पद्धतिले नेकपा विभाजित भएको देखिन्छ। अन्य पार्टीलाई फाइदा भए पनि जनताका लागि यो विवाद, अलमल, झगडा, विरोध वा अहम् त सधैँ घातक छ। यसले विकास र समृद्धिको मार्गमा सोच्ने मस्तिष्कमा बाधा पुर्याउँदा सिंगो मुलुक नै पछि पर्यो। फुट्ने, टुट्ने नीतिविरुद्ध उठ्न नसक्नु अनि अन्धसमर्थन र अन्धविरोधी शैली हाबी हुनु अर्को अचम्मको विषय हो। नेतालाई भोट दिइनु र समर्थन गर्नुको अर्थ व्यक्ति स्वार्थ र पदको लालुपताका लागि अस्थिर बन्नु भन्ने पनि पटक्कै होइन। अहिले पनि स्वार्थको झगडा जारी छ। हिजो सत्तामै खेलिरहेको राप्रपामा मतभेद र विभाजन रोकिएको देखिएन। नयाँ सोचका साथ जन्मेको साझा पार्टीदेखि जसपासम्मको मतभेद पनि उही पदीय अस्मिता र अभिमानको अपेक्षामा नमिलेको स्वार्थ मात्रै हो। फलतः नेताको मतभेदले पार्टीमा जीवन अर्पण गरेका दर्जनौं नेताको भविष्यमाथि प्रहार हुन्छ। हुन त गिरिजाप्रसाद कोइरालासँगको अन्तद्र्वन्द्वका कारण प्रधानमन्त्री शेरबहादुर देउवाले २०५९ सालमा पार्टी फुटाएर कांग्रेस (प्रजातान्त्रिक) गठन गरेका थिए। पछि २०६२०६३ को जनआन्दोलनको प्रभावसँगै २०६४ सालमा देउवाको पार्टी पुनः कांग्रेसमै मिलेको थियो। परिणामतः ठूलो दलको तहमा कांग्रेस नै स्थिर देखिनुले आउने चुनावका लागि पनि ऊ सक्षम देखिएको प्रस्टै छ। अन्तमाआज जनताले स्वतन्त्र भएर समीक्षा गर्ने अभ्यास देखिँदैन। हरेक चर्चा पार्टी र खेमाबन्दी सोचभित्र सङ्कीर्ण छ। प्रभाव, दबाब र अभावमा कसैप्रति झुकाव राख्छ। आज अनेक नामधारी पार्टी उत्तिकै उम्रिरहेका छन्। एक हुल मान्छे भेला गरेर तिनले भाषण छाँटिरहेका हुन्छन्। समाजवादको नाम जोड्ने मात्रै दर्जनौं छन्। यहाँसम्मको चर्चा गर्दा नेपाल राजनीतिक अभ्यासको एउटा प्रयोगशाला बनेको छ। अन्ततः अहिलेको नेतृत्वले मथिङ्गलमा कसैलाई र केहीलाई बोकेर बोल्छ। कार्यकर्ताले नेताको बोलीलाई फोटोकपी गर्छ। विपक्षीले केवल खोट खोज्छ। राम्रोलाई राम्रो भन्ने हिम्मत गर्ने कोही देखिँदैन। स्वच्छ र निष्पक्ष भनिने पत्रकारिता पनि पार्टीको भागबन्डामा विभाजित भइरहेकै छ। संसद्देखि सञ्चार हुँदै सडक र चोकले पनि कसैको पक्ष लिएर कसैलाई सिध्याउने सोच राखेर बोल्छ। यसर्थ राष्ट्रिय स्वार्थको नामनिसाना नरहनु आजको ठूलो विडम्बना हो। गुटवादले जनमनमा विषाक्त विचार भरिदिएको छ। यसर्थ नेतृत्व चयनको शिक्षा जनतामा पैलिनु आवश्यक छ। अबको चुनावमा पनि स्वच्छ र स्वस्थ नेतृत्व आउने सम्भावना विगतजस्तै कमजोर हुनुहुन्न। पछिल्लो घटनाक्रममा जनताका लागि त्याग गरिएको भन्ने सन्दर्भ समेटिँदैन। आन्तरिक कलहको जग बस्यो। मपाईँत्ववाद हाबी हुँदै गयो। सोचनीय विषय त मुलुकलाई राजनीतिको प्रयोगशाला हुनबाट जोगाउनुपर्छ। मुलुकको जनमत लत्याइयो र कटिबद्ध भएर जुट्नुपर्ने विकासमुखी समय खेर गइरहेको छ। नेतृत्वको अदूरदर्शिता र स्वार्थपूर्ण शैलीका विपक्षमा एकजुट हुनुपर्ने कुरामा आम जनता चुनावमा सचेत हुन सक्नुपर्ने देखिन्छ। वास्तवमा अल्पसंख्यक बाठाहरूले बहुसंख्यक शिक्षितलाई हतियार बनाएको विषयबोध गर्नुपर्छ। वस्तुतः विकेन्द्रीकृत पद्धतिभित्रको विकृतिलाई निर्मूल पार्ने अभियान आवश्यक देखिएको छ।"
नीतिकथा : मेहनतले सफलता,"एकादेशमा प्रतापी राजा थिए। एक दिन विदेशी पाहुना उनको दरबारमा आएर सुन्दर ढुंगा उपहार दिए। त्यो ढुंगा देखेर राजा निकै खुसी भए। उनले त्यही ढुंगाबाट भगवान विष्णुको मूर्ति बनाएर प्रदेशको मन्दिरमा स्थापना गर्ने निर्णय गरे। मूर्ति निर्माणको जिम्मा प्रदेश महासचिवलाई दिए। महामन्त्रीले उत्कृष्ट मूर्तिकार कहाँ गएर ढुंगा दिएर भने, महाराज मन्दिरमा विष्णुको मूर्ति स्थापना गर्न चाहन्छन्। सात दिनभित्र यो ढुंगाबाट भगवान् विष्णुको मूर्ति तयार गरी दरबारमा ल्याउनुहोला। यसका लागि तपाईंले ५० सुनको सिक्का पाउनुहुनेछ। त्यो सुनेर मूर्तिकार खुसी भए मूर्ति बनाउन थाले। हथौडा निकाले। ढुंगामा हथौडाले प्रहार गर्न थाल्यो। तर ढुंगा उस्तै रह्यो। मूर्तिकारले धेरै हथौडा प्रहार गरे। तर ढुंगा फुटेन। मूर्तिकारले अन्तिम प्रयास गर्ने उद्देश्यले हथौडा उठाए, तर पचास पटक प्रहार गर्दा पनि ढुंगा भाँचेन भने अब के भाँचिन्छ भन्ने सोचेर छाडिदिए। त्यो ढुंगा लिएर महासचिवलाई भेट्न गए। ढुंगा भाँच्न असम्भव रहेको भन्दै फिर्ता गरे। महासचिवले जुनसुकै अवस्थामा पनि राजाको आदेश पूरा गर्नुर्नेथियो। त्यसपछि उनले विष्णुको मूर्ति बनाउने जिम्मा गाउँका एक साधारण मूर्तिकारलाई दिए। ढुंगा लिएर महासचिवकै अगाडि मूर्तिकारले हथौडा प्रहार गरे। एकैपटकमा एकैछिनमा फुट्यो। र त्यसलाई कुँदेर मूर्ति बनाउन थाले। महासचिव सोच्न थाले कि यदि पहिलो मूर्तिकारले अन्तिम प्रयास गरेको भए ऊ सफल हुन्थ्यो र ५० सुनको सिक्काको हकदार हुन्थ्यो। नैतिक शिक्षा : यदि तपाई पनि जीवनमा सफलता प्राप्त गर्न चाहनुहुन्छ भने, बारम्बार असफल भए पनि प्रयास गर्न छाड्नु हुँदैन। जुन प्रयास गर्नुअघि हामीले हात झिक्छौं, त्यो अन्तिम प्रयास हुनसक्छ। त्यसपछि सफलता मिल्नसक्छ।"
पेट्रोलियमको भाउ बढेको बढ्यै,"काठमाडौं : दुई साता नबित्दै पेट्रोलियम पदार्थको मूल्य बढाइएको छ। अन्तर्राष्ट्रिय बजारमा नै मूल्य बढेको भन्दै नेपाल आयल निगमले पेट्रोल, डिजेल र मट्टितेलमा प्रतिलिटर तीन रुपैयाँ वृद्धि गरेको हो। वृद्धि भएको मूल्य शनिबार राति १२ बजेबाट लागू हुने निगमको भनाइ छ। वृद्धि भएको मूल्यअनुसार पेट्रोलको मूल्य १४५ र डिजेलमट्टितेलको मूल्य १२८ रुपैयाँ पर्नेछ। हवाई इन्धन र एलपी ग्यासको मूल्य भने यथावत् छ। निगमले गत माघ १९ गते पेट्रोल, डिजेल र मट्टितेलमा तीन रुपैयाँ बढाएको थियो। १४२ रुपैयाँमा पेट्रोल र १२५ रुपैयाँमा डिजेल, मट्टितेल पाइने नयाँ मूल्य सार्वजनिक गरेको थियो। एलपी ग्यासमा प्रतिलिटर ५६०७४ घाटा भए पनि हाललाई बिक्री मूल्य यथावत् राखिएको निगमले जनाएको छ। हवाई इन्धन (आन्तरिकतर्फ) प्रतिलिटर ११६, हवाई इन्धन बाह्यतर्फ १०९५ र एलपी ग्यासमा १५७५ रुपैयाँमा कारोबार भइरहेको छ। माघ १९ अघि निगमले माघ ५ गते पनि पेट्रोलको मूल्य वृद्धि गरेको थियो। उक्त समय पेट्रोलको मूल्य १३९ र डिजेल र मट्टितेलको मूल्य प्रतिलिटर १२२ रुपैयाँ थियो। इन्डियन आयल कर्पोरेसन (आईओसी)लाई इन्धन खरिदबापतको रकम अपुग भएपछि मूल्यवृद्धि गर्नुपरेको सहप्रवक्ता पुष्कार कार्कीले बताए। इन्डियन आयल कर्पोरेसनले फागुन ४ गते पेट्रोलियम पदार्थको नयाँ मूल्य पठाएको थियो। निगमले त्यसदिन सूचना जारी पेट्रोलको भउ बढ्ने संकेत गरिसकेको थियो। कर्पोरेसनले प्रतिलिटर पेट्रोल ५६१, डिजेल ५६२ र हवाई इन्धन ४९५ ले बढेर आएकाले घाटा झन् थपिएको निगमले जनाउ दिइसकेको थियो। अझै पनि निगमले २ अर्ब २५ करोड घाटा रहेको दाबी गरेको छ। तर, समायोजनले निगमको १५ दिनको घाटा करिब २ अर्ब ४० रुपैयाँ करोडबाट करिब २५ करोड रुपैयाँले घट्ने जनाएको छ। निगमले चालू आर्थिक वर्षको माघ मसान्तसम्ममा २४ अर्ब रुपैयाँ घाटा भएको दाबी गरेको छ।"
युनिफाईड पेमेन्ट इन्टरफेस सञ्चालन हुने,"काठमाडौं : गेटवे पेमेन्ट सर्भिस प्रालिले अन्तर आवद्दता तथा मोबाइल फस्र्ट प्रविधिमा आधारित युनिफाइड पेमेन्ट इन्टरफेस नेपाल सञ्चालनका लागि भारतस्थित एनपीसिआई इन्टरनेसनल तथा मनम इन्फोटेकसँग सम्झौता गरेको छ। सम्झौतासँगै अब बैंक वित्तीय संस्था, भुक्तानी सेवा प्रदायकबीचमा अन्तरआवद्द विद्युत्तीय भुक्तानीको सञ्जाल सञ्चालन गर्ने र भारतबाट भुक्तानी सेवा प्रदायक पेटीएम, गुगलपे, फोनपेमार्फत् नेपालका कुनै पनि बैंक खातामा वा वालेट खातामा तुरुन्तै रकमान्तर गर्नसक्ने व्यबस्था गर्न लागिएको हो। भारतीय नागरिक नेपाल आउँदा क्युआरकोड स्क्यान गरी भुक्तानी गर्नसक्ने र नेपालीले भारतमा यात्रा गर्दा क्युआर स्क्यान गरेरै भुक्तानी गर्न सक्छन्।"
नबिलको सम्झौता,"काठमाडौं : उद्यमशीलता विकास, दिगो पर्यटन, वित्तीय साक्षरता साथै वित्तीय पहुच प्रवर्धन गर्ने उद्देश्यले नबिल बैंक र कम्युनिटी होमस्टे नेटवर्कबीच सम्झौता भएको छ। सम्झौतामा नबिल बैंकको तर्फबाट नायव प्रमुख कार्यकारी अधिकृत सुजितकुमार शाक्य र कम्युनिटी होमस्टे नेटवर्कको तर्फबाट अध्यक्ष शिवप्रसाद ढकालले हस्ताक्षर गरे। नायव प्रमुख कार्यकारी अधिकृत सुजितकुमार शाक्यले नेपालले अवलम्बन गरेको संयुक्त राष्ट्र संघको दिगो विकास लक्ष्यलाई बैंकको तर्फबाट सहयोग गर्ने उद्देश्यका साथ नबिल बैंकले लिएको दिगो बैकिङको पहलमा यो सम्झौता कोशेढुंगा साबित हुने जनाइएको छ। साथै, यसले स्थानीय स्तरमा उद्यमशीलता विकास, आन्तरिक तथा बाह्य पर्यटन प्रवर्धन गर्दै दिगो आर्थिक तथा सामाजिक रुपान्तरणमा सहयोग गर्ने उनले बताए।"
संसदीय व्यवस्थाकै मजाक,"एमसीसी संसद्बाट अनुमोदन गर्ने कि नगर्ने विवादले राजनीति तातेको छ। संसद्देखि चियापसलसम्म यो विषयमा गन्थनमन्थन भइरहेका छन्। दुई वर्षअघि नै सरकारले संसद्मा दर्ता गरे पनि मुख्य राजनीतिक दलबीच सहमति नजुट्दा एमसीसी संसद्मै अड्केको छ। तत्कालीन सभामुख कृष्णबहादुर महरादेखि हालका सभामुख अग्नि सापकोटाले विभिन्न बहानामा यो सम्झौता रोक्दै आउनुभएको छ। जुन, संसदीय प्रणाली, यसका मूल्य मान्यता र संवैधानिक व्यवस्था विरोधी काम हो। संसदीय व्यवस्थामा टेकेर सत्ता र शक्तिको उपभोग गरिरहेका दलहरूबाटै संसद्लाई कमजोर बनाइँदैछ। यसको धज्जी उडाउन खोजिएको छ। जनताका आवाज बोल्ने थलोलाई रबर स्टयाम्प बनाउने षड्यन्त्र भइरहेको छ। सभामुख सरकारको बिजनेस रोक्नेतिर उद्यत छन्। तर, संसदीय प्रणालीको विश्वव्यापी मान्यता, अनुभव र हाम्रै संवैधानिक व्यवस्था अनुसार पनि सरकारको प्रस्ताव संसद्मा पेस गर्दिन भन्ने अधिकार सभामुखलाई हुँदैन। सरकारको बिजनेसअनुसार मात्र संसद् सञ्चालन हुन्छ। त्यसैले सरकारको कुनै पनि प्रस्ताव रोक्ने अधिकार सभामुखसँग हुँदैन भन्ने संसदीय व्यवस्थाको मूल सिद्धान्त हो। सांसदले निजी विधेयक (प्राइभेट विल) संसद्मा दर्ता गरे भने संविधान अनुकूल छ कि छैन ? अथवा, त्यो विधेयकले मौजुदा कानुनलाई कहीँकतै प्रतिकूल असर पारेको छ कि छैन भनेर छलफल गर्नुपर्छ। त्यस्तो छलफल गर्ने थलो भनेको कार्यव्यवस्था परामर्श समिति हो। अन्यथा, सरकारको कुनै पनि प्रस्ताव रोक्ने अधिकार सभामुखलाई हुँदैन। कृष्णबहादुर महरा सभामुख हुँदादेखि नै गलत परम्पराको सुरुवात भइसकेको थियो। बहालवाला सभामुखबाट अत्यन्तै गलत काम भइरहेको छ। एमसीसी त उदाहरण मात्रै हो। चर्चामा रहेकाले एमसीसी रोकियो भन्ने खबर सबैले थाहा पाए। तर, यस्ता दर्जनौं विधेयकप्रस्ताव सचिवालयमै त्यत्तिकै थन्क्याइएका छन्। मूल प्रश्न राजनीतिक इमान्दारिताको हो। हामी संसदीय व्यवस्था मान्छौं भने पुरापुर मान्नुपर्यो। मान्दैनौं भने, त्यहीअनुसार अघि बढ्नुपर्यो। तर, यो रणनीतिको व्यवस्था होइन। कसैको रणनीतिक साधन बन्न यो व्यवस्थालाई अंगिकार गरेका पनि होइनौं। हो, यो उवाउ छ, ढिलो हुन्छ। तर, योभन्दा बेहत्तर व्यवस्था संसारमा छैन। संसदीय व्यवस्थालाई नै असफल बनाउनुपर्छ भन्ने पात्रहरूको बोलवाला छ। कम्युनिष्टहरू संसदीय व्यवस्था मान्दैनन् भन्ने भ्रममा जनतालाई राखिएको छ। कार्यकर्तालाई त्यही प्रशिक्षण दिइएको छ। भ्रमको राजनीति गरिएको छ। त्यति मात्र होइन, आपू संसदीय व्यवस्थाको माध्यमद्वारा सत्ता सञ्चालन गर्ने, राज्यसत्तामा भूमिका बढाइराख्ने तर, यसलाई विफल पार्ने काम पनि भित्रभित्रै गरिरहने दोहोरो चरित्र प्रदर्शन भइरहेको छ। त्यही कारण संसद् प्रभावहीन बनाइएको छ। संसदीय व्यवस्थामा टेकेर सत्ताा र शक्तिको उपभोग गरिरहेका दलहरूबाटै संसद्लाई कमजोर बनाइँदैछ। कार्यकारिणीको आय र खर्चमाथि निगरानी र नियन्त्रण गर्ने काम संसद्ले गर्छ। त्यही भएर सरकारको वार्षिक बजेट पनि संसद्बाट पास हुन्छ। राज्यका अंग र निकायका वार्षिक प्रतिवेदन राष्ट्रप्रमुख, सरकार हुँदै संसद्मा आउँछन्। अदालतको प्रतिवेदन पनि संसद्मा आउँछ। अख्तियार, महालेखाको प्रतिवेदनमाथि पनि संसद्ले छलफल गर्छ। तर, यति राम्रो संसदीय व्यवस्थालाई मजाक उडाउनेहरूको बाहुल्यता भयो। हाम्रो विडम्बना नै यही हो। राजनीतिक भ्रष्टाचारी चोख्याउने काम भयो०५१ सालमा म संसद्को लेखासमितिको सभापति थिएँ। त्यतिबेला अख्तियार दुरुपयोग अनुसन्धान आयोगसँग मिलेर समितिले भ्रष्टाचार र आर्थिक अनियमितताका ठुल्ठूला मुद्दामा छानबिन गर्याै। निष्कर्षमा पुर्यायौं। समितिले उठान गरेका विषयमा अध्ययनअनुसन्धानमा अख्तियारले सहयोग गर्यो। अख्तियारसँग मिलेर धेरै काम गर्याै त्यो बेला। दोस्रोपटक स्थानीय निकायको निर्वाचन अघि अख्तियार, महालेखा र लेखासमितिले मिलेर महत्वपूर्ण नीतिगत निर्णय गरेका थियौं। जुनजुन जनप्रतिनिधिको बेरुजु, पेस्कीलगायत आर्थिक कारोबार बाँकी देखिन्छ, त्यस्तो व्यक्ति उम्मेदवार बन्न नपाउने निर्णय गर्यौं। यो निर्णयपछि स्थानीय निकायको अर्बाैं रुपैयाँ बेरुजु उठ्यो। त्यस बेला, अख्तियार र लेखासमिति निकैनजिक भएर सहकार्य गरेका थियौं। अख्तियार दुरुपयोग तथा आर्थिक अनुशासनहिनता सम्बन्धी ठुल्ठूला घटनाहरू बाहिर ल्याउँदै समाधान गर्न पनि सफल भयौं। तर, पछिल्लो अवधिमा लेखा समितिले उठाएका विषयलाई अख्तियारले चासोको साथ हेरिदिएन। यसको मुख्य कारण अख्तियारमा भागबन्डा र राजनीतिक नियुक्ति नै हो। राजनीतिक भागबन्डाका आधारमा नियुक्ति बढ्दै गएपछि कुनै न कुनै घटना, कुनै न कुनै दलसँग जोडिन थाले। यस्ता घटनामा लेनदेन हुन थाल्यो। मेरो विषयमा तँ चुप, तेरो विषयमा म चुप भनेर खुलमखुला लेनदेनको कुसंस्कार सुरु भयो। अन्तत्वोगत्वा संस्था नै चुप बस्ने अवस्था आयो। लेखासमितिले नक्कली एलसी काण्डको छानबिन गरेको थियो। रोचक पक्ष के छ भने, त्यतिबेला नक्कली एलसी काण्डमा दोषी भेटिएका अधिकांशपछि निजी बैंकका सीईओ भए। अदालतको भूमिकाले ९ खर्बको हानीभ्रष्टाचार निवारणमा जोडिने प्रमुख अंग हो, अदालत। अदालतभित्र आफ्ना किसिमका विकृति त छँदैछन्, त्यसमा छुट्टै छलफल गरौंला। तर, अदालतका कारण २०५० सालदेखि यता देशलाई ९ खर्ब रुपैयाँ नोक्सानी छ। सरकारले राजस्वका लागि कुनै निर्णय लिनासाथ सहज रूपले अदालत गुहार्न थालियो। अदालतले त्यस्ता मुद्दामा तत्कालै आदेश जारी गर्छ। त्यसै कारण सरकारलाई ९ खर्ब राजस्व घाटा छ। जुन, उठ्नुपर्ने रकम हो। यसमा सरकारी निकायको पनि कमजोरी छ। अदालतले तुरुन्तै स्टे अर्डर दिएर राजस्व नतिर्न भन्छ। तर दुई वर्षपछि फेरि राजस्व तिर्नुपर्छ भनेर पूर्ण फैसला गर्ने गर्छ। पूर्ण फैसलाको फलोअप हुँदैन। राजस्व असुल गर्नु भनिएका कतिपय मरिसके होला, कतिपय फर्म बन्द भइसकेका होलान्। तर, फलोअप नै भएन। स्टे अर्डरको तत्कालै कार्यान्वयन हुन्छ, तर कर्मचारीतन्त्र निरन्तरताको अभाव र संस्थागत मेमोरी नहुँदा पूर्ण फैसलाको फ्लोअप र कार्यान्वयन हुँदैन। यस्तो प्रवृत्ति बढ्दै गएपछि लेखा समितिले यसलाई गम्भीरतापूर्वक लियो। राजन खनाल अर्थसचिव हुँदा यस्ता ५०६० वटा फाइलको अध्ययन भयो। केहीबाट राजस्व संकलन पनि भयो।अहिलेका कतिपय चर्चित विषयमा अख्तियारको पनि परीक्षा भइरहेको छ। हामीले सानातिना खरिदार, अमिन, सुब्बा, अफिसरको २ लाख, ५ लाख, १० लाख भ्रष्टाचारका प्रकरणमा ध्यान दिइरहेका छौं। एनसेल कर प्रकरणमा अदालतले राहत दिएको थियो। तर, लेखासमितिले पटकपटक ताकेता गर्यो। समितिले बाध्य पारेपछि एनसेलले सरकारलाई राम्रै राजस्व तिर्यो। भ्रष्टाचार बढ्नुमा हाम्रा केही नीतिगत वनावट पनि कारण हुन्। जस्तै, किसानलाई अनुदान भनेर वार्षिक करोडौं बजेट खर्च भइरहेको छ। तर, यस्तो अनुदान किसानले पाउँदैनन्, बिचौलियाले मात्रै लिइरहेका छन्। अनुदान रकम बाँड्ने संस्था आफैं पनि यसमा लिप्त हुन्छन्। यो नीतिगत भ्रष्टाचार हो। राजनीतिक नेताहरूले के गडबड गर्छन् भन्नेमा मात्रै सबैको ध्यान हुन्छ। नेताहरूको ५ वा सय रुपैयाँको भ्रष्टाचारले समाजको ध्यानाकर्षण गराउँछ। तर, करोडाै रुपैयाँको नीतिगत भ्रष्टाचार ओझेलमा पार्ने गरिन्छ। संसदीय समिति आफैं अदालत जाँदैन। अख्तियार नै अदालतमा मुद्दा हाल्ने हो। अदालतमा गइसकेपछि हठात रूपमा किसिम किसिमका निर्णय आउँछन्। एउटै प्रवृत्तिका मुद्दामा कहिले एउटा निर्णय आउँछ, कहिले अर्कै खालको। विशेष गरी भूमिसम्बन्धी मुद्दामा यस्तो देखिएको छ। एउटै प्रकृतिका जग्गाको सम्बन्धमा अदालतले फरकफरक निर्णय गरेको देखिन्छ। संसद्मा यसरी संरक्षण गरिन्छनेतामन्त्रीमाथि भ्रष्टाचारको विषय उठे, त्यही पार्टीका सांसदहरू नेता जोगाउन समितिमा अघि सर्छन्। वाइडबडी खरिद प्रकरण, एनसेलको कर विषय यसका ज्वलन्त उदाहरण हुन। जुन राजनीतिक दलको नेतृत्वमाथि प्रश्न उठेको हुन्छ। त्यो राजनीतिक दलका प्रतिनिधिको भाषा, शैली र व्यवहारबाटै निजले जोगाउन खोज्यो भन्ने प्रष्ट थाहा हुन्छ। यस्ता दृश्य समितिमा खुलेआम देखिन्छन्। लुकाउनुपर्ने कुनै कारण छैन। ०५१ सालमा म लेखा समितिको सभापति हुँदा चाइना साउथ वेष्ट प्रकरण आयो। समितिमा रहेका एमालेका साथीहरू त्यो मुद्दासँग उदासीन हुन्थे। लाउडा प्रकरणमा कांग्रेसका साथीहरू उदासीन हुन्थे। त्यसैले भ्रष्टाचारका विषयमा दलहरूको आआफ्नै बुझाई र व्यवहार हुन्छन्। राज्य संरक्षित तस्करीमुलुकमा सजिलो गरी पैसा कमाउने इजी मनी धन्दा बढेको छ। बैंकहरू पनि यही धन्दामा छन। मुलुकमा रेमिट्यान्स कम भएको होइन। हुन्डी कारोबार फस्टाएको हो। यो विषयमा अध्ययन, अनुसन्धान गरौं भनेर कोही पनि अघि नसर्नु मुलुककै लागि दुर्भाग्य हो। हाम्रो अहिलेको बैंकिङ प्रणाली पनि आयातमुखी छ। विदेशबाट केराउ, सुपारी र पेस्तादाना आयात गरिन्छ। अनि, तस्करी गरेर भारत पठाइन्छ। डलरमा मगाउने अनि, भारुमा भारतमा तस्करी गराउने काम भइरहेको छ। अख्तियार दुरुपयोग गर्दै राज्य संरक्षित तस्करी बढेको छ। बैंकहरू एलसी खोल्न हतारिन्छन्। बैंकिङ प्रणाली उद्योगमैत्री छैन। बैंकहरू उद्योगमा लगानी गर्न चाहँदैनन्। उद्योग स्थापना गर्न प्रोत्साहित गर्दैैनन्। हाम्रो कानुनले पनि गर्दैन, बैंकको नीतिले पनि गर्दैन। स्थानीय तहमा डरलाग्दो अनुशासनहीनतासबैभन्दा डरलाग्दो आर्थिक अनुशासनहीनता स्थानीय तहमा छ। महालेखा परीक्षकको चार वर्षको वार्षिक प्रतिवेदन हेर्यौं भने, प्रत्येक वर्ष डरलाग्दो गरी आर्थिक अनुशासनहीनता बढ्दै गएको छ। तर, दुःखको कुरा यसबारे छलफल गर्ने संयन्त्र र ठाउँ छैन। संघीय सरकारका विषयमा महालेखा परीक्षकले उठाएका विषयमा संघको लेखासमिति र प्रदेशको प्रदेश लेखासमितिमा छलफल हुन्छ। तर, स्थानीय तहको बेरुजुसम्बन्धी छलफल गर्ने ठाउँ नै छैन। न संवैधानिक व्यवस्था छ, न कानुनी नै। प्रत्येक वर्ष ठूलो रकम स्थानीय तहमा गइरहेको छ। आर्थिक अनुशासनहीनता बढेको छ, महालेखाले प्रश्न उठाइरहेको छ। र, पनि यसतर्फ राज्यका जिम्मेवार निकाय र दलहरू संवेदनशील छैनन्। म संघीय मामिलामन्त्री हुँदा महालेखा परीक्षक र अख्तियार प्रमुख बसेर यस विषयमा गृहकार्य पनि गरेका थियौं। स्थानीय तहको बेरुजू हेर्ने संयन्त्रको प्रस्ताव पनि गरेका थियाैै। प्रदेशसभाको लेखासमितिको सदस्यको संयोजकत्वमा महालेखाको प्रतिनिधि र जिल्ला समन्वय समितिको प्रमुख सदस्य रहने गरी तीन सदस्यीय संयन्त्रको प्रस्ताव गर्यौं।त्यससम्बन्धी प्रस्ताव मन्त्रिपरिषद्मा पनि लगे। तर, बिफल पारियो। भ्रष्टाचार नियन्त्रणमा संसद्को ठूलो भूमिका छ। तर, त्यसको कहिल्यै सदुपयोग भएन। संसद्का तर्फबाट संसदीय समितिले सर्वोच्चताको प्रयोग गर्ने हो। समितिलाई जति प्रभावकारी बनाउन सक्यौं, त्यति नै भ्रष्टाचार निर्मूल गर्न सहयोग पुग्छ। (सांसद् त्रिपाठी जनता प्रगतिशील पार्टी नेपालका अध्यक्ष हुन्।)"
"अर्थतन्त्र प्रतिकुल, उद्योगलाई फाइदा","काठमाडौं : नेपाल उद्योग वाणिज्य महासंघले राष्ट्र बैंकबाट बिहीबार सार्वजनिक भएको आर्थिक वर्ष २०७८७९ को मौद्रिक नीतिको अर्धवार्षिक समीक्षाले आर्थिक गतिविधि प्रभावित हुने जनाएको छ। उत्पादनमूलक उद्योगलाई कम ब्याज दरमा कर्जा उपलब्ध गराउन अध्ययन गर्ने विषयले औद्योगिकरणमा सहयोग पुग्ने देखिए पनि निजी क्षेत्रका अधिकांश सुझाव सम्बोधन नहुँदा व्यापार व्यवसाय एवं लगानी प्रभावित हुने महासंघको ठहर छ। निक्षेपको ब्याज दर बढाउँदा बैंक वित्तीय संस्थामा रकम बढ्न नसकेको पछिल्लो ६ महिनाको अवस्था ज्ञात हुदाँहुदै कर्जाको ब्याजदर बढाउनेतर्प मौद्रिक नीतिको समीक्षा केन्द्रित हँुदा पूँजीको लागत थप बढ्न गई व्यवसायी र वित्तीय संस्थामा समेत समस्या देखिने सम्भावना बढेको महासंघले जनाएको छ। बढ्दो आयात निरुत्साहित गर्न नीति केन्द्रित हुँदा यसले उत्पादन, मूल्यवृद्धि, राजस्व र रोजगारीमा नकारात्मक असर पर्नेतर्प महासंघले केन्द्रीय बैंकको ध्यानाकर्षण गराएको छ। कोभिड १९ महामारीका कारण संकटमा परेको व्यवसाय पुनरुत्थानका लागि पुनर्कर्जा, पुनर्तालिकीकरण र पुनर्संरचनामार्पत् राहत दिएको केन्द्रीय बैंकले तेस्रो लहरको प्रभाव कायमै रहेका बेला पुनर्कर्जाको ब्याजदर समेत बढाइदिँदा साना तथा मझौला उद्यमी प्रभावित हुने जनाइएको छ। ट्रष्ट रिसिटलगायतका आयात कर्जा, व्यक्तिगत अधिविकर्ष कर्जा, जग्गा प्लटिङसम्बन्धी रियलस्टेट कर्जा, व्यक्तिगत हायरपर्चेज कर्जा तथा मार्जिन प्रकृतिको कर्जाको जोखिम भारमा पुनरावलोकन गरिने भन्ने उल्लेख छ। भारतबाट क्रेडिट सुविधामा वस्तु आयात गर्न सकिने विद्यमान व्यवस्थामा पुनरावलोकन गरिने व्यवस्थाले भारतबाट हुने आयातमा कडाइ गरिने संकेत गरेको छ। अर्थतन्त्रमा मिश्रित प्रभावनेपाल उद्योग परिसंघले मौद्रिक नीतिको समीक्षा गर्दै राष्ट्र बैंकको प्रावधानले अर्थतन्त्रमा मिश्रित प्रभाव पर्ने जनाएको छ। उद्योगलाई प्राथिमकतामा राखिएको परिसंघको बुझाइ छ। उत्पादनशील क्षेत्रतर्फ प्रवाह हुने कर्जामा अन्य क्षेत्रमा प्रवाह हुने कर्जामा भन्दा कम ब्याजदर कायम गर्नुपर्ने व्यवस्थालाई परिसंघले स्वागत गरेको छ। यो व्यवस्था कुनै एक क्षेत्रमा मात्र सीमित नगरी सम्पूर्ण उत्पादनशील क्षेत्रमा विस्तार हुनेमा परिसंघ विश्वस्त छ। मौद्रिक नीतिको अर्धवार्षिक समीक्षामार्फत पूर्वाधार विकास बैंकलाई ऊर्जा ऋणपत्र जारी गर्न दिने व्यवस्था सकारात्मक भएको जनाइएको छ।"
च्यासल रेलिगेसनमा,काठमाडौं : च्यासल युथ क्लब बी डिभिजनमा घटुवा भएको छ। च्यासल सहिद स्मारक ए डिभिजन लिगबाट बी डिभिजनमा घटुवा भएको हो। त्रिपुरेश्वरस्थित दशरथ रंगशालामा शनिबार भएको खेलमा फ्रेन्ड्स क्लबसँग २१ गोलले पराजित भएपछि च्यासल एक खेल बाँकी छँदै बी डिभिजनमा घटुवा भएको हो। च्यासल तीन सिजन शीर्ष डिभिजनको लिग खेल्दै बी डिभिजनमा घटुवा भएको हो। च्यासल सन् २०१६ मा ए डिभिजनमा बढुवा भएको थियो। त्यसपछि सन् २०१८१९ मा आठौं स्थान हात पारेको च्यासल अघिल्लो सिजन नवौं स्थानमा रहेको थियो। च्यासललाई हराए पनि फ्रेन्डस रेलिगेसनको खतराबाट मुक्त भने भइसकेको छैन। १२ खेलमा १० अंक जोडेको फ्रेन्ड्स लिगको १२औं स्थानमा छ। रेलिगेसन क्षेत्रमा च्यासलसँगै ब्रिगेड ब्वाइज क्लब छ। १३औं स्थानमा रहेको ब्रिगेडले ११ खेलमा सात अंक जोडेको छ। कतार एयरवेजको मुख्य प्रायोजन रहेको ए डिभिजन लिगबाट दुई टोली रेलिगेसनमा पर्ने छन्। शनिबार फ्रेन्ड्सलाई जित दिलाउन जमौल एन्थोनी फ्रान्कोइसले दुवै गोल गरेका थिए। च्यासलका मौसा अबगानाले एक गोल फर्काएका थिए। खेलको ३८औं मिनेटमा जमौल एन्थोनीले गोल गर्दै फ्रेन्ड्सलाई सुरुवाती अग्रता दिलाएका थिए। ४३औं मिनेटमा जमौल एन्थोनीले नै पेनाल्टीबाट व्यक्तिगत दोस्रो गोल गर्दै फ्रेन्ड्सको अग्रता दोब्बर पारेका थिए। त्यसपछि ५६औं मिनेटमा मौसाले पेनाल्टीबाट एक गोल फर्काए पनि च्यासलको हार टार्न सकेनन्। सहिद स्मारक ए डिभिजन लिगअन्तर्गत नै उपाधि जितिसकेको मच्छिन्द्र क्लबले पनि जित निकालेको छ । त्रिपुरेश्वरस्थित दशरथ रंगशालामा शनिबार भएको खेलमा मच्छिन्द्रले १० खेलाडीमा समेटिएको थ्रीस्टार क्लबलाई १० गोलले पराजित गरेको हो। मच्छिन्द्रलाई जित दिलाउन कप्तान सुजल श्रेष्ठले निर्णायक गोल गरेका थिए। उनले इन्जुरी समयमा पेनाल्टीमा गोल गरेका हुन्। थ्रीस्टारका डिफेन्डर जीवन गुरुङले अभिषेक गुरुङलाई फल गरेपछि मच्छिन्द्रले पेनाल्टीको अवसर पाएको थियो। जसलाई कप्तान सुजलले सदुपयोग गरेका थिए। अविषेकलाई फल गरेपछि पहेलो कार्ड पाएका जीवनले रेफ्रीसँग विवाद गरेपछि उनलाई रातो कार्ड देखाइएको थियो। जितसँगै शीर्ष स्थानको मच्छिन्द्रले १२ खेलमा ३२ अंक जोडेको छ। १२ खेल १८ अंक जोडेको थ्रीस्टार लिगको चौथो स्थानमा छ।
"संघबाट कारबाही, प्रदेशमा जिम्मेवारी","जनकपुरधाम : मधेस प्रदेशमा प्रदेशसभा सचिवालय ४ वर्षदेखि निमित्त सचिवकै भरमा चलेको छ। संघीय संसद् सचिवालयबाट कारबाहीमा परेका निमित्त सचिव रञ्जित यादव निर्वाध रूपमा प्रदेशसभा सचिवालयमा काम गर्दै आएका छन्। उनी सभामुख सरोजकुमार यादवसँगको निकटताकै कारण काममा रहेको बताइएको छ। सचिवालयबाट प्रदेशमा समायोजन हुँदा रमानानै नलिई र बरबुझारथ नगरी आफूखुसी प्रदेशसभामा हाजिर भएपछि यादवलाई कारबाही गरिएको थियो। २०७७ फागुन २९ गते गोरखापत्रमा सार्वजनिक सूचनै प्रकाशित गरेर कर्मचारी यादवलाई बरबुझारथ गर्न संघीय संसद् सचिवालयले निर्देशन दिएको थियो। तर, अटेर गरेपछि कारबाही स्वरूप साउन २० देखि यादवको तलब रोक्का गरिएको छ। पछिल्लो ७ महिनादेखि आफै तलब र भत्ता खान नसकेका यादवले मधेशका सभामुख, उपसभामुख र सांसदहरूको तलबभत्ता र सेवासुविधा उपलब्ध गराउँदै आएका छन्। वित्तीय अनुशासन कायम गराउने दायित्व बोकेका मुख्यमन्त्री तथा मन्त्रिपरिषद्को कार्यालयकै सिफारिसमा सचिवालयको खाता यादवकै नाममा सञ्चालन गरिएको छ। आजको मितिसम्म उनको तलब फुकुवा भएको पत्र हामीलाई प्राप्त भएको छैन, मधेसका कोष तथा लेखा नियन्त्रक कार्यालयका प्रमुख राधेश्याम गिरीले भने, तलब रोक्का गरिएका कर्मचारीले प्रदेशसभा सचिवालयको आर्थिक प्रशासन चलाउन पाउने हो या होइन कानुनी रूपमा हामीलाई जानकारी भएन। तर, नैतिक रूपमा यो सही होइन। यादवलाई सचिव पदमा कायम राख्न कै लागि सभामुख सरोजकुमार यादवले पछिल्लो तीन वर्षदेखि संसद्मा दर्ता रहेको प्रदेशसभा सचिवालय सञ्चालनसम्बन्धी व्यवस्था गर्न बनेको विधेयक अघि बढाएका छैनन्। यता, सभामुख यादव भने विधेयक हालसम्म पनि समितिमै अड्केकाले छलफलको प्रक्रियाअघि बढाउन नसकेको बताउँछन्। समितिमा छलफल भई विधेयक म समक्ष आइपुगेको छैन। त्यसैले प्रक्रिया अघि बढाउन ढिला भएको हो, उनले भने। तर, संसदीय अनुगमन विशेष समितिकी संयोजक उपसभामुख उपमा देव आफ्नो समितिमा छलफलका लागि पठाइएको प्रदेशसभा सचिवालय सञ्चालन सम्बन्धीव्यवस्था गर्न बनेको विधेयक एक वर्षअघि नै टुंगो लगाएर सदनलाई बुझाइसकेको बताउँछिन्। पदअनुसार निमित्त सचिव भए पनि कर्मचारी यादवले प्रदेशसभाको कामकाज सचिव भनेरै गर्दै आएका छन्। सचिवालयको पत्रमा समेत उनले आफ्नो पद सचिव नै लेख्दै आएका छन्। मलाई सचिव नै लेखेर काम गर्न सभामुखबाटै निर्णय गरेर पत्र दिइएको छ, निमित्त सचिव यादवले भने, मैले प्रदेशसभा सञ्चालन नियमावलीअनुसार नै काम गर्दै आएको छु। र, संघीय संसद् सचिवालयबाट रवाना लिएर आफूसँग भएका सरसामानहरूको बरबुझारथ पनि गरिसकेको छु। प्रदेशसभा स्थापनाकालमै संघीय संसद् सचिवालयले सहसचिव वंशी पौडेललाई एक महिनाका लागि काजमा जनकपुरधाम पठाएको थियो। संघीयताको मर्मअनुसार प्रदेशसभाको कामकाज सञ्चालनको विधि प्रक्रिया मिलाएर पौडेल समयमै काज फिर्ता भएका थिए। तर, उनीसँगै रमाना नलिई आफूखुसी मधेस प्रदेशसभामा आएका उपसचिव रञ्जित यादव भने सभामुख यादवसँग नजिक भएर पछिल्लो चार वर्षदेखि सचिवालयमै बसेका छन्। समितिमा छलफल भई विधेयक म समक्ष नआएकोले प्रक्रिया अघि बढाउन ढिला भएको हो। सरोजकुमार यादव, सभामुख"
राजपुरा र स्टेफनलाई उपाधि,"पोखरा : १६औं संस्करणको पोखरा म्याराथनको उपाधि केन्याली धावक स्टेफन कोस्गीले जितेका छन्। शनिबार पोखरा रंगशालामा भएको म्याराथनमा केन्याली धावक कोस्गीले निर्धारित दूरी दुई घण्टा १९ मिनेट ४३ सेकेन्डमा पूरा गर्दै उपाधि जितेका हुन्। उनले उपाधिसँगै चार लाख नगद पुरस्कार प्राप्त गरे। पोखरा म्याराथनमा कोस्गीले नयाँ कीर्तिमान पनि बनाए। यसअघि त्रिभुवन आर्मी क्लबका आनन्दमान श्रेष्ठले दुई घण्टा २५ मिनेट ०५ सेकेन्डको कीर्तिमान बनाएका थिए। यसैगरी केन्याली धावक सिमिओन किप्लागातो दुई घण्टा २१ मिनेट ०३ सेकेन्डका साथ दोस्रो र त्रिभुवन आर्मी क्लबका मोहनदेव जोशीले दुई घण्टा ३३ मिनेट ४४ सेकेन्डका साथ तेस्रो स्थान हात पारे। सिमिओनले दुई लाख र मोहनदेवले एक लाख पुरस्कार पाए। महिलातर्फको हाफ म्याराथनको उपाधि भने नेपाल पुलिस क्लबकी राजपुरा पछाईले जितिन्। उनले एक घण्टा २१ मिनेट २६ सेकेन्डमा निर्धारित दूरी पूरा गरिन्। एपीएफकी बिन्दा श्रेष्ठले एक घण्टा २७ मिनेट ४१ सेकेन्डका साथ दोस्रो र जुम्लाकी राममाया बुढाले एक घण्टा ३० मिनेट ४८ सकेन्डका साथ तेस्रो स्थान हात पारे। महिलातर्फका विजेताले नगद एक लाख, दोस्रो हुनेले ७५ हजार र तेस्रो हुनेले ५० हजार नगद पुरस्कार प्राप्त गरे। विजेतालाई गण्डकी प्रदेशका मुख्यमन्त्री कृष्णचन्द्र पोखरेल नेपालीले पुरस्कार प्रदान गरेका थिए।"
जो उद्धारमा खटिन्छन्,"पोखरा : गण्डकी प्रदेश दिवसको दिन। एमसीसीको विरोधमा नेपाल बन्द थियो। सुरक्षा अधिकारीहरूको ध्यान यसमै केन्द्रित थियो। तर, बिहान ९ बजेतिर जिल्ला प्रहरी कार्यालयको कन्ट्रोल रुमको १०० नम्बरमा फोन आयो, सेती नदीको खोंचमा मान्छे खस्यो। खबर पाउनासाथ जिल्लाले वडा प्रहरी कार्यालय रामबजारको टोलीलाई उद्धारमा पठायो। तर, टोलीले उद्धार गर्न नसक्ने जानकारी जिल्ला प्रहरीलाई गरायो। त्यसपछि जिल्लाले नेपाल प्रहरीकै सशस्त्र प्रहरी गणलाई खबर पठायो। खबर पाउनासाथ गणका प्रहरी श्यामकान्त श्रीवास्तव तुरुन्तै रेडी भए। उनीसँगै थिए, गनबहादुर खुण्डलु, कुमार फाल मगर र दीपेन्द्र बोहोरा। खोंच नियाले पनि सुरुमा श्रीवास्तवलाई उद्धार गर्न सकिन्न कि जस्तो लाग्यो। तर, उनी उपयुक्त ठाउँ हेरेर डोरी बाँधे र उद्धारमा गए। खोंचमा भीमबहादुर तामाङ २०० मिटर तल खसेका थिए। त्यहीबेला उद्धारस्थलमा डीएसपी सुन्दर तिवारीसहित पुगे, जिल्ला प्रहरी प्रमुख एसपी रमेश थापा। साथमा जिल्ला सुरक्षा समितिका प्रमुख तथा प्रमुख जिल्ला अधिकारी सीडीओ जयनारायण आचार्य पनि थिए। त्यसपछि सशस्त्र प्रहरीको उद्धार टिम पनि डाकियो। भक्तबहादुर खत्री, कविराज क्षेत्री र विष्णु न्यौपाने पनि उद्धारमा गए भने नेपाली सेनाबाट कुमार लामा र सन्तोष सुनार पुगे। कुमारले खोंचमा खसेका भीमबहादुरको नजिक गए। भीमबहादुरलाई हात भाँचिएको अवस्थामा भेटे। भीमको जिउमा डोरी बाँधेर कुमारले श्रीवास्तवलाई तान्न लगाए। सबैजना मिलेर तामाङको उद्धार गरे। सेती नदी किनारमा कुनै छेकबार नभएका कारण यस्तो घटना दोहोरिरहन्छ। कति बग्छन्, कतिले ज्यान गुमाउँछन् भने कोही अक्करमा अड्किन्छन्। थाहा भएसम्मको उद्धारमा श्रीवास्तवको समूहले नै गरिरहेको हुन्छ। अहिलेसम्म करिब ३ दर्जनभन्दा बढीको उद्धार गरिसकेको बताउँछन्, श्रीवास्तव । उनी भन्छन्, अहिलेसम्म खै कतिजनालाई बचायौं गनेको त छैन। तर, ३ दर्जन जति पुगेका होलान्। फिल्डमै गएर उनीहरूको दुःख र साहस हेरेका एसपी रमेश थापा र सीडीओ जयनारायण आचार्यले शनिबार प्रजातन्त्र दिवसका अवसरमा उद्धारमा खटिएका ९ जनालाई जिल्ला सुरक्षा समितिका तर्फबाट सम्मान गर्दै प्रशंसापत्र प्रदान गरे। त्यस्तै, एसपी थापाले यो सम्मानसँगै अरू पुरस्कार र पदवीका लागि पनि सिफारिस गरिने बताए।"
कोकाकोलाको मोःमोत्सव,"काठमाडौं : कोकाकोलाले मोःमोत्सवको सातौं संस्करणको सुरु गरेको छ। मोःमोत्सव कोक र खाजा परम्पराको नेपाली संस्करण हो। मोःमोत्सवमा मःम र कोकको स्वादलाई सेलेब्रेट गरिन्छ। क्याम्पेनका लागि कोकाकोलाले हजारभन्दा बढी रेस्टुरेन्ट अन्य खाजा घरसँग सहकार्य गर्दै कम्बो अफर र विशेष छुट दिएको छ। कोकाकोला मोःमोत्सव हरेक अंग्रेजी वर्षको सुरुआतमा आयोजना हुन्छ । यो वर्ष फेब्रुअरी १४ बाट अप्रिल ५ सम्म हुँदैछ। सात वर्षअघि कोकाकोला मोःमोत्सव सुरु गरेको कोकाकोला नेपालका कन्ट्री डाइरेक्टर आदर्श अवस्थीले बताए। बोटलर्स नेपालका प्रबन्ध निर्देशक प्रदीप पाण्डेले यस वर्षको स्लोगन कोक प्लस मःम, स्वादको रियल म्याजिक ले भनेजस्तै कोक र मःमको बेजोड स्वादसँगै उपभोक्तासँग अझै नजिक हुने आशा गरेको बताए।"
बाघ आक्रमणबाट १ को मृत्यु,नेपालगन्ज : बाँकेमा पाटेबाघको आक्रमणबाट थप १ जनाको मृत्यु भएको छ। राप्तीसोनारी६ डाँडाटेपरीका ६० वर्षीय धनबहादुर चलाउनेको शनिबार बिहान राप्ती पीडित सामुदायिक वनमा दाउरा लिन गएको बेला महुवा खोला नजिक मृत्यु भएको हो। जिल्ला प्रहरी कार्यालय बाँकेका प्रवक्ता डीएसपी मधुसुधन न्यौपानेका अनुसार वन कर्मचारी र स्थानीयले खोजी गर्ने क्रममा बिहान १० बजेतिर घाँटीमा रगत चुसेर मारेको अवस्थामा शव फेला परेको थियो। शव नजिकै स्थानीयले बाघलाई देखेका थिए। पाँच महिनाको अवधिमा पाटेबाघको आक्रमणबाट ५ जनाको ज्यान गएको छ।
आज टेबल होला त एमसीसी ?,"काठमाडौं : एमसीसी अनुमोदन गर्न अमेरिकाले दिएको समयसीमा (फागुन १६) आउनै लाग्यो। तर, अमेरिकी अनुदान सम्झौता संसद्मा टेबल गर्ने कि नगर्ने भन्नेमै सत्ता साझेदार दलहरू अल्झिएका छन्। प्रतिनिधिसभाको बैठक आइतबार बोलाइए पनि संसदीय प्रक्रियामा जानेमा अन्योल कायमै छ। संघीय संसद् सचिवालयले सम्भावित दैनिक कार्यसूचीमा यो विषय राखेको छैन। संसद् बैठकअघि सत्ता गठबन्धनको बैठक बोलाइएको छ। त्यहाँ सहमति जुटे कार्यसूचीमा भने हेरफेर हुने नेताहरू बताउँछन्। प्रधानमन्त्री शेरबहादुर देउवाले यसअघिकै बैठकमा सम्झौता अघि बढाउन खोजेका थिए। तर, माओवादी केन्द्र र एकीकृत समाजवादी सहमत नभएपछि देउवापछि हटेका थिए। दलहरूबीच सहमति नजुटेको भन्दै सभामुख अग्निप्रसाद सापकोटाले कार्यसूचीमा राख्न अस्वीकार गरेका थिए। एकीकृत समाजवादीमा मतभेदसत्ता गठबन्धन दल नेकपा एकीकृत समाजवादीले मध्यमार्गी प्रस्ताव अघि सारेको छ। तर, यो विषयमा उक्त पार्टीमा मतभेद देखिएको छ। अध्यक्ष माधवकुमार नेपाल पक्ष लचिलो देखिएको छ। अर्का नेता झलनाथ खनाल पक्ष अडानमै छ। नेपाली जनताको भावना, राष्ट्रिय हित र वैचारिक प्रतिबद्धताको आधारमा एमसीसी र समसामयिक विषयमा आवश्यक निर्णय गर्न सचिवालयलाई अधिकार दिइएको छ, बैठकपछि प्रचार विभाग प्रमुख जगन्नाथ खतिवडाद्वारा जारी प्रेस वक्तव्यमा छ, संसद्को अवरोध हटेर राजनीतिक दलहरूको बीचमा सहमति भएमा सार्वभौम संसद्मा टेबल गर्न सकिने कुरालाई सैद्धान्तिक रूपमा स्वीकार गरेको छ। तर, संशोधन नभएको एमसीसी कम्प्याक्ट टेबल हुने कुरा औचित्यपूर्ण नहुने र नेकपा एकीकृत समाजवादी जबर्जस्ती गरेर टेबल गर्ने कुराको पक्षमा छैन। जबर्जस्ती टेबल गरिनेछैन, उपमहासचिवसमेत रहेका खतिवडाले भने, संसद्को अवरोध हट्नुपर्छ। एमसीसीबारे संसद्मा छलफल गर्न खुला छौं। महासचिव वेदुराम भुसालले छुट्टै विज्ञप्ति जारी गरेका छन्। महासचिवको विज्ञप्तिमा लेखिएको छ, बैठकले एमसीसी कम्प्याक्टलाई जस्ताको त्यस्तै अनुमोदन गर्न नसकिने तर सार्वभौम संसद्मा छलफल गर्न भने तयार हुने निर्णय गरेको छ। सहरी विकासमन्त्री एवं एकीकृत समाजवादी नेतृ रामकुमारी झाँक्रीले एमालेको अवरोध रहे पनि नरहे पनि संसद्मा एमसीसी टेबल गर्न दिनुपर्ने निर्णय गरेको बताइन्। एमालेले टेबल गर्न दिन्छदिन्न उसको कुरा हो, मन्त्री झाँक्रीले भनिन्, एमालेले जे गरे पनि हामीले संसद्मा टेबल गरेर त्यसमा व्यापक छलफल हुन दिनुपर्छ भन्ने निर्णय गरेका हौं। मन्त्री झाँक्रीले यसअघि प्रधानमन्त्रीको लाइन नै आफ्नो लाइन भएको बताएकी थिइन्। माओवादी केन्द्रले यथास्थितिमा एमसीसी टेबल गर्नै नदिने र प्रधानमन्त्रीले जबर्जस्ती गरे सत्ता छोड्ने निर्णय गरेपछि गठबन्धन नै संकटमा परेको थियो। तर, गठबन्धन जोगाउन र कांग्रेसको मन राख्न एकीकृत समाजवादीले मध्यमार्गी प्रस्ताव ल्याएको नेताहरू बताउँछन्। यो प्रस्तावमा माओवादी केन्द्रलाई मनाउने प्रयास भइरहेको एक नेताले बताए। माओवादी नेताले यसबारे केही बोलेका छैनन्। बैठकमा अध्यक्ष नेपालले एमसीसीको विषयमा १६ बुँदा प्रस्तुत गरेका थिए। उनले कुनै शक्ति राष्ट्रको पक्षमा नउभिने बताएका थिए। नेता खनालको संयोजकत्वमा बनेको एमसीसी अध्ययन कार्यदलले पार्टीमा प्रतिवेदन बुझाएको थियो। यो प्रतिवेदन खनालले सचिवालय बैठकमा प्रस्तुत गरेका थिए। कार्यदलको सुझावअनुसार नै यथास्थितिमा एमसीसी पारित गर्न सकिँदैन भन्ने निर्णय गरिएको खतिवडाले बताए। संसद्मा लैजाऔं : ओलीएमाले अध्यक्ष केपी शर्मा ओलीले एमसीसी संसद्मा लगेर टुंगोमा पुर्याउनुपर्ने बताएका छन्। भक्तपुरमा शनिबार आयोजित कार्यक्रममा अध्यक्ष ओलीले बाहिर उफ्रिनुभन्दा निर्णय गर्ने थलो संसद्सम्म पुर्याउनुपर्ने बताए। सभामुखको भूमिकाप्रति चर्को असन्तुष्टि जनाउँदै एमालेले लामो समयदेखि संसद् अवरोध गरिरहेको छ। हामीले सरकारमा रहँदा संसद्मा एमसीसी पेस गरौं भनेका थियौं, अध्यक्ष ओलीले भने, संसद्ले नै निर्णय गर्छ। संसद्मा नपुर्याउने बाहिर बुरुक्क बुरुक्क उफ्रिने ? निर्णय गर्ने ठाउँमा त पुर्याइदिऔं। उनले सत्ता गठबन्धनमा रहेकाहरूले नै एमसीसी सम्झौता गरेको बताए। अहिले सरकारमा जो छ उनीहरूले नै ५ वर्षअघि एमसीसीमा सम्झौता गरे, उनले भने, एमसीसीलाई ठगी खाने भाँडो बनाउँदै छन्। एमालेलाई सरकारबाट हटाएपछि पास गर्छौं भनेर पर सार्दैसार्दै लगे। गठबन्धनले अन्तर्राष्ट्रिय तथा विदेश सम्बन्धलाई तहसनहस पारेको आरोप ओलीले लगाए। उनले पाँच दलीय गठबन्धनलाई पानीमुनि गए पनि नछाड्ने बताए्। आगामी चुनावबाट गठबन्धन पत्तासाफ हुने दाबी उनले गरे। यो स्वार्थी गठबन्धन टिक्दैन, टिके पनि हामी पानीमुनि गए पनि छाड्दैनौं, उनले भने, फेरि चुनाव आउँछ, त्यसपछि गठबन्धनका दलहरूलाई टर्च बालेर खोज्नुपर्छ। अनुमोदन गर्नेनगर्ने निर्णय नेपालकै : अमेरिकाअमेरिकाले एमसीसी अनुमोदन गर्ने वा नगर्ने निर्णय नेपालले नै गर्ने बताएको छ। नेपाली नेताहरूले एमसीसीको अनुमोदन गर्छन् वा गर्दैनन् भन्ने निर्णय नेपालले गर्ने हो एउटा सार्वभौम लोकतान्त्रिक मुलुकका रूपमा, अमेरिकी दूतावासले शनिबार भनेको छ, र यो केवल नेपालको निर्णय हो। एमसीसी अनुदान अमेरिकाको उपहार र दुई देशबीचको एउटा साझेदारी भएको दूतावासले वक्तव्यमार्फत जनाएको छ। जसले नेपालमा रोजगारी र पूर्वाधार ल्याउनेछ र नेपालीहरूको जीवनमा सुधार गर्नेछ, वक्तव्यमा छ। यसलाई पारदर्शी रूपमा गरिबी न्यूनीकरण गर्ने तथा नेपालको अर्थतन्त्रमा वृद्धि गर्ने किसिमले तयार पारिएको जनाइएको छ। यसका निम्ति नेपालबाटै आग्रह गरिएको उसले जनाएको छ। यो वर्ष नेपाल र अमेरिकाबीचको सम्बन्धको ७५औं वर्ष हो। यी ७५ वर्षमा नेपालमा विशाल परिवर्तनहरू भएका छन्, वक्तव्यमा लेखिएको छ, यी परिवर्तनमा हामी नेपालको साथमा उभिएका छौँ र हामीले नेपाललाई विकास सहायता, विपद् प्रतिकार्य तथा पूर्वतयारी सहयोग, शिक्षा र स्वास्थ्य कार्यक्रमहरूका साथै थप माध्यमबाट मद्दत गरेका छौँ।"
"लालपुर्जा साथमा, जमिन खोलामा","उदयपुर : त्रियुगा नगरपालिका२ जोगीदहका छेदीलाल चौधरीको परिवार ५१ वर्षअघि जमिनदारमा गनिन्थ्यो। आमा भुन्टी थरुनीका नाममा १९ बिघा जमिन थियो। पैनी लाग्ने भएकाले तीन बाली उब्जनी हुन्थ्यो। तर, २०२७ सालमा बबिया, लुहाले र त्रियुगा नदीमा आएको बाढी खेतमा पस्यो। जमिन पुर्यो। चौधरी परिवार सुकुम्बासीसरह बन्यो। लालपुर्जा छ। तर, जग्गा बगरमा परिणत भएको छ। उनीहरू अहिले पनि जमिन उक्सने आशामा कर तिर्छन्। आमाले जमिन संरक्षणका लागि धेरै ठाउँ चाहार्नु भयो। तर, कहीँबाट सुनवाइ भएन, छेदीलाल भन्छन्, तत्कालीन समयमा तटबाँधहरू लगाउने अवस्था नभएपछि जमिन खोलाकै भागमा अझै छ। सोही वडाका मुक्तिनाथ गौतमको नाममा रहेको पाँच बिघा बगर बनेको छ। छिमेकी हृदयनारायण राजधामीको सात बिघा, महिकर चौधरी सात बिघा, सवुरलाल राजधामीको तीन बिघा एकै समय खोलामा परिणत भयो। उनीहरू सबै सुकुम्बासी बने। उब्जनी हुने जग्गा बगर बनेपछि स्थानीयवासी कि वैदेशिक रोजगार कि त अरूकहाँ मजदुरी गरेर खान बाध्य भएको वडाध्यक्ष घमानसिंह खत्री बताउँछन्। भन्छन्, हामीले थाहा पाउँदा जमिनदारहरू हेर्दाहेर्दै सुकुम्बासी बने। तीनवटा खोलाले मात्र २ नम्बर वडाका करिब ५ सय बिघा खेतीयोग्य जमिन बगरमा परिणत भयो। तत्कालीन सुन्दरपुर गाविस (हाल चौदण्डीगढी५) का थुप्रै स्थानीयवासीको जग्गामा त्रियुगा नदी कुदिरहेको छ। कतै सुक्खा बगर छ। स्थानीय हरिकृष्ण बस्नेतका तीन दाजुभाइको २०, सोनालाल चौधरीको १०, रामकुमार चौधरीको आठ, रामवत्तीदेवी चौधरी पाँच, भुरुङ चौधरीको चार बिघा जमिन खोलाले पुर्यो। छेरु चौधरी, फागु चौधरी, भरत चौधरीको दुईदुई बिघाको लालपुर्जा छ। तर, त्यहाँ खोला कुद्छ। बालकदास चौधरीको एक बिघा पाँच कट्ठा, शान्तिराम बास्तोलाको एक बिघा पाँच कट्ठा, नथरीदेवी चौधरी, दीपेश चौधरीको एकएक बिघा, बलराम नेपालको १५ कट्ठा, प्रेम धमलाको १० कट्ठा खोलामै छ। उनीहरू सबैको जग्गा २०५३ सालको बाढीले पुरेको हो। गाईघाटलाई छोएर बग्ने त्रियुगाको कटान र डुबानका कारण चौदण्डीगढी५ सुन्दरपुरका ५ हजार जग्गाधनी पीडित छन्। यो थारू समुदायको बाक्लो बस्ती भएको स्थान हो। सुरुमा नदी कटानको पीडा सहेका उनीहरूको जमिन विभिन्न समयमा आएको बाढीले पुरेको छ। नदीले जग्गा कटान र बालुवाले पुरेपछि स्थानीय लल्कु चौधरी, मिश्रिलाल, मगलू चौधरीलगायत २४ भन्दा बढी जमिनदार परिवार गुजाराका लागि थातथलो छोडेर हिँडेका छन्। उनीहरूको त्रियुगा नदी आसपासको क्षेत्रमा प्रतिव्यक्ति १५२० बिघा थियो। तर, अहिले एक बिघा पनि खेत छैन। खेतीयोग्य जमिन नदी कटान र सेताम्य बगरमा परिणत भएपछि थातथलो छोडेर हिँडेको चौदण्डीगढी५ का वडाध्यक्ष देवनारायण चौधरी बताउँछन्। ३० बिघाभन्दा बढी खेतीयोग्य जमिन भएकाहरूको अहिले एक बिघा पनि जग्गा छैन, वडाध्यक्ष चौधरी भन्छन्, स्रेस्तामा अहिले पनि ३० बिघा जग्गा छ। तर, नापजाँच गर्दा मुस्किलले एक बिघामा खेती हुन्छ। बाँकी सबै खोलामा छ। नदी उकास हुन्छ कि भनेर सबै जग्गाको बर्सेनि मालपोत तिर्दै आएको वडाध्यक्ष चौधरी सुनाउँछन्। खेतीयोग्य जमिन खोलाले बगाएपछि धेरै युवा वैदेशिक रोजगार र काठमाडौंदेखि छिमेकी मुलुक भारत पुगेको उनी बताउँछन्। त्रियुगा नदीका कारण विस्थापितहरू चौदण्डीगढी५ का जुटपानी, धामीचाप, टोकनीलगायत चुरेवन क्षेत्रमा बसिरहेका छन्। उनीहरूको बसोबास अव्यवस्थित छ। यसले चुरे क्षेत्रमा अतिक्रमण बढेको स्थानीयवासी बताउँछन्। खेतबारी नदीले ल्याएको बालुवाले पुरिएपछि झन्डै ७० प्रतिशत किसान मजदुरी गरेर गुजारा चलाइरहेको वडासदस्य तुलसी ढकाल बताउँछन्। चुरे क्षेत्रबाट झरेका खहरेले बस्ती र तल्लो क्षेत्रको त्रियुगाले खेत पुरेपछि किसान ज्याल मजदुरी गर्न बाध्य भएका हुन्, उनी भन्छन्। चौदण्डीगढी५ मा मात्रै ५ हजार ७ सय जग्गाधनीले मालपोत बुझाउने गरेका छन्। तर, तीमध्ये ७० प्रतिशतको खेतमा अहिले त्रियुगाको बालुवा मात्रै छ। उब्जनी नगरेको झन्डै २० वर्ष भएको वडासदस्य ढकालले बताउँछन्। सप्तकोसी डुबानको पीडा उस्तैउदयपुरको पूर्वी क्षेत्रलाई छोएर बग्ने सप्तकोसीको डुबानबाट बेलका१ र २ का बासिन्दा मर्कामा छन्। पूर्वपश्चिम राजमार्गअन्तर्गत भारदहमा रहेको कोसी पुलको ढोका बन्द हुनु एउटा समस्या हो। अर्को भारतीय पक्षले लगाएको बाँधका कारण तपेश्वरी, भागलपुर र रामपुर क्षेत्रका ७ सय बिघाभन्दा बढी डुबानमा पर्ने गरेको नगर प्रमुख दुर्गाकुमार थापा बताउँछन्। वर्षाको समयमा जब धान रोपिन्छ त्यो बेला पानी उर्लेर आउँछ। पुलमा रहेका ढोका बन्द हुन्छन्। पानी फर्किएर सबै बस्ती नै डुबानमा पर्छ, उनी भन्छन्। समाधानका लागि पटकपटक सरकारको ध्यानाकर्षण गराए पनि अझै सम्बोधन हुन नसकेको बेलकाकी उपप्रमुख राजकुमारी चौधरी बताउँछिन्। सिँचाइ आयोजनाले समस्याउदयपुर र सप्तरीको सिमाना फत्तेपुरस्थित त्रियुगा नदीमा निर्मित चन्द्रनहर सिँचाइ आजोनाले पनि स्थानीयवासीलाई सास्ती दिएको छ। जसकारण बर्सेनि ५ सय बिघा खेतीयोग्य जमिन बगरमा परिणत हुने गरको छ। तत्कालीन प्रधानमन्त्री चन्द्रशमशेर राणाका पालामा निर्मित आयोजना खोलाको भाग पूरै छेकेर बनाउँदा माथिका बस्ती डुवानमा पर्ने गरेको चौदण्डीगढी१० का वडाध्यक्ष रामकुमार खड्का बताउँछन्। नहर खोलाको सतहभन्दा अग्लो रहेको र नदी वारपार छेकेर सप्तरी जिल्लातर्फ सिँचाइका लागि पानी लैजादा खेतीयोग्य जमिन बालुवाले पुरेको खड्काको भनाइ छ। जसकारण सुकुम्बासीको संख्या बढ्दो छ। खड्का भन्छन्, नदी आसपास पाँच बिघा जमिन हुने पनि चन्द्रनहरकै कारण सुकुम्बासी हुने गरेका छन्। नहरका कारण त्रियुगाले जोगीदह, हडिया, सुन्दरपुर बेल्टार, सिवाइ र बसाहा क्षेत्रमा झन्डै १ हजार बिघामा बालुवा थुपारेको छ। नहरले कटान गर्दा सुकुम्बासी समस्या बढेको चौदण्डीगढी९ का वडाध्यक्ष प्रकाश राउत बताउँछन्। १० वर्षयताको तथ्यांक हेर्दा त्रियुगाबाट बगेर जाने बालुवाले तत्कालीन सुन्दपुर गाविस २, ३, ४ र ५ वडाको १ हजार ५ सय बिघाभन्दा बढी बगरमा परिणत गरेको छ। परम्परागत तरिकाले निर्माण गरिएको चन्द्रनहरका कारण खोलाको सतह बढ्दै जाँदा नदीले कटान गर्ने, बालुवाले जमिन पुर्ने समस्या रहेको पीडितको भनाइ छ। खहरेको बर्सेनि पीरजिल्लाको पश्चिमी क्षेत्र ककरु र मरुवा खोलाले अघिल्लो वर्ष कटारी६ गवुवा र तित्रीबोटमा करिब तीन सय मिटर तटबाँध भत्काएर खेतमा पस्यो। त्यस क्षेत्रको मात्रै करिब ५० बिघा बगर बनेको स्थानीय देव सुनुवार बताउँछन्। २०६१ सालमा खोला पसेपछि गाउँ नै विस्थापित भएको थियो। गबुँवामा पुन खोला फर्केपछि गाउँले चिन्तित छन्। २०५५ मा बनाइएको बाँध भत्काएर २०६१ मा खोला गाउँ पसेको थियो। त्यसपछि बनाइएको बाँध पनि यस वर्ष भत्काएको कटारी६ का मेखबहादुर तामाङ सुनाउँछन्। उदयपुर साना र ठूला नदीका कारण बर्सेनि ५ सय बिघाभन्दा बढी खेतीयोग्य जमिन बगरमा परिणत हुने गरेको छ। जिल्लाभित्र र आसपासका जिल्लालाई छोएर बग्ने तीन दर्जनभन्दा बढी खोला, खहरे र नदीनालाले दुई दर्जनभन्दा बढी परिवार विस्थापित हुने गरेका छन्। यति ठूलो संख्यामा खेतीयोग्य जमिन बगरमा परिणत हँुदासमेत यसको दीर्घकालीन समाधानको खोजी भने अझै हुन सकेको छैन। जिल्लाको ठूलो भूभागलाई छोएर बग्ने सुनकोसी, सप्तकोसी र त्रियुगा नदीले धेरै क्षेत्र कटान गरेको छ। बरुवा, बविया, द्वार, कालिखोला, वैद्यनाथ, ककरु, ताँवा, हुल्मा, राकुली, पुँवारे, छौडिया, गिदेरी, यारी, अँधेरी खोलाले पनिसर्वसाधारणलाई विस्थापित मात्र गरेको छैन सुकुम्बासी नै बनाएको जिल्ला दैवी प्रकोप व्यवस्थापन समितिका अध्यक्षसमेत रहेका प्रमुख जिल्ला अधिकारी वीरेन्द्रकुमार यादव बताउँछन्। २५ वर्षमा २० हजार बिघा कटान उदयपुरमा २५ वर्षयता २० हजार बिघा जमिन कटान भएर बगर बनेको जिल्ला मालपोत कार्यालयको तथ्यांक छ। त्रियुगा नदी र चुरे क्षेत्रबाट बग्ने दर्जनौं खहरेका कारण खेतीयोग्य जमिन बगरमा परिणत भएका हुन्। कुन क्षेत्रमा कति भन्नेसम्मको तथ्यांकचाहिँ छैन, मालपोत कार्यालय प्रमुख नवराज खड्का भन्छन्, समग्रमा २० हजार बिघा जमिन नदी र खहरेले कटान गरेको छ।जिल्लाको नदीमा क्षेत्र ४ लाख ९४ हजार दुई सय ३२ बिघा १४ कठ्ठा एक धुर जमिन रहेको जिल्ला नापी कार्यालयको तथ्यांकमा छ। नापनक्सा भएको ८ लाख ९९ हजार ६ सय ९१ बिघा जग्गामध्ये ७ हजार ५ सय २४ बिघा चार कट्ठा जग्गा खेतीयोग्यका रूपमा रहेको नापी सर्वेक्षक मानपुर चौधरी बताउँछन्। नदी क्षेत्रमा सबैभन्दा बढी साविक मैनामैनी गाविस हालको बेलका ७ मा दुई हजार एक बिघा जमिन छ। त्रियुगा नगरपालिका२ छेदीलाल चौधरी (आमा भुन्टी थरुनीको नाममा) : जग्गा १९ बिघा नवराज गौतम (वुवा मुक्तीनाथ गौतमको नाममा) : जग्गा ५ बिघा चौदण्डिगढी नपा ५, साविक सुन्दरपुर गाविस सुमन चौधरी (वुवा सोनालाल चौधरीको नाममा) : जग्गा १० बिघा रामकुमार चौधरी : जग्गा ८ बिघा रामवत्तिदेवी चौधरी : जग्गा ५ बिघा रामकुमार चौधरी (वुवा भुरुङ चौधरीको नाममा) : जग्गा ४ बिघा लक्ष्मी चौधरी (वुवा छेरु चौधरीको नाममा) : जग्गा २ बिघा नागिनकुमारी चौधरी (वुवा फागु चौधरीको नामा) : जग्गा २ बिघा प्रभु चौधरी (वुवा भरत चौधरीको नाममा) : जग्गा २ बिघा वालकदास चौधरी : जग्गा १ बिघा ५ कठ्ठानथरीदेवी चौधरी : जग्गा १ बिघा जानकीदेवी चौधरी दिपेश चौधरी : जग्गा १ बिघा"
एमसीसी टेबल गर्दा संसदको दृश्य (तस्बिरहरु),"काठमाडौं : सरकारले अमेरिकी मिलेनियम च्यालेञ्ज कर्पोरेशन (एमसीसी) सम्झौता संसदमा टेबल गरेको छ । आइतबार बसेको प्रतिनिधिसभा बैठकमा सरकारतर्फबाट सञ्चारमन्त्री ज्ञानेन्द्रबहादुर कार्कीले एमसीसी सम्झौता पेश गरेका थिए । विभागीय अर्थमन्त्री जनार्दन शर्मा अनुपस्थित रहे । नेपालको सडक पूर्वाधार तथा विद्युत प्रसारण लाइनका लागि झण्डै ६० अर्ब रुपैयाँ अनुदान सम्झौता प्रस्तुत हुँदा बैठकमा प्रमुख प्रतिपक्षी नेकपा एमालेको अवरोध कायम रह्यो । नेकपा माओवादी केन्द्रका प्रमुख सचेतक देव गुरुङ, एमाले सांसद भीम रावल, नेमकिपा सांसद प्रेम सुवाल र राष्ट्रिय जनमोर्चाकी सांसद दुर्गा पौडेलले बैठकमा बोलेर विरोध गरेका थिए । टेबल गर्दा नेकपा माओवादी केन्द्रका अधिकांश सांसदहरु, नेकपा एसका झलनाथ खनाल, एमालेका भीम रावलले उठेर नाराबाजी गरेका थिए ।"
अवरोधका बीच संसदमा एमसीसी अघि बढ्छः गगन थापा,"काठमाडौं : नेपाली कांग्रेसका महामन्त्री गगन थापाले विरोधका बीच अमेरिकी सहायता परियोजना ( एमसीसी) अघि बढ्ने बताएका छन् । संसद बैठकपछि पत्रकारसँग कुरा गर्दै नेता थापाले यस्तो बताएका हुन् । उनले भने, 'आजको छलफलमा नेकपा एमालेका सांसदले भाग लिनुभयो । मजदुर किसान पार्टी, राष्ट्रिय जनमोर्चा, माओवादीका सांसदले भाग लिनुभयो । अब १२ गतेबाट सामान्य छलफल प्रारम्भ हुन्छ । छलफल आज जसरी भएको छ त्यसैगरी गर्नुपर्छ । नाराबाजीका बीचमा पनि छलफल हुन्छ भन्ने कुरा त आज नाराबाजी गर्ने सांसदहरुले छलफलमा भाग लिएर पुष्टि गरिसक्नुभयो । थापाले थपेन,' प्रस्ताव राष्ट्रघाती भन्ने हो भन्ने माननीय भीम रावलले केपी ओली राष्ट्रघाती हो भनेर नारा लगाउनुपर्छ। एमसीसी राष्ट्रघाती भन्ने हो भने माओवादीका सांसदहरुले पुष्पकमल दाहाल मुर्दावाद भन्ने आँट गर्नुपर्छ । '"
"एमसीसी टेबल गरेपछि प्रचण्डले भने, हामी विपक्षमा उभिन्छौं","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले संसदमा एमसीसीको विपक्षमा उभिने बताएका छन् । संसदमा एमसीसी टेबल भएलगत्तै अध्यक्ष प्रचण्डले सामाजिक सञ्जालमार्फत् पार्टी र संसदीय दल एमसीसीका विपक्षमा उभिने बताएका हुन् । उनले भनेका छन्,विवाद र विरोधका बीच सरकारले एमसीसी टेबल गरेको छ । हाम्रो पार्टी र संसदीय दलले एमसीसीका विपक्षमा उभिने आफ्नो मत पहिले नै स्पष्ट गरिसकेको छ । प्रचण्डले एमसीसी टेबल हुन नदिन विरोधमा उत्रिएका प्रदर्शनकारीमाथि भएको प्रहरी दमनको विरोध पनि गरेका छन् ।"
माओवादी अध्यक्ष प्रचण्ड नुवाकोट आउने,नुवाकोट: पूर्वप्रधानमन्त्रए एवं नेकपा माओवादी केन्द्रका अध्यक्ष पुष्पकमल दाहाल 'प्रचण्ड' नुवाकोट आउने कार्यक्रम तय भएको छ। उनी आफ्ना समकक्षी नेता तथा पूर्वमन्त्री स्व पोष्टबहादुर बोगटीको शालीक अनावरण गर्न नुवाकोटको पिपलटार आउने कार्यक्रम तय भएको हो। प्रचण्ड विदुर नगरपालिका ५ पिपलटारमा निर्माण गरिएको स्व बोगटीको पूर्ण कदको शालीक अनावरण गर्न फागुन १४ गते शनिबार आउने कार्यक्रम तय भएको नेकपा माओवादी केन्द्र नुवाकोटले जनाएको छ। प्रचण्ड नुवाकोट आउने कार्यक्रम पुष्टि गर्दै छलफलपश्चात् कार्यक्रम सम्पन्न गर्न विभिन्न समितिहरु बनाएर जिम्मेवारी बाँडफाडसमेत गरिएको माओवादी केन्द्रका नुवाकोट अध्यक्ष हिरानाथ खतिवडाले जानकारी दिए। नुवाकोटको पिपलटारको खुल्ला स्थानमा पार्क तयार गरेर स्व बोगटीको पूर्ण कदको शालीक स्थापना गरिएको छ। सक्रिय राजनीतिमा रहेकै बेला बोगटीको गत २०७१ साल भदौमा असामयिक निधन भएको थियो।
भीम रावललाई एमसीसीको विपक्षमा संसदमा बोल्न दिएपछि एमालेको आपत्ति,"काठमाडौं : नेकपा एमालेले सांसद भीम रावललाई संसदमा बोल्न दिएकोप्रति आपत्ति जनाएको छ । एमालेले संसदमा अवरोध गरिरहेका बेला रावल संसदमा एमसीसीको विपक्षमा बोलेका थिए । उनले राष्ट्र हितविपरीत टेबल गर्नु आपत्तिजनक रहेको उल्लेख गरेका थिए । एमालेले दलीय सहमतिबिना सांसद रावललाई संसदमा बोल्न दिएको भन्दै सभामुख अग्निप्रसाद सापकोटासमक्ष आपत्ति जनाएको हो । प्रमुख सचेतक विशाल भट्टराईले भने, हामीले त्यसमा आपत्ति जनाएका छौं । सभामुखको ध्यानाकर्षण गराएका छौं । एमालेको तर्फबाट निर्वाचित सांसदलाई दलीय सहमति नभइकन दलीय सहमति बेगर तपाईले बोल्न दिने कुरा दलीय व्यवस्था छ । यसविरुद्ध नउत्रिनुस भनेका छौं ।"
अमेरिका र चीनलाई विश्वासमा लिएर एमसीसी कार्यान्वयन गर्न माग,काठमाडौं : राप्रपा नेपालले अमेरिकी सहायता परियोजना एमसीसी सम्झौतामा अमेरिका र चीनलाई विश्वासमा लिएर कार्यान्वयन गर्न माग गरेको छ । एमसीसीमा आम नेपाली जनताको आशंका तथा चीन र अमेरिकाको चासोलाई गम्भीर रुपमा लिनुपर्ने भन्दै राप्रपा नेपालले सबैलाई विश्वास लिन अपिल गरेको हो । आइतबार सम्पन्न पार्टीको पहिलो केन्द्रीय कार्यसमितिको बैठकले नेपाली जनतामा व्याप्त आशंकाको निराकरण तथा अमेरिका र चीन दुवैलाई विश्वासमा लिएर एमसीसी कार्यान्वयन गर्न सरकार तथा सम्बद्ध सबै दलहरुलाई आग्रहसमेत गरेको छ । नेपाल बाह्य शक्तिको रणनीतिक प्रतिस्पर्धास्थल बन्नसक्ने खतरा औंल्याउँदै राप्रपा नेपालले प्रमुख दलहरुको अकर्मण्यता र अदुरदर्शीताको परिणामस्वरुप एमसीसी अनावश्यक विवादको बन्धक भएको निष्कर्ष निकालेको छ । बैठकले पटकपटक पेट्रोलियम पदार्थमा गरिएको मूल्यवृद्धि तत्काल फिर्ता लिन माग गरेको छ । स्थानीय निकायको निर्वाचनको तयारीको लागि बैठकले सुशील कुमार श्रेष्ठको संयोजकत्वमा १५ सदस्यीय निर्वाचन परिचालन समिति पनि गठन गरेको छ । सुरेश आचार्यको संयोजकत्वमा सात सदस्यीय घोषणा पत्र तयारी समिति गठन गरेको छ ।
"जबरजस्ती एमसीसी टेबल गरियो, हाम्रो आपत्ति छ : महरा","काठमाडौं: नेकपा माओवादी केन्द्रले जबरजस्ती संसदमा एमसीसी टेबल गरेको भन्दै आपत्ति जनाएको छ। माओवादी प्रवक्ता एवं पूर्व सभामुख कृष्णबहादुर महराले विज्ञप्ति जारी गर्दै आपक्ति जनाएका हुन्। 'सत्तारुढ गठबन्धनमा हाम्रो पार्टीको तर्फबाट स्पष्टरुपमा संसदमा पेस नगर्न आग्रह गर्दा पनि सरकारले जबरजस्ती एमसीसी सम्झौता अघि बढाउन खोजेपछि प्रतिनिधिसभा कार्यव्यवस्था परामर्श समितिमा संसदीय दलको दर्फबाट लिखित असहमति जाहेर गरिएको छ। देशको स्वाधीनता र राष्ट्रियतामा नै प्रश्न उठ्नसक्ने विषयमा दलहरुबीच राष्ट्रिय सहमति नगरिकन र सत्तारुढ दलभित्रै एकरुपता नहुँदा नहुँदै जबरजस्ती प्रतिनिधिसभामा पेस भएको घटनाप्रति गम्भीर आपत्ति छ,' महराद्वारा जारी विज्ञप्तिमा भनिएको छ। उनले एमसीसीविरुद्ध सडकमा उत्रिएका नेताकार्यकर्तामाथि प्रहरीले गरेको दमनको भर्त्सना गरेका छन्।"
एमसीसी संसदबाट पारित गर्न समर्थन गरिदैन : माधव नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले अमेरिकी अनुदान सहायता ( एमसीसी) संसदबाट पारित गर्न समर्थन नगर्ने बताएका छन् । संसद बैठकपछि पत्रकारसँग कुराकानी गर्दै नेता नेपालले एमसीसी पास गर्न आफ्नो दलले समर्थन नगर्ने बताएका हुन् । उनले भने, 'एमसीसी सदनमा टेबल भएको छ । पास गर्न समर्थन गर्न सकिदैन ।' सरकारले प्रतिनिधिसभा बैठकमा अमेरिकी सहायता परियोजना एमसीसी टेबल गरेको छ । अर्थमन्त्री जनार्दन शर्माका तर्फबाट सञ्चारमन्त्री ज्ञानेन्द्रबहादुर कार्कीले सदनमा एमसीसी सम्झौता प्रस्ताव पेश गरेका हुन् । एमसीसीमा अब पक्ष र विपक्षमा छलफल भई अनुमोदनका लागि निर्णयार्थ पेस गरिनेछ ।"
"संसद दृश्य: एमसीसीमा प्रचण्ड मौन, बुहारी बिनाको नाराबाजी","काठमाडौं: अमेरिकी मिलेनियम च्यालेञ्ज कर्पोरेशन (एमसीसी) सम्झौतामा नेकपा माओवादी केन्द्र विभाजित भएको छ। अध्यक्ष पुष्पकमल दाहाल 'प्रचण्ड'ले सत्ता गठबन्धनमा एमसीसी टेबल गर्न सहमति जनाए पनि प्रभावशाली नेता नारायणकाजी श्रेष्ठदेखि प्रमुख सचेतक देव गुरुङसम्म विपक्षमा उत्रिए। माओवादीबाट अर्थमन्त्री रहेका जनार्दन शर्मा एमसीसी टेबल गर्न अस्वीकार गर्दै अनुपस्थित रहे। सांसदहरु जयपुरी घर्ती र रेखा शर्माले कार्यव्यवस्था समितिकै टेबल नगर्न सभामुखसँग माग गरे। तर प्रचण्डले गठबन्धनमा गरेको सहमतिअनुसार सभामुख अग्निप्रसाद सापकोटाले कार्यसूचीमा राख्दै टेबल गर्न दिए। संसदमा टेबल गर्दा अनौठो दृश्य देखियो। एमसीसीमा माओवादी पार्टीमात्र होइन प्रचण्डको परिवार नै विभाजित देखियो। सत्ता गठबन्धनमा एमसीसी टेबल गर्न दिने सहमति जनाएर प्रचण्ड संसद बैठकमा चुपचाप बसेर समर्थन जनाइरहँदा हलको बीचको सिट रहोवरमा रहेकी प्रचण्डकी बुहारी बिना मगर भने हात उठाएर नाराबाजी गरिरहेकी थिइन्। सञ्चारमन्त्री कार्कीले सडक र विद्युतीय प्रसारण लाइन परियोजना एमसीसी सम्झौता टेबल गर्दा ससुरा अगाडि बसेर समर्थन जनाइरहेका थिए भने बिना मगर पछाडि उठेर नाराबाजी गरिरहेकी थिइन्। बिनासँगै माओवादी महिला सांसदहरु यशोदा गुरुङ, अमृता थापामगर, रेखा शर्मा पनि उठेर नाराबाजी गरिरहेका थिए। संसदमा एक दर्जन बढी माओवादी सांसदहरु उठेर राष्ट्रघाति भन्दै नाराबाजी गरेका थिए।"
सत्ता गठबन्धन द्वन्द्व बढाउने पक्षमा देखिन्छ : एमाले अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले आफ्नो पार्टी संसदीय प्रक्रियाबाटै विमुख भएकाले एमसीसीबारे कुरा राख्न नपाएको बताएका छन् । संसद बैठक सकिनै लाग्दा संसद भवन पुगेका ओलीले आफ्ना पार्टी निकट सांसदसँगको आन्तरिक छलफलमा यस्तो बताएका हुन् । उनको भनाइ उद्धृत गर्दै एक नेताले भने, सत्तारुढ गठबन्धन द्वन्द्व बढाउने पक्षमा देखिन्छ । संसदीय प्रक्रियामा भाग लियौं भने यस विषयमा स्ट्याण्ड लिन्छौं । एमालेले एमसीसी टेबल हुँदा आफ्ना माग सम्बोधन नभएको भन्दै अवरोध कायमै राखेको थियो ।"
एमसीसी अब पास हुन्छः प्रधानमन्त्री देउवा,काठमाडौं : प्रधानमन्त्री शेरबहादुर देउवाले एमसीसी संसदबाट पारित हुने बताएका छन् । संसद बैठकपछि प्रधानमन्त्री देउवाले पत्रकारहरुसँग संक्षिप्त प्रतिक्रिया दिँदै यस्तो बताएका छन् । उनले भने अब पास हुन्छ । सरकारले आइतबार प्रतिनिधिसभामा एमसीसी सम्झौता प्रस्ताव पेश गरेको छ । फागुन १२ देखि प्रस्तावमाथि बैठकमा छलफल सुरु हुने छ । अर्को बैठक फागुन १२ गते बोलाइएको छ ।
अखिल अध्यक्ष पञ्चा सिहंसहित नेता कार्यकर्ता घाइते,"काठमाडौं : नेकपा माओवादी केन्द्रनिकट अखिल क्रान्तिकारीका अध्यक्ष पञ्चा सिंहसहित नेता कार्यकर्ता घाइते भएका छन् । अमेरिकी सहायता परियोजना एमसीसी सम्झौताविरुद्ध प्रदर्शनका क्रममा बानेश्वर क्षेत्रमा प्रहरीसँग झडपका क्रममा अध्यक्ष सिंहसहित एक दर्जन नेता कार्यकर्ता घाइते भएको अखिल क्रान्तिकारी केन्द्रीय कार्यालयले जनाएको छ । घाइते हुनेमा केशव रावल, समीर लुइँटेल, क्षितिज सापकोटा, विमल पौडेल, पुरुषोत्तम यादवलगायत एक दर्जनभन्दा बढी नेता कार्यकर्ता छन् । उनीहरुको विभिन्न अस्पतालमा उपचार भइरहेको छ । त्यसैगरी प्रहरीले दर्जन बढी वाईसीएल र अखिलका कार्यकर्तालाई नियन्त्रणमा लिएको छ ।"
एमसीसीको समर्थन र विरोधमा उत्रिए नेताहरु,"काठमाडौंः प्रतिनिधिसभा बैठकमा बिहीबार विरोधका बीच अमेरिकी सहयोग परियोजना (एमसीसी) टेबल भएको छ। सञ्चार तथा सूचना प्रविधि मन्त्री ज्ञानेन्द्रबहादुर कार्कीले संसदमा एमसीसी पेस गरेका हुन्। यससँगै एमसीसी अनुमोदनका लागि प्रक्रियामा गएको छ। एमसीसी टेबल भएपछि नेताहरुले धारणा राखेका छन्। प्रधानमन्त्री शेरबहादुर देउवाले एमसीसी संसदबाट पारित हुने बताएका छन्। संसद बैठकपछि प्रधानमन्त्री देउवाले अब एमसीसी संसदबाट पास हुने बताए। तर, नेकपा एकीकृत समाजवादीका अध्यक्ष माधवकुमार नेपालले एमसीसी संसदमा पारित गर्न समर्थन नहुने बताए। उनले भने, एमसीसी सदनमा टेबल भएको छ। पास गर्न समर्थन गर्न सकिँदैन। नेकपा एकीकृत समाजवादीका सम्मानित नेता झलनाथ खनालले संघीय ऐन नबनाइकन जबरजस्ती एमसीसी टेबल गर्ने काम संविधानविरोधी भएको बताए। उनले भने, एमसीसी करार सम्झौता हो। करार सम्झौतालाई अनुमोदन गर्ने भनेर अहिलेको सरकारले जुन ढंगले टेबल गर्न पुग्यो, एउटा महाशक्तिको दबाबको आधारमा। यो नेपालको लागि लज्जाको विषय हो। खनालले सम्पूर्ण नेपाली जनताको शिर निहुराउने काम नेताहरुले गरेको बताए। म यसप्रति दुःख प्रकट गर्न चाहन्छु, खेद प्रकट गर्न चाहन्छु। करार सम्झौतालाई कुनै पनि देशको संसदबाट अनुमोदन गरिँदैन। जुन ढंगले नजिर बसाइयो। नेपाललाई ट्रयापमा पारिँदैछ। संघीय ऐन बनाएरमात्रै सन्धि सम्झौता अनुमोदन गर्नुपर्ने हुन्छ। संघीय ऐन नबनाइकन जबरजस्ती एमसीसी टेबल गर्ने काम गर्नु संविधानविरोधी काम हो। त्यस्तै नेपाली कांग्रेसका महामन्त्री गगन थापाले विरोधका बीच एमसीसी अघि बढ्ने बताएका छन्। उनले भने, आजको छलफलमा नेकपा एमालेका सांसदले भाग लिनुभयो। मजदुर किसान पार्टी, राष्ट्रिय जनमोर्चा, माओवादीका सांसदले भाग लिनुभयो। अब १२ गतेबाट सामान्य छलफल प्रारम्भ हुन्छ। छलफल आज जसरी भएको छ, त्यसैगरी गर्नुपर्छ। नाराबाजीका बीचमा पनि छलफल हुन्छ भन्ने कुरा त आज नाराबाजी गर्ने सांसदहरुले छलफलमा भाग लिएर पुष्टि गरिसक्नुभयो। उनले राष्ट्रघाति भन्ने सांसदहरुले आफ्ना अध्यक्षविरुद्ध नारा लगाउनुपर्ने बताए। यो प्रस्ताव राष्ट्रघाति भन्ने हो भने माननीय भीम रावलले केपी ओली राष्ट्रघाति हो भनेर नारा लगाउनुपर्छ। एमसीसी राष्ट्रघाति भन्ने हो भने माओवादीका सांसदहरुले पुष्पकमल दाहाल मुर्दावाद भन्ने आँट गर्नुपर्छ। एमाले नेता भीम रावलले संघीय कानुन नबनाएरै संसदमा एमसीसी टेबल भएको भन्दै आपत्ति जनाए। संसद बैठकपछि रावलले एमसीसी टेबल गर्नु नेपालको सार्वभौमसत्ता र स्वाधीनताविरुद्ध बज्रपात भएको बताए। उनले भने, सत्ता गठबन्धनको सहमति बेगर संघीय कानुन नबनाइकन संसदमा टेबुल भएको छ। एमसीसी टेबुल गर्नु नेपालको सार्वभौमसत्ता र स्वाधीनताविरुद्ध बज्रपात हो। राष्ट्रघाति क्रियाकलाप गर्ने, विदेशको अगाडि लम्पसार पर्ने र नेपालको संविधानमाथि ठूलो आघात हो।"
एमसीसी टेबल गरेर नेपाललाई ट्रयापमा पारिँदैछ : झलनाथ खनाल,"काठमाडौंः नेकपा एकीकृत समाजवादीका सम्मानित नेता झलनाथ खनालले संघीय ऐन नबनाइकन जबरजस्ती एमसीसी टेबल गर्ने काम संविधानविरोधी भएको बताएका छन्। संसद बैठकपछि खनालले एमसीसी करार सम्झौता भएको भन्दै कुनै पनि हालतमा संसदबाट पारित गर्न नहुने बताए। उनले भने, एमसीसी करार सम्झौता हो। करार सम्झौतालाई अनुमोदन गर्ने भनेर अहिलेको सरकारले जुन ढंगले टेबल गर्न पुग्यो, एउटा महाशक्तिको दबाबको आधारमा। यो नेपालको लागि लज्जाको विषय हो। खनालले सम्पूर्ण नेपाली जनताको शिर निहुराउने काम नेताहरुले गरेको बताए। उनले भने, म यसप्रति दुःख प्रकट गर्न चाहन्छु, खेद प्रकट गर्न चाहन्छु। करार सम्झौतालाई कुनै पनि देशको संसदबाट अनुमोदन गरिँदैन। जुन ढंगले नजिर बसाइयो। नेपाललाई ट्रयापमा पारिँदै छ। संघीय ऐन बनाएरमात्रै सन्धि सम्झौता अनुमोदन गर्नुपर्ने हुन्छ। संघीय ऐन नबनाइकन जबरजस्त एमसीसी टेबल गर्ने काम गर्नु संविधानविरोधी काम हो।"
"संसद बैठक फागुन १२ गतेसम्मका लागि स्थगित, एमसीसी टेबल","काठमाडौं : प्रतिनिधिसभाको बैठक स्थगित भएको छ । अमेरिकी सहायता परियोजना एमसीसी टेबल गरेर सभामुख अग्निप्रसाद सापकोटाले फागुन १२ गते बिहीबार दिउँसो १ बजे बस्नेगरी बैठक स्थगित गरेका हुन् । बैठकमा सञ्चारमन्त्री ज्ञानेन्द्र बहादुर कार्कीले एमसीसी सम्झौता प्रस्ताव पेश गरेका थिए । प्रमुख प्रतिपक्षी नेकपा एमालेले भने अवरोध कायमै राखेको थिए । एमसीसीको विरोधमा सांसदहरु देव गुरुङ, भीम रावल, प्रेम सुवाल र दुर्गा पौडेल बोलेका थिए । बैठकमा लोकसेवा आयोग विधेयक र राष्ट्रिय समावेशी आयोगको प्रतिवेदन पनि पेश भएको छ ।"
"एमसीसीमा माओवादी केन्द्र विभाजित, झलनाथको संसदमै नाराबाजी","काठमाडौं: अमेरिकी मिलेनियम च्यालेञ्ज कर्पोरेशन (एमसीसी) सम्झौतामा सत्ता घटक नेकपा माओवादी केन्द्र विभाजित भएको छ । अध्यक्ष पुष्पकमल दाहाल प्रचण्डले सत्ता गठबन्धनमा एमसीसी टेबल गर्न सहमति जनाए पनि प्रभावशाली नेता नारायणकाजी श्रेष्ठदेखि प्रमुख सचेतक देव गुरुङसम्म विपक्षमा उत्रिए । श्रेष्ठलाई सत्ता गठबन्धनको बैठक नै बोलाइएन । प्रमुख सचेतक गुरुङले त संसदमै राष्ट्रहित विपरीतको एमसीसी टेबल नगर्न सभामुख अग्निप्रसाद सापकोटालाई आग्रह गरे । त्यसैगरी सरकारका तर्फबाट एमसीसी टेबल गर्ने विभागीय मन्त्री जनार्दन शर्मा अनुपस्थित रहे । त्यस्तै प्रतिनिधिसभा बैठक अगाडि बसेको कार्यव्यवस्था परामर्श समितिमा पनि माओवादी केन्द्रका प्रमुख सचेतक सहित तीन सांसदले एमसीसी टेबल गर्ने निर्णयमा असहमति पत्र नै दर्ज गरे । प्रमुख सचेतक गुरुङसहित सदस्यहरु जयपुरी घर्ती र रेखा शर्माले एमसीसी सम्झौता टेबल गर्ने निर्णयमा असहमति पत्र राखेका हुन् । उनीहरुले एमसीसीमा राष्ट्रिय सहमति नभएको, संशोधनको ग्यारेन्टी नभएको, संसदमा अवरोध कायमै रहेकाले टेबल गर्न नहुने तर्क गरेका थिए । यद्यपि अध्यक्ष पुष्षकमल दाहाल प्रचण्डको सहमतिका अगाडि माओवादीका नेताहरुको केही जोर चलेन । यहाँसम्मकी सभामुख सापकोटा पनि प्रचण्डकै सहमतिअनुसार टेबल गर्न तयार भए । माओवादी नेतृत्वको सहमतिमा सरकारका तर्फबाट सञ्चारमन्त्री ज्ञानेन्द्र बहादुर कार्कीले सडक र विद्युत प्रसारण लाइनका लागि आएको सहयोग परियोजना एमसीसी टेबल गरे । माओवादीमात्रै होइन एकीकृत समाजवादीमा पनि सम्मानित नेता झलनाथ खनालले एमसीसी टेबल नगर्न अडान लिएका थिए । तर उनको कुरा सुनुवाइ भएन । यहीँ आक्रोशमा उनी संसदमै एमसीसी टेबल हुँदा हात उठाएर नाराबाजी गरिरहेका थिए । झलनाथमात्र होइन पूर्वसभामुख कृष्णबहादुर महरासहित एक दर्जन बढी माओवादी सांसदहरुले पनि टेबल हुँदा नाराबाजी गरेका थिए ।"
सरकारले संसदमा टेबल गरेको एमसीसी प्रस्तावमा के छ ? (पूर्णपाठ),"काठमाडौं : सरकारले अमेरिकी सहायता परियोजना एमसीसी सम्झौता प्रस्ताव संसदमा पेश गरेको छ । सञ्चार तथा सूचना प्रविधिमन्त्री ज्ञानेन्द्र कार्कीले आइतबारको प्रतिनिधिसभा बैठकमा एमसीसी सम्झौता प्रस्ताव टेबल गरेका हुन् । सडक पूर्वाधार र विद्युत प्रसारण लाइनका ६० अर्ब अनुदान सहायता परियोजनाबारे अहिले विभिन्न आशंकासहित राजनीतिक दलसँगै नागरिकहरु पनि विभाजित छन् । तर सरकारले संसदमा पेश गरेको प्रस्तावमा एमसीसी सम्झौताभन्दा माथि नेपालको संविधानको सर्वोच्चता र सर्वोपरिता रहेको, कुनै सैन्य सङ्गठनमा सामेल नहुने नेपालको पररष्ट्र नीतिको परम्परालाई आत्मसात् गरेको उल्लेख छ । सम्झौताबाट विद्युत् प्रसारण लाइनबाट दुई करोड ३० लाख तथा सडक मर्मत कार्य १० लाख जनताले प्रत्यक्ष लाभ प्राप्त गर्ने उल्लेख छ । त्यसैगरी यी परियोजनाबाट ५० लाख घरधुरी लाभान्वित हुने उल्लेख छ । प्रस्तावको पूर्णपाठ: सम्माननीय सभामुख महोदय, सन्धि ऐन, २०४७ को दफा ४ को व्यवस्थाबमोजिम नेपाल सरकार, मन्त्रिपरिषद्ले मिति २०७५९१०९५ मा नेपाल सरकार र अमेरिकी सहयोग निकाय मिलेनियम च्यालेन्ज कर्पोरेशन (एमसीसी) बीच भएको अनुदान सहायता सम्झौतालाई अनुमोदन गर्नका लागि सङ्घीय संसद्मा पेस गर्न अर्थ मन्त्रालयलाई स्वीकृति दिने निर्णय गरेअनुरूप नेपालको संविधानको धारा २७९ बमोजिम प्रतिनिधिसभाको साधारण बहुमतबाट सम्झौता अनुमोदन गर्नका लागि तत्कालीन अर्थमन्त्री डा युवराज खतिवडाले सम्मानित संसद्समक्ष प्रस्ताव पेस गर्नुभएको माननीय सदस्यहरूलाई विदितै हुनुपर्दछ । साथै, माननीय सदस्यज्यूहरूले यस विषयमा अध्ययन गरी विभिन्न समयमा आफ्नो भनाइ राख्दै आउनुभएको छ । सरकार अविच्छिन्न उत्तराधिकारवाला संस्थाका रूपमा रहने भएको हुँदा नेपाल सरकारले विगतमा गरेका कुनै पनि निर्णयको पालना गराउनु र निष्कर्षमा पुर्याउनुपर्ने दायित्व वर्तमान सरकारको हुने यथार्थलाई मनन् गरी नेपालको संविधानको सर्वोच्चता र सर्वोपरिता सम्झौताको कुनै पनि व्यवस्था र शर्तभन्दा माथि रहेको स्पष्ट हुँदै, नेपालको सार्वभौमसत्ता, स्वतन्त्रता र स्वाधीनता अक्षुण्ण र अउल्लङ्घनीय रहेको राष्ट्रिय प्रतिबद्धता प्रकट गर्दै, संयुक्त राष्ट्रसङ्घको बडापत्र, असंलग्न पञ्चशीलको सिद्धान्त, अन्तर्राष्ट्रिय कानुन र विश्वशान्तिको मान्यताअनुसार कुनै सैन्य सङ्गठनमा सामेल नहुने नेपालको पररष्ट्र नीतिको परम्परालाई आत्मसात् गर्दै, उक्त प्रस्ताव अनुमोदन गरिदिनुहुन म यस सम्मानित सदनसमक्ष प्रस्ताव गर्दछु । सम्माननीय सभामुख महोदय, यो प्रस्ताव अमेरिकी सहयोग निकाय एमसिसीले नेपाल सरकारलाई ४०० केभी क्षमताको विद्युत् प्रसारण लाइन निर्माण र देशका विभिन्न स्थानका सडकखण्डहरूको मर्मतसम्भारका लागि अमेरिकी डलर ५०० मिलियन अमेरिकी डलर अनुदान सहायताका रूपमा उपलब्ध गराउने विषयसँग सम्बन्धित छ नेपाल सरकार र एमसिसीबीच संवत् २०७४ भदौ २९ गते भएको सम्झौताअनुसार यो सम्झौता कार्यान्वयनमा आएको मितिले ५ वर्षभित्र यस सहयोगबाट सञ्चालन हुने आयोजना सम्पन्न हुनुपर्ने हुन्छ सम्झौता कार्यान्वयनमा जानुपूर्व प्रतिनिधिसभाको सामान्य बहुमतबाट अनुमोदन हुनुपर्ने गरी कानुन, न्याय तथा संसदीय मामिला मन्त्रालयले २०७५ पुस २६ गते राय दिएको हुँदा यो सम्झौता अनुमोदनका लागि प्रस्ताव गरिएको छ । यो सम्झौतामा हस्ताक्षर हुनुअघि गरिएको अध्ययनले विद्युत् प्रसारण लाइनबाट दुई करोड ३० लाख तथा सडक मर्मत कार्य १० लाख जनताले प्रत्यक्ष लाभ प्राप्त गर्ने प्रारम्भिक अनुमान गरेको थियो । यी परियोजनाहरूबाट ५० लाख घरधुरी लाभान्वित हुनेछन् । यसका अतिरिक्त यो सम्झौताको कार्यान्वयनबाट नेपाललाई देहायअनुसारका फाइदा हुन्छन् : १ नेपालको ऊर्जा तथा यातायात क्षेत्रको विकासका लागि एमसिसी अमेरिकी डलर ५०० मिलियन (हालको विनिमय दरअनुसार करिब ६० अर्ब रुपैयाँ) अनुदानका रूपमा प्राप्त हुने, २ काठमाडौँको लप्सीफेदीदेखि नुवाकोटको रातमाटे हुँदै हेटौँडा र दमौली हुँदै बुटवलसम्म ४०० केभी क्षमताको करिब ३०० किलोमिटर लामो प्रसारण लाइन निर्माण भई सो आसपासका विद्युत् आयोजनाहरूबाट उत्पादित विद्युत् प्रसारणमा सहयोग पुग्नाका साथै देशभर प्रसारण लाइनको जालो फैलाउन मद्दत पुग्ने, ३ यो अनुदान सहायता विद्युत् प्रसारण लाइन निर्माणमा कोसेढुङ्गा भई देशको आर्थिक सामाजिक विकासका लागि महत्वपूर्ण साधनका रूपमा रहेको विद्युत्शक्तिको उपलब्धता सहज भई उत्पादन क्षेत्र सबल बन्ने, नेपालमा उत्पादित जलविद्युत्ले बजार पाउने र आमजनताको दैनिक जीवनका लागि अपरिहार्य विद्युत्शक्ति उपलब्ध हुने भई दिगो विकासमा सहयोग पुग्ने, ४ विद्युत् प्रसारणको सुनिश्चित भएपछि विद्युत् उत्पादनमा थप लगानी आकर्षित हुने, ५ सडक खण्डहरूको अन्तर्राष्ट्रिय मापदण्डबमोजिमको मर्मत भई यातायात सुविधा सहज हुने र यस्तो मर्मत कार्यको अनुभव अन्य सडकखण्डमा समेत उपयोग गर्न सकिने, ६ हाल उच्च क्षमताको एक मात्र अन्तरदेशीय प्रसारण लाइन भएकामा यस सहायताबाट निर्माण हुने प्रसारण लाइनमा जोडिने गरी अर्को अन्तरदेशीय प्रसारण लाइन निर्माण गर्न आधार खडा भई नेपालमा उत्पादित बचत विद्युत् व्यापारका लागि ढोका खुल्ने, यसबाट नेपालले प्रत्यक्ष लाभ लिन सक्ने । सम्माननीय सभामुख महोदय, यस सम्झौताको कार्यान्वयनका लागि अन्य सबै पूर्वसर्तहरू पूरा भइसकेकाले यसको अनुमोदनपश्चात् यसबाट सञ्चालन हुने आयोजनाहरू सुरु भएको मितिले पाँच वर्षभित्र सम्पन्न भई आयोजनाको प्रतिफल समयभित्रै प्राप्त हुनेछ । अमेरिकी सहयोग निकायले अमेरिकी डलर ५०० मिलियन उपलब्ध गराउने र नेपाल सरकारले ५ वर्षको अवधिमा अमेरिकी डलर १३० मिलियन बराबरको रकम वार्षिक विनियोजन गरी व्यहोर्नेछ । यस सम्झौता बमोजिमका आयोजनाहरू निर्धारित मितिभित्रै सम्पन्न गर्न बृहत्तर राजनीतिक सहमति आवश्यक भएकाले सबै नेपालीले राष्ट्रिय गौरवको रूपमा यो आयोजनालाई स्वामित्व लिनसक्ने गरी यस सम्झौतालाई जनप्रतिनिधिहरूबाट संवैधानिक व्यवस्थाअनुरूप अनुमोदन हुनु उपयुक्त हुने भएकाले सम्माननीय सभामुखमार्फत म सबै माननीय सदस्यज्यूहरूलाई हार्दिक अनुरोध गर्दछु र सबै माननीय सदस्यहरूलाई विकास परियोजनाबाट प्राप्त हुने लाभ समयमै प्राप्त गर्न सहयोग गर्न आग्रह गर्दछु ।"
आफैँले नेतृत्व गरेको प्रदर्शनकारीको ढुंगा लागेर दुई वडाध्यक्ष घाइते,"राजविराज: आफ्नै नगरपालिकाको कार्यालयमा आइतबार तालाबन्दी गर्न गएका सप्तरीको सप्तकोशी नगरपालिकाका एक वडा अध्यक्षको टाउको फुटेको छ। नगरपालिका कार्यालयमा तालाबन्दी गर्न गएका संघीय सत्ताका गठबन्धन दललाई सुरक्षाकर्मीले तालाबन्दी गर्न रोकेपछि उनीहरूले गरेको ढुंगामुढाबाट वडा नम्बर ४ का वडा अध्यक्ष बद्रीनारायण चौधरी र वडा नम्बर ९ का स्थानीय किसान यादव घाइते भएका हुन्। प्रदर्शनकारीहरूले पछाडिबाट प्रहार गरेको ढुंगा लागेर अग्रपक्तिमा रहेका चौधरी र यादव घाइते भएका हुन्। चौधरीको टाउकोमा र यादवको नाकमा चोट लागेको छ। घाइते दुबै जनाको स्थानीय फत्तेपुर पोलिक्लिनिकमा उपचार भइरहेको छ। नेपाली कांग्रेस, नेकपा माओवादी केन्द्र, जनता समाजवादी पार्टी र नेकपा एकीकृत समाजवादी पार्टी संयुक्तरुपमा संघर्षमा उत्रिएका छन्। गठबन्धनले बिहीबार सप्तकोसी नगरपालिकाको नगर प्रमुखको कार्यकक्ष, योजना प्रमुखको कार्यकक्ष, प्रमुख प्रशासकीय अधिकृतको कार्यकक्ष, लेखा शाखा र प्राविधिक शाखामा ताला लगाएको थियो। वार्ताका लागि बोलाए पनि नआएको भन्दै नगरपालिका प्रशासनले शुक्रबार प्रहरी, प्रशासन र स्थानीयवासीको रोहवरमा ताला खोलको थियो। संघर्ष समितिले लगाएको ताला नगरपालिकाले खोलेपछि आन्दोलनरत गठबन्धनले पुनः आइतबार नगरपालिका कार्यालयमा तालाबन्दी गर्न जादा सुरक्षा निकायले रोकेको थियो। प्रदर्शनकारीहरूले सप्तकोसी नगरपालिकाको आन्तरिक लेखा परीक्षण र कोभिडको खर्च विवरण, राष्ट्रिय मावि फत्तेपुरको भवन निर्माणको ठेक्का प्रक्रिया र अङ्ग्रेजी माध्यम कक्षा सञ्चालन खर्च व्यवस्थापनको विवरण उपलब्ध गराउनुपर्ने, आर्थिक वर्ष २०७८०७९ मा नगरभित्रका सम्पूर्ण ११ वटै वडाका योजनाहरू कार्यान्वयन हुनुपर्नेसहित ६ बुँदे माग राखेका छन्। नगरपालिकाले आफूखुसी ताला खोलेर द्वन्द निम्ताएको संघर्ष समितिको भनाइ छ। खर्च विवरण दिन नगरपालिका हमेसा तयार रहेको जानकारी दिँदै नगर प्रमुख उत्तमकुमार शर्माले कार्यपालिका बैठकले निर्णय गरेर आन्दोलनरत पक्षलाई वार्तामार्फत् समस्या समाधान गर्न पटकपटक मौखिक र अन्तत लिखितरुपमै बोलाए पनि नआएको जानकारी दिए। वार्ताबाट समाधन हुने परिस्थितिमा कार्यालयमा ढुंगामुढा गरी नियोजितरुपमा क्षति पुर्याउनु निन्दनीय रहेको नगरप्रमुख शर्माले बताए।"
संसदमा सञ्चारमन्त्री कार्कीले टेबल गरे एमसीसी,काठमाडौं : सरकारले प्रतिनिधिसभा बैठकमा अमेरिकी सहायता परियोजना एमसीसी टेबल गरेको छ । अर्थमन्त्री जनार्दन शर्माका तर्फबाट सञ्चारमन्त्री ज्ञानेन्द्रबहादुर कार्कीले सदनमा एमसीसी सम्झौता प्रस्ताव पेश गरेका हुन् । एमसीसीमा अब पक्ष र विपक्षमा छलफल भई अनुमोदनका लागि निर्णयार्थ पेश गरिनेछ ।
काङ्ग्रेस गोरखाले जनप्रतिनिधिसँग माग्यो कामको फाँटबारी,"गोरखा : एक कार्यकाल समाप्त भएर नयाँ चुनाव घोषणा भएपछि नेपाली काङ्ग्रेस गोरखाले स्थानीय तहका जनप्रतिनिधिसित बिगत पाँचबर्षभरि गरेको कामको फाँटबारी माग गरेको छ। कार्यकाल दोहोर्याउन चाहनेलाई पुनः उम्मेद्वार बनाउने आधारका लागि र नयाँ उम्मेद्वारका लागि चुनाव प्रचारमा जाने आधार तयार गर्न कार्यकालभरि गरेको कामको प्रगति विवरण मागिएको पार्टी सभापति नन्दप्रसाद न्यौपानेले बताए। शनिबार गाउँपालिका तथा प्रदेशसभामा प्रतिनिधित्व गरेका जनप्रतिनिधिसित प्रगति विवरण लिइएको र आइतबार वडाअध्यक्षहरुसित प्रगति विवरण माग गर्ने कार्यक्रम रहेको न्यौपानेले बताए। नयाँ चुनावको मिति घोषणा भइसकेको अबस्थामा यसअघि विजयी जनप्रतिनिधिले आफ्नो अभिभारा पूरा गरे वा चुके भन्ने बारेमा शनिबार समीक्षा गर्नु जरुरी रहेको उनले बताए। कांग्रेस जिल्ला कार्यसमितिले शनिबार आफ्नो पार्टीले नेतृत्व गरेका दुईवटा नगरपालिका र सातवटा गाउँपालिकाका प्रमुख, उपप्रमुखहरुसित लिखित प्रगति विवरण माग गरेको थियो। साथै मुख्यमुख्य सफल कार्यक्रमहरु मौखिक रुपमा प्रस्तुत गर्न लगाइएको जिल्ला सभापति नन्दप्रसाद न्यौपानेले जानकारी दिए। कांग्रेस जनताप्रति उत्तरदायी पार्टी हो, तर कांग्रेसबाट निर्वाचित जनप्रतिनिधिले पार्टीको मर्म र भावनाअनुसार काम गरे वा गरेनन् भनेर पुनरावलोकन गर्नु पार्टी नेतृत्वको दायित्व हो, सभापति न्यौपानेले भने, त्यसैले कांग्रेसबाट निर्वाचित पालिका प्रमुख तथा प्रदेशसभाका सांसदहरुलाई मैले निमन्त्रणा गरेर प्रगति विवरण पेश गर्न भनेको थिएँ। उहाँहरु सबैजनाले मौखिक तथा लिखित रुपमा पेश गर्नुभएको प्रगतिविवरण सर्सर्ती हेर्दा, सुन्दा सन्तोषजनक नै लागेको छ। जनप्रतिनिधिले पेश गरेको प्रगति विवरण धरातलीय यथार्थमा आधारित छ वा छैन भन्ने बारेमा फेरि आफूले मिहिन तवरले अध्ययन गर्ने उनले बताए। जनप्रतिनिधिले जनउत्तरदायी काम गरेको दाबी गरिरहँदा जनतालेचाहिँ कस्तो महशुस गरे? त्यो पनि हामी बुझ्छौँ, उनले भने। निर्वाचन नजिकिदै गरेको अबस्थामा अधिकांश जनप्रतिनिधिले फेरि कार्यकाल दोहोर्याउन चाहिरहेको अबस्थामा यस्तो कार्यक्रम गर्नु अर्थपूर्ण रहेको सभापति न्यौपानेले बताए। यो कार्यक्रम गर्नुको दुईवटा उद्देश्य छ, उनले भने, जनउत्तरदायी पार्टीले जनउत्तरदायी काम गर्यो कि गरेन भनेर समीक्षा गर्नु एउटा उद्देश्य हो भने, सो जनप्रतिनिधि फेरि जनतामाझ जानु उचित छ कि छैन भनेर मूल्यांकन गर्नु अर्को उद्देश्य हो। कुन व्यक्ति कुन पदमा निर्वाचित भयो भन्नेकुरा जनतालाई सरोकार छैन। कसले के सेवा प्रवाह गर्यो? भन्नेकुरा जनता विश्वास गर्छ त्यसैले हामीले यस्तो कार्यक्रम गरिएको हो। आइतबार कांग्रेसले जितेका वडाका वडाअध्यक्षसित प्रगति विवरण माग गरिने कार्यक्रम रहेको उनले बताए।"
एमालेले अवरोध गरे पनि एमसीसी टेबल हुन्छ : कांग्रेस प्रवक्ता,"काठमाडौं : नेपाली कांग्रेसका प्रवक्ता डा प्रकाशशरण महतले जस्तोसुकै परिस्थितिमा अमेरिकी सहायता परियोजना एमसीसी संसदमा टेबल हुने बताएका छन् । अहिले बस्ने प्रतिनिधिसभा बैठकमा प्रमुख प्रतिपक्षी नेकपा एमालेले अवरोध गर्ने जनाएको छ । आफ्नो माग पूरा नभएको भन्दै एमालेले अवरोध कायमै राख्ने जनाएको छ । तर कांग्रेस प्रवक्ता महत भने एमालेको अवरोधका बीच पनि टेबल हुने बताउँछन् । जस्तोसुकै परिस्थिति भए पनि अगाडि बढ्छ । टेबल हुन्छ । गठबन्धनका दलहरु एकमत छन् । पार्टीभित्रको विवाद कुरा सामान्य हो, उनले अन्नपूर्णसँग भने । महतले नेपालको सडक र विद्युत प्रसारण लाइनका लागि आएको सहयोग परियोजनामा छरिएका भ्रम पनि टेबल भएसँगै निवारण हुने दाबी गरे । दुधको दुध पानीको पानी सदमा हुन्छ । भ्रमको पर्दा खुल्छ । ७२ घण्टा दिएर छलफल हुन्छ, उनले भने ।"
एमसीसी टेबल गराउन सभामुख फकाउँदै प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहालले एमसीसी टेबल गराउन सभामुख अग्नी सापकोटालाई फकाउन थालेका छन् । भूराजनीतिको दवावमा परेका प्रचण्डले शनिबार एमसीसी टेबल गर्नेबारे सभामुख सापकोटासँग छलफल गरेका छन् । नेकपा एकीकृत समाजवादी पार्टी समेत एमसीसी टेबल गर्न दिन सहमत भएपछि प्रचण्ड थप दवावमा परेका छन् । शनिबारको भेटमा प्रचण्डले राष्ट्रिय अन्तराष्ट्रिय परिस्थीति सम्झाउँदै एमसीसी टेबल गरिदिन सभामुख सापकोटालाई आग्रह गरेको स्रोतले बताएको छ। प्रधानमन्त्री शेरबहादुर देउवाले समेत सभामुख सापकोटासँग निर्णायक छलफल गर्न प्रचण्डलाई आग्रह गरेका थिए । एमसीसी कुनैपनि हालतमा टेबल नगर्ने अडानमा रहेका सभामुख सापकोटा प्रचण्डसँगको भेटपछि केही लचिलो बनेका छन् । आज बस्ने सत्ता गठबन्धनको बैठकले एमसीसी टेबल गर्ने नगर्नेबारे निर्णायक छलफल हुने नेताहरुले बताएका छन् ।
एमसीसीबारे निर्णायक छलफल गर्न सत्ता गठबन्धनको बैठक बस्दै,काठमाडौं : प्रतिनिधि सभा बैठकमा अमेरिकी मिलेनियम च्यालेन्ज कर्पोरेशन(एमसीसी) टेबल गर्नेनगर्ने बारे सत्ता गठबन्धनको निर्णायक बैठक बस्दै छ । बैठक आज बिहान १० बजे प्रधानमन्त्री निवास बालुवाटारमा बस्दै छ । गत शुक्रबार सत्ता गठबन्धनबीच सहमति जुटन नसकेपछि थप गृहकार्य गर्ने भन्दै बैठक सारिएको थियो । एमसीसी टेबल गर्नेनगर्ने विषयमा दलहरुबीच सहमति जुटन सकेको छैन । अमेरिकाले एमसीसी अनुमोदन गर्न फागुन १६ सम्मको समय दिएको छ । गठबन्धनको आजको बैठकले एमसीसी टेबल गर्नेनगर्ने बारे निर्णय लिने बताइएको छ । संचारमन्त्री ज्ञानेन्द्र बहादुर कार्कीले गत शुक्रबार आजको बैठक एमसीसीबारे निर्णायक हुने बताएका बताएका थिए ।
"गठबन्धन बैठकमा प्रचण्डले भने एमसीसी संसदमा होइन, संसदीय समितिमा लैजाऔं","काठमाडौं : नेकपा (माओवादी केन्द्र) अध्यक्ष पुष्पकमल दाहाल प्रचण्डले अमेरिकी सहायता परियोजना (एमसीसी) सदनभन्दा संसदीय समितिमा लैजानुपर्ने धारणा राखेका छन् । आइतबार बिहान बसेको गठबन्धनको बैठकमा प्रचण्डले एमसीसी सदनभन्दा समितिमा लैजान आग्रह गरेको प्रचण्डको सचिवालयले जनाएको छ । तर, प्रधानमन्त्री शेरबहादुर देउवाले एमसीसी संसदमा लैजान अडान लिए। 'कुनै पनि विधेयक सरकारको तर्फबाट सदनमा टेबुल गर्नु सैद्धान्तिक हिसाबले स्वाभाविक प्रक्रिया भएतापनि हाल लामो समयदेखि सदन अवरुद्ध भएको र अरु कुनै पनि विधेयक टेवल नभएको अवस्थामा सभामुखलाई एमसीसी मात्र टेबल गर भन्नु उपयुक्त नहुने कुरा प्रष्ट पार्नुभयो, प्रचण्डको स्वकीय सचिव गंगा दाहालले सामाजिक संजालमा लेखेकी छन्। उनले भनेकी छन्,'अध्यक्ष कमरेडले यदी तपाईं टेबल गरी छाड्ने हो भने प्रस्तावलाई छलफलको लागि समितिमा पठाउन आग्रह गर्नुभयो तर प्रधानमन्त्रीज्यू भने टेबल गरेर प्रक्रियामा लैजाने अडानमैं रहनु भएको छ।' तर आजको सत्ता गठबन्धन दलको बैठकले एमसीसी प्रतिनिधि सभामा टेबल गर्ने निर्णय गरिसकेको । प्रतिनिधिसभा बैठक दिउँसो १ बजे बस्दैछ।"
"एमसीसीविरुद्ध बानेश्वर क्षेत्र तनावग्रस्त, प्रदर्शनकारीमाथि पानीको फोहोर र अश्रुग्यास प्रहार",काठमाडौं : संसदमा अमेरिकी सहायता परियोजना एमसीसी टेबल हुने निश्चित भएपछि बिहानैदेखि काठमाडौंको बानेश्वर क्षेत्रमा प्रदर्शनकारीहरुले प्रदर्शन जारी राेखका छन्। प्रदर्शनकारीहरुले निषेधित क्षेत्र तोडेका छन्। प्रदर्शनकारीहरुले निषेधित क्षेत्र तोडेपछि नयाँ बानेश्वर क्षेत्रमा तनाव सृजना भएको छ। सो क्षेत्रमा यातायात आवागमन प्रभावित भएको छ । प्रदर्शन रोक्न प्रहरीले प्रदर्शनकारीमाथि अश्रुग्यास र पानीको फोहोरा समेत हानेको छ । प्रदर्शनकारीहरुले प्रहरीमाथि ढुंगामुढा समेत प्रहार गरिरहेका छन्। केही प्रदर्शनकारीलाई प्रहरीले नियन्त्रणमा लिएको छ । सत्तागठबन्धनभित्र लामो रस्साकस्सीपछि एमसीसी टेबल गर्न सहमति भएको छ। आज बिहान बालुवाटारमा बसेको सत्तागठबन्धनको बैठकले एमसीसी संसदमा टेबल गर्ने निर्णय गरेको हो।
अर्थमन्त्री शर्माले संसदमा एमसीसी टेबल गर्ने,काठमाडौं : प्रतिनिधिसभाको कार्यव्यवस्था परामर्श समिति बैठकले अमेरिकी सहायता परियोजना एमसीसी सदनमा टेबल गर्ने निर्णय गरेको छ । प्रतिनिधिसभाको अहिले बस्ने बैठकको कार्यसूचीमा एमसीसी राख्ने सहमति बैठकमा जुटेको हो । बैठकपछि संसद सचिवालयले जारी गरेको कार्यसूचीको तेस्रो नम्बरमा अर्थमन्त्री जनार्दन शर्माले एमसीसी टेबल गर्ने उल्लेख छ । कार्यसूचीमा लोकसेवा आयोग विधेयक र समावेशी आयोगको वार्षिक प्रतिवेदन पेश गर्ने पनि उल्लेख छ । यद्यपि प्रमुख प्रतिपक्षी नेकपा एमालेले भने संसद बैठकमा अवरोध कायमै राख्ने जनाएको छ । आफ्ना माग सम्बोधन नभएकाले अवरोध जारी राख्ने एमाले प्रमुख सचेतक विशाल भट्टराईले जानकारी दिए ।
"एमालेले आज पनि संसदमा अवरोध गर्ने, एमसीसी टेबल होला ?","काठमाडौं : प्रमुख प्रतिपक्षी नेकपा एमालेले संसदमा जारी अवरोध कायमै राख्ने भएको छ । सरकारले एमसीसी टेबल गर्ने तयारी गरेका बेला एमालेले भने आफ्नो माग सम्बोधन नभएको भन्दै अवरोध जारी राख्ने जनाएको छ । प्रमुख सचेतक विशाल भट्टराईले कार्यसूचीमा एमसीसी परे पनि अवरोध जारी रहने बताए । हामी कार्यव्यवस्था समितिमा छैनौं । कार्यसूचीमा के परयो परेन भन्ने हामीलाई सरोकार भएन, उनले अन्नपूर्णसँग भने, हामीले उठाएको माग सबोधन नभएसम्म विरोध यथावत रहन्छन् । एमालेले माधव नेपालसहित १४ सांसदको पदमुक्त र सभामुख अग्निप्रसाद सापकोटाको राजीनामा माग्दै करिब पाँच महिनादेखि संसदमा निरन्तर अवरोध गरिरहेको छ । यद्यपि सरकारले भने एमसीसी टेबल गर्ने तयारी गरेको छ । यसअघि पनि एमालेको अवरोधका बीच विभिन्न प्रतिवेदन पेश भएकाले अवरोधका बीच एमसीसी टेबल गर्ने सरकारी तयारी छ ।"
"प्रतिनिधिसभा बैठक सुरु, एमालेको अवरोध",काठमाडौं : प्रतिनिधिसभाको बैठक सुरु भएको छ । एमसीसी टेबल गर्ने कार्यसूची रहेको बैठकमा नेकपा एमालेको अवरोध भने कायमै छ । सरकारका तर्फबाट अर्थमन्त्री जनार्दन शर्माले एमसीसी टेबल गर्ने कार्यसूची छ ।
एमाले कार्यव्यवस्था परामर्श समितिमा अनुपस्थित,काठमाडौं : प्रमुख प्रतिपक्षी नेकपा एमाले प्रतिनिधिसभाको कार्यव्यवस्था परामर्श समिति बैठकमा अनुपस्थित भएको छ । सभामुख अग्निप्रसाद सापकोटाले बोलाएको बैठकमा एमाले अनुपस्थित भएको हो । माधव नेपालसहित १४ सांसद पदमुक्त गर्नुपर्ने माग राख्दै आएको एमालेले सभामुखको कार्यशैलीमाथि पनि प्रश्न उठाउँदै विरोध गर्दै आएको छ । एमाले प्रमुख सचेतक विशाल भट्टराईले आफ्ना माग पूरा नभएसम्म कार्यव्यवस्था र संसदमा नजाने बताए । सरकारले आज संसदमा एमसीसी टेबल गर्ने तयारी गरेको छ ।
एमसीसी टेबल नगर्न माओवादी प्रमुख सचेतकसहित तीन सांसदको असहमति पत्र,"काठमाडौं : अमेरिकी सहायता परियोजना एमसीसी सम्झौता टेबल नगर्न नेकपा माओवादी केन्द्रका तीन जना सांसदले असहमति पत्र दर्ता गराएका छन् । सभामुख अग्निप्रसाद सापकोटाले बोलाएको कार्यव्यवस्था परामर्श समिति बैठकमा माओवादी केन्द्रका प्रमुख सचेतक देव गुरुङ, सदस्यहरु जयपुरी घर्ती र रेखा शर्माले एमसीसी सम्झौता टेबल गर्ने निर्णयमा असहमति पत्र राखेका हुन् । उनीहरुले एमसीसीमा राष्ट्रिय सहमति नभएको, संशोधनको ग्यारेन्टी नभएको, संसदमा अवरोध कायमै रहेकाले टेबल गर्न नहुने धारणा राखेका छन् ।"
आज टेबल होला त एमसीसी ?,"काठमाडौं : एमसीसी अनुमोदन गर्न अमेरिकाले दिएको समयसीमा (फागुन १६) आउनै लाग्यो। तर, अमेरिकी अनुदान सम्झौता संसद्मा टेबल गर्ने कि नगर्ने भन्नेमै सत्ता साझेदार दलहरू अल्झिएका छन्। प्रतिनिधिसभाको बैठक आइतबार बोलाइए पनि संसदीय प्रक्रियामा जानेमा अन्योल कायमै छ। संघीय संसद् सचिवालयले सम्भावित दैनिक कार्यसूचीमा यो विषय राखेको छैन। संसद् बैठकअघि सत्ता गठबन्धनको बैठक बोलाइएको छ। त्यहाँ सहमति जुटे कार्यसूचीमा भने हेरफेर हुने नेताहरू बताउँछन्। प्रधानमन्त्री शेरबहादुर देउवाले यसअघिकै बैठकमा सम्झौता अघि बढाउन खोजेका थिए। तर, माओवादी केन्द्र र एकीकृत समाजवादी सहमत नभएपछि देउवापछि हटेका थिए। दलहरूबीच सहमति नजुटेको भन्दै सभामुख अग्निप्रसाद सापकोटाले कार्यसूचीमा राख्न अस्वीकार गरेका थिए। एकीकृत समाजवादीमा मतभेदसत्ता गठबन्धन दल नेकपा एकीकृत समाजवादीले मध्यमार्गी प्रस्ताव अघि सारेको छ। तर, यो विषयमा उक्त पार्टीमा मतभेद देखिएको छ। अध्यक्ष माधवकुमार नेपाल पक्ष लचिलो देखिएको छ। अर्का नेता झलनाथ खनाल पक्ष अडानमै छ। नेपाली जनताको भावना, राष्ट्रिय हित र वैचारिक प्रतिबद्धताको आधारमा एमसीसी र समसामयिक विषयमा आवश्यक निर्णय गर्न सचिवालयलाई अधिकार दिइएको छ, बैठकपछि प्रचार विभाग प्रमुख जगन्नाथ खतिवडाद्वारा जारी प्रेस वक्तव्यमा छ, संसद्को अवरोध हटेर राजनीतिक दलहरूको बीचमा सहमति भएमा सार्वभौम संसद्मा टेबल गर्न सकिने कुरालाई सैद्धान्तिक रूपमा स्वीकार गरेको छ। तर, संशोधन नभएको एमसीसी कम्प्याक्ट टेबल हुने कुरा औचित्यपूर्ण नहुने र नेकपा एकीकृत समाजवादी जबर्जस्ती गरेर टेबल गर्ने कुराको पक्षमा छैन। जबर्जस्ती टेबल गरिनेछैन, उपमहासचिवसमेत रहेका खतिवडाले भने, संसद्को अवरोध हट्नुपर्छ। एमसीसीबारे संसद्मा छलफल गर्न खुला छौं। महासचिव वेदुराम भुसालले छुट्टै विज्ञप्ति जारी गरेका छन्। महासचिवको विज्ञप्तिमा लेखिएको छ, बैठकले एमसीसी कम्प्याक्टलाई जस्ताको त्यस्तै अनुमोदन गर्न नसकिने तर सार्वभौम संसद्मा छलफल गर्न भने तयार हुने निर्णय गरेको छ। सहरी विकासमन्त्री एवं एकीकृत समाजवादी नेतृ रामकुमारी झाँक्रीले एमालेको अवरोध रहे पनि नरहे पनि संसद्मा एमसीसी टेबल गर्न दिनुपर्ने निर्णय गरेको बताइन्। एमालेले टेबल गर्न दिन्छदिन्न उसको कुरा हो, मन्त्री झाँक्रीले भनिन्, एमालेले जे गरे पनि हामीले संसद्मा टेबल गरेर त्यसमा व्यापक छलफल हुन दिनुपर्छ भन्ने निर्णय गरेका हौं। मन्त्री झाँक्रीले यसअघि प्रधानमन्त्रीको लाइन नै आफ्नो लाइन भएको बताएकी थिइन्। माओवादी केन्द्रले यथास्थितिमा एमसीसी टेबल गर्नै नदिने र प्रधानमन्त्रीले जबर्जस्ती गरे सत्ता छोड्ने निर्णय गरेपछि गठबन्धन नै संकटमा परेको थियो। तर, गठबन्धन जोगाउन र कांग्रेसको मन राख्न एकीकृत समाजवादीले मध्यमार्गी प्रस्ताव ल्याएको नेताहरू बताउँछन्। यो प्रस्तावमा माओवादी केन्द्रलाई मनाउने प्रयास भइरहेको एक नेताले बताए। माओवादी नेताले यसबारे केही बोलेका छैनन्। बैठकमा अध्यक्ष नेपालले एमसीसीको विषयमा १६ बुँदा प्रस्तुत गरेका थिए। उनले कुनै शक्ति राष्ट्रको पक्षमा नउभिने बताएका थिए। नेता खनालको संयोजकत्वमा बनेको एमसीसी अध्ययन कार्यदलले पार्टीमा प्रतिवेदन बुझाएको थियो। यो प्रतिवेदन खनालले सचिवालय बैठकमा प्रस्तुत गरेका थिए। कार्यदलको सुझावअनुसार नै यथास्थितिमा एमसीसी पारित गर्न सकिँदैन भन्ने निर्णय गरिएको खतिवडाले बताए। संसद्मा लैजाऔं : ओलीएमाले अध्यक्ष केपी शर्मा ओलीले एमसीसी संसद्मा लगेर टुंगोमा पुर्याउनुपर्ने बताएका छन्। भक्तपुरमा शनिबार आयोजित कार्यक्रममा अध्यक्ष ओलीले बाहिर उफ्रिनुभन्दा निर्णय गर्ने थलो संसद्सम्म पुर्याउनुपर्ने बताए। सभामुखको भूमिकाप्रति चर्को असन्तुष्टि जनाउँदै एमालेले लामो समयदेखि संसद् अवरोध गरिरहेको छ। हामीले सरकारमा रहँदा संसद्मा एमसीसी पेस गरौं भनेका थियौं, अध्यक्ष ओलीले भने, संसद्ले नै निर्णय गर्छ। संसद्मा नपुर्याउने बाहिर बुरुक्क बुरुक्क उफ्रिने ? निर्णय गर्ने ठाउँमा त पुर्याइदिऔं। उनले सत्ता गठबन्धनमा रहेकाहरूले नै एमसीसी सम्झौता गरेको बताए। अहिले सरकारमा जो छ उनीहरूले नै ५ वर्षअघि एमसीसीमा सम्झौता गरे, उनले भने, एमसीसीलाई ठगी खाने भाँडो बनाउँदै छन्। एमालेलाई सरकारबाट हटाएपछि पास गर्छौं भनेर पर सार्दैसार्दै लगे। गठबन्धनले अन्तर्राष्ट्रिय तथा विदेश सम्बन्धलाई तहसनहस पारेको आरोप ओलीले लगाए। उनले पाँच दलीय गठबन्धनलाई पानीमुनि गए पनि नछाड्ने बताए्। आगामी चुनावबाट गठबन्धन पत्तासाफ हुने दाबी उनले गरे। यो स्वार्थी गठबन्धन टिक्दैन, टिके पनि हामी पानीमुनि गए पनि छाड्दैनौं, उनले भने, फेरि चुनाव आउँछ, त्यसपछि गठबन्धनका दलहरूलाई टर्च बालेर खोज्नुपर्छ। अनुमोदन गर्नेनगर्ने निर्णय नेपालकै : अमेरिकाअमेरिकाले एमसीसी अनुमोदन गर्ने वा नगर्ने निर्णय नेपालले नै गर्ने बताएको छ। नेपाली नेताहरूले एमसीसीको अनुमोदन गर्छन् वा गर्दैनन् भन्ने निर्णय नेपालले गर्ने हो एउटा सार्वभौम लोकतान्त्रिक मुलुकका रूपमा, अमेरिकी दूतावासले शनिबार भनेको छ, र यो केवल नेपालको निर्णय हो। एमसीसी अनुदान अमेरिकाको उपहार र दुई देशबीचको एउटा साझेदारी भएको दूतावासले वक्तव्यमार्फत जनाएको छ। जसले नेपालमा रोजगारी र पूर्वाधार ल्याउनेछ र नेपालीहरूको जीवनमा सुधार गर्नेछ, वक्तव्यमा छ। यसलाई पारदर्शी रूपमा गरिबी न्यूनीकरण गर्ने तथा नेपालको अर्थतन्त्रमा वृद्धि गर्ने किसिमले तयार पारिएको जनाइएको छ। यसका निम्ति नेपालबाटै आग्रह गरिएको उसले जनाएको छ। यो वर्ष नेपाल र अमेरिकाबीचको सम्बन्धको ७५औं वर्ष हो। यी ७५ वर्षमा नेपालमा विशाल परिवर्तनहरू भएका छन्, वक्तव्यमा लेखिएको छ, यी परिवर्तनमा हामी नेपालको साथमा उभिएका छौँ र हामीले नेपाललाई विकास सहायता, विपद् प्रतिकार्य तथा पूर्वतयारी सहयोग, शिक्षा र स्वास्थ्य कार्यक्रमहरूका साथै थप माध्यमबाट मद्दत गरेका छौँ।"
जनभावना विपरीत एमसीसी टेबल गर्नखोज्नु आपत्तिजनक : भीम रावल,"काठमाडौं : नेकपा एमालेका नेता भीम रावलले एमसीसी टेबल गर्न खोज्नु आपत्तिजनक भएको बताएका छन् । संसद बैठकमा बोल्दै रावलले भने, स्वाधिनतामा काम गर्छ कि राष्ट्रघाती एमसीसी अनुमोदन गर्छ भनेर हेरिरहेका छन् । राजनीति दलको बीचमा सहमति नभई विपक्षीले अवरोध गरिरहँदा टेबल गर्नु गैरजिम्मेवार विषय हो । एमालेले सदन अवरोध गरिरहेको र सरकारमा रहेका दलबीच सहमत नभएको र नेपाली जनताको हित विपरीत जनता सडकमा भएका बेला टेबल गर्नु आपत्तिजनक छ, उनले थपे । यो देशमा कानुनी शासन चल्छ कि विदेशीका सामु लम्पसार परेर आफ्ना जनताको कुरा नसुन्ने, उनले प्रश्न गरे, जनताको भावना विपरीत टेबल गर्नु आपत्तिजनक । अपमानजनक हो ।"
एमसीसीबारे निर्णायक छलफल गर्न सत्ता गठबन्धनको बैठक सुरु,काठमाडौं : प्रतिनिधि सभा बैठकमा अमेरिकी मिलेनियम च्यालेन्ज कर्पोरेशन(एमसीसी) टेबल गर्नेनगर्नेबारे निर्णय गर्न सत्ता गठबन्धनको निर्णायक बैठक सुरु भएको छ। बैठक केहीबेर अघि प्रधानमन्त्री निवास बालुवाटारमा सुरु भएको हो। गत शुक्रबार सत्ता गठबन्धनबीच सहमति जुटन नसकेपछि थप गृहकार्य गर्ने भन्दै बैठक सारिएको थियो। एमसीसी टेबल गर्नेनगर्ने विषयमा दलहरुबीच सहमति जुटन सकेको छैन। अमेरिकाले एमसीसी अनुमोदन गर्न फागुन १६ सम्मको समय दिएको छ। गठबन्धनको आजको बैठकले एमसीसी टेबल गर्नेबारे निर्णय लिने बताइएको छ। संचारमन्त्री ज्ञानेन्द्र बहादुर कार्कीले गत शुक्रबार आजको बैठक एमसीसीबारे निर्णायक हुने बताएका बताएका थिए।
"कार्यव्यवस्था परामर्श समितिको बैठक सुरु,एमसीसी टेबल गर्नेबारे छलफल","काठमाडौं : प्रतिनिधिसभा कार्यव्यवस्था परामर्श समितिको बैठक सुरु भएको छ। नयाँ बानेश्वरस्थित सङ्घीय संसद् भवनको शङ्कर हलमा बैठक भर्खरै सुरु भएको हो। बैठकमा संसद्को कार्यसूचीलगायत विषयमा छलफल हुनेछ। आज अपराह्न १ बजे प्रतिनिधिसभाको बैठक बस्दैछ। सत्तागठबन्धनले एमसीसी संसदमा टेबल गर्ने निर्णय गरेपछि बसेको कार्यव्यवस्था परामर्श समितिको बैठकले सोबारेमा पनि छलफल गर्नेछ। सरकारले कार्यव्यवस्था परामर्श समितिको बैठकमा छलफल गरेर एमसीसीलाई कार्यसूचीमा राख्ने र संसद् बैठकमा टेबल गर्ने तयारी गरेको छ। कार्यव्यवस्थाको बैठकमा एमसीसीबारे छलफल भए कार्यसूची संशोधन गरेर राख्न सकिने संसद् सचिवालयले जनाएको छ। बैठकमा कानुनमन्त्री दिलेन्द्र बडु, गृहमन्त्री बालकृष्ण खाँडलगायतको उपस्थिति छ।"
प्रतिनिधि सभामा एमसीसी टेबल गर्ने सत्ता गठबन्धनको निर्णय,काठमाडौं: सत्ता गठबन्धन दलको बैठकले एमसीसी प्रतिनिधि सभामा टेबल गर्ने निर्णय गरेको छ। सत्ता गठबन्धनको बैठक आज बिहान प्रधानमन्त्री निवास बालुवाटारमा बसेको थियो। गठबन्धनले प्रतिनिधि सभा बैठकमा अमेरिकी मिलेनियम च्यालेन्ज कर्पोरेशन(एमसीसी) टेबल गर्ने निर्णय गरेको बैठकमा सहभागी एक नेताले अन्नपूर्णलाई बताए । गत शुक्रबार सत्ता गठबन्धनबीच सहमति जुटन नसकेपछि थप गृहकार्य गर्ने भन्दै बैठक सारिएको थियो। अमेरिकाले एमसीसी अनुमोदन गर्न फागुन १६ सम्मको समय दिएको छ। सरकारका प्रवक्तासमेत रहेका कांग्रेस नेता ज्ञानेन्द्र बहादुर कार्कीले आज एमसीसी संसदमा टेबुल हुने बताए। उनले भने 'एमसीसी सडकमा हैन संस्दमा टेबल भएर गहन छलफल पछि अगाडि बढ्छ।'
अमेरिकी सैन्य मोर्चा हो एमसीसी : प्रेम सुवाल,"काठमाडौं : नेपाल मजदुर किसान पार्टीका सांसद प्रेम सुवालले अमेरिकी सहयोग परियोजना एमसीसी राष्ट्रघाती भएको बताएका छन्। आइतबारको संसद बैठकमा बोल्दै नेता सुवालले यस्तो बताएका हुन्। उनले भने,'एमसीसी रास्ट्रघाती सम्झौता हो । हाम्रो प्रधानमन्त्रीलाई किन धम्की दिइयो । अमेरिकी सैन्य मोर्चा हो एमसिसी । सहि गर्ने मन्त्रीलाई स्पष्टीकरण लिनुपर्छ । यो अर्को फासीवाद हो । ' उनले अमेरिकी धम्कीले एमसीसी आएको जिकिर गरे। उनले एमसीसीलाई राष्ट्रघाती, जनताविरोधीको संज्ञा दिए।"
"पोखरामा बाक्लो असिना पानी, न्युरोड सडकमा घण्टौ जाम","कास्की: पोखरामा आइतबार दिउँसो परेको बाक्लो असिनाको कारण तरकारी र अन्नबालीलाई नोक्सान पुर्याएको छ। अन्नबालीमा गहुँ, तोरीलाई असर गरेको छ। यसैगरी तरकारी बालीमा काउँली, बन्दा, ब्रोकाउली, सागलगायत तरकारी बालीमा क्षति पर्याएको पोखरा महानगरपालिका कृषि तथा पशु विकास महाशाखा प्रमुख मनहर कडरियाले जानकारी दिए। असिनासहित परेको ठूलो पानीको कारण खन्ने बेलाको आलु कुहिनसक्ने पनि उनले बताए। पोखराका तरकारीको पकेट क्षेत्र हेम्जा, मालेपाटन, मासबारलगायतका क्षेत्रमाअसिनाले अन्न तथा तरकारीबालीलाई बढी क्षति पुर्याएको कृषि महाशाखा प्रमुख कडरीयाले बताए। पोखराको मुख्य बजार महेन्दपुल, नयाँ बजार, चिप्लुढुंगा क्षेत्रमा सबैभन्दा बाक्लो असिना परेको हो। महेन्द्रपुल बजार क्षेत्रमै जस्तो बाक्लो असिना तरकारीको पकेट क्षेत्रमा परेको भए अन्न तथा तरकारीबालीमा ठूलो क्षति पुग्ने पनि उनले बताए। पोखरा वडा नम्बर ५, ७, ८,९, १२, १३, १४, १८ लगायत वडामा असिना परेको हो। तरकारी तथा अन्नबालीमा कति क्षति पुग्यो भन्ने एकिन विवरण आउन बाँकी रहेको पनि उनले सुनाए। बाक्लो असिनाको कारण न्युरोड, महेन्द्रपुलको सडक घण्टौ जाम पोखराको मुख्य बजार महेन्द्रपुल, न्युरोड, नयाँ बजार क्षेत्र आइतबार दिउँसो परेको बाक्लो असिनाको कारण सडक नै जाम भएको थियो। सकडमा गुडेका मोटरसाइकल पनि बाक्लो हिउँको कारण चिप्लिएर लडेका थिए। हिउँजस्तै बाक्लो असिनाको कारण बाटो अवरुद्ध हुँदा स्थानीयले साबेलले आआफ्नो पसल अगाडि असिना पन्छाएका थिए। सडकमा हिँड्नु बटुवा पनि बाक्लो असिनाको कारण चिप्लेका थिए। पोखरामा यति बाक्लो असिना पहिलो पटक परेको स्थानीय रामचन्द्र पोखरेलले बताए। सवारी साधन नै जाममा पर्नेगरी पहिलो पटक असिना परेको पनि उनले सुनाए। पोखरामा २०६१ सालमा पनि ठूलो असिना परेको थियो। त्यतिबेला पोखराको नयाँ बजार लगायत क्षेत्रमा असिनाले धेरै सवारी साधनका सिसा, सोलरका प्यानल लगायतमा ठूलो क्षति पुर्याएको थियो। पोखरा धेरै पानी पर्ने सहर हो। पश्चिम वायुको प्रभाव त छ नै स्थानीय वायुको प्रभावका कारण असिना परेको जल तथा मौसम विज्ञान कार्यालय पोखराका प्रमुख मिनकुमार अर्यालले बताए। प्रिमनसुन अघि यसरी असिना पर्नुले तापक्रम वृद्धि पनि देखाउने उनले बताए।"
"जेब्रा झोलाभित्र शवका टुक्रा, ४ दिनसम्म खुलेन पहिचान","विराटनगर: सुनसरीको धरान उपमहानगरपालिका४ स्थित जंगलमा जेब्रा झोलाभित्र टुक्राटुक्रा शव भेटिएको ४ दिन बितिसक्दा पनि मृतकको पहिचान खुल्न सकेको छैन। काटेर शरीरलाई टुक्रा बनाउँदै जेब्रा झोलाभित्र प्याक गरेर फ्यालिएको अवस्थामा धरानभेडेटार सडक खण्डको जंगलमा शव भेटिएको थियो। शवको सनाखत हुन नसक्दा घटनाको अनुसन्धानले सही बाटो पहिल्याउन सकिरहेको छैन। पहिचान नखुल्दा अनुसन्धान जटिल र गम्भीर मोडमा पुगेको छ। प्रहरीका अनुसार हत्या गरेपछि शरीरलाई टुक्रा बनाउँदै अलगअलग जेब्रा झोलामा प्याक गरेर फ्यालिएको अवस्थामा गत बुधबार र बिहीबार पुरुषको शव भेटिएको थियो। घाँटीभन्दा माथि टाउकाको भाग र तिघ्रामुनिको दाहिने खुट्टा प्याक गरेर फ्यालिएको एउटा झोला गत बुधबार भेटिएको थियो। भोलिपल्ट अर्थात् बिहीबार करिब १ किलोमिटरमाथि जीउ र अन्य अंगहरु प्याक गरिएको अर्को झोला पनि भेटियो। सुनसरी प्रहरी प्रमुख एसपी सञ्जयसिंह थापाका अनुसार कुहिएर दुर्गन्ध फैलिएको अवस्थामा शवका टुक्रा भेटिएका पुरुषको पहिचान नखुल्दा अनुसन्धान असहज बनिरहेको छ। शवलाई बीपी कोइराला स्वास्थ्य विज्ञान प्रतिष्ठान धरानमा राखिएको छ। टुक्रा बनाइएको शवलाई जोड्दै पुरुषको अनुहार र उनले लगाएका कपडा प्रष्टसँग देखिने फोटोसमेत सार्वजनिक गरेर प्रहरीले सनाखतको प्रयास जारी राखेको थापाको भनाइ छ। उनका अनुसार अहिलेसम्म मृतकका परिवारका सदस्य तथा कोही पनि आफन्त सम्पर्कमा आएका छैनन्। मृतकको साथबाट परिचय खुल्ने कुनै कागजात फेला परेन। परिवारका कोही सदस्य सम्पर्कविहीन भएको भए प्रहरीलाई जानकारी दिएर घटनाको अनुसन्धानमा सहयोग गर्न सबैमा आग्रह गरेका छौं, उनले भने, तर अहिलेसम्म परिवारका सदस्य बेपत्ता भएको भनेर कोही सम्पर्कमा आइपुगेका छैनन्। घटनालाई निस्कर्षमा पुर्याउन जिल्ला प्रहरी कार्यालय सुनसरी, संघीय इकाइ प्रहरी कार्यालय धरान र प्रदेश १ प्रहरी कार्यालय विराटनगरबाट संयुक्त टोली परिचालित छ। कालो ज्याकेट, पेन्ट, वेल्ट (पेटी) र जनै लगाएको अवस्थामा अन्दाजी ४० वर्षीय पुरुषको टुक्राटुक्रा शव भेटिएको प्रहरीले जनाएको छ। घटनास्थलबाट बहराइनमा निर्मित मास्क पनि फेला परेको थियो। त्यसका आधारमा मृतक वैदेशिक रोजगारीका लागि बहराइन गएर नेपाल फर्किएका पुरुष हुनसक्ने आशंका प्रहरीले गरेको छ। नेपाल प्रहरीका अनुसार भारत राजस्थानका एक व्यक्ति करिब १० दिनअघि विरपुरबाट हराएका थिए। हत्या गरेर फ्यालिएको हुनसक्ने आशंकामा आइतबार नेपाल आएका परिवारका सदस्यलाई पनि शव देखाइयो। तर परिवारका सदस्यले मृतक आफ्नो मान्छे नभएको बताए। अनुसन्धानको प्राविधिक पाटोलाई सहयोग पुर्याउन प्रहरी प्रधान कार्यालयबाट विभिन्न विवरणहरु माग गरिएको छ, एसपी थापाले भने, हुलियासहितको स्केच बनाएर फोटो र स्केच सार्वजनिक गर्दा पनि मृतकको सनाखत मुस्किल बनिरहेको छ। उनका अनुसार १ महिनायता कोही व्यक्ति हराएका छन् कि भनेर मुलुकभरका प्रहरी कार्यालयमा हुलियासहितको परिपत्र गरिसकिएको छ। स्केच तयार पारेर हुलिया विवरण र फोटोसहित प्रहरीका विभिन्न युनिटमा पठाइसकिएको छ। प्रहरी थप प्रमाण संकलनमा केन्द्रित छ, उनले भने, पछिल्लो समय हराएका व्यक्तिहरुका बारेमा पनि बुझ्ने काम भइरहेको छ। तर प्रहरीले प्रयास गरिरहँदा पनि पहिचान खुल्न सकिरहेको छैन। घटनाका बारेमा कुनै सुराकसमेत नपाउँदा अनुसन्धानलाई गति दिन गाह्रो भइरहेको थापाले बताए। उनका अनुसार घटनाको प्रकृति हेर्दा हत्या पूर्वयोजना अनुसार भएको देखिन्छ। पूर्वयोजना अनुसार अन्तै हत्या गरेपछि शवलाई टुक्राटुक्रा बनाउँदै शरीरको भाग छुट्याएर अलगअलग जेब्रा झोलाभित्र प्याक गरी गाडीमा ल्याएर फ्यालिएको हुनसक्ने प्रहरीको आशंका छ। घटनाको विभिन्न पाटोलाई केलाउँदै मृतकको सनाखत गरेर अनुसन्धानलाई अन्तिम रूप दिन प्रहरी सक्रिय भएर लागेको छ, एसपी थापाले भने, पहिचान खुलेमा अनुसन्धान निक्कै सहज बन्ने थियो ।"
नुवाकोटमा बस दुर्घटना,"नुवाकोट: नुवाकोटको पश्चिमी भेगमा रहेको किस्पाङको किर्नेवगरमा आइतबार यात्रु बस दुर्घटनामा परेको छ। यात्रुले खचाखच भरिएको बस दुर्घटनामा परी ८० जना घाइते भएका छन्। घाइतेमध्ये सात जना गम्भीर छन् भने तीन जनाको हेलिकप्टरमार्फत् उद्धार गरी उपचारका लागि काठमाडौं पठाइएको जिल्ला प्रहरी कार्यालय नुवाकोटले जनाएको छ। विदुरदेखि २५ किलोमिटर उत्तरपश्चिममा रहेको किस्पाङ गाउंपालिका५ किर्नेवगरमा सोही गापाको साल्मेबाट यात्रु बोकेर काठमाडौं जाँदै गरेको यात्रु बस दुर्घटनामा परेको नुवाकोट प्रहरी प्रवक्ता तथा प्रहरी नायव उपरीक्षक रुपक खड्काले जानकारी दिए। उनका अनुसार किर्नेवगरमा प्रं३०१००६ख १५४१ नंको टिमुरे यातायातको बस सडकमार्गबाट ५० मिटर तल खसेर भयानक दुर्घटनामा परेको हो। प्रारम्भिक अनुसन्धानका क्रममा बसमा क्षमताभन्दा बढी यात्रु राखिएका कारण आरालो बाटोमा दुर्घटनामा परेको प्रह्रीले जनाएको छ। सो बस किस्पाङको साल्मेबाट फिकुरी हुँदै काठमाडौँ जाने क्रममा रहेको थियो। घाइतेमध्ये म्यागङ गापा२ का बुद्धिमान तामाङ, किस्पाङको साल्मेका २४ वर्षीय प्रेमबहादुर तामाङ र किस्पाङको काहुलेकान ५४ वर्षीय सीता बस्नेतलाई हेलिकप्टरमार्फत् उद्धार गरि काठमाडौंको धापासीस्थित ग्राण्डी अस्पताल पठाइएको उद्धारमा संलग्न किस्पाङ गापाका अध्यक्ष छत्रबहादुर लामाले बताए। गम्भीर घाइते भएका अन्य यात्रुहरुमा किस्पाङ३ का ४० वर्षीय प्रेमबहादुर तामाङ, ३५ वर्षीया सुकुमाया तामाङ, ५५ वर्षीय आमाछेरुङ घले र किस्पाङ४ का जिता लामा तामाङ छन्।"
श्रीमतीलाई श्रीमानले नै हत्या गरेको खुलासा,"महोत्तरी: गौशालामा हत्या गरिएको महिलालाई निजकै श्रीमानले हत्या गरेको प्रहरीको अनुसन्धानले खुलासा भएको छ। गत मंगलबार रातिको समयमा दुई नाबालकलाई अलपत्र छाडेर मृत अवस्थामा भेटिएकी भारत सितामढी जिल्ला भैरवकोठी बस्ने राधा भनिने अफसना खातुनलाई उनकै श्रीमानले हत्या गरी फालिएको तथ्य महोत्तरी प्रहरीले पता लगाएको छ। मृतकका श्रीमान भारत सितामढी घर भई सर्लाहीको मलंगवामा डेरा लिई बस्दै आएका ३७ वर्षीय अजय महतो कोइरीलाई गत फागुन ६ गते नेपाल भारतसीमा नजिकबाट नियन्त्रणमा लिएको थियो। प्रहरीले अजयलाई नियन्त्रणमा लिइ सोधपुछ गर्दा आफूले योजना अन्सार बच्चालाई अलपत्र छाडि श्रीमतीको हत्या गरिएको स्वीकार गरेका छन्। यसरी बनेको थियो हत्या योजना मृतक महिलाका श्रीमान अजय महतोले गत फागुन ३ गतेका दिन मृतक महिलालाई मेला हेर्न जाने भनि निजको श्रीमान अजय महत्तो कोइरी र हालः फरार रहेका अर्का व्यक्ति समेतले विश्वास दिलाइ सर्लाहीको ईश्वरपुर १३ स्थित श्रीनगर आएका थिए। प्रहरीले दिएको जानकारी अनुसार उनीहरु मृतक महिलाका दुई नाबालक छोराहरुलाई साथमा लिएर १६ सय रुपैँयामा टेम्पो रिजर्भ गरी मेला हेर्नका लागि आएका थिए। टेम्पु फिर्ता गएपछि प्रमोद राउतले प्रदेश २०२००२ प ७९५७ नम्बरको मोटरसाइकलमा सोही स्थानसम्म आइ २ पटक गरी सबै जनालाई पालैपालो बाँके खोलाको ड्याम हुँदै महोत्तरीको गौशला नपा वडा १२ को निर्माणाधीन रेल्वे ट्रयाकमा पुर्याएको थियो। महिलाका श्रीमान अजय र एक व्यक्तिले निज राधा भन्ने अफ्सना खातुनलाई सोही स्थानमा पर्ने करिब २ सय मिटर जति पश्चिमतर्फ रहेको वारदात स्थल सागरनाथ जंगलतर्फ लगिएको थियो। यता प्रमोद राउतले मोटरसाइकलमा २ बच्चालाई सो स्थानबाट दक्षिण कान्तिबजारस्थित मैया योन्जनको होटलमा पुर्याई मेरो बच्चा हेरिदिनुस्, म चाउचाउ लिइ आउँछु भनेर हिँडेका थिए। निज अजय महत्तो कोइरी र अर्का पुरूष व्यक्तिले निज मृतक महिलालाई जंगलमा लगि पछाडिबाट घाँटीमा सलले तीन फन्को बाँधी कसेर लडाइ कञ्चट र अनुहारमा जोडले लातले हानि मृतकको छातिमा समेत बेस्सरी थिची हत्या गरिएको पक्राउ परेकाहरुले प्रहरीसमक्ष बयान दिएका हुन। महिलाको हत्या गरेपछि सो ठाउँबाट १० मिटर पर जंगलको झाडी नजिकै फाली दुई सय मिटर पूर्व गई सडकको चोकमा प्रमोद राउतलाई भेटर तीनै जना प्रमोद राउतको मोटरसाइकलमा बसी सर्लाही जिल्लाको फुलजोर श्रीनगर हुँदै पुनः मलगंवातर्फ फर्केका थिए। प्रहरीले अनुसन्धानको क्रममा मृतक राधाको अजय महतोसँग २ वर्ष अगाडि चिनजान भएको थियो। अजय भारतमा गई घर निर्माण गर्ने पेटी ठेकेदारको रुपमा कार्यरत थिए भने मृतक महिला ज्याला मजदुरीको काम गर्दै आएकी थिइन्। सोही क्रममा अजयसँग प्रेम सम्बन्ध स्थापित भएको थियो। दुई छोराकी आमा रहेकी मृतकको यसभन्दा पहिले भारतको उत्तर प्रदेशमा विवाह भएको थियो। करिब दुई वर्ष अगाडि सम्बन्ध बिग्री निज मृतकले पहिलो श्रीमानलाई छाडी दुई बच्चासहित आफ्नो माइतीघर भारतको सीतामढी, भैरवकोठी, मेहसौल टोलमा बस्दै आएकी थिइन्। महिलासँग विवाह गरेर अजयले आफ्नो घर लगेपछि खातुनलाई गाँउ समाजले अस्वीकार गरेका थिए। गाँउमा पञ्चायती बसी भारू २५ हजार क्षतिपूर्ति तिर्न लगाएर राधा भन्ने अफ्सना खातुनलाई दिएर छुट्टिन लगाइएको थियो। समाजले ती जरिवानाको रकमबाट भोज खुवाएका थिए। सहमति भएको करिब १ हप्तापछि निज अफ्सना खातुनले उक्त सहमति नमानेर पुनः अजयसँग बस्न आएपछि उनीहरु छोराहरुलाई लिएर विगत ९ महिनादेखि सर्लाही जिल्लाको मंलगवा नपावडा न९ मा कोठा भाडा लिई सँगै बस्दै आएकी थिइन्। पछि गर्भवती अवस्थामा रहेकी महिलाले श्रीमानलाई आर्थिकरुपमा तनाव दिने, कोट म्यारिज गर भन्ने, बच्चा जन्मिएपछि अंश र अधिकार जसरी पनि लिन्छु भनि मानसिक तनाव दिने, अंश र अधिकार नदिए जबरजस्ती करणीमा पुलिस केस गर्छु भनि धाक धम्की दिई लगातार बार्गेनिङ गर्दै आएको मृतकका श्रीमान अजयले प्रहरीसमक्ष बयान दिएका छन्। तनावमा रहँदै आएका अजयले सँगै काम गर्ने अर्क एक जना पुरूष र प्रमोद राउतसँगको सल्लाहअनुसार राधालाई हत्या गरिने योजना बनाएको थियो। नभन्दै मेला हेर्ने बहानामा महिलालाई हत्या गरिएको प्रहरीको अनुसन्धानले खुलासा भएको महोत्तरीका प्रहरी प्रवक्ता डीएसपी प्रकाश विष्टले पत्रकारसमक्ष बताएका हुन्। अनुसन्धानकै क्रममा घटनामा संलग्न मध्येका जिल्ला सर्लाही हरिपूर्वा नपावडा न९ घर भई हालः ऐमलंगवा नपावडा न९ का बर्ष ३४ को प्रमोद राउतलाई मलंगवाबाटै पक्राउ गरी प्रहरीले अनुसन्धान गरिएको थियो। पक्राउ परेका दुवै प्रतिवादीहरू उपर 'कर्तव्य ज्यान' शीर्षकमा सम्मानित महोत्तरी जिल्ला अदालत, जलेश्वरबाट म्याद लिई इलाका प्रहरी कार्यालय गौशाला, महोत्तरीबाट थप अनुसन्धान भइरहेको डीएसपी विष्टले जानकारी दिए।"
"जिल्ला न्यायाधीश : १८ कोटा, १९६ ले परीक्षा दिए, तीन जनामात्रै उत्तीर्ण","काठमाडौं : लोकसेवा आयोगले लिएको न्यायाधीशको लिखित परीक्षामा तीन जनामात्रै उत्तीर्ण भएका छन् । जिल्ला अदालतका न्यायाधीशको परीक्षामा माग संख्याभन्दा न्यून उत्तीर्ण भएका हुन् । कायममुकायम प्रधानन्यायाधीश दीपककुमार कार्कीको अध्यक्षतामा आइतबार बसेको आयोगको बैठकले जिल्ला अदालतको न्यायाधीश नियुक्त गर्न अन्तर्वार्ताका लागि तीन जनाको नाम सिफारिस गरेको हो । अन्तर्वार्ताका लागि फागुन २९ गतेको मिति तोकिएको छ । १८ जना जिल्ला न्यायाधीशका लागि निवेदन आह्वान भएको थियो । आयोगले लिएको लिखित परीक्षामा एक सय ९६ जना सहभागी थिए । जसअन्तर्गत तीन जनामात्रै उत्तीर्ण भएका हुन् । लिखित परीक्षामा उत्तीर्ण हुनेमा ओमबहादुर सोडारी, चन्द्रकुमार पोखरेल र भुवन गिरी छन् । गत साउन महिनासम्म रिक्त रहेको २३ जिल्ला न्यायाधीश पदका लागि १८ जना छनोट गर्न न्याय सेवा आयोगले परीक्षा लिएको थियो । आयोगले आन्तरिक खुला ९, खुला ५, महिला २ तथा आदिवासीजनजाति तथा मधेशीमा एकएक पदमा विज्ञापन आह्वान गरेको थियो ।"
ग्रामीण अस्पताल सुदृढीकरण परियोजना : स्वास्थ्य मन्त्रालय र एनएसआई बीच सम्झौता,"विराटनगर : ग्रामीण अस्पताल सुदृढीकरण परियोजना कार्यावन्यन गर्न प्रदेश १को स्वास्थ्य मन्त्रालय र निक साइमन्स इन्स्टिच्यूट(एनएसआइ) बीच समझदारी पत्रका हस्ताक्षर भएको छ। ५ वर्षको लागि एनएस आइले उपचारात्मक सेवाको गुणस्तरमा टेवा पुर्याउने उदेश्यले स्वास्थ्यकर्मीहरुलाई तालिमको व्यवस्थापन, आवश्यकता स्वास्थ्यजनशक्ति तथा उपकरणहरु सहयोग गर्ने छ। करिब ३१ करोड ३४ लाख २० हजार रकम परियोजनाले स्वीकृत गरेको कार्यक्रमहरुकै अधिनमा प्रदेशमा खर्चिने बताइएको छ। सो परियोजना कार्यावन्यन गर्न सम्झौतापत्रमा निक साइमन्स इन्स्टियूतको कार्यकारी निर्देशक डा अनिलबहादुर श्रेष्ठ र स्वास्थ्य मन्त्रालयका सचिव अनुज भट्चनले हस्ताक्षर गरे। प्रदेश १को स्वास्थ्य मन्त्री जयराम यादवको रहोवरमा भएको सो सम्झौल अनुसार प्रदेश १मा स्वाीथ्यकर्मीहरुको लागि सिपमुलक कक्लिनिकल तालिम कार्यक्रम, उपचारात्मक सेवा सहयोग कार्यक्रम, अस्पताल सुदृढीकरण कार्यक्रम, अनसन्धान, पैरवी र अनुगमन लगायका कार्यक्रम सञ्चाल गर्नेछ। स्वास्थ्य तथा जनसंख्या मन्त्रालय र प्रदेश स्वास्थ्य निर्देशनालयहरुको प्रत्यक्ष सुझाव तथा सल्लाहमा एनएसआईले कार्यक्रमबनाई विगत १४ वर्षदेखि दुर्गम क्षेत्रको स्वास्थ्य सेवालाई प्रभावकारी बनाउन सहयोग गर्दे आएका छन्। सो अवसरमा स्वास्थ्य मन्त्री जयराम यादवले स्वास्थ्य मैलिक अधिकार भएकाले सवै प्रदेशवासी ५ वर्षे सम्झौताले लाभ लिने बताए। प्रदेश १मा दुर्गम स्थानहरुमा अहिले पनि स्वास्थ्य सेवा सरकारी र निजी स्तरका अस्पताल प्रभावकारी सेवा नदिएका बेला सम्झौता भएपछि केहि प्रभावकारी बन्नेमा आफू विश्वस्त भएको बताए। यस सम्झौताले प्रदेशमा कार्यरक्त चिकित्कस सहित स्वास्थ्यकर्मीमा अझै सिपको विकास हुने र जनताले प्रत्यक्ष लाभ लिने भएकाले कार्यक्रम अनुसार काम अघि बढाउन मन्त्रालय तत्पर रहने बताए।"
बिजुली बजारमा प्रदर्शनकारीमाथि रबरको गोली प्रहार,काठमाडौं: एमसीसीको विरोधमा उत्रिएका प्रदर्शनकारीमाथि प्रहरीले रबरको गोली प्रहार गरेको छ। काठमाडौंको बिजुलीबजारमा प्रहरीले रबरको गोली प्रहार गरेको। प्रहरीमाथि निरन्तर आक्रमण हुन थालेपछि प्रतिरक्षाका लागि रबरको गोली प्रहार गरेको प्रहरीले जनाएको छ। एमसीसीको विरोधमा उत्रिएका प्रदर्शनकारीमाथि प्रहरीले आइतबार सयौं आश्रुग्याँस प्रहार गरेको थियो।
राष्ट्रिय हित र प्राथमिकताका आधारमा एमसीसी स्वीकार गरिएको हो : परराष्ट्र मन्त्रालय,"काठमाडौं : परराष्ट्र मन्त्रालयले राष्ट्रिय हित र प्राथमिकताका आधारमा विकास सहायता स्वीकार गरिएको जनाएको छ । अमेरिकी सहायता परियोजना एमसीसी राष्ट्रहितमा नरहेको भन्दै चौतर्फी प्रश्न उठेपछि परराष्ट्रले आइतबार विज्ञप्ति जारी गरेर राष्ट्रिय हित र प्राथमिकताका आधारमा नेपालले विकास सहायता स्वीकार गर्ने निर्णय गरेको स्पष्ट पारेको हो । मन्त्रालयकी प्रवक्ता सेवा लम्सालले जारी गरेको विज्ञप्तिमा एमसीसीमा संसदले निर्णय गर्ने उल्लेख छ । नेपाल र नेपाली जनताको हितमा कुन विकास सहायता चाहिन्छ भन्ने कुरा नेपालको सार्वभौम संसदले मात्रै निर्णय गर्छ, विज्ञप्तिमा भनिएको छ । नेपालले स्वतन्त्र, सन्तुलित र असंलग्न परराष्ट्र नीतिअनुसार सार्वभौमसत्ता सम्पन्न राष्ट्रका रूपमा आफ्नो राष्ट्रिय आवश्यकता र प्राथमिकताअनुसार विकास सहायता स्वीकार गरी उपयोग गरेको र पूर्वाधार निर्माण तथा विकासमा विकास सहायताले महत्वपूर्ण भूमिका खेलेको विज्ञप्तिमा उल्लेख छ । नेपाललाई परम्परागत रूपमा बलियो साझेदारी र सहयोगको साथसाथै संयुक्त राष्ट्र संघलगायत क्षेत्रीय र बहुपक्षीय विकास साझेदारहरूले सामाजिकआर्थिक विकासमा गरेको सहयोगका लागि धन्यवाद पनि दिइएको छ ।"
एमसीसीविरुद्ध प्रदर्शन गर्ने १३ जना काठमाडौंबाट पक्राउ,"काठमाडौंः अमेरिकी सहयोग परियोजना (एमसीसी) विरुद्ध प्रदर्शन गर्ने १३ जनालाई प्रहरीले पक्राउ गरेको छ। प्रहरी प्रवक्ता विष्णुकमार केसीले काठमाडौंका विभिन्न स्थानबाट प्रदर्शनमा उत्रिएका १३ जनालाई नियन्त्रणमा लिएको अन्नपूर्णलाई जानकारी दिए। उनले भने, प्रदर्शनमा स्थिति नियन्त्रणमा लिन अश्रुग्याँस प्रहार भयो। प्रदर्शनमा उत्रिएका १३ जनालाई पक्राउ गरेका छौं। संसदमा एमसीसी टेबल हुने भएपछि नयाँ बानेश्वर क्षेत्र आइतबार दिउँसो तनावग्रस्त बनेको थियो।"
बाघ आक्रमणबाट १ को मृत्यु,नेपालगन्ज : बाँकेमा पाटेबाघको आक्रमणबाट थप १ जनाको मृत्यु भएको छ। राप्तीसोनारी६ डाँडाटेपरीका ६० वर्षीय धनबहादुर चलाउनेको शनिबार बिहान राप्ती पीडित सामुदायिक वनमा दाउरा लिन गएको बेला महुवा खोला नजिक मृत्यु भएको हो। जिल्ला प्रहरी कार्यालय बाँकेका प्रवक्ता डीएसपी मधुसुधन न्यौपानेका अनुसार वन कर्मचारी र स्थानीयले खोजी गर्ने क्रममा बिहान १० बजेतिर घाँटीमा रगत चुसेर मारेको अवस्थामा शव फेला परेको थियो। शव नजिकै स्थानीयले बाघलाई देखेका थिए। पाँच महिनाको अवधिमा पाटेबाघको आक्रमणबाट ५ जनाको ज्यान गएको छ।
जो उद्धारमा खटिन्छन्,"पोखरा : गण्डकी प्रदेश दिवसको दिन। एमसीसीको विरोधमा नेपाल बन्द थियो। सुरक्षा अधिकारीहरूको ध्यान यसमै केन्द्रित थियो। तर, बिहान ९ बजेतिर जिल्ला प्रहरी कार्यालयको कन्ट्रोल रुमको १०० नम्बरमा फोन आयो, सेती नदीको खोंचमा मान्छे खस्यो। खबर पाउनासाथ जिल्लाले वडा प्रहरी कार्यालय रामबजारको टोलीलाई उद्धारमा पठायो। तर, टोलीले उद्धार गर्न नसक्ने जानकारी जिल्ला प्रहरीलाई गरायो। त्यसपछि जिल्लाले नेपाल प्रहरीकै सशस्त्र प्रहरी गणलाई खबर पठायो। खबर पाउनासाथ गणका प्रहरी श्यामकान्त श्रीवास्तव तुरुन्तै रेडी भए। उनीसँगै थिए, गनबहादुर खुण्डलु, कुमार फाल मगर र दीपेन्द्र बोहोरा। खोंच नियाले पनि सुरुमा श्रीवास्तवलाई उद्धार गर्न सकिन्न कि जस्तो लाग्यो। तर, उनी उपयुक्त ठाउँ हेरेर डोरी बाँधे र उद्धारमा गए। खोंचमा भीमबहादुर तामाङ २०० मिटर तल खसेका थिए। त्यहीबेला उद्धारस्थलमा डीएसपी सुन्दर तिवारीसहित पुगे, जिल्ला प्रहरी प्रमुख एसपी रमेश थापा। साथमा जिल्ला सुरक्षा समितिका प्रमुख तथा प्रमुख जिल्ला अधिकारी सीडीओ जयनारायण आचार्य पनि थिए। त्यसपछि सशस्त्र प्रहरीको उद्धार टिम पनि डाकियो। भक्तबहादुर खत्री, कविराज क्षेत्री र विष्णु न्यौपाने पनि उद्धारमा गए भने नेपाली सेनाबाट कुमार लामा र सन्तोष सुनार पुगे। कुमारले खोंचमा खसेका भीमबहादुरको नजिक गए। भीमबहादुरलाई हात भाँचिएको अवस्थामा भेटे। भीमको जिउमा डोरी बाँधेर कुमारले श्रीवास्तवलाई तान्न लगाए। सबैजना मिलेर तामाङको उद्धार गरे। सेती नदी किनारमा कुनै छेकबार नभएका कारण यस्तो घटना दोहोरिरहन्छ। कति बग्छन्, कतिले ज्यान गुमाउँछन् भने कोही अक्करमा अड्किन्छन्। थाहा भएसम्मको उद्धारमा श्रीवास्तवको समूहले नै गरिरहेको हुन्छ। अहिलेसम्म करिब ३ दर्जनभन्दा बढीको उद्धार गरिसकेको बताउँछन्, श्रीवास्तव । उनी भन्छन्, अहिलेसम्म खै कतिजनालाई बचायौं गनेको त छैन। तर, ३ दर्जन जति पुगेका होलान्। फिल्डमै गएर उनीहरूको दुःख र साहस हेरेका एसपी रमेश थापा र सीडीओ जयनारायण आचार्यले शनिबार प्रजातन्त्र दिवसका अवसरमा उद्धारमा खटिएका ९ जनालाई जिल्ला सुरक्षा समितिका तर्फबाट सम्मान गर्दै प्रशंसापत्र प्रदान गरे। त्यस्तै, एसपी थापाले यो सम्मानसँगै अरू पुरस्कार र पदवीका लागि पनि सिफारिस गरिने बताए।"
"संघबाट कारबाही, प्रदेशमा जिम्मेवारी","जनकपुरधाम : मधेस प्रदेशमा प्रदेशसभा सचिवालय ४ वर्षदेखि निमित्त सचिवकै भरमा चलेको छ। संघीय संसद् सचिवालयबाट कारबाहीमा परेका निमित्त सचिव रञ्जित यादव निर्वाध रूपमा प्रदेशसभा सचिवालयमा काम गर्दै आएका छन्। उनी सभामुख सरोजकुमार यादवसँगको निकटताकै कारण काममा रहेको बताइएको छ। सचिवालयबाट प्रदेशमा समायोजन हुँदा रमानानै नलिई र बरबुझारथ नगरी आफूखुसी प्रदेशसभामा हाजिर भएपछि यादवलाई कारबाही गरिएको थियो। २०७७ फागुन २९ गते गोरखापत्रमा सार्वजनिक सूचनै प्रकाशित गरेर कर्मचारी यादवलाई बरबुझारथ गर्न संघीय संसद् सचिवालयले निर्देशन दिएको थियो। तर, अटेर गरेपछि कारबाही स्वरूप साउन २० देखि यादवको तलब रोक्का गरिएको छ। पछिल्लो ७ महिनादेखि आफै तलब र भत्ता खान नसकेका यादवले मधेशका सभामुख, उपसभामुख र सांसदहरूको तलबभत्ता र सेवासुविधा उपलब्ध गराउँदै आएका छन्। वित्तीय अनुशासन कायम गराउने दायित्व बोकेका मुख्यमन्त्री तथा मन्त्रिपरिषद्को कार्यालयकै सिफारिसमा सचिवालयको खाता यादवकै नाममा सञ्चालन गरिएको छ। आजको मितिसम्म उनको तलब फुकुवा भएको पत्र हामीलाई प्राप्त भएको छैन, मधेसका कोष तथा लेखा नियन्त्रक कार्यालयका प्रमुख राधेश्याम गिरीले भने, तलब रोक्का गरिएका कर्मचारीले प्रदेशसभा सचिवालयको आर्थिक प्रशासन चलाउन पाउने हो या होइन कानुनी रूपमा हामीलाई जानकारी भएन। तर, नैतिक रूपमा यो सही होइन। यादवलाई सचिव पदमा कायम राख्न कै लागि सभामुख सरोजकुमार यादवले पछिल्लो तीन वर्षदेखि संसद्मा दर्ता रहेको प्रदेशसभा सचिवालय सञ्चालनसम्बन्धी व्यवस्था गर्न बनेको विधेयक अघि बढाएका छैनन्। यता, सभामुख यादव भने विधेयक हालसम्म पनि समितिमै अड्केकाले छलफलको प्रक्रियाअघि बढाउन नसकेको बताउँछन्। समितिमा छलफल भई विधेयक म समक्ष आइपुगेको छैन। त्यसैले प्रक्रिया अघि बढाउन ढिला भएको हो, उनले भने। तर, संसदीय अनुगमन विशेष समितिकी संयोजक उपसभामुख उपमा देव आफ्नो समितिमा छलफलका लागि पठाइएको प्रदेशसभा सचिवालय सञ्चालन सम्बन्धीव्यवस्था गर्न बनेको विधेयक एक वर्षअघि नै टुंगो लगाएर सदनलाई बुझाइसकेको बताउँछिन्। पदअनुसार निमित्त सचिव भए पनि कर्मचारी यादवले प्रदेशसभाको कामकाज सचिव भनेरै गर्दै आएका छन्। सचिवालयको पत्रमा समेत उनले आफ्नो पद सचिव नै लेख्दै आएका छन्। मलाई सचिव नै लेखेर काम गर्न सभामुखबाटै निर्णय गरेर पत्र दिइएको छ, निमित्त सचिव यादवले भने, मैले प्रदेशसभा सञ्चालन नियमावलीअनुसार नै काम गर्दै आएको छु। र, संघीय संसद् सचिवालयबाट रवाना लिएर आफूसँग भएका सरसामानहरूको बरबुझारथ पनि गरिसकेको छु। प्रदेशसभा स्थापनाकालमै संघीय संसद् सचिवालयले सहसचिव वंशी पौडेललाई एक महिनाका लागि काजमा जनकपुरधाम पठाएको थियो। संघीयताको मर्मअनुसार प्रदेशसभाको कामकाज सञ्चालनको विधि प्रक्रिया मिलाएर पौडेल समयमै काज फिर्ता भएका थिए। तर, उनीसँगै रमाना नलिई आफूखुसी मधेस प्रदेशसभामा आएका उपसचिव रञ्जित यादव भने सभामुख यादवसँग नजिक भएर पछिल्लो चार वर्षदेखि सचिवालयमै बसेका छन्। समितिमा छलफल भई विधेयक म समक्ष नआएकोले प्रक्रिया अघि बढाउन ढिला भएको हो। सरोजकुमार यादव, सभामुख"
विद्यार्थीहरुका लागि 'दोस्रो ड्रिम विग च्यालेन्ज२०२२' आयोजना हुँदै,"काठमाडौं : विद्यार्थीहरुका लागि 'दोस्रो ड्रिम विग च्यालेन्ज२०२२' कार्यक्रम आयोजना हुने भएको छ । गैर आवासीय नेपाली संघ अमेरिकाको साइन्स टेक्नोलोजी एण्ड इनोभेसन कमिटिले कार्यक्रम आयोजना गर्न लागेको हो । आइतबार शिक्षा पत्रकार समूह र गैर आवासीय नेपाली संघ अमेरिकाले संयुक्तरुपमा आयोजना गरेको पत्रकार सम्मेलनमा कार्यक्रमको घोषणा गरिएको हो । यसमा स्नातक तह अध्ययनरत अमेरिका र नेपाल दुबै देशका विद्यार्थीहरु सहभागी हुन पाउनेछन् । 'दोस्रो ड्रिम विग च्यालेन्ज२०२२' कार्यक्रमका संयोजक एवं साइन्स टेक्नोलोजी एण्ड इनोभेसन कमिटिका अध्यक्ष डा माधव पाण्डेले नेपाल र अमेरिकामा रहेका विद्यार्थीलाई समूहगत प्रतिस्पर्धा गराइने जानकारी दिए । विद्यार्थीहरुमा क्रिटिकल थिङ्किङको विकास गर्ने उद्देश्यले यो कार्यक्रम आयोजना गर्न लागिएको डा पाण्डेले बताए । प्रतिस्पर्धामा समूह कार्यबाट सिकाइ आदानप्रदान हुने, एकअअर्कामा सांस्कृतिक ज्ञान र अन्तरघुलन हुने, सिकाइ सीप सिक्ने अवसर पाउने अपेक्षा राखिएको उनको भनाइ थियो । दुबै देशमा अध्ययनरत विद्यार्थीलाई संयुक्त रुपमा प्रतिस्पर्धा गराएर प्रथमलाई तीन हजार, दोस्रोलाई दुई हजार र तेस्रोलाई एक हजार अमेरिकी डलर प्रदान गर्ने सङ्घका अध्यक्ष बुद्धिसागर सुवेदीले जानकारी दिए । यसअघिको च्यालेन्जमा अमेरिकामा विद्यालय तहमा अध्ययनरत विद्यार्थी मात्रै सहभागी गराइएको थियो । यसपटक भने स्नातक तहका र नेपालका विद्यार्थीलाई पनि सहभागी गराउन लागिएको हो । प्रतिस्पर्धामा एक मिलियन डलर पाएमा त्यसको सही सदुपयोग कसरी गर्न सकिन्छ भनेर विद्यार्थीहरुले आफ्नो योजना र अवधारणा प्रस्तुत गर्नुपर्ने जनाइएको छ । जसमा विद्यार्थीहरु समूहमा बसेर काम गर्ने र समूहमै 'आइडिया' प्रस्तुत गर्ने डा पाण्डेले जानकारी दिए । यस प्रतिस्पर्धामा सहभागी हुन स्नातक तहमा जुनसुकै संकायमा अध्ययनरत विद्यार्थीहरुले आफ्नो नाम, ठेगाना, कलेजको नामसहित  मा इमेलमार्फत् आउँदो मार्च २० भित्र आवेदन दिन सक्नेछन् । त्यसपछि दुईसय शब्दमा प्रतिस्पर्धामा सहभागी हुनुपर्नाको कारण, आफ्नो योजना र आइडियासहितको लेखन दुई हप्ताभित्र पठाउनुपर्नेछ । सोही लेखनका आधारमा आवेदकमध्येबाट १०० विद्यार्थी छनोट गरिनेछ । यसरी छानिएका दुबै देशका विद्यार्थीहरुलाई २५ समूहमा राखी प्रतिस्पर्धा गराइनेछ । छानिएका विद्यार्थीलाई विज्ञबाट प्रशिक्षित गराइनेछ । अप्रिल ३० भित्र आफ्नो योजनालाई लिखित रुपमा बुझाउनुपर्नेछ । अन्त्यमा मे २८ र २९ मा समूहका प्रत्येक सदस्यलाई जुममार्फत् योजना प्रस्तुत गर्न लगाई विजेता घोषणा गरिने जनाइएको छ । सीप क्षमता आदानप्रदान गर्ने र स्रोत प्रदान गरेर त्यसको परिचालनका विषयमा प्रस्तुत गरेका प्रस्तावका आधारमा राम्रो प्रस्तुतिलाई पुरस्कृत गरिने डा पाण्डेले जानकारी दिए । गैर आवासीय नेपाली सङ्घ अमेरिकाका प्रवक्ता तोया दाहालले अमेरिकामा कार्यक्रमभन्दा पनि मान्छेका अवधारणा र योजना विनिमय हुने हुँदा दुबै देशका विद्यार्थी मिलेर समूहगत रुपमा आपसी योजना बनाउने संलग्नताले सकारात्मक परिणाम मिल्ने विश्वास व्यक्त गरे । यस खालको प्रतिस्पर्धाले दुई देशका समकक्षी विद्यार्थीलाई समूह बनाइ आपसी सद्भाव, विश्वास, सम्बन्ध प्रगाढलगायतका सीप आदानप्रदान गर्न सघाउ पुग्ने संघका अध्यक्ष सुवेदीले जानकारी दिए । यसको प्रभावकारितालाई हेरेर यसलाई विस्तार गर्न सकिने उनको भनाइ थियो । शिक्षा पत्रकार समूहका अध्यक्ष कृष्ण मल्ले प्रतिस्पर्धाले विद्यार्थीको सिकाइको दायरा फराकिलो बनाउने, समूह कार्य र दुई देशका विद्यार्थीहरुको ज्ञान आदानप्रदान हुने विश्वास व्यक्त गरे । गैर आवासीय नेपाली संघ युएसए र शिक्षा पत्रकार समूहबीचको अर्थपूर्ण सहकार्यको सुरुवातले नेपालको शिक्षा विकासमा महत्वपूर्ण भूमिका खेल्ने उनको भनाइ थियो ।"
"लालपुर्जा साथमा, जमिन खोलामा","उदयपुर : त्रियुगा नगरपालिका२ जोगीदहका छेदीलाल चौधरीको परिवार ५१ वर्षअघि जमिनदारमा गनिन्थ्यो। आमा भुन्टी थरुनीका नाममा १९ बिघा जमिन थियो। पैनी लाग्ने भएकाले तीन बाली उब्जनी हुन्थ्यो। तर, २०२७ सालमा बबिया, लुहाले र त्रियुगा नदीमा आएको बाढी खेतमा पस्यो। जमिन पुर्यो। चौधरी परिवार सुकुम्बासीसरह बन्यो। लालपुर्जा छ। तर, जग्गा बगरमा परिणत भएको छ। उनीहरू अहिले पनि जमिन उक्सने आशामा कर तिर्छन्। आमाले जमिन संरक्षणका लागि धेरै ठाउँ चाहार्नु भयो। तर, कहीँबाट सुनवाइ भएन, छेदीलाल भन्छन्, तत्कालीन समयमा तटबाँधहरू लगाउने अवस्था नभएपछि जमिन खोलाकै भागमा अझै छ। सोही वडाका मुक्तिनाथ गौतमको नाममा रहेको पाँच बिघा बगर बनेको छ। छिमेकी हृदयनारायण राजधामीको सात बिघा, महिकर चौधरी सात बिघा, सवुरलाल राजधामीको तीन बिघा एकै समय खोलामा परिणत भयो। उनीहरू सबै सुकुम्बासी बने। उब्जनी हुने जग्गा बगर बनेपछि स्थानीयवासी कि वैदेशिक रोजगार कि त अरूकहाँ मजदुरी गरेर खान बाध्य भएको वडाध्यक्ष घमानसिंह खत्री बताउँछन्। भन्छन्, हामीले थाहा पाउँदा जमिनदारहरू हेर्दाहेर्दै सुकुम्बासी बने। तीनवटा खोलाले मात्र २ नम्बर वडाका करिब ५ सय बिघा खेतीयोग्य जमिन बगरमा परिणत भयो। तत्कालीन सुन्दरपुर गाविस (हाल चौदण्डीगढी५) का थुप्रै स्थानीयवासीको जग्गामा त्रियुगा नदी कुदिरहेको छ। कतै सुक्खा बगर छ। स्थानीय हरिकृष्ण बस्नेतका तीन दाजुभाइको २०, सोनालाल चौधरीको १०, रामकुमार चौधरीको आठ, रामवत्तीदेवी चौधरी पाँच, भुरुङ चौधरीको चार बिघा जमिन खोलाले पुर्यो। छेरु चौधरी, फागु चौधरी, भरत चौधरीको दुईदुई बिघाको लालपुर्जा छ। तर, त्यहाँ खोला कुद्छ। बालकदास चौधरीको एक बिघा पाँच कट्ठा, शान्तिराम बास्तोलाको एक बिघा पाँच कट्ठा, नथरीदेवी चौधरी, दीपेश चौधरीको एकएक बिघा, बलराम नेपालको १५ कट्ठा, प्रेम धमलाको १० कट्ठा खोलामै छ। उनीहरू सबैको जग्गा २०५३ सालको बाढीले पुरेको हो। गाईघाटलाई छोएर बग्ने त्रियुगाको कटान र डुबानका कारण चौदण्डीगढी५ सुन्दरपुरका ५ हजार जग्गाधनी पीडित छन्। यो थारू समुदायको बाक्लो बस्ती भएको स्थान हो। सुरुमा नदी कटानको पीडा सहेका उनीहरूको जमिन विभिन्न समयमा आएको बाढीले पुरेको छ। नदीले जग्गा कटान र बालुवाले पुरेपछि स्थानीय लल्कु चौधरी, मिश्रिलाल, मगलू चौधरीलगायत २४ भन्दा बढी जमिनदार परिवार गुजाराका लागि थातथलो छोडेर हिँडेका छन्। उनीहरूको त्रियुगा नदी आसपासको क्षेत्रमा प्रतिव्यक्ति १५२० बिघा थियो। तर, अहिले एक बिघा पनि खेत छैन। खेतीयोग्य जमिन नदी कटान र सेताम्य बगरमा परिणत भएपछि थातथलो छोडेर हिँडेको चौदण्डीगढी५ का वडाध्यक्ष देवनारायण चौधरी बताउँछन्। ३० बिघाभन्दा बढी खेतीयोग्य जमिन भएकाहरूको अहिले एक बिघा पनि जग्गा छैन, वडाध्यक्ष चौधरी भन्छन्, स्रेस्तामा अहिले पनि ३० बिघा जग्गा छ। तर, नापजाँच गर्दा मुस्किलले एक बिघामा खेती हुन्छ। बाँकी सबै खोलामा छ। नदी उकास हुन्छ कि भनेर सबै जग्गाको बर्सेनि मालपोत तिर्दै आएको वडाध्यक्ष चौधरी सुनाउँछन्। खेतीयोग्य जमिन खोलाले बगाएपछि धेरै युवा वैदेशिक रोजगार र काठमाडौंदेखि छिमेकी मुलुक भारत पुगेको उनी बताउँछन्। त्रियुगा नदीका कारण विस्थापितहरू चौदण्डीगढी५ का जुटपानी, धामीचाप, टोकनीलगायत चुरेवन क्षेत्रमा बसिरहेका छन्। उनीहरूको बसोबास अव्यवस्थित छ। यसले चुरे क्षेत्रमा अतिक्रमण बढेको स्थानीयवासी बताउँछन्। खेतबारी नदीले ल्याएको बालुवाले पुरिएपछि झन्डै ७० प्रतिशत किसान मजदुरी गरेर गुजारा चलाइरहेको वडासदस्य तुलसी ढकाल बताउँछन्। चुरे क्षेत्रबाट झरेका खहरेले बस्ती र तल्लो क्षेत्रको त्रियुगाले खेत पुरेपछि किसान ज्याल मजदुरी गर्न बाध्य भएका हुन्, उनी भन्छन्। चौदण्डीगढी५ मा मात्रै ५ हजार ७ सय जग्गाधनीले मालपोत बुझाउने गरेका छन्। तर, तीमध्ये ७० प्रतिशतको खेतमा अहिले त्रियुगाको बालुवा मात्रै छ। उब्जनी नगरेको झन्डै २० वर्ष भएको वडासदस्य ढकालले बताउँछन्। सप्तकोसी डुबानको पीडा उस्तै उदयपुरको पूर्वी क्षेत्रलाई छोएर बग्ने सप्तकोसीको डुबानबाट बेलका१ र २ का बासिन्दा मर्कामा छन्। पूर्वपश्चिम राजमार्गअन्तर्गत भारदहमा रहेको कोसी पुलको ढोका बन्द हुनु एउटा समस्या हो। अर्को भारतीय पक्षले लगाएको बाँधका कारण तपेश्वरी, भागलपुर र रामपुर क्षेत्रका ७ सय बिघाभन्दा बढी डुबानमा पर्ने गरेको नगर प्रमुख दुर्गाकुमार थापा बताउँछन्। वर्षाको समयमा जब धान रोपिन्छ त्यो बेला पानी उर्लेर आउँछ। पुलमा रहेका ढोका बन्द हुन्छन्। पानी फर्किएर सबै बस्ती नै डुबानमा पर्छ, उनी भन्छन्। समाधानका लागि पटकपटक सरकारको ध्यानाकर्षण गराए पनि अझै सम्बोधन हुन नसकेको बेलकाकी उपप्रमुख राजकुमारी चौधरी बताउँछिन्। सिँचाइ आयोजनाले समस्या उदयपुर र सप्तरीको सिमाना फत्तेपुरस्थित त्रियुगा नदीमा निर्मित चन्द्रनहर सिँचाइ आजोनाले पनि स्थानीयवासीलाई सास्ती दिएको छ। जसकारण बर्सेनि ५ सय बिघा खेतीयोग्य जमिन बगरमा परिणत हुने गरको छ। तत्कालीन प्रधानमन्त्री चन्द्रशमशेर राणाका पालामा निर्मित आयोजना खोलाको भाग पूरै छेकेर बनाउँदा माथिका बस्ती डुवानमा पर्ने गरेको चौदण्डीगढी१० का वडाध्यक्ष रामकुमार खड्का बताउँछन्। नहर खोलाको सतहभन्दा अग्लो रहेको र नदी वारपार छेकेर सप्तरी जिल्लातर्फ सिँचाइका लागि पानी लैजादा खेतीयोग्य जमिन बालुवाले पुरेको खड्काको भनाइ छ। जसकारण सुकुम्बासीको संख्या बढ्दो छ। खड्का भन्छन्, नदी आसपास पाँच बिघा जमिन हुने पनि चन्द्रनहरकै कारण सुकुम्बासी हुने गरेका छन्। नहरका कारण त्रियुगाले जोगीदह, हडिया, सुन्दरपुर बेल्टार, सिवाइ र बसाहा क्षेत्रमा झन्डै १ हजार बिघामा बालुवा थुपारेको छ। नहरले कटान गर्दा सुकुम्बासी समस्या बढेको चौदण्डीगढी९ का वडाध्यक्ष प्रकाश राउत बताउँछन्। १० वर्षयताको तथ्यांक हेर्दा त्रियुगाबाट बगेर जाने बालुवाले तत्कालीन सुन्दपुर गाविस २, ३, ४ र ५ वडाको १ हजार ५ सय बिघाभन्दा बढी बगरमा परिणत गरेको छ। परम्परागत तरिकाले निर्माण गरिएको चन्द्रनहरका कारण खोलाको सतह बढ्दै जाँदा नदीले कटान गर्ने, बालुवाले जमिन पुर्ने समस्या रहेको पीडितको भनाइ छ। खहरेको बर्सेनि पीर जिल्लाको पश्चिमी क्षेत्र ककरु र मरुवा खोलाले अघिल्लो वर्ष कटारी६ गवुवा र तित्रीबोटमा करिब तीन सय मिटर तटबाँध भत्काएर खेतमा पस्यो। त्यस क्षेत्रको मात्रै करिब ५० बिघा बगर बनेको स्थानीय देव सुनुवार बताउँछन्। २०६१ सालमा खोला पसेपछि गाउँ नै विस्थापित भएको थियो। गबुँवामा पुन खोला फर्केपछि गाउँले चिन्तित छन्। २०५५ मा बनाइएको बाँध भत्काएर २०६१ मा खोला गाउँ पसेको थियो। त्यसपछि बनाइएको बाँध पनि यस वर्ष भत्काएको कटारी६ का मेखबहादुर तामाङ सुनाउँछन्। उदयपुर साना र ठूला नदीका कारण बर्सेनि ५ सय बिघाभन्दा बढी खेतीयोग्य जमिन बगरमा परिणत हुने गरेको छ। जिल्लाभित्र र आसपासका जिल्लालाई छोएर बग्ने तीन दर्जनभन्दा बढी खोला, खहरे र नदीनालाले दुई दर्जनभन्दा बढी परिवार विस्थापित हुने गरेका छन्। यति ठूलो संख्यामा खेतीयोग्य जमिन बगरमा परिणत हँुदासमेत यसको दीर्घकालीन समाधानको खोजी भने अझै हुन सकेको छैन। जिल्लाको ठूलो भूभागलाई छोएर बग्ने सुनकोसी, सप्तकोसी र त्रियुगा नदीले धेरै क्षेत्र कटान गरेको छ। बरुवा, बविया, द्वार, कालिखोला, वैद्यनाथ, ककरु, ताँवा, हुल्मा, राकुली, पुँवारे, छौडिया, गिदेरी, यारी, अँधेरी खोलाले पनिसर्वसाधारणलाई विस्थापित मात्र गरेको छैन सुकुम्बासी नै बनाएको जिल्ला दैवी प्रकोप व्यवस्थापन समितिका अध्यक्षसमेत रहेका प्रमुख जिल्ला अधिकारी वीरेन्द्रकुमार यादव बताउँछन्। २५ वर्षमा २० हजार बिघा कटान उदयपुरमा २५ वर्षयता २० हजार बिघा जमिन कटान भएर बगर बनेको जिल्ला मालपोत कार्यालयको तथ्यांक छ। त्रियुगा नदी र चुरे क्षेत्रबाट बग्ने दर्जनौं खहरेका कारण खेतीयोग्य जमिन बगरमा परिणत भएका हुन्। कुन क्षेत्रमा कति भन्नेसम्मको तथ्यांकचाहिँ छैन, मालपोत कार्यालय प्रमुख नवराज खड्का भन्छन्, समग्रमा २० हजार बिघा जमिन नदी र खहरेले कटान गरेको छ। जिल्लाको नदीमा क्षेत्र ४ लाख ९४ हजार दुई सय ३२ बिघा १४ कठ्ठा एक धुर जमिन रहेको जिल्ला नापी कार्यालयको तथ्यांकमा छ। नापनक्सा भएको ८ लाख ९९ हजार ६ सय ९१ बिघा जग्गामध्ये ७ हजार ५ सय २४ बिघा चार कट्ठा जग्गा खेतीयोग्यका रूपमा रहेको नापी सर्वेक्षक मानपुर चौधरी बताउँछन्। नदी क्षेत्रमा सबैभन्दा बढी साविक मैनामैनी गाविस हालको बेलका ७ मा दुई हजार एक बिघा जमिन छ। त्रियुगा नगरपालिका२ छेदीलाल चौधरी (आमा भुन्टी थरुनीको नाममा) : जग्गा १९ बिघा नवराज गौतम (वुवा मुक्तीनाथ गौतमको नाममा) : जग्गा ५ बिघा चौदण्डिगढी नपा ५, साविक सुन्दरपुर गाविस सुमन चौधरी (वुवा सोनालाल चौधरीको नाममा) : जग्गा १० बिघा रामकुमार चौधरी : जग्गा ८ बिघा रामवत्तिदेवी चौधरी : जग्गा ५ बिघा रामकुमार चौधरी (वुवा भुरुङ चौधरीको नाममा) : जग्गा ४ बिघा लक्ष्मी चौधरी (वुवा छेरु चौधरीको नाममा) : जग्गा २ बिघा नागिनकुमारी चौधरी (वुवा फागु चौधरीको नामा) : जग्गा २ बिघा प्रभु चौधरी (वुवा भरत चौधरीको नाममा) : जग्गा २ बिघा वालकदास चौधरी : जग्गा १ बिघा ५ कठ्ठा नथरीदेवी चौधरी : जग्गा १ बिघा जानकीदेवी चौधरी दिपेश चौधरी : जग्गा १ बिघा"
बल्ल सुरु भयो क्यूआरकोडसहितको डिजिटल भिसा,"काठमाडौं : गृह मन्त्रालयले त्रिभुवन अन्तर्राष्ट्रिय विमानस्थलस्थित अध्यागमन कार्यालयलगायत मुलुकका सबै अध्यागमन नाकाहरुबाट डिजिटल भिसा दिन सुरु गरेको छ । विमानस्थलस्थित अध्यागमन कार्यालयमा आइतबार आयोजित कार्यक्रममा गृहसचिव टेकनारायण पाण्डेले क्यूआरकोडसहितको प्रिन्टेड भिसा प्रणालीको शुभारम्भ गरेका हुन् । गृहसचिव पाण्डेले नेपाली मुलका बेलायती नागरिक मन्जील पूनलाई ३० दिनको पर्यटक भिसा दिएर क्यूआरकोडसहितको प्रिन्टेड भिसा दिएका थिए । अध्यागमन विभागले हस्तलिखित भिसालाई प्रतिस्थापन गर्दै डिजिटल भिसा प्रणाली सुरुवात गरेको हो । क्यूआरकोडसहितको प्रिन्टेड भिसा प्रणालीमा कम्युटरमा प्रविष्ट गरिएका विवरणका आधारमा नेपाली पोर्टले भिसा उत्पन्न गरी छाप्ने गर्दछ । विमानस्थल अध्यागमन कार्यालयका प्रमुख पुष्पराज शाहीले क्यूआरकोड सहितको प्रिन्टेड भिसा सुरु भएको बताए । उनले अन्नपूर्णसँग भने,' अब विगतमा जस्तो हातले लेख्दा हुने त्रुटी तथा केरमेट हुँदैन । सेवा समेत छिटो र छरितो हुन्छ । कार्यक्रममा गृहका सहसचिव फडिन्द्रमणि पोखरेल, अध्यागमन विभागका महानिर्देशक नारायण प्रसाद भट्टराई लगायतको उपस्थित थियो ।"
सहचालकले गरे सहचालक कै हत्या,"विराटनगर : सार्वजनिक सवारी साधनमा सहचालकको काम गर्दै आएका मोरङको केराबारी गाउँपालिका८ का २६ वर्षीय बाबुराम भट्टराईको हत्यामा संलग्न एक जनालाई प्रहरीले पक्राउ गरेको छ। भट्टराईको हत्यामा संलग्न भएको आरोपमा केराबारी३ रामपुरका ३५ वर्षीय कमल लिम्बूलाई प्रहरीले पक्रेको हो। भट्टराई केराबारीभोगटेनीरामपुर चल्ने सार्वजनिक बसमा सहचालकको काम गर्थे। उनको हत्यामा संलग्न लिम्बू पनि केराबारीरामपुर चल्ने अर्को बसका सहचालक रहेको प्रहरीले जनाएको छ। मोरङ प्रहरीका प्रवक्ता डीएसपी मञ्जील मुकारुङका अनुसार मादक पदार्थ सेवन(मापसे) गरिरहेका बेला विवाद उत्पन्न भएपछि रडले हानेर लिम्बूले भट्टराईको हत्या गरेको प्रारम्भिक अनुसन्धानबाट खुलेको छ। हत्या गरेपछि लिम्बू एक्लैले १ घण्टा परको जंगलमा लगेर शव रुखको जराभित्र लुकाएको खुलेको छ। घटनास्थलबाट काँधमा बोकेर एक घण्टा पर पुर्याउँदै शवलाई रुखको जराभित्र लुकाएर लिम्बू आफ्नो घर फर्किएको पाइयो, डीएसपी मुकारुङले भने, बाटोमा दुई ठाउँ बिसाएर लुकाउने ठाउँसम्म शव पुर्याएको खुलेको छ। लिम्बूविरुद्ध कर्तव्य ज्यान मुद्दा चलाउन प्रहरीले आइतबार अदालतबाट म्याद थप गरेर घटनाको बाँकी अनुसन्धान अघि बढाउने भएको छ। प्रहरीका अनुसार मापसे गर्ने क्रममा सामान्य विवाद हुँदा लिम्बूले रड प्रहार गर्दा भट्टराई घटनास्थलमै ढलेका थिए। अहिलेसम्मको अनुसन्धानबाट हत्या उनी एक्लैले गरेको खुलेको मुकारुङको भनाइ छ। प्रहरीले भने हत्यामा अरुको पनि संलग्नता रहेको हुनसक्ने आशंका गर्दै अनुसन्धानको दायरा थप फराकिलो पारिएको जनाएको छ। घरबाट मच्छिन्द्र मेला जान भनेर निस्किएका भट्टराईको शव १२ दिनपछि गत माघ ९ गते चारकोसे जंगलमा ढलेको रुखको जराभित्र भेटिएको थियो। पुस २३ गतेदेखि २९ गतेसम्म लागेको भेला भर्न भनेर उनी घरबाट हिँडेका थिए। घरबाट मेला हिँडेका भट्टराई गत पुस २७ गतेदेखि हराइरहेका थिए। उनको शव कुहिएर दुर्गन्ध फैलिएको अवस्थामा फेला परेको थियो। आफन्त र परिवारका सदस्यले हत्या गरेर शव लुकाइएको बताउँदै घटनाको सत्यतथ्य पत्ता लगाएर दोषीमाथि कारबाही हुनुपर्ने माग गर्दै आएका थिए।"
एमसीसीको विरोधमा गाईघाटमा प्रर्दशन,"उदयपुर : एमसीसीको विरोधमा सदरमुकाम गाईघाटमा निरन्तर प्रर्दशन भइरहेका छन् । सरकारले संसदबाट टेबल गर्ने तयारी गरिरहेका बेला उदयपुरमा रहेका ८ दलीय गठबन्धनले प्रर्दशन जारी राखेका हुन् । बन्दहड्तालको कार्यक्रमसमेत राखेका गठबन्धनले आइतबार गाईघाटमा विरोधस्वरुप र्याल र कोणसभा गरेका छन् । मुख्यचौकबाट सुरु भएको विरोध जुलुस बजार परिक्रमापछि लोकतान्त्रिकचौकमा पुगि कोणसभामा परिणत भएको छ । कोणसभामा बोल्दै नेताहरुले जबरजस्ती एमसीसी पास गरे देशविरुद्ध शसक्त प्रतिवाद गर्ने चेतावनी दिए । राष्ट्रको हितमा नभएको एमसीसी खारेज नगरे जस्तोसुकै मुल्य चुकाउन पनि आफूहरु तयार रहेको नेताहरुले उद्घोष गरे । कोणसभामा बोल्दै नेपाल कम्युनिस्ट पार्टीका जिल्ला सेक्रेटरी लक्ष्मण पौडेलले देशको स्वाधिनताको रक्षाका लागि सबै एक ठाउँमा उभिएर सशक्त प्रतिवादन गर्नुपर्ने बताए । उनले एमसीसी फिर्ता नगरेसम्म आन्दोलनलाई दैनिक अझ सशक्त बनाइने बताए । पौडेलले एमसीसी संसदबाट पारित गर्नुको अर्थ नेपालको संविधान र कानुनभन्दा माथि राख्ने र नेपाली जनतालाई सधै थिचोमिचोमा राख्ने अमेरिकाको प्रवृति भएको बताए । उनले संसोधन नभइ फिर्ता गर्नु पर्ने धारणा व्यक्त गरे । विरोध प्रर्दशनमा ८ दलिय गठबन्धन नेत्रविक्रम चन्द नेतृत्वको नेपाल कम्युनिस्ट पार्टी, मोहन वैद्य नेतृत्वको नेकपा क्रान्तिकारी माओवादी, ऋषि कट्टेल नेतृत्वको नेकपा, आहुति नेतृत्वको वैज्ञानिक समाजवादी पार्टी, कर्णजित बुढाथोकी नेतृत्वको नेकपा माओवादी केन्द्र समाजवादी तथा सीपी गजुरेल नेतृत्वको देशभक्त गणतान्त्रिक मोर्चा नेपाल, मोहनविक्रम सिंह नेतृत्वको नेकपा (मसाल) र चित्रबहादुर केसी रहेको राष्ट्रिय जनमोर्चा नेपाल रहेका छन् ।"
५ करोड ४१ लाख बराबरको तस्करीका सामान बरामद,"विराटनगर : सशस्त्र प्रहरीले पछिल्लो ५ महिनाको अवधिमा प्रदेश १ का विभिन्न स्थानबाट ५ करोड ४१ लाख ८ हजार मूल्य बराबरको तस्करीका सामान बरामद गरेको छ । सशस्त्र प्रहरी बल प्रदेश १ को प्रमुख बनेर डीआईजी कमल गिरी आएयता असोज महिनादेखि हालसम्म झन्डै साढे ५ करोड बराबरको तस्करीको सामान सशस्त्रले नियन्त्रणमा लिएको हो । सशस्त्र प्रहरी बल प्रदेश १ का प्रवक्ता एसएसपी विश्व भट्टराईका अनुसार नेपालभारत सीमा क्षेत्रबाट हुने तस्करी नियन्त्रणका लागि पछिल्लो समय विशेष टोली परिचालित छ । डीआईजी गिरीको निर्देशनमा सशस्त्रले सक्रियता बढाएसँगै तस्करी नियन्त्रणमा उल्लेख्य सफलता मिलेको भट्टराईले बताए । उनका अनुसार नेपालबाट भारत र भारतबाट नेपालतिर तस्करी हुँदै आएका मरिच, मटरसहित कपडा, सूर्ति, चिनी, काजु लगायत किराना एवं दैनिक उपभोग्य वस्तु बरामद गरिएको हो । असोज, कात्तिक, मंसिर, पुस र माघ महिनामा भन्सार छली गरेर अवैध तरिकाले आयात निर्यात गरिएका सामान नियन्त्रणमा लिएर आवश्यक कारबाहीका लागि भन्सार कार्यालयमा बुझाइएको जानकारी भट्टराईले दिए । उनका अनुसार असोजमा ९२ लाख ३९ हजार १ सय, कात्तिकमा १ करोड ८ सय, मंसिरमा १ करोड २० लाख ६२ हजार १ सय, पुसमा ८१ लाख ३३ हजार ९ सय र माघमा १ करोड ४६ लाख ७२ हजार ४ सय रूपैयाँ बराबरको सामान विभिन्न स्थानबाट बरामद गरिएको छ । सीमा क्षेत्रबाट हुने तस्करी लगायत अवैध गतिविधी नियन्त्रणलाई सशस्त्रले पहिलो प्राथमिकतामा राखेको एसएसपी भट्टराईले बताए । उनका अनुसार ५ महिनाको अवधिमा सशस्त्रले हतियार, विष्फोटक पदार्थ र हतियार बनाउन प्रयोग हुने सामग्री पनि बरामद गरेको छ । एउटा कटुवा पेस्तोल, ८० थान कमर्सियल डेटोनेटर, ९१ लोला नेपोलाइट, भरुवा बन्दुक बनाउन प्रयोग गरिने फलामका ७ वटा पाइप, बारुद बनाउन प्रयोग हुने ३ किलो ३ सय ग्राम गन्धक र बारुद बनाउन प्रयोग हुने ५७ किलो ७ सय ७५ ग्राम सोडा बरामद भएको जानकारी उनले दिए । सशस्त्रले यो अवधिमा ८ सय २८ क्यूफिट काठसमेत बरामद गरेको छ । उक्त काठ १५ लाख २८ हजार चार सय ६८ रूपैयाँ बराबरको रहेको भट्टराईले बताए । उनका अनुसार बालुवा, गिट्टीसमेतका नदीजन्य पदार्थ उत्खननमा प्रयोग गरिएका १० वटा ट्याक्टर र एउटा टिपर नियन्त्रणमा लिएर कारबाहीका लागि सम्बन्धित निकायलाई बुझाइएको छ । सशस्त्रले अवैध मदिरा र लागुऔषध नियन्त्रणमा पनि चासो दिएर काम गरिरहेको छ । ५ महिनाभित्रमा सशस्त्रले लागुऔषध गाँजा २ सय ९२ किलो, लुपिजेसिक, ३ सय ३० एम्पुल, एभिल ५४ एम्पुल, फेनारगन १ सय १० एम्पुल नियन्त्रणमा लिएको छ । भारतबाट ल्याउँदै गरेको अवस्थामा ब्राउन सुगर (खैरो हेरोइन) ६४ ग्राम ५८ मिलिग्राम, नाइट्रोजेपाम १ सय ६० ट्याब्लेट, डाइजापाम ८६ र स्पास्मोप्रोक्सिभन ३ सय ६८ ट्याब्लेटर बरामद गरिएको जानकारी एसएसपी भट्टराईले दिए ।"
सप्तरीमा पहिलो मिस्टर एण्ड मिस कलेज आइकन,"राजविराज : सप्तरीमा पहिलो पल्ट उच्च माविमा अध्ययनरत विद्यार्थीहरूलाई लक्षित गरेर मिस्टर एण्ड मिस सप्तरी कलेज आइकन हुने भएको छ । लायन्स क्लब अफ राजविराज सिटीको आयोजना र रक्षा मिडिया हाउस प्रालि काठमाडौंको व्यवस्थापनमा आगामी शनिबार हुने कलेज आइकनको अन्तिम तयारीअन्तर्गत प्रिजजिङ सम्पन्न भएको छ । सहभागीहरूको वाककला र व्यक्तित्व आदिका आधारमा राजविराजमा भएको अन्तर्वार्ता र प्रश्नोत्तरको माध्यमबाट निर्णायकहरूले फाइनल चरणको लागि १७ जनालाई छनोट गरेको आयोजकले जनाएको छ । किशोर किशोरीहरूको क्षमता विकास र अभिवृद्धिका लागि हुन गइरहेको कलेज आइकनको प्रिजजिङ्गका क्रममा राजविराज लिटिल आइकन २०२१ का बिजेता आयुषी मिश्र र उपविजेता मानसी पोखरेलको समेत उपस्थिती रहेको थियो । पूर्वाञ्चल तथा काठमाडौंबाट आउने प्रतिष्ठित व्यक्तित्वहरूले ग्राण्ड फिनालेबाट मिस्टर एण्ड मिस सप्तरी कलेज आइकन २०२२ छनोट गर्ने आयोजकले जनाएको छ । फाइनलका लागि राजविराजस्थित शिवशंकर सिनेमा हलमा भव्य तयारी भइरहेको लायन्स कल्ब अफ राजविराज सिटीले जनाएको छ । व्यवस्थापक रक्षा मिडिया हाउस प्रालिका प्रबन्ध निर्देशक भुवन राउतले सप्तरीको विभिन्न पालिकाका सहभागीहरूलाई एक महिनासम्म कोरियोग्राफर, फोटोग्राफर र विभिन्न क्षेत्रका विज्ञ प्रशिक्षकहरूबाट तालिम दिइएको जानकारी दिए । सामाजिक रहनसहन, नैतिक जिम्मेवारी, वाककला, सामाजिक उत्तरदायित्व, जीवनशैली, कलासंस्कृति, बोलीचाली, मानव अधिकार, ट्राफिक नियम, मनोवृति, क्याटवाक, व्यक्तित्व विकासका विषयमा विशेषज्ञबाट सहभागीहरूलाई प्रशिक्षित गराइएको राउतले बताए । कलेज आइकनका विजेताहरूलाई भव्य समारोहबीच ताजसहित क्राउन, प्रमाणपत्र र उपहारसहित मिस्टर एण्ड मिस सप्तरी कलेज आइकन घोषणा गरिनेछ । विजेताहरूलाई अभिभावकको मञ्जुरी भएमा म्युजिक भिडिओका लागि समेत मौका दिने राउतले जनाए । देशका विभिन्न शहरमा प्रतिभामूलक आइकन प्रतियोगिताको व्यवस्थापन र निर्देशन गरिसकेका राउतले यसअघि राजविराज जेसीजको आयोजनामा पहिलो पटक राजविराज लिटिल आइकन २०२१ सफलतापूर्वक गरेका थिए ।"
एनआरएनए अभियान्ता भन्छन् : अब चुनाव रोकिन्न,"काठमाडौं : गैरआवासीय नेपाली संघ (एनआरएनए) का अभियान्ताहरुले अब निर्वाचन नरोकिने बताएकाब छन् । मार्च २१ र २२ मा तय भएको निवाचन अब कुनै पनि हालतमा नरोकिने उद्घोष गरेका छन् । गैरआवासीय नेपाली संघको निर्वाचनको तयारीको लागि टिम बद्री केसीले आयोजना गरेको अन्तरक्रिया कार्यक्रममा बोल्ने वक्ताहरुले संघको निर्वाचन हुन ढिलाइ हुँदा अभियान नै गम्भीर दुर्घटना उन्मुख हुन लागेको बताए । संघको गत अक्टोवरमा तय भएको १० औं महाधिवेशन पटकपटक रोकिएपछि संघका अभियान्ताहरुले संघलाई विघटनको दिशामा लैजान खोजिएको भन्दै आक्रोश पोखे ।करिब ४० देशका राष्ट्रिय समितिका अध्यक्षहरुको उपस्थिती रहेको कार्यक्रममा बोल्ने वक्ताहरुले संघको महाधिवेशन प्रतिनिधि विवाद मिलाउन गठित उच्चस्तरीय समितिका संयोजक शेष घलेले ६१ देशका महाधिवेशन प्रतिनिधि कटौती गर्न लागेकोप्रति असन्तुष्टी व्यक्त गरे । संघका उपाध्यक्ष तथा अध्यक्षका प्रत्यासी डा बद्री केसीले संघको निर्वाचनको प्रकृया अघि बढी सकेको बताउँदै उच्चस्तरीय समितिका दुई जना सदस्य निर्वाचन रोक्न लागि परेको आरोप लगाए । उनले उच्चस्तरीय समितिका सदस्यलाई महाधिवेशन प्रतिनिधि विवाद मिलाउने बाहेक अन्य म्यान्डेट नभएको बताए । उच्चस्तरीय समितिका सदस्यहरु म्यान्डेटभन्दा बाहिर गएर मिलाउन भन्दा समस्या बल्झाउने दिसामा लागेको नियत देखिएको उनको भनाइ छ । उनले संघको अभियान गिजोलिएको बताउँदै संघको अभियानलाई अन्डरमान्ड नगर्न अनुरोध गरे । उनले कुल आचार्य समूहले आफ्नो पक्षमा भोट नआउने देशका महाधिवेशन प्रतिनिधिलाई तारो बनाएर हटाउन खोजेको आरोप लगाए । संघका महासचिव डा हेमराज शर्माले संघको निर्वाचन प्रकृयामा परराष्ट्र मन्त्रालयले हद भन्दा बाहिर गएर हस्तक्षेप गरेका कारण बाध्य भएर अदालतमा जानुपरेको बताए । उनले अदालतले चुनाव गराउन वर्तमान कार्यसमितिमा पूर्णअधिकार दिए पछि अध्यक्ष कुमार पन्तले सबै पक्षलाई समेटेर चुनाव गराउन चाहेका कारणले निर्वाचन ढिलाइ भएको बताए । उनले संघको विवाद मिलाउन गठित उच्चस्तरीय समितिले समस्याको समाधान दिनुको सट्टा चुनाव भाँड्न लागेकोमा आक्रोष पोखे । उच्चस्तरीय समितिले नियमावलीका छिद्रा खोजेर ४ देश बाहेकका अन्य देशका महाधिवेशन प्रतिनिधि कटौतीको प्रस्ताव ल्याएको बताए । उनले संस्थापन पक्षले असन्तुष्ट पक्षलाई समेटेर लैजान हदैसम्मको लचकता अपाएको बताए । शर्माले भने,असन्तुष्ट पक्षलाई समेटेर लैजान अध्यक्षले हदैसम्मको लचिलोपन देखाउनु भएको छ । उनले संघका पूर्वअध्यक्ष शेष घलेले संघको आन्तरिक मामिलामा हस्तक्षेप मात्र नभई निर्वाचित कार्यसमितिको कार्यकारी अधिकार लिन खोज्नु गलत भएको बताए ।उनले संघको निर्वाचन प्रकृया लम्बिदै जाँदा संघका मूल मुद्दा अन्योलपुर्ण बनेको बताए । संघका प्रवक्ता डिबी क्षेत्रीले विभिन्न बाहना बनाएर संघको विवादलाई लम्बाएर चुनाव हुन नदिने षड्यन्त्र भइरहेको बताए । संघभित्र विवाद नीतिको होइन नियतिको हो उनले भने । उनले मध्यपूर्व लगायतका देशमा प्रतिनिधि कटौतीको प्रस्तावले विखण्डनको दिसामा लैजाने खतरा बढेको बताए बताए । उनले प्रतिनिधि कटौतीको प्रस्ताव आउनु नै दुर्भाग्यपूर्ण भएको उनको भनाइ छ । क्षेत्रीले सहमतिको आधारमा नयाँ नेतृत्व छान्न सकिने तर्क गरे । संघका सल्लाहकार टिबी कार्कीले उच्चस्तरीय समिति गठन प्रकृया नै त्रुटिपूर्ण रहेको बताए । उनले उच्चस्तरीय समितिका सदस्यको चयन गलत तरिकाले भएको हुँदा संघको महाधिवेशन प्रतिनिधि विवाद मिलाउन नसकेको बताए । उनले कुनै उम्मेदवारको पक्षमा लागेका व्यक्तिले निष्पक्ष निर्णय दिन नसक्ने बताए । उच्चस्तरीय समितिका सदस्यले एक गुटको पक्षको पक्षपोषण गरेको प्रति खेद व्यक्त गरे ।गैरआवासीय नेपाली संघ अफ्रिया क्षेत्रीय संयोजक रोशन थापाले संघको जनमतमाथि प्रहार भएको बताए । उनले संघका पूर्वअध्यक्ष शेष घले समूहले संघको अस्तित्व माथि नै आँच आउने गरि गतिविधि अघि बढाएको बताए । उनले अफ्रिका क्षेत्रका प्रतिनिधि कटौतीको प्रस्ताव गरिनु अधिनायकबाटको चरण रुप भएको बताए । उनले यस्ता दुष्कर्म नगर्न समेत चेतावनी दिए । संघका सचिव गौरी राज जोशी र रामशरण सिमखडाले सञ्चालन गरेको कार्यक्रममा संघका विभिन्न देशका एनआरएनए अध्यक्षहरुले तोकिएको समयमै निर्वाचन गर्नुको विकल्प नभएको बताएका थिए ।"
मुस्ताङमा फागुन १७ देखि हवाई उडान नियमित हुने,"जोमसोम : विगत दुई महिनादेखि स्थगित पोखराजोमसोम हवाई उडान फागुन १७ गतेदेखि संञ्चालनमा आउने भएको छ। पोखराजोमसोम हवाई उडान गत पुस १० गतेदेखि ठप्प भएकोमा यती एयरलान्सको भगिनी संस्था तारा एअरले पोखराजोमसोमको ब्यवसायिक हवाई उडान सञ्चालनको तैयारी गरेको जनाएको छ। तारा एयरका प्रवक्ता सुर्दशन बर्तौलाका अनुसार तारा एयरको जहाजमा कुनै प्राविधिक समस्या नआएको खण्डमा पोखराजोमसोम हवाई सेवा फागुन १७ गतेदेखि नियमित रुपमा सञ्चालनमा आउने जानकारी दिए। उनका अनुसार कोरोना अघि तारा एयरले नियमितरुपमा बाह्रै महिना सेवा सञ्चालन गर्ने गरेको भएपनि चालु वर्ष भारतीय पर्यटक नआएको, कोरोना संक्रमण बढ्दै गएको र प्रतिकुल मौसम र अत्यधिक चिसोका कारण पोखराजोमसोम हवाई उडान स्थागित गर्नु परेको हो। कोभिडको जोखिम कम हुँदै गईरहेको र गर्मीयाम सुरु भई पर्यटकीय उपस्थिती हुने भएकाले उडान सञ्चालनको तयारी भईरहेको तारा एयरका प्रवक्ता बर्तौलाले बताए। यसअघि सरकारले आन्तरिक तथा बाह्य उडानमा कुनै रोक लगाएको छैन। यद्यपी मुस्ताङमा हवाई सेवा ठप्प रहँदा यहाँका पर्यटन व्यवसायी भने चिन्तित छन्। मुस्ताङमा हवाई उडान नहुँदा जोमसोम विमानस्थल गुमनाम छ। झन्डै १६ सय मिटर क्षेत्रमा फैलिएको यहाँको कालोपत्रे विमानस्थल जहाज आउने पर्खाइमा छ। कोरोना संक्रमणकाल अघि हिउँदयामको मौसममा पर्यटकीय अफसिजन समेत भएपनि तारा एयरको जहाजले कम्तिमा एक उडान नियमित भर्ने गर्दथ्यो। चालु वर्ष भने विगतमा दिँदै आएको नियमित उडानसमेत पर्यटक कम हुँदा रद्द गरेको थियो। मुस्ताङमा पुसको पहिलो सातादेखि अहिलेसम्म जहाज आउँन नसकेको हो। मुस्ताङमा तारा एअर र समिट एयरका साना जहाजहरुले उडान भर्ने गर्दथे। कोरोना अघि वसन्त क्रृतुको आगमनपछि पोखराजोमसोम हवाई दैनिक १८ उडानसम्म हुने गथ्र्यो। तर मुस्ताङमा दैनिक एक उडानसम्म हुन सकेको छैन। पोखराजोमसोम हवाई सेवा ठप्पै हुँदा जिल्लाका कर्मचारी, सुरक्षाकर्मी र स्थानीय नागरिकलाई आउजाउमा निकै समस्या पर्दैआईरहेको छ। निर्माणधिन बेनीजोमसोम सडकमा ठाउँठाउँमा टाईमकार्ड लगाईएकाले मुस्ताङ आउजाउ गर्ने पर्यटक तथा स्थानीयलाई मर्को पर्ने गरेको छ। त्यसै मुस्ताङमा कुनै नागरिक आकस्मिक बिरामी पर्दा उपचारका लागि सुगमको अस्पतालमा पुर्याउँन समस्या पर्दैआईरहेको छ। हवाई सेवा नियमित भएको भए यहाँका बिरामीलाई छिटोछरितो उपचारका लागि सुगमका अस्पतालमा पुर्याउन सहज हुने स्थानीय बताउँछन्। पोखरमजोमसोम हवाई उडानका लागि विदेश पर्यटक र नेपाली पर्यटकलाई फरकफरक भाडादर कायम गरिएको छ। यात्रुको निम्न चाप र नेपाली यात्रु बोक्दा एयरलाईन्स घाटामा जाने भएकाले पनि मुस्ताङमा उडान भर्न कम्पनी ईच्छुक नदेखिएका हुन्। तारा एयरको साना जहाजले अहिले हुम्ला र सिमिकोटतर्फ उडान भर्ने गरेको जोमसोम नागरिक उड्यन कार्यालयको भनाई छ। एकतर्फी यात्रु बोक्दा एयरलाईन्स कम्पनीलाई खर्च समेत नउठ्ने भएकाले उडान सञ्चालनमा आउन नसकेको हो। मुस्ताङमा तारा एयर र समिट एयरले व्यवसायिक उडान भर्ने गथ्र्ये। तारा एयरले नियमित उडान भर्ने गरेपनि समिटले पर्यटकको फलो हेरेर सेवा सञ्चालन गर्ने गथ्र्यो। मुस्ताङमा सरकारी स्वामित्वमा रहेको नेपाल वायु सेवा निगमको टिकट बुकिङ काउन्टर रहेपनि झन्डै ४ वर्षदेखि जहाज आउन सकेको छैन। साताको दुई पटक उडान भर्ने वायुसेवा निगमको जहाज मुस्ताङ नआउँदा मुस्ताङको संघीय सांसद प्रेमप्रसाद तुलाचनले सरकारको ध्यानआर्कषण गराएका थिए।"
न्यायाधीश र प्रहरीसँग सेटिङ मिलाएर हत्याका अभियुक्त छुटाइदिने भन्दै ३३ लाख ठगी,विराटनगर : न्यायाधीश र प्रहरीसँग सेटिङ मिलाएर हत्याका अभियुक्तलाई छुटाइदिने भन्दै पीडकका परिवारसँग ३३ लाख रूपैयाँ ठगी गर्ने एक जनालाई प्रहरीले सुनसरीको इटहरीबाट पक्राउ गरेको छ। इलाका प्रहरी कार्यालय इटहरीका डीएसपी खगेन्द्रबहादुर खड्का नेतृत्वको टोलीले इटहरी उपमहानगरपालिका२० का मन्दु भनिने ३९ वर्षीय जसबहादुर लिम्बूलाई पक्राउ गरेको हो। लिम्बू र इटहरी१२ का भरत चौधरी मिलेर इटहरी१२ खनार बस्दै आएकी तारा कार्की (पुरी)सँग विभिन्न समयमा ३३ लाख रूपैयाँ लिएको खुलेको सुनसरी प्रहरी प्रमुख एसपी सञ्जयसिंह थापाले बताए। चौधरी भने फरार छन्। उनको खोजी भइरहेको प्रहरीले जनाएको छ। प्रहरीका अनुसार कर्तव्य ज्यान मुद्दामा ताराका पति (श्रीमान) सुरेन्द्र पुरी र देवर बालकृष्ण पुरीलाई जिल्ला अदालत तेह्रथुमले कारागार चलान गरेको थियो। सुरेन्द्र र बालकृष्णलाई छुटाइदिने भन्दै लिम्बू र चौधरीले २०७६ साल चैतदेखि २०७८ साल माघ १५ गतेसम्म तारासँग ३३ लाख रूपैयाँ असुलेर ठगी गरेको पाइएको एसपी थापाले बताए। पति र देवर कारागारमुक्त हुने आशमा ताराले भेटेर र आईएमई गरेर लिम्बू र चौधरीलाई रकम पठाएको पाइएको प्रहरीले जनाएको छ। प्रहरीका अनुसार रकमको बार्गेनिङ गरिएको अडियो रेकर्ड पनि प्राप्त भएको छ। यही फागुन ३ गते पक्राउ परेका लिम्बूविरुद्ध ठगी मुद्दा चलाउन प्रहरीले सुनसरी अदालतबाट गत शुक्रबार म्याद थप गरेर घटनाको बाँकी अनुसन्धान अघि बढाएको छ।
कैलालीका डान्स तथा दोहोरीमा कार्यरत श्रमिक संगठित,"कैलाली : मनोरञ्जन क्षेत्रमा कार्यरत श्रमिकहरू सङ्गठित भएका छन्। कैलालीका डान्स तथा दोहोरीमा कार्यरत श्रमिकहरूको शनिबार धनगढीमा सप्पन्न भेलाले दोहोरी गायक एकेन्द्र घर्तीमगरको संयोजकत्वमा श्रमिक एकता संजाल गठन गरेका हो। १६ सदस्यीय संजालको सहसंयोजकमा उषा मगर र सदस्य सचीवमा रमेश परियार चयन भएका छन्। यस्तै संजालको सदस्यमा सिमा ढुङ्गाना, विनोद रोकाया, सम्झना शाह, दीपा वोहरा, लक्ष्मी थापामगर, ऋतु घर्तीमगर, अनुष्का सिँह, गणेश ओझा, पवन श्रेष्ठ, नयन नेपाली, कलेन्द्र परियार, अर्जुन पार्की र शेर विष्ट चयन भएका छन्। डान्स तथा दोहोरीमा कार्यरत श्रमिकले नियुक्ति पत्रविना नै काम गर्नु परेको, श्रमिक ऐनको एउटा बुदा पनि कार्यान्वयन नगरेको, समयमा तलब नपाएको, भनेजती तलब नपाएको, कार्यस्थलमा श्रमिक महिलामाथि ग्राहकबाटै हातपात हुँदा पनि संचालकबाट त्यसको प्रतिकार र सुनुवाइ नभएको भन्दै आफ्नो न्यायको लागि एकीकृत हुनु परेको संयोजक एकेन्द्र घर्तीमगरले बताए।"
एमसीसीको विरोधमा रणभूमि बन्यो बानेश्वर क्षेत्र (फोटोभिडियोसहित),काठमाडौं: सत्ता गठबन्धनले संसदमा एमसीसी टेबल गर्ने निर्णयसँगै आइतबार नयाँ बानेश्वर क्षेत्र रणभूमिजस्तै बन्यो। प्रदर्शनकारीहरुले प्रहरीमाथि ढंगामुढा गर्ने क्रम अहिलेसम्म जारी छ। प्रहरीले आत्मरक्षाका लागि रबरको गोलीसमेत प्रहार गरेको अवस्थामा छ। यसैबीच सरकारको तर्फबाट सञ्चार तथा सूचना प्रविधि मन्त्री ज्ञानेन्द्र कार्कीले संसदमा एमसीसीसम्बन्धी प्रस्ताव पेस गरेका छन्। संसदमा एमसीसी टेबल हुँदै गर्दा बानेश्वर क्षेत्र तनावग्रस्त बनेको थियो। प्रहरी र प्रदर्नकारीबीच दोहोरो भीडन्तको अवस्थामा समेत पुगेको थियो। भीडन्तलाई साम्य पार्न पानीको फोहोरा बर्साउनुको साथै बेला बेला प्रहरी 'ब्याक'समेत भएको थियो। यिनै दृश्य अन्नपूर्णपोष्टकर्मी सरोज बैंजु र सुनिता डंगोलले आफ्नो क्यामेरामा कैद गरेका छन्। हेर्नुस् प्रदर्शनका २० तस्बिरहरु। भिडियो हेर्नुस्:
मुस्ताङमा फेरी हिमपात,"जोमसोम : मुस्ताङमा तेस्रो पटक पुनः हिमपात भइरहेको छ ।पश्चिमी वायुको प्रभावसंगै आइतबार बिहान ११ बजेदेखि हिमपात भइरहेको जिल्ला प्रशासन कार्यालय मुस्ताङले जनाएको छ । हिउँदयाम सकिएर गर्मीयाम सुरु हुने बेला मुस्ताङमा हिमपात भएको हो । हिमपातले मुस्ताङका डाँढाकाँडा पुरै सेताम्मे भएका छन् भने बस्तीमा समेत हिउँ जम्न सुरु गरेको छ । जिल्लाको लोमान्थाङ,लोघेकर दामोदरकुण्ड,वारागुङ मुक्तिक्षेत्र,घरपझोङ र थासाङ गाउँपालिका विभिन्न स्थानमा अहिले हिमपात भइरहेको मुस्ताङका सहायक प्रमुख जिल्ला अधिकारी रामचन्द्र ढकालले जानकारी दिए । हिमपात भएसँगै मुस्ताङमा चिसो अत्यधिक बढेको छ भने विद्यालय बालबालिकाहरुको पढनपाठनमा समेत प्रभावित भएको छ। मुस्ताङका तीन स्थानीय तहका विद्यालय फागुन १ गतेदेखि सञ्चालनमा आएका छन् । उपल्लो मुस्ताङका विद्यालय भने घुम्ती कक्षाका लागि बेसीमा छन् । मुस्ताङमा गत पुस १४ र माघ २० गते भारी हिमपात भएको थियो । लगातार हिमपात भएमा स्थानीय जनजीवन प्रभावित हुनुको साथै बेनीजोमसोम ,जोमसोममुक्तिनाथ र उपल्लो मुस्ताङको सडक यातायात अवरुद्ध हुने निश्चित छ । मुस्ताङमा हिमपात भएसँगै मानिसहरु घरभित्रै बस्न बाध्य भएका छन् ।"
पेट्रोलियमको भाउ बढेको बढ्यै,"काठमाडौं : दुई साता नबित्दै पेट्रोलियम पदार्थको मूल्य बढाइएको छ। अन्तर्राष्ट्रिय बजारमा नै मूल्य बढेको भन्दै नेपाल आयल निगमले पेट्रोल, डिजेल र मट्टितेलमा प्रतिलिटर तीन रुपैयाँ वृद्धि गरेको हो। वृद्धि भएको मूल्य शनिबार राति १२ बजेबाट लागू हुने निगमको भनाइ छ। वृद्धि भएको मूल्यअनुसार पेट्रोलको मूल्य १४५ र डिजेलमट्टितेलको मूल्य १२८ रुपैयाँ पर्नेछ। हवाई इन्धन र एलपी ग्यासको मूल्य भने यथावत् छ। निगमले गत माघ १९ गते पेट्रोल, डिजेल र मट्टितेलमा तीन रुपैयाँ बढाएको थियो। १४२ रुपैयाँमा पेट्रोल र १२५ रुपैयाँमा डिजेल, मट्टितेल पाइने नयाँ मूल्य सार्वजनिक गरेको थियो। एलपी ग्यासमा प्रतिलिटर ५६०७४ घाटा भए पनि हाललाई बिक्री मूल्य यथावत् राखिएको निगमले जनाएको छ। हवाई इन्धन (आन्तरिकतर्फ) प्रतिलिटर ११६, हवाई इन्धन बाह्यतर्फ १०९५ र एलपी ग्यासमा १५७५ रुपैयाँमा कारोबार भइरहेको छ। माघ १९ अघि निगमले माघ ५ गते पनि पेट्रोलको मूल्य वृद्धि गरेको थियो। उक्त समय पेट्रोलको मूल्य १३९ र डिजेल र मट्टितेलको मूल्य प्रतिलिटर १२२ रुपैयाँ थियो। इन्डियन आयल कर्पोरेसन (आईओसी)लाई इन्धन खरिदबापतको रकम अपुग भएपछि मूल्यवृद्धि गर्नुपरेको सहप्रवक्ता पुष्कार कार्कीले बताए। इन्डियन आयल कर्पोरेसनले फागुन ४ गते पेट्रोलियम पदार्थको नयाँ मूल्य पठाएको थियो। निगमले त्यसदिन सूचना जारी पेट्रोलको भउ बढ्ने संकेत गरिसकेको थियो। कर्पोरेसनले प्रतिलिटर पेट्रोल ५६१, डिजेल ५६२ र हवाई इन्धन ४९५ ले बढेर आएकाले घाटा झन् थपिएको निगमले जनाउ दिइसकेको थियो। अझै पनि निगमले २ अर्ब २५ करोड घाटा रहेको दाबी गरेको छ। तर, समायोजनले निगमको १५ दिनको घाटा करिब २ अर्ब ४० रुपैयाँ करोडबाट करिब २५ करोड रुपैयाँले घट्ने जनाएको छ। निगमले चालू आर्थिक वर्षको माघ मसान्तसम्ममा २४ अर्ब रुपैयाँ घाटा भएको दाबी गरेको छ।"
