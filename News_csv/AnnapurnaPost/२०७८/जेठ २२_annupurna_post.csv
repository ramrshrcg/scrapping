शीर्षक,विवरण
"महतोले फेरि भने नेपाल बहुल राष्ट्रिय राज्य हो, त्यही अनुसारको व्यवस्था हुनुपर्छ","काठमाडौं : उपप्रधान तथा सहरी विकासमन्त्री राजेन्द्र महतोले फेरि विवादास्पद अभिव्यक्ति दिएका छन्। शुक्रबार पदभार ग्रहण गर्दै नेपाल बहुल राज्य भएको बताएका महतोले शनिबार नेपाल बहुल राष्ट्रिय राज्य भएकाले त्यसै अनुसारको नियम, कानुन, संविधान र व्यवस्था हुनुपर्ने बताएका हुन्। मन्त्री भएपछि पार्टी कार्यालय बबरमहलमा जनता समाजवादी पार्टी (जसपा)ले आयोजना गरेको स्वागत कार्यक्रमपछि पत्रकारसँग बोल्दै महतोले यस्तो बताएका हुन्। महतोले नेपाल बहुल राष्ट्रिय राज्य भएकाले त्यसैअनुसारको व्यवस्थामा हिमाल, पहाड, तराई र मधेसका जनता सहभागी हुनुपर्ने बताए।। उनले बहुलताले भरिएको देशमा एकल जातीय राज्यको प्रभाव परेको भन्दै बहुलतामै लानुपर्ने दाबी गरे। महतोले बहुल राज्य नभए जनताले अधिकार र पहिचानका लागि आन्दोलन गरिरहने बताए। नेपाल विविधताले भरिएको देश हो। नेपाल भनेको बहुल राष्ट्रिय राज्य भएकोले त्यो अनुसारको नियम, कानुन, संविधान, व्यवस्था, सहभागिता, हिमाल, पहाड, तराई, मधेसका जनताको हुनुपर्छ, महतोले भने, विविधताले भरिएको देश एकल हुनै सक्दैन। बहुलता नै हुन्छ। बहुल भनेको कुनै एक जात, एक वर्ग, एक समुदाय होइन। महतोले बहुलता सबैको भएकाले त्यसले मात्र राज्य शासनमा प्रतिनिधित्व हुने बताए। उनले पहिचान सबैको हुनुपर्ने भन्दै यो नभए देशमा जनताले अधिकार र पहिचानका लागि आन्दोलन गर्ने उल्लेख गरे। राज्य शासनमा सबैको प्रतिनिधित्व हुनुपर्छ, पहिचान हुनुपर्छ, यो नभएसम्म देशमा जनताले आफ्नो अधिकार पहिचानका लागि संघर्ष गरिरहन्छन्।, महतोले थपे, नेपाल सम्पूर्ण नेपालीको हुनुपर्छ, बनाउनुपर्छ। बहुलतामा लैजानुपर्छ। यो सबैको देश हो। महतोले संविधान अपूर्ण भएको भन्दै अधिकार र पहिचानका निम्ति पार्टीले मिसन चलाउनेसमेत बताएका छन्। जसपा वरिष्ठ नेता महतोलाई प्रधानमन्त्री ओलीले शुक्रबार सरकारमा सहभागी गराएका हुन् । महतो जसपाको नेतृत्व गर्दै सरकारमा सहभागी भएका छन् । ओली सरकारमा महतोको नेतृत्वमा १० जना नेता मन्त्री बनेका छन् । शुक्रबार ओलीले मन्त्रिपरिषद् पुनर्गठन गर्दै महतोसहित तीनजनालाई उपप्रधानमन्त्री बनाएका छन् । महतोले पदभार ग्रहण गरेलगत्तै संविधानविरुद्ध अभिव्यक्ति दिएको भन्दै उनको चौतर्फी आलोचना भएको छ ।"
हिमाल सफाई अभियान सम्पन्न : चार शवसहित २७ हजार केजी फोहोर संकलन,"काठमाडौं : नेपाली सेनाको अगुवाइमा भएको सफा हिमाल अभियान२०२१ सम्पन्न भएको छ। नेपाली सेनाले जंगी अड्डामा भर्चुल कार्यक्रम गर्दै औपचारिक कार्यक्रम सम्पन्न भएको जानकारी गराएको हो। सगरमाथा, ल्होत्से, मकालु, धौलागिरी, पुमोरी र आमादब्लम गरेर ६ हिमालको सफाइको योजना साथ २०७७ चैत ३१ गतेबाट सुरु भएको अभियान जेठ १५ गतेसम्म सञ्चालन भएको थियो। अभियानको क्रममा २७ हजार ६७१ केजी फोहोर संकलन भएको थियो। जसमध्ये २५ सय ५ केजी फोहोर कुहिने र २५ हजार १६६ केजी फोहोर संकलन भएको हो। कुहिने फोहोर स्थानीय निकायलाई हस्तान्तरण गरिएको र नकुहिने फोहोर रिसाइक्लिङ एजेन्सीलाई दिएको सेनाले जनाएको छ। फोहोर सफाई अभियानको क्रममा सेनाले धवलागिरीको आधार शिविरमा दुई, सगरमाथाको क्याम्प ४ मा दुई गरेर चारवटा शव भेटिएको थियो। कार्यक्रममा हिमाल सफाई अभियानका निर्देशक तथा नेपाली सेनाको राष्ट्रिय निकुञ्ज तथा वन्यजन्तु आरक्ष निर्देशनालयका निर्देशक सहायक रथी हिमांशु थापाले फोहोर सफाइको अनुभव सुनाएका थिए। थापाले अभियानको भोगाई र अनुभव सुनाएका हुन्। कार्यक्रममा वन तथा वातावरण मन्त्रालयको योजना तथा अनुगमन मशाशाखाका प्रमुख धनन्जय पौडेलले हिमाल सफाइका जटिलतालाई तोडेर भएका प्रयासबारे सबैलाई धन्यवाद दिए। कार्यक्रममा प्रमुख अतिथि नेपाली सेनाका उपरथी गोकुल भण्डारीले अभियानका सहयोगी संस्था नेपाल पर्वतारोहण संघ, हिमाल उद्धार संघ, सगरमाथा प्रदूषण नियन्त्रण समिति, अन्नपूर्ण संरक्षण क्षेत्र, कोकाकोला कम्पनी, युनिलिभर नेपाल, डब्ल्यूडब्ल्यू एफ नेपाललगायतको सेवाको लागि धन्यवाद दिए। नेपाली सेनाले विश्व वातावरण दिवसको अवसरमा कार्यक्रम गर्दै हिमाल सफाई चुनौतीपूर्ण भएको बताएको छ।"
जापानमा जन्मदर घट्दै,टोकियो: तिब्र रुपमा आर्थिक विकास गरिरहेको जापानमा जन्मदर भने घट्दो रुपमा रहेको सरकारी तथ्यांकले देखाएको छ । कोरोनाभाइरस महामारीका कारण गत वर्ष २०२० मा जापानमा अघिल्लो वर्षको भन्दा कम बालबालिकाको जन्म भयो । पछिल्ला वर्षहरुमा जापानमा जन्मदर घट्दै गरेको सरकारी आंकडा छ । जसले गर्दा देशको जनसाङ्खीक संरचनामा समेत असर पर्ने भन्दै चिन्ता व्यक्त हुन थालेको छ । साथै जापानमा भविष्यमा सक्रिय जनशक्तिको अभाव हुनसक्ने बताइन्छ । स्वास्थ्य मन्त्रालयका अनुसार स्वदेशी जनसङ्ख्या घटेपछि जापानमा सक्रिय जनशक्तिको समेत अभाव हुन थालेको छ । सरकारी आंकडा अनुसार २०२० मा ८ लाख ४० हजार ८३२ बालबालिकाको जन्म भएको छ । जुन अघिल्लो वर्षको भन्दा २८ प्रतिशतले कम हो । यस्तै गत वर्षको जन्मदर भने जन्मदर्ता सुरु गरिएको वर्ष १८९९ देखिकै सबैभन्दा कम हो । अधिकारीहरुका अनुसार गत वर्ष यहाँ विवाह दरमा पनि कमी आयो । अघिल्लो वर्षको तुलनामा २०२० मा १२३ प्रतिशत कम विवाह दर्ता भएका थिए । २०२० मा ५ लाख २५ हजार ४९० विवाद दर्ता भएको अधिकारीहरुले बताए । विश्वभर नै थोरै विवाह र जन्मदर भएका देशमध्ये जापान पनि एक हो । २०१८ को जनगणना अनुसार जापानको कुल जनसङ्ख्या १२ करोड ४० लाख छ । तिब्र आर्थिक विकाससँगै जापानका शहरी क्षेत्रको व्यस्त जीवनशैलीले गर्दा पछिल्लो समय यहाँ सम्बन्ध विच्छेदका घटना बढ्नुका साथै परिवारको संरचनामा पनि परिवर्तन आउन थालेको बताइन्छ ।
रुखलाई अङ्गालो मारेर मनाइयो विश्व पर्यावरण दिवस,"वीरगन्जः निषेधाज्ञामा शहर सुनसान रहेका बेला ७८ जना मान्छेहरु आएर घण्टाघरमा रहेका रुखहरुलाई एक्कासी अङ्गालो मारेपछि त्यहाँ सुरक्षामा खटिएका प्रहरीहरु एक छिन छक्क परे । रुखलाई अङ्गालो मारेको देखेपछि आश्चर्यमा परेका सुरक्षाकर्मीको जिज्ञासा मेटाउँदै प्रकृति सेवा प्रतिष्ठानका अध्यक्ष सरदार जसपाल सिंहले भने, ""रुखविरुवा हाम्रो जीवनका आधार हुन्, यीनलाई मास्नु हुँदैन, बचाएर राख्नु पर्छ, रुखविरुवालाई हामीले आफ्नो मायालु जस्तै माया गर्नुपर्छ, यही सन्देश दिन रुखलाई अङ्गालो मारेका हौँ ।"" शनिवार विश्व पर्यावरण दिवस मनाउने क्रममा प्रकृति सेवा प्रतिष्ठानका अध्यक्ष सहितका प्रकृतिप्रेमीहरुले वीरगन्जको घण्टाघरस्थित मुख्य सडकको डिभाइडरमा रहेका रुखहरुलाई अङ्गालो मारेर रुखविरुवाको संरक्षण गर्न सन्देश दिएका हुन् । दिवसको अवसरमा शनिवार प्रतिष्ठानले वीरगन्जका विभिन्न स्थानमा वृक्षारोपण गर्नुका साथै विरुवाहरु पनि बाँडेको अध्यक्ष सिंहले बताए । वीरगन्ज महानगरपालिका कार्यालय, मानव सेवा आश्रम लगायत स्थानमा वृक्षारोपण गर्नुका साथै सर्वसाधरणको घरघरमा पुगेर विरुवा पनि बाँडिएको उनले बताए । उनले भने, ""अहिले प्राकृतिक सम्पदाको चरम दोहन भइरहेको छ, वनजंगल मास्ने क्रम तिब्र छ, यस्तै रहने हो भने भोलिका दिनमा अक्सिजन नपाएर मान्छे मर्ने निश्चित छ, त्यसको संकेत यही कोरोना माहमारीमा देखिइसकेको छ, यदी हामीले रुखविरुवा जोगाउन सकेनौँ भने हाम्रा सन्ततीले हामीलाई सराप्ने छन् ।"" अहिलेको पुस्ताले आफनो सन्ततीका लागि भए पनि जति सकिन्छ रुख विरुवा रोप्नुपर्ने र वनजङगलको संरक्षण गर्नुपर्ने उनले बताए । प्रकृति सेवा प्रतिष्ठानले विगत १५ दिनदेखि विभिन्न स्थानमा वृक्षारोपण र वतावरण संरक्षण सम्बन्धी जनचेतनामूलक कार्यक्रम निरन्तर गर्दैआएको र शनिवार विश्व पर्यावरण दिवसको दिन विशेष कार्यक्रमको आयोजना गरिएको अध्यक्ष सिंहले बताए । विश्व पर्यावरण दिवसकै उपलक्ष्यमा शनिवार वीरगन्जमै अन्य संघसंस्थाले पनि वृक्षारोपणका साथै जनचेतनामूलक कार्यक्रम गरेका गरेका छन् । माउण्ट एभरेष्ट कराँते क्लबले पनि शनिवार वीरगन्जको बाईपास सडक क्षेत्रमा वृक्षरोपण गरेको छ । बाइपास सडकको ब्रम्हचोकदेखि प्रतिमा चोकसम्म गरी विभिन्न प्रजातिका २ सय १ वटा विरुवा रोपिएको क्लबका उपाध्यक्ष सरोज यादवले जानकारी दिए । क्लबका अध्यक्ष रवि कुमारको अध्यक्षता तथा वीरगन्ज महानगरपालिकाका नगरप्रमुख विजय सरावगीको प्रमुख आतिथ्यतामा भएको वृक्षारोपण कार्यक्रममा नेकपा माओवादी केन्द्रका नेता बाबुराम कौशीकका साथै क्लबका सदस्यहरुको पनि सहभागिता थियो । ग्रिनसिटी सामुदायिक सेवा केन्द्रले पनि शनिवार आदर्शनगर क्षेत्रमा विभिन्न प्रजातिका ८० वटा विरुवा रोपेको छ । शनिवार रोपिएका विरुवाको संरक्षणका लागि रुंगटा वेलफेयर सोसाइटीले र रिलिफ सोसाइटी अफ कमर्सले ३० वटा ट्रिगार्ड समेत उपलब्ध गराएको केन्द्रका अध्यक्ष प्रकाश खेतानले जानकारी दिए । मानव अधिकार तथा शान्ति समाज पर्साले पनि दिवसको उपलक्ष्यमा वीरगन्जको त्रिजुद्ध माध्यामिक विद्यालय परिसरमा वृक्षारोपण गरेको छ । विश्व पर्यावरण दिवसको अवसरमा वृक्षारोपणका लागि डिभिजन वन कार्यालय पर्साले विभिन्न संघसंस्थाहरुलाई ३ सय वटा विरुवा वितरण गरेको कार्यालयका प्रमुख फरमान मियाँले जानकारी दिए ।"
कोरोना अस्पतालमा विप्लव समूहले बनायो कुरुवा प्रतिक्षालय,दाङ : राप्ती प्रादेशिक कोरोना विशेष अस्पताल बेलझुण्डीमा बिरामीका कुरुवाका लागि प्रतिक्षालय निर्माण गरिएको छ। अस्पतालमा भर्ना भएका बिरामीका आफन्त बिरामीको अवस्था बुझन जाँदा सुरक्षित रुपमा बस्ने स्थान नहुँदा भएको समस्यालाई देखेर प्रतिक्षालय निर्माण गरी अस्पताललाई हस्तान्तरण समेत गरिएको छ। विप्लव नेतृत्वको नेपाल कम्युनिस्ट पार्टीले अस्पतालमा बिरामी कुरुवा प्रतिक्षालय निर्माण गरेर हस्तान्तरण गरेको हो। नेकपाको जिल्ला समिति र युवा संगठनको सक्रियतामा १ लाख ३० हजार रुपैयाँ खर्च गरेर चार दिनमा प्रतिक्षालय निर्माण पुरा गरेर अस्पताललाई हस्तान्तरण गरिएको युवा संगठनका केन्द्रीय सदस्य तिलक योगीले बताए। उनले जनश्रमदान र विभिन्न व्यक्तिको सहयोगमा प्रतिक्षालय निर्माण सम्पन्न भएको जानकारी दिए। उनले अस्पतालसंगको छलफलमा आवश्यकताको महसुस गरेर प्रतिक्षालय निर्माण गरिएको उल्लेख गरे। नेकपा दाङले निर्माण गरेको कोभिड बिरामी कुरुवा प्रतिक्षालय प्रभावकारी र अहिलेको आवश्यकता पुरा भएको अस्पताल व्यवस्थापन दोर्ण वलीले बताए। उनले छोटो समयमा अस्पतालमा प्रतिक्षालय निर्माण गरिनुले देश भरी सकारात्मक सन्देश प्रवाह गरेको बताए। उनले अस्पतालको आबश्यकता नेकपाले पुरा गरिदिएकोमा धन्यवाद समेत दिए। अस्पताल विकास समितिका अध्यक्ष पदमप्रसाद न्यौपानेले अस्पतालमा प्रतिक्षालय निर्माण गरिनुले सकारात्मक तथा अनुकरणीय र उदाहरणीय काम भएको बताए। उनले निर्माणका लागि अस्पतालको तर्फबाट धन्यवाद समेत दिए। नेकपा केन्द्रीय सदस्य तथा दाङ जिल्ला इन्चार्ज बलबहादुर वली सितलले अहिलेको अवस्थामा अस्पताललको आवश्यकता सानो र थोरै भए पनि पुरा गरेको बताए। प्रतिक्षालयको दुरुपयोग नगरी संरक्षण गर्न आग्रहसमेत गरे। उनले अस्पताललाई आवश्यक परेको खण्डमा अन्य जुनसुकै सहयोग गर्न तयार रहेको बताए। एक हप्तामा निर्माण पुरा गर्ने योजना रहेको भए पनि चार दिनमा पुरा गरेर हस्तान्तरण गरिएको वलीको भनाइ छ।
कोरोनाको उत्पत्तिबारे अझै विवाद: अमेरिकी दावी चीनद्वारा अस्वीकार,बेइजिङ: चीनको वुहानस्थित प्रयोगशालाका कुनै पनि कर्मचारी वा अनुसन्धानकर्ता कोरोना भाइरसबाट सङ्क्रमित नरहेको चीनले दोहोर्याएको छ । अमेरिकी गुप्तचर निकायको प्रतिवेदनमा सन् २०१९ को अन्त्यतिर चीनमा कोरोना भाइरसको संक्रमण पुष्टि हुनुभन्दा केही हप्ता पहिले वुहानस्थित प्रयोगशालाका तीनजनामा मिल्दोजुल्दो लक्षण देखिएको भन्ने दावीको खण्डन गर्दै चीनको यो भनाइ आएको हो । अमेरिकी गुप्तचरको रिपोर्टपछि कोरोना भाइरसको उत्पत्तिलाई लिएर अमेरिका र चीनका परस्पर विपरीत भनाइ आउने गरेका छन् । वुहान ल्याबमा भएको व्यवस्थापकीय असावधानीका कारण चुहावट हुँदै भाइरस मानिसमा सरेको हुनसक्ने आशङ्का अमेरिकी अधिकारीहरूले गर्दै आएका छन् । यसै विषयलाई लिएर राष्ट्रपति जो बाइडेनले अघिल्लो हप्ता विस्तृत अध्ययन गरी ९० दिनभित्र प्रतिवेदन बुझाउन गुप्तचर निकायलाई आदेश दिएका थिए । विश्व स्वास्थ्य संगठन (डब्लूएचओ) को संयोजनमा अन्तर्राष्ट्रिय अनुसन्धानकर्ताले गरेको अध्ययनमा कोरोना भाइरस प्रयोगशालाबाट चुहावट भएर मानिसमा सरेको हुनसक्ने सम्भावना अति दुर्लभ रहेको तर थप अध्ययन भने गर्नुपर्ने बताइएको थियो । पछिल्लो पटक अमेरिकी गुप्तचर निकायको सूचनापछि वुहानको समुद्री खाद्यान्न बजारबाट नभई प्रयोगशालाबाट भाइरस फैलिएको हुनसक्ने आशंकामा बल पुगेको हो। यसलाई नै मध्यनजर गरेर अमेरिकाका वरिष्ठ संक्रामक रोग विशेषज्ञ डा एन्थोनी फाउचीले चीनसँग वुहानस्थित प्रयोगशालाका तीन अनुशन्धानकर्तासहित कुल ९ जना चिनियाँ नागरिकको स्वास्थ्यसम्बन्धी विवरण जारी गर्न माग गरेका छन् । शुक्रबार चीनको विदेश मन्त्रालयका प्रवक्ता वाङ वेनबिनले वुहान इन्स्टिच्यूट अफ भाइरोलोजीमा सन् २०१९ को डिसेम्बर ३० भन्दा पहिले कोरोना भाइरसको कुनै जानकारी नरहेको दाबी पुनः गरेका छन् । उनले अहिलेसम्म सो प्रयोगशालाका एक कर्मचारी वा विद्यार्थीमा कोरोना भाइरसको संक्रमण नदेखिएको दाबी गरे । स्वास्थ्य विवरणहरु प्रयोगशालाका कर्मचारी र शोधकर्ताहरुमा मात्रै सीमित गरिने भएकाले सार्वजनिक गर्न नसकिने उनले बताए ।
कोरोनाविरुद्धको खोप स्पुतनिकभी ब्राजिलमा पनि प्रयोग गर्न अनुमति,कोरोना भाइरसविरुद्धको खोप स्पुतनिकभी प्रयोग गर्न ब्राजिलमा पनि अनुमति दिइएको छ । ब्राजिलका उच्च सरकारी अधिकारीहरुले खोप प्रयोगका लागि अनुमति दिएको बताएसँगै यो खोप प्रयोग गर्न अनुमति दिने देशहरु्मध्ये ब्राजिल ६७ औँ क्रममा परेको छ । रुसमा विकास गरिएको स्पुतनीक भी खोप कोरोना भाइरसका विरुद्धमा निकै प्रभावकारी रहेको रुसी स्वास्थ्य अधिकारीहरुले दावी गर्दै आएका छन् । दक्षिण अमेरिकी मुलुकहरुमध्ये सवैभन्दा धेरै जनसंख्या रहेको मुलुक ब्राजिलमा राष्ट्रिय स्वास्थ्य सेवा कार्यालयले सो खोपलाई प्रयोगका लागि अनुमति दिने निर्णय शुक्रबार गरेको हो । कोरोना भाइरसको महामारी फैलिइरहेको र खोपको अभाव भइरहेका बेला रुसी खोपले अनुमति पाएपछि कोरोना भाइरसको महामारी न्युनिकरण पहिलाभन्दा प्रभावकारी हुने अपेक्षा गरिएको छ । विश्वभरी कोरोना भाइरसका विरुद्धमा लाभदायक हुने भन्दै झण्डै एक दर्जन खोप प्रयोगमा आएको छ । तर ती मध्ये स्पुतनिक भी दोस्रो धेरै प्रयोग गरिएको खोप मानिन्छ । स्पुतनिक भी का विकासकर्ताहरुले सो खोप ९७६ प्रतिशत प्रभावकारी र सुरक्षित भएको दावी गरेका छन् । उनीहरुले यो खोपको दिर्घकालिन नकारात्मक असर पनि नरहेको बताउने गरेका छन् ।
बुर्किना फासो: सशस्त्र समूहको आक्रमणमा एक सय जना मारिए,बुर्किना फासो: बुर्किना फासोको उत्तरी भागमा रहेको एक गाउँ सोल्हानमा हतियारधारी समूहको आक्रमणबाट एक सय जना स्थानीय बासिन्दा मारिएका छन् । आक्रमणमा कति जनाको मृत्यु भयो भन्ने यकिन विवरण आइसकेको छैन । यहाँका राष्ट्रपति रोक कबोरेले भने करिब एक सय जनाको हत्या भएको बताएका छन् । घटनाको जिम्मा हालसम्म कसैले पनि लिएको छैन । यद्यपि पछिल्लो उत्तरी गाउँहरुमा इस्लामिक समूहको आक्रमण तिब्र बन्दैगएको छ । रोयटर्स अनुसार शुक्रवार राति सोल्हान गाउँमा छापा मारिएको र त्यहाँ घर तथा बजारमा आगजनी गरिएको थियो । यस क्षेत्रमा पछिल्लो समय विभिन्न सशस्त्र समूहले छापा मार्ने र अपहरणका गतिविधि बढाउँदै आएका छन् । बुर्किना फासोमा हिंसा बढ्दै गएपछि छिमेकी देश फ्रान्सले अतिवादी समूहविरुद्ध लड्न सैन्य सहयोग गर्दैआएको छ ।
महतोको राष्ट्रियता विरोधी अभिव्यक्तिबारे प्रष्ट पार्न ओलीसँग नेपालखनाल समूहको माग,"काठमाडौं : नेकपा (एमाले) माधवकुमार नेपाल र झलनाथ खनाल समूहले उपप्रधानमन्त्री उपेन्द्र महतोको राष्ट्रियता विरोधी अभिव्यक्तिबारे प्रष्ट पार्न प्रधानमन्त्री केपी ओलीसँग माग गरेका छन्। नेपालखनाल समूहका स्थायी कमिटी सदस्यले संयुक्त विज्ञप्ति सार्वजनिक गर्दै उपप्रधानमन्त्री महतोको संविधान विरोधी अभिव्यक्तिको विषयमा प्रष्ट पार्न प्रधानमन्त्री ओलीसँग माग गरेका हुन्। मन्त्रिपरिषद् पुनर्गठन : राजेन्द्र महतो उपप्रधानमन्त्री, आठ बजे शपथ (अपडेट) मन्त्रिपरिषद् पुनर्गठन : शीतल निवासमा नवनियुक्त मन्त्रीको शपथ उपप्रधानमन्त्री महतोको अभिव्यक्तिप्रति वामदेवको आपत्ति : देश विघटनको कुरा स्वीकार्य छैन महतोले फेरि भने नेपाल बहुल राष्ट्रिय राज्य हो, त्यही अनुसारको व्यवस्था हुनुपर्छ उपप्रधनमन्त्री महतोको अभिव्यक्तिको सबैतिरबाट निन्दा : जनतासँग माफी माग्नुपर्ने माग नेपाल खनाल समूहले महतोको यो अभिव्यक्ति नेपालको संविधानको धारा ३ मा उल्लेखित व्यवस्था विरोधी भएको दाबी गरेका छन्। संविधान विरोधी अभिव्यक्ति नेपाली जनतालाई स्वीकार्य नहुने भन्दै प्रधानमन्त्रीलाई प्रष्ट पार्न उनीहरुले भनेका हुन्। यो कुनैपनि देशभक्त नेपालीलाई स्वीकार्य हुन सक्दैन, विज्ञप्तिमा भनिएको छ, उपप्रधानमन्त्तीको संविधान विरोधी उक्त अभिव्यक्तिबारे प्रधानमन्त्री केपी ओलीबाट स्पष्ट गर्न माग गर्दछौँ। माधवकुमार नेपालले हस्ताक्षर गरेको विज्ञप्तिमा झलनाथ खनाल, युवराज ज्ञवाली,, अष्टलक्ष्मी शाक्य, भीम रावल, घनश्याम भुसाल, भीम आचार्य, गोकर्ण विष्ट, योगेश भट्टराई, सुरेन्द्र पाण्डे, मुकुन्द्र न्यौपाने, रघुजी पन्त, बेदुराम भुसाल, अमृतकुमार बोहोरा र प्रमेश हमालको नाम समेटिएको छ।"
'घरमा आगो लगाएर खरानी बेच्ने कुकर्म गर्दैछ यो सरकार',"काठमाडौं : कामचलाउन प्रधानमन्त्री केपी ओलीले व्यापक रुपमा मन्त्रिपरिषद् पुनर्गठन गरेकोप्रति विपक्षी दलले आपत्ति जनाएका छन् । शनिबार संयुक्त विज्ञप्ति सार्वजनिक गर्दै विपक्षी पाँच दलले आपत्ति जनाएका हुन् । प्रतिनिधिसभा विघटनको मुद्दा सर्वोच्चमा विचाराधिन रहेको अवस्थामा काम चलाउ प्रधानमन्त्रीले मन्त्रिपरिषद् पुनर्गठन गर्नु निन्दनीय भएको उनीहरुको ठहर छ । वस्तुतः काम चलाउन बन्न पुगेका प्रधानमन्त्रीले प्रतिनिधिसभा विघटनको मुद्दा सर्वोच्चमा विचाराधिन रहेको स्थितिमा मन्त्रिपरिषद् व्यापक पुनर्गठन गरी संवैधानिक र लोकतान्त्रिक मूल्य र मान्यताको उपहास गर्नुभएको छ, विज्ञप्तिमा भनिएको छ, यस्तो कार्य निन्दनीय छ । प्रधानमन्त्री ओलीबाट एकातर्फ असंवैधानिक रुपमा प्रतिनिधिसभा विघटन गरी संविधान मिच्ने कार्य भएको र अर्कोतर्फ एकपछि अर्को राष्ट्रघाती र जनघाती काम भएको भन्दै विज्ञप्तिमा विपक्षी दलले आक्रोश व्यक्त गरेका छन् । कोरोना महामारीको समयमा जनताको जीवन रक्षा गर्नुको साटो कमिशन र भ्रष्टाचारमा सरकार मुछिएको भन्दै उनीहरुले जनताका लागि विशेष राहत प्याकेज तत्काल घोषणा गर्नसमेत माग गरेका छन् । कोभिड१९ का महामारीका विरुद्ध जनताको जीवन रक्षा गर्न सम्पूर्ण साधन, स्रोत र शक्ति परिचालन गर्नुपर्ने संवेदनशील कार्यमा समेत सरकार पटकपटक कमिसन र भ्रष्टाचारमा मुछिएको छ, विज्ञप्तिको सुरुमै भनिएको छ, हामी सरकारको यसप्रकारको गैरजिम्मेवार र जनविरोधी कार्यहरुको भत्र्सना गर्दै कोभिड१९ संक्रमण, रोकथाम नियन्त्रण र उपचारमा जिम्मेवार बन्न तथा लामो निषेधाज्ञाका कारण दैनिक रोजीरोटी गुमाउन पुगेका गरीब, असहाय र श्रमजीवी जनताका लागि विशेष राहत प्याकेज तत्काल घोषणा गर्नका लागि समेत जोडदार माग गर्दछौं । विज्ञप्तिमा विपक्षी दलको तर्फबाट कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, एमाले वरिष्ठ नेता माधवकुमार नेपाल, जनता समाजवादी पार्टी (जसपा) अध्यक्ष उपेन्द्र यादव र राष्ट्रिय जनमोर्चाको तर्फबाट दुर्गा पौडेलले हस्ताक्षर गरेका छन् । संयुक्त वक्तव्य मितिः २०७८।२।२२ प्रधानमन्त्री केपी शर्मा ओलीबाट एकातर्फ असंवैधानिक रुपमा प्रतिनिधि सभा विघटन गरी संविधान मिच्ने कार्य भएको छ भने अर्कोतर्फ एकपछि अर्को राष्ट्रघाती र जनघाती कामकार्वाई गरिएका छन् । कोभिड१९ का महामारीका विरुद्ध जनताको जीवन रक्षा गर्न सम्पूर्ण साधन, स्रोत र शक्ति परिचालन गर्नुपर्ने संवेदनशील कार्यमा समेत सरकार पटकपटक कमिसन र भ्रष्टाचारमा मुछिएको छ । हामी सरकारको यसप्रकारको गैरजिम्मेवार र जनविरोधी कार्यहरुको भत्र्सना गर्दै कोभिड१९ संक्रमण, रोकथाम नियन्त्रण र उपचारमा जिम्मेवार बन्न तथा लामो निषेधाज्ञाका कारण दैनिक रोजीरोटी गुमाउन पुगेका गरीब, असहाय र श्रमजीवी जनताका लागि विशेष राहत प्याकेज तत्काल घोषणा गर्नका लागि समेत जोडदार माग गर्दछौं । यस्तो परिस्थितिमा वस्तुतः काम चलाउन बन्न पुगेका प्रधानमन्त्रीले प्रतिनिधि सभा विघटनको मुद्दा सर्वोच्चमा विचाराधिन रहेको स्थितिमा प्रधानमन्त्रीले मन्त्रिपरिषद्मा व्यापक पुनर्गठन गरी संवैधानिक र लोकतान्त्रिक मूल्य र मान्यताको उपहास गर्नुभएको छ । यस्तो कार्य निन्दनीय छ । राज्य प्रणालीलाई नै अस्तव्यस्त तुल्याइरहनु भएका प्रधानमन्त्री केपी शर्मा ओली नेतृत्वको सरकारद्वारा संसदको अवमूल्यन गर्दै अध्यादेशमार्फत बजेट ल्याइनुका साथै ढुंगा, बालुवा र गिटीको निकासी गर्न चुरे क्षेत्र लगायतको उत्खनन् गर्नदिने घोषणा गरिएको छ । यो नेपालको तराई क्षेत्रलाई मरुभूमिकरण गर्ने र त्यहाँका वासिन्दाहरुलाई बाढी, डुबान र पानीको श्रोत सुक्ने समस्यामा पार्दै जनजीवनलाई नै जोखिमयुक्त बनाउने राष्ट्रघाती र जनघाती घोषणा हो । बजेट घाटा पूर्ति गर्ने भ्रम छर्दै सरकारले घरमा आगो लगाएर खरानी बेच्ने कुकर्म गरिरहेको छ । वस्तुत यो सत्ता टिकाउनका लागि कसैलाई रिझाउने र राष्ट्रिय स्रोतलाई निहित स्वार्थ साधनका लागि दुरुपयोग गर्ने राष्ट्रहित विरोधी निर्णय हो । यस्तो निर्णयको भत्र्सना गर्दै तत्काल खारेज गर्न हामी जोडदार माग गर्दछौं । त्यस्तै सबै तह र क्षेत्रका जनताले उपभोग गर्ने आयोडिनयुक्त नूनमा सरकारले अनुदान दिई आपूर्ति गरिरहेकोमा हालै सरकारले बजेट मार्फत कसैलाई फाइदा पुर्याउने तथा कमिशन र नाफाखोरीलाई प्रश्रय दिने मनशायबाट निर्णय गरेको छ । यस्तो निर्णयबाट जनताले सुलभरुपमा पाइरहेको आयोडिनयुक्त नूनमा समेत सरकारले कमिशन र नाफाखोरहरुलाई घुसाएर त्यसको बोझ जनताको थाप्लोमा हाल्ने षडयन्त्र गरेकोप्रति विरोध र निन्दा गर्दै यस्तो निर्णय तत्काल फिर्ता लिन हामी जोडदार माग गर्दछौं ।"
उपप्रधनमन्त्री महतोको अभिव्यक्तिको सबैतिरबाट निन्दा : जनतासँग माफी माग्नुपर्ने माग,"काठमाडौं : उपप्रधान तथा सहरी विकासमन्त्री राजेन्द्र महतोको अभिव्यक्तिप्रति विभिन्न १८ संघसंगठनले आपत्ति जनाएका छन्। संविधान अनुसार शपथ लिएर संविधान विरोधी अभिव्यक्ति दिएको भन्दै जसपाका वरिष्ठ नेता महतोको अभिव्यक्तिप्रति आपत्ति जनाएका हुन्। महतोले बहुल राष्ट्रिय राज्यको स्थापनाका लागि राष्ट्रिय मुक्ति आन्दोलन तयारी गर्ने बताएकोप्रति उनीहरुले आपत्ति जनाएका हुन्। १८ संघसंगठनले संयुक्त विज्ञप्ति सार्वजनिक गर्दै महतोको मनाइप्रति आपत्ति जनाएका हुन्। उनीहरुले यो अभिव्यक्ति फिर्ता लिएर जनतासँग माफी माग्न उप्रधानमन्त्री महतोसँग आग्रह गरेका छन्। यो अभिव्यक्ति नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमान विरुद्ध रहेको हाम्रो छ। यो अभिव्यक्ति हाम्रो संबिधानको प्रस्तावना र संबिधानको धारा३ विपरीत छ। संविधानको मर्म विपरित कुनै पनि काम नगर्ने शपथ खाएर संविधानको कार्यान्वयन गर्ने निकायमा पुगेको जिम्मेवार व्यक्तिबाट यस प्रकारको संविधान विरोधी र अराजक अभिव्यक्ति आउनु असाध्यै बिडम्बनापूर्ण छ, विज्ञप्तिमा भनिएको छ, तसर्थ, संविधानको मुल मर्म विरुद्धमा आएको यस अभिव्यक्तिको घोर भत्र्सना गर्दै उपप्रधानमन्त्री महतोलाई तत्काल आफ्नो अभिव्यक्ति फिर्ता लिएर नेपाली जनतासँग माफी माग्न आग्रह गर्दछौं। मन्त्रिपरिषद् पुनर्गठन : राजेन्द्र महतो उपप्रधानमन्त्री, आठ बजे शपथ (अपडेट) मन्त्रिपरिषद् पुनर्गठन : शीतल निवासमा नवनियुक्त मन्त्रीको शपथ उपप्रधानमन्त्री महतोको अभिव्यक्तिप्रति वामदेवको आपत्ति : देश विघटनको कुरा स्वीकार्य छैन महतोले फेरि भने नेपाल बहुल राष्ट्रिय राज्य हो, त्यही अनुसारको व्यवस्था हुनुपर्छ संयुक्त विज्ञप्तिमा अखिल नेपाल किसान महासंघका बलराम बाँस्कोटा, अखिल नेपाल महिला संघकी जयन्ती राई, अखिल नेपाल राष्ट्रिय स्वतन्त्र विद्यार्थी युनियनका सुदेश पराजुली, नेपाल उत्पीडित जातीय मुक्ति समाजका गणेश बिक, युवा संघ, नेपालका नरेशकुमार शाही, नेपाल खेलकुद महासंघका पुरुषोत्तम पौडेल, नेपाल मुस्लिम इत्तेहाद संगठनका ताज मोहम्मद मिया, नेपाल टेड युनियन महासंघ (जिफन्ट)का विष्णु लम्सला, नेपाल भूमिहीन सुकुम्वासी संगठनका रामपृत पासवान, नेपाल उद्योग तथा व्यावसायी महासंघका लक्ष्मीदास मानन्धर, नेपाल लोकतान्त्रिक आदिवासी जनजाति महासंघका परशुमेघी गुरुङ, पेसागत महासंघ, नेपालका विश्वनाथ प्याकुरेल, नेपाल राष्ट्रिय भूतपूर्व सैनिक तथा प्रहरी संगठनका मिठाराम केसी, प्रेस चौतारी नेपालका विश्वमणी सुवेदी, राष्ट्रिय जनसांस्कृतिक महासंघका कृपाराम धमला, मानव अधिकार एलायन्सकी उषा पोखरेल, लोकतान्त्रिक मधेसी संगठनका रामचन्द्र शाह र नेपाल इन्जिनियरिङ्ग पेशाकर्मी संघका नन्द बन्जाडेले हस्ताक्षर गरेका छन्।"
२४ घण्टामा ८२४३ कोरोना जिते : ५०४२ संक्रमित थपिए,काठमाडौं : पछिल्लो २४ घण्टामा नेपालमा आठ हजार २४३ जनाले कोरोना भाइरस (कोभिड१९) संक्रमण जितेका छन्। स्वास्थ्य तथा जनसंख्या मन्त्रालयका अनुसार योसँगै नेपालमा कोरोना जित्नेको संख्या चार लाख ८४ हजार ३७३ पुगको छ। त्यसैगरी २४ घण्टामा पाँच हजार ४२ जनामा संक्रमण पुष्टि भएको छ । मन्त्रालयका अनुसार पीसीआर विधिबाट ११ हजार ४७१ जनाको परीक्षण गर्दा तीन हजार ५४० र पाँच हजार ३४३ जनाको एन्टिजेन परीक्षण गर्दा १५ सय २ जना गरेर पाँच हजार ४२ जनामा संक्रमण पुष्टि भएको हो। योसँगै नेपालमा पीसीआर परीक्षणबाट कोरोना संक्रमण पुष्टि हुनेको संख्या पाँच लाख ८५ हजार एक सय पुगेको छ भने एन्टिजेन परीक्षणबाट संक्रमितको संख्या १३ हजार १०४ पुगेको छ। मन्त्रालयका अनुसार २४ घण्टामा कोरोनाले ६८ जनाको मृत्यु भएको छ। योसँगै नेपालमा कोरोनाले ज्यान गुमाउनेको संख्या ७ हजार ७९९ पुगेको छ।
इन्धनको मूल्य फेरि बढ्यो : पेट्रोल १२५ पुग्यो,"काठमाडौं : नेपाल आयल निगमले पेट्रोलियम पदार्थको मूल्य फेरि बढाएको छ। शनिबार निगमले डिजेल, पेट्रोल, मट्टीतेल र आन्तरिक हवाई इन्धनको मूल्य बढाएको हो। निगमका प्रवक्ता विनितमणि उपध्यायका अनुसार डिजेल, पेट्रोल, मट्टीतेल र आन्तरिक हवाई इन्धनको मूल्य प्रतिलिटरमा दुई रुपैयाँले बढेको हो। मूल्य बढेसँगै पेट्रोल प्रतिलिटर १२५ पुगेको छ भने डिजेल र मट्टीटेल १०८ रुपैयाँ पुगेको छ। हवाई इन्धन आन्तरिकतर्फ प्रतिलिटरमा ८० रुपैयाँ पुगेको छ। यसअघि पेट्रोल १२३, डिजेल, मट्टीतेल १०६ र हवाई इन्धनको अन्तरिक तपर्फको मूल्य प्रतिलिटर ७८ रुपैयाँ थियो । निषेधाज्ञा सुरु भएपछि निगमतले दुई पटक इन्धनको मूल्य बढाएको हो। यसअघि जेठ २ गते इन्धनको मूल्य बढेको थियो। इन्डियन आयल कर्पोरेशन (आईओसी)ले पठाएको मूल्य सूची अनुसार मूल्य समायोजन भएको प्रवक्ता उपाध्यायको भनाइ छ। बढेको मूल्य शनिबार राति १२ बजेदेखि लागू हुनेछ। अन्तर्राष्ट्रिय बजारमा कच्चा तेलको मूल्य निरन्तर बढिरहेको अवस्थामा आईओसीबाट प्राप्त मूल्य सूची अनुसार निगमले मूल्य समायोजन गरेको हो । पेट्रोलियम पदार्थको अन्तर्राष्ट्रिय बजार मूल्य अनुसार निषेधाज्ञाको समयमा विक्री परिणामलाई हिसाब गर्दा १५ दिनमा मात्रै निगमलाई करिब ७१ करोड घाटा हुने अवस्था रहेको प्रवक्ता उपाध्यायको भनाइ छ । अन्य सामान्य अवस्थाको हिसाब गर्दा निगमलाई ९३ करोड घाटा रहेको उनले बताए । निरन्तर बढिरहेको कच्चा तेलको मूल्य एवम् अमेरिकी डलरको तुलनामा नेपाली रुपैयाँको अवमूल्यन हुनेक्रम जारी रहँदा इन्धनको मूल्य अझ बढ्ने निगमले जनाएको छ ।"
निजामती कर्मचारीका सन्ततिलाई मात्रै विद्यालय नखोल्न आग्रह,"काठमाडौं : सामुदायिक विद्यालय व्यवस्थापन समिति महासङ्घले निजामती कर्मचारीका सन्ततिलाई गुणस्तरीय शिक्षाको अवसर प्रदान गर्न सबै प्रदेशको समन्वयमा अलग्गै विद्यालय खोल्ने कार्यक्रम समानतामा आधारित नभएको भन्दै सरकारको ध्यानाकर्षण गराएको छ। महासङ्घले शिक्षा, विज्ञान तथा प्रविधिमन्त्री कृष्णगोपाल श्रेष्ठलाई ज्ञापनपत्र बुझाउँदै सबैखाले विद्यालयमा सबैले समानरुपमा पढ्न पाउनुपर्ने संवैधानिक हकको कार्यान्वयन गर्न माग गरेको हो। आगामी आर्थिक वर्षको बजेटमा सरकारले निजामती कर्मचारीका सन्ततिका लागि धनकुटा र दिपायलमा विद्यालय खोल्ने कार्यक्रम समावेश गरेको छ। महासङ्घका अध्यक्ष कृष्ण थापा र महासचिव गुणराज मोक्तानले शनिबार विज्ञप्ति जारी गरी उक्त कार्यक्रम राष्ट्रिय शिक्षा नीति, २०७६ दूरदृष्टिको पनि विपरीत भएको जनाइएको छ। आम नागरिकका छोराछोरी पढ्ने सामुदायिक विद्यालयमा लगानी बढाएर सुधार गर्नुपर्नेमा निजामती कर्मचारीका लागि मात्रै विशेष व्यवस्था गर्नु उपयुक्त नहुने उल्लेख गरिएको छ।"
मन्त्रीबाट हट्नासाथ प्रदीप ज्ञवालीले सार्वजनिक गरे सम्पत्ति विवरण,"काठमाडौं : नेकपा एमालेका नेता प्रदीप ज्ञवालीले परराष्ट्रमन्त्री पदबाट हट्नासाथ आफ्नो सम्पत्ति विवरण सार्वजनिक गरेका छन्। शुक्रबार सामाजिक सञ्जाल फेसबुकमार्फत् ज्ञवालीले सवा तीन वर्ष मन्त्री रहँदाको सम्पत्ति विवरण सार्वजनिक गरेका हुन्। ज्ञवालीले पार्टीको खाता, सरकार कोषमा जम्मा गरेको रकम र आफ्नो खातामा रहेको रकमसमेत खुलाएका छन्। उनले विदेश भ्रमणबापतको लेभी पार्टीको खातामा जम्मा गरेको बताएका छन्। यस अवधिमा मेरो तर्फबाट विदेश भ्रमण बापतको लेभी ३,१४,९३० र पारिश्रमिक बापत्को लेभी ६,२०,००० गरी जम्मा ९,३४,९३० रुपैयाँ पार्टी खातामा जम्मा भएको र पारिश्रमिकको कर कट्टीबापत ३,७२,४९१।१३ रकम सरकारी कोषमा दाखिला भएको छ। उनले लेखेका छन्, हाल मेरो खातामा ७,४१,७७५।६० बचत रहेको र केही घरायशी सामान एवं दुई सय जति पुस्तक थपिनुबाहेक मन्त्री बने लगत्तै सार्वजनिक मेरो सम्पत्ति विवरणमा कुनै फेरबदल नभएको जानकारी गराउँछु। ज्ञवालीले आफूलाई परराष्ट्र मन्त्रीको जिम्मेवारी सम्हाल्ने अवसर दिएकोमा प्रधानमन्त्री केपी शर्मा ओलीप्रति आभार व्यक्त गरेका छन्। करिब सवा तीन वर्ष परराष्ट्र मन्त्रीका रुपमा कार्यरत रहेर विदा भएको छु, उनले भनेका छन्, यस्तो गरिमापूर्ण जिम्मेवारी सम्हाल्ने अवसर दिनुभएकोमा सम्माननीय प्रधानमन्त्रीज्यूप्रति आभार व्यक्त गर्दछु। उनले प्रयोग गर्दै आएका सवारी साधन र ल्यापटप (म्याकबुक प्रो) शुक्रबारै मन्त्रालयलाई फिर्ता गरेको र पुल्चोकस्थित सरकारी निवास शनिबार बिहान छाड्ने जानकारी गराएका छन्। ज्ञवालीले मन्त्री रहँदा सहयोग गर्ने सबैलाई धन्यवाद दिँदै यस अवधिमा सञ्चारकर्मी एवं पूर्व कुटनीतिज्ञ, विज्ञ एवं यस क्षेत्रका जानकारहरुबाट कार्यसम्पादनमा प्राप्त सहयोग आफ्ना लागि मूल्यवान रहेको बताएका छन्। उनले नयाँ जिम्मेवारीसहित गठित मन्त्रिपरिषद्का सबै सदस्यहरुलाई बधाइ तथा शुभकामना व्यक्त गरेका छन्। ज्ञवालीको भनाइ जस्ताको तस्तै : धन्यवाद तथा आभार करिब सवा तीन वर्ष परराष्ट्र मन्त्रीका रुपमा कार्यरत रहेर विदा भएको छु। यस्तो गरिमापूर्ण जिम्मेवारी सम्हाल्ने अवसर दिनुभएकोमा सम्माननीय प्रधानमन्त्रीज्यूप्रति आभार व्यक्त गर्दछु। दायित्व सम्पादन गर्ने क्रममा प्राप्त सहयोग, प्रदर्शित टिम स्पिरिट एवं परिवारसदृश वातावरण निर्माणका लागि मन्त्रालयका सचिवहरु शङ्करदास वैरागी (सम्प्रति मुख्यसचिव), भरतराज पौड्याल एवं समस्त परराष्ट्र मन्त्रालय परिवारलाई धन्यवाद ज्ञापन गर्दछु। समकक्षी विदेशमन्त्रीहरु, संयुक्त राष्ट्र सङ्घ लगायत वहुपक्षीय र क्षेत्रीय सङ्गठनका प्रतिनिधिहरु तथा नेपालस्थित विदेशी नियोगहरुबाट प्राप्त सद्भाव र उहाँहरुसँगको सहकार्य मेरा लागि अविस्मरणीय रहने छ। सहकर्मी मन्त्रीहरुज्यूहरुसँगको बसाइलाई सधैभरि सम्झिरहने छु।। यस अवधिमा सञ्चारकर्मी साथीहरु एवं पूर्व कुटनीतिज्ञ, विज्ञ एवं यस क्षेत्रका जानकारहरुबाट कार्यसम्पादनमा प्राप्त सहयोग मेरा लागि मूल्यवान रहेको छ। मलाई यो अवसरको ढोका खोलिदिने गुल्मी१ का मतदाताहरुप्रति कृतज्ञ छु। नयाँ जिम्मेवारीसहित गठित मन्त्रिपरिषद्का सबै सदस्यहरुलाई वधाइ तथा शुभकामना व्यक्त गर्न चाहन्छु। यस अवधिमा मेरो तर्फबाट विदेश भ्रमण बापतको लेभी ३,१४,९३०। र पारिश्रमिक बापत्को लेभी ६,२०,०००। गरी जम्मा ९,३४,९३०। पार्टी खातामा जम्मा भएको र पारिश्रमिकको कर कट्टीबापत ३,७२,४९१।१३ सरकारी कोषमा दाखिला भएको छ। हाल मेरो खातामा ७,४१,७७५।६० बचत रहेको र केही घरायशी सामान एवं दुई सय जति पुस्तक थपिनु बाहेक मन्त्री बने लगत्तै सार्वजनिक मेरो सम्पत्ति विवरणमा कुनै फेरबदल नभएको जानकारी गराउँछु। मैले प्रयोग गर्दै आएका सवारी साधन र ल्यापटप (म्याकबुक प्रो) आजै मन्त्रालयलाई फिर्ता गरेको र पुल्चोक स्थित सरकारी निवास भोलि बिहान छाड्ने जानकारी गराउन चाहन्छु। यस अवधिमा मप्रति माया, सद्भाव र शुभकामना व्यक्त गर्नु हुने सबैलाई धेरै धेरै धन्यवाद। भिन्न स्वरुपमा तपाइँहरुसँग भेट भइरहने र तपाईँहरुबाट सद्भाव प्राप्त भइरहने विश्वास लिएको छु। प्रदीप ज्ञवाली २१ जेठ २०७८"
बराबरीमा अर्जेन्टिना,"ब्युनर्सआयर्स : फिफा विश्वकप छनोटको खेलमा अर्जेन्टिना बराबरीमा रोकिएको छ। दक्षिण अमेरिकी छनोटअन्तर्गत शुक्रबार बिहान भएको खेलमा अर्जेन्टिना चिलीसँग ११ गोलको बराबरीमा रोकिएको हो। निकै प्रतिस्पर्धात्मक खेलमा सुरुआती अग्रता बनाएर पनि अर्जेन्टिनाले जित निकाल्न सकेन। खेलको २३औं मिनेटमा कप्तान लियोनल मेसीले पेनाल्टीमा गोल गर्दै अर्जेन्टिनालाई अग्रता दिलाएका थिए। तर, खेलको ३६औं मिनेटमा एलेक्सिस सान्चेजले गोल गर्दै चिलीलाई हारबाट जोगाएका थिए। यस बराबरीसँगै अर्जेन्टिनाले पाँच खेलबाट ११ अंक जोडेको छ। अर्जेन्टिना समूहको दोस्रो स्थानमा छ। चिली भने पाँच अंकका साथ छैटौं स्थानमा छ। दक्षिण अमेरिकी छनोटमा १२ अंकका साथ ब्राजिल शीर्ष स्थानमा छ। अर्जेन्टिनाले पूर्वकप्तान डियगो म्याराडोनाको निधनपछि पहिलो पटक अन्तर्राष्ट्रिय खेल खेलेको हो। गत नोभेम्बरमा हृदयाघातका कारण ६० वर्षको उमेरमा म्याराडोनाको निधन भएदेखि अर्जेन्टिनाले अन्तर्राष्ट्रिय खेल खेलेको थिएन। त्यसैले मेसीले चिलीविरुद्धको खेललाई विशेष मानेका थिए। यो खेल साँच्चैमा विशेष थियो। हामीले पहिलो पटक म्याराडोनाबिना फुटबल खेलेका थियौं। उनलाई हामीले धेरै मिस गर्यौं पनि, मेसीले भने। म्याराडोनाको निधन र कोरोना भाइरसको महामारीका कारण अर्जेन्टिनाले यसअघि तय भएको दुई खेलेन। अन्य खेलमा उरुग्वे र पराग्वेले गोलरहित बराबरी खेलेका छन् भने बोलिभियाले भेनेजुएलालाई ३१ ले पराजित गरेको छ। यस्तै कोलम्बियाले पेरुलाई ३० गोलले पराजित गर्यो।"
काठमाडौं महानगरको प्रत्येक वडामा खोप केन्द्र,"काठमाडौं : काठमाडौं महानगरपालिकाले आगामी मङ्गलबारबाट ६० देखि ६४ वर्षसम्मकालाई दिईने कोभिड१९ विरुद्धको खोप सञ्चालन गर्ने केन्द्रको नाम तोकेर पठाउन वडा खोप समन्वय समितिलाई पत्राचार गरेको छ। स्वास्थ्य तथा जनसङ्ख्या मन्त्रालयको जेठ १८ गतेको निर्णयका आधारमा शुक्रबार जिल्ला स्वास्थ्य कार्यालय र कामपाको शहरी स्वास्थ्य तथा खाद्य पदार्थ नियमन विभागबीच बैठक बसेर हरेक वडामा एकएक खोप केन्द्र सञ्चालन गर्ने निर्णय गरेको छ। यही निर्णयका आधारमा वडाको खोप केन्द्र वडाबाट तोक्नका लागि पत्राचार गरिएको हो। उक्त उमेर समूहका व्यक्तिका लागि भेरोसेल (चाइनीज खोप) को पहिलो मात्रा दिन लागिएको हो। सरकारले खोप कार्यक्रमअन्तर्गत पहिलो पटक महामारी नियन्त्रणका लागि अग्रपङ्क्तिमा खटिनेका लागि, त्यसपछि ६५ वर्षदेखि माथिल्लो उमेर समूहका व्यक्तिका लागि र तेस्रोमा १८ देखि ५९ वर्षका व्यक्तिलाई खोप दिएको थियो। जेठ ११ गतेसम्म वडास्तरमा केन्द्र स्थापना गरेर चलाइएको खोप कार्यक्रमबाट करीब १ लाख व्यक्ति लावान्वीत भएका थिए। रासस"
नेपाली सेनालाई अष्ट्रेलियाले दियो स्वास्थ्य सामग्री,काठमाडौं : अष्ट्रेलियाले नेपाली सेनालाई कोरोना भाइरस (कोडिभ१९) रोकथाम तथा नियन्त्रणको लागि आवश्यक पर्ने स्वास्थ्य सामग्री प्रदान गरेको छ। शनिबार अष्ट्रेलियाका राजदूत फेलिसिटी जेनभल्कले नेपाली सेनाका बलाधिकृत रथी प्रभुराम शर्मालाई स्वास्थ्य सुरक्षाका लागि आवश्यक सामग्री हस्तान्तरण गरेकी हुन्। त्रिभुवन अन्तर्राष्ट्रिय विमानस्थलमा आयोजित कार्यक्रमा उक्त सामग्री हस्तान्तरण गरिएको नेपाली सेनाले जनाएको छ। कार्यक्रममा नेपाली सेनाका रथी शर्माले अष्ट्रेलियाले गरेको सहयोगका लागि धन्यवाद दिए। कोरोनाविरुद्धको प्रतिकार्यका लागि सेनाबाट तैनाथ हुने स्वास्थ्यकर्मीको सुरक्षाका लागि अष्ट्रेलियाले उक्त सामग्री दिएको हो। सबै सामग्री अष्ट्रेलियन एय फोर्सले नेपाल ल्याएको हो।
सरकारले २० प्रतिशत छुट दिएपछि साल्ट ट्रेडिङ भीड,काठमाडौंको सोल्टीमोडस्थित नेपाल साल्ट ट्रेडिङ लिमिटेडमा सरकारले २० प्रतिशत छुटमा ग्यासलगायत खाद्यान्न बिक्रि सुरु गरेपछि किन्न आइपुगेका सर्वसाधारणको भीड । तस्बिर : अशोक दुलाल
कतार एयरवेजद्वारा फुकेट उडान पुनः सञ्चालनमा,"दोहा : कतार एयरवेजले अन्तर्राष्ट्रिय हवाई यात्रा पुनः सुरु गर्ने क्रममा १ जुलाईदेखि थाइल्याण्डको प्रसिद्ध गन्तव्यस्थल फुकेटको लागि चार साप्ताहिक उडानहरू सुरु गर्ने भएको छ । यसका १२ साप्ताहिक बैंकक उडानहरू सँगै एयरलाइन्सले थाइल्यान्डको लागि कुल १६ साप्ताहिक उडानहरू सञ्चालन गर्नेछ जसले यात्रुहरूलाई युरोप, मध्यपूर्व र संयुक्त राज्य अमेरिकाबाट यात्रा गर्ने थप सुविधा प्रदान गर्नेछ। छुट्टी तथा मनोरञ्जनका लागि संसारभरका पर्यटकहरूलाई थाइल्याण्डले स्वागत गर्ने यस समय पूूर्ण रुपमा खोप लगाएका यात्रुहरूले चाँडै नै फेरि यात्रा गर्न सक्नेछन् जसको क्रममा कतार एयरवेज एवं मध्यपूर्वको एक मात्र पाँच तारे कोभिड१९ सुरक्षा मापदण्डयुुक्त हमद अन्तर्राष्ट्रिय विमानस्थलमा उपलब्ध उत्कृष्ट आतिथ्य र सेवाको लाभ उठाउन सक्नेछन् ।"
मालको करामत,"जीवनका उहापोहमा घटेका असंख्य घटनाहरूको क्रममा कहिले रमाउने गर्छौं अनि कहिले दुःखी बन्छौं। संसारमा चलेको रितलाई नकार्न सक्दैनौं तथापि जेजस्तो परिवेशमा पनि सामान्य बन्ने प्रयत्न गर्दछौं। जन्ती र मलामीको उहापोहमा रुमलिँदै आफ्नै शवयात्राको तयारी गरिरहेका छौं। आफ्नो दिन छोटिँदै गर्दा पनि उत्सव मनाइरहेकै छौं। आफ्नै जन्मदाताको बिछोडका पीडा भुलेर जीवन सार्थक बनाउन संघर्ष गरिरहेका छौंं। युगयुगान्तरदेखि चलिआएको चलनलाई आत्मसात गर्दै सुईकुच्चा ठोक्न बाध्य छौं। हरेक मानवको यथार्थ दैनिकी हो यो तर कहीँ कथित मानवहरूको अहंका कारण कैयौं मानवले पीडाका पहाड चढ्न बाध्य भएका छन्। यस किसिमका अहं पाल्ने मानवहरू संसारमै प्रभुत्व जमाइरहेछन्। हाम्रो जस्तो अविकसित मुलुकमा त झन् उनीहरूको आफैंलाई भगवान् ठान्ने प्रवृत्ति निकै बढेको छ। शासक र जनताको दुरी निकै बढ्दै गएको छ, यो सुखद् हुँदै होइन। जहाँ जताबाट आफ्नो जीवनका उहापोह सुरु गरौं भन्दा पनि मूलराजनीतिका बाछिटाहरू मथिंगलमा घुमिहाल्ने ! यसैको सेरेफेरोमा राजनीतिमा धेरै उतारचढाव देख्यौं। केवल देखेनौं, जनताका पीडालाई सम्बोधन गर्ने शासन प्रणाली। स्वास्थ्य, शिक्षा, रोजगार र सुरक्षाको प्रत्यक्ष अनुभूति कहिल्यै देख्न पाइएला खै ? मकै गोड्न आएको खेतालाले गाँजा माग्यो। मैले त्यो दिएँ, सालको पातमा उसले बिँडी बनाएर खायो, मलाई पनि एक सर्को तान भनेर दियो। ऊ रहेछ गजडी थाहै थिएन। बारीमा गएपछि उसले मकै गोड्नुको सट्टा सबै खन्देछ। यसैका लागि धेरै मान्छे मरे, अझै कति मर्नुपर्ने त्यो पनि ठेगान छैन। उनीहरू समृद्ध नेपाल र सुखी नेपालीको एकोहोरो रटानमा छन् तर त्यसको प्रत्यक्ष अनुभूतिको ढुंगो कहिले पाक्ला ? आफन्तका पीडा जस्तै सबै मानवका पीडा एउटै हुन् भन्ने शासक कहिले पाउँछौं ? यी र यस्ता प्रश्नको उत्तर कहिले पाउँछौं ? आ ! छोड्दिऊँ यी राजनीतिक कुरा। छोटो दिमागले त जनतालाई केही सुविधा दिनुपर्छ भन्ने लाग्छ भने डाडू पन्यू हातमा लिएर जनताकै भोटले जितेर खोलाको ढुंगाबाट देउता बनेकाहरूले किन भुलेका होलान् कहिलेकाहीँ ताजुक लाग्छ। देशको मूल आधार नै राजनीति हो। त्यसैले राज्यको मूल राजनीतिमै कचमच भइरहुन्जेल सबै क्षेत्र डामाडोल भइरहन्छ, भइरहेकै पनि त्यस्तै छ किनकि राजनीतिको यो जनविपरीत किचलो आजको मात्र होइन जुन पार्टी आए पनि जनताको हविगत उस्तै। राजनीतिक धारमा सन्तुलन आउनु जरुरी छ। त्यसैको प्रतीक्षामा अब धेरै पुस्ता बिताउनु नपरोस्। पितापूर्खाको पनि यही चाहना थियो तर उहाँहरू आफ्नै भाग्यलाई दोष दिँदै यही धर्तीमा विलिन भइसकेका छन्। वर्तमान स्थिति त्योभन्दा कम छैन तापनि केही सचेत छौं जस्तो लाग्छ। समयले बताउला। हजुरबा पुस्तासँग भेट्ने मौका पाइनँ, यद्यपि बासँग भने आफ्ना जीवनका उहापोह पोख्ने मौका पाएँ। बाका जीवनका उहापोहलाई सुन्ने मौका पाएको छु। यस अर्थमा निकै भाग्मानी ठान्दछु। साँच्चिकै भन्नुपर्दा मेरा बा बा कम साथी बढी थिए। हामी सानासाना कुरा पनि बासँग भन्ने गथ्र्यौं बा कुनै झर्को नमानी उत्तर दिनुहुन्थ्यो। बाले हामीलाई एक लवटो कुटेको थाहा छैन। हामीले काम गर्नुभन्दा पनि पढिदे हुन्थ्यो भन्ने उहाँको चाहना थियो। अनेक किस्सा जोडेर हामीलाई जीवनयापन गर्ने र समाजसँग घुलमिल गर्ने तरिकाका बारेमा अनेकौं उदाहरण दिएर राम्रो बाटोमा लाग्न प्रेरित गर्थे बा। उहाँलाई पहिले छोरा नहुनुको पीडामा समाजले घोचेका तिखाकाँडाहरूले निकै घोचेका रहेछन्। त्यसैले ठुलीआमाले नै केटी खोजेर बुबाको विवाह गरिदिएको कुरा पटकपटक बताउनु हुन्थ्यो। ठुलीआमाको तर्फबाट तीन छोरी हुँदा पनि छोरा नजन्मिनुको पीडा बालाई समाजले दिएको नमिठो वचनको प्रतिक्रिया आमाले दिनुभएको थियो। त्यसपछि त ठुलीआमाका पनि दुई भाइ छोरा भए। आमापट्टि पनि अहिले पाँचभाइ छोरा र दुई दिदीबहिनी थाती नै छन्। प्रसंग बुबाको स्मृति कै हो। बुबा बितेको एक्काइस वर्ष बितेछ। तर बुबाको याद नआएको कुनै क्षण हुँदैन। बुबा बितेपछि विचलित भएँ। धेरै समयसम्म शब्द नै फुरेनन्। जब लेख्न बस्थें, आँखाका आँसु किबोर्डमा झरिसकेको पत्तो हुँदैनथ्यो। धेरैपटक छोराले देखेर बाबा सुतिस्यो, कम्प्युटरमा मेरो काम छ भन्थ्यो। र, म लेख्न बस्दा के लेख्दैछ भनेर नियालिरहेको हुन्थ्यो। आजभोलि संसार शून्य समयमा झरेको छ। सहर सुनसान छ। एकोहोेरो एम्बुलेन्सको आवाज मात्र सुनिन्छ बस्तीमा। कोभिड कहरको समयमा पुराना स्मृतिलाई ताजा बनाएर अहिलेको पीडा बिर्सने काम गरिरहेको छु। बुबासँग जीवनका तिस वसन्त सँगै बिताएँ। बुबाको दुःख कम गर्न सोह्र वर्षकै उमेरमा सहर पसें। परिवारमा सातजना बच्चा र आमाबुबा गरी नौजना। सबैको भरणपोषण, शिक्षादीक्षा गर्न पक्कै पनि कठिन थियो बुबालाई। दाजु र सौतानी परिवारका बारेमा लेख्दैजाँदा सिंगै उपन्यास बन्न सक्छ। ती कुरालाई हृदयको कुनामा थन्काएर राखेको छु। कुनै बेला ती पोका एकएक गरी खोल्दै जानेछु। बुबाले कहिल्यै स्कुल पढ्न पाउनु भएन। उहाँमा गीता, महाभारत, वेद, रुद्री, चण्डी, दुर्गाकवच, देवीभागवत लगायत शास्त्रका धेरै पुस्तक पढ्ने क्षमता भने थियो। धेरै श्लोकहरू कण्ठ थिए। दुःखका पहाडहरूले थिचिएर पनि सन्तानलाई कहिल्यै दुःखको अनुभूति दिलाउनु भएन। दिदी दाइले बाका दुःख धेरै देखेका थिए। जिम्मेवारी लिनुपर्ने जेठो छोराले त्यति चासो नलिएपछि बुबाका दुःख अझै चुलिएका थिए। बुबाका दुःखहरू जति नै चुलिए पनि उहाँले अहिले हामीलाई करोडपति बनाएर राखिदिनु भएको रहेछ। एक हजारमा पाँच रोपनी जग्गा कसैले किन्न नमान्ने ठाउँमा अहिले आनाकै पाँच, दस लाखभन्दा माथि पुगिसकेको छ। बुबा अहिले हामीसँग हुनुहुन्थो भने छोराहरूको पौरख देखेर कति खुसी हुनुहुन्थ्यो होला। आमाले भने अहिले पनि देखिरहनु भएको छ। दुःखले हुर्काएका छोराहरूको प्रगतिले आमाको मन त्यसैत्यसै फुरुंग भएको देख्छु। एक मानो पीठो पैचोमा नपत्याउनेहरू अहिले आरिसले जलिरहेका छन्। आरिसेहरूको पछि कुद्ने बानी छैन हाम्रो। भन्नेले जे भने पनि आफ्नो काम गर्न भने छोड्नुहुन्न भन्ने मान्यता छ। काग कराउँदै गर्छ पिना सुक्दै गर्छ भनेझैं कर्म नछोड्ने बानीको श्रेय भने बुबालाई जान्छ। भन्नुहुन्थ्योकागको पछि लाग्नुभन्दा पहिले कान छाम्नुपर्छ। आज सबै भाइ जुन स्थितिमा पुगेका छौं त्यसको आधारभूमि बुबा नै हो। उहाँले हामीलाई गर्ने सबै कर्तव्य पूरा गर्नुभयो, मुलालाई कसले डोब खनिदिएको हुन्छ र ? त्यसकारण हाम्रो गतिलाई अहिले पनि उहाँकै निर्देशन छ भन्ने ठान्छौं। बुबाको सामिप्य असाध्य प्यारो लाग्थ्यो। उहाँका जोक, कथा, उखान टुक्का र शास्त्रका कुरा बेंसीबाट घर जाँदा बाटोमा सुन्थ्यौं। जुनको उज्यालोमा बुबाका कथनहरू अति नै प्रिय लाग्थे हामीलाई। उहाँलाई आफ्नो जिन्दगीप्रति कुनै गुुनासो थिएन। रुखपात लगाउनु र माटोसँग खेल्नु उहाँको दैनिकीले हामीलाई हुर्काउनु, वढाउनु र पढाउनु भएको थियो। हाम्रा खुट्टा लागेपछि हामीले आफंै गर्न सक्ने भयौं र बुबाका दुःखमा सुख खोज्ने प्रयत्न गर्यौं। बुबाको अम्मल त खासै केही थिएन तर पनि सुर्तीका पत्ताहरू भोटोको खल्तीमा बोक्नु हुन्थो। बेलाबेलामा अलिकति च्यातेर मुखमा हाल्नु हुन्थ्यो। कहिलेकाहीँ हामीलाई पनि खाने हो यसले पेटको किरा मार्छ भन्नु हुन्थो। एकपटक खाएँ, तीतोले झन्डै बान्ता गरें। त्यसबेलादेखि खाइनँ, अहिलेसम्म अम्मल केही छैन। बुबाले गाँजाको विरुवा रोप्नु हुन्थ्यो। ठुलो भएपछि गाँजाको फूललाई बाँसको ढुंग्रोमा खाँदेर माटोमा गाड्नु हुन्थ्यो। भन्नुहुन्थो वस्तुभाउ बिरामी परेका बेलामा यो अचुक ओखती हुन्छ। केही वर्ष माटोमा गाडेको गाँजा निकै कडा हँुदोरहेछ। एकपटक हाम्रोमा मकै गोड्न आएको खेतालाले गाँजा माग्यो। मैले त्यो दिएँ, सालको पातमा उसले बिँडी बनाएर खायो, मलाई पनि एक सर्को तान भनेर दियो। ऊ रहेछ गजडी थाहै थिएन। बारीमा गएपछि उसले मकै गोड्नुको सट्टा सबै खन्देछ। बुबाले निकै गाली गर्नुभयो, तैपनि ऊ निरन्तर खनिरहेको थियो। गाँजा दिएको कुरा बुबालाई भनें। बुबाले कोदालो खोसेर उसलाई पठाइदिनु भयो। यो गजडीलाई गाँजा नदेको भए हुन्थ्यो भन्नुभयो। त्यसबेला निकै डराएँ। तर, बुबाले कहिलेकाहीँ त्यस्तै हो भनेर सहजरूपमा लिनुभयो। बुबाको त्यही सहजताले आजसम्म निर्देश गरिरहेको छ। बुबाका सुख, दुःखसँगै जोडिएका धेरै सन्दर्भ मस्तिष्कमा फिल्मका रिलजसरी घुमिरहेका छन्। तिनै सन्दर्भहरूको एल्बम बनाउने प्रयासमा यी हरफहरू लेखिरहेको छु छुटेका सम्झनाहरूलाई पुनः जोड्ने प्रयासमा। एकपछि अर्को स्मृतिका पाना आफैं पल्टिरहेका छन्। असारसाउनको महिना थियो, बुबा र म बारीमा मल हालेर बाँकी खेतमा राख्न जाँदै थियौं। बारीमा मकैको झोड थियो, खेतमा हरिया धान देख्दै मनमोहक। बारीको डिलैडिल जाँदै थियौं, तलबाट विनोद दाइ आउँदै थिए। जम्काभेट भइसकेपछि उनलाई बुबाले भन्नुभयो विनोद बाबु, माल निकाल त। बूढाले के माल निकाल भन्या हो ? भन्ने मनमा पर्यो। काँधमा बोकेको धोक्रो बिसाएर उभिएँ। दाइले खल्तीबाट टिनको सानो बट्टा निकाले। खोलेर थोरै बुबालाई दिए। तँ पनि खान्छस् ? भनेर मलाई दिँदै भने यो माल धेरै खानु हुँदैन, यसरी ओठले च्याप्ने र थुक निल्ने। बुबा मुखमा हालेर गइसक्नु भएको थियो। मैले उनले जे भने त्यही गरें। आहो ! मुख पूरा बटारेको जस्तो भयो। नथुक्नु भनेको छ, कसरी थुक्नु, नथुकौं औडाहा भइसक्यो। आ ! जे त होला भनेर निलें। अगाडि बढें बुबा खेतमा पुगिसक्नु भएको थियो। पुगेपछि आलीमा बसेर ल म उता कुनाबाट मल हाल्दै आउँछु तँ यो गरामा हाल्दै गर भन्नुभयो। एकतमासले रिँगटा लागिरहेको थियो। हुन्छ भनेर आलीमा एकछिन बसें। संसारै घुमाएझैं लाग्यो। सकिनसकी मल छर्न थालें। आलीमै बसेर मल एकै ठाउँमा छरेछु। त्यो दृश्य बुबाले देखेर मलाई के भयो ? भन्नुभयो। सबै कुरा बताएँ। हैट ! यो त खैनी हो निकै कडा छ। किन खाएको ? भन्नुभयो। पूरै गरालाई पुग्ने मल एकैठाउँमा छरेछु। उठाउन पनि नमिल्ने ? पछि त्यो ठाउँमा मल धेरै भएर सबै धान डढेछ। सबैले के भयो भनेर सोध्दा बुबाले भन्नुहुन्थ्यो, यो मालको करामत हो। त्यसबेला टिनको सानो बट्टामा खैनी किन्न पाइने रहेछ निकै कडा। कहिल्यै नखाएको मलाई दुई दिनसम्म पेट बटार्यो। त्यो खैनीको स्वादको करामत अहिले सम्झँदा पनि हाँसो उठ्छ। कोरोना कहरले पुनः आक्रान्त बनाइरहको यो समयमा पुराना स्मृतिहरू सम्झँदा रमाइलै अनुभूति हुँदोरहेछ। केही समय वर्तमान पीडाबाट मुक्ति पाएर पुरानो संसारको विचरणमा निकै रमाइलो भयो। पृष्ठभूमिमा कर्णदासको कर्णप्रिय गीत बजिरहेको छ जिन्दगीको के भरोसा, यो त सानो खैलौना हो! आखिर कर्कलाको पातमा पोखिएको पानीजस्तै त हो जिन्दगी। सुरक्षित रहौं। एकले अर्कालाई सहयोग गरौं। आखिर जिन्दगी सानो खेलौना नै त हो।"
१३ वर्षीया बालिकामाथि दुई गुरुले गरे यौन दुर्व्यवहार,भक्तपुर: भक्तपुरको सूर्यविनायक नगरपालिका ७ गुण्डुकी एक १३ वर्षीया बालिकामाथि दुई गुरुले फरक फरक समयमा यौन दुर्व्यवहार गरेका छन् । एक जना बालिकालाई पढाउने स्कुलका शिक्षक हुन् भने अर्का तेक्वान्दो खेल सिकाउने गुरु । गुरुचेलाको सम्बन्धलाई बिर्सेर ती दुई गुरुले ती बालिकामाथि यौन दुर्व्यवहार गरेपछि प्रहरीमा उजुरी परेको हो । एकजनाले गत मंसिर र अर्को गुरुले फागुनमा आफ्नै चेलीमाथि बाल यौन दुर्व्यवहार गरेको पीडित पक्षको भनाइ छ । महानगरीय प्रहरी परिसर भक्तपुरका अनुसार बालिकामाथि यौन दुर्व्यवहार गरेको अभियोगमा दुवै गुरुलाई नियन्त्रणमा लिइएको छ । परिसरका प्रवक्ता प्रहरी नायब उपरीक्षक दीपक गिरीले पीडित बालिकाकी आमाले दिएको किटानी जाहेरीको आधारमा शिक्षक हरिकृष्ण कोजू र तेक्वान्दो प्रशिक्षक चुलाई मुखियालाई नियन्त्रणमा लिइएको जानकारी दिए । आमाले दिएको जाहेरीअनुसार सूर्यविनायक नपा ७ गुण्डु निवासी शिक्षक कोजूले गएको वर्षको मंसिर १६ गते आफ्नै घरमा ती बालिकामाथि यौन दुर्व्यवहार गरेका थिए । कोजूले भोज खान भनी बोलाएर बालिकाको संवेदनशील अंगमा समाती बालयौन दुरुपयोग गरेको जाहेरीमा उल्लेख गरिएको छ । त्यस्तै तेक्वान्दो प्रशिक्षक मुखियाले सोही बालिकालाई गत वर्षकै फागुन १ गते बाल यौन दुर्व्यवहार गरेको प्रहरी नायब उपरीक्षक दीपक गिरीले बताए । प्रशिक्षक मुखियाले उक्त दिन बिहान तेक्वान्दो खेल्न गएको अवस्थामा निज नाबालिकालाई सल्लाघारीस्थित एकान्त स्थानमा बोलाई 'तिमीलाई राम्रोसँग गेम सिकाइदिन्छु' भनी एक्लै पारी संवेदनशील अंगमा समाती बाल यौन दुर्व्यवहार गरेको भन्ने उजुरी परेको उनको भनाइ थियो । प्रशिक्षक मुखियाले भक्तपुर नगरपालिका १ सल्लाघारीस्थित नेपाल ट्रस्टको ९९ रोपनीमा तेक्वान्दो सिकाउँदै आएका छन् । बालिकाकी आमाले बुधबार महानगरीय प्रहरी वृत्त जगातीमा किटानी जाहेरी दिएको प्रहरी नायब उपरीक्षक गिरीले बताए । सोही जाहेरीको आधारमा गुरुद्वय कोजू र मुखियालाई महानगरीय प्रहरी वृत्त जगातीले नै नियन्त्रणमा लिएको हो । घटना सम्बन्धमा छुट्टाछुट्टै अनुसन्धान कार्य अघि बढाइएको भक्तपुर प्रहरीले जनाएको छ ।
१५ करोड पटक हेरियो कुटुमा कुटु,"काठमाडौं : पछिल्लो समय गीतसंगीत मापन युट्युबमार्फत हुँदै आएको छ। हरेक गीतले प्राप्त गर्ने युट्युब भ्युजको आधारमा लोकप्रियता र सफलताको मापन गरिँदै आएको छ। दर्शकश्र्रोताले रुचाएका गीतले छोटो समयमा करोडौं भ्युज पाउने गरेका छन्। डिजिटल प्लेटफर्मको युट्युबमा सर्वाधिक भ्युज कमाउन सफल भएको छ, कुटुमा कुटु सुपारी दाना। सन् २०१७ मा रिलिज भएको कुटुमा कुटु बोलको गीतले दर्शकको भ्युजको रफ्तारलाई अहिले पनि छोडेको छैन। नेपाली चलचित्र दुई रुपैयाँमा समावेश यो गीतलाई युट्युबमा १५ करोड पटक हेरिएको छ। युट्युबमा १५ करोड पटक हेरिने यो पहिलो नेपाली गीत पनि बनेको छ। यो गीत अहिले पनि हरेकजसो कार्यक्रममा बज्ने गरेको छ भने टिकटकमा लोकप्रिय बनिरहेको छ। राजनराज शिवाकोटीको शब्द तथा संगीतमा तयार भएको यो गीतमा राजनराज शिवाकोटी, राजन ईशान र मेलिना राईले स्वर दिएका छन्। गीतको एरेन्जर राजन ईशानले गरेका छन्। करिब ६ मिनेट लामो गीतमा चलचित्र दुई रुपैयाँकी नायिका स्वस्तिमा खड्का, निश्चल बस्नेत, आसिफ शाह र बुद्धि तामाङले अभिनय गरेका छन्।"
"प्राकृतिक स्रोतको दोहनले संकट: फूलेनन् गुराँस, सुक्न थाले मुहान","ओखलढुंगा: चैतबैशाखमा लेकाली वन गुराँस फुलेर राताम्य देखिन्थे । यस वर्ष जेठमा बल्ल कतै कतै छिटपुट मात्रै फुले । सदरमुकाम नजिकै रहेको सिद्धिचरण राजमार्गको केत्तुकेलगलगे खण्डको वनमा दशकौंदेखि फूल्दै आएका गुराँस यस वर्ष गुराँस फुलेनन् । वर्षौंदेखि यही खण्डमा सडक रेखालु को काम गर्दै आएका मानेभन्ज्याङ गाउँपालिका४ केत्तुकेका अडिलमान तामाङ गुराँस नफुलेको जंगलका रुख ठाडै सुकेको देखेर छक्क परेका छन् । अडिलमानले भने, केही बोट त कटुस, गुराँस पनि सुके, मैले जीवनमै यसरी जंगल सुकेको पहिलो पटक देखेको हुँ । वनभरी गुराँस फुलेर ढकमक्क हुनुपर्नेमा कतै कोपिला पनि लागेको छैन भने, धेरैजसो पात्लेका रुखहरू सुकेका छन् । समुद्री सतहदेखि १५ सय मिटरभन्दा माथिको उचाइमा रहेको यो वनक्षेत्र हिउँदमा समेत प्रायः हरियाली हुन्थ्यो । सिद्धिचरण नगरपालिका वडा नं ११ हुँदै रुम्जाटार जाने सडक खण्डमा बाह्रै महिना पानी बग्ने काहुले खोलामा पानी सुकेको छ । सडक निमार्ण नहुदै बर्णालुका मान्छे हिडेर बजार आउँदा पानी खाने ठाउँ हो त्यो । सडक बनेको दशकपछि यो खोलो जेठमा पनि सुख्खा छ । पहिले हिँडेर आउँदा पानी खाने ठाउँ हो यो, अहिले जेठमा पनि पानी छैन, सुकिसक्यो स्थानीय देवकुमार दाहालले भने । जथाभावी सडक खन्ने र शिर खटानका कारण पानीका मुहान सुकिरहेको उनले बताए । वन जंगलको दोहन र जथाभावी खनिने सडक नै पानीका मुहान सक्ने मूख्य कारण भएको सामुदायिक वन संरक्षणको अभियानमा लागेका उनले बताए । पानीका मुहान र रुख सुकेर समुदाय समेत प्रभावित भएको देखिएको भने २०७२ सालको भूकम्पपछि नै हो । गाउँमा भएका सदियौँदेखि पानी नसुकेका आहालहरु समेत सुकेका छन् । यसको मूख्य कारण जथाभावी सडक खन्ने र भूकम्प अर्को कारण भएको सामुदायिक वन उपभोक्ता महासंघका जिल्ला अध्यक्ष दीर्गबहादुर खत्रीले बताए । संरक्षणको कुनै योजना विना अधिक प्रयोग र दाहोन मुख्य कारण भएको उनको भनाइ छ । सरकारी तथ्यांकमा वन क्षेत्र बढेको देखिए पनि निजी र कबुलियति वन क्षेत्रका कारण भएको वन अभियानकर्मीहरु बताउँछन् । यस वर्ष कतिपय वनका ६० प्रतिशतसम्म रुख सुकेको देखिएको सिद्धेश्वरी सामुदायिक वन सल्लेरीका उपभोक्ता समिति सचिव गोपाल धमलाले जानकारी दिए । २०७२ को भूकम्पपछि एकदुई रुखहरू सुकेको देखिएको थियो। ठाउँठाउँमा गरी ६० प्रतिशतसम्म वनका रुखहरू सुके उनले भने । सिद्धेश्वरी नजिकका भुसुने, चैते, पम्पालुलगायत दर्जनभन्दा बढी सामुदायिक वनको हजारौं हेक्टर क्षेत्रफलका रुख सुकेका छन् । औसतमा ३० देखि ४० प्रतिशतसम्म रुख सुकेको स्थानीयको भनाइ छ। तर के कारणले वन मासिएको हो, कुनै अध्ययन भएको छैन । वनका रुख र पानीका मुहान सुक्ने क्रम बढ्दै जाँदा ग्रामीण भेगको जनजीवन संकटमा पर्ने भन्दै अभियानकर्मीले भने चिन्ता व्यक्त गरेका छन् ।"
नाइजेरिया सरकारले ट्वीटरमाथि लगायो प्रतिबन्ध,"नाइजर: नाइजेरिया सरकारले अमेरिकी सोसल मिडिया ट्वीटरलाई अनिश्चितकालको लागि प्रतिबन्ध लगाएको छ । शुक्रबार सूचना तथा संस्कृति मन्त्रालयले एक विज्ञप्ति जारी गर्दै ट्वीटरमाथि अनिश्चितकालका लागि प्रतिबन्ध लगाएको जनाएको हो । ""सोसल नेटवर्किङ ट्वीटरलाई नाइजेरियामा संघीय सरकारले अनिश्चितकालका लागि निलम्बबित गरेको छ,"" विज्ञप्तिमा उल्लेख छ । उक्त विज्ञप्ति मन्त्रालयको आधिकारिक ट्वीटर ह्याण्डलबाट शुक्रबार साँझ पोस्ट भएको थियो । ट्वीटरले नाइजेरियामा यहाँको कर्पोरेट अस्तित्वलाई बिगार्नसक्ने गतिविधि गरेको आरोप लगाउँदै सरकारले निलम्बन गरेको जनाएको छ । ट्वीटरले नाइजेरियाका राष्ट्रपति मुहम्मदु बुहारीको एउटा आपत्तिजनक ट्वीट डिलिट गरिदिएको दुई दिनपछि सरकारले यस्तो कदम चालेको हो । यस कदमलाई यहाँको सरकारले ट्वीटरसँग बदला लिएको रुपमा पनि टिप्पणी गरिएको छ । जवकि मंगलबार राष्ट्रपति बुहारीले देशको दक्षिणपूर्वी क्षेत्रका जनताहरुमाथि कडा शब्दमा धम्की दिएका थिए । उनले त्यहाँका जनतालाई त्यस क्षेत्रका सार्वजनिक पूर्वाधारहरुमाथि आक्रमण गरेको आरोप लगाउँदै उनीहरुमाथि धम्की समेत दिएका थिए । त्यस क्षेत्रका जनतालाई लक्षित गर्दै उनले आफूहरुले उनीहरुकै भाषामा व्यवहार गर्ने धम्कीपूर्ण आशयको ट्वीट राष्ट्रपति बुहारीले गरेका थिए । जुन ट्वीट ट्वीटरले डिलिट समेत गरिदियो । राष्ट्रपतिले देशको पूर्वी क्षेत्रमा १९६७१९७० मा भएको दुई वर्षे नाइजेरियाबिआफ्रा गृहयुद्धमा इग्बो जातिका दशौँ लाख मनिस मारिएका थिए । सोही युद्धको सन्दर्भ जोड्दै राष्ट्रपतिले उनीहरुलाई धम्की दिएका थिए । जुन ट्वीटबारे अधिकांश नाइजेरियनले ट्वीटरमा उजुरी दिएपछि ट्वीटरले बुधबार डिलिट गरिदिएको थियो । सरकारका सूचना मन्त्री लाइ मोहम्मदले भने ट्वीटरले दोहोरो व्यवहार देखाएको भन्दै यसको गतिविधिको आलोचना गरेका थिए ।"
तमसोमा ज्योतिर्गमयको विश्व कीर्तिमान,"काठमाडौं : दर्शकमाझ समाचार, मनोरञ्जनात्मक तथा विभिन्न कार्यक्रम प्रसारण गर्दै आएको एपीवान टेलिभिजन व्यावसायिक सफलताको अर्को उचाइमा पुगेको छ। लोकप्रिय कार्यक्रम तमसोमा ज्योतिर्गमयले सगरमाथाको आधार शिविरको सबैभन्दा उच्च स्थान अर्थात् विश्वकै सबैभन्दा उचाइमा छायांकन गरेर नयाँ कीर्तिमान बनाएको छ। जनतामाझ तथ्य र निष्पक्ष विषयवस्तु प्रस्तुत गर्दै आएको एपीवान टेलिभिजनले वर्ल्ड बुक अफ रेकर्ड लन्डनमा नाम लेखाएको छ। कार्यक्रम तमसोमा ज्योतिर्गमय सगरमाथाको आधार शिविरको सबैभन्दा माथिल्लो स्थान अर्थात् ५ हजार ५ सय ५० मिटरको उचाइमा छायांकन गरेर वर्ल्ड बुक अफ रेकर्डमा नाम लेखाउन सफल भएको हो। वर्ल्ड बुक अफ रेकर्डले एपीवान टेलिभिजनलाई विश्व रेकर्डको प्रमाणपत्र पनि प्रदान गरेको छ। शुक्रबार सहरी विकास राज्यमन्त्री रामवीर मानन्धर र वर्ल्ड बुक अफ रेकर्डका नेपाल प्रमुख सागर कटवालले एपीवान टेलिभिजनका कार्यकारी उपाध्यक्ष राजेन्द्र शाक्यलाई प्रमाणपत्र हस्तान्तरण गरेका छन्। कुनै पनि कीर्तिमान कायम गर्नु चुनौतीपूर्ण काम भएको भन्दै राज्यमन्त्री मानन्धरले आगामी दिनमा अझै सफलताको शुभेच्छा व्यक्त गरेका थिए। यसैगरी वर्ल्ड बुक अफ रेकर्डका नेपाल प्रमुख कटुवालले रोमाञ्चक मात्र नभई साहसिक कीर्तिमानले एपीवानको आगामी यात्रा अझ सफल रहने विश्वास व्यक्त गरे। कार्यक्रममा टेलिभिजनका कार्यकारी उपाध्यक्ष राजेन्द्र शाक्यले टेलिभिजन इतिहासमै सबैभन्दा उचाइमा रेकर्ड गरिएको कार्यक्रम संस्थाका लागि गौरवको विषय भएको बताए। विश्वको सर्वोच्च शिर सगरमाथाको आधार शिविरको सबैभन्दा माथिल्लो स्थानमा सञ्चालन गरिएको कार्यक्रम तमोसोमा ज्योतिर्गमयका प्रस्तोता एवं एपीवान टेलिभिजनका सम्पादक टीकाराम यात्रीले तत्क्षणको अनुभूति शब्दमा व्यक्त गर्न नसकिने बताए। त्यस्तै कार्यक्रम निर्माता फुर्वा शेर्पाले यो कठिन भए पनि विश्वमै नौलो प्रयास भएको अनुभूति सुनाए। एपीवान टेलिभिजनको कार्यक्रम तमोसोमा ज्योतिर्गमय जेठ ४ गते सगरमाथाको आधार शिविरमा छायांकन गरिएको थियो। सो कार्यक्रम छायांकन समूहमा कार्यक्रम प्रस्तोता तथा सम्पादक यात्री, कार्यक्रम निर्माता शेर्पासहित अनुसन्धानकर्ता सरोज गौतम, क्यामरापर्सन नवराज अधिकारी, धनयोञ्जन तामाङ र सञ्जय पौडेल सहभागी थिए। कार्यक्रममा सबैभन्दा कम उमेरमा आठ हजारभन्दा माथिका विश्वका १४ वटा हिमाल आरोहण गरी विश्व कीर्तिमान कायम गरेका मिङमा शेर्पासँग अन्तर्वार्ता लिइएको थियो।"
तायमचाको रमझम,"पर्यटकीय आकर्षणको सहर पोखराका लागि पर्यटन वर्षको लफडा चाहिँदैन। बाहै महिना पर्यटन मौसम हुन्छ, खासगरी फागुन, चैत, वैशाख त झन् उत्तम। अन्नपूर्ण हिमाल श्रृंखलालाई नजिकबाट नियाल्न होस्, फेवातालमा बोटिङ गर्न होस् अथवा नजिकैको पहाडी पगडन्डीमा ट्रेकिङ गर्न, पोखरा सधैं लोभ्याइरहन्छ। हामी पनि फागुन २१ गते शनिवार त्यस्तै लोभमा फस्यौं र त्यसको भरपूर आनन्द पनि उठायौं। शनिबार पोखराका मुख्य बजारका अधिकांश ठूला पसलहरू बन्द थिए। किनमेलको गुन्जायस थिएन तर जुन लोभले हामीलाई तान्यो त्यो थियो, फेवामा बोटिङ गरी बाराही मन्दिरसम्म जाने। ड्राइभर केशव भाइले शनिबार गाडी फिसटेल लजभन्दा अगाडि जान दिँदैन भनेपछि हामी त्यही होटलकै वारीको घाटबाट बाराही मन्दिरसम्मको यात्रा गर्यांै। यस अगाडि पनि मैले यात्रा गरेको थिएँ तर त्यो सानो थियो। लेकसाइडबाट बाराहीको पाँच सात मिनेटको मात्र तर यो बीस पच्चीस मिनटको लामो बोटिङले नयाँ अनुभूति दिएको थियो। शनिबारको रमाइलो लेक साइडमा नै हुँदोरहेछ। हामीले अनुभव गर्यौं। पस्मिना र याक उनीका सल, सुती कपडा, पुस्तकहरू गिफ्ट पसलहरू, थाङ्का चित्रहरू र मिथिला लोकचित्रहरू। हो, मिथिला लोकचित्रका उपयोगी वस्तुहरू पसलहरूमा देख्दा मलाई खुसी लाग्यो। हाम्रो बोटचालकलाई म प्रश्न गर्दछु मोटरबोट किन सञ्चालनमा छैन ? उनी अलि उत्तेजित हुँदै भन्छन् त्यो चल्यो भने सयौं परिवारको उठीबास हुन्छ। त्यसैले चलाउन दिइएको छैन। कुरा सत्य हो, रोजीरोटीको कुरो जो छ। तर मोटरबोट चल्दा खतरा कम हुन्थ्यो र आनन्द पनि सम्भवतः बढ्ता लिन सकिन्थ्यो कि ? हामी ६ बजे साँझ बाराही मन्दिर क्षेत्रमा पुग्यौं। भीड थियो। दर्शन र फोटोको बेग्लै रमझम थियो। म दृश्यहरूलाई क्यामेरामा साँच्न लागि परेको थिएँ भने सहयात्री संस्कृतिविद् डा चूडामणि बन्धु र प्राज्ञ डा संजीता बर्मा दर्शन पूजामा लागिरहनु भएको थियो। बाराही मन्दिरको दक्षिणी पहाडीमा बसोबास गर्नेहरूको दैनिकी बारेमा सोच्यौं। नाउबाट नियमित आउने जाने बाध्यता र खतरालाई पनि गुन्यौं। यसरी मनभरी कुरा खेलाउँदै प्राकृतिक सौन्दर्यको सुखानुभूतिलाई आत्मसात गर्दै लेकसाइड घाटतर्फ बोटलाई बढायौं। शनिबार थियो, बाटोघाटो पैदलै हिँड्दै दृश्यवलोकन गर्दै जाने हाम्रो निर्णयले फेरि त्यही फिसटेल घाटनिर फर्कनु पर्ने कार्यक्रम स्थगित गरी तीन सय पाँच रुपैयाँ बोटचालकलाई दिई फर्कायौं। अब हामी चोकमा छौं कता जाने ? डा बन्धु अलि मासतिर जाउँ न त भन्ने सुझाउ दिनुहुन्छ। त्यसपछि हामी पश्चिमतिर लाग्यौं। सवारीसाधन सर्वथा बन्द थियो, त्यसैले बाटोमा छेउछाउका होटल रेष्टुरेन्ट वालाहरूको पूरै कब्जा थियो। सडकमा गीतहरूको चर्को ध्वनि र मासुको परिकारसँगै रम, हिस्की, स्कोच, वाइन र वियरको चुस्की। बाटोमा सजाएर राखिएका कुर्सी टेबुलमा विदेशीहरूको चकचकी बढी देखियो। शनिबारको रमाइलो लेक साइडमा नै हुँदोरहेछ। हामीले अनुभव गर्यौं। पस्मिना र याक उनीका सल, सुती कपडा, पुस्तकहरू गिफ्ट पसलहरू, थाङ्का चित्रहरू र मिथिला लोकचित्रहरू। हो, मिथिला लोकचित्रका उपयोगी वस्तुहरू पसलहरूमा देख्दा मलाई खुसी लाग्यो। पर्यटकीय बजारमा ऊ विदेशी लोभ्याउने कला त पक्कै रहेछ। तर काठमाडौंमा केही तथाकथित मिथिलाकलाका अनुसन्धाता भनी प्रस्तुत हुनेहरू यसको गलत व्याख्या गरिरहेका छन्। मिथिलाको मौलिक चित्रकारीमा व्यावसायिक फ्यूजन राखेर अन्तर्राष्ट्रिय बजारमा विद्रुप प्रस्तुति गर्दैछन् र समीक्षकहरूबाट प्रशंसा पनि बटुल्दैछन्। मिथिला चित्रकलाको अन्तर्राष्ट्रियकरणको थलो मधुवनी (विहार) बाट यो कला पूरै विश्वमा स्थापित भइसकेको छ तर आफ्नो मौलिक स्वरूपकै बलमा। त्यसमा नेपाल जस्तो पैसाको लोभमा व्यावसायिक विकृति ल्याउने काम कुनै कलाकारले गरेनन्। कतै मादलको स्वरमा त कतै सारंगीको धुनमा मस्ती मनाउँदै युवाहरूको टोली पनि यस फेस्टिभल इभेन्टमा सामेल थिए। होटलहरूमा दोहरी गीतहरूको स्वर लहरी परैसम्म सुनिन्थ्यो। त्यत्तिकैमा हामी एउटा नाच टोलीलाई भेट्छौं। सडकमा नाच्दै पश्चिमतिर बढ्दै गइरहेको थियो त्यो टोली। चार पाँचजना केटी काँधभन्दा मुनि पछाडि पट्टि चराको पखेटाको आकृति लगाएर नाचिरहेकी थिइन् भने दुईजना भाइ जोकरको आकृतिमा तिनीहरूलाई साथ दिइरहेका थिए। पछाडिबाट चार पाँचजना केटी नेवारी पहिरनमा खिड, झ्याली, दुस्या, ढोलकी लगायतका बाजा बजाउँदै सँगसँगै हिँडिरहेकी थिइन्। एकजना नाइके जस्तो देखिने व्यक्तिले टोलीलाई हातले इशारा गरी त्यही नाचन भन्यो। ल भव्य नृत्य सुरु भयो। केहीबेरपछि टोली अगाडि बढ्यो। मैले नाइके जस्तो देखिने व्यक्तिलाई अड्काउँदै भनें यो कुन नाच हो ? उसको उत्तर थियो यो तायमचा नाच हो। नेवारहरूले मर्ने घरमा मृत्युसंस्कार पछि जनै पूर्णिमाको गाईजात्राका दिन यसरी नै नृत्य गर्दै जान्छौं। म जिज्ञासा राख्दछु अहिले किन ? अहिले फेस्टिभल भएकाले निकालेको। तत्कालीन पोखरा उपमहानगरपालिका वडा नं १० रामनगरका समरबहादुर श्रेष्ठ नामका ती नाइके हामीलाई प्रष्टयाउँछन्। उनी तायमचा नाच व्यवस्थापन समितिका अध्यक्ष पनि थिए। तायको अर्थ लिंगो भएको उनी अथ्र्याउँछन्। तर पोखराकै संस्कृति क्षेत्रमा सक्रिय डा कुशमाकर न्यौपाने तायको अर्थ नेवारीमा वृद्ध र मचाको बच्चा हुने गरेको २०७६ फागुन २० गते भएको पोखराको सांस्कृतिक गोष्ठीका लागि लेख्नु भएको थियो। काठमाडौंमा गाईजात्रामा निकालिने नाच र पोखराको यस नाचमा केही अन्तर छ। त्यहाँ गाईको अनुहार बनाएर नाचिन्छ, यहाँ परीको भेषभूषामा। गाईजात्राको कथा प्रचलित नै छ काठमाडौंका राजा प्रताप मल्लका छोरा चक्रवर्तिन्द्र मल्लको असामयिक निधन भएपछि रानी शोकाकुल भइन्। यस्तो शोक सबैको घरमा पर्न सक्ने भनी बोध गराउन राजाले त्यस वर्ष बितेर जाने मृतकहरूको घरबाट एउटा गाई सिँगारेर निकाल्नु पर्ने घोषणा गरे। त्यसै अनुसार थुप्रै घरबाट निस्केपछि रानीले यो सबै कहाँ हुँदोरहेछ भनी हेरेपछि चित्त बुझाएकी थिइन्। त्यसैबेलादेखि गाईजात्रा र तायमचा नाच सुरु भएको भनिन्छ। नर्तकीहरू घाधर, दोपट्टा, घाँटीमा हार, रंगविरंगी माला शिरमा मुकुट र पिठ्यँुमा चराको प्वाँखजस्तो आकृति। सुखद् अनुपम र आकर्षक दृश्य उपस्थित हुन्छ पोखराको कोलाहलले भरिएको सडकमा। यहाँ कतै पनि सरकारी औपचारिकता थिएन। सबै सहज थियो। पोखरावासी पर्यटनको आनन्द आफ्नै तरिकाले मनाइरहेका थिए। पर्यटन संस्कृतिको अद्भूत प्रयोगभूमि पोखरालाई सरकारी आडम्बर चाहिएको छैन पनि। कति सहज कति रमाइला कति प्रिय छन् पोखराका यी वासीहरू। डा बन्धुसँग मेरो भलाकुसारी हुने गर्दछ पोखरावासी साँच्चिकै पर्यटनमा खान्छन्, पर्यटनमा नै सुत्छन् र पर्यटनमै रमाउँछन्। जीवनचर्या नै पर्यटनमा समर्पण गरेका छन्। आठ बज्न लागिसकेको छ। ठाउँ छोड्न मन त हुँदैन तर फिसटेल घाट क्षेत्रमा गाडी पार्क गरी बसेका भाइ केशवको फोन आइसकेकाले होटलतिर जाने मन बनाउन थाल्दछौं। ड्याम साइडको होटल केसीको कौसीमा उभिएर बिहान ७ बजे उत्तरतिर देखिने सफा, स्वच्छ अन्नपूर्ण हिमाल श्रृंखला र त्यसमा निकै चर्चित माछापुच्छ्रेको दृश्यावलोकनको जुन आनन्द आउने गर्दछ, धरतीमा रहेको यस सडक उत्सवको आनन्द पनि त्यसभन्दा कम मैले महसुस गरेको छुइनँ। हो, हामी निर्णय लिन्छौं एकचोटी फेरि यही आनन्द प्राप्तिका लागि आउँछौं र पटकपटक आइ नै रहने छौं। यही विशेषता हो, यस पर्यटननगरी पोखराको।"
होम डेलिभरी र ईवाणिज्यमा लागू सरकारी प्रतिबन्धको ईव्यापार संघद्वारा आलोचना,"काठमाडौं : ईव्यापार संघ नेपालले होम डेलिभरी र ईवाणिज्यमा लागू सरकारी प्रतिबन्धको आलोचना गरेको छ। संघले एक विज्ञप्ति जारी गर्दै सम्बन्धित अधिकारीहरूसँग पटकपटक छलफल गरे पनि जेठ ३१ गतेसम्म जारी गरिएको निषेधाज्ञाले होम डेलिभरीलाई सहज पार्ने प्रावधानहरूलाई पर्याप्त मात्रामा ध्यान नदिएकोमा आलोचना गरेको जनाएको हो । संघले हालका प्रतिबन्धहरुमा विशेष गरी काठमाडौं उपत्यकामा बिहान ९ बजेसम्म खाद्य लगायतका डिपार्टमेन्ट स्टोरहरु खुल्न दिनु र अत्यावश्यक उत्पादनहरूको परिभाषामा कुनै फेरबदल नगर्नुमा आपत्ति जनाएको छ। यसले उपभोक्ताका साथै ईवाणिज्य प्लेटफर्मसँग आवद्ध साना तथा मझौला व्यवसायलाई नकारात्मक असर पारेको संघले जनाएको छ । संघका अध्यक्ष सागर भट्टराई विज्ञप्ती मार्फत भनेका छन्, सरकारले लगाएको सुरक्षा उपायहरू २ मिटर दूरी कायम राख्नु, डेलिभरी कामदारहरूलाई सेनिटाइजर, पन्जा, र मास्कले सुसज्जित गर्नु, उनीहरुको स्वास्थ्यलाई निरन्तर अनुगमन गर्नुलाई ईव्यापार संघ र यसका सदस्य कम्पनीहरूले सधैँ अनुशरण गर्दै आएको छ। हामी सर्वसाधारणलाई एक सुरक्षित विकल्प प्रदान गर्दछौं । उनले अगाडी भनेका छन्, सबै सामानहरूको होम डेलिभरी सेवालाई अनुमति दिनाले भाइरस फैलनबाट रोक्न मद्दत गर्दछ। यसले ईव्यवसायमार्फत सञ्चालित धेरै साना र मझौला व्यवसायहरूको समस्या पनि कम गर्दछ र अर्थव्यवस्थालाई निरन्तरता दिन्छ। यसैले म सरकारलाई सम्पूर्ण समाजको भलाइका लागि हाम्रा आग्रहहरूलाई सम्बोधन गर्न आग्रह गर्दछु। यदि ईवाणिज्य कम्पनीहरूलाई केही उत्पादन समूहहरूमा सीमित नराखी पूर्ण रुपमा वितरण सेवा सञ्चालन गर्न अनुमति दिने हो भने यो समस्या समाधान हुन सक्ने संघको दाबी छ।"
प्रवासीले जुटाए आइसियु बेड,"ओखलढुंगा : कोरोना महामारीविरुद्ध लड्न प्रवासी नेपालीहरुले जिल्लामा आइसियु वेड पठाएका छन् । बेलायत लगायत युरोपियन देशमा रहेका नेपालीहरुले कोभिड १९ विरुद्ध ओखलढुंगेली विश्वव्यापी सञ्जालमार्फत मनिटरसहितका चार थान आइसियु वेड पठाएका हुन् । बेलायतमा रहेका नेपाल प्रहरीका पूर्व डीएपी शिवजी श्रेष्ठको संयोजकत्वमा गठन भएको सो समितिले रकम जुटाएर चार थान आइसियु वेड पठाएका हुन् । प्राविधिकसमेत खटाएर दुई अस्पलातमा २२ थान आइसियु वेड जडान गरिएको संयोजक श्रेष्ठले बताए । बेलायतलगायत देशमा रहेका ओखलढुंगेलीहरुको सञ्जालको पहलमा चार थान आइसियु वेड जडान भइ सुचारु अवस्थामा राखिएका छन् । यसरी विदेशमा रहेका नेपालीहरुले आफ्नो जिल्लामा गरेको सहयोग निकै महत्वपूर्ण रहेको सञ्जाललाई जिल्लामा सहजीकरण गर्दै आएका ओखलढुंगा उद्योग वाणिज्य संघका अध्यक्ष ज्ञानेन्द मास्केले बताए । उनले मनकारी प्रवासी नेपालीहरुलाई धन्यवाद समेत दिए । सिद्धिचरण नगरपालिका र उद्योग वाणिज्य संघको समन्वयमा अस्पतालमा वेड जडान गरिएका हुन् । जिल्लामा एक सरकारी र एक सामुदायिक अस्पताल छन् । सामुदायिक अस्पतालमा २० वेडको छुट्टै कोभिड १९ केयर युनिट स्थापना भइ सञ्चालनमा छन् । रुम्जाटारमा रहेको सरकारी अस्पतालमा भने ७ वेडको कोभिड युनिट छ । दुवै अस्पतालमा आइसियु नहुँदा सघन उपचार जिल्लामा सम्भव थिएन । कोरोना संक्रमण बढेपछि गम्भीर अवस्थामा पुगेको बिरामीको उपचारमा भने हेलिकोप्टर चार्टर गर्नुपर्ने बाध्यता छ । तीन जनाको उपचार हेलिकोप्टर चार्टर गरेर राजधानी र झापा पठाइएको छ । जिल्लामा ७ जनाको मृत्यु भएको छ भने ९ सय बढी सक्रिय संक्रमित छन् । यता, सरकारी अनुदानमा स्थापना गर्ने भनिएको विषय भने विवादमा फसेको छ । सत्तारुढ एमालेका नेता र मन्त्रीको तानातानले यो विषय विवादमा परेको हो । जिल्ला सदरमुकाममा रहेको सामुदायिक अस्पतालको कोभिड केयर युनिटमा भेन्टिलेटर र आइसियु वेड राख्ने जिल्ला संकट व्यवस्थापन केन्द्रको सिफारिसमा कोभिड केयर युनिटमा भेन्टिलेटर राख्ने सिफारिस स्वास्थ्य मन्त्रालयबाट स्वीकृत भए लगत्तै दवाबमा मन्त्रालयले अस्पताल नै फेरेर जिल्ला अस्पताल रुम्जाटार राख्न अर्को परिपत्र गरेको छ । यसले जिल्लामा आउने सुविधा अन्योलमा परेको छ ।"
उपप्रधानमन्त्री महतोको अभिव्यक्तिप्रति वामदेवको आपत्ति : देश विघटनको कुरा स्वीकार्य छैन,"काठमाडौं : नेकपा (एमाले) नेता वामदेव गौतमले नवनियुक्त उपप्रधानमन्त्री राजेन्द्र महतोको अभिव्यक्तिप्रति आपत्ति जनाएका छन्। नेपाल सरकारका उपप्रधानमन्त्री महतोले संविधान विपरीत काम गर्ने छैन भन्दै शपथ लिएको आधा घण्टामै बहुराष्ट्र र बहुराज्य बनाउने मुक्ति आन्दोलनको कुरा गरेको भन्दै गौतमले आपत्ति जनाएका हुन्। नेपाल सरकारका उपप्रधानमन्त्री एवं जसपाका नेता राजेन्द्र महत्तोले संविधानको मर्म विपरित कार्य गर्ने छैन भनि शपथ ग्रहण गरेको आधा घण्टा नबित्दै नेपाललाई बहुराष्ट्र र बहुराज्य बनाउने मुक्ति आन्दोलन आफूले अहिले पनि संचालन गरिरहेको अन्तरवार्ता सुन्दा म अत्यन्त दुखी भएको छु, गौतमले भनेका छन्। पूर्वउपप्रधानमन्त्री समेत रहेका गौतमले महतोको यो कुराले आफूलाई दुःखी बनाएको उल्लेख गर्दै संविधानको धारा ३ मा नेपाल अनेकौं विशेषता सहितको राष्ट्र भएको उल्लेख गरेको सम्झना गरेका छन्। गौतमले संविधानको धारा ४ मा अनेकौ विशेषतासहितको नेपाल राज्य भनेको उल्लेख गर्दै नेपाल एउटा मात्र राज्य भएको प्रष्ट पारेका छन्। नेपालको संविधानको धारा ३ मा स्पष्ट लेखिएको छ, नेपाल अनेकौं विशेषता सहितको राष्ट्र हो। त्यस्तै संविधानको धारा ४ मा स्पष्ट भनिएको छ अनेकौं विशेषता सहित नेपाल राज्य हो। यसको अर्थ हो, नेपालमा एउटा मात्र राष्ट्र छ र एउटा मात्र राज्य छ त्यो नेपाल हो, गौतमले फेसबुकमा लेखेका छन्, राजेन्द्र महतोले अहिले पनि संचालन गरिरहेको त्यो कथित आन्दोलन नेपाललाई विखण्डन गर्ने भन्दा अर्को हुन सक्दैन। नेता महतोले अहिले पनि सञ्चालन गरिरहेको कथित आन्दोलनले नेपाललाई विखण्डन गर्ने भन्दै उनले आपत्ति जनाएका हुन्। गौतमले नेपाललाई विघटन गर्ने आन्दोलनलाई कुनै पनि देशभक्त नेपालीका लागि स्वीकार्य नहुने प्रष्ट पारेका छन्। उनले यो मागको विरोध र अस्वीकार मात्र गर्न सकिने उल्लेख गरेका छन्। नेपाललाई विघटन गर्ने आन्दोलनलाई कुनै पनी देशभक्त नेपालीका निम्ति स्वीकार्य हुन सक्दैन, उनले थप लेखेका छन्, राजेन्द्र जीको त्यो मागलाई अस्विकार र विरोध मात्र गर्न सकिन्छ। यो विषयमा प्रधानमन्त्री केपी ओलीले अनविज्ञता प्रकट गरेकोप्रति समेत आफू चकित परेको गौतमको भनाइ छ। शनिबार सामाजिक सञ्जाल फेसबुमा उपप्रधानमन्त्री गौतमको अभिव्यक्तिप्रति गौतमले आपत्ति जनाएका हुन्। प्रधानमन्त्री श्री केपी ओलीले राजेन्द्र महतोले संचालन गरिरहेको मुक्ति आन्दोलनका सम्बन्धमा अनभिज्ञता प्रकट गरेको सुन्दा आश्चार्य चकित भएको छु, उनले थप भनेका छन्।"
डोजरले निल्यो पानीको मुहान,"जनकपुरधाम : आजकल नियमित साँझबिहान धारामा पानी आउँदैं किन ? टुटी खोल्दा हावा मात्रै आउछ, मिटर फनफनी घुमेर युनिट उठाउछ, बर्दिबास३ गौरिडाँडाकी बिनिता श्रेष्ठले खानेपानी समितिका अध्यक्ष भोला खड्कालाई प्रश्न गरिन्। मुहान सुकेर पानी कम भइसकेको छ। खुसी हुनुस्, कम्तिमा साँझ न आए पनि बिहान एक पखत त आउँछ, बर्दिबास साना शहरी खानेपानी तथा सरसफाई उपभोक्ता समितिका अध्यक्ष खड्काले उनलाई उत्तर दिए। धारामा नियमित पानी नआएकोबारे बिनिता श्रेष्ठले मात्रै अध्यक्ष खड्कालाई यो प्रश्न गरेका होइन। उनी जस्ता महोत्तरीको बर्दिबास नगरपालिका वडा नम्बर १, २, ३ र १४ का ५ हजार उपभोक्तले गर्छन्। चैत्र लागेसँगै जेठसम्म धारामा पानी नियमित नआएपछि अध्यक्ष खड्का उपभोक्तालाई उत्तर दिदैं हैरान हुन्छन्, कहिले कार्यालयमा त कहिले फोनमा त कहिले जहाँ भेटियो त्यही। ८ वर्षदेखि हिउँद लागेपछि बर्दिबासमा खानेपानीको अभाव हुन्छ। बर्दिबासका ३०३५ हजार मानिसले दैनिक उपभोग गर्ने चुरेमा खानेपानीका तीन वटा मुहान छन् । जुन चुरेको रातु खोलाको दहमा पर्छ। पानी भण्डारण हुने मुहानभन्दा रातु खोलाको पूल पारी दर्जनभन्दा बढी क्रसर छन्। उनीहरु चुरेको भावर क्षेत्रमा डोजरले ३० फिटसम्म खनेर वालुवा, गिट्टी झिक्दा त्यसको असर खानेपानीको मुहानमा परेको छ। खोला दोहनले खानेपानीको मुहान हिउँदमा सुकेर आधा हुन्छ,अध्यक्ष खड्का भन्छन्,तलपट्टी खोला खनेर गहिरो भएपछि चुरेमा पानीको स्रोत हराउँदै गएको छ। बर्दिबासको मुल शहरी क्षेत्रका वडाहरुमा दैनिक ७ लाख लिटर खानेपानीको माग हुन्छ। हिउँद आएपछि उपभोक्ताको माग धान्न खानेपानी समितिकालाई समस्या हुने गरेको अध्यक्ष खड्काले बताए। बर्र्दिबास शहरीकरण हुँदैं गएपनि चार वर्ष अघि साँढे चार करोंड खर्चेर बर्दिबासमा खानेपानीको नयाँ योजना निर्माण गरियो। रातु खोलाको सुनारमरे दहमा त्यसको मुहान छ। अहिले त्यो मुहान पनि खोला उत्खननले जोखिममा छ। बर्दिबासमा जनसंख्या बढ्दो छ, पिउने पानीको मुहान घट्दो छ। मुहानको दक्षिणतिर डोजरले गरिने अवैध उत्खखनले मुहानलाई त्यसैले स्वाटै निलिरहेको छ। जेसिबी, स्काईभेटर, लोडरलाई जनबोलीमा डोजर भनेर बुझिन्छ। बर्दिबासमा मात्रै खानेपानीको समस्या छैन। यो तराई मधेशको ३७ जिल्लाको साँझा समस्या बन्दै गएको छ। सरकारले खानेपानीका लागि टोलमा इनार, बस्तीमा ओभर हेडटयांक धामाधम निर्माण गरिरहेको छ भने खेतखेतमा डिपबोडिङ्ग गाड्ने बर्दिबाससहितका ठाउँमा लहर नै चलेको छ। तर, खानेपानी मुहान रहेको चुरे, भावर क्षेत्र संरक्षणमा सरकार चुक्दा खानेपानी पूर्वधारमा गरेको लगानी बालुवामा पानी झै भइरहेको छ। पूर्व मेचीदेखि पश्चिम महाकालीसम्मका १ करोंड ४७ लाख ४८ हजार ६७२ नागरिक चुरेको जलभण्डारमा निर्भर छन्। अर्थशास्त्री डा सुरेन्द्र लाभलाई बीस वर्षको अन्तरालमा तीन वटा चापाकल गाड्नु परेको छ। बसाईसराई वा सोखले उनले ह्याण्ड पाइप गाडेका होइन्। जलस्तर जसरी जसरी तल तल गयो उनी पनि नयाँ पाइप गाड्दैं पानी खोजे। डा लाभको घर जनपुरधाममा छ। जहाँ प्रदेश २ को अस्थाई राजधानी छ। जानकी मन्दिरको पछाडी पट्टी जनकपुरको बीच शहरमा उनको बसोबास छ। उनलाई बीस वर्षको अन्तरालमा क्रमश : पहिलो मुहान १२५, दोस्रो मुहान २५० र तेस्रो मुहान ४२५ फिटबाट शुद्ध पिउने पानी प्राप्त गर्नु परेको छ। सहज प्राप्त हुने पानी मुहान सुकेर हराउँदै तल गएपछि गरिबहरुकोे शुद्ध पिउने पानी पहुँचमा छैन। पानी हाम्रो सभ्यता हो। चुरे संरक्षणले मात्रै यो सम्भयता बाँच्छ। तर, पैसा कमाउने दाउले यसको अनावश्यक दोहन भइरहेको छ, डा लाभले भने, भोजन नभएपनि एक केही दिन बाँच्न सक्छौं तर, पानी नभए हामी एक छिनमै प्याकप्याक हुन्छौं। वालुवा, गिट्टी, ढुंगा निकासी गर्न सरकारले ल्याएको नीति फिर्ता लिनु पर्ने उनको माग छ। प्राकृतिक दोहनले पर्यावरणमा मात्रै असर पर्दैन,उनले भने,सामाजिक तथा आर्थिक क्षेत्र चौपट बन्छ। चुरेमा गरिने दोहनले मधेश मरुभूमीकरण हुन्छ। अहिले नै खानेपानीको मुहान सुक्ने समस्या विकराल बनेको उनले बताए। देशमा राजनीतक अस्थिरता भएको बेला प्रकृतिमाथि प्रहार भएको विगतमा देखिएकै हो। त्यो फेरि अहिले नदोहोरियोस्,उनले भने। चुरे विनासले सर्लाहीको उत्तरी क्षेत्रका गाउँहरु काकाकुल भएका छन्। बर्षाभएपछि साउन, भदौं र असोजमा कुवा, मुल पुट्ट। त्यहाँबाठ गाउँलेहरु प्यास मेटाउँछन्। बाँकी ९ महिना पिउने पानीको चरम अभाव खेप्छन्। लालबन्दी, ईश्वरपुर हरिवन र बागमती नगरपालिकाको चुरे क्षेत्रका दर्जनौ बस्तीमा खानेपानीको समस्या बिकराल छ भने चुरेको भावर र गाउँमा पानीको लिएर गहिरिदैं गएको छ। महोत्तरीको बर्दिबासस्थित अनियन्त्रित रुपमा खोला खनिदैं। दुई दशकदेखि सर्लाहीमा पत्रकारकारी गर्दै आएका नेपाल पत्रकार महासंघ सर्लाहीका अध्यक्ष टंक क्षेत्री भन्छन्,चुरेमा भएका कतिपय बस्तीका मानिस र गाईवस्तुका एउटै मुहानको पानी खान्छन्। ईश्वरपुर नगरपालिकाको वडा नम्बर १२ स्थित गुइडुङ्ग गाउँमा ५० घरधुरीका स्थानीय प्रयोग गर्ने पानीको मुहानमा उनीहरुले पालेका गाईवस्तु पनि त्यही पानी खान्छन्, उनले भने। सर्लाहीको चुरे क्षेत्रमा पर्ने कालिन्जोर, परवानीपुर, पथरकोट, अत्रोली लगात दर्जनौ गाउँका नागरिकले ५६ किलोमिटर टाढा धाएर खोलाको धमिलो पानी खान बाध्य छन्। त्यसले गर्दा उनीहरुको स्वास्थ्यमा नकारात्मक असर परेको छ। ईश्वरपुर नगरपालिका मेयर मनोज देवकोटाले भूकम्प गएपछि चुरेका मुहानहरुको भूबनोट खलबलिएर त्यस क्षेत्रमा खानेपानीको समस्या भएको बताए। वन जंगल मासिदै गयो, वृक्षारोपण हुँदैन। त्यसमाथि पनि भूकम्पले पहाल हलाएर कमजोर बनायो। बर्षामा पहिरो गएर खानेपानीको मुहानमै क्षति पुर्याउँछ,मेयर देवकोटा भन्छन्,चुरेमा एक सय वर्षदेखिका पनि बस्तीहरु छन्। त्यहाँ बाटो, खानेपानी पुर्याउनै समस्या छ। चुरेका बालुवा, गट्टी, ढुङ्गा सदुपयोगको नाममा जथाभावी उत्खनन गरिदाँ चुरेका गाउँहरुमा पिउने पानीको हाहाकार हुनुको मुख्य कारण भएको पत्रकार महासंघका अध्यक्ष क्षेत्रीले अनुभव सुनाउँछन्।"
नेपालमा दिगो विकासका लागि यूएनडीपी र एनसेलको साझेदारी,"काठमाडौं : नेपालमा दिगो विकास तथा स्वस्थ जीवन र स्वच्छ शहरका लागि साइकल यात्रा अभियानको प्रवर्धन गर्न संयुक्त राष्ट्रसंघ विकास कार्यक्रम (यूएनडीपी) र एनसेल आजियाटा लिमिटेडले साझेदारी गरेका छन् । यसका लागि यूएनडीपीकी आवासीय प्रतिनिधी ऐशानी मेडागाङ्गोडा लाबे र एनसेलका प्रमुख कार्यकारी अधिकृत एन्डी चोङले जेठ २१ गते समझदारी पत्रमा (भर्चुअल रूपमा) हस्ताक्षर गरेका छन् । साइकल अभियानलाई ग्रिनवे अर्थात् हरितमार्ग एपको माध्यम लगायतबाट प्रवर्धन गरिनेछ । शहरी बासिन्दाका लागि दिगो शहरी यातायात र वातावरणमैत्री जीवन पद्धतिको छनोट प्रवर्धन गर्ने उद्देश्यले यो अभियानको शुभारम्भ गत पुस २०७७ बाटै भएको थियो । शहर बासीका लागि स्वच्छ, स्वस्थ र सुपथ रहेको साइकल यात्रा कसरी वैकल्पिक माध्यम हुनसक्छ भन्ने कुराको पुष्टि गर्नु अभियानको ध्येय रहेको एनसेलले जनाएको छ । विश्व वातावरण दिवस २०२१ को पूर्व सन्ध्यामा हस्ताक्षर भएको समझदारी पत्र अन्तर्गत यूएनडीपी र एनसेलले आफ्नो व्यावसायिक सामाजिक जिम्मेवारी (सीएसआर)को हिस्साका रूपमा काठमाडौं उपत्यका बाहिरका अन्य इच्छुक शहरहरूमा समेत साइकल अभियान विस्तार गर्न सहकार्य गर्नेछन् । अभियानले स्वस्थ शहरका लागि साइकल यात्राको नियमन, नक्साङ्कन, विश्वास तथा प्रोत्साहनका लागि विद्यमान प्रविधि प्रयोग गर्नेछ । 'यस समझदारी पत्र मार्फत, यूएनडीपी र एनसेलले काँधमा काँध देखि पाउमा पाउ मिलाउँदै एउटै चालमा लय मिलाउने छन् । सरल भाषामा भन्नुपर्दा, जीवनलाई स्वच्छ र सुरक्षित राख्न तथा पृथ्वीलाई संरक्षण गर्न टेवा दिइनेछ,' यूएनडीपीकी आवासीय प्रतिनिधी ऐसानी मेडा गांगोडा लेबले भने, 'यूएनडीपी शहरी दिगो प्रतिफल हासिल गर्न र वायु प्रदूषण, सवारी चाप तथा सडक सुरक्षा एवं लाखौं शहरी बासिन्दाको गुणस्तरीय जीवनमा प्रत्यक्ष प्रभाव पार्ने सवालमा सार्वजनिकनिजी साझेदारीको प्रभावकारितामा विश्वास गर्दछ ।' एनसेलका प्रमुख कार्यकारी अधिकृत एन्डी चोङले यो अभियान दिगो समाज प्रतिको प्रतिबद्धता र मातृ कम्पनी आजियाटाको नेटजिरो कार्बन लक्ष्यसँग जोडिएको बताए । उनले साइकल यात्राका अनेकन फाइदासँगै शहरमा यात्रा गर्ने शैलीमा परिवर्तनको सम्भावना देखिएको बताए । साइकल सिटी नेटवर्क नेपाल (सीसीएनएन)का अध्यक्ष शैलेन्द्र डंगोलले सबैका लागि पहुँच योग्य र सबैलाई फाइदा पुर्याउने एउटा खेल भएको बताए । कुनै पनि व्यक्तिले स्मार्टफोन बिना वायसको साथमा यसमा सहभागी हुन र सुविधा भोग गर्न पाउने उनले बताए ।"
चुरे संरक्षण नभए समृद्धि असम्भव,"अध्ययनले भन्छ, रातु खोला मात्रै होइन् यो रातु मानव सभ्यता पनि हो। मैले पिउने पानी र सास फेर्ने स्वच्छ हावा, खाने जडिबुटी र मेरो खेतमा उब्जनी हुने अन्नको आधारशीला महोत्तरीको रातु नदी र त्यहाँको वनजंगलसँग जोडिएको छ। जसलाई जनबोलीमा चुरिया क्षेत्र भनिन्छ। ढेड दशकदेखि अनवरत रुपमा रातु खोलाको दोहनले चुरेको काँखमा रहेको बर्दिबासको भावर क्षेत्र कुरुप बनेको छ। ३० हजार जनतालाई पानी पिलाई रहेको मुहान सुक्दो छ, पानी घट्दो छ। खोलाबाट कुलोमा पानी नआएपछि खेती गर्ने किसान पिरोलिएका छन्। मेरै आँखा अगाडि चुरेबाट आउने बाढीले रातु खोलाको पुल बगायो। फेरि करोडौंको लगानीमा अर्को पूल बनाइयो। त्यो पनि संकटमा छ। संरक्षणको मुख ताकिरहेको खोलामा अत्याधिक उत्खनन छ। त्यसैले नागरिकको बाँच्ने आधार नै खोसिएको छ। यस्तै अवस्था मधेशका जिल्लामा व्याप्त छ। हालै सरकारले खानीजन्य वालुवा, ढुंगा, गिटी भारत निकासी गर्ने नीति सार्वजनिक गरेको छ। यो नीतिले चुरेको लोभ लाग्दा हरियो पहाड र जंगल झन् मासिने छन्। रातारात डोजरले खनेर टिपरमा लोड गर्दै भारत निकासी हुनेछ। हिमाली र पहाडी क्षेत्रमा खानी निर्माण सामग्री निकाल्न सक्ने सम्भावना छ तर, त्यसको वैज्ञानिक अध्ययन भएको छैन। त्यहाँ पूर्वधार पनि छैन। व्यपारीहरु स्वभावैले नाफाखोरी हुन्छन्। उनीहरुले कम लगानीमा धेरै नाफा खोज्छन्। खानीजन्य सामग्री निकासी गर्न व्यपारी तयार हुँदैन। सरकारको त्यो निकासी नीति चुरेबाट निस्किने खोलामा केन्द्रित गर्ने सरकारको चरित्र चिन्न कठिन छैन चुरेबाट मात्रै नदीजन्य सामग्री निकासी गर्ने तत्काल सम्भाव छ, सरकारको बजेट नीति अनुसार। किनभने व्यपारीले थोरै लगानीमा अकुत आर्जन गर्न सक्छन्। केही सीमित व्यक्तिको स्वार्थ पूरा गर्न यो नीति ल्याइएको छ। चुरेको दोहोनले संरक्षित चुरे बिनास भएर मधेस मरुभूमी बन्नेछ। चुरेको दोहोनले बाढी, डुवानलेको समस्या सदाबहार झैं छ। त्यसैले व्यापार घाटा कम गर्ने नाममा खानीजन्य ढुंगा, गिटी, बालुवा निकासी गर्ने बजेट घोषणा कर्जाः तिर्न शरीरको महत्वपूर्ण अंग मिर्गौला बेच्नु सरह हो। चुरे एक कान्छो पर्वत हो। बालुवा, गिट्टी, माटो, ढुंगा र पत्रे चट्टान छिट्टै क्षयिकरण हुने कमलो भौगर्भिक बनावट हो। नेपालको महाकालीदेखि मेचीसम्म झण्डै ८ सय किलो मिटरको दूरीमा तन्केर रहेको छ। जुन निकै सम्वेदनशील छ। चुरे श्रृंखला भित्र नदीले बनाएका केही खोंचहरु जस्तै सिन्धुलीको मरिण र कमला खोच, डडेलधुराको रङगुन उपत्यकाका साथै भित्री मधेसको दाङ, देउखुरी, सुर्खेत, चितवनको उपत्यकासमेत पर्दछन्। चुरे श्रृंखला नेपालका ७७ जिल्लामध्ये ३७ जिल्लाका केही भाग ओगटने गरी फैलिएको छ। यसको चौडाई १० देखि ५० किलो मिटरसम्म भएको पाइन्छ। चुरे श्रृंखला भावर र तराई मधेससँग गाँसिएर अभिन्न अंगको रुपमा नेपालको कुल क्षेत्रफलको १२७८ प्रतिशत भूभाग ओगटेको छ। सरकारले नै संरक्षित क्षेत्र घोषणा गरेको चुरेको विनाशलीला अझै रोकिएको छैन। त्यसका थुप्रै अवशेष जिउदैं छन्। यो अवस्थामा फेरि सरकारले आफैले लगानी गरेर संरक्षण गरिरहेको चुरेया दोहन गर्न बजेटमै नीति ल्याउनु दुर्भाग्य हो। नेपालको प्रतिष्ठित संस्था राष्ट्रपतिको गरिमासँग जोडिको छ। मधेसमा चुरेको दोहनको फरकफरक रोचक र टिठ लाग्दो दृष्य छन्। तराई मधेसमा २०६० सालको वरिपरबाट व्यवसायिक तथा अनियन्त्रित उत्खनन र चुरे दोहोनले गर्दा २०६५ बाट यहाँका खोलमा अनियमित बगिरहने जरुवाको पानी बिलाएर गयो। पानीका मुहान एकपछि अर्को गरेर सुक्न थालेका छन्। खानेपानीका मुहान, पोखरी, इनार, बगीरहने पानी र डिप बोरिङ्ग बन्द भयो भने अर्को तिर तत्कालीन जिल्ला विकासमार्फत खोलाहरु बिक्री हुन थाल्यो। व्यापार घाटा कम गर्ने नाममा खानीजन्य ढुंगा, गिटी, बालुवा निकासी गर्ने बजेट घोषणा ऋण तिर्न शरीरको मिर्गौला बेच्नु सरह हो। नीयले घर बनाउन प्रयोग गर्ने रोडा, गिटी, ढुंगा, बालुवको मूल्य आकाशिएको छ। खानीजन्य पदार्थ भारत निकासी यसको प्रमुख कारण बनेको छ। स्थानीयको निन्द्रा बाधा हुने गरी रातभर क्रसरको मात्रै अवाज सुन्ने कारण थुप्रैमा स्वास्थ्यको समस्या देखापर्यो। तर, सरकार र तीनका निकाय मैं चुप तै चुपको नाटक मञ्चन गरेर बसेका छन्। जुन चुरे दोहोनको मुख्य कारण भयो। कमाउने त चुरे दोहन गरेर मज्जैले खल्ती भर्यो तर, आम जनता र आउँदा सन्ततीका लागि बाढी, हानीको हाहाकारको डरलाग्दो अवस्थाको कल्पना कसैले गरेको देखिँदैन। २०७२ सालमा संविधान घोषण पश्चात अधिकार तीन तहमा विभाजित भएर आयो। खोला उत्खनन गर्ने जिम्मा स्थानीय सरकारमा परेपछि अब अबैध उत्खनन् र क्रसरहरु बन्द हुन्छन् भन्ने अपेक्षा थियो। तर, बिडम्बना भन्नुपर्छ समस्या अझ थपियो। सरकारको उत्खनन् निर्देशिका र स्थानीय सरकारको उत्खनन् मापदण्डको कहिले कतै पालना भएन। फलस्वरुप ज्यानमारा खाल्टाहरु बन्न थाले। जसमा डोजर मात्र फसेनन् खाल्टामा डुबेर बटुवाहरुले ज्यान गुमाउनुपर्ने बाध्यता देखिन थाल्यो। ढुंगा गिटी निकासीले करोंडौं सरकारी लगानीमा बाँधिएका बाँध र तटबन्ध खोला गहिरिएका कारण भत्किन थाले। तराई मधेसमा सयौँ मझौला किसानको जग्गा खोलामा परिणत भयो। त्यस पश्चात उनीहरु सुकुम्बासी भए। बाँस खोसिएपछि कयौं घरबार बिहिन भए भने अवैध उत्खननको विरोध गर्दा अभियानी तथा अभियन्ताको अवाज क्रसर माफिया दबाउन खोजे। अवैध खोला दोहनको विरोध गर्न गएका धनुषाको ढल्केबरका २५ वर्षीय पर्यावरण संरक्षण अभियानी दिलीप महतोहरुलाई क्रसर माफियाले खोलामै टिपरले किचेर मारे। अभियानीहरुलाई गुण्डा लगाएर लखेट्ने, धम्काउने, त्रसाउने काम त समान्य झैं भयो। जुन क्रम अझै कहिलेसम्म चल्ने हो, त्यसको ठेगान छैन। नियमनका लागि विगतदेखि हालसम्म जारी भएका सरकारी निर्देशिका प्रभावहिन बन्नुका पछाडीको कारणमा सम्बन्धित निकायको ध्यान जान जरुरी छ। क्रसर माफियाहरुले अकुत कमाउने अड्डा बनाएका चुरेलाई २०७१ सालमा वातावरण संरक्षण क्षेत्रको रुपमा नेपाल सरकारले घोषणा गरेको थियो। जुन मधेस र देशकै लागि महत्वपूर्ण उपलब्धि थियो। १२७८ प्रतिशत भूभाग मात्र चुरेले ओगटेको चुरेमा हलचल भयो भने यसको ठूलो प्रभाव पूर्व मेचिदेखि पश्चिम महाकाली नदीसम्मको तराई मधेशको भूभाग र जनजीविकामा पर्छ। चुरे भूपरिधिमा २०६८ को जनगनाअनुसार देशकै आधा भन्दा बढी १ करोंड ४६ लाख ४८ हजार ६ सय ७२ जना यहाँ बसोबास गरेको बताइन्छ।उनीहरुको जीवन चुरेले नै बचाएको थप पुष्टि गरिरहनु पर्दैन। चुरेको बहुउपयोगी गुणले नै यसको महत्वलाई विश्व जगतमा स्थापित गराएको छ। चुरे पहाडले आफ्ना प्रभाव क्षेत्रमा ठूलो मात्राको प्रकृतिक मल, खानेपानी तथा सिंचाई हुने जलश्रोत, धेरै ठूलो परिमाणको वन पैदावार : काठ, दाउरा, घाँस, जडिबुटी लगायत समाजिक जनजीविका, संस्कार, संस्कृतिसँग जोडिएको वस्तु तथा प्रत्यक्ष र अप्रत्यक्ष रुपमा लाखौं मानिसलाई रोजगारी प्रदान गरिराखेका छन्। स्थानीयले यसबाट बग्ने खोला, खहरे र नदीबाट वा जंगल खोसेर विभिन्न प्रयोजनका लागि माटो, ढुंगा, गिटी र वालुवा प्रयोग गरिनै रहेका छन्। यसको प्रभाव क्षेत्रबाट सम्बन्धी सरकारले वार्षिक रुपमा अर्बौं रकम उठाइरहेका छन् । चुरे क्षेत्रको संरक्षण गर्दै जल, जंगल, र जमिन प्रयोग हुने गरेर व्यवसायिक अध्ययन गराई योजनाबद्ध ढंगले काम गर्ने हो भने फलफूल खेती, जडिबुटी खेती, ठूलठूला पर्यटकीय पार्क होटल रिर्सोट निर्माण गरेर लाखौँ मानिसलाई थप रोजगारी सिर्जना तथा पर्यटन व्यवसाय मार्फत करौंडौ आम्दानी लिन सक्ने प्रचुर सम्भावना छ। सहज अवस्था हुँदाहुँदै पनि यसको ठोस योजना नभएको कारणले चुरेको व्यापक दोहोन भएको हुँदा वर्षायाममा प्रभाव क्षेत्रमा पीडादायी समस्या बनेर खडा भएको देखिन्छ। चुरे बिनास हुँदै जाँदा पानीका स्रोतहरु सुक्दै गएर खानेपानीको हाहाकार मचिन्छ। सिचाईका श्रोतका सुक्ने भएकाले कृषि उत्पादनमा कमी आउने छ। कृषीयोग्य जग्गा कटाउन वा क्षयिकरण भएर रोजगारी र उत्पादनमा कमी आउँछ। हालसम्म सरकारी अबौंको लगानी भएर गरिएको बाँध तथा तटबन्ध भत्किएर जान्छन्। हाल नेपालमा सस्तो र सुलभ तरिकाले पाउने नदी र नदी जन्यवस्तु महँगिएर जान्छन्। भारत निकासीले सीमा पार अपराध बढेर जान्छ। नदीजन्य वस्तु बोक्ने गाडीले अत्याधिकभार बोक्ने भएकाले हाम्रा करोंडौ लगानीमा बनेका पक्की सडकाको आयु छोटिन्छ। भविष्यमा लाखौं रोजगारी सिर्जना गर्ने प्राकृतिक पूर्वधार नष्ट भएर जान्छ। यसले चुरे विनास गर्ने तराई मधेसलाई मरुभूमीकरण गर्ने निश्चित नै छ। भविष्यमा प्रभावित तराई मधेसमा पर्ने जिल्लाका उर्वरभूमी समाप्त भएर जनताको जीवन नै संकटमा पर्ने भएको हुँदा भरपर्दो वैज्ञानिक पर्यावरणीय तथा वतावरणीय अध्ययन नगरी ल्याइएको ढुंगा, गिट्टी, बालुवा आदि उत्खनन् गरेर निर्यात गर्ने कार्य रोकिनु पर्दछ।"
फ्रन्ट लाइनरमा जित समर्पण,"काठमाडौं : फिफा विश्वकप र एसियन कप छनोटअन्तर्गत चाइनिज ताइपेईविरुद्धको जितलाई नेपाली राष्ट्रिय फुटबल टोलीका मुख्य प्रशिक्षक अब्दुल्लाह अलमुताइरीले कोरोना महामारीमा खटिएका फ्रन्टलाइनर स्वास्थ्यकर्मीलाई समर्पित गरेका छन्। खेलपछि पत्रकार सम्मेलनमा बोल्दै प्रशिक्षक अलमुताइरीले जित अग्रपंक्तिमा रहेर काम गर्ने स्वास्थ्यकर्मीलाई समर्पित गरेका हुन्। यो जित नेपाली समर्थकका लागि हो। नेपाल निकै कठिन अवस्थामा छ। विशेषगरी अग्रपंक्तिमा रहने स्वास्थ्यकर्मीका लागि यो जित समर्पण गर्दछु, प्रशिक्षक अलमुताइरीले भने, उहाँहरूले मेहनत गरेकै कारण हाम्रा खेलाडीले पनि राम्रो खेले। प्रशिक्षक अलमुताइरीले ताइपेईविरुद्धको खेल नेपालका लागि निकै महत्त्वपूर्ण रहेको र जितका लागि निकै मेहनत गर्नु परेको बताए। ताइपेईले धेरै राम्रो खेल खेल्यो। हामीले जितका लागि धेरै मेहनत गर्नुपर्यो, उनले भने, हामीले उनीहरूका सबै खेल अध्ययन गरेका थियौं। उनीहरूको खेलाडीबारे बुझ्न मेहनत गरेका थियौं। उनले सबै खेलाडीले अझ धेरै मेहनत गर्नुपर्ने बताए। उनले विपक्षीलाई सरप्राइज दिन टोलीमा केही परिवर्तन गरिएको बताए। हामी सरप्राइज दिन चाहन्थ्यौं। सुनिल बल र आशिष लामाको बारेमा उनीहरूलाई थाहा थिएन। त्यसैले सुरुमै उनीहरूलाई मैदान उतार्यौं, उनले भने। प्रशिक्षक अलमुताइरीले इराकविरुद्ध मैत्रीपूर्ण खेल खेलेका पहिलो रोजाइका दुई खेलाडी परिवर्तन गरेका थिए। मनीष डाँगीको स्थानमा सुनील बल र नवयुग श्रेष्ठको स्थानमा आशिष लामालाई मौका दिएका थिए। अलमुताइरीले यस पटक युवा खेलाडीलाई विशेष महत्त्व दिएका छन्। ६ खेलाडीले पहिलो पटक राष्ट्रिय टोलीमा स्थान बनाउन सफल भएका छन्। कोरोना महामारीका कारण यसअघि पटकपटक स्थगित हुँदै आएको विश्वकप छनोटको खेल न्युट्रल भेन्यु कुवेतमा खेलाइएको हो। नेपालले घरेलु मैदानमा खेल्नुपर्ने खेलहरू कोरोना महामारीका कारण एसियाली फुटबल महासंघ (एएफसी) ले सेन्ट्रल भेन्युका रूपमा कुवेतमा खेलाएको हो। एसियाली क्षेत्रको दोस्रो चरण छनोटअन्तर्गत समूह बीमा रहेको नेपालले बिहीबार राति चाइनिज ताइपेईलाई २० गोलले पराजित गरेको थियो। नेपालका लागि अञ्जन विष्ट र वैकल्पिक खेलाडी नवयुग श्रेष्ठले गोल गरेका थिए। चाइनिज ताइपेईविरुद्ध जित हात पारेको नेपाल ६ खेलबाट ६ अंक जोड्दै चौथौस्थानमा छ । विश्वकप छनोटअन्तर्गत नेपालले आठ खेलमध्ये ६ खेल खेलिसकेको छ। नेपालले कुवेतसँगको पहिलो खेलमा ७० र दोस्रो खेलमा १० गोलले हार बेहोरेको थियो। नेपाल अस्ट्रेलियासँगको पहिलो खेलमा ५० र जोर्डनसँग ३० गोलले पराजित भएको थियो। नेपालले चाइनिज ताइपेईलाई मात्र दुवै लेगको खेलमा पराजित गर्न सकेको छ। नेपालले अब जुन ७ मा जोर्डन र जुन ११ मा बलियो प्रतिद्वन्द्वी अस्ट्रेलियाको सामना गर्नेछ।"
कोरोना कहरमै मुगलानतिर,"धनगढी : कैलालीको टीकापुर नगरपालिका९ का तपेन्द्र साउद फागुनमा भारतको छत्तिसगढबाट घर फर्किएका थिए। त्यति बेला भारतमा दैनिक ३साढे ३ लाखमा कोरोना पुष्टि भइरहेको थियो। भारतभन्दा आफ्नै देश सुरिक्षत लाग्यो। त्यहाँ सबै होटल, कम्पनी, उद्योग बन्द भए अनि म घर आएँ, साउदले भने। तर, उनी तीन महिनामै फेरि भारत पसेका छन्। तीन महिना घरमै बसेँ। कामधाम केही छैन। नुन, तेलको खर्च निकाल्ने रोजगार पनि छैन, गौरीफन्टा नाका भएर छत्तिसगढ हिँडेका उनले भने, अब मरे भारतमै मरिन्छ भनेर हिँडेको। टीकापुरमा उनको परिवारमा ७ सदस्य छन्। परिवारमा कमाउने उनी एक्ला रहेछन्। ६ कट्ठा जग्गा छ। पाँच कट्ठाको उब्जनीले तीन महिना पनि पुग्दैन। भारत नगएर के गर्नु सर ?, उनले भने। छत्तिसगढमा उनी साहूको घरमा खाना पकाउने काम गर्छन्। सेठले बोलायो। कोरोना कम भइसक्यो आइजा भन्यो। मलाई पनि कति बेला जाऊँ भन्ने भइरहेको थियो, उनले भने, किनभने खर्चपर्च केही थिएन। अब कोरोनाले जेजे होला, देखा आऐगा। टीकापुरकै नरबहादुर साउद पनि शुक्रबार उनीसँगै छत्तिसगढ हिँडेका छन्। नरबहादुर त्यहाँ मोःमोः बनाएर बिक्री गर्छन्। दिनमा ५ हजारदेखि १० हजारको बिक्री हुन्छ। त्यसबाट दिनमा डेढ२ हजार त बचिहाल्छ, उनले भने, फागुनमा लकडाउन भएकाले घर आएँ। भेटघाट हुन्छ भनेर पनि आएको। अब छत्तिसगढमा लकडाउन हटिसक्यो। त्यै भएर जान लागेको। नरबहादुरको १० कट्ठा जग्गा छ। ८ जनाको परिवार छ। त्यो १० कट्ठाले ६ महिना अन्न मात्रै हुने भयो। बाँकी ६ महिनाको अन्न, छोराछोरीको पढाइ खर्च, श्रीमती, बाआमाको खर्च कहाँबाट ल्याउने ?, उनले भने, नेपालका नेता राजनीति मात्रै गर्छन्। जनताका लागि रोजगार केही होइनन् दिने ? के गर्नु देशको माया लागे पनि ! मायाले त पेट भरिन्न। अछामका दीपक रावत पनि भारतको हरियाणा पसेका छन्। लकडाउनका बेला आएका उनका बुवाको मृत्यु भयो। कोरोना त जाँच गराएनौं। त्यस्तै लक्षण थियो। बित्नुभयो, उनले भने, किरिया सकेर भारत पसेको। बुवाको किरिया घरमै बसेर गर्न पाएको भए कति राम्रो हुन्थ्यो तर हातमुख जोड्ने उपाय त केइ नाई, के गरेर बस्ने ? पदमराज अवस्थी ६० वर्षका भए। अवस्थी पनि शुक्रबार भारतको पुना हिँडेका छन्। पुनामा लकडाउनको हल्ला सुन्ने बित्तिकै गत वर्षजस्तो सीमा नाकामा रोकिनुपर्ने हो कि भन्ठानेर उनी फागुन मै घर फर्किएका थिए। पोहोर सालजस्तै भारतको सीमानामा रोकिदिन्छन् कि, त्यस्तै दुःख होला भन्ठानेर पुनामा लकडाउन हुन अघि नै फर्केको थिएँ, उनले भने। अवस्थीले खोप पनि नपाएको गुनासो गरे। सरकारले ६० वर्षदेखि ६५ वर्षसम्मका नागरिकलाई खोपको व्यवस्था नगरेको उनको भनाइ छ। घरमा बालबालिकाको खर्च, बुवा आमा पनि हुनुहुन्छ। उहाँहरूको खर्चका लागि पनि भारत जानै पर्ने बाध्यता छ, उनले भने। पुनामा उनी होटलमा काम गर्ने रहेछन्। होटल साहूले फोन गरेर बोलायो। बजार खुलिसकेको रहेछ। कोरोना छ भन्ने थाहा छ, घरबाट पनि नजानु भन्दै थिए, उनले भने, तर जिन्दगी चल्नु त पर्यो नि ! कसरी नजानु ? घरदेश कसलाई नराम्रो लाग्छ र ? सुदूरपश्चिमका सीमा नाकाबाट कोरोना महामारीमै दैनिक ७८ सय नेपाली भारत पसिरहेका छन्। त्यसकै हाराहारीमा नेपाल फर्किरहेका पनि छन्। नेपालभारत सीमा क्षेत्रमा राखिएको तथ्यांकअनुसार जेठ ११ पछि भारत पस्ने र फर्किनेको संख्या बराबरी हुन थालेको हो। भारत जाने नेपालीको संख्या दिनदिनै बढिरहेको छ। कुनै दिन त आउनेभन्दा जानेको संख्या बढी हुन्छ, गौरीफन्टा हेल्थ डेस्कका इन्चार्ज गणेशबहादुर साउदले भने। जेठ ११ यता भारतबाट फर्किनेको संख्या ६ हजार ५ सय ५७ रहेकोमा भारत पस्नेको संख्या त्यसको केही कम ६ हजार २ सय छ। जबकि त्यसअघिको पाँच दिनको मात्रै तथ्यांक (जेठ ५ गतेदेखि १० गतेसम्म) नेपाल फर्किनेको संख्या ३ हजार ८ सय ८१ थियो। १ हजार ६ सय ५४ जना मात्रै भारत गएका थिए।"
मलको गोदाम रित्तै,"दाङ : धानबालीका लागि मलखादको आवश्यक भइसकेको छ तर दाङमा रासायनिक मलका गोदाम भने रित्तै छन्। विगत एक वर्षदेखि गोदाम भरिन पाएका छैनन्। सहजरूपमा आपूर्ति हुनुपर्ने रासायनिक मल मागअनुसार आपूर्ति हुन नसकेपछि मल राखेका कृषि सामग्रीका गोदामहरू पनि रित्तै छन्। हजारौ मेट्रिकटन गोदाम गर्न सकिने क्षमता भएका गोदाम घरमा मल छैन। गोदाम रित्ता हुँदा खेतीको समयमा किसानहरूले मल पाउन सकेका छैनन्। सरकारले आवश्यक मात्रामा रासायनिक मल उपलव्ध गराउन नसक्दा अनुदानमा बिक्री गरिने युरिया र डीएपी मलको अभाव भएको हो। खेतीपातीको समय सुरु हुँदा पनि सरकारले पर्याप्त मात्रामा अनुदानको मल उपलब्ध गराउन सकेको छैन। विगतका वर्ष जस्तै यस वर्ष पनि दाङमा रासायनिक मलको अभाव देखिएको हो। यो अभाव लामो समयसम्म रहेमा यस वर्ष किसानहरूले खेतमा चाहिने आवश्यक रासायनिक मल पाउने सम्भावना छैन। तर कृषि सामग्री केन्द्रका अधिकारीहरूले भने मागअनुसारको आपूर्तिका लागि पहल भइरहेको र छिट्टै सहज हुने दाबी गरेका छन्। सहकारीहरूको माध्यमबाट किसानले मल पाउँछन्। कृषि सामग्री केन्द्र तुलसीपुरका प्रमुख तीर्थराज न्यौपानेले किसानको मागअनुसार आपूर्ति हुन नसक्दा बर्सेनि मलको अभाव हुने गरेको बताए। कृषि केन्द्रले बजार मूल्यभन्दा ७० प्रतिशत सस्तोमा मल बिक्री गर्ने भएकाले मलको माग अत्यधिक हुने गरेको उनले बताए। किसानहरूको माग धेरै छ तर मल आपूर्ति थोरै हुन्छ, उनले भने माग र आपूर्तिबीचको खाडल नपुरिँदासम्म यो समस्या यस्तै हो। थोरै मल आवश्यक हुँदा पनि कृषक कृषि केन्द्रमा आउने गरेको उनी बताउँछन्। यस वर्ष सहज गराउने गरी प्रदेश कार्यालयमा माग गरिरहेको र ढुवानीको सहज भएका मल आपूर्ति पनि सहज हुने बताए। अहिले कृषि केन्द्रमा मल पूर्णरूपमा सकिएको छ। यस वर्षको धान खेतीका लागि कृषि सामग्री केन्द्र तुलसीपुरले २ हजार ३६८० मेट्रिकटन युरिया बिक्री गरिसकेको छ। यस्तै २ हजार ४६ मेट्रिकटन डीएपी बिक्री भइसकेको छ। तर दाङमा ४० हजार मेट्रिकटन बर्सेनि आवश्यक हुन्छ। घोराहीले १५ सय १४ मेट्रिकटन युरिया र १४ सय २ मेट्रिकटन डीएपी मात्रै बिक्री गरेको छ। लमहीले १ हजार २३ मेट्रिकटन युरिया र ११ सय २९ डीएपी बिक्री गरेको छ। तुलसीपुर शाखाले छिमेकी जिल्ला सल्यान र घोराही शाखाले रुकुम जिल्लाको आपूर्ति पनि गर्छन्। लमही क्षेत्रमा अहिलेको मल पर्याप्त भए पनि अन्य क्षेत्रमा भने अभाव नै छ। जिल्लाका तीन शाखा कार्यालयबाट युरिया, डीएपी र पोटास गरेर ९ हजार ५ सय ४१५०० मेट्रिकटन मल यस वर्ष जिल्लामा बिक्री भएको छ।"
नयाँ पार्टी बनाउने कि एमालेमै अन्तरसंघर्ष गर्ने नेता नेपाल दोधारमा,"काठमाडौं : एमाले नेता माधवकुमार नेपाल आफ्नो पक्षका नेताले दुई थरी सुझाव दिएपछि दोधारमा देखिएका छन्। नेपाल पक्षको दुई दिन चलेको बैठकमा अन्तिम अवस्थासम्म पार्टी एकतामा जोड दिनुपर्ने र नयाँ पार्टी बनाएर जानुपर्ने गरी दुई धार देखिएको छ। एउटा निश्कर्षमा पुग्न राखिएको बैठकमा दुई लाइन देखिएपछि के गर्ने भनेर नेपाल दबाबमा परेका हुन्। नयाँ पार्टी गठन गर्ने कि पार्टी अध्यक्ष केपी शर्मा ओलीसँगै अझै एकताका लागि संघर्ष गर्ने भन्ने विषयमा नेपाल दोधारमा परेका हुन्। घनश्याम भुसाल, सुरेन्द्र पाण्डे, गोकर्ण विष्ट, योगेश भट्टराईलगायत नेता पार्टी एकता जोगाउनुपर्ने पक्षमा छन्। उनीहरू ओली पक्षसँग निरन्तर संवादमा छन्। कर्णालीमा फ्लोर क्रस गरेर कारबाहीमा परेका प्रकाश ज्वालासहित जगन्नाथ खतिवडा, डा विजय पौडेल, राजेन्द्रकुमार राई वार्ता रोकेर नयाँ बाटो तय गर्न ढिलाइ गर्न नहुने पक्षमा देखिएका छन्। उनीहरूले वार्ताको औचित्य समाप्त भएको भन्दै भुलभुलैयामा लागेर अल्झन नहुने लिखित ध्यानाकर्षण नै गराएका छन्। तर, समूहमै ध्रुवीकरण देखिएपछि नेपाल पक्षका केन्द्रीय सदस्यको बैठक बिनानिष्कर्ष सकिएको छ। नेपालसहित झलनाथ खनाल, भीम रावललगायत ११ नेतालाई गरिएको कारबाही फुकुवा नभएसम्म औपचारिक वार्ता भने नगर्नेमा सबै सहमत भएको एक केन्द्रीय सदस्यले बताए। ती नेताका अनुसार पार्टी एकताको पक्षमा हुने अनौपचारिक संवाद भने रोकिनेछैन। नेपाल पक्षका केन्द्रीय सदस्य सोमप्रसाद पाण्डेले अन्तिम हदसम्म वार्ताको प्रत्यन्न गर्नुपर्नेमा अधिकांशको सुझाव आएको बताए। केहीले वार्तावार्ता भनेर अझिल्नु नहुने धारणा राखेको पाण्डेको भनाइ छ। अधिकांशले एकता र वार्ताकै पक्षमा राय दिनुभएको थियो, पाण्डेले भने, दुईचार जनाले विकल्पमा जानुपर्ने सुझाव पनि दिनुभयो। यस्तो संख्या न्यून थियो। अधिकांश नेताले वार्ताकै पक्ष राय राखेपछि नेपालले आफू वार्ताविरोधी नभएको जवाफ दिएका थिए। म वार्ताको विरोधी होइन। पार्टी एकताका लागि प्रयत्न गरेकै हो, नेपालको भनाइ उदृत गर्दै एक केन्द्रीय सदस्यले भने, म होइन, ओलीजी एकताको पक्षमा हुनुहुन्न। मैले प्रयास गर्दा पनि उहाँले नै ध्यान दिनुभएन। सम्पर्क, सम्बन्ध र कम्प्रोमाइजमा आउनुभएन। बैठकमा सहभागीले २०७५ जेठ २ मा फर्किनुका साथै फागुन २८ पछिका निर्णय बदर गरी नवौं महाधिवेशनको संरचना यथावत रहनुपर्र्ने गरी एकता हुनुपर्ने बताएका थिए। पार्टी विभाजनले लोकतन्त्र, संविधानसमेत धरापमा पर्ने भएकाले यसतर्फ सचेत हुनुपर्ने उनीहरूको राय थियो। ओली पक्षसँग छलफल चलाइरहेका गोकर्ण विष्ट र योगेश भट्टराईले बैठकमा आआफ्ना धारणा राखेका थिए। उनीहरूले आफूहरू नेता नेपाललाई जानकारी गराएरै संवाद गरिरहेको बताएका थिए। नेता भट्टराईले एकता गर्ने भनेको आत्मसमर्पण नभएको बताएका थिए। उनले पार्टीभित्र एकता, संघर्ष र रूपान्तरणको नीतिलाई नै प्राथमिकता दिनुपर्ने विचार राखेका थए। अहिलेको नीति भनेको एकता, संघर्ष र रूपान्तरण नै हो। ओलीले टेक्ने ठाउँ दिँदासम्म एमालेमै रहनुपर्छ। एकता गर्ने भनेको आत्मसर्पण गर्ने होइन। पार्टीभित्र रहेर कब्जा गर्ने हो, बैठकमा भट्टराईले भने। नेता विष्टले एमालेलाई विभाजन गर्न धेरै शक्ति लागेको हुँदा त्यसतिर गम्भीर हुनुपर्ने बताए। एमालेलाई विभाजन गर्न धेरै शक्ति लागेका छन्। त्यस विषयमा तपाईंहरू पनि जानकार नै हुनुहुन्छ। पहिलो प्राथमिकता भनेको एकता नै हो, विष्टको भनाइ उद्दृत गर्दै एक केन्द्रीय सदस्यले भने, हामीले गरेको प्रयासबाट पार नलाग्ने देखियो भने सबै बसेर नयाँ निष्कर्षमा जाउँला। चार नेताले एमालेको आन्तरिक विवाद मिलाउन बनेको कार्यदलको औचित्य समाप्त भइसकेकाले वार्ता बन्द गर्नुपर्ने लिखित सुझाव दिएका छन्। नेपाल र झलनाथ खनाललाई १० बुँद्धे लिखित ध्यानाकर्षण गराउँदै जगन्नाथ खतिवडा, विजय पौडेल, प्रकाश ज्वाला र राजेन्द्र राईले वार्ता गर्न गठित कार्यदलको औचित्य नै सकिएको बताएका छन्। उनीहरूले भनेका छन्, वार्ता गर्ने कार्यदलको औचित्य समाप्त भइसकेको छ। यसलाई तत्काल बन्द गरौं।"
जब घण्टी बज्यो,"राजविराज : घटना बिहीबार रातिको हो। करिब ७ : २७ बजे जिल्ला प्रहरी कार्यालय सप्तरीको कन्ट्रोल १०० मा फोनको घण्टी बज्यो। राजविराजबाट १४ वर्षीया बालिकालाई अपहरण गरेर लगेको कसैले फोनबाट प्रहरीलाई खबर गर्यो। कन्ट्रोलले घटनाबारे बढीभन्दा बढी बुझ्ने प्रयास गर्यो। रातो रङको अपाची मोटरसाइकलमा ३०३५ वर्षीय अपरिचित व्यक्तिले बालिकालाई राजदेवी मन्दिर, पोखरेल टोल हुँदै उत्तरतर्फ लगेको जानकारी आयो। कन्ट्रोलले सञ्चार शाखालाई बतायो। सञ्चार शाखाले तत्कालै सबैतिर घटनाबारे जानकारी दियो। यो खबर एसपी, डीएसपी, इन्स्पेक्टर सबैको वाकिटकीमा सुनियो। एसपी राजेन्द्रप्रसाद धमलाले घटना तत्काल भएको जानकारी पाएपछि सबै नाकामा कडाइ गर्न र चेकजाँच गर्न निर्देशन दिए। उनले आधा घण्टामा परिणाम ल्याउन पनि कडा निर्देशन दिँदै सम्पर्क र निर्देशनमा व्यस्त रहे। प्रहरी कार्यालयबाट डीएसपी माधवप्रसाद काफ्ले र इन्स्पेक्टर रामसागर सिंहको छुट्टाछुट्टै टोली निक्लियो। राजविराजबाट ९ किलोमिटर उत्तर रूपनी नजिक पुगेका आरोपितको प्रदेश २०३०१३ प४६८२ नम्बरको रातो रङको मोटरसाइकल र बालिकालाई समेत देखेपछि इलाका प्रहरी कार्यालय रूपनीको टोलीले शंका लागी घेराउ गर्यो। बालिकालाई प्रहरीले नै नाम र ठेगानासहित सम्बोधन गर्दै जानकारी माग्यो। बालिकाले हो भन्नासाथ प्रहरीले आरोपितलाई नियन्त्रणमा लियो। जिल्ला प्रहरी कार्यालयमा छोरीको खोजीको याचना गर्दै बसेका बालिकाका आमाबुवालाई सान्त्वना दिइरहेका प्रहरीले बालिका फेला परेको र आरोपित पक्राउ परेको खबर सुनाए। वाकीटकीमा प्रहरीहरूबीच भएको कुराकानी सुनेपछि मात्र बालिकाले आफू अपहरणमा परेको थाहा पाइन्। बालिकाले बताएअनुसार बिहीबार साँझ बालिकाका आमाबुवा औषधोपचारका लागि घरबाहिर निक्लिएका थिए। सोही मौका छोपी आएका अपरिचित व्यक्तिले विदेशबाट आएको बुवाको साथी भन्दै आँगनमा १५ मिनेटसम्म ७० वर्षीय हजुरबुवा र ६८ वर्षीय हजुरआमासँग कुरा गरे। आरोपितले शुक्रबार आफ्नो नयाँ घरबासको भोज भएकाले निम्तो मान्नका लागि घर हेरेर फर्किनु भन्दै बालिका र उनका १६ वर्षीय दाजुलाई छतबाट बोलाए। बुवासँग फोन गरेजस्तो नक्कल गरी विश्वास दिलाए। बालबालिकाले हजुरबुवा, हजुरआमासँग आँगनमा निकैबेर कुरा गरेको देखेर चिनजानकै होला भन्ठाने। वृद्धवृद्धाले पनि छोराको साथी भन्ने विश्वासमा परेर घर हेरेर फर्किहाल्नु भन्दै पठाए। केही बेरमा घर फर्केका बालिकाका बुवाआमाले कुनै साथीलाई लिन घर नपठाएको र कोहीसँग फोनमा समेत कुराकानी नभएको बताएपछि वृद्धवृद्धा पछुतो मान्दै चिन्तामा परे। उनीहरू सपरिवार जिल्ला प्रहरी कार्यालयमा पुगेर घटनाबारे बेलिविस्तार लगाए। बालिकाका दाजुलाई राजविराज३ स्थित जिल्ला भूमिसुधार कार्यालय अगाडि एउटा घर देखाउँदै आरोपितले बस्दै गर्नु भनेर ओराले र बालिकालाई कपडा किनिदिने र वरिपरिलाई निम्तो दिएर फर्किने भन्दै लगे। बालिकाका अनुसार बेलाबेलामा प्रलोभन, डर त्रास देखाउने आरोपितले बुवासँग मोबाइलमा कुरा गरे जस्तो पनि गर्थे। बालिकाका दाजुले उक्त घरमा सोधपुछ गर्दा अर्कैको घर रहेको पत्तो पाए। तत्कालै प्रहरीलाई र आमालाई फोन गरेर जानकारी दिए। प्रहरीले घटनालगत्तै खबर पाएकाले आरोपित पक्राउ परेको एसपी धमलाले बताए। स्थानीयवासीबाट आरोपित देव यसअघि अनेकौं आपराधिक घटनामा संलग्न रहेको जानकारी आएकाले थप अनुसन्धान समेत भइरहेको इन्स्पेक्टर सिंहले बताए।"
दुःखीरामको दुःख,"कुनापट्टि रहेको खाटमा टुक्रुक्क बस्दै ऊ सुकेको फोक्सोले लामो सुस्केरा तान्छ। लोलाएका हातले झ्यालको चुकुल खोल्छ। उसको कोठाभित्र यही हावा मात्र हो खबर सोध्न चौबिसै घन्टा आइरहने। सरकार कहिले आइपुग्ने हो ? ऊ स्वयंलाई थाहा छैन। फेरि कोरोना कहर। वर्ष दिन नबित्दै उही संकट। उस्तै कष्ट। उस्तै काल। एक अदृश्य भाइरसले वर्षदिनदेखि मानवजातिको घित्रो न्याँकिरहेको छ। यो समय त्रासमा बाँचिरहेका छन् मान्छे। चरम उन्नतिपथका शक्तिशाली शासकका खुट्टा थरथर काप्दैछ। वैज्ञानिक ज्ञानको तातो बाफबाट बाहिर निस्कँदैछ। बह्माण्डको गोलाद्र्धमा पुछ्दैछ पृथ्वीको नापनक्सा। हेर्दैछ पृथ्वीकै मानवजातिको मानचित्र। पुँजीवाद र पुँजीपति मौका छोप्दै ठुल्ठसलो मुख उघार्दैछ। माक्र्सवाद, समाजवाद, लोकतन्त्र, गणतन्त्र शब्दार्थको असली अभ्यास शब्दकोशको अर्थमा सीमित छ। यतिबेला हरेक देशका शासकहरूको टाउको पट्पट् भइरहँदा प्रणालीले अर्को वैकल्पिक प्रणाली खोज्दैछ। आर्थिक अवयवले अर्कै परिभाषा बुन्दैछ। मान्छेहरूले बाँचिरहेका जीवनपद्धति वा अँगालिरहेको जीवनशैलीको पुनर्परिभाषा हुँदैछ। यस्तो समयमा कोरोना भाइरस कुनै देशको नागरिक हुँदो हो त शासकले उहिल्यै झुन्ड्याइसक्थ्यो होला। लडाकु समूह हुँदो हो त उसको टाउको माथि बमवर्षा हुन्थ्यो होला। सायद, गोलाद्र्धबाटै निकाला हुनसक्थ्यो। तर, यो त अदृश्य भाइरस न पयो। दृश्य जीवमाथिको अत्याचार त संकट होस् वा सहज मान्छेले दासकै अदृश्य कष्ट सदैव भोग्नुपरेकै छ। यो यै कोरोनाकालीन समयको अदृश्य कष्टको कथाव्यथा हो। फेरि निषेधाज्ञा। उही त्रास। दुःखीरामको दुःख उस्तै। यसपटक ऊ झन् दुःखी छ। खुसी हुन त न उसँग मनग्गे पैसा छ, न सरकार। त्यसैले ऊ झन् बढी दुःखी छ। कुनापट्टि रहेको खाटमा टुक्रुक्क बस्दै ऊ सुकेको फोक्सोले लामो सुस्केरा तान्छ। लोलाएका हातले झ्यालको चुकुल खोल्छ। उसको कोठाभित्र यही हावा मात्र हो खबर सोध्न चौबिसै घन्टा आइरहने। सरकार कहिले आइपुग्ने हो ? ऊ स्वयंलाई थाहा छैन। उसलाई बरु संकटको समयमा सत्ताकै दाउपेचमा व्यस्त रहेको सरकारको जानकार छ। यस्तै जानकारीका लागि उसले भारी बोकेरै भए पनि जोहो गरेको छ एकथान मोबाइल सेट। यसैले सरकारको व्यस्तताको जानकारी बेलाबखत गराइरहन्छ। ऊ फेसबुक चलाउँछ। नयाँ खबर क्षणभरमै दुःखीरामको आँखासम्म आइपुग्छ, महामारीले आक्रान्त छ देश। विकराल समय आउँदैछ! घरभित्रै रहन शासक अनुरोध गर्दै स्कुले नानीबाबुझैं दुवै हात उठाउँदै विज्ञप्ति निकान्छ। निषेधाज्ञाले अरू केही नदिए पनि दुःखीरामलाई जीवनको दुःख मथ्न प्रशस्तै समय दिएको छ। दुर्भाग्य ! ऊ जीवन मथ्न पनि सकिरहेको छैन किनकि कोरोनाको डर भन्दा भोकको डरमा बाँचिरहेको छ। बाँचिरहेको छ के भन्नु दिन काटिरहेको छ। उसँग अर्थोक गर्ने अर्को थोक नभएकाले फेसबुक स्क्रोल गर्छ। हेर्छ विविध विषय। देख्छ फरकफरक मान्छे। फरकफरक विचार। फरकफरक जीवन। फरकफरक कथाव्यथा। तर, आफ्नै जस्ता! (१) ऊ फेसबुक हेर्दैछ, देख्छ अरुण स्वामीको ज्ञान असी प्रतिशत मान्छे सेक्स र ब्रेडको सोच भन्दामाथि उठ्न सकेका छैनन्। मानव जातिमात्र पृथ्वीको यस्तो एउटा प्राणी हो जसलाई चौबिसै घन्टा सेक्स र ब्रेड चाहिन्छ। अन्य जीवजन्तुलाई नियाल्नुस् त एकपटक। चौबिसै घन्टा जीवजनावरले सेक्सबारे सोच्छ ? चौबिसै घन्टा जीवजनावर त मुख चपाइरहन्छ। जीवजनावरको सेक्स सिजनल छ। ब्रेड भोकपछिको भोजन। तर, सेक्स र ब्रेडको मामिलामा मान्छेको चरित्र हेर्नुस्। त्यसैले मान्छे आजको दिनमा अत्यधिक दुःखी छ। दुःखीरामले के बुझ्यो कुन्नि ? स्वास्नीको पेटीकोटमा एकफेर नजर डुलाउँछ। स्वास्नीले छाडेको पनि वर्ष दिन बितेछ। गरिबलाई के फुर्सद हुँदो हो सेक्सबारे सोच्न ? ऊ मनमनै गम्छ। उसलाई स्वामीजीको सेक्सबारेको विचार पटक्कै चित्त बुझ्दैन क्यार ! नाक खुम्चाउँछ। तर, गरिबले चौबिसै घन्टा सोच्ने भनेकै ब्रेड चै हो है ! खुम्चेको नाक उसको फेरि पुरानै लयमा फर्किन्छ। (२) र, फेरि ऊ फेसबुक स्क्रोल गर्न थाल्छ। कुनै सिनेविज्ञको पोष्टमा टक्क रोकिन्छ ओस्कर विजेता सिनेमा नोम्याडल्यान्ड हेरिसकेपछि निकैबेर म रन्थनिएँ। लामो समयपछि दृश्यहरूले रन्थनाएको यो दसौं सिनेमा हो। निषेधाज्ञाले यो अवसर जुरायो। अझ भनौं कोरोना कहरले। छक्क यस मानेमा छु कि स्वयंले भोगेको जस्तै अनुभूति गराउने चित्रले ठ्याम्मै हृदयलाई भने कसरी उकुसमुकुस बनाउँछ ? कसरी आफ्नै वेदना पोखिएजस्तो संवेदनाहरूको एकाकार गराउँछ, म छक्क छु। मस्ट रिकमेन्ड टु अल! दुःखीरामले पछिल्लो लाइन पढ्न जानेन। त्यो वाक्यलाई पूरै बेवास्ता गर्दै ऊ अगाडि बढ्छ एउटा सिनेमाले कुनै कालखण्डको कथा उधिन्छ तर यति शक्तिशाली तहबाट उधिइन्छ भन्ने मैले कल्पना गरेकै थिइनँ। म भने पृथ्वीको अर्को कुनोबाट पात्रहरूले भोगेको त्यो जीवन संघर्ष को प्रस्तुति मसिनो गरी छाम्दैछु। हेर्दैछु छुटेर जाने सपना, जीवनजगत्, समय, दुःखकष्ट, इच्छाआकांक्षाको सम्रग पोको। दुःखीरामले यो स्टाटस केही बुझेन। त्यसैले ऊ खिन्न छ। एउटै भूगोल। एउटै देश। एउटै सहर। एउटै गाऊँ। त्यसमा पनि एउटै समाज। एउटै टोलमा यस्तो कठिनतम् परिस्थितिमा भोकले रन्थनिँदै दिन काटिरहेका दुःखीरामजस्तै हजारौं दुःखीराम नदेख्ने आँखाले अर्कै भूगोलको संवेदनाहरूमा अनुभूतिका एकाकार गराइरहेको छ। गाँठे चलचित्र हेरेर समवेदना एकाकार भो रे ! हैन, आस्कार भन्या क्या रछ ? ऊ जान्न उत्सुक हुन्छ। तर, यति नै बेला उसको पेट कटक्क हुन्छ। पेटले अन्नपानी खोज्दैछ। कुन्नि के सोच्छ दुःखीराम, ओस्कर छाडेर दालमोड चिउरा मोल्न थाल्छ। (३) देशकै प्रतिष्ठित बौद्धिकले भर्खरै राखेको ज्ञानज्ञुनका शब्द देखापर्छ। हाई काड्दै दुःखीराम दालमोडसँग चिउरा चपाउँदै हेर्छ जनताहरू संकटको पीडाबाट गुज्रिरहेका छन्। शासक भने देशमा सरकार छ है भन्ने गन्ध निषेधाज्ञा जारी गरेर सुँघाइरहेको छ। एउटा गरिब चिसो कोठाभित्रबाट काम्दै छामिरहेको छ शासकको नाडी। प्रणालीको नाडी। यो कष्टकर जीवनको नाडी। विश्वकै शक्तिकेन्द्र बन्ने दौडमा रहेका छिमेकी देशका नरेन्द्र मोदीसमेत यतिबेला ख्यास्स परेका छन्। हाम्रा शासक ख्यास्स पर्नु कुनै नौलो कुरै भएन तर जनताको सेवा गर्ने समयमा शासक ख्यास्स परेको मलाई पटक्कै मन पर्र्दैन। सायद, तपाईहरूलाई पनि मन नपर्दो हो। दुःखीरामले स्टोभतिर पुलुक्क आँखा खसाल्छ। भरे पुग्ने चामलसागसब्जी छछैन निक्र्यौल गर्छ। ऊ ढुक्क हुँदै चलाइरहेको मोबाइल खाटतिर मिल्काउँछ। सुस्तरी हातले सर्टको गोजी छामछुम पार्छ। त्यही गोजीमा केही दिनको जोहो छ। केही दिनको ढुक्क। त्यसपछिका दिन कस्ता रहने हुन् ? सम्झेरै ऊ अवाक् हुन्छ। ख्यास्स पर्दै उसको अनुहार चाउरिन्छ। (४) उसले फेरि खाटमा पल्टेको मोबाइल उठाउँछ। स्वीच अफ गर्छ। र, झ्यालबाट बाहिरी दुनियाँ चियाउन थाल्छ। बँचेखुचेका टुक्रे पाटाहरूमा झुलिरहेका गहुँजौका बाली। ती बाली देखेर ऊ गाउँकै आफ्नो गैरीखेत सम्झिन्छ। बाँझो बारी सम्झिन्छ। गाउँ सम्झिन्छ। गाउँले सम्झिन्छ। गाउँमै भको भे भोकको चिन्ता चै गर्नुपर्दैनथ्यो कि ? के कमाउन पसें सहर ? गम्न थाल्छ। कमाइहालें भने गाउँ फिर्दा के लग्छु ? यै जीर्ण शरीर ? कतै सहर पसेर गल्ती त गरिनँ ? पन्ध्र दिन त हो नि ! निषेधाज्ञा सकिएपछि फेरि बोक्छु भारी। उही कर्म। एक छाक भोजनका लागि पुरानै जीवनको संघर्ष। एक्कासि गाला चिरिक्क हुन्छ, लामखुट्टेले चुसेछ क्यार !, जोडले गालामा हात बजार्छ। लामखुट्टे उडेर कता भाग्छ। गालामात्र रनन हुन्छ। उसका आँखाले देखेका कैयौं सपना क्षणभरमै लामखुट्टे झै बिलाउँछ। जिन्दगीमा बाँकी रहने भनेको त उही पुरानै हकिकत त हो। ऊ एकछिन रनभुल्लमा पर्छ। झ्यालबाट फेरि घित्रो तन्काउँदै नियाल्न थाल्छ ओहोदोहोर गरिरहेका किसान। टिप्दै गरेका धनियाका बोट। उखेल्दै गरेको प्याज। चिमोट्दै गरेको लसुन। पाछपुछ गरेका सागका मुठ्ठा। दृश्य हेर्दादेर्है दुःखीराम फेरि दुःखी हुन्छ किनकि उसले बल्ल बुझ्छ, कहिल्यै ख्यास्स नहुने त किसान मात्र रैछ। सबैभन्दा शक्तिशाली। ऊ फलाउँछ अन्न। पठाउँछ जहिँतहिँ। पाल्छ अर्को मान्छे। न पानी परेन भन्दै लत्रिन्छ। न मल पाइएन भन्दै कोकोहोलो मच्चाउँछ। समयको एउटै गतिमा चलाइरहन्छ जीवनको पाइडल। कुदाइरहन्छ आफ्नै लयमा जीवनको पाङ्ग्रो। न कुनै सुर्ता छ न भोक। न कुनै दउपेचको खेल। अन्नदाताको महारथी भएर स्वयंलाई थाछैन उसको कर्मको शक्ति। जसरी बादललाई थाछैन उभित्रको चट्याङको शक्ति। सायद किसान बादल हो। बादलभित्र लुकेको चट्याङ। (५) ग्लानिको झोकमा स्वीच अफ गरेको मोबाइल अन गर्छ र फेरि उही फेसबुक स्क्रोल गर्न थाल्छ। भर्खरै कसैले अपलोड गरेको देख्छ कोरोनाले मानव जातिलाई पुनः मान्छेको समग्रतामाथि पुनर्विचार गर्नुपर्ने सन्देश दिएको छ। मान्छेले स्वयंभित्रका मानवीय संवेदनामाथि प्रश्न गर्नुपर्ने समय आएको छ। अदृश्य भाइरससँग डराउनुपर्ने मान्छेको नियति हो वा उसैले निम्त्याएको कष्ट। विवेकपूर्ण प्राणी घरको पर्खालभित्र आफैं थुनिएको छ। संसारकै शक्तिशाली शासकको मथिंगल हल्लिएको छ। स्थापित राज्यका संरचनाहरूमाथि प्रश्न उठेको छ। विज्ञानको प्रगति। सूचनाप्रविधिको विकास। मानव जातिको भविष्यमाथि नै यतिबेला एउटा प्रश्न खडा भएको छ तर यो समय प्रश्न मन्थन भन्दा पनि महामारीमा मान्छेहरूको जीवन बचाउने उपाय अवलम्बनको समय हो। जीवन रक्षाको समय हो। यो स्टाटस हजारौंले सेयर गरेका छन्। लाइक उत्तिकै। खै ! किन हो कुन्नि दुःखीरामलाई भने यो स्टाटसले खासै ध्यान खिच्दैन। सायद उसको भोकको कथा नअटाएकाले हो वा अर्कै कारण छ। उसलाई छटपटी हुन्छ। तंग्रिन बाहिर निस्कन्छ। (६) महामारीमा पनि मान्छे कता दौडेका ? यी दौडिने मान्छे को हुन् ? ठुला भनाउँदा होलान्। बुद्धि भका ठुल्ठुला मान्छेलाई छ हतार यो दुनियाँमा। ऊ भुतभुताउँछ। कसैका लागि त यो सुवर्ण अवसर नै हो नि ! चाडबाड जस्तै ! अघि फेसबुकमा पढेथें निषेधाज्ञामा व्यापारीको कालोबजारी। व्यापारीले व्यापार होइन, मौकाको झ्याप गर्ने भन्या यै होला। कोरोनाको त्रासमा जीवनभन्दा ठुलो अर्थोक केही छैन भन्दै नुनचामलमा याल चुहाउँछ। सामान होइन, बेइमान बेच्छ व्यापारी। उसले के सम्झेर हो ख्वाक्क गर्छ र खुलिरहेको पसलपटि फर्केर पिच्च थुक्दै सरासर अघि बढ्छ। एकसुरले हिँड्दै जाँदा अलिक पर च्यादोकान छेवैको बाटोमा चारपाँच जनाको झुन्डमा एक अज्ञातको कुराले दुःखीरामको मन च्वास्स् हुन्छ। त्यो अज्ञात भन्दैछ, जनावरले अर्को जीवको हत्या गरी मासु किनबेच गर्र्दैन ? ऊ प्राकृत भोजनका लागि सिकार गर्छ तर मान्छे जीव हत्या गरी मासुको व्यापार गर्छ। मान्छेले चमेरो खाने हो ? मुसा खाने हो ? के खाँदैन मान्छे ? प्राकृत भोकले भन्दा विलासी भोजनले निम्त्याएको सुनामी हो यो कोरोना। अज्ञात ठुल्ठुलो स्वरमा आफ्नो दाबी ठोक्छ विज्ञझैं। मान्छेले प्राकृत नियम तोड्ने हो। अज्ञात झन् चर्किन्छ। प्राकृत नियमभन्दा निकै टाढाको जीवन कल्पना गर्छ। मान्छे जुन कैयौं अवयवहरूमा लागू हुँदैन। त्यसैले यसले विनाश मात्र जन्माउने छ एकदिन। अहिले कोरोनाको महामारी त्यै विनाशको दिन हो। अचानक अज्ञात र दुःखीरामको आँखा जुध्छ। दुःखीराम उसको विचारमा एकैछिन पौडिन पुग्छ। विचार मथ्न मात्र के लाग्छ उसलाई आफू अनपढ भएको ज्ञात भएकाले अज्ञातको विचारलाई बेवास्ता गर्ने निर्णय गर्छ। अँ, साँच्ची यी पाँचैजनाले माक्स चै किन नसिउरिएका ? अब भने दुःखीरामलाई असह्य हुन्छ र जोडजोडले चिच्याउन थाल्छ, होहो, मान्छेहरू नियमको चौघेरामा बाँधिन चाहँदैन। ऊ नियम तोडेर बाँच्न चाहन्छ जुन कुरा सत्य हो। दुःखीराम पाँचैजनाको मुखतिर पुलुक्क हेर्दै त्यहाँबाट फटाफट कोठातिर लम्किन्छ। एउटाले फोटोसहित स्टाटस राखेछ। दुःखीराम खाटमा पल्टेर पढ्न थाल्छ अघिल्लो वर्षझैं निषेधाज्ञाको अदृश्य त्रासमा बितिरहेको छ जीवन। म बाँचिरहेको छु भन्ने यो देशको शासकलाई थाहा नहुनसक्छ तर मलाई यस्तो कठिनतम् परिस्थितिमा शासकले हरदिन के गरिरहेको छ भन्ने कुराको हेक्का छ। मसँग एउटा शक्तिशाली भोट छ जुन भोट मैले निर्वाचनको समयमा तिनै नेताविरुद्ध अवश्य विवेकपूर्ण तहबाट प्रयोग गर्न सक्नेछु। म नागरिक हुँ। निश्चित भूगोलको। देशको। नेपालको। म अनागरिक हुँ। गरिबीको। जटिलतम् परिस्थितिले निम्त्याउने अवस्थाको। प्रणालीको। अभावको। रोगको। दुःखकष्टको। महाशय, तपाईहरूले देख्नुभो गाऊँ फर्कन लामबद्ध सडकका मान्छे। एउटा अनिश्चित यात्रा कुरिरहेका अँध्यारा अनुहार। ती अनुहारले यात्रा होइन आफ्नै भोकको, त्रासको र एक अनिश्चित जीवन कुरिरहेका छन्। त्यसैले बुझ्नुस् महाशय ! सहरको अर्थ यहाँ कंक्रिटका घर मात्र बुझियो। सहर कहिल्यै सहर भएन ती मान्छेहरूका लागि जो एकछाक भोक र सुनौलो भविष्यको खोजीमा वर्षौंदेखि जीवन बँचाउँदै आएका थिए। २१औं शताब्दीमा मान्छे भएर मान्छे स्वयं बाँच्न सकिरहेको छैन। प्रविधिको विकासले कोल्टे फेरेको जीवनशैली। विश्वलाई एउटै सञ्जालमा बुनेको देशदेशावर। आर्थिक, वैज्ञानिक, सामाजिक र राजनीतिक दृष्टिकोणमा देखा परेका नवीनतम् आयाम। स्वास्थ्यमा भएको प्रगति। तर आज एक अदृश्य भाइरसको चपेटामा रोइलो जीवन बाँचिरहेको मान्छे। सत्ताका दाउपेचमा अल्झिएको शासक। र, एउटा अदृश्य उत्पीडनमा बाँचिरहेका प्रत्येक भूगोलका जनजीवन। यस्ले भने दुःखीरामको मनकै कुरा लेखेछ। दुःखीराम छैठौं दिनको निषेधाज्ञामा पहिलोपटक मज्जाले हाँस्छ। निकै प्रफुल्ल छ दुःखीराम आज। खुसी मिसाउँदै गोजी खोतल्छ, गोजी त रित्तिसकेछ !"
नरसंहारले नरोकिएका म्यान्माली,"म्यान्मार : पूर्वी एसियाली राष्ट्र म्यान्मारमा गत माघ १९ (फेब्रुअरी १) गते सेनाले प्रजातान्त्रिक सरकार बर्खास्त गरी कु गरेपछि अशान्ति र त्रासबाहेक केही छैन। सैन्य जुन्ताले सत्ता हातमा लिएर दिनहुँ म्यान्माली नागरिकमाथि क्रुर दमन गरिरहेको छ। जुन्ता विरुद्ध उठेका प्रत्येक आवाजलाई दबाउन सैनिकले देशभर पूर्णरूपमा बल प्रयोग गरिरहेको छ। सरकारले चलाएको नरसंहारमा १ हजारभन्दा बढी स्वतन्त्र नागरिकले ज्यान गुमाइसकेका छन्। गल्लीगल्ली र टोलटोलमा प्रजातन्त्रवादीहरू सैनिकको गोली लागेर ढलिरहेका छन्। म्यान्मारका सेना प्रमुख मिनओङ ह्लाइङले जननिर्वाचित नागरिक सरकारलाई अपदस्थ गरी सत्ता हत्याएका हुन्। संसद्मा दुईतिहाइ सिट जितेको सत्तारुढ दल नेसनल लिग फर डेमोक्रेसी पार्टीकी सर्वोच्च नेतृ आङ सान सुकीसहित अधिकांश नेता सैन्य हिरासतमा छन्। सुकी झन्डै चार महिनापछि गत सोमबार पहिलोपल्ट अदालतमा देखिएकी थिइन्। सर्वोच्च अदालतको आदेशमा नेतृ सुकीलाई विशेष अदालतमा बयानका लागि पेस गरिएको सैन्य परिषद्ले जनाएको छ। यहाँका नागरिक प्रजातन्त्र र स्वतन्त्रता चाहन्छन्। सैनिक शासनको चर्को विरोध गरिरहेका छन्। प्रजातन्त्र पुनःस्थापना गरी छाड्ने दृढ अठोटका साथ शान्तिपूर्ण प्रदर्शनमा केन्द्रित छन्। सैन्यसत्ता जुन्ता नागरिकको प्रदर्शन देखेर अत्तालिएको छ। तर, तत्काल गैरन्यायिक कदमबाट पछि हट्ने संकेत देखिँदैन। सैनिकले प्रजातन्त्र पक्षधरमाथि चरम ज्यादति गरिरहेको छ। सेनाको गोलीद्वारा दैनिकजसो स्वतन्त्र व्यक्तिको हत्या भएको छ। हजारौं नागरिक सैनिक हिरासतमा यातना भोगिरहेका छन्। जुन्ताले बन्दुकको बल देखाउँदै जनताको अधिकार खोस्ने प्रयास गरेको छ। देशमा त्रास कायम गर्ने सपना देख्छ त्यो क्रूर शासक। नागरिकको अधिकारमा पहिलो पूर्णप्रजातान्त्रिक चुनाव गत नोभेम्बरमा सम्पन्न भयो। जहाँ बहुमत सिट जित्दै नेसनल लिग फर डेमोक्रेसी पार्टी र सर्वोच्च नेत्री सुकीको रोचक विजय यात्रासँगै पूर्ण प्रजातन्त्र र स्वतन्त्रताको अनुभूति गर्न प्रतीक्षारत थिए। वर्षौँदेखि राज्यसत्ताको दुरुपयोग र दोहन गर्दै हुर्किरहेको सैनिक शासकको मस्तिष्क भने नराम्रोसँग खलबलिएको थियो। नागरिकको प्रगतिर स्वतन्त्रताको सहजयात्रा देखेर सैन्य तानाशाही रोइरहेको आभाष हुन्थ्यो। नोभेम्बरको चुनावपछि हार स्वीकार गर्नुको सट्टा सैनिक नेतृत्व अनेकन झुटा आरोपमै अल्झिरहेको छ। हेरौं, कति दिन चल्छ अपराधीको अराजक यात्रा ? सन् १९८८ मा भएको जनआन्दोलनका नायक विद्यार्थी नेताउमिन कोनाई भन्थेंँ, कैयौं शरीर यहीँ सडकमा न्यौछावर गरियो। लाखौं हाम्रा जीवनहरू जेलमा बिते। अब पनि हामी केका लागि डराउने ? शान्तिपूर्ण प्रदर्शन गर्दागर्दै जनताको शिरमा गोली चलाउँदै मारिरहेको छ। जतिजति सहिद थपिँदै छन्, उतिनै जनता निडर भई सामना गर्न तयार भइरहे। कतिपय युवाले शान्ति कायम गर्न अन्य देशका दूतावासमा अपिल गरे। अग्रपंक्तिमा गोर्खाली युवा मोर्चाको अग्रपंक्तिमा गोर्खाली युवाले उत्तिकै खटेर लाग्ने संकल्प गरेका छन्। तर, अगुवाकोे खाँचो देखिन्छ। देशमा वर्षौँदेखि तानाशाहीविरुद्ध आवाज उठाइरहेका केएनयू, केआईएजस्ता तमाम सैन्य शक्ति एक ठाउँमा एकजुट भएका छन्। उसो त केआईएभित्र गोर्खा बटालियनसमेत खडा गरिएको छ। जहाँ गोर्खाहरू म्यान्मार राष्ट्रको स्वतन्त्रताका लागि पुनः लड्न तयार भएर मैदानमा उत्रिएका छन्। प्रजातान्त्रिक आन्दोलनमा नेपालीमूलका तीनजना गोर्खालीले ज्यान गुमाएका छन्। यहाँको विद्रोही लडाकु समूह केआईएभित्र गोर्खा बटालियन पनि छ। उनीहरू यहाँको सरकारविरुद्ध विद्रोहको झन्डा फहराउँदै गोर्खा पल्टनको चिनारी मानिने गोर्खा क्रस खुकुरीसहितको लोगो लगाउने अन्तिम तयारीमा छन्। सरकारी सुरक्षाफौजको विकल्पमा केआईए विद्रोही सेनालाई हेरिन थालेको छ। नेपाली भाषीको साथ पनि दिनानुदिन बढिरहेको छ। त्यहाँ कार्यरत गोर्खा सैनिकले आन्तरिक रूपमा सम्पर्क बढाइरहेका छन्। सेनाको रवैयाविरुद्ध गोर्खाली युवा पनि एकताबद्ध भइरहेको नेपाली भाषी बताउँछन्। पछिल्लो समय दिनहुँ ४५ जना गोर्खा बटालियनका लागि आउने गरेको केआईएको गोर्खा बटालियनमा कार्यरत एक जवान बताउँछन्।"
दरबार हादसाको २० वर्ष,"२ जुन २००१। आर्यघाट, पशुपति। बेलुकी ९ बजेतिर। त्यस रात आर्यघाटमा तीनवटा चिता जलाइएका थिए। अर्काे एउटा शव एक छेउमा पर्खिरहेको थियो। घाटमा उनको शवले आफ्नो पालो पर्खिरहेको थियो। १ जुन २००१। चाबहिल आफन्तकोमा भोज खाएर पत्नीसँग घर फर्किंदै थिएँ। राति ९ः३० को हाराहारीमा हामी नक्सालस्थित नागपोखरी आइपुग्यौं। बाहिर चुक घोप्टेको अन्धकार थियो, एकादुका गाडी, मोटरसाइकलको हेडलाइट पिलपिल हुनेबाहेक खासै चहलपहल थिएन। नागपोखरीबाट नारायणहिटी राजदरबारको अग्लो पर्खाल जडवत् यथावत देखिन्थ्यो। त्यसदिन राजदरबार अन्धकारमय देखिन्थ्यो। त्यो अनपेक्षित अन्धकारले म र पत्नीबीच जिज्ञासाका प्रश्नोत्तर भए। हामी घर पुगेर कोठामा छिरेका मात्र के थियौं ल्यान्डलाइन फोनको घन्टी बज्न थाल्यो ! फोन उठाएँ। चाक्सीबारीबाट आदरणीय दाजु त्रैलोक्यमान सिंहको फोन रहेछ। हेलो भाइ थाहा पायौ ? राजदरबारमा गोली चल्यो रे। अहँ दाजु, भर्खर त घर पुगें ! मेरो जवाफ थियो। त्यसपछि त छिनछिनमा अनेक मित्रहरूको फोन आउन थाल्यो। राजारानी दुवैलाई गोली लागेको छ रे। मौसूफकी दिदी शाहजादीहरू, भिनाजु कुमार खड्ग, राजकुमार निराजन, राजकुमारी श्रुति, अधिराजकुमार धीरेन्द्रलगायत अन्य राजपरिवार सदस्यहरूलाई गोली लागेका खबरहरू रातभर आई नै रह्यो। महाराजाधिराज वीरेन्द्र र शाही परिवारका सदस्यहरूको नृशंस हत्या भएको त्यो दरबार हत्या काण्ड भएको २० वर्ष बितेछ। दुई दशकको अवधिमा बागमतीमा धेरै पानी बगिसकेको छ। २ जुन २००१। आर्यघाट, पशुपति। बेलुकी ९ बजेतिर। त्यस रात आर्यघाटमा तीनवटा चिता जलाइएका थिए। अर्काे एउटा शव एक छेउमा पर्खिरहेको थियो। घाटमा उनको शवले आफ्नो पालो पर्खिरहेको थियो। यी सबै कुरा बोध गराउन पर्खिरहेकी थिइन् वा त्यत्तिकै ! अँ त, उक्त रात यता तीनवटा चिता दनदन्ती जलिरहेका थिए भने उता दूरदराजमा एकएक मिनेटको अन्तरालमा विषण्णतापूर्वक तोप आर्तनाद गरिहेका थिए। आर्यघाटमा महाराजाधिराज वीरेन्द्र, बडामहारानी ऐश्वर्य र राजकुमार निराजनलाई दागबत्ती दिइएको थियो। तीन चिताका लागि मात्र स्थान रहेकाले महाराजाधिराजकी स्नेही छोरी राजकुमारी श्रुतिको शव आदरका साथ एकाछेउमा राखिएको थियो। हजारौं वर्षको नेपालको इतिहासमा एकैसाथमा चार चार शाही लास यसरी घाटमा ल्याइएको देख्न त परै जाओस् कसैले कल्पना समेत गरेका थिएनन्। अकस्मात परलोक सिधारेका राजा, रानी, राजकुमार र राजकुमारीको अन्तिम एक झलक पाउन सुक्कसुक्क गरिरहेका र विलापिएका महिलाहरू, गालाबाट आँसु झारिरहेका पुरुषहरू, के यस्तो अनर्थ भएको होला भनी स्तब्ध भएका जनसमुदाय भेउ पाउन सडक, बाटोको दायाँबायाँ उभिइरहेका थिए। मलामी पहिरनमा ब्राह्मणहरूले ती शवहरू बोकेर शान्त मर्यादाका साथ पशुपतिको आर्यघाट ल्याएका थिए। परेड बर्दीमा शाही अंगरक्षक, रातो ट्युनिकमा शाही रिसल्ला (घोडचढी सैनिक), नालभुइँतिर फर्काइएको बन्दुक बोकेका अनेक कम्पनी, शाही सुरक्षा गार्ड र नेपाली सेनाको एक टुकडी ब्यान्ड बाजाको अगुवाइका साथा शाही मलामी चलाइएको थियो। सुक्कसुक्क गरिरहेका महिलाहरूले धूप, अगरबत्ती बालेर र फूल बर्साएर, अक्षता, अबीर अर्पण गरेर पार्थिव शरीरको अन्तिम बिदाइ गरेका थिए। शाही मलामी स्वयम्भूनाथको तलतिरबाट बिस्तारै विष्णुमतीको स्वाहा (शोभा) भगवती, क्षेत्रपाटी र त्यहाँबाट राजदरबार अनि कमलपोखरीबाट चाबहिल हुँदै आर्यघाटसम्म ल्याइपुयाउँदासम्म हजारौं हजारपटक भगवान्का नाम पुकारेका थिए। हिन्दू धर्मग्रन्थ र नेपाली परम्पराअनुसार अन्तिम रीति सम्पन्न गरेपश्चात र विगुलको अन्तिम विषण्णता धुन बजेपछि सम्मान गार्डले अनगन्ती बन्दुक पड्काएका थिए। सन्न वातावरणबीच निस्तब्धतामा चितालाई दागबत्ती दिइएको थियो। तीन चिता जलिरहेका थिए अर्को शव आफ्नो पालो पर्खिबसेको थियो र दूरदराजमा उदिग्नतामा तोप पड्किरहेको थियो। महाराजाधिराजको प्रत्येक वर्षका लागि एकपटक जम्मा ५६ पटक। महाराजाधिराज वीरेन्द्रको बारेमा मौसूफ एक भलादमी राजा, दयालु नरेश र अनिच्छुक स्वेच्छाचारी शासक भन्ने जनधारणा रहेको थियो। मुसलधारे वर्षा पन्छाउँदै र अन्धकारलाई चिर्दै व्यग्रताका साथ शाही नेपाली सेनाको सुपर हेलिकप्टर भरभराउँदै पोखराका लागि काठमाडौंको नवमण्डलमा उड्यो। पर्याप्त प्रयास गर्दा पनि पोखरामा अवतरण गर्न नसकेपछि हेलिकप्टर काठमाडौं नै फर्कियो। त्यतिखेर रातको करिब २ बजेको थियो। पोखरामा पर्खिबक्सेका अधिराजकुमार ज्ञानेन्द्रलाई राजमार्गको बाटो शीघ्र काठमाडौं सवारी चलाइयो। सेनाका १६ वटा गाडीको गारदमा चलाइएको मौसूफको सवारी मिर्मिरेमा गजुरीस्थित सैनिक क्याम्पमा आइपुगेको थियो। त्यहाँबाट काठमाडौंको छाउनीस्थित सैनिक क्याम्पसम्म मैसुफको सवारी हेलिकप्टरमा चलाइएको थियो। २ जुन बिहानको करिब ६ः३० बजेको थियो। छाउनी सैनिक अस्पतालको सघन उपचार कक्षतर्फ जाने क्रममा मौसूफलाई जर्नेलहरू र डाक्टरले विस्मत र भारी स्वरमा सक्दो राम्रोसँग संक्षिप्तमा बिन्ती चढाएका थिए। उहाँले त्यहाँ जुन दृष्य देख्नुभयो त्यसले दह्रो मुटु भएको व्यक्तिको समेत मुटु कमाउन पर्याप्त थियो। उहाँको विस्मित भाव दाजु महाराजाधिराज वीरेन्द्रको मृत अनुहारमा देखिने विस्मित र आश्चर्य भावसँग मेल खान्थ्यो। चेतना शून्य चुप्पीका साथ मौसूफले बडामहारानी ऐश्वर्य, राजकुमार निराजन र राजकुमारी श्रुतिको शवतर्फ हेर्नुभयो। मौसूफको काकाकी छोरी राजकुमारी जयन्ती मृत थिइन्। दिदी शाहजादी शारदाको पति कुमार खड्गविक्रम मृत थिए। मौसूफको कान्छा भाइ अधिराजकुमार धीरेन्द्र अचेत, तर निभ्न लागेको जीवनसँग संघर्ष गरिरहेका थिए। रानी अधिराजकुमारी कोमल र राजकुमारी श्रुतिका पति कुमार गौरव गम्भीर रूपमा घाइते अवस्थामा थिए। अधिराजकुमारी र कुमार पुनः स्वास्थलाभ हुने प्रबल सम्भावना रहेको जानकारी दिइएको थियो। युवराजाधिराज दीपेन्द्र जीवन समर्थ प्रणाली (भेन्टिलेटर) मा राखिएको भए पनि मृतसरह रहेको जानकारी दिइएको थियो। ॐ शान्ति ! शान्ति ! शान्ति ! गद्दी आरोहणपश्चात तुरुन्तै श्री ५ महाराजाधिराज ज्ञानेन्द्रले प्रधानन्यायाधीशको अध्यक्षतामा एउटा जाँचबुझ समिति गठन गरिएको थियो। १ जुन २००१ को बेलुका घटेको दुःखद् घटना बारेको सत्यतथ्य जनसमक्ष ल्याउन आदेश गर्नुभयो। जाँचबुझ समितिले एक साताभित्र प्रतिवेदन बुझायो। अनेक प्रत्यक्षदर्शीहरूको साविती बयानअनुसार त्यस नृशंस हत्याकाण्डको दोषी युवराजधिराज दीपेन्द्र भएको निष्कर्ष निकालियो। पत्रकार सम्मेलनमा उक्त हत्याकाण्डमा प्रयोग भएका बन्दुकहरू प्रदर्शन गरिएका थिए। ज्ञानेन्द्रले नेपाली साप्ताहिक खबरपत्रिका पुनर्जागरणलाई एउटा अन्तरवार्ता दिनेक्रममा गणेशमान सिंहको सम्झना गर्नुभएको थियो। गणेशमानजीले देखाउनु भएको बाटोमा लाग्न सकेको मात्र भए राष्ट्रका कतिपय विसंगती न्युनीकरण हुन सक्थ्यो होला। दाजु महाराजाधिराज वीरेन्द्रको विकासको मूल फुटाउने मन्त्रणा र गणेशमानजीले गर्नुभएको आर्थिक क्रान्तिको आह्वान दुवैको लक्ष्य एउटै थियो। पुनर्जागरण साप्ताहिकमा छापिएको थियो। पाटनको पुल्चोक जाँदाको उकालीमाथि हिमालय होटेलको अघिल्तिर हातमा लठ्ठी र लबेदा आवरणमा बागमती पारी काठमाडौंतर्फ टकटकी हेरिरहेका पण्डित शुक्रराज शास्त्रीको पूर्ण कदको शालिक जो कोहीले सजिलै देख्न सक्छ। उनले त्यहाँबाट गुमेका केही कुरा वा अहिलेसम्म पाउन बाँकी केही खोजिरहेका त छैनन् ? सिंहद्वारा अंग्रेजीमा लिखित फरएभर इन्कम्प्लिट द स्टोरी अफ नेपाल पुस्तकको उपसंहारबाट शिवलाल श्रेष्ठले गरेको नेपाली अनुवाद।"
घर भाडा र तिलहरी,"लकडाउनले सजनीको व्यापार चौपट भएको थियो। राजधानीको एउटा निजी स्कुलमा पढाउने उनका श्रीमान् रमेशको जागिर हुनु र नहुनुमा केही फरक थिएन। अरू बेला पनि थोरै तलबमा धेरै काम लगाउने निजी स्कुलले लकडाउनको निहुँमा कहिले आधा तलब त कहिले त्यो पनि दुईतीन महिनासम्म दिन मानेको थिएन। सानो छोरा पनि छोरीसँगै स्कुल जाने भएपछि दुई वर्षअघि सजनीले एउटा सानो सटर भाडामा लिएर पानीपुरी बेच्ने सुरु गरिन्। त्यसले सटर तथा घरको भाडा तिर्न पुग्थ्यो। रमेशको तलबले परिवारलाई मुस्किलले औषधि उपचार तथा घर खर्च धान्थ्यो। घरबेटी दिदी आएर झ्यालबाट बोलाइन्। डरैडरले सजनीले पर्दा खोलिन्। अब त भाडा तिर्ने बेला भएन ? प्रश्न तेर्सियो। लकडाउनपछि रमेशको तलब पनि आधा मात्रै आउने र पानीपुरी व्यवसाय पनि बन्द भएपछि उनीहरूलाई भाडा तिर्न र घर खर्च चलाउन धौधौ भयो। काठमाडौं छोडेर पहाडको घरमा गएर बस्ने सोच पनि उनीहरूले नबनाएका पनि होइनन्। जग्गा दुई भाइले कमाउँदै आएका थिए। गाउँमा पनि बस्ती पातलिएसँगै बँदेल, भालु, बाँदर, दुम्सीलगायत जंगली जनावरले अन्नबाली खाइदिएर गाउँमा बस्नै नसक्ने भएका थिए। बिरामी पर्दै गएकी आमालाई सहर लगेर उपचार गराउन भाइहरूले सजनीलाई बारम्बार फोन गरिरहेका थिए। तर सजनीको अवस्थाबारे उनीहरू बेखबर थिए। छोरो जन्मेपछि चार जनाको परिवारलाई एउटै कोठामा बस्न मिल्दैन भनेर घरबेटीले भनेपछि उनीहरू अर्को कोठा खोज्न बाध्य भए। छोरीछोरी पढ्ने स्कुलनजिकै बाध्य भएर महिनाको दस हजार तिर्ने गरेर उनीहरू सरेका थिए। लकडाउन अगाडि सबै ठिकै चलिरहेको थियो। उनले दुई गाँस कम खाएर पनि महिनाको हजार रुपैयाँ सहकारीमा जम्मा गर्ने गरेकी थिइन्। चैत, वैशाखको भाडा उनीहरूले जसोतसो गरेर तिरे। जेठदेखि भाडा तिर्ने पैसा पनि भएन। रमेशको तलबले खान पनि पुगिराखेको थिएन। एक दिन उनीहरूको घरमा मात्रै बत्ती आएन। राति भएपछि आउला कि भन्ने आशामा बसेका उनीहरूको घरमा राति पनि बत्ती आएन। अर्को दिन घरबेटी दिदीले मिटर बिग्रेकाले नयाँ मिटर किन्नुपर्ने भयो, पैसा छ कि भनेर सोध्नुभयो। ५ गतेभित्र भाडा तिरिसक्नु पर्ने घरबेटीको नियमलाई कसैले तोडेका थिएनन्। यसपालि भने असारको पन्ध्र गते भइसकेको थियो। भाडा तिर्न नसकेर उनीहरू आफैं लज्जित थिए। काठमाडौंमा तीन ठाउँमा जग्गा किनेको छु भनेर सुनाउने घरबेटी दिदीले यसरी भाडा माग्न आउनुहोला जस्तो उनीहरूले ठानेका थिएनन्। सरकारले भनेजस्तै एक महिनाको भाडा छुट गरिहाल्छन् कि भन्ने आशा पनि उनीहरूमा जीवितै थियो। तर उनीहरूले सोचेजस्तो भएन। त्यो रात सजनी र रमेशलाई निद्रा परेन। भोलिपल्ट बिहानै सजनीले रमेशले उनलाई बिहेमा लगाइदिएको औंठी ल्याएर रमेशका हातमा राखिन्। उनका आँखामा आँसु भरिएका थिए। नबोली भान्छामा पसिन्। औंठी बेचेर आएको १५ हजार रुपैयाँ रमेशले सजनीको हातमा थमाए। बत्ती, पानी, इन्टरनेट गरेर झन्डै बाह्र हजार रुपैयाँ लिएर उनी घरबेटीलाई दिन माथि उक्लिइन्। ए पैसा ल्यायौ भन्दै हाँस्दै समाएर साहूनी कोठाभित्र पसेर ढोका ढप्काइन्। कोठामा आएर सजनी रुन थालिन्। आज भाडा तिर्न औंठी बेचियो, अर्को महिनाको भाडा तिर्न के पो गर्नेहोला ? गहिरो सोचमा डुबिन्। जसोतसो तीन महिना बिताए। रमेशको आधा तलबले उनीहरूले आधा पेट खाइरहे। तरकारी किन्न जाँदा बाटोमा भेटिएकाहरूले लकडाउनमा पनि कस्तो नमोटाएको सजनी ? भनेर सोध्दा उनी नाजवाफ हुन्थिन्। एक दिन घरबेटी दिदी आएर झ्यालबाट बोलाइन्। डरैडरले सजनीले पर्दा खोलिन्। अरू बेला के कस्तो छ भन्ने घरबेटी दिदीले यतिबेला केही सोधिनन्। श्रीमान् बाहिर गएको एक हप्ता भइसक्यो, पानी, बत्तीको बिल नतिरेको पनि दुई महिना भइसक्यो, अब त भाडा तिर्ने बेला भएन ? उनले सिधै सोधिन्। केही महिनाअघि घाम तापिरहँदा घरबेटी दिदीले जेठी छोरीको बिहेमा दाइजो दिन भन्दै तेस्रो ठाउँमा ४ आना जग्गा किनेको सुनाएकी थिइन्। घरभाडाले घर खर्च चल्ने हुँदा सरकारी अफिसमा काम गर्ने हाकिम श्रीमान्को तलब कहिले पनि घरमा ल्याउनु नपरेको उनले गर्व गर्दै सुनाएकी थिइन्। तर आज भने उनले उल्टै तपाईंहरू यसपालि घर नजाने ? भनेर प्रश्न गरिन्। सजनीलाई उनको प्रश्नले उकुसमुकुस बनायो। एक छाक खान धौ धौ परिरहेका बेला कोरोनाको त्राससँगै महंगो भाडा तिरेर तीन दिन लगाएर कसरी घर जाने ? उनले सोच्नै सकिनन्। पर्सीसम्म भाडा दिउँला भनेर उनले घरबेटीलाई भनिहालिन् तर कहाँबाट ल्याएर दिने ? उनी ठूलै चिन्तामा परिन्। नजिकै बसेकी छोरीले यो सबै सुनिरहेकी थिइन्। घरबेटी गएपछि उनले ममी म राम्रोसँग पढ्छु, अनि धेरै पैसा कमाएर आफ्नै घर बनाउँला है। हजुर चिन्ता नलिनुस् भनिन्। सजनीले छोरीलाई अँगालो हालेर रुन थालिन्। उनले बाहिर गएका श्रीमान् आएपछि भाडा माग्न आएको कुरा सुनाइन्। निजी स्कुलका शिक्षकलाई अरू बेला त नदेखेझैं गरी हिँड्ने आफन्त, इष्टमित्रले यतिबेला के ऋण देलान् ? रमेश तनावमा देखिए। त्यो रात पनि सजनीलाई छटपटि भइरह्यो। तीन महिनाको भाडा मात्रै ३० हजार। कसरी तिर्ने होला ? कानको सानो झुम्का, एउटा औंठी र तिलहरी रमेशले उनलाई बिहेमा लगाइदिएका थिए। त्यही तिलहरी तिलहरी ल्याएर भारी मनले श्रीमान्को हातमा राखिन्। फेरि पनि चुपचाप तिलहरी बेचेर आएको १८ हजार रुपैयाँ सजनीका हातमा राखे रमेशले। सहकारीमा जम्मा भएको पैसा पनि टाकटुक पारेर ३० हजार बनाइ सजनी भाडा दिन भन्दै घरबेटी बस्ने चौथो तलामा उक्लिइन्। आफन्त, साथीभाइ, चिनेजानेका धेरैले उनीहरूका घरबेटीले एक महिनाको भाडा नलिएको सुनेकी थिइन्। घरबेटीले केही राहत देलान् कि भन्ने झिनो आशा उनमा बाँकी थियो। एक महिनाको मात्रै भाडा माफ भए अर्को महिनाको खर्च चल्थ्यो कि ? सिँढी चढ्दै सोच्न भ्याइसकेकी थिइन् सजनीले। उनले चार तला माथि पुगेर घण्टी बजाइन्। छिनमै घरबेटी दिदी ढोकामा आइन्। ए तिमी, भाडा लिएर आयौ ? उनले हाँस्दै हात अगाडि बढाइन्। हजुरहरूलाई पैसा नभएर गाह्रो भएको थाहा थिएन, हाम्रो त चलिराखेको छ भन्दै सजनीले उनको हातमा पैसा राखिदिइन्। दिदीले गन्नु त पर्दैन होला नि भन्दै भित्र पसेर ढ्याप्पै ढोका ढप्काइन्। हजारौं भाडा उठ्ने ४ तले घर, ३ ठाउँमा जमिन, लाखौं बैंक ब्यालेन्स भएका घरबेटीको व्यवहारले सजनी सोचमग्न भइन्।"
चुरे दोहनले जोखिममा बस्ती,"उदयपुर : वर्षा सुरु भएसँगै उदयपुरका चुरे क्षेत्र आसपासका बस्तीहरू उच्च जोखिममा पर्छन्। राष्ट्रिय तथा सामुदायिक वन र चुरे क्षेत्रको बढ्दो दोहोनका कारण आठवटा स्थानीय तहका तीन हजार घरपरिवारको बस्ती यो वर्ष पनि जोखिममा छ। त्यसमध्ये सबैभन्दा बढी त्रियुगा र चौदण्डीगढी नगर क्षेत्रमा करिब दुई हजार बढी घर जोखिम रहेको जिल्ला विपद् व्यवस्थापन समितिको तथ्यांकमा छ। सरकारको नीतिअनुरूप स्थानीय तहले नदीजन्य पदार्थ उत्खनन गर्नुअघि वातावरणीय प्रभाव मूल्यांकन (आईई) गरे पनि त्यसको प्रभावकारी कार्यान्वयन हुन नसक्दा वन तथा नदीको दोहोन अत्यधिक बढेको स्थानीयको भनाइ छ। स्थलगत रूपमा नदीको अवस्था र स्थानीयको रायलाई विश्लेषण गरी आईई गर्नुपर्ने कानुनी व्यवस्था छ, चौदण्डीगढीका राजकुमार राई भन्छन्, तर त्यसको ठीकविपरीत राजधानी वा स्थानीय तहको एउटा कोठामा बसेर गुगलबाट हेरेर हचुवाको भरमा प्रतिवेदन बनाइन्छ। प्रतिवेदनका आधारमा स्थानीय तहले टेन्डर आह्वान गरी ठेक्का लगाए पनि बेलामौकामा अनुगमन नगर्दा ठेकेदारले आईई गरेको भन्दा अन्य ठाउँबाट जथाभावी स्वीकृतभन्दा बढी नदीजन्य उत्खनन गरी लैजाने गरेको स्थानीयको भनाइ छ। यसरी हचुवाका भरमा ठेकेदारले मनखुसी गर्दा पनि सम्बन्धित निकायले ध्यान नदिँदा चुरे आसपासका बस्ती जोखिममा पर्ने गरेको चौदण्डीगढीका नेकपा एमालेका युवा नेता शम्भु पौडेल बताउँछन्। नदीजन्य ढुंगा, गिटी, बालुवाको जथाभावी उत्खनन र चोरी निकासीकै कारण यो क्षेत्र जोखिममा परेको उनको भनाइ छ। ठेकेदार कम्पनीले आईई प्रतिवेदनको बेवास्ता गर्दै खोलाभित्रै मेसिन प्रयोग गरी मनपरी ढंगले नदीजन्य पदार्थ निकासी गर्दा बस्ती उच्च जोखिममा परेको उनले बताए। सम्झौतामा अनुगमनको जिम्मेवारी स्थानीय तहमा भए पनि टेन्डर लागेपछि जनप्रतिनिधि र कर्मचारी खोलामा फर्केरै नजाने परम्पराले ठेकेदार कम्पनीले नदीजन्य पदार्थको दोहन गर्ने गरेको उनको भनाइ छ। त्यतिमात्र नभई गौरवका आयोजनाका नाममा खोलाभित्र मेसिन प्रयोग गरी जथाभावी उत्खनन गर्ने गरेको स्थानीय बताउँछन्। आयोजनाका नाममा क्रसर स्थापना गर्ने र उत्पादित वस्तु रातारात जिल्लाबाहिर र जिल्लाभित्रै बिक्रीका लागि लैजाने गरेको त्रियुगा नगरपालिका७ का वीरबहादुर दनुवार बताउँछन्। मापदण्डविपरीत उत्खनन गर्ने परम्पराको अन्त्य नगर्ने हो भने बस्ती बचाउन मुस्किल पर्ने उनी बताउँछ न्। यसका साथै राष्ट्रिय तथा सामुदायिक वन क्षेत्रमा रूख कटान तथा फँडानी र चोरी निकासी बढ्दा चुरे क्षेत्र नजिकका खेतबारी तथा बस्तीहरू भूक्षयको उच्च जोखिममा रहेको स्थानीय बताउँछन्। विशेषगरी सिरहा, सप्तरी जिल्लाका सीमा क्षेत्रका जंगलमा तराई क्षेत्रबाट ठूलो संख्यामा तस्करहरू प्रवेश गरी जंगलभित्रै त्रिपाल टाँगेर काठ चिरान गर्ने गरेको जोगिदहका जितेन्द्र चौधरीले बताए। घना जंगल छ, सुरक्षाको दृष्टिकोणले जान सक्ने अवस्था छैन, उनले भने, हातहतियार र बन्दोबस्तका सामग्री साथमा बोकेर आउने गरेका तस्करहरू १०१५ दिनसम्म ढुक्कै त्रिपाल टाँगेर बस्ने र काठ लैजाने गर्छन्। सरकारी संयन्त्रले वनमा गस्ती बढाउन नसक्दा पनि चोरी निकासी बढ्ने गरेको उनको भनाइ छ।"
पश्चिमी र स्थानीय वायुको प्रभाव : यस्तो छ तीन दिनको मौसम पूर्वानुमान,काठमाडौं : देशमा पश्चिमी वायु र स्थानीय वायुको सामान्य प्रभाव मौसम पूर्वानुमान महाशाखाले जनाएको छ । हाल प्रदेश १ को पहाडी भूभाग लगायत बाँकी प्रदेशमा आंशिकदेखि सामान्य बदली रहेको छ। शनिबार बिहान जारी मौसम बुलेटिनमा दिउँसो देशभर आंशिकदेखि सामान्य बदली रहनेछ । देशका पहाडी भूभागका थोरै स्थानहरुमा मेघगर्जनचट्याङ्गसहित हल्का वर्षाको सम्भावना रहेको छ। राती पहाडी भूभागहरुमा आंशिकदेखि सामान्य बदली रहनेछ र बाँकी भूभागमा मौसम सामान्यतया सफा रहनेछ । प्रदेश १ का एक दुई स्थानमा मेघगर्जनचट्याङ्गसहित हल्का वर्षाको सम्भावना रहेको छ। आइतबार दिउँसो प्रदेश १ लगायत अन्य प्रदेशका पहाडी भूभागहरुमा आंशिकदेखि सामान्य बदली रही अन्य स्थानहरूमा मौसम सामान्यतया सफा रहनेछ । देशका पहाडी भूभागका थोरै स्थानहरुमा मेघगर्जनचट्याङ्गसहित हल्का वर्षाको सम्भावना रहेको महाशाखाले जनाएको छ। राती पहाडी भूभागहरुमा आंशिक देखी सामान्य बदली रही अन्य स्थानहरूमा सामान्यतया सफा रहनेछ । प्रदेश १ का एक दुइ स्थानमा मेघगर्जनचट्याङ्ग सहित हल्का वर्षाको सम्भावना रहेको छ। महाशाखाका अनुसार सोमबार दिउँसो प्रदेश १ लगायत अन्य प्रदेशका पहाडी भूभागहरुमा आंशिकदेखि सामान्य बदली रही अन्य स्थानहरूमा आंशिक बदली रहनेछ । देशका पहाडी भूभागका थोरै स्थानहरुमा मेघगर्जनचट्याङ्गसहित हल्का वर्षाको सम्भावना रहेको छ। राती पहाडी भूभागहरुमा आंशिक देखी सामान्य बदली रही अन्य स्थानहरूमा सामान्यतया सफा रहनेछ । प्रदेश १ का एक दुइ स्थानमा मेघगर्जनचट्याङ्गसहित हल्का वर्षा को सम्भावना रहेको छ।
चिन्तनको जगमा चिन्ताको विरेचन !,"नैतिकता सुरक्षित छैन नीतिबाट। राजपाट सुरक्षित छैन राज्यबाट। न्याय सुरक्षित छैन न्यायबाट। मान्छे सुरक्षित छैन मान्छेबाट। आफैं सुरक्षित छैन मान्छे आफैंबाट र समय सुरक्षित छैन समयबाट। सत्यवती उपन्यासका लेखक कमल रिजालले भनेका छन् यो दार्शनिक उपन्यास हो। यसको जग महाभारतको कथा हो। यो कथा सत्यवतीकै वृत्तमा घुम्छ तर यसमा महाभारतको कथा मात्रै छैन। पूर्वीय दर्शनको सार, अध्ययनको निचोड र गुह्य गुदीको गुत्थी छ र गुह्य कुराको पनि सकारात्मक नकारात्मक दुवै पाटा छन्। राम्रो किसानलाई थाहा हुन्छ, जरै खल्बलिने गरी गोडेपछि मात्र विरुवा हलक्क हुन्छ। गोडमेल मात्रै होइन, यहाँ रुढीबुढी र अनावश्यक सामाजिक ऐजेरुको निर्ममतापूर्वक काँटछाँट पनि छ। पौरस्त्य दर्शनका गहिरा अध्येता रिजालले उपन्यास नाम राखेर सत्यवती नामक यो काव्यमय कृतिमार्फत् हिमवत्खण्डको अखण्डतालाई चेतनाको कुटोले गोडेका छन् र रसिक अध्येताका लागि आध्यात्मिक चिन्तनको सरलीकृत व्याख्या प्रस्तुत गरेका छन्। महाभारतका केही सन्दर्भ बालादिनमै अविभावकहरूबाट सुनें। बुझ्ने भएपछि केही पढें। टिभी दुनियाँ सुरु भएपछि काँचका पर्दामा हेरें, फेरि पढें। जति पढ्यो त्यति नै नयाँ, त्यति नै नयाँ उचाइको नयाँ सोच र चिन्तन। लाग्छ, खास महाभारत पढ्न सकेकै छैन। रिजालको तर्कको लिक टेकेर सत्यवती हुँदै अक्षरयात्रा गर्दा फेरि यति मीठो स्वाद पाएँ कि नयाँ महाभारत पढिरहेछु। आज व्यासले यी हरफ पढ्न पाए के भन्लान् ? त्यहाँ राजनीति मात्र छैन तर पनि महाभारतको जग र जरा राजनीति हो । रिजाल त्यो युगलाई सम्बोधन गरेर उपन्यासमा आजको युग लेख्छन्, अशान्ति, झगडा कलह, मारकाट, लुट, खसोट सबै चल्छ राजनीतिमा। जिउँदै समातेर आगोमा हालेर मारे पनि हुन्छ, रूखमा बाँधेर हातगोडा काटे पनि हुन्छ, गोली ठोके पनि हुन्छ। टाउको गिँडेर मारे पनि हुन्छ, खुकुरीले रेटेर गर्धन छियाछिया पारेर मारे पनि हुन्छ। जस्तोसुकै अपराध गरे पनि जनताको नाम लिनुपर्छ, सबै शुद्ध हुन्छ। न कानुनका दफाले छुन्छ, न संविधानका धाराले। तर त्यस्तो गर्ने भनेको त छैन नि ? लाग्छ, हरयुगमा महाभारत छ, र छन् छातीमा आगाका मकल बोकेर बाँचेका सत्यवती, कुन्ती र द्रौपदीहरू। शासनमा छन् अहंकारी धृतराष्ट्रहरू, दम्भी दुर्योधनहरू र लाचार युधिष्ठिरहरू। के अहिले महाभारत छैन र संसारमा ? जिम्मेवारीबोध र आफैंप्रतिको इमानदारी उपन्यासकार रिजालको सम्पत्ति पनि हो र कमजोरी पनि। फाष्टफुड लिटरेचर युगमा वेद र व्यासको व्याख्या गर्नु, व्यासका महाकाव्य पढ्नु, पूर्वीय चिन्तन र यसको सारभूत गहिराइमा जानु र आफू आफैं भएर उभिन खोज्नु, उभिनु र उभिइरहनुको पछाडि कुन ताकत छ ? रहस्यजस्तो लाग्छ। झन्डै चार दशक लामो लेखन यात्रामा हच्केका पनि छैनन्। स्वसंवादमा रमाउनुको मजा उनलाई राम्ररी थाहा छ। यही उनको सम्पत्ति हो। यो सम्पत्तिको मूल्यबोध हाम्रो समाजमा कम छ। समाजको तमाम उहापोहको जालबाट मुक्त रही अरूका प्रयोजनका लागि आफ्नो काँध पनि नदिनु र कलम पनि नदिनु रिजालका विशेषता हुन्। उनलाई थाहा छ ः उनकै कारण समय पनि रोकिन्न र समयको स्वार्थ पनि भत्किन्न तर समयमाथि नोट अफ डिसेन्ट उनको हिम्मत हो। समाजका तमाम लेखकभन्दा उनी फरक छन् र यही पृथकतामा उनको वैशिष्ट्य झल्कन्छ। प्रष्ट भन्छन्, सीमा अतिक्रमणको नतीजा राम्रो हुँदैन, चाहे मनको होस् चाहे शरीरको, चाहे भौतिक क्षेत्रको, चाहे आध्यात्मिक क्षेत्रको नै किन नहोस्। सीमा मिचेर रोपिएको बीउ बन्धु तथा गोत्रहत्याको कारण बनेर उम्रन सक्छ। आज घरघरमा छन् शकुनि र घरघरमा खेलिन्छ पासा। छन्, पासा खेलिन्छन् र त तिनैलाई कथ्य बनाएर लेख्नेहरू अक्षरका हरफहरफमा जीवित छन्। सत्यवतीमा सत्यवती वा उनको समयको आँखाले वर्तमानलाई हेरेका छन्। हो, कथा पुरा सत्यवती र उनका सन्तान र समयमाथि केन्द्रित छ तर अक्षर अक्षरमा वर्तमानको आकृति नाचिरहेछ। पितृसत्ता, मातृसत्ता, राष्ट्र, राष्ट्रवाद, दुर्योधन शैलीकै राष्ट्रवाद, सत्ता संघर्ष, सत्ताको नेतृत्व, लडाइँ र प्राप्ति ! सत्यवती, शन्तनु, भीष्म, चित्रांगद विचित्रवीर्य, अम्वा, अम्विका, अम्वालिक, द्रौपदी, कुन्ती, कर्ण, धृतराष्ट्र, पाण्डु, गुरुगण, राजसभा, दुर्योधन र कृष्ण ! कहाँ छैन समस्या ? कहाँ छैन चुनौती ? प्रत्येक एक एक चिन्ताका प्रतिनिधि हुन्, स्थायी प्रतिनिधि। प्रत्येकसँग गुनासो छ। प्रत्येकसँग चिन्ता छ, चुनौती छ, स्वार्थ छ, हुटहुटी छ, तृष्णा छ, भोक छ, अतृप्त प्यास छ, धमिलो छ बाँचेको युग र आफैंदेखि दिक्दार छन् सबैसबै। प्रतिनिधि पात्रजस्ता लाग्ने यी दुःखस्वरूप आफैं समयका दासजस्ता देखिएका छन्। एकल बुहारीसँग सहवास गर्न विवश छन् व्यास ऋषि। सत्यवती आफैं बलात्कृत छिन्, कुन्ती आफैं बलात्कृत। एकल बुहारीको संरक्षण छैन सासूबाट, जेठाजुबाट। दासी सुरक्षित छैन मालिकबाट। नैतिकता सुरक्षित छैन नीतिबाट। राजपाट सुरक्षित छैन राज्यबाट। न्याय सुरक्षित छैन न्यायबाट। मान्छे सुरक्षित छैन मान्छेबाट। आफैं सुरक्षित छैन मान्छे आफैंबाट र समय सुरक्षित छैन समयबाट। यो ठूलो चुनौती हो हिजोको पनि, आजको पनि र सम्भवतः भोलिको पनि। रिजालले सीधासीधा भनेका छन्, आफ्नो हक सुरक्षित गर्न पापै गर्नुपरे पनि पछि पर्नु हुन्न भन्छ राजनीतिशास्त्रले। यसमा पितृहत्या पनि चल्छ, मातृहत्या पनि चल्छ। पुत्रहत्या पनि चल्छ, पुत्रीहत्या पनि चल्छ, भ्रातृहत्या पनि चल्छ, बन्धुहत्या पनि चल्छ, गोत्रहत्या पनि चल्छ। राजनीति भनेको ठूलो नीति हो, त्यसैले राजनीति भनिएको हो। यसको जलप लागेपछि सातखत माफ हुन्छ। माफी दिन्छन् समाजले, माफ गर्छ कानुनले, विधानले, संविधानले। हत्या, हिंसा, आतंक, अराजकता, ध्वंस, तोडफोड, सार्वजनिक सम्पत्ति हिनामिना, चोरी, डकैती, ज्यानमारा, बलात्कारजस्ता जघन्य अपराध र अपराधीलाई पनि शुद्ध पार्छ, पार्न सक्छ राजनीतिले। यो आक्रोश हो हिजोका प्रति। के आजको समय यो भन्दा फरक छ र ? उनको लेखनले भन्छ छैन। छैन र त चुनौती बाँचिरहेको छ समाजमा। अब चुनौती आफैंलाई चुनौती छ, चुनौती कसरी चिर्ने ? साँच्चै चिर्ने हो भने अध्यात्मको कोणबाट समाजको विश्लेषण गर्ने र कर्मलाई आफ्नो दास बनाउने तर आफू कर्मको दास नबन्ने। रिजाल धर्म, अध्यात्म र अध्यात्मको बाटो हुँदै समाजमा उज्यालो ल्याउन सकिन्छ भनेर निरन्तर लेखिरहेका साहित्य साधक हुन्। उनी वेद, पुराण, उपनिषद, रामायण, महाभारत र पौरस्त्य दर्शन सम्बद्ध अनेकौं ग्रन्थहरूका अध्येता तथा एक शालीन पत्रकार पनि हुन्। पछिल्लो केही समययता राजनीतिमाथि अलि बढी टिप्पणी गर्दै आएको देखिए पनि मूलतः उनी धर्मअध्यात्म क्षेत्रकै साधक हुन्। उनको यो साधनाको पाइलो सही ठाउँमा परेको छ। उनी समन्वयकारी छन्। एकै व्यक्ति समय हेरी कहिले संस्कृत र संस्कृत वाङ्मयको उग्र आलोचक हुन्छ, कहिले उग्र समर्थक। किन यस्तो भएको हो ? यसको अर्कै पाटो छ तर रिजाल सधैं र सधैंसधैं एकै बाटोमा हिँडिरहेका छन् र आफ्नो लेखन, अध्ययन, चिन्तन र परिचयको प्रस्ट बाटो बनाएका छन्। सत्यको बाटोमा लाग्दा भीडभाड कम हुन्छ भनेजस्तो यो बाटोमा उनी करिब करिब एक्लोजस्तो भए पनि सार्थक यात्रामा छन्। भन्छन्, समस्या भाग्नका लागि हुँदैनन्, सामना गर्नका लागि हुन्छन्। समस्याबाट भाग्दैमा मुक्ति पाइन्न। एकपछि अर्को उत्पत्ति हुन्छ र खेदिरहन्छ। सामना गर्न थाले समस्या आफैंलाई भाग्न कर लाग्छ। सुकर्म, पृथा र दृष्टिभ्रम उपन्यास लेखिसकेका रिजालको यो चौथो उपन्यास हो। सुकर्मको कल्पनाशीलता, पृथाको राजनीतिक विश्लेषण र दृष्टिभ्रमको सामाजिकतापछि यहाँ उनले लामो समयदेखिको दार्शनिक अध्ययनलाई निचोरेका छन्। उनले उपन्यासलाई दार्शनिक बनाउन खोजेका हुन् कि दार्शनिक कुरा भन्न उपन्यासको बाटो रोजेका हुन् ? दुवै हो जस्तो लाग्छ तर औपन्यासिकताले भन्दा पनि दार्शनिक तर्कले पाठकलाई कायल पार्छ। जुँखारेखी नबस्दैदेखि पण्डित पिताका सुयोग्य पुत्रका रूपमा भागवत प्रवचन थालेका उनको पढाइको संगत वाराणसीका विद्वान्हरूसँग भयो। त्यहाँको ज्ञान टपक्क टिपेर नेपाल पसेपछि गोरखापत्रमा पढिन थालेका रिजाल लेखनमा आज पनि उत्तिकै सक्रिय छन्। उनको यात्रा जारी रहनुपर्छ।"
मलाई स्कुटर नचढाउनू मामु,जुत्ताचप्पलको आविष्कार हुनुअघि पुर्खाका नांगा पैतालाले माटोप्रेमको ल्याप्चे छाप लगाएका हजारौं वर्ष पुराना उकालीओराली छन् कुल्चँदैकुल्चँदै मान्छेले नकुल्चिएर दुखिरहेको उनीहरूको मेरुदण्ड अक्षरको देवीथान जान्छु मलाई स्कुटर नचढाउनू मामु। आपूलाई पछ्याइरहेकी सुम्निमा उकालोमा नअल्मलिउन् भन्दै चिनोस्वरूप ढुंगोले थिचिराखेर एक मुठो स्याउला यही दोबाटोमा छोडेका छन् किराँती पारोहाङले त्यही स्याउलाको मुठो कुल्चँदै अक्षरको देवीथान जान्छु मलाई स्कुटर नचढाउनू मामु। नीलकमल फुल्ने माटो कुल्चन्छु बाटो छेउका तीतेपातीका मुन्टा चिमोट्दै ढुंगेधाराको पानी हातले छर्किन्छु पैतालाको मासुले पृथ्वीको ज्यान टेकेर अक्षरको देवीथान जान्छु मलाई स्कुटर नचढाउनू मामु। मजस्तै केटाकेटी ढुंगा छन् बाटैभरि अल्झाउँदै मेरा कलिला गोडा घाउ लगाउन आउलान् लस्करै लाप्पा खेल्दै तिनीहरूसँग अक्षरको देवीथान जान्छु मलाई स्कुटर नचढाउनू मामु। डोजरले नभत्काएको हजार वर्ष पुरानो देउराली छ बाटोमा जिजुबाजेले जस्तै दुई मुन्टा तितेपाती चढाएर पितृको आशिर्वाद थाप्दै अक्षरको देवीथान जान्छु मलाई स्कुटर नचढाउनू मामु। कालो तुसारोले रंगिएको जंगली गोहोमा नांगा पैतालाले चरपचरप टेकेपछि बञ्चरोले हानेजस्ता पूर्खाका कुर्कुच्चाले दसौं हजारपटक कुल्चिएको यो बाटो मेरो इष्टदेवता हो चकचके हातले सिस्नुको छुचो पात समाउँदै अक्षरको देवीथान जान्छु मलाई स्कुटर नचढाउनू मामु।
व्यवसायीलाई घरभाडा तिर्ने चिन्ता,"रामेछाप : विश्वभर महामारीको रूपमा फैलिएको कोभिड१९ का कारण रामेछापका धेरैको व्यवसाय संकटमा पुगेको छ। प्रशासनले खाद्यान्नलगायत अत्यावश्यक व्यवसाय मात्र निर्धारित समयसम्म खोल्न दिए पनि अन्य व्यवसाय पूर्ण रूपमा बन्द छन्। रामेछापमा मात्रै लगभग चार दर्जन सानाठूला होटल व्यवसाय छन्। लकडाउनपछि सबै बन्द छन्। होटल बन्द भएपछि घरको भाडा कसरी तिर्ने भन्ने चिन्ताले सताएको छ, न्यु जीएस होटलका सञ्चालक गणेश थपलियाले भने, धेरै लगानी गरेर होटल खोलियो, अहिले बन्द भएपछि बैंकको किस्ता र ब्याज कसरी तिर्ने भन्ने चिन्ताले सताएको छ। एसएसएभर ग्रिनका सञ्चालक शेखरमान श्रेष्ठको पीडा पनि उस्तै छ। बैंकको ऋणले सञ्चालन गरेको व्यवसाय बन्द भएपछि किस्ता र ब्याज तिर्न कठिन भएको श्रेष्ठ बताउँछन्। सरकारले लकडाउन अवधिभरको बैंकको ब्याज छुट गराइदिनु पर्ने श्रेष्ठ बताउँछन्। जिल्लाको पुरानो जीएस होटेल लकडाउन सुरु भएदेखि नै बन्द गरेर सञ्चालक सुदीप देवकोटा घर बसेका छन्। लकडाउन र निषेधाज्ञाले बजार, पसल बन्द भएपछि होटलमा बस्ने पाहुना आउन छाडेको र आए पनि कोरोनाको डरले राख्न नसकिएको होटल पाहुना घरका सञ्चालक लेखबहादुर कार्कीले बताए। आफू पीडा भुल्न र आत्मबल बढाउन परिवारसँग रमाइलो गर्दै दैनिकी बिताइरहेको कार्की बताउँछन्। लामो समय बन्द भएपछि अन्य व्यवसाय गर्नेहरू बन्द पसल बाहिर तरकारी राखेर बेच्न थालेका छन्। माँ जानकी फेन्सी स्टोरका सञ्चालक रामईश्वर शाहले आफ्नो बन्द रहेको पसलको सटर बाहिर फलफूल तथा तरकारी बिक्री सुरु गरेका छन्। उनी भन्छन्, घर भाडा तिर्नै पयो, परिवार पाल्नै पयो त्यही भएर फलफूल तरकारी सुरु गरेँ। प्रशासनले जिल्लाभर लकडाउन गरेपछि सदरमुकाम बाहिरबाट आउने उपभोक्ता आउन छाडेका छन्। सदरमुकामकै उपभोक्ता पनि घरबाहिर निस्किएका छैनन्। पछिल्लो समय प्रशासनले बैंक तथा वित्तीय संस्थालाई केही खुकुलो पारेको छ। लकडाउनको अवधि जेठ २६ गतेसम्म थप गरेको छ।"
बजेट कार्यान्वयन गर्न महासंघले लबिङ गर्ने,"काठमाडौं : सहकारी क्षेत्रले बजेट कार्यान्वयन चुनौतीपूर्ण रहेको औंल्याएको छ। सहकारीका धेरै विषय समेटिए पनि जटिलता रहेको भन्दै कार्यान्वयन गर्न लबिङ गर्नुपर्ने निष्कर्ष निकालेको छ। राष्ट्रिय सहकारी महासंघले आर्थिक वर्ष २०७८०७९ को बजेटमा महासंघका सबै सुझाव नसमेटिए पनि सहकारीको उचित सम्बोधन भएकोमा स्वागत गर्दै कार्यान्वयन गर्न सरकारको ध्यानाकर्षण गराएको हो। बजेटमा सहकारीलाई रोजगारी सिर्जना, उत्पादन र उद्यमशीलतालगायत आर्थिक सशक्तीकरण गर्न राज्यको महŒवपूर्ण आधार स्तम्भ मानेको छ। तर धेरैजसो सहकारी वित्तीय क्षेत्रमा मात्रै रमाइरहेकाले उत्पादन, रोजगारी र उद्यमशीलतामा कठिनाइ हुन सक्ने देखिएको जानकारहरू बताउँछन्। सहुलियत कर्जा, अनुदान र टीडीएस करकट्टा गर्न नपर्नेलगायतका व्यवस्था राम्रा रहेको सहकारीकर्मीहरूले बताए। महासंघका निवर्तमान अध्यक्ष केशवप्रसाद बडालले सहकारी आर्थिक विषय मात्र नभई धेरै क्षेत्र समेट्ने भएकाले पर्याप्त बजेट रहेको बताए। सहकारी धेरै क्षेत्रको क्रस कटिङ विषय हो धेरै मन्त्रालयबाट सहकारीले काम गर्न सक्छन्। उनले भने। महासंघका अध्यक्ष मीनराज कँडेलले यसपालिको बजेटमा सहकारीका विषय उचित रूपमै समावेश भए पनि कार्यान्वयनमा चुनौती हुन सक्ने बताए। निरन्तर लबिङ गरेमा पूर्ण कार्यान्वयन हुन सक्छ। उनले भने। अरू क्रस कटिङ इसु पनि भएकाले अन्य सरोकार क्षेत्रका मन्त्रालयमा पनि लबिङ गर्ने उनको भनाइ छ। सबैले आफ्नो ठाउँमा लबिङ गर्दै जानुपर्छ उनले भने, कार्यान्वयनको पाटोमा लबिङ नपुगे कार्यान्वयन नहुन सक्छ। नेसनल गेटवे, भुक्तानी फस्र्योट प्रणालीमा जोडिन बजेटमा उल्लेख नभए पनि मौद्रिक नीतिपछि विभागमार्फत कार्यविधि बनाएर जान सकिने उनको भनाइ छ। गरिबी निवारण कोषका ३२ हजार समूहबाट ४ सय सहकारी बन्न सक्ने बताए। सहुलियतपूर्ण कर्जा, विद्यार्थीलाई ल्यापटप, शैक्षिक कर्जा, अनुदान राज्यले सहकारीमार्फत गराउन लबिङ गर्ने उनले भने। महासंघका वरिष्ठ उपाध्यक्ष ओमदेदवी मल्लले बजेट कार्यान्वयन कसरी गर्ने चुनौती रहेको बताइन्। बजेट कार्यान्वयन गर्न एकद्वार प्रणालीमा जानुपर्ने उनको भनाइ छ। कृषि धेरै समेटिएको भन्दै उनले भनिन्, कृषिमा मात्रै जोड दिएको हो कि भन्ने लागेको छ। सहकारीले हाउजिङमा पनि काम गर्नुपर्छ। सहकारीले ट्रेडमार्क लिएर उत्पादन आफ्नै पहिचानमा उत्पादन बिक्री गर्नुपर्ने उनले बताइन्। महासंघका उपाध्यक्ष रमेशप्रसाद पोखरेलले सहुलियत कर्जाले सहकारीलाई उत्पादनमा जान प्रेरित गरेको बताए। यसले उद्यमशीलता र रोजगारी बढाउन सहयोग पुग्ने छ। उनले भने, सार्वजनिक, निजी र सहकारी सहकार्य गरी कार्यान्वयन गर्न सके सफल भइन्छ। कृषि र सहकारीबाहेक अन्य मन्त्रालयसँग पनि जोडिएर काम गर्न सकिने उनले बताए। चालू आवमा १२ खर्बको आयात भएको भन्दै सहकारीले उत्पादन बढाउनुपर्नेमा उनले जोड दिए। बैंकका अध्यक्ष केबी उप्रेतीले टीडीएस र कर्जा लगानी बैंकको मौद्रिक नीतिमा ल्याउन पहल गर्नुपर्ने बताए। विशेष कायर्ययोजना बनाएर बजेट कार्यान्वयन गर्नुपर्ने गर्न लबिङ गर्नुपर्ने उनको सुझाव छ। कोषको समूह सहकारीमा आउँदा फाइदा हुने भए पनि क्षमता विकास गर्न एकीकरण गर्न उनले जोड दिए। बागमती प्रदेश बचत संघका अध्यक्ष उद्धव सापकोटाले बजेटमा अनुदानको विषय कमी भएको बताए। उद्यमशीलता र सशक्तीकरणको विषय धेरै क्षेत्रबाट आएकाले सहकारीले क्यास गर्न सक्नुपर्ने उनको भनाइ छ।"
संरक्षणमा नमुना कञ्चनजंघा,"ताप्लेजुङ : फक्ताङलुङ गाउँपालिका६ की पासाङदिकी शेर्पा (६६) को दैनिक ३ घण्टा दाउरा जोहो गर्नमै बित्थ्यो। दाउरा खोजेर घरमा ल्याएर मात्रै हुँदैनथ्यो। परम्परागत चुल्होमा खाना, खाजा गर्नुपर्दा आँखा पोल्ने समस्यासमेत हुन थालेको थियो। तर, अहिले यो समस्याबाट मुक्त भएको पासाङदिकी बताउँछिन्। संरक्षण क्षेत्रले सुधारिएको चुल्हो बनाइदियो। त्यसपछि दाउरा कम लाग्न थाल्यो। धुवाँको समस्या पनि हट्यो, कञ्चनजंघा संरक्षण क्षेत्र व्यवस्थापन परिषद्को आमा समूहमा आबद्ध उनले भनिन्, एक दिन बटुलेको दाउराले महिना दिन पुग्छ। आमा समूहमार्फत गाउँमा विभिन्न आयआर्जनका कार्यक्रम सञ्चालन भएका छन्। गाईपालन, भेडापालन, कुखुरापालनलगायत व्यवसाय गर्नेहरू रहेको पासाङदिकीले सुनाइन्।  सोही वडाका बिर्खबहादुर लिम्बु विवाहका लागि लिएको ऋण तिर्न नसकेर विसं २०६१ माघमा बिदेसिए। उनले ३६ प्रतिशत ब्याजदरमा साहुबाट ६० हजार रुपैयाँ ऋण लिएका थिए। चार वर्षपछि फर्केर साहुको ऋण चुक्ता गरे। केही वर्षअघिसम्म घर खर्च चलाउन साहुमहाजनकहाँ रक्सी, मासुलगायत कोसेली बोकेर ब्याजदरको ऋण माग्न जानुपर्ने बाध्यता हटेको लिम्बु बताउँछन्। गाउँमा गठित समूहमा परिषद्ले कोष खडा गरिदिएको छ। कोषबाट ऋण प्रवाहले गाउँघरमा साहुको चर्को ब्याजको चलन हटेको छ। उक्त कोष सञ्चालनको जिम्मा स्थानीयलाई दिएपछि साहुबाट चर्को ब्यजदरमा ऋण लिने चलन अहिले हट्दै गएको छ।  ताप्लेजुङका वनमा यस चालू आर्थिक वर्षको मंसिरबाटै आगलागी र डँढेलो सुरु भयो। डिभिजन वन कार्यालयको तथ्यांकअनुसार १ सय २० भन्दा धेरै वनमा महिना दिनसम्म डँढेलो निभेन। चैतमा पानी पर्न सुरु भएपछि मात्रै डँढेलो नियन्त्रणमा आयो। सामुदायिक वनमा बर्सेनि डँढेलोले प्राकृतिक सम्पदाको क्षति हुने गरेको छ। तर, जिल्लाको ५३ प्रतिशत क्षेत्रफल ओगटेको कञ्चनजंघा संरक्षण क्षेत्रको कुनै वनमा आगो लागेन। पछिल्लो १२ वर्षयता संरक्षण क्षेत्रको कुनै पनि वनमा डँढेलो लागेको छैन, संरक्षण क्षेत्रका संरक्षण अधिकृत (वार्डेन) गणेश तिवारीले भने, मान्छेले लगाए मात्रै वनमा डँढेलो लाग्ने हो। संरक्षण क्षेत्रका बासिन्दामा वनमा आगो लगाउनु हुँदैन। रूख, वन्यजन्तु जोगाउनुपर्छ भन्ने चेतनाको विकास भएको छ। चोरी सिकारीसमेत नियन्त्रणमा आएको तिवारीले बताए।  विश्वको तेस्रो अग्लो हिमाल कञ्चनजंघा आसपासमा पर्ने फक्ताङलुङ गाउँपालिकाका३ र सिरिजंघा गाउँपालिकाको एउटा वडा समेटिएको २ हजार ३५ वर्गकिलोमिटर क्षेत्रलाई सरकारले २०५४ मा कञ्चनजंघा संरक्षण क्षेत्र घोषणा गरेको थियो। २०६३ सालमा यसको व्यवस्थापन हेर्न कञ्चनजंघा संरक्षण क्षेत्र व्यवस्थापन परिषद् गठन गरियो। र यस क्षेत्रको प्राकृतिक स्रोतहरूको रेखदेखको अधिकार पनि सँगै दिइयो। अहिले परिषद्मा ५० प्रतिशत महिलाको प्रतिनिधित्व छ। परिषद् मातहत सातवटा उपभोक्ता समिति, २६ सामुदायिक वन उपभोक्ता समूह, ३५ आमा समूह र ४६ वटा उपभोक्ता समूह छन्। २ सय ५३ प्रजातिका चरा, २२ प्रजातिका स्तनधारी जनावर र ८ सय ४४ प्रजातिका वनस्पति पाइन्छन्। संरक्षण क्षेत्र व्यवस्थापन नियमावली २०५७ अनुसार, २०६३ असोजमा स्थानीय स्तरमा गठित परिषद्ले यो क्षेत्रको जडीबुटी खरिद बिक्रीसँगै पर्यटकबाट राजस्व उठाउँछ। परिषद् मातहतका सबै समिति र समूहको अक्षय कोष छ। परिषद्कै सक्रियतामा लघुजलविद्युत् आयोजनाहरू बनाएर विकट गाउँमा बिजुली बालिएको छ भने संरक्षित क्षेत्रका सबै घरमा सोलार बत्ती जडान गरिएको छ। समितिमार्फत परिषद्ले आयआर्जनमा टेवा पुग्ने कार्यक्रमहरू सञ्चालन गरेको छ। यसले स्थानीयको जीवनस्तर उकास्न मात्रै होइन, प्राकृतिक स्रोत साधनको संरक्षणमा समेत टेवा पुगेको छ। हालसम्मको लगानीको मुख्य प्रतिफल नै स्थानीयमा संरक्षणप्रति विकास भएको चेतना रहेको वार्डेन तिवारी बताउँछन्। अहिले कञ्चनजंघामा नाउरको संख्या बढेको र हिउँ चितुवाको संख्यासमेत बढेको उनले बताए। कञ्चनजंघा संरक्षण क्षेत्र समुदायमा आधारित सहभागितामूलक संरक्षणमा एसियामै नमुना बनेको परिषद्का अध्यक्ष खगेन्द्र फेम्बु बताउँछन्। शिक्षा, पूर्वाधार विकास, सिँचाइ सबैमा लगानी गरेका छौं, उनले भने। संरक्षण क्षेत्रको आम्जिलेसाभन्दा माथि र कञ्चनजंघा हिमालसम्म र याङमामाथि तिब्बत सीमासम्मको कोर एरियामा सडक, जलविद्यत् आयोजनालगायतका कुनै पनि ठूला संरचना निर्माण गर्न नदिने परिषद्को योजना छ। संरक्षणको जिम्मा स्थानीयलाई दिएर फर्कने क्रममा २०६३ सालमा यहाँ २४ जना संरक्षणकर्मीहरूले ज्यान गुमाएका थिए।"
नरसंहारले नरोकिएका म्यान्माली,"म्यान्मार : पूर्वी एसियाली राष्ट्र म्यान्मारमा गत माघ १९ (फेब्रुअरी १) गते सेनाले प्रजातान्त्रिक सरकार बर्खास्त गरी कु गरेपछि अशान्ति र त्रासबाहेक केही छैन। सैन्य जुन्ताले सत्ता हातमा लिएर दिनहुँ म्यान्माली नागरिकमाथि क्रुर दमन गरिरहेको छ। जुन्ता विरुद्ध उठेका प्रत्येक आवाजलाई दबाउन सैनिकले देशभर पूर्णरूपमा बल प्रयोग गरिरहेको छ। सरकारले चलाएको नरसंहारमा १ हजारभन्दा बढी स्वतन्त्र नागरिकले ज्यान गुमाइसकेका छन्। गल्लीगल्ली र टोलटोलमा प्रजातन्त्रवादीहरू सैनिकको गोली लागेर ढलिरहेका छन्। म्यान्मारका सेना प्रमुख मिनओङ ह्लाइङले जननिर्वाचित नागरिक सरकारलाई अपदस्थ गरी सत्ता हत्याएका हुन्। संसद्मा दुईतिहाइ सिट जितेको सत्तारुढ दल नेसनल लिग फर डेमोक्रेसी पार्टीकी सर्वोच्च नेतृ आङ सान सुकीसहित अधिकांश नेता सैन्य हिरासतमा छन्। सुकी झन्डै चार महिनापछि गत सोमबार पहिलोपल्ट अदालतमा देखिएकी थिइन्। सर्वोच्च अदालतको आदेशमा नेतृ सुकीलाई विशेष अदालतमा बयानका लागि पेस गरिएको सैन्य परिषद्ले जनाएको छ। यहाँका नागरिक प्रजातन्त्र र स्वतन्त्रता चाहन्छन्। सैनिक शासनको चर्को विरोध गरिरहेका छन्। प्रजातन्त्र पुनःस्थापना गरी छाड्ने दृढ अठोटका साथ शान्तिपूर्ण प्रदर्शनमा केन्द्रित छन्। सैन्यसत्ता जुन्ता नागरिकको प्रदर्शन देखेर अत्तालिएको छ। तर, तत्काल गैरन्यायिक कदमबाट पछि हट्ने संकेत देखिँदैन। सैनिकले प्रजातन्त्र पक्षधरमाथि चरम ज्यादति गरिरहेको छ। सेनाको गोलीद्वारा दैनिकजसो स्वतन्त्र व्यक्तिको हत्या भएको छ। हजारौं नागरिक सैनिक हिरासतमा यातना भोगिरहेका छन्। जुन्ताले बन्दुकको बल देखाउँदै जनताको अधिकार खोस्ने प्रयास गरेको छ। देशमा त्रास कायम गर्ने सपना देख्छ त्यो क्रूर शासक। नागरिकको अधिकारमा पहिलो पूर्णप्रजातान्त्रिक चुनाव गत नोभेम्बरमा सम्पन्न भयो। जहाँ बहुमत सिट जित्दै नेसनल लिग फर डेमोक्रेसी पार्टी र सर्वोच्च नेत्री सुकीको रोचक विजय यात्रासँगै पूर्ण प्रजातन्त्र र स्वतन्त्रताको अनुभूति गर्न प्रतीक्षारत थिए। वर्षौँदेखि राज्यसत्ताको दुरुपयोग र दोहन गर्दै हुर्किरहेको सैनिक शासकको मस्तिष्क भने नराम्रोसँग खलबलिएको थियो। नागरिकको प्रगतिर स्वतन्त्रताको सहजयात्रा देखेर सैन्य तानाशाही रोइरहेको आभाष हुन्थ्यो। नोभेम्बरको चुनावपछि हार स्वीकार गर्नुको सट्टा सैनिक नेतृत्व अनेकन झुटा आरोपमै अल्झिरहेको छ। हेरौं, कति दिन चल्छ अपराधीको अराजक यात्रा ? सन् १९८८ मा भएको जनआन्दोलनका नायक विद्यार्थी नेताउमिन कोनाई भन्थेंँ, कैयौं शरीर यहीँ सडकमा न्यौछावर गरियो। लाखौं हाम्रा जीवनहरू जेलमा बिते। अब पनि हामी केका लागि डराउने ? शान्तिपूर्ण प्रदर्शन गर्दागर्दै जनताको शिरमा गोली चलाउँदै मारिरहेको छ। जतिजति सहिद थपिँदै छन्, उतिनै जनता निडर भई सामना गर्न तयार भइरहे। कतिपय युवाले शान्ति कायम गर्न अन्य देशका दूतावासमा अपिल गरे। अग्रपंक्तिमा गोर्खाली युवामोर्चाको अग्रपंक्तिमा गोर्खाली युवाले उत्तिकै खटेर लाग्ने संकल्प गरेका छन्। तर, अगुवाकोे खाँचो देखिन्छ। देशमा वर्षौँदेखि तानाशाहीविरुद्ध आवाज उठाइरहेका केएनयू, केआईएजस्ता तमाम सैन्य शक्ति एक ठाउँमा एकजुट भएका छन्। उसो त केआईएभित्र गोर्खा बटालियनसमेत खडा गरिएको छ। जहाँ गोर्खाहरू म्यान्मार राष्ट्रको स्वतन्त्रताका लागि पुनः लड्न तयार भएर मैदानमा उत्रिएका छन्। प्रजातान्त्रिक आन्दोलनमा नेपालीमूलका तीनजना गोर्खालीले ज्यान गुमाएका छन्। यहाँको विद्रोही लडाकु समूह केआईएभित्र गोर्खा बटालियन पनि छ। उनीहरू यहाँको सरकारविरुद्ध विद्रोहको झन्डा फहराउँदै गोर्खा पल्टनको चिनारी मानिने गोर्खा क्रस खुकुरीसहितको लोगो लगाउने अन्तिम तयारीमा छन्। सरकारी सुरक्षाफौजको विकल्पमा केआईए विद्रोही सेनालाई हेरिन थालेको छ। नेपाली भाषीको साथ पनि दिनानुदिन बढिरहेको छ। त्यहाँ कार्यरत गोर्खा सैनिकले आन्तरिक रूपमा सम्पर्क बढाइरहेका छन्। सेनाको रवैयाविरुद्ध गोर्खाली युवा पनि एकताबद्ध भइरहेको नेपाली भाषी बताउँछन्। पछिल्लो समय दिनहुँ ४५ जना गोर्खा बटालियनका लागि आउने गरेको केआईएको गोर्खा बटालियनमा कार्यरत एक जवान बताउँछन्।"
मलको गोदाम रित्तै,"दाङ : धानबालीका लागि मलखादको आवश्यक भइसकेको छ तर दाङमा रासायनिक मलका गोदाम भने रित्तै छन्। विगत एक वर्षदेखि गोदाम भरिन पाएका छैनन्। सहजरूपमा आपूर्ति हुनुपर्ने रासायनिक मल मागअनुसार आपूर्ति हुन नसकेपछि मल राखेका कृषि सामग्रीका गोदामहरू पनि रित्तै छन्। हजारौ मेट्रिकटन गोदाम गर्न सकिने क्षमता भएका गोदाम घरमा मल छैन। गोदाम रित्ता हुँदा खेतीको समयमा किसानहरूले मल पाउन सकेका छैनन्। सरकारले आवश्यक मात्रामा रासायनिक मल उपलव्ध गराउन नसक्दा अनुदानमा बिक्री गरिने युरिया र डीएपी मलको अभाव भएको हो। खेतीपातीको समय सुरु हुँदा पनि सरकारले पर्याप्त मात्रामा अनुदानको मल उपलब्ध गराउन सकेको छैन। विगतका वर्ष जस्तै यस वर्ष पनि दाङमा रासायनिक मलको अभाव देखिएको हो। यो अभाव लामो समयसम्म रहेमा यस वर्ष किसानहरूले खेतमा चाहिने आवश्यक रासायनिक मल पाउने सम्भावना छैन। तर कृषि सामग्री केन्द्रका अधिकारीहरूले भने मागअनुसारको आपूर्तिका लागि पहल भइरहेको र छिट्टै सहज हुने दाबी गरेका छन्। सहकारीहरूको माध्यमबाट किसानले मल पाउँछन्। कृषि सामग्री केन्द्र तुलसीपुरका प्रमुख तीर्थराज न्यौपानेले किसानको मागअनुसार आपूर्ति हुन नसक्दा बर्सेनि मलको अभाव हुने गरेको बताए। कृषि केन्द्रले बजार मूल्यभन्दा ७० प्रतिशत सस्तोमा मल बिक्री गर्ने भएकाले मलको माग अत्यधिक हुने गरेको उनले बताए। किसानहरूको माग धेरै छ तर मल आपूर्ति थोरै हुन्छ, उनले भने माग र आपूर्तिबीचको खाडल नपुरिँदासम्म यो समस्या यस्तै हो। थोरै मल आवश्यक हुँदा पनि कृषक कृषि केन्द्रमा आउने गरेको उनी बताउँछन्। यस वर्ष सहज गराउने गरी प्रदेश कार्यालयमा माग गरिरहेको र ढुवानीको सहज भएका मल आपूर्ति पनि सहज हुने बताए। अहिले कृषि केन्द्रमा मल पूर्णरूपमा सकिएको छ। यस वर्षको धान खेतीका लागि कृषि सामग्री केन्द्र तुलसीपुरले २ हजार ३६८० मेट्रिकटन युरिया बिक्री गरिसकेको छ। यस्तै २ हजार ४६ मेट्रिकटन डीएपी बिक्री भइसकेको छ। तर दाङमा ४० हजार मेट्रिकटन बर्सेनि आवश्यक हुन्छ। घोराहीले १५ सय १४ मेट्रिकटन युरिया र १४ सय २ मेट्रिकटन डीएपी मात्रै बिक्री गरेको छ। लमहीले १ हजार २३ मेट्रिकटन युरिया र ११ सय २९ डीएपी बिक्री गरेको छ। तुलसीपुर शाखाले छिमेकी जिल्ला सल्यान र घोराही शाखाले रुकुम जिल्लाको आपूर्ति पनि गर्छन्। लमही क्षेत्रमा अहिलेको मल पर्याप्त भए पनि अन्य क्षेत्रमा भने अभाव नै छ। जिल्लाका तीन शाखा कार्यालयबाट युरिया, डीएपी र पोटास गरेर ९ हजार ५ सय ४१५०० मेट्रिकटन मल यस वर्ष जिल्लामा बिक्री भएको छ।"
दुःखीरामको दुःख,"कुनापट्टि रहेको खाटमा टुक्रुक्क बस्दै ऊ सुकेको फोक्सोले लामो सुस्केरा तान्छ। लोलाएका हातले झ्यालको चुकुल खोल्छ। उसको कोठाभित्र यही हावा मात्र हो खबर सोध्न चौबिसै घन्टा आइरहने। सरकार कहिले आइपुग्ने हो ? ऊ स्वयंलाई थाहा छैन। फेरि कोरोना कहर। वर्ष दिन नबित्दै उही संकट। उस्तै कष्ट। उस्तै काल। यतिबेला हरेक देशका शासकहरूको टाउको पट्पट् भइरहँदा प्रणालीले अर्को वैकल्पिक प्रणाली खोज्दैछ। आर्थिक अवयवले अर्कै परिभाषा बुन्दैछ। मान्छेहरूले बाँचिरहेका जीवनपद्धति वा अँगालिरहेको जीवनशैलीको पुनर्परिभाषा हुँदैछ। यस्तो समयमा कोरोना भाइरस कुनै देशको नागरिक हुँदो हो त शासकले उहिल्यै झुन्ड्याइसक्थ्यो होला। लडाकु समूह हुँदो हो त उसको टाउको माथि बमवर्षा हुन्थ्यो होला। सायद, गोलाद्र्धबाटै निकाला हुनसक्थ्यो। तर, यो त अदृश्य भाइरस न पयो। दृश्य जीवमाथिको अत्याचार त संकट होस् वा सहज मान्छेले दासकै अदृश्य कष्ट सदैव भोग्नुपरेकै छ। यो यै कोरोनाकालीन समयको अदृश्य कष्टको कथाव्यथा हो। फेरि निषेधाज्ञा। उही त्रास। दुःखीरामको दुःख उस्तै। यसपटक ऊ झन् दुःखी छ। खुसी हुन त न उसँग मनग्गे पैसा छ, न सरकार। त्यसैले ऊ झन् बढी दुःखी छ। कुनापट्टि रहेको खाटमा टुक्रुक्क बस्दै ऊ सुकेको फोक्सोले लामो सुस्केरा तान्छ। लोलाएका हातले झ्यालको चुकुल खोल्छ। उसको कोठाभित्र यही हावा मात्र हो खबर सोध्न चौबिसै घन्टा आइरहने। सरकार कहिले आइपुग्ने हो ? ऊ स्वयंलाई थाहा छैन। उसलाई बरु संकटको समयमा सत्ताकै दाउपेचमा व्यस्त रहेको सरकारको जानकार छ। यस्तै जानकारीका लागि उसले भारी बोकेरै भए पनि जोहो गरेको छ एकथान मोबाइल सेट। यसैले सरकारको व्यस्तताको जानकारी बेलाबखत गराइरहन्छ। ऊ फेसबुक चलाउँछ। नयाँ खबर क्षणभरमै दुःखीरामको आँखासम्म आइपुग्छ, महामारीले आक्रान्त छ देश। विकराल समय आउँदैछ! घरभित्रै रहन शासक अनुरोध गर्दै स्कुले नानीबाबुझैं दुवै हात उठाउँदै विज्ञप्ति निकान्छ। निषेधाज्ञाले अरू केही नदिए पनि दुःखीरामलाई जीवनको दुःख मथ्न प्रशस्तै समय दिएको छ। दुर्भाग्य ! ऊ जीवन मथ्न पनि सकिरहेको छैन किनकि कोरोनाको डर भन्दा भोकको डरमा बाँचिरहेको छ।बाँचिरहेको छ के भन्नु दिन काटिरहेको छ। उसँग अर्थोक गर्ने अर्को थोक नभएकाले फेसबुक स्क्रोल गर्छ। हेर्छ विविध विषय। देख्छ फरकफरक मान्छे। फरकफरक विचार। फरकफरक जीवन। फरकफरक कथाव्यथा। तर, आफ्नै जस्ता!(१)ऊ फेसबुक हेर्दैछ, देख्छ अरुण स्वामीको ज्ञानअसी प्रतिशत मान्छे सेक्स र ब्रेडको सोच भन्दामाथि उठ्न सकेका छैनन्। मानव जातिमात्र पृथ्वीको यस्तो एउटा प्राणी हो जसलाई चौबिसै घन्टा सेक्स र ब्रेड चाहिन्छ। अन्य जीवजन्तुलाई नियाल्नुस् त एकपटक। चौबिसै घन्टा जीवजनावरले सेक्सबारे सोच्छ ? चौबिसै घन्टा जीवजनावर त मुख चपाइरहन्छ। जीवजनावरको सेक्स सिजनल छ। ब्रेड भोकपछिको भोजन। तर, सेक्स र ब्रेडको मामिलामा मान्छेको चरित्र हेर्नुस्। त्यसैले मान्छे आजको दिनमा अत्यधिक दुःखी छ। दुःखीरामले के बुझ्यो कुन्नि ? स्वास्नीको पेटीकोटमा एकफेर नजर डुलाउँछ। स्वास्नीले छाडेको पनि वर्ष दिन बितेछ। गरिबलाई के फुर्सद हुँदो हो सेक्सबारे सोच्न ? ऊ मनमनै गम्छ। उसलाई स्वामीजीको सेक्सबारेको विचार पटक्कै चित्त बुझ्दैन क्यार ! नाक खुम्चाउँछ। तर, गरिबले चौबिसै घन्टा सोच्ने भनेकै ब्रेड चै हो है ! खुम्चेको नाक उसको फेरि पुरानै लयमा फर्किन्छ।(२)र, फेरि ऊ फेसबुक स्क्रोल गर्न थाल्छ। कुनै सिनेविज्ञको पोष्टमा टक्क रोकिन्छओस्कर विजेता सिनेमा नोम्याडल्यान्ड हेरिसकेपछि निकैबेर म रन्थनिएँ। लामो समयपछि दृश्यहरूले रन्थनाएको यो दसौं सिनेमा हो। निषेधाज्ञाले यो अवसर जुरायो। अझ भनौं कोरोना कहरले। छक्क यस मानेमा छु कि स्वयंले भोगेको जस्तै अनुभूति गराउने चित्रले ठ्याम्मै हृदयलाई भने कसरी उकुसमुकुस बनाउँछ ? कसरी आफ्नै वेदना पोखिएजस्तो संवेदनाहरूको एकाकार गराउँछ, म छक्क छु। मस्ट रिकमेन्ड टु अल! दुःखीरामले पछिल्लो लाइन पढ्न जानेन। त्यो वाक्यलाई पूरै बेवास्ता गर्दै ऊ अगाडि बढ्छ एउटा सिनेमाले कुनै कालखण्डको कथा उधिन्छ तर यति शक्तिशाली तहबाट उधिइन्छ भन्ने मैले कल्पना गरेकै थिइनँ। म भने पृथ्वीको अर्को कुनोबाट पात्रहरूले भोगेको त्यो जीवन संघर्ष को प्रस्तुति मसिनो गरी छाम्दैछु। हेर्दैछु छुटेर जाने सपना, जीवनजगत्, समय, दुःखकष्ट, इच्छाआकांक्षाको सम्रग पोको।दुःखीरामले यो स्टाटस केही बुझेन। त्यसैले ऊ खिन्न छ। एउटै भूगोल। एउटै देश। एउटै सहर। एउटै गाऊँ। त्यसमा पनि एउटै समाज। एउटै टोलमा यस्तो कठिनतम् परिस्थितिमा भोकले रन्थनिँदै दिन काटिरहेका दुःखीरामजस्तै हजारौं दुःखीराम नदेख्ने आँखाले अर्कै भूगोलको संवेदनाहरूमा अनुभूतिका एकाकार गराइरहेको छ। गाँठे चलचित्र हेरेर समवेदना एकाकार भो रे ! हैन, आस्कार भन्या क्या रछ ? ऊ जान्न उत्सुक हुन्छ। तर, यति नै बेला उसको पेट कटक्क हुन्छ। पेटले अन्नपानी खोज्दैछ। कुन्नि के सोच्छ दुःखीराम, ओस्कर छाडेर दालमोड चिउरा मोल्न थाल्छ।(३) देशकै प्रतिष्ठित बौद्धिकले भर्खरै राखेको ज्ञानज्ञुनका शब्द देखापर्छ। हाई काड्दै दुःखीराम दालमोडसँग चिउरा चपाउँदै हेर्छजनताहरू संकटको पीडाबाट गुज्रिरहेका छन्। शासक भने देशमा सरकार छ है भन्ने गन्ध निषेधाज्ञा जारी गरेर सुँघाइरहेको छ। एउटा गरिब चिसो कोठाभित्रबाट काम्दै छामिरहेको छ शासकको नाडी। प्रणालीको नाडी। यो कष्टकर जीवनको नाडी। विश्वकै शक्तिकेन्द्र बन्ने दौडमा रहेका छिमेकी देशका नरेन्द्र मोदीसमेत यतिबेला ख्यास्स परेका छन्। हाम्रा शासक ख्यास्स पर्नु कुनै नौलो कुरै भएन तर जनताको सेवा गर्ने समयमा शासक ख्यास्स परेको मलाई पटक्कै मन पर्र्दैन। सायद, तपाईहरूलाई पनि मन नपर्दो हो।दुःखीरामले स्टोभतिर पुलुक्क आँखा खसाल्छ। भरे पुग्ने चामलसागसब्जी छछैन निक्र्यौल गर्छ। ऊ ढुक्क हुँदै चलाइरहेको मोबाइल खाटतिर मिल्काउँछ। सुस्तरी हातले सर्टको गोजी छामछुम पार्छ। त्यही गोजीमा केही दिनको जोहो छ। केही दिनको ढुक्क। त्यसपछिका दिन कस्ता रहने हुन् ? सम्झेरै ऊ अवाक् हुन्छ। ख्यास्स पर्दै उसको अनुहार चाउरिन्छ।(४)उसले फेरि खाटमा पल्टेको मोबाइल उठाउँछ। स्वीच अफ गर्छ। र, झ्यालबाट बाहिरी दुनियाँ चियाउन थाल्छ। बँचेखुचेका टुक्रे पाटाहरूमा झुलिरहेका गहुँजौका बाली। ती बाली देखेर ऊ गाउँकै आफ्नो गैरीखेत सम्झिन्छ। बाँझो बारी सम्झिन्छ। गाउँ सम्झिन्छ। गाउँले सम्झिन्छ। गाउँमै भको भे भोकको चिन्ता चै गर्नुपर्दैनथ्यो कि ? के कमाउन पसें सहर ? गम्न थाल्छ। कमाइहालें भने गाउँ फिर्दा के लग्छु ? यै जीर्ण शरीर ? कतै सहर पसेर गल्ती त गरिनँ ? पन्ध्र दिन त हो नि ! निषेधाज्ञा सकिएपछि फेरि बोक्छु भारी। उही कर्म। एक छाक भोजनका लागि पुरानै जीवनको संघर्ष। एक्कासि गाला चिरिक्क हुन्छ, लामखुट्टेले चुसेछ क्यार !, जोडले गालामा हात बजार्छ। लामखुट्टे उडेर कता भाग्छ। गालामात्र रनन हुन्छ। उसका आँखाले देखेका कैयौं सपना क्षणभरमै लामखुट्टे झै बिलाउँछ। जिन्दगीमा बाँकी रहने भनेको त उही पुरानै हकिकत त हो। ऊ एकछिन रनभुल्लमा पर्छ। झ्यालबाट फेरि घित्रो तन्काउँदै नियाल्न थाल्छ ओहोदोहोर गरिरहेका किसान। टिप्दै गरेका धनियाका बोट। उखेल्दै गरेको प्याज। चिमोट्दै गरेको लसुन। पाछपुछ गरेका सागका मुठ्ठा। दृश्य हेर्दादेर्है दुःखीराम फेरि दुःखी हुन्छ किनकि उसले बल्ल बुझ्छ, कहिल्यै ख्यास्स नहुने त किसान मात्र रैछ। सबैभन्दा शक्तिशाली। ऊ फलाउँछ अन्न। पठाउँछ जहिँतहिँ। पाल्छ अर्को मान्छे। न पानी परेन भन्दै लत्रिन्छ। न मल पाइएन भन्दै कोकोहोलो मच्चाउँछ। समयको एउटै गतिमा चलाइरहन्छ जीवनको पाइडल। कुदाइरहन्छ आफ्नै लयमा जीवनको पाङ्ग्रो। न कुनै सुर्ता छ न भोक। न कुनै दउपेचको खेल। अन्नदाताको महारथी भएर स्वयंलाई थाछैन उसको कर्मको शक्ति। जसरी बादललाई थाछैन उभित्रको चट्याङको शक्ति। सायद किसान बादल हो। बादलभित्र लुकेको चट्याङ।(५)ग्लानिको झोकमा स्वीच अफ गरेको मोबाइल अन गर्छ र फेरि उही फेसबुक स्क्रोल गर्न थाल्छ। भर्खरै कसैले अपलोड गरेको देख्छकोरोनाले मानव जातिलाई पुनः मान्छेको समग्रतामाथि पुनर्विचार गर्नुपर्ने सन्देश दिएको छ। मान्छेले स्वयंभित्रका मानवीय संवेदनामाथि प्रश्न गर्नुपर्ने समय आएको छ। अदृश्य भाइरससँग डराउनुपर्ने मान्छेको नियति हो वा उसैले निम्त्याएको कष्ट। विवेकपूर्ण प्राणी घरको पर्खालभित्र आफैं थुनिएको छ। संसारकै शक्तिशाली शासकको मथिंगल हल्लिएको छ। स्थापित राज्यका संरचनाहरूमाथि प्रश्न उठेको छ। विज्ञानको प्रगति। सूचनाप्रविधिको विकास। मानव जातिको भविष्यमाथि नै यतिबेला एउटा प्रश्न खडा भएको छ तर यो समय प्रश्न मन्थन भन्दा पनि महामारीमा मान्छेहरूको जीवन बचाउने उपाय अवलम्बनको समय हो। जीवन रक्षाको समय हो।यो स्टाटस हजारौंले सेयर गरेका छन्। लाइक उत्तिकै। खै ! किन हो कुन्नि दुःखीरामलाई भने यो स्टाटसले खासै ध्यान खिच्दैन। सायद उसको भोकको कथा नअटाएकाले हो वा अर्कै कारण छ। उसलाई छटपटी हुन्छ। तंग्रिन बाहिर निस्कन्छ।(६) महामारीमा पनि मान्छे कता दौडेका ? यी दौडिने मान्छे को हुन् ? ठुला भनाउँदा होलान्। बुद्धि भका ठुल्ठुला मान्छेलाई छ हतार यो दुनियाँमा। ऊ भुतभुताउँछ। कसैका लागि त यो सुवर्ण अवसर नै हो नि ! चाडबाड जस्तै ! अघि फेसबुकमा पढेथें निषेधाज्ञामा व्यापारीको कालोबजारी। व्यापारीले व्यापार होइन, मौकाको झ्याप गर्ने भन्या यै होला। कोरोनाको त्रासमा जीवनभन्दा ठुलो अर्थोक केही छैन भन्दै नुनचामलमा याल चुहाउँछ। सामान होइन, बेइमान बेच्छ व्यापारी। उसले के सम्झेर हो ख्वाक्क गर्छ र खुलिरहेको पसलपटि फर्केर पिच्च थुक्दै सरासर अघि बढ्छ। एकसुरले हिँड्दै जाँदा अलिक पर च्यादोकान छेवैको बाटोमा चारपाँच जनाको झुन्डमा एक अज्ञातको कुराले दुःखीरामको मन च्वास्स् हुन्छ। त्यो अज्ञात भन्दैछ, जनावरले अर्को जीवको हत्या गरी मासु किनबेच गर्र्दैन ? ऊ प्राकृत भोजनका लागि सिकार गर्छ तर मान्छे जीव हत्या गरी मासुको व्यापार गर्छ। मान्छेले चमेरो खाने हो ? मुसा खाने हो ? के खाँदैन मान्छे ? प्राकृत भोकले भन्दा विलासी भोजनले निम्त्याएको सुनामी हो यो कोरोना। अज्ञात ठुल्ठुलो स्वरमा आफ्नो दाबी ठोक्छ विज्ञझैं। मान्छेले प्राकृत नियम तोड्ने हो। अज्ञात झन् चर्किन्छ। प्राकृत नियमभन्दा निकै टाढाको जीवन कल्पना गर्छ। मान्छे जुन कैयौं अवयवहरूमा लागू हुँदैन। त्यसैले यसले विनाश मात्र जन्माउने छ एकदिन। अहिले कोरोनाको महामारी त्यै विनाशको दिन हो। अचानक अज्ञात र दुःखीरामको आँखा जुध्छ। दुःखीराम उसको विचारमा एकैछिन पौडिन पुग्छ। विचार मथ्न मात्र के लाग्छ उसलाई आफू अनपढ भएको ज्ञात भएकाले अज्ञातको विचारलाई बेवास्ता गर्ने निर्णय गर्छ। अँ, साँच्ची यी पाँचैजनाले माक्स चै किन नसिउरिएका ? अब भने दुःखीरामलाई असह्य हुन्छ र जोडजोडले चिच्याउन थाल्छ, होहो, मान्छेहरू नियमको चौघेरामा बाँधिन चाहँदैन। ऊ नियम तोडेर बाँच्न चाहन्छ जुन कुरा सत्य हो। दुःखीराम पाँचैजनाको मुखतिर पुलुक्क हेर्दै त्यहाँबाट फटाफट कोठातिर लम्किन्छ।एउटाले फोटोसहित स्टाटस राखेछ। दुःखीराम खाटमा पल्टेर पढ्न थाल्छअघिल्लो वर्षझैं निषेधाज्ञाको अदृश्य त्रासमा बितिरहेको छ जीवन। म बाँचिरहेको छु भन्ने यो देशको शासकलाई थाहा नहुनसक्छ तर मलाई यस्तो कठिनतम् परिस्थितिमा शासकले हरदिन के गरिरहेको छ भन्ने कुराको हेक्का छ। मसँग एउटा शक्तिशाली भोट छ जुन भोट मैले निर्वाचनको समयमा तिनै नेताविरुद्ध अवश्य विवेकपूर्ण तहबाट प्रयोग गर्न सक्नेछु। म नागरिक हुँ। निश्चित भूगोलको। देशको। नेपालको। म अनागरिक हुँ। गरिबीको। जटिलतम् परिस्थितिले निम्त्याउने अवस्थाको। प्रणालीको। अभावको। रोगको। दुःखकष्टको। महाशय, तपाईहरूले देख्नुभो गाऊँ फर्कन लामबद्ध सडकका मान्छे। एउटा अनिश्चित यात्रा कुरिरहेका अँध्यारा अनुहार। ती अनुहारले यात्रा होइन आफ्नै भोकको, त्रासको र एक अनिश्चित जीवन कुरिरहेका छन्। त्यसैले बुझ्नुस् महाशय ! सहरको अर्थ यहाँ कंक्रिटका घर मात्र बुझियो। सहर कहिल्यै सहर भएन ती मान्छेहरूका लागि जो एकछाक भोक र सुनौलो भविष्यको खोजीमा वर्षौंदेखि जीवन बँचाउँदै आएका थिए। २१औं शताब्दीमा मान्छे भएर मान्छे स्वयं बाँच्न सकिरहेको छैन। प्रविधिको विकासले कोल्टे फेरेको जीवनशैली। विश्वलाई एउटै सञ्जालमा बुनेको देशदेशावर। आर्थिक, वैज्ञानिक, सामाजिक र राजनीतिक दृष्टिकोणमा देखा परेका नवीनतम् आयाम। स्वास्थ्यमा भएको प्रगति। तर आज एक अदृश्य भाइरसको चपेटामा रोइलो जीवन बाँचिरहेको मान्छे। सत्ताका दाउपेचमा अल्झिएको शासक। र, एउटा अदृश्य उत्पीडनमा बाँचिरहेका प्रत्येक भूगोलका जनजीवन।यस्ले भने दुःखीरामको मनकै कुरा लेखेछ। दुःखीराम छैठौं दिनको निषेधाज्ञामा पहिलोपटक मज्जाले हाँस्छ। निकै प्रफुल्ल छ दुःखीराम आज। खुसी मिसाउँदै गोजी खोतल्छ, गोजी त रित्तिसकेछ !"
उपप्रधानमन्त्री महतोको अभिव्यक्तिप्रति वामदेवको आपत्ति : देश विघटनको कुरा स्वीकार्य छैन,"काठमाडौं : नेकपा (एमाले) नेता वामदेव गौतमले नवनियुक्त उपप्रधानमन्त्री राजेन्द्र महतोको अभिव्यक्तिप्रति आपत्ति जनाएका छन्। नेपाल सरकारका उपप्रधानमन्त्री महतोले संविधान विपरीत काम गर्ने छैन भन्दै शपथ लिएको आधा घण्टामै बहुराष्ट्र र बहुराज्य बनाउने मुक्ति आन्दोलनको कुरा गरेको भन्दै गौतमले आपत्ति जनाएका हुन्। नेपाल सरकारका उपप्रधानमन्त्री एवं जसपाका नेता राजेन्द्र महत्तोले संविधानको मर्म विपरित कार्य गर्ने छैन भनि शपथ ग्रहण गरेको आधा घण्टा नबित्दै नेपाललाई बहुराष्ट्र र बहुराज्य बनाउने मुक्ति आन्दोलन आफूले अहिले पनि संचालन गरिरहेको अन्तरवार्ता सुन्दा म अत्यन्त दुखी भएको छु, गौतमले भनेका छन्। पूर्वउपप्रधानमन्त्री समेत रहेका गौतमले महतोको यो कुराले आफूलाई दुःखी बनाएको उल्लेख गर्दै संविधानको धारा ३ मा नेपाल अनेकौं विशेषता सहितको राष्ट्र भएको उल्लेख गरेको सम्झना गरेका छन्। गौतमले संविधानको धारा ४ मा अनेकौ विशेषतासहितको नेपाल राज्य भनेको उल्लेख गर्दै नेपाल एउटा मात्र राज्य भएको प्रष्ट पारेका छन्। नेपालको संविधानको धारा ३ मा स्पष्ट लेखिएको छ, नेपाल अनेकौं विशेषता सहितको राष्ट्र हो। त्यस्तै संविधानको धारा ४ मा स्पष्ट भनिएको छ अनेकौं विशेषता सहित नेपाल राज्य हो। यसको अर्थ हो, नेपालमा एउटा मात्र राष्ट्र छ र एउटा मात्र राज्य छ त्यो नेपाल हो, गौतमले फेसबुकमा लेखेका छन्, राजेन्द्र महतोले अहिले पनि संचालन गरिरहेको त्यो कथित आन्दोलन नेपाललाई विखण्डन गर्ने भन्दा अर्को हुन सक्दैन। नेता महतोले अहिले पनि सञ्चालन गरिरहेको कथित आन्दोलनले नेपाललाई विखण्डन गर्ने भन्दै उनले आपत्ति जनाएका हुन्। गौतमले नेपाललाई विघटन गर्ने आन्दोलनलाई कुनै पनि देशभक्त नेपालीका लागि स्वीकार्य नहुने प्रष्ट पारेका छन्। उनले यो मागको विरोध र अस्वीकार मात्र गर्न सकिने उल्लेख गरेका छन्। नेपाललाई विघटन गर्ने आन्दोलनलाई कुनै पनी देशभक्त नेपालीका निम्ति स्वीकार्य हुन सक्दैन, उनले थप लेखेका छन्, राजेन्द्र जीको त्यो मागलाई अस्विकार र विरोध मात्र गर्न सकिन्छ। यो विषयमा प्रधानमन्त्री केपी ओलीले अनविज्ञता प्रकट गरेकोप्रति समेत आफू चकित परेको गौतमको भनाइ छ। शनिबार सामाजिक सञ्जाल फेसबुमा उपप्रधानमन्त्री गौतमको अभिव्यक्तिप्रति गौतमले आपत्ति जनाएका हुन्। प्रधानमन्त्री श्री केपी ओलीले राजेन्द्र महतोले संचालन गरिरहेको मुक्ति आन्दोलनका सम्बन्धमा अनभिज्ञता प्रकट गरेको सुन्दा आश्चार्य चकित भएको छु, उनले थप भनेका छन्।"
चिन्तनको जगमा चिन्ताको विरेचन !,"नैतिकता सुरक्षित छैन नीतिबाट। राजपाट सुरक्षित छैन राज्यबाट। न्याय सुरक्षित छैन न्यायबाट। मान्छे सुरक्षित छैन मान्छेबाट। आफैं सुरक्षित छैन मान्छे आफैंबाट र समय सुरक्षित छैन समयबाट। सत्यवती उपन्यासका लेखक कमल रिजालले भनेका छन् यो दार्शनिक उपन्यास हो। यसको जग महाभारतको कथा हो। यो कथा सत्यवतीकै वृत्तमा घुम्छ तर यसमा महाभारतको कथा मात्रै छैन। पूर्वीय दर्शनको सार, अध्ययनको निचोड र गुह्य गुदीको गुत्थी छ र गुह्य कुराको पनि सकारात्मक नकारात्मक दुवै पाटा छन्। राम्रो किसानलाई थाहा हुन्छ, जरै खल्बलिने गरी गोडेपछि मात्र विरुवा हलक्क हुन्छ। गोडमेल मात्रै होइन, यहाँ रुढीबुढी र अनावश्यक सामाजिक ऐजेरुको निर्ममतापूर्वक काँटछाँट पनि छ। पौरस्त्य दर्शनका गहिरा अध्येता रिजालले उपन्यास नाम राखेर सत्यवती नामक यो काव्यमय कृतिमार्फत् हिमवत्खण्डको अखण्डतालाई चेतनाको कुटोले गोडेका छन् र रसिक अध्येताका लागि आध्यात्मिक चिन्तनको सरलीकृत व्याख्या प्रस्तुत गरेका छन्। महाभारतका केही सन्दर्भ बालादिनमै अविभावकहरूबाट सुनें। बुझ्ने भएपछि केही पढें। टिभी दुनियाँ सुरु भएपछि काँचका पर्दामा हेरें, फेरि पढें। जति पढ्यो त्यति नै नयाँ, त्यति नै नयाँ उचाइको नयाँ सोच र चिन्तन। लाग्छ, खास महाभारत पढ्न सकेकै छैन। रिजालको तर्कको लिक टेकेर सत्यवती हुँदै अक्षरयात्रा गर्दा फेरि यति मीठो स्वाद पाएँ कि नयाँ महाभारत पढिरहेछु। आज व्यासले यी हरफ पढ्न पाए के भन्लान् ? त्यहाँ राजनीति मात्र छैन तर पनि महाभारतको जग र जरा राजनीति हो । रिजाल त्यो युगलाई सम्बोधन गरेर उपन्यासमा आजको युग लेख्छन्, अशान्ति, झगडा कलह, मारकाट, लुट, खसोट सबै चल्छ राजनीतिमा। जिउँदै समातेर आगोमा हालेर मारे पनि हुन्छ, रूखमा बाँधेर हातगोडा काटे पनि हुन्छ, गोली ठोके पनि हुन्छ। टाउको गिँडेर मारे पनि हुन्छ, खुकुरीले रेटेर गर्धन छियाछिया पारेर मारे पनि हुन्छ। जस्तोसुकै अपराध गरे पनि जनताको नाम लिनुपर्छ, सबै शुद्ध हुन्छ। न कानुनका दफाले छुन्छ, न संविधानका धाराले। तर त्यस्तो गर्ने भनेको त छैन नि ? लाग्छ, हरयुगमा महाभारत छ, र छन् छातीमा आगाका मकल बोकेर बाँचेका सत्यवती, कुन्ती र द्रौपदीहरू। शासनमा छन् अहंकारी धृतराष्ट्रहरू, दम्भी दुर्योधनहरू र लाचार युधिष्ठिरहरू। के अहिले महाभारत छैन र संसारमा ? जिम्मेवारीबोध र आफैंप्रतिको इमानदारी उपन्यासकार रिजालको सम्पत्ति पनि हो र कमजोरी पनि। फाष्टफुड लिटरेचर युगमा वेद र व्यासको व्याख्या गर्नु, व्यासका महाकाव्य पढ्नु, पूर्वीय चिन्तन र यसको सारभूत गहिराइमा जानु र आफू आफैं भएर उभिन खोज्नु, उभिनु र उभिइरहनुको पछाडि कुन ताकत छ ? रहस्यजस्तो लाग्छ। झन्डै चार दशक लामो लेखन यात्रामा हच्केका पनि छैनन्। स्वसंवादमा रमाउनुको मजा उनलाई राम्ररी थाहा छ। यही उनको सम्पत्ति हो। यो सम्पत्तिको मूल्यबोध हाम्रो समाजमा कम छ। समाजको तमाम उहापोहको जालबाट मुक्त रही अरूका प्रयोजनका लागि आफ्नो काँध पनि नदिनु र कलम पनि नदिनु रिजालका विशेषता हुन्। उनलाई थाहा छ ः उनकै कारण समय पनि रोकिन्न र समयको स्वार्थ पनि भत्किन्न तर समयमाथि नोट अफ डिसेन्ट उनको हिम्मत हो। समाजका तमाम लेखकभन्दा उनी फरक छन् र यही पृथकतामा उनको वैशिष्ट्य झल्कन्छ। प्रष्ट भन्छन्, सीमा अतिक्रमणको नतीजा राम्रो हुँदैन, चाहे मनको होस् चाहे शरीरको, चाहे भौतिक क्षेत्रको, चाहे आध्यात्मिक क्षेत्रको नै किन नहोस्। सीमा मिचेर रोपिएको बीउ बन्धु तथा गोत्रहत्याको कारण बनेर उम्रन सक्छ। आज घरघरमा छन् शकुनि र घरघरमा खेलिन्छ पासा। छन्, पासा खेलिन्छन् र त तिनैलाई कथ्य बनाएर लेख्नेहरू अक्षरका हरफहरफमा जीवित छन्। सत्यवतीमा सत्यवती वा उनको समयको आँखाले वर्तमानलाई हेरेका छन्। हो, कथा पुरा सत्यवती र उनका सन्तान र समयमाथि केन्द्रित छ तर अक्षर अक्षरमा वर्तमानको आकृति नाचिरहेछ। पितृसत्ता, मातृसत्ता, राष्ट्र, राष्ट्रवाद, दुर्योधन शैलीकै राष्ट्रवाद, सत्ता संघर्ष, सत्ताको नेतृत्व, लडाइँ र प्राप्ति ! सत्यवती, शन्तनु, भीष्म, चित्रांगद विचित्रवीर्य, अम्वा, अम्विका, अम्वालिक, द्रौपदी, कुन्ती, कर्ण, धृतराष्ट्र, पाण्डु, गुरुगण, राजसभा, दुर्योधन र कृष्ण ! कहाँ छैन समस्या ? कहाँ छैन चुनौती ? प्रत्येक एक एक चिन्ताका प्रतिनिधि हुन्, स्थायी प्रतिनिधि। प्रत्येकसँग गुनासो छ। प्रत्येकसँग चिन्ता छ, चुनौती छ, स्वार्थ छ, हुटहुटी छ, तृष्णा छ, भोक छ, अतृप्त प्यास छ, धमिलो छ बाँचेको युग र आफैंदेखि दिक्दार छन् सबैसबै। प्रतिनिधि पात्रजस्ता लाग्ने यी दुःखस्वरूप आफैं समयका दासजस्ता देखिएका छन्। एकल बुहारीसँग सहवास गर्न विवश छन् व्यास ऋषि। सत्यवती आफैं बलात्कृत छिन्, कुन्ती आफैं बलात्कृत। एकल बुहारीको संरक्षण छैन सासूबाट, जेठाजुबाट। दासी सुरक्षित छैन मालिकबाट। नैतिकता सुरक्षित छैन नीतिबाट। राजपाट सुरक्षित छैन राज्यबाट। न्याय सुरक्षित छैन न्यायबाट। मान्छे सुरक्षित छैन मान्छेबाट। आफैं सुरक्षित छैन मान्छे आफैंबाट र समय सुरक्षित छैन समयबाट। यो ठूलो चुनौती हो हिजोको पनि, आजको पनि र सम्भवतः भोलिको पनि। रिजालले सीधासीधा भनेका छन्, आफ्नो हक सुरक्षित गर्न पापै गर्नुपरे पनि पछि पर्नु हुन्न भन्छ राजनीतिशास्त्रले। यसमा पितृहत्या पनि चल्छ, मातृहत्या पनि चल्छ। पुत्रहत्या पनि चल्छ, पुत्रीहत्या पनि चल्छ, भ्रातृहत्या पनि चल्छ, बन्धुहत्या पनि चल्छ, गोत्रहत्या पनि चल्छ। राजनीति भनेको ठूलो नीति हो, त्यसैले राजनीति भनिएको हो। यसको जलप लागेपछि सातखत माफ हुन्छ। माफी दिन्छन् समाजले, माफ गर्छ कानुनले, विधानले, संविधानले। हत्या, हिंसा, आतंक, अराजकता, ध्वंस, तोडफोड, सार्वजनिक सम्पत्ति हिनामिना, चोरी, डकैती, ज्यानमारा, बलात्कारजस्ता जघन्य अपराध र अपराधीलाई पनि शुद्ध पार्छ, पार्न सक्छ राजनीतिले। यो आक्रोश हो हिजोका प्रति। के आजको समय यो भन्दा फरक छ र ? उनको लेखनले भन्छ छैन। छैन र त चुनौती बाँचिरहेको छ समाजमा। अब चुनौती आफैंलाई चुनौती छ, चुनौती कसरी चिर्ने ? साँच्चै चिर्ने हो भने अध्यात्मको कोणबाट समाजको विश्लेषण गर्ने र कर्मलाई आफ्नो दास बनाउने तर आफू कर्मको दास नबन्ने।रिजाल धर्म, अध्यात्म र अध्यात्मको बाटो हुँदै समाजमा उज्यालो ल्याउन सकिन्छ भनेर निरन्तर लेखिरहेका साहित्य साधक हुन्। उनी वेद, पुराण, उपनिषद, रामायण, महाभारत र पौरस्त्य दर्शन सम्बद्ध अनेकौं ग्रन्थहरूका अध्येता तथा एक शालीन पत्रकार पनि हुन्। पछिल्लो केही समययता राजनीतिमाथि अलि बढी टिप्पणी गर्दै आएको देखिए पनि मूलतः उनी धर्मअध्यात्म क्षेत्रकै साधक हुन्। उनको यो साधनाको पाइलो सही ठाउँमा परेको छ। उनी समन्वयकारी छन्। एकै व्यक्ति समय हेरी कहिले संस्कृत र संस्कृत वाङ्मयको उग्र आलोचक हुन्छ, कहिले उग्र समर्थक। किन यस्तो भएको हो ? यसको अर्कै पाटो छ तर रिजाल सधैं र सधैंसधैं एकै बाटोमा हिँडिरहेका छन् र आफ्नो लेखन, अध्ययन, चिन्तन र परिचयको प्रस्ट बाटो बनाएका छन्। सत्यको बाटोमा लाग्दा भीडभाड कम हुन्छ भनेजस्तो यो बाटोमा उनी करिब करिब एक्लोजस्तो भए पनि सार्थक यात्रामा छन्। भन्छन्, समस्या भाग्नका लागि हुँदैनन्, सामना गर्नका लागि हुन्छन्। समस्याबाट भाग्दैमा मुक्ति पाइन्न। एकपछि अर्को उत्पत्ति हुन्छ र खेदिरहन्छ। सामना गर्न थाले समस्या आफैंलाई भाग्न कर लाग्छ। सुकर्म, पृथा र दृष्टिभ्रम उपन्यास लेखिसकेका रिजालको यो चौथो उपन्यास हो। सुकर्मको कल्पनाशीलता, पृथाको राजनीतिक विश्लेषण र दृष्टिभ्रमको सामाजिकतापछि यहाँ उनले लामो समयदेखिको दार्शनिक अध्ययनलाई निचोरेका छन्। उनले उपन्यासलाई दार्शनिक बनाउन खोजेका हुन् कि दार्शनिक कुरा भन्न उपन्यासको बाटो रोजेका हुन् ? दुवै हो जस्तो लाग्छ तर औपन्यासिकताले भन्दा पनि दार्शनिक तर्कले पाठकलाई कायल पार्छ। जुँखारेखी नबस्दैदेखि पण्डित पिताका सुयोग्य पुत्रका रूपमा भागवत प्रवचन थालेका उनको पढाइको संगत वाराणसीका विद्वान्हरूसँग भयो। त्यहाँको ज्ञान टपक्क टिपेर नेपाल पसेपछि गोरखापत्रमा पढिन थालेका रिजाल लेखनमा आज पनि उत्तिकै सक्रिय छन्। उनको यात्रा जारी रहनुपर्छ।"
जब घण्टी बज्यो,"राजविराज : घटना बिहीबार रातिको हो। करिब ७ : २७ बजे जिल्ला प्रहरी कार्यालय सप्तरीको कन्ट्रोल १०० मा फोनको घण्टी बज्यो। राजविराजबाट १४ वर्षीया बालिकालाई अपहरण गरेर लगेको कसैले फोनबाट प्रहरीलाई खबर गर्यो। कन्ट्रोलले घटनाबारे बढीभन्दा बढी बुझ्ने प्रयास गर्यो। रातो रङको अपाची मोटरसाइकलमा ३०३५ वर्षीय अपरिचित व्यक्तिले बालिकालाई राजदेवी मन्दिर, पोखरेल टोल हुँदै उत्तरतर्फ लगेको जानकारी आयो। कन्ट्रोलले सञ्चार शाखालाई बतायो। सञ्चार शाखाले तत्कालै सबैतिर घटनाबारे जानकारी दियो। यो खबर एसपी, डीएसपी, इन्स्पेक्टर सबैको वाकिटकीमा सुनियो। एसपी राजेन्द्रप्रसाद धमलाले घटना तत्काल भएको जानकारी पाएपछि सबै नाकामा कडाइ गर्न र चेकजाँच गर्न निर्देशन दिए। उनले आधा घण्टामा परिणाम ल्याउन पनि कडा निर्देशन दिँदै सम्पर्क र निर्देशनमा व्यस्त रहे। प्रहरी कार्यालयबाट डीएसपी माधवप्रसाद काफ्ले र इन्स्पेक्टर रामसागर सिंहको छुट्टाछुट्टै टोली निक्लियो। राजविराजबाट ९ किलोमिटर उत्तर रूपनी नजिक पुगेका आरोपितको प्रदेश २०३०१३ प४६८२ नम्बरको रातो रङको मोटरसाइकल र बालिकालाई समेत देखेपछि इलाका प्रहरी कार्यालय रूपनीको टोलीले शंका लागी घेराउ गर्यो। बालिकालाई प्रहरीले नै नाम र ठेगानासहित सम्बोधन गर्दै जानकारी माग्यो। बालिकाले हो भन्नासाथ प्रहरीले आरोपितलाई नियन्त्रणमा लियो। जिल्ला प्रहरी कार्यालयमा छोरीको खोजीको याचना गर्दै बसेका बालिकाका आमाबुवालाई सान्त्वना दिइरहेका प्रहरीले बालिका फेला परेको र आरोपित पक्राउ परेको खबर सुनाए। वाकीटकीमा प्रहरीहरूबीच भएको कुराकानी सुनेपछि मात्र बालिकाले आफू अपहरणमा परेको थाहा पाइन्। बालिकाले बताएअनुसार बिहीबार साँझ बालिकाका आमाबुवा औषधोपचारका लागि घरबाहिर निक्लिएका थिए। सोही मौका छोपी आएका अपरिचित व्यक्तिले विदेशबाट आएको बुवाको साथी भन्दै आँगनमा १५ मिनेटसम्म ७० वर्षीय हजुरबुवा र ६८ वर्षीय हजुरआमासँग कुरा गरे। आरोपितले शुक्रबार आफ्नो नयाँ घरबासको भोज भएकाले निम्तो मान्नका लागि घर हेरेर फर्किनु भन्दै बालिका र उनका १६ वर्षीय दाजुलाई छतबाट बोलाए। बुवासँग फोन गरेजस्तो नक्कल गरी विश्वास दिलाए। बालबालिकाले हजुरबुवा, हजुरआमासँग आँगनमा निकैबेर कुरा गरेको देखेर चिनजानकै होला भन्ठाने। वृद्धवृद्धाले पनि छोराको साथी भन्ने विश्वासमा परेर घर हेरेर फर्किहाल्नु भन्दै पठाए। केही बेरमा घर फर्केका बालिकाका बुवाआमाले कुनै साथीलाई लिन घर नपठाएको र कोहीसँग फोनमा समेत कुराकानी नभएको बताएपछि वृद्धवृद्धा पछुतो मान्दै चिन्तामा परे। उनीहरू सपरिवार जिल्ला प्रहरी कार्यालयमा पुगेर घटनाबारे बेलिविस्तार लगाए। बालिकाका दाजुलाई राजविराज३ स्थित जिल्ला भूमिसुधार कार्यालय अगाडि एउटा घर देखाउँदै आरोपितले बस्दै गर्नु भनेर ओराले र बालिकालाई कपडा किनिदिने र वरिपरिलाई निम्तो दिएर फर्किने भन्दै लगे। बालिकाका अनुसार बेलाबेलामा प्रलोभन, डर त्रास देखाउने आरोपितले बुवासँग मोबाइलमा कुरा गरे जस्तो पनि गर्थे। बालिकाका दाजुले उक्त घरमा सोधपुछ गर्दा अर्कैको घर रहेको पत्तो पाए। तत्कालै प्रहरीलाई र आमालाई फोन गरेर जानकारी दिए। प्रहरीले घटनालगत्तै खबर पाएकाले आरोपित पक्राउ परेको एसपी धमलाले बताए। स्थानीयवासीबाट आरोपित देव यसअघि अनेकौं आपराधिक घटनामा संलग्न रहेको जानकारी आएकाले थप अनुसन्धान समेत भइरहेको इन्स्पेक्टर सिंहले बताए।"
कोरोना कहरमै मुगलानतिर,"धनगढी : कैलालीको टीकापुर नगरपालिका९ का तपेन्द्र साउद फागुनमा भारतको छत्तिसगढबाट घर फर्किएका थिए। त्यति बेला भारतमा दैनिक ३साढे ३ लाखमा कोरोना पुष्टि भइरहेको थियो। भारतभन्दा आफ्नै देश सुरिक्षत लाग्यो। त्यहाँ सबै होटल, कम्पनी, उद्योग बन्द भए अनि म घर आएँ, साउदले भने। तर, उनी तीन महिनामै फेरि भारत पसेका छन्। तीन महिना घरमै बसेँ। कामधाम केही छैन। नुन, तेलको खर्च निकाल्ने रोजगार पनि छैन, गौरीफन्टा नाका भएर छत्तिसगढ हिँडेका उनले भने, अब मरे भारतमै मरिन्छ भनेर हिँडेको। टीकापुरमा उनको परिवारमा ७ सदस्य छन्। परिवारमा कमाउने उनी एक्ला रहेछन्। ६ कट्ठा जग्गा छ। पाँच कट्ठाको उब्जनीले तीन महिना पनि पुग्दैन। भारत नगएर के गर्नु सर ?, उनले भने। छत्तिसगढमा उनी साहूको घरमा खाना पकाउने काम गर्छन्। सेठले बोलायो। कोरोना कम भइसक्यो आइजा भन्यो। मलाई पनि कति बेला जाऊँ भन्ने भइरहेको थियो, उनले भने, किनभने खर्चपर्च केही थिएन। अब कोरोनाले जेजे होला, देखा आऐगा। टीकापुरकै नरबहादुर साउद पनि शुक्रबार उनीसँगै छत्तिसगढ हिँडेका छन्। नरबहादुर त्यहाँ मोःमोः बनाएर बिक्री गर्छन्। दिनमा ५ हजारदेखि १० हजारको बिक्री हुन्छ। त्यसबाट दिनमा डेढ२ हजार त बचिहाल्छ, उनले भने, फागुनमा लकडाउन भएकाले घर आएँ। भेटघाट हुन्छ भनेर पनि आएको। अब छत्तिसगढमा लकडाउन हटिसक्यो। त्यै भएर जान लागेको। नरबहादुरको १० कट्ठा जग्गा छ। ८ जनाको परिवार छ। त्यो १० कट्ठाले ६ महिना अन्न मात्रै हुने भयो। बाँकी ६ महिनाको अन्न, छोराछोरीको पढाइ खर्च, श्रीमती, बाआमाको खर्च कहाँबाट ल्याउने ?, उनले भने, नेपालका नेता राजनीति मात्रै गर्छन्। जनताका लागि रोजगार केही होइनन् दिने ? के गर्नु देशको माया लागे पनि ! मायाले त पेट भरिन्न। अछामका दीपक रावत पनि भारतको हरियाणा पसेका छन्। लकडाउनका बेला आएका उनका बुवाको मृत्यु भयो। कोरोना त जाँच गराएनौं। त्यस्तै लक्षण थियो। बित्नुभयो, उनले भने, किरिया सकेर भारत पसेको। बुवाको किरिया घरमै बसेर गर्न पाएको भए कति राम्रो हुन्थ्यो तर हातमुख जोड्ने उपाय त केइ नाई, के गरेर बस्ने ? पदमराज अवस्थी ६० वर्षका भए। अवस्थी पनि शुक्रबार भारतको पुना हिँडेका छन्। पुनामा लकडाउनको हल्ला सुन्ने बित्तिकै गत वर्षजस्तो सीमा नाकामा रोकिनुपर्ने हो कि भन्ठानेर उनी फागुन मै घर फर्किएका थिए। पोहोर सालजस्तै भारतको सीमानामा रोकिदिन्छन् कि, त्यस्तै दुःख होला भन्ठानेर पुनामा लकडाउन हुन अघि नै फर्केको थिएँ, उनले भने। अवस्थीले खोप पनि नपाएको गुनासो गरे। सरकारले ६० वर्षदेखि ६५ वर्षसम्मका नागरिकलाई खोपको व्यवस्था नगरेको उनको भनाइ छ। घरमा बालबालिकाको खर्च, बुवा आमा पनि हुनुहुन्छ। उहाँहरूको खर्चका लागि पनि भारत जानै पर्ने बाध्यता छ, उनले भने। पुनामा उनी होटलमा काम गर्ने रहेछन्। होटल साहूले फोन गरेर बोलायो। बजार खुलिसकेको रहेछ। कोरोना छ भन्ने थाहा छ, घरबाट पनि नजानु भन्दै थिए, उनले भने, तर जिन्दगी चल्नु त पर्यो नि ! कसरी नजानु ? घरदेश कसलाई नराम्रो लाग्छ र ? सुदूरपश्चिमका सीमा नाकाबाट कोरोना महामारीमै दैनिक ७८ सय नेपाली भारत पसिरहेका छन्। त्यसकै हाराहारीमा नेपाल फर्किरहेका पनि छन्। नेपालभारत सीमा क्षेत्रमा राखिएको तथ्यांकअनुसार जेठ ११ पछि भारत पस्ने र फर्किनेको संख्या बराबरी हुन थालेको हो। भारत जाने नेपालीको संख्या दिनदिनै बढिरहेको छ। कुनै दिन त आउनेभन्दा जानेको संख्या बढी हुन्छ, गौरीफन्टा हेल्थ डेस्कका इन्चार्ज गणेशबहादुर साउदले भने। जेठ ११ यता भारतबाट फर्किनेको संख्या ६ हजार ५ सय ५७ रहेकोमा भारत पस्नेको संख्या त्यसको केही कम ६ हजार २ सय छ। जबकि त्यसअघिको पाँच दिनको मात्रै तथ्यांक (जेठ ५ गतेदेखि १० गतेसम्म) नेपाल फर्किनेको संख्या ३ हजार ८ सय ८१ थियो। १ हजार ६ सय ५४ जना मात्रै भारत गएका थिए।"
दरबार हादसाको २० वर्ष,"२ जुन २००१। आर्यघाट, पशुपति। बेलुकी ९ बजेतिर। त्यस रात आर्यघाटमा तीनवटा चिता जलाइएका थिए। अर्काे एउटा शव एक छेउमा पर्खिरहेको थियो। घाटमा उनको शवले आफ्नो पालो पर्खिरहेको थियो। १ जुन २००१। चाबहिल आफन्तकोमा भोज खाएर पत्नीसँग घर फर्किंदै थिएँ। राति ९ः३० को हाराहारीमा हामी नक्सालस्थित नागपोखरी आइपुग्यौं। बाहिर चुक घोप्टेको अन्धकार थियो, एकादुका गाडी, मोटरसाइकलको हेडलाइट पिलपिल हुनेबाहेक खासै चहलपहल थिएन। नागपोखरीबाट नारायणहिटी राजदरबारको अग्लो पर्खाल जडवत् यथावत देखिन्थ्यो। त्यसदिन राजदरबार अन्धकारमय देखिन्थ्यो। त्यो अनपेक्षित अन्धकारले म र पत्नीबीच जिज्ञासाका प्रश्नोत्तर भए। हामी घर पुगेर कोठामा छिरेका मात्र के थियौं ल्यान्डलाइन फोनको घन्टी बज्न थाल्यो ! फोन उठाएँ। चाक्सीबारीबाट आदरणीय दाजु त्रैलोक्यमान सिंहको फोन रहेछ। हेलो भाइ थाहा पायौ ? राजदरबारमा गोली चल्यो रे। अहँ दाजु, भर्खर त घर पुगें ! मेरो जवाफ थियो। राजकुमारी श्रुति, अधिराजकुमार धीरेन्द्रलगायत अन्य राजपरिवार सदस्यहरूलाई गोली लागेका खबरहरू रातभर आई नै रह्यो। महाराजाधिराज वीरेन्द्र र शाही परिवारका सदस्यहरूको नृशंस हत्या भएको त्यो दरबार हत्या काण्ड भएको २० वर्ष बितेछ। दुई दशकको अवधिमा बागमतीमा धेरै पानी बगिसकेको छ। २ जुन २००१। आर्यघाट, पशुपति। बेलुकी ९ बजेतिर। त्यस रात आर्यघाटमा तीनवटा चिता जलाइएका थिए। अर्काे एउटा शव एक छेउमा पर्खिरहेको थियो। घाटमा उनको शवले आफ्नो पालो पर्खिरहेको थियो। यी सबै कुरा बोध गराउन पर्खिरहेकी थिइन् वा त्यत्तिकै ! अँ त, उक्त रात यता तीनवटा चिता दनदन्ती जलिरहेका थिए भने उता दूरदराजमा एकएक मिनेटको अन्तरालमा विषण्णतापूर्वक तोप आर्तनाद गरिहेका थिए। आर्यघाटमा महाराजाधिराज वीरेन्द्र, बडामहारानी ऐश्वर्य र राजकुमार निराजनलाई दागबत्ती दिइएको थियो। तीन चिताका लागि मात्र स्थान रहेकाले महाराजाधिराजकी स्नेही छोरी राजकुमारी श्रुतिको शव आदरका साथ एकाछेउमा राखिएको थियो। हजारौं वर्षको नेपालको इतिहासमा एकैसाथमा चार चार शाही लास यसरी घाटमा ल्याइएको देख्न त परै जाओस् कसैले कल्पना समेत गरेका थिएनन्। अकस्मात परलोक सिधारेका राजा, रानी, राजकुमार र राजकुमारीको अन्तिम एक झलक पाउन सुक्कसुक्क गरिरहेका र विलापिएका महिलाहरू, गालाबाट आँसु झारिरहेका पुरुषहरू, के यस्तो अनर्थ भएको होला भनी स्तब्ध भएका जनसमुदाय भेउ पाउन सडक, बाटोको दायाँबायाँ उभिइरहेका थिए। मलामी पहिरनमा ब्राह्मणहरूले ती शवहरू बोकेर शान्त मर्यादाका साथ पशुपतिको आर्यघाट ल्याएका थिए। परेड बर्दीमा शाही अंगरक्षक, रातो ट्युनिकमा शाही रिसल्ला (घोडचढी सैनिक), नालभुइँतिर फर्काइएको बन्दुक बोकेका अनेक कम्पनी, शाही सुरक्षा गार्ड र नेपाली सेनाको एक टुकडी ब्यान्ड बाजाको अगुवाइका साथा शाही मलामी चलाइएको थियो। सुक्कसुक्क गरिरहेका महिलाहरूले धूप, अगरबत्ती बालेर र फूल बर्साएर, अक्षता, अबीर अर्पण गरेर पार्थिव शरीरको अन्तिम बिदाइ गरेका थिए। शाही मलामी स्वयम्भूनाथको तलतिरबाट बिस्तारै विष्णुमतीको स्वाहा (शोभा) भगवती, क्षेत्रपाटी र त्यहाँबाट राजदरबार अनि कमलपोखरीबाट चाबहिल हुँदै आर्यघाटसम्म ल्याइपुयाउँदासम्म हजारौं हजारपटक भगवान्का नाम पुकारेका थिए। हिन्दू धर्मग्रन्थ र नेपाली परम्पराअनुसार अन्तिम रीति सम्पन्न गरेपश्चात र विगुलको अन्तिम विषण्णता धुन बजेपछि सम्मान गार्डले अनगन्ती बन्दुक पड्काएका थिए। सन्न वातावरणबीच निस्तब्धतामा चितालाई दागबत्ती दिइएको थियो। तीन चिता जलिरहेका थिए अर्को शव आफ्नो पालो पर्खिबसेको थियो र दूरदराजमा उदिग्नतामा तोप पड्किरहेको थियो। महाराजाधिराजको प्रत्येक वर्षका लागि एकपटक जम्मा ५६ पटक। महाराजाधिराज वीरेन्द्रको बारेमा मौसूफ एक भलादमी राजा, दयालु नरेश र अनिच्छुक स्वेच्छाचारी शासक भन्ने जनधारणा रहेको थियो। मुसलधारे वर्षा पन्छाउँदै र अन्धकारलाई चिर्दै व्यग्रताका साथ शाही नेपाली सेनाको सुपर हेलिकप्टर भरभराउँदै पोखराका लागि काठमाडौंको नवमण्डलमा उड्यो। पर्याप्त प्रयास गर्दा पनि पोखरामा अवतरण गर्न नसकेपछि हेलिकप्टर काठमाडौं नै फर्कियो। त्यतिखेर रातको करिब २ बजेको थियो। पोखरामा पर्खिबक्सेका अधिराजकुमार ज्ञानेन्द्रलाई राजमार्गको बाटो शीघ्र काठमाडौं सवारी चलाइयो। सेनाका १६ वटा गाडीको गारदमा चलाइएको मौसूफको सवारी मिर्मिरेमा गजुरीस्थित सैनिक क्याम्पमा आइपुगेको थियो। त्यहाँबाट काठमाडौंको छाउनीस्थित सैनिक क्याम्पसम्म मैसुफको सवारी हेलिकप्टरमा चलाइएको थियो। २ जुन बिहानको करिब ६ः३० बजेको थियो। छाउनी सैनिक अस्पतालको सघन उपचार कक्षतर्फ जाने क्रममा मौसूफलाई जर्नेलहरू र डाक्टरले विस्मत र भारी स्वरमा सक्दो राम्रोसँग संक्षिप्तमा बिन्ती चढाएका थिए। उहाँले त्यहाँ जुन दृष्य देख्नुभयो त्यसले दह्रो मुटु भएको व्यक्तिको समेत मुटु कमाउन पर्याप्त थियो। उहाँको विस्मित भाव दाजु महाराजाधिराज वीरेन्द्रको मृत अनुहारमा देखिने विस्मित र आश्चर्य भावसँग मेल खान्थ्यो। चेतना शून्य चुप्पीका साथ मौसूफले बडामहारानी ऐश्वर्य, राजकुमार निराजन र राजकुमारी श्रुतिको शवतर्फ हेर्नुभयो। मौसूफको काकाकी छोरी राजकुमारी जयन्ती मृत थिइन्। दिदी शाहजादी शारदाको पति कुमार खड्गविक्रम मृत थिए। मौसूफको कान्छा भाइ अधिराजकुमार धीरेन्द्र अचेत, तर निभ्न लागेको जीवनसँग संघर्ष गरिरहेका थिए। रानी अधिराजकुमारी कोमल र राजकुमारी श्रुतिका पति कुमार गौरव गम्भीर रूपमा घाइते अवस्थामा थिए। अधिराजकुमारी र कुमार पुनः स्वास्थलाभ हुने प्रबल सम्भावना रहेको जानकारी दिइएको थियो। युवराजाधिराज दीपेन्द्र जीवन समर्थ प्रणाली (भेन्टिलेटर) मा राखिएको भए पनि मृतसरह रहेको जानकारी दिइएको थियो। ॐ शान्ति ! शान्ति ! शान्ति ! गद्दी आरोहणपश्चात तुरुन्तै श्री ५ महाराजाधिराज ज्ञानेन्द्रले प्रधानन्यायाधीशको अध्यक्षतामा एउटा जाँचबुझ समिति गठन गरिएको थियो। १ जुन २००१ को बेलुका घटेको दुःखद् घटना बारेको सत्यतथ्य जनसमक्ष ल्याउन आदेश गर्नुभयो। जाँचबुझ समितिले एक साताभित्र प्रतिवेदन बुझायो। अनेक प्रत्यक्षदर्शीहरूको साविती बयानअनुसार त्यस नृशंस हत्याकाण्डको दोषी युवराजधिराज दीपेन्द्र भएको निष्कर्ष निकालियो। पत्रकार सम्मेलनमा उक्त हत्याकाण्डमा प्रयोग भएका बन्दुकहरू प्रदर्शन गरिएका थिए। ज्ञानेन्द्रले नेपाली साप्ताहिक खबरपत्रिका पुनर्जागरणलाई एउटा अन्तरवार्ता दिनेक्रममा गणेशमान सिंहको सम्झना गर्नुभएको थियो। गणेशमानजीले देखाउनु भएको बाटोमा लाग्न सकेको मात्र भए राष्ट्रका कतिपय विसंगती न्युनीकरण हुन सक्थ्यो होला। दाजु महाराजाधिराज वीरेन्द्रको विकासको मूल फुटाउने मन्त्रणा र गणेशमानजीले गर्नुभएको आर्थिक क्रान्तिको आह्वान दुवैको लक्ष्य एउटै थियो। पुनर्जागरण साप्ताहिकमा छापिएको थियो। पाटनको पुल्चोक जाँदाको उकालीमाथि हिमालय होटेलको अघिल्तिर हातमा लठ्ठी र लबेदा आवरणमा बागमती पारी काठमाडौंतर्फ टकटकी हेरिरहेका पण्डित शुक्रराज शास्त्रीको पूर्ण कदको शालिक जो कोहीले सजिलै देख्न सक्छ। उनले त्यहाँबाट गुमेका केही कुरा वा अहिलेसम्म पाउन बाँकी केही खोजिरहेका त छैनन् ? सिंहद्वारा अंग्रेजीमा लिखित फरएभर इन्कम्प्लिट द स्टोरी अफ नेपाल पुस्तकको उपसंहारबाट शिवलाल श्रेष्ठले गरेको नेपाली अनुवाद।"
उपप्रधनमन्त्री महतोको अभिव्यक्तिको सबैतिरबाट निन्दा : जनतासँग माफी माग्नुपर्ने माग,"काठमाडौं : उपप्रधान तथा सहरी विकासमन्त्री राजेन्द्र महतोको अभिव्यक्तिप्रति विभिन्न १८ संघसंगठनले आपत्ति जनाएका छन्। संविधान अनुसार शपथ लिएर संविधान विरोधी अभिव्यक्ति दिएको भन्दै जसपाका वरिष्ठ नेता महतोको अभिव्यक्तिप्रति आपत्ति जनाएका हुन्। महतोले बहुल राष्ट्रिय राज्यको स्थापनाका लागि राष्ट्रिय मुक्ति आन्दोलन तयारी गर्ने बताएकोप्रति उनीहरुले आपत्ति जनाएका हुन्। १८ संघसंगठनले संयुक्त विज्ञप्ति सार्वजनिक गर्दै महतोको मनाइप्रति आपत्ति जनाएका हुन्। उनीहरुले यो अभिव्यक्ति फिर्ता लिएर जनतासँग माफी माग्न उप्रधानमन्त्री महतोसँग आग्रह गरेका छन्। यो अभिव्यक्ति नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमान विरुद्ध रहेको हाम्रो छ। यो अभिव्यक्ति हाम्रो संबिधानको प्रस्तावना र संबिधानको धारा३ विपरीत छ। संविधानको मर्म विपरित कुनै पनि काम नगर्ने शपथ खाएर संविधानको कार्यान्वयन गर्ने निकायमा पुगेको जिम्मेवार व्यक्तिबाट यस प्रकारको संविधान विरोधी र अराजक अभिव्यक्ति आउनु असाध्यै बिडम्बनापूर्ण छ, विज्ञप्तिमा भनिएको छ, तसर्थ, संविधानको मुल मर्म विरुद्धमा आएको यस अभिव्यक्तिको घोर भत्र्सना गर्दै उपप्रधानमन्त्री महतोलाई तत्काल आफ्नो अभिव्यक्ति फिर्ता लिएर नेपाली जनतासँग माफी माग्न आग्रह गर्दछौं। संयुक्त विज्ञप्तिमा अखिल नेपाल किसान महासंघका बलराम बाँस्कोटा, अखिल नेपाल महिला संघकी जयन्ती राई, अखिल नेपाल राष्ट्रिय स्वतन्त्र विद्यार्थी युनियनका सुदेश पराजुली, नेपाल उत्पीडित जातीय मुक्ति समाजका गणेश बिक, युवा संघ, नेपालका नरेशकुमार शाही, नेपाल खेलकुद महासंघका पुरुषोत्तम पौडेल, नेपाल मुस्लिम इत्तेहाद संगठनका ताज मोहम्मद मिया, नेपाल टेड युनियन महासंघ (जिफन्ट)का विष्णु लम्सला, नेपाल भूमिहीन सुकुम्वासी संगठनका रामपृत पासवान, नेपाल उद्योग तथा व्यावसायी महासंघका लक्ष्मीदास मानन्धर, नेपाल लोकतान्त्रिक आदिवासी जनजाति महासंघका परशुमेघी गुरुङ, पेसागत महासंघ, नेपालका विश्वनाथ प्याकुरेल, नेपाल राष्ट्रिय भूतपूर्व सैनिक तथा प्रहरी संगठनका मिठाराम केसी, प्रेस चौतारी नेपालका विश्वमणी सुवेदी, राष्ट्रिय जनसांस्कृतिक महासंघका कृपाराम धमला, मानव अधिकार एलायन्सकी उषा पोखरेल, लोकतान्त्रिक मधेसी संगठनका रामचन्द्र शाह र नेपाल इन्जिनियरिङ्ग पेशाकर्मी संघका नन्द बन्जाडेले हस्ताक्षर गरेका छन्।"
"महतोले फेरि भने नेपाल बहुल राष्ट्रिय राज्य हो, त्यही अनुसारको व्यवस्था हुनुपर्छ","काठमाडौं : उपप्रधान तथा सहरी विकासमन्त्री राजेन्द्र महतोले फेरि विवादास्पद अभिव्यक्ति दिएका छन्। शुक्रबार पदभार ग्रहण गर्दै नेपाल बहुल राज्य भएको बताएका महतोले शनिबार नेपाल बहुल राष्ट्रिय राज्य भएकाले त्यसै अनुसारको नियम, कानुन, संविधान र व्यवस्था हुनुपर्ने बताएका हुन्। मन्त्री भएपछि पार्टी कार्यालय बबरमहलमा जनता समाजवादी पार्टी (जसपा)ले आयोजना गरेको स्वागत कार्यक्रमपछि पत्रकारसँग बोल्दै महतोले यस्तो बताएका हुन्। महतोले नेपाल बहुल राष्ट्रिय राज्य भएकाले त्यसैअनुसारको व्यवस्थामा हिमाल, पहाड, तराई र मधेसका जनता सहभागी हुनुपर्ने बताए।। उनले बहुलताले भरिएको देशमा एकल जातीय राज्यको प्रभाव परेको भन्दै बहुलतामै लानुपर्ने दाबी गरे। महतोले बहुल राज्य नभए जनताले अधिकार र पहिचानका लागि आन्दोलन गरिरहने बताए। नेपाल विविधताले भरिएको देश हो। नेपाल भनेको बहुल राष्ट्रिय राज्य भएकोले त्यो अनुसारको नियम, कानुन, संविधान, व्यवस्था, सहभागिता, हिमाल, पहाड, तराई, मधेसका जनताको हुनुपर्छ, महतोले भने, विविधताले भरिएको देश एकल हुनै सक्दैन। बहुलता नै हुन्छ। बहुल भनेको कुनै एक जात, एक वर्ग, एक समुदाय होइन। महतोले बहुलता सबैको भएकाले त्यसले मात्र राज्य शासनमा प्रतिनिधित्व हुने बताए। उनले पहिचान सबैको हुनुपर्ने भन्दै यो नभए देशमा जनताले अधिकार र पहिचानका लागि आन्दोलन गर्ने उल्लेख गरे। राज्य शासनमा सबैको प्रतिनिधित्व हुनुपर्छ, पहिचान हुनुपर्छ, यो नभएसम्म देशमा जनताले आफ्नो अधिकार पहिचानका लागि संघर्ष गरिरहन्छन्।, महतोले थपे, नेपाल सम्पूर्ण नेपालीको हुनुपर्छ, बनाउनुपर्छ। बहुलतामा लैजानुपर्छ। यो सबैको देश हो। महतोले संविधान अपूर्ण भएको भन्दै अधिकार र पहिचानका निम्ति पार्टीले मिसन चलाउनेसमेत बताएका छन्। जसपा वरिष्ठ नेता महतोलाई प्रधानमन्त्री ओलीले शुक्रबार सरकारमा सहभागी गराएका हुन् । महतो जसपाको नेतृत्व गर्दै सरकारमा सहभागी भएका छन् । ओली सरकारमा महतोको नेतृत्वमा १० जना नेता मन्त्री बनेका छन् । शुक्रबार ओलीले मन्त्रिपरिषद् पुनर्गठन गर्दै महतोसहित तीनजनालाई उपप्रधानमन्त्री बनाएका छन् । महतोले पदभार ग्रहण गरेलगत्तै संविधानविरुद्ध अभिव्यक्ति दिएको भन्दै उनको चौतर्फी आलोचना भएको छ ।"
नयाँ पार्टी बनाउने कि एमालेमै अन्तरसंघर्ष गर्ने नेता नेपाल दोधारमा,"काठमाडौं : एमाले नेता माधवकुमार नेपाल आफ्नो पक्षका नेताले दुई थरी सुझाव दिएपछि दोधारमा देखिएका छन्। नेपाल पक्षको दुई दिन चलेको बैठकमा अन्तिम अवस्थासम्म पार्टी एकतामा जोड दिनुपर्ने र नयाँ पार्टी बनाएर जानुपर्ने गरी दुई धार देखिएको छ। एउटा निश्कर्षमा पुग्न राखिएको बैठकमा दुई लाइन देखिएपछि के गर्ने भनेर नेपाल दबाबमा परेका हुन्। नयाँ पार्टी गठन गर्ने कि पार्टी अध्यक्ष केपी शर्मा ओलीसँगै अझै एकताका लागि संघर्ष गर्ने भन्ने विषयमा नेपाल दोधारमा परेका हुन्। घनश्याम भुसाल, सुरेन्द्र पाण्डे, गोकर्ण विष्ट, योगेश भट्टराईलगायत नेता पार्टी एकता जोगाउनुपर्ने पक्षमा छन्। उनीहरू ओली पक्षसँग निरन्तर संवादमा छन्। कर्णालीमा फ्लोर क्रस गरेर कारबाहीमा परेका प्रकाश ज्वालासहित जगन्नाथ खतिवडा, डा विजय पौडेल, राजेन्द्रकुमार राई वार्ता रोकेर नयाँ बाटो तय गर्न ढिलाइ गर्न नहुने पक्षमा देखिएका छन्। उनीहरूले वार्ताको औचित्य समाप्त भएको भन्दै भुलभुलैयामा लागेर अल्झन नहुने लिखित ध्यानाकर्षण नै गराएका छन्। तर, समूहमै ध्रुवीकरण देखिएपछि नेपाल पक्षका केन्द्रीय सदस्यको बैठक बिनानिष्कर्ष सकिएको छ। नेपालसहित झलनाथ खनाल, भीम रावललगायत ११ नेतालाई गरिएको कारबाही फुकुवा नभएसम्म औपचारिक वार्ता भने नगर्नेमा सबै सहमत भएको एक केन्द्रीय सदस्यले बताए। ती नेताका अनुसार पार्टी एकताको पक्षमा हुने अनौपचारिक संवाद भने रोकिनेछैन। नेपाल पक्षका केन्द्रीय सदस्य सोमप्रसाद पाण्डेले अन्तिम हदसम्म वार्ताको प्रत्यन्न गर्नुपर्नेमा अधिकांशको सुझाव आएको बताए। केहीले वार्तावार्ता भनेर अझिल्नु नहुने धारणा राखेको पाण्डेको भनाइ छ। अधिकांशले एकता र वार्ताकै पक्षमा राय दिनुभएको थियो, पाण्डेले भने, दुईचार जनाले विकल्पमा जानुपर्ने सुझाव पनि दिनुभयो। यस्तो संख्या न्यून थियो। अधिकांश नेताले वार्ताकै पक्ष राय राखेपछि नेपालले आफू वार्ताविरोधी नभएको जवाफ दिएका थिए। म वार्ताको विरोधी होइन। पार्टी एकताका लागि प्रयत्न गरेकै हो, नेपालको भनाइ उदृत गर्दै एक केन्द्रीय सदस्यले भने, म होइन, ओलीजी एकताको पक्षमा हुनुहुन्न। मैले प्रयास गर्दा पनि उहाँले नै ध्यान दिनुभएन। सम्पर्क, सम्बन्ध र कम्प्रोमाइजमा आउनुभएन। बैठकमा सहभागीले २०७५ जेठ २ मा फर्किनुका साथै फागुन २८ पछिका निर्णय बदर गरी नवौं महाधिवेशनको संरचना यथावत रहनुपर्र्ने गरी एकता हुनुपर्ने बताएका थिए। पार्टी विभाजनले लोकतन्त्र, संविधानसमेत धरापमा पर्ने भएकाले यसतर्फ सचेत हुनुपर्ने उनीहरूको राय थियो। ओली पक्षसँग छलफल चलाइरहेका गोकर्ण विष्ट र योगेश भट्टराईले बैठकमा आआफ्ना धारणा राखेका थिए। उनीहरूले आफूहरू नेता नेपाललाई जानकारी गराएरै संवाद गरिरहेको बताएका थिए। नेता भट्टराईले एकता गर्ने भनेको आत्मसमर्पण नभएको बताएका थिए। उनले पार्टीभित्र एकता, संघर्ष र रूपान्तरणको नीतिलाई नै प्राथमिकता दिनुपर्ने विचार राखेका थए। अहिलेको नीति भनेको एकता, संघर्ष र रूपान्तरण नै हो। ओलीले टेक्ने ठाउँ दिँदासम्म एमालेमै रहनुपर्छ। एकता गर्ने भनेको आत्मसर्पण गर्ने होइन। पार्टीभित्र रहेर कब्जा गर्ने हो, बैठकमा भट्टराईले भने। नेता विष्टले एमालेलाई विभाजन गर्न धेरै शक्ति लागेको हुँदा त्यसतिर गम्भीर हुनुपर्ने बताए। एमालेलाई विभाजन गर्न धेरै शक्ति लागेका छन्। त्यस विषयमा तपाईंहरू पनि जानकार नै हुनुहुन्छ। पहिलो प्राथमिकता भनेको एकता नै हो, विष्टको भनाइ उद्दृत गर्दै एक केन्द्रीय सदस्यले भने, हामीले गरेको प्रयासबाट पार नलाग्ने देखियो भने सबै बसेर नयाँ निष्कर्षमा जाउँला। चार नेताले एमालेको आन्तरिक विवाद मिलाउन बनेको कार्यदलको औचित्य समाप्त भइसकेकाले वार्ता बन्द गर्नुपर्ने लिखित सुझाव दिएका छन्। नेपाल र झलनाथ खनाललाई १० बुँद्धे लिखित ध्यानाकर्षण गराउँदै जगन्नाथ खतिवडा, विजय पौडेल, प्रकाश ज्वाला र राजेन्द्र राईले वार्ता गर्न गठित कार्यदलको औचित्य नै सकिएको बताएका छन्। उनीहरूले भनेका छन्, वार्ता गर्ने कार्यदलको औचित्य समाप्त भइसकेको छ। यसलाई तत्काल बन्द गरौं।"
उपप्रधानमन्त्री महतोको अभिव्यक्तिप्रति वामदेवको आपत्ति : देश विघटनको कुरा स्वीकार्य छैन,"काठमाडौं : नेकपा (एमाले) नेता वामदेव गौतमले नवनियुक्त उपप्रधानमन्त्री राजेन्द्र महतोको अभिव्यक्तिप्रति आपत्ति जनाएका छन्। नेपाल सरकारका उपप्रधानमन्त्री महतोले संविधान विपरीत काम गर्ने छैन भन्दै शपथ लिएको आधा घण्टामै बहुराष्ट्र र बहुराज्य बनाउने मुक्ति आन्दोलनको कुरा गरेको भन्दै गौतमले आपत्ति जनाएका हुन्। नेपाल सरकारका उपप्रधानमन्त्री एवं जसपाका नेता राजेन्द्र महत्तोले संविधानको मर्म विपरित कार्य गर्ने छैन भनि शपथ ग्रहण गरेको आधा घण्टा नबित्दै नेपाललाई बहुराष्ट्र र बहुराज्य बनाउने मुक्ति आन्दोलन आफूले अहिले पनि संचालन गरिरहेको अन्तरवार्ता सुन्दा म अत्यन्त दुखी भएको छु, गौतमले भनेका छन्। पूर्वउपप्रधानमन्त्री समेत रहेका गौतमले महतोको यो कुराले आफूलाई दुःखी बनाएको उल्लेख गर्दै संविधानको धारा ३ मा नेपाल अनेकौं विशेषता सहितको राष्ट्र भएको उल्लेख गरेको सम्झना गरेका छन्। गौतमले संविधानको धारा ४ मा अनेकौ विशेषतासहितको नेपाल राज्य भनेको उल्लेख गर्दै नेपाल एउटा मात्र राज्य भएको प्रष्ट पारेका छन्। नेपालको संविधानको धारा ३ मा स्पष्ट लेखिएको छ, नेपाल अनेकौं विशेषता सहितको राष्ट्र हो। त्यस्तै संविधानको धारा ४ मा स्पष्ट भनिएको छ अनेकौं विशेषता सहित नेपाल राज्य हो। यसको अर्थ हो, नेपालमा एउटा मात्र राष्ट्र छ र एउटा मात्र राज्य छ त्यो नेपाल हो, गौतमले फेसबुकमा लेखेका छन्, राजेन्द्र महतोले अहिले पनि संचालन गरिरहेको त्यो कथित आन्दोलन नेपाललाई विखण्डन गर्ने भन्दा अर्को हुन सक्दैन। नेता महतोले अहिले पनि सञ्चालन गरिरहेको कथित आन्दोलनले नेपाललाई विखण्डन गर्ने भन्दै उनले आपत्ति जनाएका हुन्। गौतमले नेपाललाई विघटन गर्ने आन्दोलनलाई कुनै पनि देशभक्त नेपालीका लागि स्वीकार्य नहुने प्रष्ट पारेका छन्। उनले यो मागको विरोध र अस्वीकार मात्र गर्न सकिने उल्लेख गरेका छन्। नेपाललाई विघटन गर्ने आन्दोलनलाई कुनै पनी देशभक्त नेपालीका निम्ति स्वीकार्य हुन सक्दैन, उनले थप लेखेका छन्, राजेन्द्र जीको त्यो मागलाई अस्विकार र विरोध मात्र गर्न सकिन्छ। यो विषयमा प्रधानमन्त्री केपी ओलीले अनविज्ञता प्रकट गरेकोप्रति समेत आफू चकित परेको गौतमको भनाइ छ। शनिबार सामाजिक सञ्जाल फेसबुमा उपप्रधानमन्त्री गौतमको अभिव्यक्तिप्रति गौतमले आपत्ति जनाएका हुन्। प्रधानमन्त्री श्री केपी ओलीले राजेन्द्र महतोले संचालन गरिरहेको मुक्ति आन्दोलनका सम्बन्धमा अनभिज्ञता प्रकट गरेको सुन्दा आश्चार्य चकित भएको छु, उनले थप भनेका छन्।"
कोरोना अस्पतालमा विप्लव समूहले बनायो कुरुवा प्रतिक्षालय,दाङ : राप्ती प्रादेशिक कोरोना विशेष अस्पताल बेलझुण्डीमा बिरामीका कुरुवाका लागि प्रतिक्षालय निर्माण गरिएको छ। अस्पतालमा भर्ना भएका बिरामीका आफन्त बिरामीको अवस्था बुझन जाँदा सुरक्षित रुपमा बस्ने स्थान नहुँदा भएको समस्यालाई देखेर प्रतिक्षालय निर्माण गरी अस्पताललाई हस्तान्तरण समेत गरिएको छ। विप्लव नेतृत्वको नेपाल कम्युनिस्ट पार्टीले अस्पतालमा बिरामी कुरुवा प्रतिक्षालय निर्माण गरेर हस्तान्तरण गरेको हो। नेकपाको जिल्ला समिति र युवा संगठनको सक्रियतामा १ लाख ३० हजार रुपैयाँ खर्च गरेर चार दिनमा प्रतिक्षालय निर्माण पुरा गरेर अस्पताललाई हस्तान्तरण गरिएको युवा संगठनका केन्द्रीय सदस्य तिलक योगीले बताए। नेकपा दाङले निर्माण गरेको कोभिड बिरामी कुरुवा प्रतिक्षालय प्रभावकारी र अहिलेको आवश्यकता पुरा भएको अस्पताल व्यवस्थापन दोर्ण वलीले बताए। उनले छोटो समयमा अस्पतालमा प्रतिक्षालय निर्माण गरिनुले देश भरी सकारात्मक सन्देश प्रवाह गरेको बताए। उनले अस्पतालको आबश्यकता नेकपाले पुरा गरिदिएकोमा धन्यवाद समेत दिए। अस्पताल विकास समितिका अध्यक्ष पदमप्रसाद न्यौपानेले अस्पतालमा प्रतिक्षालय निर्माण गरिनुले सकारात्मक तथा अनुकरणीय र उदाहरणीय काम भएको बताए। उनले निर्माणका लागि अस्पतालको तर्फबाट धन्यवाद समेत दिए। नेकपा केन्द्रीय सदस्य तथा दाङ जिल्ला इन्चार्ज बलबहादुर वली सितलले अहिलेको अवस्थामा अस्पताललको आवश्यकता सानो र थोरै भए पनि पुरा गरेको बताए। प्रतिक्षालयको दुरुपयोग नगरी संरक्षण गर्न आग्रहसमेत गरे। उनले अस्पताललाई आवश्यक परेको खण्डमा अन्य जुनसुकै सहयोग गर्न तयार रहेको बताए। एक हप्तामा निर्माण पुरा गर्ने योजना रहेको भए पनि चार दिनमा पुरा गरेर हस्तान्तरण गरिएको वलीको भनाइ छ।
महतोको राष्ट्रियता विरोधी अभिव्यक्तिबारे प्रष्ट पार्न ओलीसँग नेपालखनाल समूहको माग,"काठमाडौं : नेकपा (एमाले) माधवकुमार नेपाल र झलनाथ खनाल समूहले उपप्रधानमन्त्री उपेन्द्र महतोको राष्ट्रियता विरोधी अभिव्यक्तिबारे प्रष्ट पार्न प्रधानमन्त्री केपी ओलीसँग माग गरेका छन्। नेपालखनाल समूहका स्थायी कमिटी सदस्यले संयुक्त विज्ञप्ति सार्वजनिक गर्दै उपप्रधानमन्त्री महतोको संविधान विरोधी अभिव्यक्तिको विषयमा प्रष्ट पार्न प्रधानमन्त्री ओलीसँग माग गरेका हुन्। नेपाल खनाल समूहले महतोको यो अभिव्यक्ति नेपालको संविधानको धारा ३ मा उल्लेखित व्यवस्था विरोधी भएको दाबी गरेका छन्। संविधान विरोधी अभिव्यक्ति नेपाली जनतालाई स्वीकार्य नहुने भन्दै प्रधानमन्त्रीलाई प्रष्ट पार्न उनीहरुले भनेका हुन्। माधवकुमार नेपालले हस्ताक्षर गरेको विज्ञप्तिमा झलनाथ खनाल, युवराज ज्ञवाली,, अष्टलक्ष्मी शाक्य, भीम रावल, घनश्याम भुसाल, भीम आचार्य, गोकर्ण विष्ट, योगेश भट्टराई, सुरेन्द्र पाण्डे, मुकुन्द्र न्यौपाने, रघुजी पन्त, बेदुराम भुसाल, अमृतकुमार बोहोरा र प्रमेश हमालको नाम समेटिएको छ।"
'घरमा आगो लगाएर खरानी बेच्ने कुकर्म गर्दैछ यो सरकार',"काठमाडौं : कामचलाउन प्रधानमन्त्री केपी ओलीले व्यापक रुपमा मन्त्रिपरिषद् पुनर्गठन गरेकोप्रति विपक्षी दलले आपत्ति जनाएका छन् । शनिबार संयुक्त विज्ञप्ति सार्वजनिक गर्दै विपक्षी पाँच दलले आपत्ति जनाएका हुन् । प्रतिनिधिसभा विघटनको मुद्दा सर्वोच्चमा विचाराधिन रहेको अवस्थामा काम चलाउ प्रधानमन्त्रीले मन्त्रिपरिषद् पुनर्गठन गर्नु निन्दनीय भएको उनीहरुको ठहर छ । प्रधानमन्त्री ओलीबाट एकातर्फ असंवैधानिक रुपमा प्रतिनिधिसभा विघटन गरी संविधान मिच्ने कार्य भएको र अर्कोतर्फ एकपछि अर्को राष्ट्रघाती र जनघाती काम भएको भन्दै विज्ञप्तिमा विपक्षी दलले आक्रोश व्यक्त गरेका छन् । कोरोना महामारीको समयमा जनताको जीवन रक्षा गर्नुको साटो कमिशन र भ्रष्टाचारमा सरकार मुछिएको भन्दै उनीहरुले जनताका लागि विशेष राहत प्याकेज तत्काल घोषणा गर्नसमेत माग गरेका छन् । कोभिड१९ का महामारीका विरुद्ध जनताको जीवन रक्षा गर्न सम्पूर्ण साधन, स्रोत र शक्ति परिचालन गर्नुपर्ने संवेदनशील कार्यमा समेत सरकार पटकपटक कमिसन र भ्रष्टाचारमा मुछिएको छ, विज्ञप्तिको सुरुमै भनिएको छ, हामी सरकारको यसप्रकारको गैरजिम्मेवार र जनविरोधी कार्यहरुको भत्र्सना गर्दै कोभिड१९ संक्रमण, रोकथाम नियन्त्रण र उपचारमा जिम्मेवार बन्न तथा लामो निषेधाज्ञाका कारण दैनिक रोजीरोटी गुमाउन पुगेका गरीब, असहाय र श्रमजीवी जनताका लागि विशेष राहत प्याकेज तत्काल घोषणा गर्नका लागि समेत जोडदार माग गर्दछौं । विज्ञप्तिमा विपक्षी दलको तर्फबाट कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल प्रचण्ड, एमाले वरिष्ठ नेता माधवकुमार नेपाल, जनता समाजवादी पार्टी (जसपा) अध्यक्ष उपेन्द्र यादव र राष्ट्रिय जनमोर्चाको तर्फबाट दुर्गा पौडेलले हस्ताक्षर गरेका छन् । संयुक्त वक्तव्य मितिः २०७८।२।२२प्रधानमन्त्री केपी शर्मा ओलीबाट एकातर्फ असंवैधानिक रुपमा प्रतिनिधि सभा विघटन गरी संविधान मिच्ने कार्य भएको छ भने अर्कोतर्फ एकपछि अर्को राष्ट्रघाती र जनघाती कामकार्वाई गरिएका छन् । कोभिड१९ का महामारीका विरुद्ध जनताको जीवन रक्षा गर्न सम्पूर्ण साधन, स्रोत र शक्ति परिचालन गर्नुपर्ने संवेदनशील कार्यमा समेत सरकार पटकपटक कमिसन र भ्रष्टाचारमा मुछिएको छ । हामी सरकारको यसप्रकारको गैरजिम्मेवार र जनविरोधी कार्यहरुको भत्र्सना गर्दै कोभिड१९ संक्रमण, रोकथाम नियन्त्रण र उपचारमा जिम्मेवार बन्न तथा लामो निषेधाज्ञाका कारण दैनिक रोजीरोटी गुमाउन पुगेका गरीब, असहाय र श्रमजीवी जनताका लागि विशेष राहत प्याकेज तत्काल घोषणा गर्नका लागि समेत जोडदार माग गर्दछौं । यस्तो परिस्थितिमा वस्तुतः काम चलाउन बन्न पुगेका प्रधानमन्त्रीले प्रतिनिधि सभा विघटनको मुद्दा सर्वोच्चमा विचाराधिन रहेको स्थितिमा प्रधानमन्त्रीले मन्त्रिपरिषद्मा व्यापक पुनर्गठन गरी संवैधानिक र लोकतान्त्रिक मूल्य र मान्यताको उपहास गर्नुभएको छ । यस्तो कार्य निन्दनीय छ । राज्य प्रणालीलाई नै अस्तव्यस्त तुल्याइरहनु भएका प्रधानमन्त्री केपी शर्मा ओली नेतृत्वको सरकारद्वारा संसदको अवमूल्यन गर्दै अध्यादेशमार्फत बजेट ल्याइनुका साथै ढुंगा, बालुवा र गिटीको निकासी गर्न चुरे क्षेत्र लगायतको उत्खनन् गर्नदिने घोषणा गरिएको छ । यो नेपालको तराई क्षेत्रलाई मरुभूमिकरण गर्ने र त्यहाँका वासिन्दाहरुलाई बाढी, डुबान र पानीको श्रोत सुक्ने समस्यामा पार्दै जनजीवनलाई नै जोखिमयुक्त बनाउने राष्ट्रघाती र जनघाती घोषणा हो । बजेट घाटा पूर्ति गर्ने भ्रम छर्दै सरकारले घरमा आगो लगाएर खरानी बेच्ने कुकर्म गरिरहेको छ । वस्तुत यो सत्ता टिकाउनका लागि कसैलाई रिझाउने र राष्ट्रिय स्रोतलाई निहित स्वार्थ साधनका लागि दुरुपयोग गर्ने राष्ट्रहित विरोधी निर्णय हो । यस्तो निर्णयको भत्र्सना गर्दै तत्काल खारेज गर्न हामी जोडदार माग गर्दछौं । त्यस्तै सबै तह र क्षेत्रका जनताले उपभोग गर्ने आयोडिनयुक्त नूनमा सरकारले अनुदान दिई आपूर्ति गरिरहेकोमा हालै सरकारले बजेट मार्फत कसैलाई फाइदा पुर्याउने तथा कमिशन र नाफाखोरीलाई प्रश्रय दिने मनशायबाट निर्णय गरेको छ । यस्तो निर्णयबाट जनताले सुलभरुपमा पाइरहेको आयोडिनयुक्त नूनमा समेत सरकारले कमिशन र नाफाखोरहरुलाई घुसाएर त्यसको बोझ जनताको थाप्लोमा हाल्ने षडयन्त्र गरेकोप्रति विरोध र निन्दा गर्दै यस्तो निर्णय तत्काल फिर्ता लिन हामी जोडदार माग गर्दछौं ।"
मन्त्रीबाट हट्नासाथ प्रदीप ज्ञवालीले सार्वजनिक गरे सम्पत्ति विवरण,"काठमाडौं : नेकपा एमालेका नेता प्रदीप ज्ञवालीले परराष्ट्रमन्त्री पदबाट हट्नासाथ आफ्नो सम्पत्ति विवरण सार्वजनिक गरेका छन्। शुक्रबार सामाजिक सञ्जाल फेसबुकमार्फत् ज्ञवालीले सवा तीन वर्ष मन्त्री रहँदाको सम्पत्ति विवरण सार्वजनिक गरेका हुन्। ज्ञवालीले पार्टीको खाता, सरकार कोषमा जम्मा गरेको रकम र आफ्नो खातामा रहेको रकमसमेत खुलाएका छन्। उनले विदेश भ्रमणबापतको लेभी पार्टीको खातामा जम्मा गरेको बताएका छन्। यस अवधिमा मेरो तर्फबाट विदेश भ्रमण बापतको लेभी ३,१४,९३० र पारिश्रमिक बापत्को लेभी ६,२०,००० गरी जम्मा ९,३४,९३० रुपैयाँ पार्टी खातामा जम्मा भएको र पारिश्रमिकको कर कट्टीबापत ३,७२,४९१।१३ रकम सरकारी कोषमा दाखिला भएको छ। उनले लेखेका छन्, हाल मेरो खातामा ७,४१,७७५।६० बचत रहेको र केही घरायशी सामान एवं दुई सय जति पुस्तक थपिनुबाहेक मन्त्री बने लगत्तै सार्वजनिक मेरो सम्पत्ति विवरणमा कुनै फेरबदल नभएको जानकारी गराउँछु। ज्ञवालीले आफूलाई परराष्ट्र मन्त्रीको जिम्मेवारी सम्हाल्ने अवसर दिएकोमा प्रधानमन्त्री केपी शर्मा ओलीप्रति आभार व्यक्त गरेका छन्। करिब सवा तीन वर्ष परराष्ट्र मन्त्रीका रुपमा कार्यरत रहेर विदा भएको छु, उनले भनेका छन्, यस्तो गरिमापूर्ण जिम्मेवारी सम्हाल्ने अवसर दिनुभएकोमा सम्माननीय प्रधानमन्त्रीज्यूप्रति आभार व्यक्त गर्दछु। उनले प्रयोग गर्दै आएका सवारी साधन र ल्यापटप (म्याकबुक प्रो) शुक्रबारै मन्त्रालयलाई फिर्ता गरेको र पुल्चोकस्थित सरकारी निवास शनिबार बिहान छाड्ने जानकारी गराएका छन्। ज्ञवालीले मन्त्री रहँदा सहयोग गर्ने सबैलाई धन्यवाद दिँदै यस अवधिमा सञ्चारकर्मी एवं पूर्व कुटनीतिज्ञ, विज्ञ एवं यस क्षेत्रका जानकारहरुबाट कार्यसम्पादनमा प्राप्त सहयोग आफ्ना लागि मूल्यवान रहेको बताएका छन्। उनले नयाँ जिम्मेवारीसहित गठित मन्त्रिपरिषद्का सबै सदस्यहरुलाई बधाइ तथा शुभकामना व्यक्त गरेका छन्। ज्ञवालीको भनाइ जस्ताको तस्तै : धन्यवाद तथा आभार करिब सवा तीन वर्ष परराष्ट्र मन्त्रीका रुपमा कार्यरत रहेर विदा भएको छु। यस्तो गरिमापूर्ण जिम्मेवारी सम्हाल्ने अवसर दिनुभएकोमा सम्माननीय प्रधानमन्त्रीज्यूप्रति आभार व्यक्त गर्दछु। दायित्व सम्पादन गर्ने क्रममा प्राप्त सहयोग, प्रदर्शित टिम स्पिरिट एवं परिवारसदृश वातावरण निर्माणका लागि मन्त्रालयका सचिवहरु शङ्करदास वैरागी (सम्प्रति मुख्यसचिव), भरतराज पौड्याल एवं समस्त परराष्ट्र मन्त्रालय परिवारलाई धन्यवाद ज्ञापन गर्दछु। समकक्षी विदेशमन्त्रीहरु, संयुक्त राष्ट्र सङ्घ लगायत वहुपक्षीय र क्षेत्रीय सङ्गठनका प्रतिनिधिहरु तथा नेपालस्थित विदेशी नियोगहरुबाट प्राप्त सद्भाव र उहाँहरुसँगको सहकार्य मेरा लागि अविस्मरणीय रहने छ। सहकर्मी मन्त्रीहरुज्यूहरुसँगको बसाइलाई सधैभरि सम्झिरहने छु।। यस अवधिमा सञ्चारकर्मी साथीहरु एवं पूर्व कुटनीतिज्ञ, विज्ञ एवं यस क्षेत्रका जानकारहरुबाट कार्यसम्पादनमा प्राप्त सहयोग मेरा लागि मूल्यवान रहेको छ। मलाई यो अवसरको ढोका खोलिदिने गुल्मी१ का मतदाताहरुप्रति कृतज्ञ छु। नयाँ जिम्मेवारीसहित गठित मन्त्रिपरिषद्का सबै सदस्यहरुलाई वधाइ तथा शुभकामना व्यक्त गर्न चाहन्छु। यस अवधिमा मेरो तर्फबाट विदेश भ्रमण बापतको लेभी ३,१४,९३०। र पारिश्रमिक बापत्को लेभी ६,२०,०००। गरी जम्मा ९,३४,९३०। पार्टी खातामा जम्मा भएको र पारिश्रमिकको कर कट्टीबापत ३,७२,४९१।१३ सरकारी कोषमा दाखिला भएको छ। हाल मेरो खातामा ७,४१,७७५।६० बचत रहेको र केही घरायशी सामान एवं दुई सय जति पुस्तक थपिनु बाहेक मन्त्री बने लगत्तै सार्वजनिक मेरो सम्पत्ति विवरणमा कुनै फेरबदल नभएको जानकारी गराउँछु। मैले प्रयोग गर्दै आएका सवारी साधन र ल्यापटप (म्याकबुक प्रो) आजै मन्त्रालयलाई फिर्ता गरेको र पुल्चोक स्थित सरकारी निवास भोलि बिहान छाड्ने जानकारी गराउन चाहन्छु।यस अवधिमा मप्रति माया, सद्भाव र शुभकामना व्यक्त गर्नु हुने सबैलाई धेरै धेरै धन्यवाद। भिन्न स्वरुपमा तपाइँहरुसँग भेट भइरहने र तपाईँहरुबाट सद्भाव प्राप्त भइरहने विश्वास लिएको छु।प्रदीप ज्ञवाली २१ जेठ २०७८"
रुखलाई अङ्गालो मारेर मनाइयो विश्व पर्यावरण दिवस,"वीरगन्जः निषेधाज्ञामा शहर सुनसान रहेका बेला ७८ जना मान्छेहरु आएर घण्टाघरमा रहेका रुखहरुलाई एक्कासी अङ्गालो मारेपछि त्यहाँ सुरक्षामा खटिएका प्रहरीहरु एक छिन छक्क परे । रुखलाई अङ्गालो मारेको देखेपछि आश्चर्यमा परेका सुरक्षाकर्मीको जिज्ञासा मेटाउँदै प्रकृति सेवा प्रतिष्ठानका अध्यक्ष सरदार जसपाल सिंहले भने, ""रुखविरुवा हाम्रो जीवनका आधार हुन्, यीनलाई मास्नु हुँदैन, बचाएर राख्नु पर्छ, रुखविरुवालाई हामीले आफ्नो मायालु जस्तै माया गर्नुपर्छ, यही सन्देश दिन रुखलाई अङ्गालो मारेका हौँ ।"" शनिवार विश्व पर्यावरण दिवस मनाउने क्रममा प्रकृति सेवा प्रतिष्ठानका अध्यक्ष सहितका प्रकृतिप्रेमीहरुले वीरगन्जको घण्टाघरस्थित मुख्य सडकको डिभाइडरमा रहेका रुखहरुलाई अङ्गालो मारेर रुखविरुवाको संरक्षण गर्न सन्देश दिएका हुन् । दिवसको अवसरमा शनिवार प्रतिष्ठानले वीरगन्जका विभिन्न स्थानमा वृक्षारोपण गर्नुका साथै विरुवाहरु पनि बाँडेको अध्यक्ष सिंहले बताए । वीरगन्ज महानगरपालिका कार्यालय, मानव सेवा आश्रम लगायत स्थानमा वृक्षारोपण गर्नुका साथै सर्वसाधरणको घरघरमा पुगेर विरुवा पनि बाँडिएको उनले बताए । उनले भने, ""अहिले प्राकृतिक सम्पदाको चरम दोहन भइरहेको छ, वनजंगल मास्ने क्रम तिब्र छ, यस्तै रहने हो भने भोलिका दिनमा अक्सिजन नपाएर मान्छे मर्ने निश्चित छ, त्यसको संकेत यही कोरोना माहमारीमा देखिइसकेको छ, यदी हामीले रुखविरुवा जोगाउन सकेनौँ भने हाम्रा सन्ततीले हामीलाई सराप्ने छन् ।"" अहिलेको पुस्ताले आफनो सन्ततीका लागि भए पनि जति सकिन्छ रुख विरुवा रोप्नुपर्ने र वनजङगलको संरक्षण गर्नुपर्ने उनले बताए । प्रकृति सेवा प्रतिष्ठानले विगत १५ दिनदेखि विभिन्न स्थानमा वृक्षारोपण र वतावरण संरक्षण सम्बन्धी जनचेतनामूलक कार्यक्रम निरन्तर गर्दैआएको र शनिवार विश्व पर्यावरण दिवसको दिन विशेष कार्यक्रमको आयोजना गरिएको अध्यक्ष सिंहले बताए । विश्व पर्यावरण दिवसकै उपलक्ष्यमा शनिवार वीरगन्जमै अन्य संघसंस्थाले पनि वृक्षारोपणका साथै जनचेतनामूलक कार्यक्रम गरेका गरेका छन् । माउण्ट एभरेष्ट कराँते क्लबले पनि शनिवार वीरगन्जको बाईपास सडक क्षेत्रमा वृक्षरोपण गरेको छ । बाइपास सडकको ब्रम्हचोकदेखि प्रतिमा चोकसम्म गरी विभिन्न प्रजातिका २ सय १ वटा विरुवा रोपिएको क्लबका उपाध्यक्ष सरोज यादवले जानकारी दिए । क्लबका अध्यक्ष रवि कुमारको अध्यक्षता तथा वीरगन्ज महानगरपालिकाका नगरप्रमुख विजय सरावगीको प्रमुख आतिथ्यतामा भएको वृक्षारोपण कार्यक्रममा नेकपा माओवादी केन्द्रका नेता बाबुराम कौशीकका साथै क्लबका सदस्यहरुको पनि सहभागिता थियो । ग्रिनसिटी सामुदायिक सेवा केन्द्रले पनि शनिवार आदर्शनगर क्षेत्रमा विभिन्न प्रजातिका ८० वटा विरुवा रोपेको छ । शनिवार रोपिएका विरुवाको संरक्षणका लागि रुंगटा वेलफेयर सोसाइटीले र रिलिफ सोसाइटी अफ कमर्सले ३० वटा ट्रिगार्ड समेत उपलब्ध गराएको केन्द्रका अध्यक्ष प्रकाश खेतानले जानकारी दिए । मानव अधिकार तथा शान्ति समाज पर्साले पनि दिवसको उपलक्ष्यमा वीरगन्जको त्रिजुद्ध माध्यामिक विद्यालय परिसरमा वृक्षारोपण गरेको छ । विश्व पर्यावरण दिवसको अवसरमा वृक्षारोपणका लागि डिभिजन वन कार्यालय पर्साले विभिन्न संघसंस्थाहरुलाई ३ सय वटा विरुवा वितरण गरेको कार्यालयका प्रमुख फरमान मियाँले जानकारी दिए ।"
हिमाल सफाई अभियान सम्पन्न : चार शवसहित २७ हजार केजी फोहोर संकलन,"काठमाडौं : नेपाली सेनाको अगुवाइमा भएको सफा हिमाल अभियान२०२१ सम्पन्न भएको छ। नेपाली सेनाले जंगी अड्डामा भर्चुल कार्यक्रम गर्दै औपचारिक कार्यक्रम सम्पन्न भएको जानकारी गराएको हो। सगरमाथा, ल्होत्से, मकालु, धौलागिरी, पुमोरी र आमादब्लम गरेर ६ हिमालको सफाइको योजना साथ २०७७ चैत ३१ गतेबाट सुरु भएको अभियान जेठ १५ गतेसम्म सञ्चालन भएको थियो। अभियानको क्रममा २७ हजार ६७१ केजी फोहोर संकलन भएको थियो। जसमध्ये २५ सय ५ केजी फोहोर कुहिने र २५ हजार १६६ केजी फोहोर संकलन भएको हो। कुहिने फोहोर स्थानीय निकायलाई हस्तान्तरण गरिएको र नकुहिने फोहोर रिसाइक्लिङ एजेन्सीलाई दिएको सेनाले जनाएको छ। फोहोर सफाई अभियानको क्रममा सेनाले धवलागिरीको आधार शिविरमा दुई, सगरमाथाको क्याम्प ४ मा दुई गरेर चारवटा शव भेटिएको थियो। कार्यक्रममा हिमाल सफाई अभियानका निर्देशक तथा नेपाली सेनाको राष्ट्रिय निकुञ्ज तथा वन्यजन्तु आरक्ष निर्देशनालयका निर्देशक सहायक रथी हिमांशु थापाले फोहोर सफाइको अनुभव सुनाएका थिए। थापाले अभियानको भोगाई र अनुभव सुनाएका हुन्। कार्यक्रममा वन तथा वातावरण मन्त्रालयको योजना तथा अनुगमन मशाशाखाका प्रमुख धनन्जय पौडेलले हिमाल सफाइका जटिलतालाई तोडेर भएका प्रयासबारे सबैलाई धन्यवाद दिए। कार्यक्रममा प्रमुख अतिथि नेपाली सेनाका उपरथी गोकुल भण्डारीले अभियानका सहयोगी संस्था नेपाल पर्वतारोहण संघ, हिमाल उद्धार संघ, सगरमाथा प्रदूषण नियन्त्रण समिति, अन्नपूर्ण संरक्षण क्षेत्र, कोकाकोला कम्पनी, युनिलिभर नेपाल, डब्ल्यूडब्ल्यू एफ नेपाललगायतको सेवाको लागि धन्यवाद दिए। नेपाली सेनाले विश्व वातावरण दिवसको अवसरमा कार्यक्रम गर्दै हिमाल सफाई चुनौतीपूर्ण भएको बताएको छ।"
जब घण्टी बज्यो,"राजविराज : घटना बिहीबार रातिको हो। करिब ७ : २७ बजे जिल्ला प्रहरी कार्यालय सप्तरीको कन्ट्रोल १०० मा फोनको घण्टी बज्यो। राजविराजबाट १४ वर्षीया बालिकालाई अपहरण गरेर लगेको कसैले फोनबाट प्रहरीलाई खबर गर्यो। कन्ट्रोलले घटनाबारे बढीभन्दा बढी बुझ्ने प्रयास गर्यो। रातो रङको अपाची मोटरसाइकलमा ३०३५ वर्षीय अपरिचित व्यक्तिले बालिकालाई राजदेवी मन्दिर, पोखरेल टोल हुँदै उत्तरतर्फ लगेको जानकारी आयो। कन्ट्रोलले सञ्चार शाखालाई बतायो। सञ्चार शाखाले तत्कालै सबैतिर घटनाबारे जानकारी दियो। यो खबर एसपी, डीएसपी, इन्स्पेक्टर सबैको वाकिटकीमा सुनियो। एसपी राजेन्द्रप्रसाद धमलाले घटना तत्काल भएको जानकारी पाएपछि सबै नाकामा कडाइ गर्न र चेकजाँच गर्न निर्देशन दिए। उनले आधा घण्टामा परिणाम ल्याउन पनि कडा निर्देशन दिँदै सम्पर्क र निर्देशनमा व्यस्त रहे। प्रहरी कार्यालयबाट डीएसपी माधवप्रसाद काफ्ले र इन्स्पेक्टर रामसागर सिंहको छुट्टाछुट्टै टोली निक्लियो। राजविराजबाट ९ किलोमिटर उत्तर रूपनी नजिक पुगेका आरोपितको प्रदेश २०३०१३ प४६८२ नम्बरको रातो रङको मोटरसाइकल र बालिकालाई समेत देखेपछि इलाका प्रहरी कार्यालय रूपनीको टोलीले शंका लागी घेराउ गर्यो। बालिकालाई प्रहरीले नै नाम र ठेगानासहित सम्बोधन गर्दै जानकारी माग्यो। बालिकाले हो भन्नासाथ प्रहरीले आरोपितलाई नियन्त्रणमा लियो। जिल्ला प्रहरी कार्यालयमा छोरीको खोजीको याचना गर्दै बसेका बालिकाका आमाबुवालाई सान्त्वना दिइरहेका प्रहरीले बालिका फेला परेको र आरोपित पक्राउ परेको खबर सुनाए। वाकीटकीमा प्रहरीहरूबीच भएको कुराकानी सुनेपछि मात्र बालिकाले आफू अपहरणमा परेको थाहा पाइन्। बालिकाले बताएअनुसार बिहीबार साँझ बालिकाका आमाबुवा औषधोपचारका लागि घरबाहिर निक्लिएका थिए। सोही मौका छोपी आएका अपरिचित व्यक्तिले विदेशबाट आएको बुवाको साथी भन्दै आँगनमा १५ मिनेटसम्म ७० वर्षीय हजुरबुवा र ६८ वर्षीय हजुरआमासँग कुरा गरे। आरोपितले शुक्रबार आफ्नो नयाँ घरबासको भोज भएकाले निम्तो मान्नका लागि घर हेरेर फर्किनु भन्दै बालिका र उनका १६ वर्षीय दाजुलाई छतबाट बोलाए। बुवासँग फोन गरेजस्तो नक्कल गरी विश्वास दिलाए। बालबालिकाले हजुरबुवा, हजुरआमासँग आँगनमा निकैबेर कुरा गरेको देखेर चिनजानकै होला भन्ठाने। वृद्धवृद्धाले पनि छोराको साथी भन्ने विश्वासमा परेर घर हेरेर फर्किहाल्नु भन्दै पठाए। केही बेरमा घर फर्केका बालिकाका बुवाआमाले कुनै साथीलाई लिन घर नपठाएको र कोहीसँग फोनमा समेत कुराकानी नभएको बताएपछि वृद्धवृद्धा पछुतो मान्दै चिन्तामा परे। उनीहरू सपरिवार जिल्ला प्रहरी कार्यालयमा पुगेर घटनाबारे बेलिविस्तार लगाए। बालिकाका दाजुलाई राजविराज३ स्थित जिल्ला भूमिसुधार कार्यालय अगाडि एउटा घर देखाउँदै आरोपितले बस्दै गर्नु भनेर ओराले र बालिकालाई कपडा किनिदिने र वरिपरिलाई निम्तो दिएर फर्किने भन्दै लगे। बालिकाका अनुसार बेलाबेलामा प्रलोभन, डर त्रास देखाउने आरोपितले बुवासँग मोबाइलमा कुरा गरे जस्तो पनि गर्थे। बालिकाका दाजुले उक्त घरमा सोधपुछ गर्दा अर्कैको घर रहेको पत्तो पाए। तत्कालै प्रहरीलाई र आमालाई फोन गरेर जानकारी दिए। प्रहरीले घटनालगत्तै खबर पाएकाले आरोपित पक्राउ परेको एसपी धमलाले बताए। स्थानीयवासीबाट आरोपित देव यसअघि अनेकौं आपराधिक घटनामा संलग्न रहेको जानकारी आएकाले थप अनुसन्धान समेत भइरहेको इन्स्पेक्टर सिंहले बताए।"
नेपाली सेनालाई अष्ट्रेलियाले दियो स्वास्थ्य सामग्री,काठमाडौं : अष्ट्रेलियाले नेपाली सेनालाई कोरोना भाइरस (कोडिभ१९) रोकथाम तथा नियन्त्रणको लागि आवश्यक पर्ने स्वास्थ्य सामग्री प्रदान गरेको छ। शनिबार अष्ट्रेलियाका राजदूत फेलिसिटी जेनभल्कले नेपाली सेनाका बलाधिकृत रथी प्रभुराम शर्मालाई स्वास्थ्य सुरक्षाका लागि आवश्यक सामग्री हस्तान्तरण गरेकी हुन्। त्रिभुवन अन्तर्राष्ट्रिय विमानस्थलमा आयोजित कार्यक्रमा उक्त सामग्री हस्तान्तरण गरिएको नेपाली सेनाले जनाएको छ। कार्यक्रममा नेपाली सेनाका रथी शर्माले अष्ट्रेलियाले गरेको सहयोगका लागि धन्यवाद दिए। कोरोनाविरुद्धको प्रतिकार्यका लागि सेनाबाट तैनाथ हुने स्वास्थ्यकर्मीको सुरक्षाका लागि अष्ट्रेलियाले उक्त सामग्री दिएको हो। सबै सामग्री अष्ट्रेलियन एय फोर्सले नेपाल ल्याएको हो।
संरक्षणमा नमुना कञ्चनजंघा,"ताप्लेजुङ : फक्ताङलुङ गाउँपालिका६ की पासाङदिकी शेर्पा (६६) को दैनिक ३ घण्टा दाउरा जोहो गर्नमै बित्थ्यो। दाउरा खोजेर घरमा ल्याएर मात्रै हुँदैनथ्यो। परम्परागत चुल्होमा खाना, खाजा गर्नुपर्दा आँखा पोल्ने समस्यासमेत हुन थालेको थियो। तर, अहिले यो समस्याबाट मुक्त भएको पासाङदिकी बताउँछिन्। संरक्षण क्षेत्रले सुधारिएको चुल्हो बनाइदियो। त्यसपछि दाउरा कम लाग्न थाल्यो। धुवाँको समस्या पनि हट्यो, कञ्चनजंघा संरक्षण क्षेत्र व्यवस्थापन परिषद्को आमा समूहमा आबद्ध उनले भनिन्, एक दिन बटुलेको दाउराले महिना दिन पुग्छ। आमा समूहमार्फत गाउँमा विभिन्न आयआर्जनका कार्यक्रम सञ्चालन भएका छन्। गाईपालन, भेडापालन, कुखुरापालनलगायत व्यवसाय गर्नेहरू रहेको पासाङदिकीले सुनाइन्।  सोही वडाका बिर्खबहादुर लिम्बु विवाहका लागि लिएको ऋण तिर्न नसकेर विसं २०६१ माघमा बिदेसिए। उनले ३६ प्रतिशत ब्याजदरमा साहुबाट ६० हजार रुपैयाँ ऋण लिएका थिए। चार वर्षपछि फर्केर साहुको ऋण चुक्ता गरे। केही वर्षअघिसम्म घर खर्च चलाउन साहुमहाजनकहाँ रक्सी, मासुलगायत कोसेली बोकेर ब्याजदरको ऋण माग्न जानुपर्ने बाध्यता हटेको लिम्बु बताउँछन्। गाउँमा गठित समूहमा परिषद्ले कोष खडा गरिदिएको छ। कोषबाट ऋण प्रवाहले गाउँघरमा साहुको चर्को ब्याजको चलन हटेको छ। उक्त कोष सञ्चालनको जिम्मा स्थानीयलाई दिएपछि साहुबाट चर्को ब्यजदरमा ऋण लिने चलन अहिले हट्दै गएको छ।  ताप्लेजुङका वनमा यस चालू आर्थिक वर्षको मंसिरबाटै आगलागी र डँढेलो सुरु भयो। डिभिजन वन कार्यालयको तथ्यांकअनुसार १ सय २० भन्दा धेरै वनमा महिना दिनसम्म डँढेलो निभेन। चैतमा पानी पर्न सुरु भएपछि मात्रै डँढेलो नियन्त्रणमा आयो। सामुदायिक वनमा बर्सेनि डँढेलोले प्राकृतिक सम्पदाको क्षति हुने गरेको छ। तर, जिल्लाको ५३ प्रतिशत क्षेत्रफल ओगटेको कञ्चनजंघा संरक्षण क्षेत्रको कुनै वनमा आगो लागेन। पछिल्लो १२ वर्षयता संरक्षण क्षेत्रको कुनै पनि वनमा डँढेलो लागेको छैन, संरक्षण क्षेत्रका संरक्षण अधिकृत (वार्डेन) गणेश तिवारीले भने, मान्छेले लगाए मात्रै वनमा डँढेलो लाग्ने हो। संरक्षण क्षेत्रका बासिन्दामा वनमा आगो लगाउनु हुँदैन। रूख, वन्यजन्तु जोगाउनुपर्छ भन्ने चेतनाको विकास भएको छ। चोरी सिकारीसमेत नियन्त्रणमा आएको तिवारीले बताए।  विश्वको तेस्रो अग्लो हिमाल कञ्चनजंघा आसपासमा पर्ने फक्ताङलुङ गाउँपालिकाका३ र सिरिजंघा गाउँपालिकाको एउटा वडा समेटिएको २ हजार ३५ वर्गकिलोमिटर क्षेत्रलाई सरकारले २०५४ मा कञ्चनजंघा संरक्षण क्षेत्र घोषणा गरेको थियो। २०६३ सालमा यसको व्यवस्थापन हेर्न कञ्चनजंघा संरक्षण क्षेत्र व्यवस्थापन परिषद् गठन गरियो। र यस क्षेत्रको प्राकृतिक स्रोतहरूको रेखदेखको अधिकार पनि सँगै दिइयो। अहिले परिषद्मा ५० प्रतिशत महिलाको प्रतिनिधित्व छ। परिषद् मातहत सातवटा उपभोक्ता समिति, २६ सामुदायिक वन उपभोक्ता समूह, ३५ आमा समूह र ४६ वटा उपभोक्ता समूह छन्। २ सय ५३ प्रजातिका चरा, २२ प्रजातिका स्तनधारी जनावर र ८ सय ४४ प्रजातिका वनस्पति पाइन्छन्। संरक्षण क्षेत्र व्यवस्थापन नियमावली २०५७ अनुसार, २०६३ असोजमा स्थानीय स्तरमा गठित परिषद्ले यो क्षेत्रको जडीबुटी खरिद बिक्रीसँगै पर्यटकबाट राजस्व उठाउँछ। परिषद् मातहतका सबै समिति र समूहको अक्षय कोष छ। परिषद्कै सक्रियतामा लघुजलविद्युत् आयोजनाहरू बनाएर विकट गाउँमा बिजुली बालिएको छ भने संरक्षित क्षेत्रका सबै घरमा सोलार बत्ती जडान गरिएको छ। समितिमार्फत परिषद्ले आयआर्जनमा टेवा पुग्ने कार्यक्रमहरू सञ्चालन गरेको छ। यसले स्थानीयको जीवनस्तर उकास्न मात्रै होइन, प्राकृतिक स्रोत साधनको संरक्षणमा समेत टेवा पुगेको छ। हालसम्मको लगानीको मुख्य प्रतिफल नै स्थानीयमा संरक्षणप्रति विकास भएको चेतना रहेको वार्डेन तिवारी बताउँछन्। अहिले कञ्चनजंघामा नाउरको संख्या बढेको र हिउँ चितुवाको संख्यासमेत बढेको उनले बताए। कञ्चनजंघा संरक्षण क्षेत्र समुदायमा आधारित सहभागितामूलक संरक्षणमा एसियामै नमुना बनेको परिषद्का अध्यक्ष खगेन्द्र फेम्बु बताउँछन्। शिक्षा, पूर्वाधार विकास, सिँचाइ सबैमा लगानी गरेका छौं, उनले भने। संरक्षण क्षेत्रको आम्जिलेसाभन्दा माथि र कञ्चनजंघा हिमालसम्म र याङमामाथि तिब्बत सीमासम्मको कोर एरियामा सडक, जलविद्यत् आयोजनालगायतका कुनै पनि ठूला संरचना निर्माण गर्न नदिने परिषद्को योजना छ। संरक्षणको जिम्मा स्थानीयलाई दिएर फर्कने क्रममा २०६३ सालमा यहाँ २४ जना संरक्षणकर्मीहरूले ज्यान गुमाएका थिए।"
प्रवासीले जुटाए आइसियु बेड,"ओखलढुंगा : कोरोना महामारीविरुद्ध लड्न प्रवासी नेपालीहरुले जिल्लामा आइसियु वेड पठाएका छन् । बेलायत लगायत युरोपियन देशमा रहेका नेपालीहरुले कोभिड १९ विरुद्ध ओखलढुंगेली विश्वव्यापी सञ्जालमार्फत मनिटरसहितका चार थान आइसियु वेड पठाएका हुन् । बेलायतमा रहेका नेपाल प्रहरीका पूर्व डीएपी शिवजी श्रेष्ठको संयोजकत्वमा गठन भएको सो समितिले रकम जुटाएर चार थान आइसियु वेड पठाएका हुन् । प्राविधिकसमेत खटाएर दुई अस्पलातमा २२ थान आइसियु वेड जडान गरिएको संयोजक श्रेष्ठले बताए । बेलायतलगायत देशमा रहेका ओखलढुंगेलीहरुको सञ्जालको पहलमा चार थान आइसियु वेड जडान भइ सुचारु अवस्थामा राखिएका छन् । यसरी विदेशमा रहेका नेपालीहरुले आफ्नो जिल्लामा गरेको सहयोग निकै महत्वपूर्ण रहेको सञ्जाललाई जिल्लामा सहजीकरण गर्दै आएका ओखलढुंगा उद्योग वाणिज्य संघका अध्यक्ष ज्ञानेन्द मास्केले बताए । उनले मनकारी प्रवासी नेपालीहरुलाई धन्यवाद समेत दिए । सिद्धिचरण नगरपालिका र उद्योग वाणिज्य संघको समन्वयमा अस्पतालमा वेड जडान गरिएका हुन् । जिल्लामा एक सरकारी र एक सामुदायिक अस्पताल छन् । सामुदायिक अस्पतालमा २० वेडको छुट्टै कोभिड १९ केयर युनिट स्थापना भइ सञ्चालनमा छन् । रुम्जाटारमा रहेको सरकारी अस्पतालमा भने ७ वेडको कोभिड युनिट छ । दुवै अस्पतालमा आइसियु नहुँदा सघन उपचार जिल्लामा सम्भव थिएन । कोरोना संक्रमण बढेपछि गम्भीर अवस्थामा पुगेको बिरामीको उपचारमा भने हेलिकोप्टर चार्टर गर्नुपर्ने बाध्यता छ । तीन जनाको उपचार हेलिकोप्टर चार्टर गरेर राजधानी र झापा पठाइएको छ । जिल्लामा ७ जनाको मृत्यु भएको छ भने ९ सय बढी सक्रिय संक्रमित छन् । यता, सरकारी अनुदानमा स्थापना गर्ने भनिएको विषय भने विवादमा फसेको छ । सत्तारुढ एमालेका नेता र मन्त्रीको तानातानले यो विषय विवादमा परेको हो । जिल्ला सदरमुकाममा रहेको सामुदायिक अस्पतालको कोभिड केयर युनिटमा भेन्टिलेटर र आइसियु वेड राख्ने जिल्ला संकट व्यवस्थापन केन्द्रको सिफारिसमा कोभिड केयर युनिटमा भेन्टिलेटर राख्ने सिफारिस स्वास्थ्य मन्त्रालयबाट स्वीकृत भए लगत्तै दवाबमा मन्त्रालयले अस्पताल नै फेरेर जिल्ला अस्पताल रुम्जाटार राख्न अर्को परिपत्र गरेको छ । यसले जिल्लामा आउने सुविधा अन्योलमा परेको छ ।"
काठमाडौं महानगरको प्रत्येक वडामा खोप केन्द्र,"काठमाडौं : काठमाडौं महानगरपालिकाले आगामी मङ्गलबारबाट ६० देखि ६४ वर्षसम्मकालाई दिईने कोभिड१९ विरुद्धको खोप सञ्चालन गर्ने केन्द्रको नाम तोकेर पठाउन वडा खोप समन्वय समितिलाई पत्राचार गरेको छ। स्वास्थ्य तथा जनसङ्ख्या मन्त्रालयको जेठ १८ गतेको निर्णयका आधारमा शुक्रबार जिल्ला स्वास्थ्य कार्यालय र कामपाको शहरी स्वास्थ्य तथा खाद्य पदार्थ नियमन विभागबीच बैठक बसेर हरेक वडामा एकएक खोप केन्द्र सञ्चालन गर्ने निर्णय गरेको छ। यही निर्णयका आधारमा वडाको खोप केन्द्र वडाबाट तोक्नका लागि पत्राचार गरिएको हो। उक्त उमेर समूहका व्यक्तिका लागि भेरोसेल (चाइनीज खोप) को पहिलो मात्रा दिन लागिएको हो। सरकारले खोप कार्यक्रमअन्तर्गत पहिलो पटक महामारी नियन्त्रणका लागि अग्रपङ्क्तिमा खटिनेका लागि, त्यसपछि ६५ वर्षदेखि माथिल्लो उमेर समूहका व्यक्तिका लागि र तेस्रोमा १८ देखि ५९ वर्षका व्यक्तिलाई खोप दिएको थियो। जेठ ११ गतेसम्म वडास्तरमा केन्द्र स्थापना गरेर चलाइएको खोप कार्यक्रमबाट करीब १ लाख व्यक्ति लावान्वीत भएका थिए। रासस"
निजामती कर्मचारीका सन्ततिलाई मात्रै विद्यालय नखोल्न आग्रह,"काठमाडौं : सामुदायिक विद्यालय व्यवस्थापन समिति महासङ्घले निजामती कर्मचारीका सन्ततिलाई गुणस्तरीय शिक्षाको अवसर प्रदान गर्न सबै प्रदेशको समन्वयमा अलग्गै विद्यालय खोल्ने कार्यक्रम समानतामा आधारित नभएको भन्दै सरकारको ध्यानाकर्षण गराएको छ। महासङ्घले शिक्षा, विज्ञान तथा प्रविधिमन्त्री कृष्णगोपाल श्रेष्ठलाई ज्ञापनपत्र बुझाउँदै सबैखाले विद्यालयमा सबैले समानरुपमा पढ्न पाउनुपर्ने संवैधानिक हकको कार्यान्वयन गर्न माग गरेको हो। आगामी आर्थिक वर्षको बजेटमा सरकारले निजामती कर्मचारीका सन्ततिका लागि धनकुटा र दिपायलमा विद्यालय खोल्ने कार्यक्रम समावेश गरेको छ। महासङ्घका अध्यक्ष कृष्ण थापा र महासचिव गुणराज मोक्तानले शनिबार विज्ञप्ति जारी गरी उक्त कार्यक्रम राष्ट्रिय शिक्षा नीति, २०७६ दूरदृष्टिको पनि विपरीत भएको जनाइएको छ। आम नागरिकका छोराछोरी पढ्ने सामुदायिक विद्यालयमा लगानी बढाएर सुधार गर्नुपर्नेमा निजामती कर्मचारीका लागि मात्रै विशेष व्यवस्था गर्नु उपयुक्त नहुने उल्लेख गरिएको छ।"
चुरे दोहनले जोखिममा बस्ती,"उदयपुर : वर्षा सुरु भएसँगै उदयपुरका चुरे क्षेत्र आसपासका बस्तीहरू उच्च जोखिममा पर्छन्। राष्ट्रिय तथा सामुदायिक वन र चुरे क्षेत्रको बढ्दो दोहोनका कारण आठवटा स्थानीय तहका तीन हजार घरपरिवारको बस्ती यो वर्ष पनि जोखिममा छ। त्यसमध्ये सबैभन्दा बढी त्रियुगा र चौदण्डीगढी नगर क्षेत्रमा करिब दुई हजार बढी घर जोखिम रहेको जिल्ला विपद् व्यवस्थापन समितिको तथ्यांकमा छ। सरकारको नीतिअनुरूप स्थानीय तहले नदीजन्य पदार्थ उत्खनन गर्नुअघि वातावरणीय प्रभाव मूल्यांकन (आईई) गरे पनि त्यसको प्रभावकारी कार्यान्वयन हुन नसक्दा वन तथा नदीको दोहोन अत्यधिक बढेको स्थानीयको भनाइ छ। स्थलगत रूपमा नदीको अवस्था र स्थानीयको रायलाई विश्लेषण गरी आईई गर्नुपर्ने कानुनी व्यवस्था छ, चौदण्डीगढीका राजकुमार राई भन्छन्, तर त्यसको ठीकविपरीत राजधानी वा स्थानीय तहको एउटा कोठामा बसेर गुगलबाट हेरेर हचुवाको भरमा प्रतिवेदन बनाइन्छ। प्रतिवेदनका आधारमा स्थानीय तहले टेन्डर आह्वान गरी ठेक्का लगाए पनि बेलामौकामा अनुगमन नगर्दा ठेकेदारले आईई गरेको भन्दा अन्य ठाउँबाट जथाभावी स्वीकृतभन्दा बढी नदीजन्य उत्खनन गरी लैजाने गरेको स्थानीयको भनाइ छ। यसरी हचुवाका भरमा ठेकेदारले मनखुसी गर्दा पनि सम्बन्धित निकायले ध्यान नदिँदा चुरे आसपासका बस्ती जोखिममा पर्ने गरेको चौदण्डीगढीका नेकपा एमालेका युवा नेता शम्भु पौडेल बताउँछन्। नदीजन्य ढुंगा, गिटी, बालुवाको जथाभावी उत्खनन र चोरी निकासीकै कारण यो क्षेत्र जोखिममा परेको उनको भनाइ छ। ठेकेदार कम्पनीले आईई प्रतिवेदनको बेवास्ता गर्दै खोलाभित्रै मेसिन प्रयोग गरी मनपरी ढंगले नदीजन्य पदार्थ निकासी गर्दा बस्ती उच्च जोखिममा परेको उनले बताए। सम्झौतामा अनुगमनको जिम्मेवारी स्थानीय तहमा भए पनि टेन्डर लागेपछि जनप्रतिनिधि र कर्मचारी खोलामा फर्केरै नजाने परम्पराले ठेकेदार कम्पनीले नदीजन्य पदार्थको दोहन गर्ने गरेको उनको भनाइ छ। त्यतिमात्र नभई गौरवका आयोजनाका नाममा खोलाभित्र मेसिन प्रयोग गरी जथाभावी उत्खनन गर्ने गरेको स्थानीय बताउँछन्। आयोजनाका नाममा क्रसर स्थापना गर्ने र उत्पादित वस्तु रातारात जिल्लाबाहिर र जिल्लाभित्रै बिक्रीका लागि लैजाने गरेको त्रियुगा नगरपालिका७ का वीरबहादुर दनुवार बताउँछन्। मापदण्डविपरीत उत्खनन गर्ने परम्पराको अन्त्य नगर्ने हो भने बस्ती बचाउन मुस्किल पर्ने उनी बताउँछ न्। यसका साथै राष्ट्रिय तथा सामुदायिक वन क्षेत्रमा रूख कटान तथा फँडानी र चोरी निकासी बढ्दा चुरे क्षेत्र नजिकका खेतबारी तथा बस्तीहरू भूक्षयको उच्च जोखिममा रहेको स्थानीय बताउँछन्। विशेषगरी सिरहा, सप्तरी जिल्लाका सीमा क्षेत्रका जंगलमा तराई क्षेत्रबाट ठूलो संख्यामा तस्करहरू प्रवेश गरी जंगलभित्रै त्रिपाल टाँगेर काठ चिरान गर्ने गरेको जोगिदहका जितेन्द्र चौधरीले बताए। घना जंगल छ, सुरक्षाको दृष्टिकोणले जान सक्ने अवस्था छैन, उनले भने, हातहतियार र बन्दोबस्तका सामग्री साथमा बोकेर आउने गरेका तस्करहरू १०१५ दिनसम्म ढुक्कै त्रिपाल टाँगेर बस्ने र काठ लैजाने गर्छन्। सरकारी संयन्त्रले वनमा गस्ती बढाउन नसक्दा पनि चोरी निकासी बढ्ने गरेको उनको भनाइ छ।"
१३ वर्षीया बालिकामाथि दुई गुरुले गरे यौन दुर्व्यवहार,भक्तपुर: भक्तपुरको सूर्यविनायक नगरपालिका ७ गुण्डुकी एक १३ वर्षीया बालिकामाथि दुई गुरुले फरक फरक समयमा यौन दुर्व्यवहार गरेका छन् । एक जना बालिकालाई पढाउने स्कुलका शिक्षक हुन् भने अर्का तेक्वान्दो खेल सिकाउने गुरु । गुरुचेलाको सम्बन्धलाई बिर्सेर ती दुई गुरुले ती बालिकामाथि यौन दुर्व्यवहार गरेपछि प्रहरीमा उजुरी परेको हो । एकजनाले गत मंसिर र अर्को गुरुले फागुनमा आफ्नै चेलीमाथि बाल यौन दुर्व्यवहार गरेको पीडित पक्षको भनाइ छ । महानगरीय प्रहरी परिसर भक्तपुरका अनुसार बालिकामाथि यौन दुर्व्यवहार गरेको अभियोगमा दुवै गुरुलाई नियन्त्रणमा लिइएको छ । परिसरका प्रवक्ता प्रहरी नायब उपरीक्षक दीपक गिरीले पीडित बालिकाकी आमाले दिएको किटानी जाहेरीको आधारमा शिक्षक हरिकृष्ण कोजू र तेक्वान्दो प्रशिक्षक चुलाई मुखियालाई नियन्त्रणमा लिइएको जानकारी दिए । आमाले दिएको जाहेरीअनुसार सूर्यविनायक नपा ७ गुण्डु निवासी शिक्षक कोजूले गएको वर्षको मंसिर १६ गते आफ्नै घरमा ती बालिकामाथि यौन दुर्व्यवहार गरेका थिए । कोजूले भोज खान भनी बोलाएर बालिकाको संवेदनशील अंगमा समाती बालयौन दुरुपयोग गरेको जाहेरीमा उल्लेख गरिएको छ । त्यस्तै तेक्वान्दो प्रशिक्षक मुखियाले सोही बालिकालाई गत वर्षकै फागुन १ गते बाल यौन दुर्व्यवहार गरेको प्रहरी नायब उपरीक्षक दीपक गिरीले बताए । प्रशिक्षक मुखियाले उक्त दिन बिहान तेक्वान्दो खेल्न गएको अवस्थामा निज नाबालिकालाई सल्लाघारीस्थित एकान्त स्थानमा बोलाई 'तिमीलाई राम्रोसँग गेम सिकाइदिन्छु' भनी एक्लै पारी संवेदनशील अंगमा समाती बाल यौन दुर्व्यवहार गरेको भन्ने उजुरी परेको उनको भनाइ थियो । प्रशिक्षक मुखियाले भक्तपुर नगरपालिका १ सल्लाघारीस्थित नेपाल ट्रस्टको ९९ रोपनीमा तेक्वान्दो सिकाउँदै आएका छन् । बालिकाकी आमाले बुधबार महानगरीय प्रहरी वृत्त जगातीमा किटानी जाहेरी दिएको प्रहरी नायब उपरीक्षक गिरीले बताए । सोही जाहेरीको आधारमा गुरुद्वय कोजू र मुखियालाई महानगरीय प्रहरी वृत्त जगातीले नै नियन्त्रणमा लिएको हो । घटना सम्बन्धमा छुट्टाछुट्टै अनुसन्धान कार्य अघि बढाइएको भक्तपुर प्रहरीले जनाएको छ ।
पश्चिमी र स्थानीय वायुको प्रभाव : यस्तो छ तीन दिनको मौसम पूर्वानुमान,काठमाडौं : देशमा पश्चिमी वायु र स्थानीय वायुको सामान्य प्रभाव मौसम पूर्वानुमान महाशाखाले जनाएको छ । हाल प्रदेश १ को पहाडी भूभाग लगायत बाँकी प्रदेशमा आंशिकदेखि सामान्य बदली रहेको छ। शनिबार बिहान जारी मौसम बुलेटिनमा दिउँसो देशभर आंशिकदेखि सामान्य बदली रहनेछ । देशका पहाडी भूभागका थोरै स्थानहरुमा मेघगर्जनचट्याङ्गसहित हल्का वर्षाको सम्भावना रहेको छ। राती पहाडी भूभागहरुमा आंशिकदेखि सामान्य बदली रहनेछ र बाँकी भूभागमा मौसम सामान्यतया सफा रहनेछ । प्रदेश १ का एक दुई स्थानमा मेघगर्जनचट्याङ्गसहित हल्का वर्षाको सम्भावना रहेको छ। आइतबार दिउँसो प्रदेश १ लगायत अन्य प्रदेशका पहाडी भूभागहरुमा आंशिकदेखि सामान्य बदली रही अन्य स्थानहरूमा मौसम सामान्यतया सफा रहनेछ । देशका पहाडी भूभागका थोरै स्थानहरुमा मेघगर्जनचट्याङ्गसहित हल्का वर्षाको सम्भावना रहेको महाशाखाले जनाएको छ। राती पहाडी भूभागहरुमा आंशिक देखी सामान्य बदली रही अन्य स्थानहरूमा सामान्यतया सफा रहनेछ । प्रदेश १ का एक दुइ स्थानमा मेघगर्जनचट्याङ्ग सहित हल्का वर्षाको सम्भावना रहेको छ। महाशाखाका अनुसार सोमबार दिउँसो प्रदेश १ लगायत अन्य प्रदेशका पहाडी भूभागहरुमा आंशिकदेखि सामान्य बदली रही अन्य स्थानहरूमा आंशिक बदली रहनेछ । देशका पहाडी भूभागका थोरै स्थानहरुमा मेघगर्जनचट्याङ्गसहित हल्का वर्षाको सम्भावना रहेको छ। राती पहाडी भूभागहरुमा आंशिक देखी सामान्य बदली रही अन्य स्थानहरूमा सामान्यतया सफा रहनेछ । प्रदेश १ का एक दुइ स्थानमा मेघगर्जनचट्याङ्गसहित हल्का वर्षा को सम्भावना रहेको छ।
डोजरले निल्यो पानीको मुहान,"जनकपुरधाम : आजकल नियमित साँझबिहान धारामा पानी आउँदैं किन ? टुटी खोल्दा हावा मात्रै आउछ, मिटर फनफनी घुमेर युनिट उठाउछ, बर्दिबास३ गौरिडाँडाकी बिनिता श्रेष्ठले खानेपानी समितिका अध्यक्ष भोला खड्कालाई प्रश्न गरिन्। मुहान सुकेर पानी कम भइसकेको छ। खुसी हुनुस्, कम्तिमा साँझ न आए पनि बिहान एक पखत त आउँछ, बर्दिबास साना शहरी खानेपानी तथा सरसफाई उपभोक्ता समितिका अध्यक्ष खड्काले उनलाई उत्तर दिए। धारामा नियमित पानी नआएकोबारे बिनिता श्रेष्ठले मात्रै अध्यक्ष खड्कालाई यो प्रश्न गरेका होइन। उनी जस्ता महोत्तरीको बर्दिबास नगरपालिका वडा नम्बर १, २, ३ र १४ का ५ हजार उपभोक्तले गर्छन्। चैत्र लागेसँगै जेठसम्म धारामा पानी नियमित नआएपछि अध्यक्ष खड्का उपभोक्तालाई उत्तर दिदैं हैरान हुन्छन्, कहिले कार्यालयमा त कहिले फोनमा त कहिले जहाँ भेटियो त्यही। ८ वर्षदेखि हिउँद लागेपछि बर्दिबासमा खानेपानीको अभाव हुन्छ। बर्दिबासका ३०३५ हजार मानिसले दैनिक उपभोग गर्ने चुरेमा खानेपानीका तीन वटा मुहान छन् । जुन चुरेको रातु खोलाको दहमा पर्छ। पानी भण्डारण हुने मुहानभन्दा रातु खोलाको पूल पारी दर्जनभन्दा बढी क्रसर छन्। उनीहरु चुरेको भावर क्षेत्रमा डोजरले ३० फिटसम्म खनेर वालुवा, गिट्टी झिक्दा त्यसको असर खानेपानीको मुहानमा परेको छ। खोला दोहनले खानेपानीको मुहान हिउँदमा सुकेर आधा हुन्छ,अध्यक्ष खड्का भन्छन्,तलपट्टी खोला खनेर गहिरो भएपछि चुरेमा पानीको स्रोत हराउँदै गएको छ। बर्दिबासको मुल शहरी क्षेत्रका वडाहरुमा दैनिक ७ लाख लिटर खानेपानीको माग हुन्छ। हिउँद आएपछि उपभोक्ताको माग धान्न खानेपानी समितिकालाई समस्या हुने गरेको अध्यक्ष खड्काले बताए। बर्र्दिबास शहरीकरण हुँदैं गएपनि चार वर्ष अघि साँढे चार करोंड खर्चेर बर्दिबासमा खानेपानीको नयाँ योजना निर्माण गरियो। रातु खोलाको सुनारमरे दहमा त्यसको मुहान छ। अहिले त्यो मुहान पनि खोला उत्खननले जोखिममा छ। बर्दिबासमा जनसंख्या बढ्दो छ, पिउने पानीको मुहान घट्दो छ। मुहानको दक्षिणतिर डोजरले गरिने अवैध उत्खखनले मुहानलाई त्यसैले स्वाटै निलिरहेको छ। जेसिबी, स्काईभेटर, लोडरलाई जनबोलीमा डोजर भनेर बुझिन्छ। बर्दिबासमा मात्रै खानेपानीको समस्या छैन। यो तराई मधेशको ३७ जिल्लाको साँझा समस्या बन्दै गएको छ। सरकारले खानेपानीका लागि टोलमा इनार, बस्तीमा ओभर हेडटयांक धामाधम निर्माण गरिरहेको छ भने खेतखेतमा डिपबोडिङ्ग गाड्ने बर्दिबाससहितका ठाउँमा लहर नै चलेको छ। तर, खानेपानी मुहान रहेको चुरे, भावर क्षेत्र संरक्षणमा सरकार चुक्दा खानेपानी पूर्वधारमा गरेको लगानी बालुवामा पानी झै भइरहेको छ। पूर्व मेचीदेखि पश्चिम महाकालीसम्मका १ करोंड ४७ लाख ४८ हजार ६७२ नागरिक चुरेको जलभण्डारमा निर्भर छन्। अर्थशास्त्री डा सुरेन्द्र लाभलाई बीस वर्षको अन्तरालमा तीन वटा चापाकल गाड्नु परेको छ। बसाईसराई वा सोखले उनले ह्याण्ड पाइप गाडेका होइन्। जलस्तर जसरी जसरी तल तल गयो उनी पनि नयाँ पाइप गाड्दैं पानी खोजे। डा लाभको घर जनपुरधाममा छ। जहाँ प्रदेश २ को अस्थाई राजधानी छ। जानकी मन्दिरको पछाडी पट्टी जनकपुरको बीच शहरमा उनको बसोबास छ। उनलाई बीस वर्षको अन्तरालमा क्रमश : पहिलो मुहान १२५, दोस्रो मुहान २५० र तेस्रो मुहान ४२५ फिटबाट शुद्ध पिउने पानी प्राप्त गर्नु परेको छ। सहज प्राप्त हुने पानी मुहान सुकेर हराउँदै तल गएपछि गरिबहरुकोे शुद्ध पिउने पानी पहुँचमा छैन। पानी हाम्रो सभ्यता हो। चुरे संरक्षणले मात्रै यो सम्भयता बाँच्छ। तर, पैसा कमाउने दाउले यसको अनावश्यक दोहन भइरहेको छ, डा लाभले भने, भोजन नभएपनि एक केही दिन बाँच्न सक्छौं तर, पानी नभए हामी एक छिनमै प्याकप्याक हुन्छौं। वालुवा, गिट्टी, ढुंगा निकासी गर्न सरकारले ल्याएको नीति फिर्ता लिनु पर्ने उनको माग छ। प्राकृतिक दोहनले पर्यावरणमा मात्रै असर पर्दैन,उनले भने,सामाजिक तथा आर्थिक क्षेत्र चौपट बन्छ। चुरेमा गरिने दोहनले मधेश मरुभूमीकरण हुन्छ। अहिले नै खानेपानीको मुहान सुक्ने समस्या विकराल बनेको उनले बताए। देशमा राजनीतक अस्थिरता भएको बेला प्रकृतिमाथि प्रहार भएको विगतमा देखिएकै हो। त्यो फेरि अहिले नदोहोरियोस्,उनले भने। चुरे विनासले सर्लाहीको उत्तरी क्षेत्रका गाउँहरु काकाकुल भएका छन्। बर्षाभएपछि साउन, भदौं र असोजमा कुवा, मुल पुट्ट। त्यहाँबाठ गाउँलेहरु प्यास मेटाउँछन्। बाँकी ९ महिना पिउने पानीको चरम अभाव खेप्छन्। लालबन्दी, ईश्वरपुर हरिवन र बागमती नगरपालिकाको चुरे क्षेत्रका दर्जनौ बस्तीमा खानेपानीको समस्या बिकराल छ भने चुरेको भावर र गाउँमा पानीको लिएर गहिरिदैं गएको छ। महोत्तरीको बर्दिबासस्थित अनियन्त्रित रुपमा खोला खनिदैं। दुई दशकदेखि सर्लाहीमा पत्रकारकारी गर्दै आएका नेपाल पत्रकार महासंघ सर्लाहीका अध्यक्ष टंक क्षेत्री भन्छन्,चुरेमा भएका कतिपय बस्तीका मानिस र गाईवस्तुका एउटै मुहानको पानी खान्छन्। ईश्वरपुर नगरपालिकाको वडा नम्बर १२ स्थित गुइडुङ्ग गाउँमा ५० घरधुरीका स्थानीय प्रयोग गर्ने पानीको मुहानमा उनीहरुले पालेका गाईवस्तु पनि त्यही पानी खान्छन्, उनले भने। सर्लाहीको चुरे क्षेत्रमा पर्ने कालिन्जोर, परवानीपुर, पथरकोट, अत्रोली लगात दर्जनौ गाउँका नागरिकले ५६ किलोमिटर टाढा धाएर खोलाको धमिलो पानी खान बाध्य छन्। त्यसले गर्दा उनीहरुको स्वास्थ्यमा नकारात्मक असर परेको छ। ईश्वरपुर नगरपालिका मेयर मनोज देवकोटाले भूकम्प गएपछि चुरेका मुहानहरुको भूबनोट खलबलिएर त्यस क्षेत्रमा खानेपानीको समस्या भएको बताए। वन जंगल मासिदै गयो, वृक्षारोपण हुँदैन। त्यसमाथि पनि भूकम्पले पहाल हलाएर कमजोर बनायो। बर्षामा पहिरो गएर खानेपानीको मुहानमै क्षति पुर्याउँछ,मेयर देवकोटा भन्छन्,चुरेमा एक सय वर्षदेखिका पनि बस्तीहरु छन्। त्यहाँ बाटो, खानेपानी पुर्याउनै समस्या छ। चुरेका बालुवा, गट्टी, ढुङ्गा सदुपयोगको नाममा जथाभावी उत्खनन गरिदाँ चुरेका गाउँहरुमा पिउने पानीको हाहाकार हुनुको मुख्य कारण भएको पत्रकार महासंघका अध्यक्ष क्षेत्रीले अनुभव सुनाउँछन्।"
कोरोना कहरमै मुगलानतिर,"धनगढी : कैलालीको टीकापुर नगरपालिका९ का तपेन्द्र साउद फागुनमा भारतको छत्तिसगढबाट घर फर्किएका थिए। त्यति बेला भारतमा दैनिक ३साढे ३ लाखमा कोरोना पुष्टि भइरहेको थियो। भारतभन्दा आफ्नै देश सुरिक्षत लाग्यो। त्यहाँ सबै होटल, कम्पनी, उद्योग बन्द भए अनि म घर आएँ, साउदले भने। तर, उनी तीन महिनामै फेरि भारत पसेका छन्। तीन महिना घरमै बसेँ। कामधाम केही छैन। नुन, तेलको खर्च निकाल्ने रोजगार पनि छैन, गौरीफन्टा नाका भएर छत्तिसगढ हिँडेका उनले भने, अब मरे भारतमै मरिन्छ भनेर हिँडेको। टीकापुरमा उनको परिवारमा ७ सदस्य छन्। परिवारमा कमाउने उनी एक्ला रहेछन्। ६ कट्ठा जग्गा छ। पाँच कट्ठाको उब्जनीले तीन महिना पनि पुग्दैन। भारत नगएर के गर्नु सर ?, उनले भने। छत्तिसगढमा उनी साहूको घरमा खाना पकाउने काम गर्छन्। सेठले बोलायो। कोरोना कम भइसक्यो आइजा भन्यो। मलाई पनि कति बेला जाऊँ भन्ने भइरहेको थियो, उनले भने, किनभने खर्चपर्च केही थिएन। अब कोरोनाले जेजे होला, देखा आऐगा। टीकापुरकै नरबहादुर साउद पनि शुक्रबार उनीसँगै छत्तिसगढ हिँडेका छन्। नरबहादुर त्यहाँ मोःमोः बनाएर बिक्री गर्छन्। दिनमा ५ हजारदेखि १० हजारको बिक्री हुन्छ। त्यसबाट दिनमा डेढ२ हजार त बचिहाल्छ, उनले भने, फागुनमा लकडाउन भएकाले घर आएँ। भेटघाट हुन्छ भनेर पनि आएको। अब छत्तिसगढमा लकडाउन हटिसक्यो। त्यै भएर जान लागेको। नरबहादुरको १० कट्ठा जग्गा छ। ८ जनाको परिवार छ। त्यो १० कट्ठाले ६ महिना अन्न मात्रै हुने भयो। बाँकी ६ महिनाको अन्न, छोराछोरीको पढाइ खर्च, श्रीमती, बाआमाको खर्च कहाँबाट ल्याउने ?, उनले भने, नेपालका नेता राजनीति मात्रै गर्छन्। जनताका लागि रोजगार केही होइनन् दिने ? के गर्नु देशको माया लागे पनि ! मायाले त पेट भरिन्न। अछामका दीपक रावत पनि भारतको हरियाणा पसेका छन्। लकडाउनका बेला आएका उनका बुवाको मृत्यु भयो। कोरोना त जाँच गराएनौं। त्यस्तै लक्षण थियो। बित्नुभयो, उनले भने, किरिया सकेर भारत पसेको। बुवाको किरिया घरमै बसेर गर्न पाएको भए कति राम्रो हुन्थ्यो तर हातमुख जोड्ने उपाय त केइ नाई, के गरेर बस्ने ? पदमराज अवस्थी ६० वर्षका भए। अवस्थी पनि शुक्रबार भारतको पुना हिँडेका छन्। पुनामा लकडाउनको हल्ला सुन्ने बित्तिकै गत वर्षजस्तो सीमा नाकामा रोकिनुपर्ने हो कि भन्ठानेर उनी फागुन मै घर फर्किएका थिए। पोहोर सालजस्तै भारतको सीमानामा रोकिदिन्छन् कि, त्यस्तै दुःख होला भन्ठानेर पुनामा लकडाउन हुन अघि नै फर्केको थिएँ, उनले भने। अवस्थीले खोप पनि नपाएको गुनासो गरे। सरकारले ६० वर्षदेखि ६५ वर्षसम्मका नागरिकलाई खोपको व्यवस्था नगरेको उनको भनाइ छ। घरमा बालबालिकाको खर्च, बुवा आमा पनि हुनुहुन्छ। उहाँहरूको खर्चका लागि पनि भारत जानै पर्ने बाध्यता छ, उनले भने। पुनामा उनी होटलमा काम गर्ने रहेछन्। होटल साहूले फोन गरेर बोलायो। बजार खुलिसकेको रहेछ। कोरोना छ भन्ने थाहा छ, घरबाट पनि नजानु भन्दै थिए, उनले भने, तर जिन्दगी चल्नु त पर्यो नि ! कसरी नजानु ? घरदेश कसलाई नराम्रो लाग्छ र ? सुदूरपश्चिमका सीमा नाकाबाट कोरोना महामारीमै दैनिक ७८ सय नेपाली भारत पसिरहेका छन्। त्यसकै हाराहारीमा नेपाल फर्किरहेका पनि छन्। नेपालभारत सीमा क्षेत्रमा राखिएको तथ्यांकअनुसार जेठ ११ पछि भारत पस्ने र फर्किनेको संख्या बराबरी हुन थालेको हो। भारत जाने नेपालीको संख्या दिनदिनै बढिरहेको छ। कुनै दिन त आउनेभन्दा जानेको संख्या बढी हुन्छ, गौरीफन्टा हेल्थ डेस्कका इन्चार्ज गणेशबहादुर साउदले भने। जेठ ११ यता भारतबाट फर्किनेको संख्या ६ हजार ५ सय ५७ रहेकोमा भारत पस्नेको संख्या त्यसको केही कम ६ हजार २ सय छ। जबकि त्यसअघिको पाँच दिनको मात्रै तथ्यांक (जेठ ५ गतेदेखि १० गतेसम्म) नेपाल फर्किनेको संख्या ३ हजार ८ सय ८१ थियो। १ हजार ६ सय ५४ जना मात्रै भारत गएका थिए।"
"प्राकृतिक स्रोतको दोहनले संकट: फूलेनन् गुराँस, सुक्न थाले मुहान","ओखलढुंगा: चैतबैशाखमा लेकाली वन गुराँस फुलेर राताम्य देखिन्थे । यस वर्ष जेठमा बल्ल कतै कतै छिटपुट मात्रै फुले । सदरमुकाम नजिकै रहेको सिद्धिचरण राजमार्गको केत्तुकेलगलगे खण्डको वनमा दशकौंदेखि फूल्दै आएका गुराँस यस वर्ष गुराँस फुलेनन् । वर्षौंदेखि यही खण्डमा सडक रेखालु को काम गर्दै आएका मानेभन्ज्याङ गाउँपालिका४ केत्तुकेका अडिलमान तामाङ गुराँस नफुलेको जंगलका रुख ठाडै सुकेको देखेर छक्क परेका छन् । अडिलमानले भने, केही बोट त कटुस, गुराँस पनि सुके, मैले जीवनमै यसरी जंगल सुकेको पहिलो पटक देखेको हुँ । वनभरी गुराँस फुलेर ढकमक्क हुनुपर्नेमा कतै कोपिला पनि लागेको छैन भने, धेरैजसो पात्लेका रुखहरू सुकेका छन् । समुद्री सतहदेखि १५ सय मिटरभन्दा माथिको उचाइमा रहेको यो वनक्षेत्र हिउँदमा समेत प्रायः हरियाली हुन्थ्यो । सिद्धिचरण नगरपालिका वडा नं ११ हुँदै रुम्जाटार जाने सडक खण्डमा बाह्रै महिना पानी बग्ने काहुले खोलामा पानी सुकेको छ । सडक निमार्ण नहुदै बर्णालुका मान्छे हिडेर बजार आउँदा पानी खाने ठाउँ हो त्यो । सडक बनेको दशकपछि यो खोलो जेठमा पनि सुख्खा छ । पहिले हिँडेर आउँदा पानी खाने ठाउँ हो यो, अहिले जेठमा पनि पानी छैन, सुकिसक्यो स्थानीय देवकुमार दाहालले भने । जथाभावी सडक खन्ने र शिर खटानका कारण पानीका मुहान सुकिरहेको उनले बताए । वन जंगलको दोहन र जथाभावी खनिने सडक नै पानीका मुहान सक्ने मूख्य कारण भएको सामुदायिक वन संरक्षणको अभियानमा लागेका उनले बताए । पानीका मुहान र रुख सुकेर समुदाय समेत प्रभावित भएको देखिएको भने २०७२ सालको भूकम्पपछि नै हो । गाउँमा भएका सदियौँदेखि पानी नसुकेका आहालहरु समेत सुकेका छन् । यसको मूख्य कारण जथाभावी सडक खन्ने र भूकम्प अर्को कारण भएको सामुदायिक वन उपभोक्ता महासंघका जिल्ला अध्यक्ष दीर्गबहादुर खत्रीले बताए । संरक्षणको कुनै योजना विना अधिक प्रयोग र दाहोन मुख्य कारण भएको उनको भनाइ छ । सरकारी तथ्यांकमा वन क्षेत्र बढेको देखिए पनि निजी र कबुलियति वन क्षेत्रका कारण भएको वन अभियानकर्मीहरु बताउँछन् । यस वर्ष कतिपय वनका ६० प्रतिशतसम्म रुख सुकेको देखिएको सिद्धेश्वरी सामुदायिक वन सल्लेरीका उपभोक्ता समिति सचिव गोपाल धमलाले जानकारी दिए । २०७२ को भूकम्पपछि एकदुई रुखहरू सुकेको देखिएको थियो। ठाउँठाउँमा गरी ६० प्रतिशतसम्म वनका रुखहरू सुके उनले भने । सिद्धेश्वरी नजिकका भुसुने, चैते, पम्पालुलगायत दर्जनभन्दा बढी सामुदायिक वनको हजारौं हेक्टर क्षेत्रफलका रुख सुकेका छन् । औसतमा ३० देखि ४० प्रतिशतसम्म रुख सुकेको स्थानीयको भनाइ छ। तर के कारणले वन मासिएको हो, कुनै अध्ययन भएको छैन । वनका रुख र पानीका मुहान सुक्ने क्रम बढ्दै जाँदा ग्रामीण भेगको जनजीवन संकटमा पर्ने भन्दै अभियानकर्मीले भने चिन्ता व्यक्त गरेका छन् ।"
