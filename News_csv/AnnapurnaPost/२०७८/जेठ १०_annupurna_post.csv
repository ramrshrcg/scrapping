शीर्षक,विवरण
"बालुवाटार बैठकको निर्णय : माधवसहित ११ जना निष्काशित, १२ जनालाई २४ घन्टे पुर्जी","काठमाडौं : बालुवाटारमा बसेको एमाले स्थायी समितिको बैठकले स्पष्टीकरण सोधिएका माधव नेपाल र झलनाथ खनालसहित ११ जना नेतालाई कारबाही गर्ने निर्णय गरेको छ। पार्टीले सोधेको स्पष्टीकरण नदिने जबाफ प्राप्त भएपछि स्थायी समितले यस्तो निर्णय गरेको हो। सोमबार अपरान्ह बालुवाटारमा एमाले अध्यक्ष तथा प्रधानमन्त्री केपी ओलीको अध्यक्षतामा बसेको बैठकले नेपाल र खनाललगायतका ११ जनालाई साधारण सदस्य नरहने गरी कारबाही गरेको हो। बैठकले कल्याणी खड्का, सरला यादव, पुष्पा कर्ण, लक्ष्मी चौधरी, झलनाथ खनाल, माधव नेपाल,भीम रावल, मुकुन्द न्यौपाने, रामकुमारी झाँक्री, कलिला खातुन र निरा देवी जैरूलाई साधारण सदस्य नरहनेगरी निष्कासन गरेको हो। सोमबारको बैठकले थप १२ जनालाई २४ घण्टे स्पष्टीकरण सोध्ने निर्णय गरेको छ। थप २४ घन्टे स्पष्टीकरण सोधिने नेतामा घनश्याम भुसाल, सुरेन्द्रप्रसाद पाण्डे, भवानी खापुङ, यज्ञराज सुनुवार, विरोक खतिवडा,जीवनराम श्रेष्ठ, कृष्णलाल महर्जन, साेमप्रसाद पाण्डे, मेटमणि चाैधरी, झपट रावल, दीपकप्रकाश भट्ट र नारायण खतिवडालगायत छन्। त्यसैगरी सुदूर पश्चिम प्रदेका मुख्यमन्त्री त्रिलाेचन भट्टलाई नेकपा एमालेले दिएकाे समर्थन फिर्ता लिने तथा मन्त्रीहरूलाई फिर्ता हुन निर्देशन दिने निर्णय भएको छ । बैठकमा सोमबार सर्वोच्चमा दायर भएको रिट निवेदनमा २३ जना सांसदले हस्ताक्षर गरेको विषयमा पनि छलफलल भएको थियो।कांग्रेस सभापति शेरबहादुर देउवालाई संविधानको धारा ७६ (५) अनुसार प्रधानमन्त्री नियुक्त गर्न माग गर्दै एमालेका २३ जना सांसदले हस्ताक्षर गरेका छन्।पहिले देउवालाई प्रधानमन्त्री बनाउने अभियानमा हस्ताक्षर गर्ने सांसद २६ जना थिए भने सोमबार रिट दायर गर्ने क्रममा २३ जना मात्रै छन् । माधव समूहका भनी चिनिएका गोकर्ण विष्ट, गणेश पहाडी र पवित्रा निरौलाको नाम रिट दायर गर्ने सांसदको सूचीमा छैन । सोमबार सर्वोच्चमा दायर भएको रिटमा हस्ताक्षर गर्नेमा विरोध खतिवडा,जीवनराम श्रेष्ठ,घनश्याम भुसाल,सोम पाण्डे,कृष्णलाल महर्जन,झपट रावल,निरादेवी जैरू,सरला यादव,कल्याणी खड्का,लक्ष्मी चौधरी,माधव कुनेपाल,भीम रावल,कलिला खातुन,रामकुमारी झाँक्री,झलनाथ खनाल,पुष्पा कर्ण,भवानी खापुङ,यज्ञराज सुनुवार,सुरेन्द्र पाण्डे,मुकुन्द न्यौपाने,मेटमणि चौधरी,दीपकप्रकाश भट्ट र नारायण खतिवडा रहेका छन्।"
"दार्चुलामा एकै दिन ३९ जनामा कोरोना पुष्टि, संक्रमितको संख्या ५९१ पुग्यो","दार्चुला: दार्चुलामा सोमबार ३९ जनामा कोरोना संक्रमण पुष्टि भएको छ । स्वास्थ्य कार्यालय दार्चुलाका कोरोना भाइरस सम्पर्क व्याक्ति वीरेन्द्रराज भट्टका अनुसार सोमबार दुहुँ गाउँपालिकाका २६ जना, लेकम गाउँपालिकाका ११ जना, नौगाड गाउँपालिकाका १ जना र खलंगा पुलघाटमा एक जनामा गरी ३९ जनामा संक्रमण पुष्टि भएको हो । दार्चुलामा सोमबार ३९ जना संक्रमित थपिएसँगै कुल संक्रमितको संख्या ५९१ पुगेको जिल्ला अस्पताल दार्चुलाले जनाएको छ ।"
संविधान र सर्वोच्च अदालतको आदेशानुसार अध्यादेश,"काठमाडौँ: महान्यायायाधिवक्ता रमेश बडालले नेपाल नागरिकता (पहिलो संशोधन) अध्यादेश, २०७८ संविधान र सर्वोच्च अदालतको आदेशानुसार ल्याइएको बताएका छन् । सोमबार आयोजित पत्रकार सम्मेलनमा उनले महान्यायाधिवक्ता कार्यालयको अनुरोधमा संविधानको कार्यान्वयनका लागि अध्यादेश ल्याइएको स्पष्ट पारे । महान्यायाविधक्तालाई अभियोजन गर्ने र सरकारलाई कानूनी राय र सल्लाह दिने संवैधानिक व्यवस्था छ,उनले भने संविधान र सर्वोच्च अदालतका धेरै आदेश छन्, त्यसको कार्यान्वयनका लागि अध्यादेश ल्याउनुपरेको हो । उनले यससम्बन्धी विधेयक २०७५ साल साउन २२ गते संसद्मा प्रवेश भएर रहँदा संविधान र अदालतको आदेश कार्यान्वयनमा कठिनाइ भएकाले अध्यादेशमार्फत ल्याउनुपरेको स्पष्ट पारे । नागरिकतासम्बन्धी अध्यादेश ल्याएर राष्ट्रघात गरिएको छैन, संविधानमा भएको व्यवस्था जस्ताको जस्तै मान्नुपर्ने हुन्छ, सरकारका कानूनी सल्लाहकारले थने, संविधान कार्यान्वयनबाहेक तलमाथि केही पनि फरक पारिएको छैन । उनका अनुसार देशभर जन्मसिद्धका आधारमा ७७ जिल्लामा एक लाख ९० हजार ७०२ ले नागरिकता प्राप्त गरेका थिए । अब जन्मसिद्ध नागरिकका सन्तानले वंशजका आधारमा नागरिकता पाउने छन् । मेरो बुबाको नागरिकता जन्मसिद्धको आधारमा थियो, शुरुशुरुमा जन्मसिद्धकै आधारमा नागरिकता दिने चलन रैछ, उनले आफ्ना पिताको नागरिकताबारे जानकारी दिँदै भने, पहिलेपहिले वंशजका आधारमा नागरिकता दिने प्रचलन नै थिएन, तर अहिले वंशज र अंगीकृत नागरिकताको व्यवस्था छ, जन्मसिद्धलाई वंशजको दिने व्यवस्था मात्र गरिएको हो । सर्वोच्च अदाललले नागरिकतासम्बन्धी २० परमादेश जारी गरेको छ । नेपालको संविधानको धारा ११ को उपधारा ९५० मा नेपालकी नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिलाई वंशजका आधारमा नेपालको नागरिकता प्रदान गरिने तर बाबु विदेशी भएका ठहरेमा त्यस्तो व्यक्तिको नागरिकता संघीय कानूनबमोजिम अंगीकृत नागरिकतामा परिणत हुनेछ भन्ने व्यवस्था छ । संविधानको सो व्यवस्थाका आधारमा नेपाल नागरिकता ऐन २०६३ को दफा ३ मा अध्यादेशबाट उपदफा ९५० र ९६० थप गरी नेपालकी नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेका व्यक्तिले वंशजका आधारमा नेपालको नागरिकता प्राप्त गर्ने छन् । यसरी नागरिकता प्राप्त गरेको कुनै व्यक्तिको बाबु विदेशी रहेका ठहरेमा त्यस्तो व्यक्तिले वंशजका आधारमा लिएको नागरिकता कायम नरहने तर निजले बाबुको नागरिकताका आधारमा विदेशी मुलुकको नागरिकता प्राप्त नगरेको भनी तोकिएबमोजिम स्वघोषणा गरेमा निजको नागरिकतालाई अङ्गीकृत नागरिकतामा परिणत गरिने व्यवस्था अध्यादेशमा छ । यसरी नागरिकता प्राप्त गर्न सहजताका लागि नागरिकता ऐनको दफा ८ मा उपदफा ९१० क अध्यादेशबाट थप गरी नेपालकी नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिका हकमा निजको बाबुको पहिचान हुन नसकेको बेहोराको निज र निजकी आमाले गरेको तोकिएबमोजिमको स्वघोषणासमेत आवश्यक हुने र आमाको मृत्यु भइसकेको भए सोको प्रमाणसहित निवेदकले गरेको स्वघोषणा संलग्न गर्नुपर्ने व्यवस्था गरिएको छ ।"
म्यानमारकी नेत्री आन साङ सू ची पहिलोपटक अदालतमा: ३० मिनेटसम्म वकिल भेट्न दिइयो,नपिद्व: म्यानमारकी नेत्री आन साङ सू ची सेनाले सत्ता कब्जा गरेपछि पहिलो पटक अदालतमा हाजिर भएकी छन् । सैन्य सरकारले लगाएका विभिन्न मुद्दाको सुनुवाइका लागि उनी अदालत पुगेकी हुन् । तर उनी अदालत पुग्दा सुनुवाइ स्थगित भएको थियो । सुनुवाई अघि सू चीलाई उनका वकिलहरुसँग भेट्ने अनुमति दिइएको थियो । सू चीलाई पदच्युत गरेपछि १६ सातादेखि नजरबन्दमै राखिएको छ । म्यानमारको सेनाले उनको पार्टी नेश्नल लीग फर डेमोक्रेसीले गत वर्षको नोभेम्बरमा सम्पन्न चुनावमा धाँधली गरेर जितेको आरोप लगाउँदै सत्ता हत्याएको थियो । फेब्रुअरी १ मा सत्ता हत्याएदेखि नै सेनाले आन साङ सू ची सहित ४ हजार भन्दा धेरै नेता तथा कार्यकर्तालाई पक्राउ गरिसकेको छ । साथै सैन्य कू विरोधी प्रदर्शनको क्रममा ८ सय भन्दा धेरै प्रदर्शनकारी मारिएका छन् । ७५ वर्षीया नेत्री सू चीमाथि विभिन्न ६ वटा मुद्दा परेका छन् । सोमबार उनलाई अदालतमा पहिलो पटक आफ्ना वकिलहरुसँग भेट्नका लागि ३० मिनेटको समय दिइएको थियो । उनका वकिलहरुका अनुसार सू चीको स्वास्थ्य अवस्था अहिले ठीक छ । दुई दिनअघि मात्रै यहाँको निर्वाचन आयोगले सू ची को पार्टीलाई खारेज गरिदिएको छ ।
कोरोनाको खोप खरिद गर्न संघीय सरकारसँग अनुमति माग्दै वीरगन्ज महानगर,"वीरगन्जः वीरगन्ज महानगरपालिकाले कोरोना विरुद्धको खोप खरिद र प्रयोगका लागि संघीय सरकारसँग अनुमति मागेको छ । सोमबार स्वास्थ्य तथा जनसंख्या मन्त्रालयलाई पत्र लेखेर वीरगन्ज महानगरपालिकाले कोरोना विरुद्धको खोप खरिद र प्रयोगका लागि अनुमति मागेको हो । सरकारले सबै नागरिकलाई सहज रुपमा खोप उपलब्ध गराउन नसकेपछि वीरगन्ज महानगरपालिका आफैले खोप खरिदको अनुमति माग गरेको नगर प्रमुख विजय कुमार सरावगीले बताए । संक्रमणको पहिलो लहरका बेला नेपालमै स्थानीय तहको हैसियतमा पहिलो पटक वीरगन्ज महानगरपालिकाले नै कोरोना परीक्षण गर्ने पीसीआर मेशिन खरिद गरेको थियो । अहिले दोश्रो लहरमा, वीरगन्ज महानगरपालिका आफैले महानगरका नागरिकलाइ कोरोना भाइरस विरुद्धको खोप लगाउने योजना बनाएर, खोप खरिद गर्न सरकारसँग अनुमति मागेको हो । मन्त्रालयलाई गरिएको पत्राचारमा महानगरपालिकाले महानगरका कम्तिमा १ लाख नागरिकलाई खोप लगाउने लक्ष्य राखेर खोप खरिदका लागि सरकारसँग अनुमति मागेको सरावगीले बताए । कोभिड १९ भाइरसले पटक पटक स्वरुप परिवर्तन गर्दै आएकाले संक्रमणको अन्त्य कहिले हुन्छ भन्ने विश्व स्वास्थ्य संगठनले पनि भन्न सकेको छैन, संक्रमणबाट बच्न खोपको प्रभावकारिता समेत देखिएको छ, त्यसैले महानगर आफैँले खोप खरिद गरेर नगरवासीलाई खोप लगाउने योजना बनाएको छ, खरिदका लागि सरकारसँग अनुमति मागेका छौँ' महानगरले मन्त्रालयलाई लेखेको पत्रमा उल्लेख छ । अहिले वीरगन्जमा कोरोना संक्रमणको दोश्रो लहरमा दिनहुँ मृत्यु हुनेको संख्या बढिरहेकाले चिन्ताको विषय भएको भन्दै नगरप्रमुख सरावगीले यसलाई रोक्न सक्ने खोप नै उचित विकल्प देखिएकोले खोप खरिद गर्न लागिएको बताए । सरकारले अनुमति दिए अमेरिका र रुसमा उत्पादन भइरहेका खोप खरिद गर्ने योजना बनाएको भन्दै उनले भने , अमेरिकन फाइजर र रसीयन स्पतुनिक५ खोपको पनि प्रभावकारिता राम्रो छ, सरकारले अनुमति दियो भनेर ती देशबाट मगाएर नगरबासीलाई लगाउँछु ।' उनले भने नागरिकको जीवन बचाउन सकिन्छ भने महानगर खोपमा ५७ करोड खर्च गर्न तयार छ । अमेरिका र रुसमा निजी कम्पनीहरुले नै खोपको डील गरिरहेको र आफूसँग ती कम्पनीसँग डील गर्न सक्ने संयन्त्र रहेको सरावगीको जिकिर छ । सरकारले खरिदका लागि अनुमति दिएमा महानगरपालिकाले सरकारले तोकेकै नियम अनुसार नै खोप खरिद र प्रयोग गर्ने उनले बताए ।"
मुस्ताङका कोभिड अस्पतालमा स्वास्थ्य जनशक्ति अभाव,"जोमसोम: हिमाली जिल्ला मुस्ताङका स्थानीय तहमा सञ्चालित ५ शैय्याको कोभिड अस्पतालमा स्वास्थ्य जनशक्ति अभाव रहेको स्थानीय सरोकारवालाहरुले गुनासो गरेका छन्। स्वास्थ्य तथा जनसंख्या मन्त्रालय अन्तर्गत बजेट मार्फत संञ्चालनमा आएको कोभिड अस्पतालमा मापदण्ड अनुसार जनशक्तिको अभाव भएको सम्बन्धित स्थानीय जनप्रतिनिधिहरुले बताएका छन् । सरकारले दुर्गम भेगका नागरिकको स्वास्थ्य उपचारमा सहयोग पुर्याउने उद्देश्यले सञ्चालनमा ल्याइएको कोभिड अस्पतालमा पटकपटक जनशक्ति मागको सूचना जारी गरिए पनि भौगोलिक कठिनाइका कारण मापदण्ड अनुरुपको स्वास्थ्य जनशक्ति पदपूर्ती हुन नसकेको सम्बन्धित स्थानीय तहले जनाएका छन् । सरकारले आर्थिक वर्ष २०७७०७८ का लागि ५ शैय्याको कोभिड अस्पताल सञ्चालन गर्न १० लाख रुपैयाँ निकासा गरेको थियो । कोरोना माहामारीको अवस्थामा दुर्गम भेगका स्थानीयलाई स्वास्थ्य पहुँच सवलीकरण गर्ने उद्देश्यले सरकारले कोभिड अस्पताल व्यवस्थापन, स्वास्थ्य सामाग्री र औषधि खरिदका लागि ५ लाख ५० हजार र जनशक्ति व्यवस्थापनका लागि ४ लाख ५० हजार गरी १० लाख बजेट निकासा गरेको थियो । मुस्ताङका ४ वटा स्थानीय तहले कोभिड अस्पताल सञ्चालनको अनुमति पाए पनि आवश्यक पूर्वाधार व्यवस्थापन बाहेक जनशक्ति व्यवस्थापन हुन नसकेको प्रष्ट्याएका छन् । कोभिड अस्पताल सञ्चालन कार्यविधिले तोके बमोजिम चाहिने १ जना मेडिकल अफिसर, २ जना स्टाफ नर्स, २ जना ल्याव असिस्टेन र १ जना कार्यालय सहयोगी आवश्यक पर्ने भए पनि अझै जनशक्ति व्यवस्थापन हुन नसकेको लोमान्थाङका स्वास्थ्य संयोजक तेन्जिङ नर्वु गुरुङले जानकारी दिए । उनले लोमान्थाङमा जनशक्तिका लागि सूचना प्रकाशित गरे पनि कोही पनि व्यक्ति सम्पर्कमा नआएको बताए । उनका अनुसार लोमान्थाङमा गापा भित्रका साविक स्वास्थ्य चौकीमा कार्यरत कर्मचारीले कोभिड अस्पतालको जेनतेन व्यवस्थापन गरेको जनाए । उपल्लो मुस्ताङको लोघेकर दामोदरकुण्ड गापाको कोभिड अस्पतालमा पनि एमबिबिएस मेडिकल अफिसर र ल्याव असिस्टेन अभाव रहेको छ । त्यहाको कोभिड अस्पतालमा २ जना स्टाप नर्स र कार्यालय सहयोगी मात्र छन् । तर ,लोमान्थाङ जस्तै वारागुङ मुक्तिक्षेत्रमा पनि कोभिड अस्पतालका चाहिने जनशक्ति व्यवस्थापन हुन नसकेको स्वास्थ्य संयोजक खगेन्द्र बोहराले बताए । उनले कोभिड अस्पतालका लागि जनशक्ति नहुँदा गापा अन्तर्गत स्वास्थ्यकर्मीले कोभिडका बिरामीको उपचारमा सहयोग पुर्याउने बाध्यता रहेको उल्लेख गरे । यस्तै मुस्ताङको थासाङ गापाको कोभिड अस्पतालमा पनि मेडिकल अफिसर र ल्याब असिस्टेनको अभाव छ । त्यहाँ २ जना स्टाफ नर्स र कार्यालय सहयोगी व्यवस्थापन गरिए पनि अन्य जनशक्ति उपलव्ध हुन नसकेको स्वास्थ्य संयोजक सीताराम कार्कीले जानकारी दिए । उनका अनुसार थासाङको कोभिड अस्पतालमा लेते प्राथमिक स्वास्थ्यकेन्द्रमा कार्यरत मेडिकल अफिसर र ल्याबका असिस्टेनले नै कोभिड अस्पतालको व्यवस्थापन गरेको स्वास्थ्य संयोजक कार्कीले बताए। कोरोनाको दोश्रो भेरिएन्ट समुदाय स्तरमा देखा परेसँगै कोभिड अस्पतालको अनुमति पाएका स्थानीय तहले आवश्यक पूर्वाधार तथा स्वास्थ्य सामाग्री तथा उपकरण खरिद गरिसकेको पाइएको छ । तर, कोभिड अस्पतालका लागि आवश्यक जनशक्ति रिक्त हुँदा कोभिड परीक्षण तथा उपचार पद्धतिमा असहज भएको जनाइएको छ । लोमान्थाङ गापाले उत्तरी सीमावर्ती गाउ छोसेरमा, लोघेकर दामोदरकुण्डले चराङमा वारागुङ मुक्तिक्षेत्रले कागबेनीमा र थासाङ गापाले लेते कालोपानीमा ५ शैय्याको कोभिड अस्पताल सञ्चालनमा ल्याएका हुन् । सूचना प्रकाशित गर्दा समेत जनशक्ति व्यवस्थापन नहुँदा काभिड अस्पतालका लागि छुट्याइएको ५० प्रतिशत बजेट फ्रिज हुने देखिएको छ । कोभिड अस्पतालमा अक्सिजनको अभाव मुस्ताङका स्थानीय तहमा रहेका कोभिड अस्पतालमा अक्सिजनको समेत अभाव देखिएको छ । स्थानीय तह, केही संघसंस्थाले उपलब्ध गराएको अक्सिजन पर्याप्त हुन नसकेको वारागुङ मुक्तिक्षेत्रका स्वास्थ्य संयोजक खगेन्द्र बोहराले जानकारी दिए । कोरोना हट स्पट बनेको वारागुङ मुक्तिक्षेत्रमा दिनहुँ कोभिडका बिरामी बढ्दै गइरहेकाले व्यवस्थापनका साथै अक्सिजनको समेत अभाव भएको उनले बताए । वारागुङ मुक्तिक्षेत्रको कोभिड अस्पतालमा ४७ लिटरको २ थान र ८ लिटरको ५ थान अस्सिजन मौजाद छ भने ३ थान अक्सिजन कल्सन्टेसन उपलब्ध रहेको जनाए । लोमान्थाङ र लोघेकर दामोदरकुण्डमा पनि सीमित मात्रमा अस्सिजन सिलिण्डर रहेको र केही थान अक्सिजन कल्सन्टेसन रहेको छ । यस्तै थासाङ गाउँपालिकाको कोभिड अस्पतालमा ४० लिटरको १५ थान र १५ लिटरको ७ थान अक्सिजन मौजाद छ भने ४ थान अक्सिजन कन्सल्टेसन छ । कोभिड अस्पताल सञ्चालनमा आएका स्थानीय तहले कोभिडका बिरामीको संख्या वृद्धि भएमा अक्सिजनको अभाव हुने उल्लेख गरेका छन् । मुस्ताङ अस्पतालमा मिनी अक्सिजन प्लान सञ्चालनमा आए पनि खाली अक्सिजन सिलिण्डर भर्ने व्यवस्था हुन नसक्दा तत्कालै अक्सिजन सञ्चय गर्न अप्ठ्यारो पर्ने देखिएको हो । कोरोनाको दोश्रो भेरिएन्टसँगै मुस्ताङमा झन्डै २ सयको हाराहारीको कोभिड संक्रमित देखिएको र त्यसमध्ये अधिकांश निको भइसकेका छन् । गम्भीर प्रकृतिका कोभिडका बिरामीहरुलाई भने हेली मार्फत पोखरा उपचारका लागि लगिएको छ । मुस्ताङमा कोरोनाका कारण ५ जनाले ज्यान गुमाइसकेका छन् । जसमध्ये घरपझोङमा २ जना, वारागुङ मुक्तिक्षेत्रमा २ जना र थासाङ गापामा १ जनाको कोरोनाका कारण मृत्यु भएको जिल्ला स्वास्थ्य कार्यालयले जनाएको छ ।"
संसद् विघटनविरुद्ध रिट दायर गर्न सर्वोच्चतिर लागे विपक्षी गठबन्धन,"काठमाडौं: संसद् विघटन र चुनावको घोषणा असंवैधानिक र अलोकतान्त्रिक रहेको दाबी गर्दै पाँच दलका शीर्ष नेता सोमबार सर्वोच्च अदालततिर लागेका छन्। बहुमत सांसदहरूले विघटन खारेज गरेर संसद् ब्यूँताउनका लागि अन्तिम आदेशको माग गर्दै सर्वोच्चमा रिट दायर गर्न सर्वोच्चतिर लागेका हुन्। आइतबार दायर गर्ने भनिए पनि कतिपय सांसदहरुको हस्ताक्षर बाँकी रहेकाले आज दर्ताको तयारी गरिको हो। प्रधानमन्त्री केपी ओलीको सिफारिसमा विद्यादेवी भण्डारी गत शुक्रबार मध्यरातमा संसद विघटन गरेकी थिइन। संसद्मा रहेका पाँच दलले संसद् विघटन गरेर चुनावमा जाने कदमलाई प्रतिगमनको संज्ञा दिँदै कानुनी र राजनीतिक रुपमा संयुक्त संघर्ष गर्ने निर्णय गरेअनुसार सर्वोच्चमा गएका हुन्। संसद् भवन नयाँ बानेश्वरमा शनिबार नेपाली कांग्रेस, नेकपा (माओवादी केन्द्र), नेकपा (एमाले) माधव नेपाल समूह, जनता समाजवादी पार्टी,नेपालको उपेन्द्र यादव पक्ष र जनमोर्चाको संयुक्त बैठकले संसद विघटनविरुद्ध सशक्त संघर्ष गर्ने निर्णय गरेको थियो। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एमालेका वरिष्ठ नेता माधव कुमार नेपाल, जसपाका अध्यक्ष उपेन्द्र यादव र जनमोर्चाबाट दुर्गा पौडेलले संयुक्त वक्तव्य निकालेर राष्ट्रपति र प्रधानमन्त्री दुवैले संविधान मिचेर संसद्को हत्या गरेको बताएका थिए। संविधानको धारा ७६ (५) अनुसार प्रधानमन्त्रीका लागि कांग्रेस सभापति शेरबहादर देउवा र एमाले अध्यक्ष समेत रहेका प्रधानमन्त्री केपी शर्मा ओलीले गरेका दुवै दाबी खारेज गरेपछि मध्यरातमा संसद् विघटन गरेर चुनावको मिति घोषणा भएको थियो। विपक्षीहरूले राष्ट्रपति र प्रधानमन्त्रीले संविधानमाथि जालसाजी गरेको भन्दै यो कदमलाई प्रतिगमनको संज्ञा दिएका छन्। विघटन गर्ने कदमको नागरिकस्तरबाट पनि यसको चर्को निन्दा र विरोध भएको छ। मध्यरातमा राष्ट्रपतिले दुवै दाबी खारेज गरेपछि रातारात मन्त्रिपरिषद्को आकस्मिक बैठक डाकेर संसद् विघटन र चुनावको मितिको सिफारिस गरिएको थियो। त्यसलाई राति नै राष्ट्रपतिबाट सदर गरिएको थियो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
"पाँच दलका शीर्ष नेतासहित १४६ सांसदले दर्ता गराए रिट : विघटन खारेजी, देउवालाई प्रधानमन्त्री","काठमाडौं: पाँच दलका शीर्ष नेताहरूसहित १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा रिट दर्ता गरएका छन्। रिट दर्ताका लागि पाँचै दलका शीर्ष १४६ सांसद अदालतमा उपस्थित भएका थिए। रिटमा संसद् विघटन खारेजी गरी नेपालको संविधानको धारा ७६ (५)बमोजिम नेपाली कांगे्रसका शभापति देउवालाई प्रधानमन्त्रीमा नियुक्त गर्न आदेशको माग गरिएको छ। रिट निवेदनमा प्रधानमन्त्री केपी शर्मा ओली नेतृत्वको मन्त्रिपरिषद्को यही जेठ ८ को सिफारिशमा प्रतिनिधिसभा विघटन गरी आगामी कात्तिक २६ र मंसिर ३ गते निर्वाचन तोक्ने राष्ट्रपति विद्यादेवी भण्डारीले गरेको निर्णय बदर गर्न माग गरिएको छ ।रिट निवेदनमा भनिएको छ, असंवैधानिक रुपमा विघटन भएको प्रतिनिधिसभालाई पुनःस्थापना गरी प्रतिनिधिसभाको सदस्यको हैसियतले संविधानको धारा ७६ (५) बमोजिम प्रधानमन्त्री नियुक्तिको लागि म निवेदकमध्येका शेरबहादुर देउवालाई राष्ट्रप्रतिसमक्ष पेश गरेको मिति २०७८ जेठ ७ गतेको विश्वासको आधारमा प्रधानमन्त्री नियुक्त गर्नू । नेपालको संविधानको धारा ७६ (५) बमोजिम नियुक्त हुने प्रधानमन्त्रीका लागि समर्थन गरेका आधारमा प्रतिनिधिसभाका सदस्यलाई दल त्याग गरेको भनी प्रत्यर्थी राष्ट्रपति कार्यालयसमेतका नाममा परमादेशलगायत अन्य उपयुक्त आदेश जारी गरी संवैधानिक हकको संरक्षण गर्न निवेदनमा माग गरिएको छ । निवेदनमा प्रधानमन्त्री तथा राष्ट्रपतिबाट भएगरेका कामकारवाहीबाट कानूनको प्रत्यक्ष त्रुटि हुन पुगेको स्पष्ट भएको र निवेदकहरुले समर्थन गरेको प्रतिनिधिसभा सदस्य निवेदकमध्येकै देउवालाई नेपालको संविधानको धारा ७६(५) अन्तर्गत प्रधानमन्त्री नियुक्त गर्नुपर्नेमा दुवै दावीकर्ताको दावी नपुग्ने भनी यही जेठ ७ गतेको निर्णयसमेत बदर गर्न माग गरिएको छ। राष्ट्रपति भण्डारीले यही जेठ ८ गते सरकार गठन गर्नका लागि प्रधानमन्त्री ओलीसहित दुवै दावीकर्ताको बहुमत नपुगेको जनाउँदै प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन तोक्नुभएको थियो । त्यसैको विरोधमा सर्वोच्च अदालतमा रिट निवेदन पुगेको हो। रिट निवेदन दर्ता गर्न सर्वोच्च अदालतमा कांग्रेस सभापति देउवा, नेपाल (माओवादी केन्द्र) का अध्यक्ष पुष्पकमल दाहाल प्रचण्ड, नेकपा (एमाले)का नेता माधवकुमार नेपाल, जनता समाजवादी पार्टी नेपालका अध्यक्ष उपेन्द्र यादव र राष्ट्रिय जनमोर्चाका अध्यक्ष चित्रबहादुर केसीसहित १४६ निवर्तमान सांसद जानुभएको थियो । तिनमा कांग्रेसका ६१, माओवादी केन्द्रका ४९, एमाले नेपाल समूहका २३, जसपाका १२ र जनमोर्चाका एक निवर्तमान सांसद छन् । अदालत परिसरमा कांग्रेसका नेता गगनकुमार थापाले पटकपटक प्रतिनिधिसभा विघटन दुर्भाग्यपूर्ण भएको बताए। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
चिकित्सक भन्छन् जटिल अवस्थाका बिरामी आउँदा बचाउन सकिँदैन,"वीरगन्ज : दोस्रो लहरमा पनि कोरोना संक्रमणको हटस्पट बनेको वीरगन्जमा कोरोना भाइरसको संक्रमण नियन्त्रणमा आउन थालेको छ । वैशाख अन्तिम सातादेखि घट्दै गएको संक्रमण दर जेठ दोस्रो सातायता भने ३१ प्रतिशमा झरेको छ । वैशाख १६ गते देखि लगाइएको निषेधाका कारण संक्रमणको चेनब्रेक हुँदै गएकाले संक्रमण दर घटदै गएको हो । दोस्रो लहर सुरु भएपछि वीरगन्जमा वैशाख दोस्रो र तेस्रो सातातिर संक्रमण दर बढेर ७० प्रतिशत भन्दा बढी पुगेको थियो । तर वैशाख अन्तिम साता यता भने संक्रमण दर घटेर औसतमा ४५ प्रतिशतमा झरेको थियो । जेठ दोस्रो सातामा भने संक्रमणदर अझै घटेर ३१ प्रतिशतमा पुगेको हो । वीरगन्जस्थित नारायणी अस्पतालको प्रयोगशालामा जेठ १ गते देखि यता दैनिक हुँदै आएको परीक्षणमा संक्रमण दर औसतमा ३१ प्रतिशत रहेको अस्पतालका कोभिड कोअर्डिनेटर डाक्टर सरोज रोशन दासले बताए । उनका अनुसार जेठ १ देखि जेठ ९ गते सम्म २ हजार ४ सय ८ जनाको परीक्षण गर्दा ३१ प्रतिशतमा मात्र अर्थात् ७४८ जनामा मात्र संक्रमण भेटिएको हो । जेठ ९ गते राति पनि १९२ जनाको स्वाब परीक्षण गर्दा २२ प्रतिशतमा मात्र अर्थात् ४३ जनामा मात्र संक्रमण पुष्टि भएको छ । जेठ ८ गते २८८ स्वाबको नमूना परीक्षण गर्दा २० प्रतिशतमा मात्र अर्थात ५४ जनामा मात्रै कोरोना संक्रमण पुष्टि भएको थियो । जेठ ७ गते संक्रमण दर ३४ प्रतिशत , जेठ ६ गते १९ प्रतिशत , जेठ ५ गते २८ प्रतिशत , जेठ ४ गते ३६ प्रतिशत , जेठ ३ गते ३३ प्रतिशत , जेठ २ गते ४३ प्रतिशत र जेठ १ गते ४४ प्रतिशत रहेको थियो । निषेधाज्ञाले काम गरयो, अझ कम्तीमा १० दिन थप्नु पर्छ वैशाख १६ गते देखि लगाइएको निषेधाज्ञाले संक्रमणको चेन ब्रेकमा काम गरेकै कारणले वैशाख अन्तिम सातापछि संक्रमण दर निरन्तर कम हुँदै गएको यहाँका चिकित्सकले बताएका छन् । निषेधाज्ञाको प्रभावकारी कार्यान्वयनले संक्रमण दर निरन्तर घट्दै गएको नारायणी अस्पतालका चिकित्सक डाक्टर नीरज सिंहले बताए । उनले भने, ४ हप्तादेखि निषेधाज्ञा जारी रहेकाले मान्छेको भीडभाड हुन पाएको छैन , यहि कारणले संक्रमणको चेनब्रेक भएको हो । ' वीरगन्जमा संक्रमणको दर अझै कम गर्न कम्तिमा अझ १० दिन निषेधाज्ञालाइ निरन्तरता दिनुपर्ने सुझाव डाक्टर सिंहको छ । नारायणी अस्पतालकै डाक्टर उदय नारायण सिंहले भने वीरगन्ज महानगर क्षेत्रमा संक्रमण दर घटेको भएपनि जिल्लाका ग्रामीण भेगमा भने संक्रमण बढ्न थालेको बताए । उनले भने, संक्रमण शहरबाट अब गाउँतिर सरेको छ, अब ग्रामीण भेगमा पनि कम्तिमा पनि २ साता निषेधाज्ञालाई कडाइ गरेर परीक्षणको दायरा बढाउन सकियो भने त्यसले सुखद नतिजा दिने निश्चित छ । मृत्यु दर बढ्दै वीरगन्जमा संक्रमण दर घट्दै गएको भएपनि अस्पतालमा कोरोनाले हुने मृत्यु दर भने कम भएको छैन । वीरगन्जका अस्पतालहरुमा कोरोना संक्रमणले हुने मृत्यु दर अहिले २६ प्रतिशतको हाराहारीमा पुगेको छ ।वैशाख अन्तिम साता भने मृत्यु दर २२ प्रतिशत थियो । वैशाख दोस्रो र तेस्रो साता भने वीरगन्जमा मृत्यु दर १७ प्रतिशतको हाराहारीमा थियो । वैशाखाको पहिलो साता भने मृत्यु दर १४ प्रतिशतको हाराहारीमा मात्र थियो । तर अहिले जेठ दोस्रो साता चलिरहँदा मृत्यु दर बढेर २६ प्रतिशत हाराहारीमा पुगेको हो । चैत ३० गते देखि जेठ ९ गते सम्म वीरगन्जका विभिन्न १५ वटा अस्पतालमा गरी कोरोना संक्रमणले २ सय १८ जनाको मृत्यु भएको छ । ती मध्ये पर्साका १०६ जना हुन् । ११२ जना मृतक भने अन्य जिल्लाका हुन् । सबै भन्दा बढी संक्रमितको उपचार हुँदै आएको नारायणी अस्पतालमा मात्र चैत ३० देखि जेठ ९ गते सोमबार राति सम्म १११ जनाको मृत्यु भएको छ । नारायणी अस्पतालमा उपचारका लागि सोमबार रातिसम्म ४४२ संक्रमित भर्ना भएकोमा तीमध्ये १११ जना संक्रमितको मृत्यु भएको अस्पतालका कोभिड कोर्डिनेटर डाक्टर सरोज रोशन दासले जनाकारी दिए । सोमबार मात्रै ५ जनाको मृत्यु भएको डाक्टर दासले जानकारी दिए । नारायणी अस्पतालमा भर्ना भइ उपचार गराएका ४४२ मध्ये २०२ जना निको भइ घर फर्किएको , १११ जनाको मृत्यु भएको , २३ जनालाइ अन्यत्र रिफर गरिएको र हाल १०२ जना संक्रमित उपचारत रहेको उनले बताए । उनी भन्छन्, 'नारायणी अस्पतालमा अहिले कोरोना संक्रमणले हुने मृत्यु दर २६ प्रतिशत छ ।' संक्रमण पुष्टि भएका तर सामान्य लक्षण भएका संक्रमितहरु भने चिकित्सको सुझावमा होम आइसोलेसन र सेमीआइसोलेसनमा बस्ने गरेका छन् । वीरगन्जमा रहेका अस्पतालले जटिल अवस्थाका संक्रमितलाई मात्र भर्ना लिने गरेका छन् । डाक्टर उदय नारायण सिंहका अनुसार, कोरोना संक्रमणको पहिलो लहरका बेला भने वीरगन्जमा कोरोनाले हुने मृत्यु दर अधिकतम ५ प्रतिशतसम्म मात्र पुगेको थियो । तर अहिले दोस्रो लहरमा वैशाख अन्तिम सातायता भने वीरगन्जका अस्पतालमा कोरोना संक्रमितको मृत्यु दर २६ प्रतिशतको हाराहारीमा रहेको डाक्टर सिंह पनि बताउँछन् । अहिले नयाँ भेरियन्टको भारइस निक्कै कडा रहेको र यसले फोक्सोमा छिटटै असर पारेका कारण मृत्यु दर अप्रत्याशीत रहेको डाक्टर सिंह बताउँछन् ।यसका साथै कोरोना संक्रमण सरिसकेको भएपनि लापरवाही गरेर घरमै बस्ने र अनि अवस्था जटिल भएपछि मात्रै अस्पतालमा आउने भएका कारणले पनि मृत्यु दर बढी भएको डाक्टर सिंह बताउँछन् । नारायणी अस्पतालका कोभिड कोर्डिनेटर डाक्टर सरोज रोशन दास पनि त्यहि भन्छन्,एकदमै अन्तिम अवस्था भएपछि मात्र बिरामी अस्पतालमा आउँछन् , हामीले उपचारको प्रयास त गर्छौ तर फोक्सो पुरै निमोनियाले बिगारी सकेको हुन्छ, अनि चाहेर पनि कतिपयलाई बचाउन सकिरहेका छैनौं ।' वीरगन्जका अस्पतालमा मृत्यु दर एक हप्ता अझै नघटने डाक्टर नीरज सिंहको अनुमान छ।उनी भन्छन्,' अहिले पनि अस्पतालमा जटिल अवस्थाका ३ सय भन्दा बढी बिरामी छन् , ती मध्ये भेन्टिलेटरमा मात्रै ३० भन्दा बढी छन् , त्यसका कारण हप्ता १० दिन मृत्यु दर बढी नै रहन्छ।' केहि दिनयता अस्पतालमा जटिल अवस्थाका संक्रमित उपचारका लागि नआएकाले हप्ता दिनपछि मृत्यु दर ह्वात्तै घट्ने उनी बताउँछन् । उनी भन्छन् , अहिले अस्पतालमा जटिल अवस्था जति पनि बिरामी छन् , ती हप्ता १० दिन पहिले नै आएर भर्ना भएका हुन् , नयाँ क्रिटिकल केश अहिले आइरहेको छैन । सक्रिय संक्रमित १६३८, अस्पतालमा ३१४ भर्ना पर्सा जिल्लामा हाल सकृय संक्रमित १ हजार ६ सय ३८ जना छन् । ती मध्ये वीरगन्जका विभिन्न १५ अस्पताल र सामुदायिक आइसोलेसनमा गरी हाल ३ सय १४ जना संक्रमित उपचाररत छन् । एचडीयुमा १५२, आइसीयुमा १२८ र भेन्टिलेटरमा ३४ जनाको उपचार भइरहेको जिल्ला प्रशासन कार्यालय पर्साका कोभिड फोकल पर्सन विनय श्रीवास्तवले जानकारी दिए ।उनका अनुसार पर्सा जिल्लाभरमा हाल १ हजार ३ सय २४ जना संक्रमित आफ्नै घरको होम आइसोलेसनमा छन् ।"
निषेधाज्ञाका कारण मल वितरण नुहँदा परासीका किसान चिन्तित,"परासीः निषेधाज्ञाका कारण रासायनिक मल वितरण हुन नसक्दा पश्चिम नवलपरासीका किसानहरु चिन्तित बनेका छन् । विगतका वर्षहरुमा किसानहरुले मलको अभाव झैल्दै आएका थिए । तर अहिले जिल्लामा मल उपलब्ध भए पनि निषेधाज्ञाका कारण वितरण हुन सकेको छैन । मल वितरण हुन नसक्दा धानको बिउ राखेका किसानहरु मर्कामा परेका छन् । अहिले जिल्लाका सबैजसो किसानहरुले धानको बिउ राखि सकेका छन् । समयमा मल नपाउँदा उत्पादनमा समेत कमी आउने भन्दै किसानहरु चिन्तित छन् । पटक पटक मलका लागि पालिका र सहकारी संस्थामा गयौँ । मल नै आएको छैन भनेर फर्काउने गरेका छन्सुस्ता गाउँपालिका५ का किसान वसन्त कुर्मीले भने । विगतमा मल अभाव हुँदा किसानहरुले भारतबाट ल्याएर खेतीमा राख्ने गरेका थिए । अहिले सीमा नाका बन्द भएकाले विकल्प पनि नरहेको प्रतापपुर गाउँपालिकाका किसान नारायण भरले बताए । ५७ दिनभित्र मल नपाए बिउ हुर्किन नपाउने रामग्राम नगरपालिकाका किसान रामजी गुप्ताले बताए । जिल्लाको २९ हजार ९ सय ७५ हेक्टर क्षेत्रफलमा धान खेती हुँदै आएको छ । जसमध्ये ८० देखि ९० प्रतिशत किसानले धानको बिउ राखिसकेको कृषि ज्ञान केन्द्रकी कृषि प्रसारक अधिकृत एंव सूचना अधिकारी मनिषा पौडेलले जानकारी दिईन् । समयमा मल नपाएर स्वतः उत्पादनमा कमी आउने उनको भनाइ छ । किसानहरुलाई अहिले डिएपी मलको आवश्यक छ । प्रयाप्त नभए पनि तत्कालका लागि किसानहरुलाई आवश्यक पर्ने मल रहेको र निषेधाज्ञाले वितरण गर्न नसकिएको कृषि सामाग्री कम्पनी लि परासी शाखाका प्रमुख खडानन्द बञ्जाडेले बताए । जिल्ला प्रशासनले जेठ १५ गतेसम्मका लागि निषेधाज्ञा लगाएको छ । निषेधाज्ञामा सम्पूर्ण पसल, व्यवसाय र बैंक तथा वित्तिय संस्थाहरु पूर्ण रुपमा बन्द गरिएको छ । कम्पनीसँग अहिले ६ सय टन डिएपी र साढे ५ सय टन युरिया मल छ । कम्पनीले जिल्लाका ५५ वटा सहकारी मार्फत मल वितरण गर्दै आएको छ । बैंकहरु बन्द छन् । सहकारीहरुले रकम जम्मा गर्न पनि समस्या छ । अर्को तर्फ मल वितरण गर्दा किसानहरुको भीड बढ्ने र कोरोना संक्रमण फैलिन सक्ने भएकाले पनि समस्या आएको छ । प्रशासनले पनि अनुमति दिएको छैन बञ्जाडेले भने । निषेधाज्ञा अवधिभर मल वितरण गर्ने अवस्था नरहेको र त्यसपछि प्रशासनको अनुमतिमा मल वितरणको व्यवस्था गर्न सकिने बञ्जाडेको भनाइ छ । किसानहरुलाई बिउ र मल लैजान रोक तोक नगरिएको प्रमुख जिल्ला अधिकारी धर्मेन्द्र मिश्रले बताए । सुरक्षित तरिकाले मल वितरणका लागि छलफल गरी किसानहरुको समस्या समाधानतर्फ लाग्ने प्रजिअ मिश्रको भनाइ छ ।"
स्याङ्जामा कोरोनाबाट एकैदिन ६ को मृत्यु ८८ मा संक्रमण,"स्याङजा : स्याङ्जामा सोमबार थप ८८ जनामा कोरोना पुष्टि भएको छ भने ६ जना संक्रमितको निधन भएको छ। पछिल्लो २४ घण्टामा ३७ महिला र ५१ पुरुष गरी ८८ जनामा कोरोना संक्रमण पुष्टि भएको हो। उपचारका क्रममा वालिङ नगरपालिकाका दुई जना, भीरकोट, पुतलीबजार, गल्याङ नगरपालिका र बिरुवा गाउँपालिकाका एकएक जना संक्रमितको उपचारका क्रममा निधन भएको स्वास्थ्य निर्देशनालय पोखराले जनाएको छ। मृत्यु हुनेमा वालिङ नगरपालिकाका ४२ वर्षीया र ५४ वर्षीया महिलाको उपचारका क्रममा मृत्य भएको हो । उनीहरुको पोखरा स्वास्थ्य विज्ञान प्रतिष्ठान र मणिपाल शिक्षण अस्पतालमा उपचारका क्रममा मृत्यु भएको हो। उनीहरुलाई वैशाख ३१ गते संक्रमण पुष्टि भएको थियो। यसैगरी, बिरुवा गाउँपालिकाका ३० वर्षीय पुरुष, भीरकोट नगरपालिकाका ४४ वर्षीय पुरुष, पुतलीबजार नगरपालिकाका ६७ वर्षीय पुरुषको उपचारका क्रममा फेवासिटी र मणिपाल शिक्षण अस्पतालमा मृत्यु भएको हो। गल्याङ नगरपालिकाका ५५ वर्षीय पुरुषको भने थप उपचारका लागि पोखरा लैजाने क्रममा बाटोमै मृत्यु भएको हो।"
कोरोनाबाट बच्न भियतनामी पाठ,"भियतनामी नेतृत्वले कोभिड१९ विरुद्ध लड्नका लागि तत्काल निर्णय गर्यो र युद्धस्तरमा काम सुरु गर्यो। पहिलो घटना पत्ता लाग्नेबित्तिकै सरकारले कोभिडलाई एक ठुलो खतराका रूपमा मान्यता दियो। विश्व स्वास्थ्य संगठन सिफारिसहरू विशेष ध्यान दिई सावधानीपूर्वक कदम चालेको थियो। यो प्रकोपलाई अन्तर्राष्ट्रिय सरोकारको सार्वजनिक स्वास्थ्य आपतकालको रूपमा मान्यता दिएको थियो। विश्व स्वास्थ्य संगठनले कोभिडलाई विश्वव्यापी महामारी घोषणा गरेको एक महिनाभन्दा अघिदेखि नै उक्त निर्णय गरी लागू गरिएको थियो। भियतनामले कोभिड नियन्त्रणका लागि राष्ट्रिय स्टेयरिङ कमिटी तुरुन्तै स्थापित भयो र बहुक्षेत्रीय प्रतिक्रिया योजना विकसित गर्यो। धेरै देश स्वास्थ्य र आर्थिक छनोटका बारेमा छलफल गरिरहेका थिए, भियतनाम सरकारले आर्थिक वृद्धिको तुलनामा स्वास्थ्यलाई प्राथमिकता दिन एउटा स्पष्ट निर्णय गर्यो, महामारीलाई शत्रुको रूपमा लड्ने। उच्चस्तरीय नेतृत्वको प्रतिवद्धताले स्वास्थ्य मन्त्रालय र अन्य सम्बन्धित मन्त्रालयलाई कोभिड प्रतिक्रियाका लागि अभूतपूर्व उपायहरू कार्यान्वयन गर्न बाटो प्रशस्त बनायो। कोरोना भाइरस संकटको जोखिममा एसियाका विकासोन्मुख देशहरू छन्। हालको अवस्था चिन्ताजनक छ किनकि फैलिरहेको संक्रमणका अस्पष्ट स्रोतहरू र भाइरसको बहुविधाबारे पूर्ण विज्ञ हुन सकेका छैनौं। भियतनाममा प्रवेश गर्ने नाकाहरू कडाइका साथ नियन्त्रण गरिएको थियो। शंकास्पद मानिस र विषयहरूलाई तुरुन्त क्वारेन्टाइनमा राख्ने व्यवस्था गरियो। भियतनाम उच्च जोखिम क्षेत्रबाट यात्री उडान रोक्न र अन्तर्राष्ट्रिय यात्रुलाई क्वारेन्टाइन गर्ने पहिलो देशमध्ये एक हो। जनवरीदेखि सरकारले चीनबाट आएका सबै व्यक्तिलाई स्वास्थ्य घोषणा पेश गर्न र १५ दिनसम्म सरकारद्वारा नियन्त्रित सुविधाहरूमा अलग्गै बस्न आवश्यक प्रबन्ध मिलाएको थियो। यी आवश्यकता बिस्तारै रिपब्लिक कोरिया, संयुक्त राज्य अमेरिका र युरोपेली युनियनसम्वद्ध देशहरूबाट आएकामा लागू गरियो। देशलाई थप तयारीका लागि समय दिइयो। महामारी नियन्त्रण टोलीहरूले लक्षित परीक्षण र आक्रामक ट्रेसिङ गरेका थिए। भियतनाममा पुष्टि भएका कोभिड बिरामीहरू पहिलो तहका मानिन्छन्। तिनको स्वास्थ्य सुविधामा पृथक उपचारको व्यवस्था गरिएको छ। परिवारका सदस्यहरूमा संक्रमण रोक्न संक्रमण पुष्टि भएका व्यक्तिहरूको घरमा छुट्टै अनुमति छैन। हाल अस्पताल र स्वास्थ्य केन्द्रहरूले न त अत्यधिक मागको सामना गरिरहेका छन् न आपूर्ति अभावका कारण सबै कोभिड १९ बिरामीका लागि पर्याप्त स्रोतहरू उपलब्ध छन्। टियर दुई पुष्टि भएका केसहरूका नजिक सम्पर्क हुनेका लागि हो, जसले परीक्षण र सरकारले सञ्चालन गर्ने क्वारेन्टाइन गर्नुपर्छ। टियर तीनमा ती व्यक्तिले टायर दुई केससँग नजिकको सम्बन्ध राखेका थिए। तिनीहरूले घरमा स्वपृथक गर्नुपर्छ। चौथो तहमा सम्पूर्ण समुदायलाई अलग गर्नु समावेश छ। स्थानीय अधिकारीहरूले दुईवटा गाउँहरू, एउटा कम्युन र अस्पताललाई छुट्याए। गतवर्ष भियतनामको लक्षित परीक्षण, आक्रामक सम्पर्क ट्रेसिङ र बहुस्तरीय अलगाव प्रणालीले कोभिडलाई नियन्त्रणमा राख्न यसको सफलतामा ठुलो योगदान पुर्यायो। त्यहाँका जनता निजी सुरक्षात्मक उपायहरूसँग राम्रोसँग सूचित छन्। स्वास्थ्य मन्त्रालयले जनतालाई सकारात्मक केस र सम्भावित जोखिमहरूको बारेमा अवगत गराउँछ। यसका वेबसाइटहरूमा रोग निवारणका लागि दिशानिर्देशहरू प्रदान गरेको छ। सरकारद्वारा सञ्चालित मिडिया अभियान, एक भाइरल संगीत भिडियोसहित, व्यक्तिगत सुरक्षा व्यवहारलाई बढावा दिइएको छ जबकि सार्वजनिक र निजी टेलिकम कम्पनीहरूले सामूहिक रूपमा मोबाइल फोन प्रयोगकर्ताहरूलाई कोभिड १९ रोकथाममा अर्ब सन्देश पठाएको छ। सावधानीका उपायसहित सार्वजनिक अनुपालन, सामाजिक दूरीसहित अपनाइएको थियो र हाल पनि छ। सार्वजनिक स्थानहरूमा अनुहारमा मास्क लगाउनु अनिवार्य छ। रक्सीमा आधारित सेनिटाइजरहरू व्यापक रूपमा उपलब्ध छन्। धार्मिक साइटहरू र स्कूलहरू बन्द गरिएको छ। निजीक्षेत्र बढेको छ। कारखानाले स्वास्थ्य केन्द्रलाई व्यक्तिगत संरक्षण उपकरण र भेन्टिलेटरको अभाव हुनबाट जोगाउँदै चिकित्सा आपूर्ति निर्माणमा ध्यान केन्द्रित गरेको छ। परोपकारीहरूले आर्थिक मन्दीबीच कमजोर मानिसलाई खुवाउन चावल एटीएम स्थापना गरेका छन्। महामारीविरुद्ध तत्परताको इतिहास भियतनामको सापेक्ष सफलता महामारीको तयारीमा लगातार प्रयासहरूको परिणाम हो। सन् २००३ मा सार्सको प्रकोपपछि भियतनामले विश्व बैंकको समर्थनसहित उदाउँदो संक्रामक रोग नियन्त्रणका लागि आफ्नो राष्ट्रिय क्षमता सुदृढ पार्न जारी राख्यो। विश्व बैंकले एभियान र मानव इन्फ्लुएन्जा नियन्त्रण र तयारीका लागि तीन अपरेसनहरूको एक श्रृंखलालाई वित्त पोषण गर्यो। जसले रोग सर्भेलेन्स र प्रतिक्रिया प्रणाली र उपचारात्मक हेरचाह तयारीलाई बढायो। हालसालै बैंकले भियतनाम स्वास्थ्य सुरक्षा वित्त पोषण आँकलनलाई समर्थन गरेको थियो। जोखिम सञ्चार स्थिति विश्लेषण र कोभिड १९ निगरानी, निदान, हेरचाह र उपचारमा प्रशिक्षणसमेत व्यापक प्रदान गरियो। गतवर्ष भियतनामका उपप्रधानमन्त्रीको शब्दमा, हामीले एउटा लडाईं जितेको हुन सक्छ तर यो युद्ध अझै जारी छ। भियतनामको अर्थतन्त्र लचिलो छ। सन् २०२० मा २९ प्रतिशतले बिस्तार भएको छ जुन विश्वको सबैभन्दा उच्च वृद्धि दर हो। आर्थिक वृद्धि २०२१ मा ६५ प्रतिशत हुने प्रक्षेपण गरिएको छ। आईएमएफको देशको अर्थतन्त्रको पछिल्लो वार्षिक मूल्यांकनअनुसार सरकारको समर्थनमा आधारित रहेको देखिन्छ। एसियामा पुनः प्राप्ति अगाडि बढ्दै, नीतिनिर्माणकर्ताहरूले स्थायी आर्थिक दाँजोलाई सीमित गर्न र एक मजबुत रिकभरीलाई समर्थन गर्न आवश्यक छ। जबकि उत्पादकता बढाउन र आर्थिक दोहोरोपनालाई कम गर्न सुधारको चरण स्थापित गर्दै रहेको देखिन्छ। महामारीले अर्थतन्त्रमा नराम्रो असर पारे पनि भियतनामले स्वास्थ्य र आर्थिक नतिजा दुवै सीमित गर्न निर्णायक कदमहरू चालेको देखिन्छ। आक्रामक सम्पर्क ट्रेसिङ, लक्षित परीक्षण र संदिग्ध कोभिड१९ का मामलाहरूको सुधारका उपायहरू र सोको द्रुत परिचय, रेकर्ड संक्रमण र मृत्युदर प्रतिव्यक्ति आधारमा उल्लेखनीय रूपमा कम राख्न सफल भएको देखिन्छ। समयमै नीति समर्थनको साथ सफल सुधारका उपाय अबलम्बन गर्नाले आर्थिक नतिजा र आपतकालीन सुधारका प्याकेजको आकारले रोगलाई सीमित गर्न मद्दत गर्यो। सन् २०२० मा भियतनामी अर्थतन्त्र २९ प्रतिशतले बिस्तार भयो जुन विश्वको सबैभन्दा उच्च वृद्धिदर हो। भियतनामले ठोस आर्थिक आधारभूत सिद्धान्त र नीतिगत बफरहरूको साथ महामारीमा प्रवेश गर्यो। यद्यपि केही संरचनात्मक चुनौतिहरू सम्बोधन गर्न बाँकी छ। सन् १९८६ मा बजारोन्मुख डो मोइ सुधारको आगमनदेखि भियतनाम विश्वको सबैभन्दा गरिब देशमध्येको हो। मध्यम आयको स्थिति भएको ठाउँमा पुगेको छ। विदेशी प्रत्यक्ष लगानीको नेतृत्व निर्माणमा आधारित कृषिबाट आधुनिक अर्थतन्त्रमा संरचनात्मक रूपान्तरण र कसैलाई पछाडि नछाड्ने जोडले जीवनस्तर उकास्नसमेत मद्दत गरेको छ। नेपालका स्वास्थ्यकर्मी र अधिकारीहरू कोभिड १९ का घटनाहरूको वृद्धिविरुद्ध संघर्षरत छन् किनभने संक्रमण छिमेकी भारतको घातक दोस्रो लहरबाट फैलिएको छ। पछिल्ला तीन सातामा नेपालको दैनिक घटना पथमा परीक्षण गरिएका दुईमध्ये एक जनाले सकारात्मक देखाइरहेका छन्। स्वास्थ्य सुविधाहरूमा लाक्षणिक घटनाहरूले बाढी ल्याएको छ। आउँदा दिनमा अवस्था झनै नराम्रो हुनसक्छ, नेपालको महामारी विज्ञान र रोग नियन्त्रण डिभिजनका प्रवक्ता भन्छन्, हामी अक्सिजन आपूर्ति गर्न सक्दछौं तर गम्भीर अवस्थाको उपचारका लागि चाहिने भ्यान्टिलेटर र आईसीयू सुविधा कम आपूर्तिमा छन्। संक्रमण बढ्दो क्रममा के नेपाल अर्को कोभिड १९ हटस्पट हुनेछ ? यसै साताको सुरुमै प्रधानमन्त्री केपी ओलीले महामारीको सामना गर्नुपरेको आलोचना गरिएको थियो। उनले भाइरससँग लड्न नेपाललाई खोप र मेडिकल आपूर्ति गर्न अन्तर्राष्ट्रिय समुदायलाई अपिल गरे। नेपालबाट खोप अभियान जनवरीमा सुरु भएको थियो। भारतबाट मागको आपूर्तिको आधा मात्र वितरण भएपछि अनिश्चितताको सामना गर्नुपर्यो। थोरै अंशले मात्र दुवै भ्याक्सिन पाएका छन्। कोरोना भाइरस संकटको जोखिममा एसियाका विकासोन्मुख देशहरू छन्। हालको अवस्था चिन्ताजनक छ किनकि फैलिरहेको संक्रमणका अस्पष्ट स्रोतहरू र भाइरसको बहुविधाबारे पूर्ण विज्ञ हुन सकेका छैनौं।"
पसलको भीडभाडले कोरोना जोखिम बढ्यो,"गुल्मी : कोभिड १९ को दोस्रो लहर सुरुसँगै जिल्लामा संक्रमितको संख्या बढ्दो क्रममा रहेको छ । कोरोना फैलिन नदिन जिल्ला प्रशासन कार्यालय गुल्मीले गत वैशाख १८ गतेदेखि निषेधाज्ञा जारी गरेको छ । जिल्ला कोभिड १९ संकट व्यवस्थापन केन्द्रको पछिल्लो जेठ ३ गतेको बैठकले ७,१० र १३ गते जिल्ला बाहिरका निर्माण र खाद्य सामग्रीका सवारी सञ्चालन गर्न पाउने निर्णय गरेको थियो । सोही अनुसार जिल्लाका गाउँगाउँ जाने खाद्य सामग्री लिन सवारीसाधन सदरमुकाम आउन थालेसँगै पसलमा भीडभाड बढेको स्थानीयले बताए । निश्चित दिन तोक्दा पसलमा भीड बढेको स्थानीयको भनाइ छ । प्रमुख जिल्ला अधिकारी रुद्रादेवी शर्माले बैठकमा सबैको सल्लाहमा दिन तोकेको उल्लेख गर्दे आवश्यकता र जोखिम हेरेर फेरी निर्णय गर्ने जानकारी गराइन् । हाल गुल्मीमा ९ सय ७० सक्रिय संक्रमित छन् भने ७ सय १४ निको भइसकेका छन् । जिल्लामा कोरोना संक्रमणबाट ६६ जनाले ज्यान गुमाएका छन्।"
म्याग्दीमा कोरोना महामारीबाट ३५ जनाले गुमाए ज्यान,"बेनी : कोरोना महामारीबाट म्याग्दीमा ३५ जनाले ज्यान गुमाएका छन् । दोस्रो लहर सुरु भएयता करिब एक महिनाको अवधिमा मात्रै कम्तिमा २७ जनाको मृत्यु भएको छ । कुल संक्रमितको २३५ प्रतिशतले ज्यान गुमाएका हुन् । ९५६ जना अथवा ९७६५ प्रतिशतले कोरोना जितेका छन् । म्याग्दीमा संक्रमण पुष्टि भएका १९ जना, जिल्ला बाहिरका अस्पतालमा उपचारका लागि गएका १२ जना र कोरोनाको लक्षण र चिन्ह देखिएका तर स्वाब परीक्षण नगरिएका ४ जना (शंकास्पद) समेत मृत्यु हुनेको संख्या ३५ जना पुगेको स्वास्थ्य कार्यालय म्याग्दीले जनाएको छ । यस्तै पोखरा, काठमाडौंलगायत सहरी क्षेत्रमा उपचारको क्रममा कोरोना पुष्टि भएका १२ जनाको मृत्यु भएको छ । म्याग्दीमा कोरोना पुष्टि भइ ७ जनाको बेनी अस्पतालमा र १३ जनाको पोखरा, काठमाडौं रिफर गरिएकोमा उपचारका क्रममा मृत्यु भएको स्वास्थ्य कार्यालय म्याग्दीका निमित्त प्रमुख एकनारायण लम्सालले बताए । शनिबार र आइतबार बेनी अस्पतालमा तीनजना कोरोना संक्रमितको मृत्यु भएको छ, उनले भने, ज्यान गुमाएकामध्ये धेरैजसो होम आइसोलेसनमा बसेर जटिल भएपछि मात्रै अस्पताल आएका हुन् । म्याग्दीमा हालसम्म एक हजार ४८८ जनामा कोरोना संक्रमण पुष्टि भएको छ । जिल्लाभर सक्रिय संक्रमितको संख्या ४९६ जना छ । म्याग्दीबाट संकलन गरेर पठाइएको ३१४ वटा नमुनाको रिपोर्ट आउन बाँकी छ । सदरमुकाम बेनी बजारभित्र निषेधाज्ञा जारी भएपछि नयाँ संक्रमित भेटिने दर घटेपनि ग्रामिण क्षेत्रमा बढेको छ । नया नयाँ ठाउँमा संक्रमित भेटिएका छन् । कोरोना नियन्त्रणका लागि वैशाख २२ गतेदेखि सुरु गरिएको निषेधाज्ञा जेठ १७ गतेसम्म लम्बाइएको जिल्ला प्रशासन कार्यालयले जनाएको छ । प्रमुख जिल्ला अधिकारी गणेशबहादुर अधिकारीले संक्रमण बढ्ने दर स्थिर रहेकाले नियन्त्रणका लागि निषेधाज्ञा लम्बाइएको बताए । जिल्ला कोभिड१९ संकट व्यस्थापन केन्द्रको सिफारिसमा सुरक्षा समितिले सात दिन निषेधाज्ञा थप गर्ने निर्णय गरेको हो । दोस्रो पटक जेठ १ गतेदेखि १० गतेसम्म निषेधाज्ञा गरिएको थियो ।"
उपत्यकामा थप कडाइ गर्दै एक साता निषेधाज्ञा थप्ने तयारी,"काठमाडौं : काठमाडौं उपत्यकामा जारी निषेधाज्ञा एकसाता लम्बिने भएको छ। कोरोनाभाइरस सङ्क्रमितको सङ्ख्या दिनदिनै बढ्न थालेपछि काठमाडौं उपत्यकाका तीनवटै जिल्ला प्रशासन कार्यालयले यसअघि लगाइएको निषेधाज्ञा कडाइका साथ एक साता थप्ने निर्णय गरेका हुन्। निषेधाज्ञा थपबारे भोलि उपत्यकाका तीनैवटै जिल्ला काठमाडौं, भक्तपुर र ललितपुरका प्रमुख जिल्ला अधिकारीको बैठक बस्ने भएको छ । भोलिको बैठकले निषेधाज्ञा थपसहित अन्य आदेश जारी गर्ने बताइएको छ। अहिले जारी भएको काठमाडौं उपत्यकाको निषेधाज्ञा जेठ १३ गते राति सकिँदैछ । काठमाडौं उपत्यकामा कोरोना संक्रमण र मृत्यु दर तीव्र बढेको छ। आइतबार मात्रै उपत्यकामा २ हजार ८२१ जना कोरोना संक्रमित थपिएका छन्। ३६६ जना भक्तपुरमा, ६९४ जना ललितपुरमा र १ हजार ७६१ जना काठमाडौंमा गरी २ हजार ८२१ जनामा कोरोना संक्रमण देखिएको हो।"
"नवलपरासीमा कोरोना संक्रमण घट्दै, मृत्युदर पनि कम",परासीः पश्चिम नवलपरासीमा कोरोना संक्रमणबाट सञ्चो हुनेको संख्या बढ्दै गएको छ । संक्रमणबाट मृत्यु हुने दर र संक्रमितको संख्या पनि घट्दै गएको छ । २ दिनदेखि सञ्चो हुनेको संख्या बढेको हो भने यो अवधिमा मृत्यु हुने र संक्रमित हुनेको संख्या घट्दै गएको स्वास्थ्य कार्यालयले जनाएको छ । त्यसैगरी संस्थागत आइसोलेसनमा बस्नेको संख्या पनि घट्दो छ । पीसीआर परीक्षण गरी पठाइएकामध्ये ९० प्रतिशत भन्दा बढीको रिपोर्ट पोजिटिभ आउने गरेको थियो । अहिले यो प्रतिशत घटेर ७० भन्दा कममा पुगेको स्वास्थ्य कार्यालयका कोरोना फोकल पर्सन देविलाल पौडेलले जानकारी दिए । तथ्यांकअनुसार शनिबार ५९ जना संक्रमित भएकोमा १ सय ३५ जना निको भएर गएका छन् । त्यस दिन ३ जनाको मृत्यु भएको छ । त्यस्तै आइतबार ४३ जना संक्रमित हुँदा ४१ जना निको भएर घर गएका छन् । त्यस दिन १ जनाको मृत्यु भएको छ । एक महिनादेखि हरेक दिन संक्रमणले ३ देखि ७ जनासम्मको मृत्यु हुँदै आएको थियो । दोस्रो लहरको संक्रमणबाट जिल्लामा अहिलेसम्म ८२ जनाको मृत्यु भएको छ । संक्रमितलाई राख्न ७ वटै स्थानीय तहमा आइसोलेसन बनाइएको छ । अहिले बर्दघाट नगरपालिकामा १४ र सुनवल नगरपालिकाको आइसोलेसनमा १३ जना छन् । अन्य पालिकामा रहेका संक्रमितहरु निको भएर घर गएकाले त्यहाँ बिरामीको संख्या शुण्य छ । पृथ्वीचन्द्र अस्पतालमा भने ३० जना संक्रमितको उपचार भइरहेको छ । अझै करिब २ सय जनाको रिपोर्ट आउन बाँकी छ । जिल्लामा अहिले सक्रिय संक्रमितको संख्या १३ सय ८० छ । त्यसमध्ये धेरैको अवस्था सामान्य रहेको स्वास्थ्य कार्यालयले जनाएको छ ।
विघटनविरुद्धको रिटमा हस्ताक्षर गर्ने एमाले सांसदको संख्या २३ मात्रै,"काठमाडौं : कांग्रेस सभापति शेरबहादुर देउवालाई संविधानको धारा ७६(५) अनुसार प्रधानमन्त्री नियुक्त गर्न माग गर्दै झलनाथ खनाल र माधव नेपाल पक्षका २३ सांसदले हस्ताक्षर गरेका छन् । सिंहदरबारमा सोमबार भएको सांसदहरुको भेलामा २३ सांसदले हस्ताक्षर गरेका हुन् । पहिले दाबी पेस गर्दा २६ जनाको हस्ताक्षर रहेकोमा तीनजनाले रिटमा हस्ताक्षर गर्न अस्वीकार गरेपछि त्यो संख्या २३ मा झरेको हो। हस्ताक्षर गर्ने सांसदहरुमा मुकुन्द न्यौपाने, रामकुमारी झाँक्री, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, निरादेवी जैरू, सरला यादव, कल्याणी खड्का, लक्ष्मी चौधरी, कलिला खातुन, पुष्पाकुमारी कर्ण कायस्थ, झलनाथ खनाल, माधवकुमार नेपाल, भीम रावल, घनश्याम भुसाल, सुरेन्द्र पाण्डे, भवानीप्रसाद खापुङ, यज्ञ सुनुवार, दीपकप्रकाश भट्ट, नारायण खतिवडा र मेटमणि चौधरी रहेका छन् ।नेपालखनाल समूहका गोकर्ण विष्ट, पवित्रा निरौला खरेल र गणेश पहाडीले भने हस्ताक्षर गरेका छैनन् । यसअघि देउवालाई प्रधानमन्त्री बनाउन माग गर्दै राष्ट्रपतिलाई बुझाइएको हस्ताक्षरमा नेपाल पक्षका २६ सांसदले हस्ताक्षर गरेका थिए।"
"एसईई परीक्षा भौतिक रुपमा गर्ने सम्भावना न्युन छ, विकल्पबारे छलफल हुँदैछ: शिक्षामन्त्री श्रेष्ठ","काठमाडौं: शिक्षा, विज्ञान तथा प्रविधि मन्त्री कृष्णगोपाल श्रेष्ठले यस वर्षको एसईई परीक्षा भौतिक रुपमा गर्ने सम्भावना न्युन रहेको बताएका छन् । यसका लागि विभिन्न विकल्पको बारेमा छलफल भइरहेको मन्त्री श्रेष्ठले जानकारी दिए । राष्ट्रिय परीक्षा बोर्डले शिक्षा तथा मानव स्रोत विकास केन्द्रका महानिर्देशक वैकुष्ठ अर्यालको संयोजकत्वमा गठित समितिले दिएको प्रतिवेदनको आधारमा परीक्षाको मोडालिटिको बारेमा निर्णय हुने उनले बताए । एमाले निकट विद्यार्थी संगठन अनेरास्ववियुको ज्ञापनपत्र बुझ्ने क्रममा मन्त्री श्रेष्ठले यस्तो बताएका हुन् । संगठनका अध्यक्ष ऐन महर सहितको टोलीले मन्त्री श्रेष्ठलाई १३ बुँदे ज्ञापनपत्र बुझाएको थियो । सो क्रममा मन्त्री श्रेष्ठले एसईई र कक्षा १२ को परीक्षाको विषयमा मन्त्रालयले यही महिनाभित्र जानकारी दिने बताए । उनले भने 'सबै परीक्षाको विषयमा चाँडै निर्णय गर्नेछौँ ।' सरकारले आर्थिक वर्ष २०७८०७९ को बजेटमा शिक्षाको बजेट बढ्न सक्ने आंकलन गर्दै नयाँ योजना आउनसक्ने पनि मन्त्री श्रेष्ठको भनाइ थियो । यस्तै मन्त्री श्रेष्ठले सबै विश्वविद्यालयको रोकिएको परीक्षा, अनलाईनमा कक्षा लिएवापतको शुल्क घटाउनुपर्ने, सबै सामुदायीक विद्यालयमा निशुल्क इन्टरनेट सेवा उपलब्ध गराउने विषयमा सम्बन्धित निकायसँग छलफल भइरहेको पनि बताए । शिक्षा सचिव रामप्रसाद थपलियाले एसईई र कक्षा १२ को विषयमा मन्त्रानलयले चाँडै निर्णय गर्ने जानकारी गराए । दुई तीन दिनभित्रमै परीक्षाको मोडालिटी बारे निर्णय गरिने उनको भनाइ छ ।"
"२४ घन्टामा ७ ४२५ संक्रमित, १८५ को मृत्यु",काठमाडौं : पछिल्लो २४ घन्टामा मुलुकमा ७ हजार ४२५ जनामा कोरोना भाइरस संक्रमण देखिएको छ। स्वास्थ्य तथा जनसंख्या मन्त्रालयलले थप ७ हजार ४२५ जनामा संक्रमण पुष्टि गरेको हो। जम्मा २० हजार ४५३ नमूना परीक्षण गराउँदा ७ हजार ४२५ जनामा संक्रमण देखिएको हो। यस्तै पछिल्लो २४ घन्टामा ७ हजार १३५ जना कोरोनामुक्त भएका छन्। यस्तै पछिल्लो २४ घन्टामा कोरोनाबा थप १८५ जनाले ज्यान गुमाएका छन्। हाल १ लाख १५ हजार ४४७ जना कोरोनाका सक्रिय संक्रमित छन्। क्वारेन्टाइनमा ९२४ जना रहेका छन्।
तेस्रो लहरको तयारी,"लकडाउनमा पनि संक्रमित निस्फिक्री गाउँघर, जंगल, धारापँधेरा घुमिरहेका छन्। गाडी चल्न मात्र रोक छ भीड, भेला, भोजभतेरमा रोक छैन। काफल पाक्ने समय र यार्सागुम्बा टिप्ने समय भएकाले सयौंको संख्यामा जंगल जंगलमा छन्। बाग्लुङको बलेवा क्षेत्रमा वैशाखमा मात्र दुई दर्जन विवाहका भोज भए। त्यस्तै ८४ पुजा, रुद्री, सत्यनारायण, पोखरी र वरपीपल बिहे पनि भए। गोरखा, तनहुँ, पर्वतका विभिन्न स्थानमा समेत जन्ती आउने र जाने पनि निषेधाज्ञालाई तोड्दै प्रशस्तै भए। देशभर नै २५ भन्दा बढी जम्मा पारेकोमा पक्राउ गरिए पनि जात्रा र भोजभतेर रोकिएनन्। जलजलामा भोज खाएका ६ जनाको मृत्यु भइसकेको छ जसमा चार जना एकै घरका छन्। लकडाउन, भीड, भोजभतेरले नै गाउँ र घरघरमा कोरोना लगेको छ। लकडाउन भए पनि आवागमन तथा जमघटमा ५९ प्रतिशतले मात्र कम भएको छ। भेन्टिलेटर नचाहिने गम्भीर निमोनिया भएकामध्ये ८० प्रतिशत र भेन्टिलेटरमा रहेका २० प्रतिशतसम्म निको भइरहेका छन्। बिरामीको उमेर नहेरी लक्षण हेर्दै छातीको एक्सरे रिर्पाेटमा दाग देखिए उपचार प्रक्रिया सुरु गर्नुपर्छ। हेल्पलेस हुँदै हेल्थवर्कर्स युद्धमा खटिएका सिपाही अर्थात् महामारीमा स्वास्थ्यकर्मीहरू बिरामीको जीवन र मृत्युबीचको लडाईंको प्रत्यक्षदर्शी बन्नुपर्दा स्वास्थ्यकर्मीलाई अत्यास लाग्छ। बिरामीको ज्यान जोगाउन नसकेकोमा केही धुरुधुरु रुन्छन् पनि। अस्पतालका यस्ता दृश्यले स्वास्थ्यकर्मीलाई कमजोर, निराश र हतोत्साहित बनाउँछ। हरेक कोशिस गर्दागर्दै फलको आस नकारात्मक आउँदा दुःखी हुन्छन्। त्यसैमा कोभिडले युवा जमातलाई नै समस्या र मृत्यु दिँदा थप चिन्ता बढाएको छ। कोभिड महामारीका बेला बिरामीलाई भर्ना लिन नसकेको, आफैंलाई संक्रमण सर्ला कि बिरामीको छटपटी, बिरामीको मृत्यु र आफ्नो पेसा र भविष्यप्रतिको पीरले चिन्ता बढेको छ। हेल्पलेसले तनाव, चिन्ता, अनिद्रा, डिप्रेसनका लक्षण बढ्दै छन्। काम गर्ने क्षमतामा प्रश्न उठने यो पेसामा योग्य छैन कि भन्ने विचार बढ्दैछ। त्यसो त पहिलो चरणको कोभिडबाट पनि नेपालमा ४० प्रतिशत स्वास्थ्यकर्मीमा एन्जाइटी, डिप्रेसन र धेरैमा पोष्ट ट्रमाटिक स्ट्रेस डिसअर्डर थियो। कोभिडको दोस्रो लहर दोस्रो लहरले छोटो समयमै पहिलोले भन्दा बढी तीब्रता लिएको छ। संक्रमणमा मात्र नभई अस्पताल भर्ना हुने र मृत्यु हुनेको ग्राफ पनि अप्रत्याशित रूपमा छ। कोरोनाले आफूलाई पूर्ण तयार र थप शक्तिशाली बनाई भारतमा विध्वंश मच्चाउँदै नेपालमा प्रवेश गरिसकेको छ। पहिलो निसानामा नेपालगन्ज परी कोरोनासँग लड्ने सिपाहीस्वास्थ्यकर्मी मात्र होइन हतियारको औषधि, अक्सिजन समेतको अभाव देशभर नै उदागीएको छ। पहिलो लहरमा संक्रमित युवा नै बढी भए पनि अस्पताल भर्ना र मृत्यु ६० वर्षमाथिका दीर्घरोगीको थियो भने अहिलेको भर्ना विशेषत ३० देखि ५० वर्षका युवा जमातको छ र स्वाभाविक मृत्यु पनि। निषेधाज्ञा सुरु हुन पहिले नै कोरोना परिवारभित्र पसिसकेको देखिन्छ जबकि पहिलोमा लकडाउनपछि बिस्तारै उचाई लिएको र लकडाउन सकिएपछि बिस्तारै परिवारभित्र प्रवेश गरेको थियो। पहिलोमा सदस्यहरू धेरैजसो संक्रमित देखिँदैनथे भने हाल बढी संक्रामक भाइरसका कारण अधिकांश सदस्यहरू संक्रमित देखिन्छन्। तसर्थ परिवारका सदस्यबीच पनि धेरै समयसँगै नबिताउन तथा एक अर्कासँग कुरा गर्दा मास्कको प्रयोग गर्न जरुरी छ। तेस्रो लहरमा बालबालिका कोरोना नेगेटिभ देखिएका काठमाडौंका ११ वर्षीय एक बालक ज्वरो, झाडापखालापछि शिथिल अवस्थामा कान्ति बाल अस्पतालको पीआईसीयुमा भर्ना भए। तैपनि पुनः पीसीआर गर्दा पोजेटिभ देखियो। उपचारकै क्रममा चैत्र २८ गते मृत्यु भयो। पाँच दिनसम्म १०४ डिग्री ज्वरो, झाडाबान्ता र खोकी लागे कतिपयमा निला दागहरू, नाक र मुखबाट रगतलाई सामान्य र मौसमी रुघाखोकी भन्दै लापरवाह नगरी कोरोना हुनसक्छ भन्दै शंका गर्न जरुरी छ। तेस्रो लहर छिट्टै अक्टोबरनोभेम्बरमा आई डिसेम्बरमा जान सक्ने भएकाले अहिलेदेखि नै तयारी नगरे दोस्रोजस्तै सम्हाल्न सक्दैनौं। कोरोनाको पहिलो लहरमा दुई प्रतिशत कम, दोस्रो लहरमा १० प्रतिशत बढी बालबालिकाको हिस्सा छ। पहिलो लहरमा बुढापाका, दोस्रो लहरमा युवा बढी प्रभावित भएजस्तै तेस्रो लहरमा खोप नलगाएका र बालबालिका बढी प्रभावित हुने भएकाले त्यसको रोकथाममा घर, समुदाय र विद्यालयमा ध्यान दिन, जिल्ला तथा केन्द्रिय अस्पतालमा बालबालिकाका लागि शैया एचडीयु र आईसीयु स्थापना तथा दक्ष जनशक्ति तयार गर्न ढिलो भइसकेको छ। राजनीतिक, सामाजिक र आर्थिकलगायत सबै क्षेत्रले संयम तोडेर दोस्रो लहर ल्याएजस्तै दोस्रो लहर कम भएर सामान्यतर्फ जान थालेपछि विद्यालय खुल्दा संक्रमणको समस्या निम्तिन्छ। खोपको पहुँचता पनि पुगेको हुँदैन। समुदायमा सबै वा ६० प्रतिशतलाई खोप दिँदा पनि बच्चा जोगिन्छन्। बच्चामा इम्युनिटी त्यसै पनि कम हुन्छ, हालसम्म बच्चामा कुनै खोप छैन। कोभ्याक्सिन खोप दुईदेखि १८ वर्षकोमा क्लिनिकल ट्रायल चल्दैछ। तथापि फाइजरको खोप १२ देखि १५ वर्ष उमेरसम्मका लागि सुरु भयो जुन नेपालमा तत्कालै आउने सम्भावना देखिँदैन। बेलैमा उपचार पाए सबै निको मृत्यु भएका अधिकांश संक्रमित लक्षण देखिँदादेखिँदै पनि ढिलो गरी स्वास्थ्यकर्मी तथा अस्पतालको सम्पर्कमा पुग्नेहरू छन्। समयमै उपचार पाएका कोरोना भाइरस संक्रमितहरू जुनसुकै प्रकारका निमोनिया भएका के जेष्ठनागरिक के दीर्घरोगी अधिकांश निको भइरहेका छन्। सास फेर्न गाह्रो भए, ज्वरो सय डिग्री बढी भइरहे, अक्सिजनको मात्रा ९२ प्रतिशतभन्दा कम भए वा धेरै तलमाथि भइरहे तुरुन्त चिकित्सकीय सल्लाह जरुरत पर्दछ। आज पनि संक्रमितमध्ये ८० प्रतिशत बढीमा सामान्य लक्षण छ र घरमै उपचार सम्भव छ। १५ प्रतिशत मध्यमस्तरका छन् र अस्पताल आवश्यक पर्छ। पाँच प्रतिशतलाई आईसीयुमा भर्ना गर्ने खालका देखिएका छन्। सामान्य समस्या भएकाहरू अनावश्यक औषधि र उपचार प्रक्रियामा नअल्झी स्वास्थ्यकर्मीको सल्लाहबमोजिम घरमै प्रशस्त तातो झोलिलो खाना खाए राम्रो निद्रा र तनावरहित अवस्थामा बसे निको हुन्छन्। निको हुन सामान्य निमोनिया भएकाले घरमै चिकित्सकीय सहयोग पाए पाँचदेखि सात दिन, मध्यमस्तरको निमोनिया भए ८ देखि १० दिन र गम्भीर निमोनिया भएकामध्ये ६० प्रतिशतमा १० देखि १२ दिनमा तथा अन्य ४० प्रतिशतलाई तीनदेखि पाँच साता लाग्दछ। भेन्टिलेटर नचाहिने गम्भीर निमोनिया भएकामध्ये ८० प्रतिशत र भेन्टिलेटरमा रहेका २० प्रतिशतसम्म निको भइरहेका छन्। बिरामीको उमेर नहेरी लक्षण हेर्दै छातीको एक्सरे रिर्पाेटमा दाग देखिए उपचार प्रक्रिया सुरु गर्नुपर्छ। ढिलो अस्पताल जाने तथा घरमै अक्सिजन लिनेहरूमा जटिलता र मृत्यु छ। अन्तमा, स्वास्थ्य प्रणालीले थेग्नै नसक्ने गरी संक्रमण बढेकाले अस्पतालमा भर्ना गर्न नसकिने सरकारले जनायो। सरकारले हात उठाउनु जति गैरजिम्मेवारी थियो। त्यत्ति नै आपत्तिजनक थियोे। जोगिने आफैं हो भन्दाभन्दै संक्रमित भइहाले सरकार छ भन्ने ढाडसको जरुरी छ, संकटका बेला सरकारले दायित्वप्रति पीठ फर्काउन मिल्दैन। जतिसुकै अँध्यारोका बीचमा पनि उज्यालो देखाउनु पर्छ। (बुढाथोकी नेपाल चिकित्सक संघका कोषाध्यक्ष हुन्।)"
"कुटपिटबाट घाइते यादवको मृत्यु, चारजना पक्राउ","राजविराज : कुटपिटबाट घाइते भएका सप्तरीको रुपनी गाउँपालिका१ रायपुरका ५२ वर्षीय रामदल यादवको सोमबार मृत्यु भएको छ । कुटपिटबाट गम्भीर घाइते यादवको गोल्डेन अस्पताल विराटनगरमा उपचारका क्रममा भर्खरै मृत्यु भएको अस्पतालले जनाएको छ । मादक पदार्थ र नशालु पदार्थ खाएर बुधबार राति आपसमा झगडा हुँदा गाउँकै युवाहरुले धारिलो हतियारले निर्घात कुटपिट गरेको स्थानीयले बताए । सडक किनारमा टाउकोमा धारिलो हतियारले काटेर रक्ताम्मे अवस्थामा फेला परेका घाइतेलाई तत्कालै उपचारका लागि बिराटनगर पठाइएको इलाका प्रहरी कार्यालयका सइ अवधेश चौबैले बताए । अनुसन्धानका क्रममा प्रहरीले सोही गाउँका बिनय यादव, मुकेश यादब, मुकेश पासवान र मनोज यादब पक्राउ परेका छन् । पक्राउ परेका आरोपितहरुले कदम हटिया नजिक गाउँकै पोखरीमा माछापालन गरेर बसेका रामदलसँग बुधबार दिउँसो झगडा गरेका थिए । सोही झगडाको रिसमा मादक पदार्थ र नशालु पदार्थ खाएका आरोपितहरुले बुधबार राति कुटपिट गरेर घाइते अवस्थामा सडक किनारमा छाडेको मृतकका दाजु सरोबर यादवले बताए । नियन्त्रणमा लिइएका माछा, रक्सी खुवाउने भट्टीवाला सुगेन यादललाई भने अनुसन्धानपछि रिहा गरिएको छ । पक्राउ परेका युवाहरु यसअघि पनि कुटपिट र लागूऔषध ओसारपसारको आरोपमा पटकपटक पक्राउ परेको स्थानीयवासीले बताए । शव बिराटनगरस्थित अस्पतालमा रहेको छ । शवको बिराटनगरस्थित कोशी अस्पतालमा पोष्टमार्टम पश्चात सप्तरी ल्याइने प्रहरीले जनाएको छ ।"
"घर भत्किँदा आमाबुवा र भाइको मृत्यु, बेसहारा बने चार दिदीबहिनी","बुटवल : नौवहिनी गाउँपालिका १ चौतारा स्याउलीवाङ प्यूठानका ३८ वर्षीय बोमबहादुर मल्ल खरले छाएको झुपडी मर्मत गर्ने योजनामा थिए। दैनिकी गुजारा त जसोतसो चलाइरहेका थिए। तर, गत शुक्रबार त्यही झुपडी सजाउने मिठो कल्पनासहित परिवारसँगै सुतेका उनी कहिल्यै नउठ्ने गरी ढले। उनी एक्लै मात्रै ढलेनन् आफूसँगै सुतेकी जीवन संगिनी र मुटुको टुक्रा छोरालाई लिएर सदाका लागि अस्ताए। जस्तापाताले घर रंगाउने सपनालाई साकार पार्दै थियो नौवहिनी गाउँपालिकाले । विपन्न घरमा जस्तापाता लगाउने कार्यक्रमअन्तर्गत मल्लले गत शुक्रबार त्यसको चाँजोपाजो गर्दै थिए ।पुरानै घरमा जस्तापाता लगाउन नमिलेपछि उनले एक हात जति गारो लगाउँदै थिए । त्यसका लागि ढुंगा जम्मा गरेर राखेका थिए । शुक्रबार खाना खाएर उनी सहित ३३ वर्षीया श्रीमती गमी मल्ल र ढाइ वर्षीय छोरा मेघराजसँगै सुते । तीन बहिनी छोरीहरु अर्को कोठामा र जेठी छोरी मामा घर गएकी थिइन् । एक्कासी सँगै सुतेका श्रीमान, श्रीमती र ढाइ वर्षीय छोरालाई घर बनाउन राखेका ढुंगाले च्याप्यो । माथिको तला पूरै भत्कियो । त्यही तलामुनि तीनैजनाले प्राण त्यागे। अर्को कोठामा सुतेकाले तीन बहिनी छोरीहरु भने बाँच्न सफल भए । पाँच सन्तान र श्रीमतीको पालनपोषण मल्लले मजदुरी गरेर चलाएका थिए । अर्घाखाँचीमा घर बनाउने मिस्त्री काम गर्दथे मल्ल । गाउँपालिकाले जस्तापाता दिएपछि खुसीले उनी घर छाउन आएका हुन् । जस्तापाताले रंगिएको घर देख्न त पाएनन्, नाबालक चार छोरीलाई विचल्लीमा पारेर मृत्युको मुखमा पुगे। । जेठी छोरी कुमारी मल्ल १५ वर्षकी भइन् । उनी ६ कक्षामा पढ्छिन् । १२ वर्षीय करिष्मा तीन कक्षामा, ९ वर्षीया साइली गंगा दुई र ७ वर्षीया कान्छी छोरी सपना एक कक्षामा पढ्दैछन् । बुवा, आमा र कान्छो भाइको मृत्युपछि उनीहरु बेसहारा बनेका छन् । मामा घर गएकी जेठी छोरी कुमारीले घर आउँदा बुवा, आमा र भाइलाई घरभित्र पुरिएको अवस्थामा देखेपछि गाउँलेलाई खबर गरेकी थिइन् । उनको घर एकान्तमा भएकाले गाउँलेले उनीहरुलाई उद्दार समेत गर्न पाएनन् । उनीहरुको अहिले न बस्ने बास छ, न सहाराका लागि कोही आफन्त । बाल्खैमा उनीहरु बेसहारा बनेका छन् । बिचल्ली छोरीलाई कसको जिम्मा लगाउने भन्ने बारेमा छलफल गर्दैछौं,वडा अध्यक्ष शेरबहादुर सेनले भने, भत्किएको घर बनाउन वडा कार्यालयले अगुवाइ गर्छ ।'"
महामारीमा वीपी प्रतिष्ठानमा धर्ना,"धरान : कोराना महामारीमा बिरामीको सहज उपचार नभएको भन्दै धरानमा क्रियासिल सम्पूर्ण राजनैतिक दलले वीपी कोइराला स्वास्थ्य विज्ञान प्रतिष्ठानमा धर्ना दिएका छन् । सोमबार दर्जन भन्दा बढी राजनैतिक दलका स्थानीय नेता तथा कार्यकर्ताले प्रतिष्ठानका उपकुलपति डा ज्ञानेन्द्र गिरीको कार्यकक्ष अगाडि धर्ना दिएर उपचार सेवा प्रभावकारी बनाउन माग गरेका छन् । कोरोना महामारीका समयमा प्रतिष्ठानको कोभिड अस्पतालमा धरानका संक्रमितलाई भर्ना नगरेको, आइसीयू र भेन्टिलेटर विस्तार नगरेको, अक्सिजन प्लान्ट मर्मत नगरेको र अन्य रोगका बिरामीको समेत जहज रुपमा उपचार नगरेका कारण प्रतिष्ठान व्यस्थापनविरुद्ध आन्दोलनमा उत्रनु परेको नेकपा एमाले धरानका अध्यक्ष नारायण सुवेदीले बताए । उनले प्रतिष्ठानका पदाधिकारी प्रतिष्ठानको सेवा सुधार गर्न भन्दा पनि कमिसनको खेलमा लागेका कारण प्रतिष्ठानको अवस्था कमजोर बनेको बताए । प्रतिष्ठानमा बिरामीले महिनादिनसम्म पर्खदा समेत सिटि स्क्यान, एमआरआइ, र भिडियो एसरे सेवा नपाएको गुनासो आएको कांग्रेस सुनसरीका सचिव सुजेन्द्र तामाङले बताए । उनले पटकपटक प्रतिष्ठानका उपकुलपति डा ज्ञानेन्द्र गिरीलाई भेटेर प्रतिष्ठान सुधार गर्न अनुरोध गर्दा समेत वास्ता नगरिएकाले बाध्य भएर आन्दोलनमा उत्रनु परेको बताए । प्रतिष्ठानले सय बेडको कोभिड अस्पताल संचालन गरेको भएपनि ५० भन्दा बढी बिरामीलाई भर्ना नगरेका कारण संक्रमित बिरामीको उपचार नपाएर अकालमा ज्यान गुमाउनु परेको माओवादी केन्द्रका धरान इन्चार्ज चोत्लुङ लिम्बूले बताए । उनले धराने जनता उपचार नपाउर मरिरहेको अवस्थामा धरानवासी चुप लागेर बस्न नसकेका कारण यस्तो परिस्थितिमा आन्दोलन गर्नु परेको बताए । उनले प्रतिष्ठानका पदाधिकारीले प्रतिष्ठान सुधार नगरे पदाधिकारीलाई कारवाही गर्ने चेतावनी दिएका छन् ।"
कोरोनाभित्रको उज्यालो,"सकेसम्म प्रकृतिसँग नजिक रहने कोशिस गरौं किनकि प्रकृतिसँगको सहकार्य नै मानव स्वास्थ्यका लागि लाभदायक हुनेछ ब्रह्माण्डीय अस्तित्वमा एउटा नियम छ, दुःख छ त सुख पनि छ। अँध्यारो छ त उज्यालो पनि। नकारात्मक छ त सकारात्मक पनि छ अनि कालो छ त सेतो पनि। यी दुवै विपरीत गुणहरूको समान उपस्थिति छ पूरा ब्रह्माण्डमा। अनि यी सबै एउटा निश्चित चाल र लयमा घुमिरहेका हुन्छन्। हामी न त यस नियमलाई तोड्न सक्छौं न आफ्नो अनुकूल नै बनाउन। बस् सक्छौं त केवल यस नियमसँगै बेहिसाब चल्न। ब्रह्माण्डमा आज अस्तित्वमा भेटिएका सम्पूर्ण प्राणीमध्ये सबैभन्दा विशिष्ट र परिष्कृत प्राणी मानिन्छ मानव। मानव जाति विशेष रूपमा आफ्नो बुद्धि र चेतना स्तरका कारण अन्य जातिभन्दा माथिल्लो स्तरमा छ। मानव जातिले यही विशेष गुणको प्रयोग गरेर आफ्नो भाषा, संस्कृति, सामाजिक मूल्यमान्यता आदि हुँदै आजको दिनसम्म आइपुग्दा एक उच्चतम तहको भौतिक विकास गरिसकेको छ। जसलाई भौतिक विज्ञानको रूपमा पनि चिन्दछौं। यही भौतिक विज्ञान वर्तमान अवस्थासम्म आइपुग्दा धेरै ब्रह्माण्डीय रहस्यहरूको पर्दा उघार्न सफल भइसकेको छ। हामी रहेको सौर्य प्रणाली, यसभित्रका विभिन्न ग्रह, उपग्रह, चन्द्रमा, तारा, उल्का पिण्ड अनि यसैभित्रको एउटा सदस्य, मानव जाती बस्ने पृथ्वी समेतको उद्गमदेखि आजसम्मका विभिन्न तथ्यहरू आधुनिक विज्ञानले खोजी गरिसकेको छ। यससँगै सूर्यको गुरुत्वाकर्षण शक्तिभित्र रहेको सौर्य प्रणालीलगायत सम्पूर्ण आकाशगंगाभन्दा धेरै टाढाको सुपर क्लस्टर अनि त्यसभन्दा पनि टाढासम्मको ब्रह्माण्डको जानकारी आजको भौतिक विज्ञानसँग छ। ब्रह्माण्डीय रहस्योद्घाटनको ठुलो उपलब्धीको रूपमा आज भौतिक विज्ञानसँग भोएजर१ नामक मानवनिर्मित यान छ जुन पृथ्वीबाट सबैभन्दा टाढा ३८ एष्ट्रोनिमिकल युनिट पर घुमिरहेको छ। यो आफैंमा अद्भूत उपलब्धी हो। त्यस्तै चिकित्साको क्षेत्रमा आजको विज्ञानले धेरै ठुलो फड्को मार्दै मानव शरीरको सुक्ष्मभन्दा सुक्ष्म परीक्षण गर्न सक्ने प्रविधि विकास गरिसकेको छ। यस अर्थमा हामी धन्य छौं आधुनिक विज्ञानप्रति। तर यस आधुनिक विज्ञान पनि खोज र आविष्कारको एउटा तहभन्दा माथि जान नसकेर अल्मलिरहेको भान हुन्छ। जुन तहभन्दा माथिलाई पराभौतिकको नाम दिइएको छ। सन् १६५ देखि १९० सम्म फैलिएको एन्टोनाइन महामारीले रोमन जनसंख्याको एक तिहाई मानिसलाई मृत्युको मुखमा पुयाएको थियो। सन् १८८९ देखि १८९० सम्मको रसियन फ्लुको कारण १० लाख मानिसले ज्यान गुमाउनु परेको थियो। यस्तै, सन् १९१८ देखि दुई वर्षसम्म नरोकिएको स्पेनिस फ्लुले विश्वमा एक भयानक आतंक मच्चाएको थियो। मानव इतिहासमै सबैभन्दा डरलाग्दो महामारीको रूपमा लिखित यस फ्लुले ५ करोडभन्दा बढी मानिसको ज्यान लिएको थियो। त्यस महामारीमा ज्यान गुमाउने अधिकांस मानिस २० वर्षदेखि ४० वर्ष उमेर समूहका थिए, जुन त्यसअघिका महामारीभन्दा नौलो र फरक तथ्य थियो। सन् १९५७ को एसियन फ्लु, सार्स, स्वाइन फ्लु, इबोलाजस्ता महामारी हुँदै सन् २०१९ देखि सुरु भएको कोभिड१९ ले आज विश्व आतंकित बनेको छ। अस्पतालमा उपचार गर्ने ठाउँ नपाएर मानिसहरू छटपटाइरहेका छन्, प्राण त्यागिरहेका छन्। पैसा मूल्यहीन बनेको छ, कागजको खोस्टासरह। सजिलोसँग सास फेर्न पाउनु नै कोरोना संक्रमितहरूको आज एक मात्र उदेश्य बनेको छ। जीवनका ठुलाठुला सपना साँघुरिएर सानो सपनामा सीमित भएको छ। त्यही सपना पनि कसैका त पूरा भए तर कसैका भने अधुरै रहे। थाकिसके रुँदारुँदा आफन्त गुमाउनेहरू, रित्तिसके आँखाभित्र आँसुहरू। संसार शोकमा डुबाउने कोरोना भाइरस अगाडि आज आधुनिक विज्ञान निरीहझैं देखिएको छ। दिनरातको प्रयास र मेहनतको बाबजुत जब औषधि विज्ञानले यसको खोप परीक्षण गर्न सफल हुन्छ तबसम्म खोप पूर्ण रूपमा प्रयोग गर्न नपाउँदै भाइरसले आफ्नो रूप फेरिसकेको हुन्छ। फरक रूपमा देखिएको यस भाइरस पहिलेभन्दा अझ शक्तिशाली बनेर आएको छ। यस कोरोना भाइरस उत्पत्तिको करिव डेढ वर्ष बित्दा पनि यसको निश्चित लक्षण, प्रभाव र यसको संक्रमणबाट पूर्ण रूपमा ठिक हुने उपाय पत्ता लगाउन सकिएको छैन। विश्वलाई नै भ्रम र डरमा राख्न सफल कोरोना महामारी कहिले अन्त्य हुने हो भन्नेमा कसैले बोल्न सक्ने अवस्था छैन। महामारीको दोस्रो भेरियन्ट सकिन नपाउँदै तेस्रो भेरियन्टको समेत लक्षणहरू केही देशमा देखिएको चर्चा चलिरहेको छ। यस्तो परिस्थिति बढ्दै गएमा अहिले उत्पादित खोपसमेत अपडेट गर्नुपर्ने हुनसक्छ। यस्तो जटिल अवस्थामा कहिलेसम्म विज्ञान पनि खोज र अनुसन्धान गरिरहन सक्षम होला ? भोलिका दिनमा यस भाइरस आफ्नो रूप फेर्दै अझ सशक्त हुँदै गएमा विज्ञानले पनि सँगै यसलाई नियन्त्रण गरिरहन सक्ला ? विश्व मानव समुदाय आज कोरोना महामारीको चपेटाको कारण निषेधाज्ञा र लकडाउनको अवस्थामा छ। मानिस घरभित्रै थुनिएका छन् पिँजडाको सँुगाझैं। उद्योग, कलकारखाना सबै ठप्प छन्, सवारी साधन बन्द छन्। एकपटक फेरि वायु स्वच्छ भएको छ। दिनरात कोरोनाको डर र त्रासबाट गुज्रिरहँदा आकासमा चराहरू भने आनन्द र हर्षका साथ उडिरहेझै देखिन्छन्। न कुनै डर छ नत कुनै चिन्ता। मानिस बाहेकका सम्पूर्ण प्राणी यो कोरोना कालमा स्वाभाविक देखिन्छन्। यसरी हेर्दा कोरोनाको कारण आज केवल मानव जाति प्रताडित छ। किन यसो भइरहेको छ ? धर्तीका अन्य प्राणीभन्दा सर्वश्रेष्ठ प्राणी मानव जातिको मात्र यो अवस्था हुनुमा को जिम्मेवार हुनसक्ला ? कतै हामी आफैं नै पो जिम्मेवार छौं कि ? कतै पृथ्वीको पारिस्थितिक प्रणालीमै असर पर्ने गरी हामी बाहेकका अन्य प्राणी र प्रकृतिको अस्तित्वलाई नै नजरअन्दाज पो गयौं कि ? पर्यावरण र मानिसबिचको सन्तुलन कायम गरेनौं कि ? यस धरतीमा उपस्थित सम्पूर्ण प्राणीमध्ये विशिष्ट प्राणी मानिस भएता पनि हाम्रा कमजोरी र सीमाहरू थुप्रै छन्। पृथ्वीमा पाइने धेरै जीवहरूले सजिलै सुन्न सक्ने ध्वनी हामी भने सुन्न सक्दैनौं। हामीले सुन्न नसक्ने ध्वनी मुसा वा कुकुरले सुनिरहेका हुन्छन्। मानिसले कुनै वस्तुलाई जस्तो रंगमा देख्छौं, अन्य प्राणीले त्यस वस्तुलाई अर्कै रंगमा देख्छन्। यस धरतीको पारिस्थितिक प्रणाली सन्तुलित राख्न अन्य प्राणीको तुलनामा मानिसको भूमिका न्युन रहेको वैज्ञानिक बताउँछन्। यति सीमाका बाबजुद हामी भने धरतीलाई आफ्नो इच्छाअनुसार चलाउन खोज्छौं, प्रकृतिभन्दा माथि जान खोज्छौं। के यो ठिक होला त ? पूर्वीय दर्शनका योगीहरूका भनाइअनुसार संसारमा केही मानिस छोडेर बाँकीले आफूभित्र कहिल्यै हेरेनौं। आफूलाई चिन्ने कोशिस गरेनौं। मन, मस्तिष्क र शरीरको सम्बन्ध र संरचनामा कहिल्यै ध्यान दिएनौं। मनलाई सकारात्मक अनि शुद्ध बनाउनेतिर कहिल्यै लागेनौं। जे जे चिजमा समस्या देखिन्छ ती सबै चिजहरू परिवर्तन गर्न तयार भयौं। आफूभित्रकै समस्या पत्ता लगाएर आफैं परिवर्तन हुन भने कहिल्यै तयार भएनौं। पूर्वीय वैदिक सभ्यताको करिब सुरुआती समयमा अस्तित्वमा आएको मानिएको विश्वकै पुरानो ग्रन्थ वेदको एक उपअंगको रूपमा रहेको योगलाई प्रतिपादन गर्दै प्राचीन ऋषि पतञ्जलीले योग शुत्र नामक कृतिको रचना गरे। उक्त योग शुत्रमा उनले योगका आठ अंग अर्थात् अष्टांग योगको बारेमा व्याख्या गरेका छन्। जीवनको अनन्त सम्भावनालाई खोज्नु र यसलाई उच्चतम रूपमा उपयोग गर्नु नै योग हो भन्ने योगीहरूका भनाइ छन्। मानव शरीरको आन्तरिक विज्ञानलाई बुझ्नु अनि यसका सबै आयामबिच सन्तुलन कायम गर्नु योग हो भन्छन् उनीहरू। यसरी हेर्दा कोरोनाको भयावह परिस्थितिमा योगलाई अँगाल्न सक्यौं भने यसले हाम्रो शरीरको आन्तरिक र बाह्य संरचना मजबुत बनाउने देखिन्छ। योग र प्राणायामको माध्यमद्धारा शरीरको रोग प्रतिरोधात्मक क्षमतालाई बढाउन सकिन्छ भनेर योगविज्ञानले भन्छ। यस्ता संक्रमणबाट बच्ने दीर्घकालीन उपाय यिनै हुनसक्छन्। जस्तोसुकै रोगसँग लड्न पनि शरीरको रोग प्रतिरोधात्मक क्षमताकै महŒवपूर्ण हात हुन्छ भनेर आजको विज्ञानले समेत मानेको छ। यस विषम परिस्थितिमा दैनिक जीवनमा योगसँगै आयुर्वेद पनि जोड्नु अपरिहार्य रहेको आयुर्वेदका विज्ञहरू बताउँछन्। आयुर्वेद पनि वेदकै एक उपवेदको रूपमा रहेको ग्रन्थ हो। आजको आधुनिक चिकित्सा विज्ञानको विकास नभइसकेको प्राचीन समयमा आयुर्वेदकै माध्यमद्धारा उपचार गरिन्थ्यो। आयुर्वेदले मानिसको शरीर पञ्चमहाभूत, वायु, आकास, जल, अग्नि र पृथ्वीद्धारा निर्माण भएको मान्यता राख्छ। पञ्चमहाभूतद्धारा निर्माण भएको मानव शरीरलाई आयुर्वेदले बात, पित्त र कफ गरी तीन दोषमा विभाजन गरिएको छ। जब तीन दोषविचको सन्तुलन बिग्रन्छ तब मानिस अस्वस्थ हुन्छ भनेर आयुर्वेदले भनेको छ। आयुर्वेदले तीनवटै दोषबिच कसरी सन्तुलन बनाउन सक्छ वा के कारणले सन्तुलन बिग्रन्छ भन्ने बोलेको छ। आयुर्वेदले थप प्रष्ट पार्दै पृथ्वी सौर्य प्रणालीको एक हिस्सा भएकाले पृथ्वी र सम्पूर्ण प्राणीमा सूर्य र चन्द्रको प्रत्यक्ष र अप्रत्यक्ष प्रभाव पर्ने कुरा गरेको छ। मानव शरीरमा पनि सूर्य र चन्द्रको प्रभावअनुसार बिहान, दिउँसो र बेलुका फरक फरक प्रकृति हुने कुरा यसले गरेको छ। यससँगै आयुर्वेदले मानिसका लागि बिहानको समयमा उठ्नेदेखि, के खाने, के नखाने, कसरी खाने हुँदै राति कुन समयमा सुत्नेसम्मको सम्पूर्ण दिनचर्या र रात्रिचर्याको बारेमा व्याख्या गरेको छ। यसका अलवा कुन मौसममा कस्तो भोजन गर्ने, कुन कुन भोजनसँगै ग्रहण गर्न मिल्ने, कुन एकापसमा विरोधी हुनेसमेत यसले बताएको छ। भोजन र जीवनशैलीका यी सम्पूर्ण नियमलाई हामीले केही हदसम्म लागू गर्न सकेको खण्डमा पनि मानव स्वास्थ्यमा यसले धेरै सकारात्मक प्रभाव पार्ने देखिन्छ। कोरोना महामारीको यस परिस्थितिमा आयुर्वेदलाई जीवनमा जोड्न सके धेरै लाभ हुनेछ। कोरोनाका कारण धेरै देशको स्थिति भयावह र कारुणिक छ। नेपाल पनि यसबाट अछुतो छैन। तर हरकालो बादलभित्र चाँदीको घेरा हुन्छ भनेझैं यस महामारीको अँध्यारोभित्र छरिएर रहेका आशाका उज्यालालाई समेट्नुपर्छ। वर्षौंदेखि बिछोडिएका सन्तान देख्न आतुर आमाबाबुका आँखाहरू कारोनाकै कारण सन्तान नजिक बस्न पाएका छन्। उच्च शिक्षा हाँसिल गर्न राजधानी छिरेका छोराछोरी गाउँ फर्किएका छन्। धेरै परिवार एक ठाउँमा भेला हुन पाएका छन्, सुखदुःख साट्न पाएका छन्। त्यसैले यो अवसरलाई सदुपयोग गर्दै सकारात्मक अनि जीवन पर्यन्त प्रभाव पार्न सक्ने कार्य गर्ने कोसिस गरौं। योग, आयुर्वेद साथै आधुनिक चिकित्सा विज्ञानले पनि मानिसको अधिकतम रोगको मूल चित्त विकारलाई मानेको छ। त्यसैले चित्तलाई शुद्ध र निर्विकार बनाउन सकारात्मक सोचका साथै बढीभन्दा बढी खुसी र प्रफुल्लित रहने कोसिस गरौं। जति बढी हाँस्न र खुसी हुन सक्छौं, त्यत्ति नै हाम्रो रोग प्रतिरोधात्मक क्षमता पनि सक्रिय हुँदै जान्छ। समयले सम्भव भएसम्म कम्तिमा पाँचदेखि दस मिनेट प्रत्यक्ष सूर्यको प्रकाशमा बसौं। सकेसम्म प्रकृतिसँग नजिक रहने कोशिस गरौं। प्रकृतिसँगको सहकार्य नै मानव स्वास्थ्यका लागि लाभदायक हुनेछ।"
"विघटनविरुद्ध बहुमत सांसदहरू सर्वोच्च जाँदै, देउवालाई प्रधानमन्त्री नियुक्त गर्न माग","काठमाडौ: प्रधानमन्त्री केपी ओलीले मध्यरातमा गरेको संसद् विघटन र चुनावको घोषणा असंवैधानिक र अलोकतान्त्रिक रहेको दाबी गर्दै पाँच दलका शीर्ष नेतासहित बहुमत सांसदहरू सोमबार सर्वोच्च अदालत जाँदैछन्। आइतबार नै अदालत जाने तयारी भए पनि कानुनविद्सँगको परामर्श र सांसदहरूको हस्ताक्षर संकलनले गर्दा सोमबार रिट दायर गर्न लागिएको हो। बहुमत सांसदहरू अदालतमा उपस्थित भएर विघटन खारेज गरेर संसद् ब्यूँताउनका लागि अन्तिम आदेशको माग गर्दै सर्वोच्चमा रिट दायर गर्नेछन्। कांग्रेसका ६१, माओवादी केन्द्रका ४९, एमालेको माधव नेपाल समूहका २३, जनता समाजवादी पार्टीका १२ र राष्ट्रिय जनमोर्चाका एक सांसद गरी १४६ जनाको हस्ताक्षर रिट निवेदनमा छ ।संविधानको धारा ७६ को उपाधारा ५ बमोजिम कांग्रेस सभापति देउवाले प्रधानमन्त्रीमा दाबी पेस गर्दा विपक्षी गठबन्धनका तर्फबाट १४९ सांसदले हस्ताक्षर गरेका थिए । तर एमालेको नेपाल पक्षका तीन सांसदले हस्ताक्षर नगरेपछि रिटमा हस्ताक्षर गर्ने सांसदको संख्या १४६ मात्र जुटेको छ। रिट दायर गर्नुअघि पाँच दलका शीर्ष नेताहरू आन्तरिक छलफलमा जुटेका छन्। बरिष्ठ कानुन व्यवसायीसँग छलफल भइरहेको छ। पाँच दलका सांसदहरूको हस्ताक्षर लगभग संकलन भइसकेको छ। केही बाँकी सांसदहरूलाई हस्ताक्षरका लागि सिंहदरबारमा नागरिकतासहित बोलाइएको छ। कानुन व्यवसायीहरूले पनि संसद् विघटनविरुद्ध रिट दायार गर्दैछन्। सबै रिटमा बहुमत सांसद देउवाको पक्षमा भएकोले प्रधानमन्त्री देउवालाई नियुक्त गर्न परमादेशको माग गरिएको छ। संसद्मा रहेका पाँच दलले संसद् विघटन गरेर चुनावमा जाने कदमलाई प्रतिगमनको संज्ञा दिदै कानुनी र राजनीतिक रुपमा संयुक्त संघर्ष गर्ने निर्णय गरेअनुसार सर्वोच्चमा गएका हुन्।संसद् भवन नयाँ बानेश्वरमा शनिबार नेपाली कांग्रेस, नेकपा (माओवादी केन्द्र), नेकपा (एमाले) माधव नेपाल समूह, जनता समाजवादी पार्टी, नेपालको उपेन्द्र यादव पक्ष र जनमोर्चाको संयुक्त बैठकले संसद विघटनविरुद्ध सशक्त संघर्ष गर्ने निर्णय गरेको थियो। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एमालेका वरिष्ठ नेता माधव कुमार नेपाल, जसपाका अध्यक्ष उपेन्द्र यादव र जनमोर्चाबाट दुर्गा पौडेलले संयुक्त वक्तव्य निकालेर राष्ट्रपति र प्रधानमन्त्री दुवैले संविधान मिचेर संसद्को हत्या गरेको बताएका थिए। संविधानको धारा ७६ (५) अनुसार प्रधानमन्त्रीका लागि कांग्रेस सभापति शेरबहादर देउवा र एमाले अध्यक्ष समेत रहेका प्रधानमन्त्री केपी शर्मा ओलीले गरेका दुवै दाबी खारेज गरेपछि मध्यरातमा संसद् विघटन गरेर चुनावको मिति घोषणा भएको थियो। विपक्षीहरूले राष्ट्रपति र प्रधानमन्त्रीले संविधानमाथि जालसाजी गरेको भन्दै यो कदमलाई प्रतिगमनको संज्ञा दिएका छन्। विघटन गर्ने कदमको नागरिकस्तरबाट पनि यसको चर्को निन्दा र विरोध भएको छ। मध्यरातमा राष्ट्रपतिले दुवै दाबी खारेज गरेपछि रातारात मन्त्रिपरिषद्को आकस्मिक बैठक डाकेर संसद् विघटन र चुनावको मितिको सिफारिस गरिएको थियो। त्यसलाई राति नै राष्ट्रपतिबाट सदर गरिएको थियो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
"माधव नेपाल समूहका नेताहरुले स्पष्टिकरण नदिने, बरु कारवाही भोग्न तयार !","काठमाडौँ: नेकपा एमाले माधव कुमार नेपाल समूहका नेताहरु पार्टीले सोधेको स्पष्टिकरणको जवाफ नदिने भएका छन् । विपक्षी गठबन्धनलाई सहयोग गरेको भन्दै एमाले स्थायी कमिटी बैठकले माधव नेपाल सहित ११ सांसदलाई स्पष्टिकरण सोधेको थियो । माधव समूहले भने कारवाही सहन तयार हुने तर स्पष्टिकरण नदिने अडान लिएको छ। उनीहरुबारे निर्णय लिनका लागि अध्यक्ष केपी ओलीले भने सोमबार साँझ स्थायी कमिटीको बैठक बोलाएका छन् । माधव नेपाल सहित ११ सांसदहरुबारे यही बैठकले निर्णय लिने बताइएको छ । यस्तै संसद विघटन रद्द गर्दै कांग्रेस सभापति शेरबहादुर देउवालाई प्रधानमन्त्री बनाउन माग गर्दै माधव समूहका २३ जना सांसदहरुले सर्वोच्च अदालतमा रिट दायर गरेका छन् । यसअघि देउवालाई प्रधानमन्त्री बनाउने प्रस्तावमा सहमति जनाउने सबै सांसदको नाम भने उक्त रिटमा छैन । पहिले देउवालाई प्रधानमन्त्री बनाउने अभियानमा हस्ताक्षर गर्ने सांसद २६ जना थिए भने सोमबार रिट दायर गर्ने क्रममा २३ जना मात्रै छन् । माधव समूहका भनी चिनिएका गोकर्ण विष्ट, गणेश पहाडी र पवित्रा निरौलाको नाम रिट दायर गर्ने सांसदको सूचीमा छैन ।"
कोरोनाविरुद्ध सबै जुटौं,"मुलुकका राजनीतिक दलहरूको चाला अहिले काम कुरो एकातिर कुम्लो बोकी ठिमीतिर जस्तै भएको छ। सत्ता र शक्तिको मोहमा चुर्लुम्म डुब्दा देशलाई महामारीको संकटले छोपेको छ। महामारीमा जनतालाई कसरी सास अड्याउने चिन्ता भइरहेको समयमा उनीहरूको ध्यान संकट व्यवस्थापनमा छैन। आरोप र प्रत्यारोपमा समय खर्चदै कुर्सी मोहले मोहित बनेका दलहरूले पुनः तिनै जनतासम्म मत माग्न जाने दिन आउँछ भन्ने भुलेका छन्। चुनावका समयमा ठुला ठुला सपना देखाउने तर कोरोना महामारीको कठिन समयमा नागरिकको दुःख नदेख्दा यसको मूल्यांकन समय आएपछि नागरिकले पक्कै गर्नेछन्। संक्रमितलाई उपचार गर्न लैजाँदा काँधमा ग्यासको सिलिन्डर पनि बोकेर जानुपर्ने बाध्यतामा नागरिक छन्। पहिलो त अस्पताल पुग्नै कठिन छ, पुगे पनि सहजै बेड पाउन सक्ने अवस्था छैन। दुःखमा साथ दिने आस गरेका जनप्रतिनिधिदेखि राजनीतिक दलका नेतालाई कोरोनाको चिन्ताले भन्दा धेरै राजनीतिले संक्रमित बनाएको छ। जसका कारण कोरोनाको पीडा कम भएर होला नेताको ध्यान जति जानुपर्ने थियो, त्यति महामारीको संकट व्यवस्थापनमा गएकै छैन। आफ्ना संयन्त्र परिचालन गर्नेदेखि सरकारलाई सजग गराउँदै मृत्युदर घटाउन र महामारी नियन्त्रणमा दलहरू पनि लाग्नुपर्ने हो। तर, यी कुनै कार्यमा उनीहरूको सक्रियता छैन। एक थान विज्ञप्ति निकालेर सरकारलाई दिनेबाहेक उपलब्धि जनताले महामारीमा उनीहरूबाट महसुस गरेका छैनन्। सडकमा एम्बुलेन्स र शववाहनको साइरन धुनसँगै भोकाहरूको लहरले पेटी भरिँदो छ। जनता जोगाउन सुरक्षा निकायले निषेधाज्ञालाई कडाइ गरे पनि भोक भर्ने र बिरामी भए समयमा उपचारका लागि लैजाने संयन्त्रको अभाव टरेको छैन। सहयोगी हातहरू बढ्नुपर्नेमा हौसला र साथ अभावमा घट्न थालेका छन्। दैनिक मजदुरी गरेर परिवार पाल्नेहरू निषेधाज्ञा लम्बिँदा रोगले भन्दा भोकले मरिएलाकी भन्ने चिन्तामा छन्। उनीहरूको घरमा आगो बल्यो बलेन ? भोकालाई कसरी व्यवस्थापन गर्ने ? दीर्घरोगीहरूको अवस्था के छ ? रोगीको परीक्षण, उपचार र खोप के हुँदैछ ? धेरै प्रश्नका उत्तर दलहरूले अझै खोजेका छैनन् र जनताले सोधे आफैं दिन पनि सक्दैनन्। महामारी नियन्त्रणमा बढी जिम्मेवार भनेकै सरकार हो। तर, जिम्मेवार बनाउन र संकट व्यवस्थापन गर्नमा साथ दिने भनेका राजनीतिक दल पनि हुन्। सामान्य समयमा राजनीतिक प्रतिस्पर्धा गर्ने र एकअर्काप्रति आक्रमक बने पनि यसलाई नागरिकले सामान्य नै ठान्छन्। अहिले राजनीतिक दलका नेताहरूको आक्रामक राजनीति शैली भने बेमौसमको बाजा हो। यसलाई हेर्दा कुन समय के विषयमा आक्रामक हुनुपर्छ भन्ने चेत दलका नेताहरूले गुमाएको प्रष्ट हुन्छ। कोरोना महामारी र यसबाट सृजना भएका घटना नियन्त्रणमा यसरी नै आक्रामक बने महामारीले फैलने अवसर पाउने थिएन, नागरिकको स्वास्थ्यसँगै ज्यान पनि सुरक्षित हुने थियो। दुःखमा साथ दिएको गुन जनताले बिर्सने थिएनन्। महामारी नियन्त्रणमा समय घर्किदो छ। आक्रमक रूपमा काम गर्नुपर्ने धेरै छन्। शवको लहर थपिँदा शव व्यवस्थापनमा जुटेको सेनाले स्काउटको पनि साथ लिने अवस्था आइसकेको छ। जसका लागि सेनाले तालिमसमेत दिन थालेको छ। महामारी नियन्त्रणमा औषधि उपचारसँगै खटिने जनशक्तिको पनि अभाव छ। भोकालाई भोजन दिने विभिन्न जिल्ला र सहरका युवा थाक्दैछन्। उनीहरूलाई हौसलासँगै सहयोग चाहिएको छ। विपद्मा सहयोग जुटाउन प्रशासन र स्वास्थ्यकर्मीले आग्रह र आह्वान गर्नुपर्ने समय आएको छ। चितवनमा चिकित्सक दम्पत्ति आफैं अक्सिजन सिलिन्टर जुटाउन खट्नु, इलाममा नागरिक स्तरबाटै राहत कोष खडा गर्नु र दाङमा युवाहरूले भोक निवारण अभियान चलाउनु यसका उदाहरण हुन्। शक्ति प्रदर्शन र सत्ताका लागि आक्रामक बन्ने आफ्नो शक्ति अब राजनीतिक दलले कोरोना महामारी नियन्त्रणमा लगाउनु पर्छ। कोठामा बसेर निकाल्ने एकदुई थान विज्ञप्ति र सामाजिक सञ्जालमा लेख्ने स्टाटसले महामारी नियन्त्रणमा सघाउ पुग्दैन। अब आफ्ना संयन्त्र परिचालन गर्नेदेखि सरकारको योजनामा साथ दिन पनि आफ्नो शक्तिको सदुपयोग दलहरूले गर्नुपर्छ। परेको समयमा शव जलाउन चिता बनाउनेदेखि बिरामीलाई चाहिने अक्सिजनको सिलिन्डर खोज्न र बोक्न पनि खुट्टा कमाउनु हुँदैन। समय चिनेर शक्तिको सदुपयोग नगरे पुनः सडकमा पछारिने समय नआउला भन्न पनि सकिँदैन। दलहरू समयमै सचेत बनुन्।"
अन्त्यमा अस्पताल जाँदा जटिल,"बुटवल : बुटवल गोलपार्कका ५८ वर्षीय पुरुषलाई सामान्य ज्वरो आयो। घरमै रहेको सिटामोल खाएपछि हल्का भएको ज्वरो फेरि अर्काे दिन आयो। फेरि औषधि खाए। अर्काे दिन शरीर दुख्यो। अनि सामान्य खोकी पनि लाग्यो। शरीर कमजोर हुँदै गए पनि उनी कोरोना परीक्षण गर्न गएनन्। छैटौं दिन उनी उठ्नै सकेनन्। अक्सिजनको तह ८० भन्दा तल पुगिसकेको थियो। परिवारका सदस्यले घरमै अक्सिजन पुर्याएर दिए। तर, उनमा केही सुधार भएन। केही समयमै उनलाई लुम्बिनी प्रादेशिक अस्पताल पुर्याए। अस्पतालमा भीडभाडले उनले बेड पाएनन्। बेड खोज्दा खोज्दै आधा दिन बित्यो। एम्बुलेन्समा राखिएका उनलाई भैरहवातर्फ लगियो। तर, अस्पतालसम्म पुग्न पाएनन्। एम्बुलेन्समै उनको निधन भयो। प्रादेशिक अस्पताल आएपछि कोभिड परीक्षण गर्दा कोरोना पोजेटिभ देखिएको थियो। बुवाले अस्पताल जान समयमै नमान्दा बचाउन सकिएन, उनका छोराले भने। बुटवल११ का दीपक ज्ञवाली १० वैशाखमा ज्वरो आएर मेडिकल पुगे। मेडिकलका चिकित्सकले उनलाई टाइफाइड ज्वरो भन्दै औषधि दिए। दुई दिन खाए, ज्वरो निको भएन। उनका दाजु फेरि मेडिकल पुगे र भाइलाई सुधार नभएको बताए। मेडिकलका चिकित्सकले सात दिनको औषधि खाए ठीक हुन्छ भनेर फर्काए। बिहेको तरखरमा रहेका उनी ज्वरो आउँदासमेत केटी हेर्न गुल्मी पुगे। वैशाख १५ गते औषधि खाएरै बिहे मण्डपमा बसे। उनको स्वास्थ्य कमजोर भयो। बिहे मण्डपबाटै उनलाई अस्पताल लगियो। तर, अस्पतालबाट फर्किएनन्। आईसीयूमा पुगेका उनको २९ गते मृत्यु भयो। कोरोना महामारीका बेला मिल्दोजुल्दो लक्षण देखिए पनि मेडिकल तथा आफैं औषधि किनेर खाँदा भएका ठूला क्षतिका उदाहरण हुन् यी। लुम्बिनी प्रादेशिक अस्पतालका चिकित्सकका अनुसार अन्तिम अवस्थामा आउने धेरै बिरामीको उपचारका क्रममा मृत्यु भएको छ। प्रादेशिक अस्पतालका कोरोना फोकल पर्सन डा नन्दु पाठकले यो समयमा कोरोनाका लक्षणहरूलाई कमजोर आँकलन गर्नै नहुने बताए। घरमै निको होला भनेर बस्नु गम्भीर गल्ती हुनसक्छ, उनले भने, अहिलेको नयाँ भेरियन्ट घरमै निको हुन सक्दैन। समयमै अस्पताल पुग्नुपर्छ। ज्वरो आउनु, शरीर दुख्नु, सुक्खा खोकी लाग्नु, श्वासप्रश्वासमा समस्या आउनासाथ कोरोनाको आशंका गर्नुपर्ने उनले बताए। परीक्षणपछि चिकित्सकको निगरानीमा हुने उपचारले कोरोना जित्न सकिने उनको भनाइ छ। घरघरमै अक्सिजन लगेर राख्ने र अन्तिम अवस्था परेपछि मात्रै अस्पताल आउँदा मृत्युदर बढेको उनले बताए। अन्तिम समयमा अस्पताल जाने गरेका कारण ८० प्रतिशत बिरामीलाई आईसीयूमा राख्नु परेको चिकित्सकले बताए। तर, त्यति संख्यामा आईसीयू उपलब्ध छैनन्। नयाँ भेरियन्टको उपचार सुरुआती चरणबाटै हुन सक्यो भने सजिलै जित्न सकिने चिकित्सकको भनाइ छ। लुम्बिनी प्रादेशिक अस्पतालमा मात्रै पछिल्लो एक सातामा झण्डै २० जनाको इमर्जेन्सी कक्षमा मृत्यु भएको छ। उनीहरूमध्ये धेरैजसो अन्तिम समयमा अस्पतालमा पुगेका हुन्। ढिलो गरी अस्पताल आउने र समयमै उपचारका लागि बेड नपाउने गर्दा बिरामीको मृत्यु हुने गरेको छ। बिरामी र आफन्तमा अहिले अक्सिजन सिलिण्डर पाएपछि कोरोना निको हुने भ्रम रहेको छ। चिकित्सकले भने अक्सिजनले मात्रै निको नहुने बताए। अक्सिजन लिएपछि सन्चो हुन्छ भन्ने भ्रम भयो, यसले नै मृत्युदर बढाएको छ, डा पाठकले भने, कोरोना उपचारका बिभिन्न विधि छन्। त्यसका लागि अस्पतालमै आउनुपर्छ। सुरुआती चरणमा अस्पताल आउने हो भने आईसीयू बिना नै उपचार सम्भव हुन्छ। वडाभर १६ को मृत्यु, छैन परीक्षण रुपन्देहीको सम्मरीभाइ गाउँपालिका७ मा लकडाउन यता १६ जनाको मृत्यु भयो। तीन जना तन्नेरी युवा हुन् भने अरू ५० काटेका नागरिक। तर, अहिलेसम्म त्यहाँ कसैले कोरोना परीक्षण गरेका छैनन्। कोरोना परीक्षणका लागि नागरिक भैरहवा आउनुपर्छ। टाढा भएकाले धेरै जना परीक्षणका लागि आएका छैनन्। वडाध्यक्ष नारायण यादवले मान्छे मरेको तर के कारणले मरे भन्ने जानकारी नभएको बताए। ज्वरो आएर मान्छे मरेका छन्, कतिपय कालगतिले पनि होला, उनले भने, गाउँपालिकाले कोरोना परीक्षण गराएको छैन। अस्पताल टाढा छन्। कसरी उपचार हुन्छ। मर्चवारका पत्रकार रामविकास चौधरीका अनुसार गाउँभरि ज्वरो आएर सुतेका बिरामी धेरै छन्। उनीहरूले स्थानीय मेडिकलबाट औषधि किनेर खाने गरेका छन्। बिरामीमध्ये १६ जनाको मृत्यु भइसकेको उनले बताए। पालिकाले ध्यान दिएको छैन, नागरिक अस्पतालसम्म पुगेका छैनन्, उनले भने, जिल्लाबाटै ल्याएर यहाँ कोरोना परीक्षणको व्यवस्था हुनुपर्छ।"
नागरिकता प्राप्तिको गाठो अध्यादेशले यसरी फुकायो,"अब जन्मसिद्धका सन्तानले सहज रुपमा वंशजको नागरिकता पाउने, मधेसमा खुशीयाली काठमाडौं : जन्मसिद्धका सन्तानले पनि अब वंशजको नागरिकता सहज रुपमा पाउने भएका छन्। सरकारले नागरिकता (पहिलो संसोधन) अध्यादेश २०७८ जारी गरेपछि बालिग भएका जन्मसिद्धका सन्तानले सहज रुपमा वंशजको नागरिकता पाउने भएका हुन्। मन्त्रिपरिषद्को निर्णयअनुसार राष्ट्रपति विद्या भण्डारीले आइतबार जारी गरेको अध्यादेशमा नेपालको संविधान जारी हुनुभन्दा अघि जन्मका आधारमा नेपालको नागरिकता लिएका व्यक्तिका सन्तानहरुले अब वंशजको नागरिकता पाउने व्यवस्था गरिएको छ। जनता समाजवादी पार्टी (जसपा) को माग सम्बोधन गर्ने क्रममा सरकारले यो अध्यादेश जारी गरेको जस्तो देखिए पनि यो व्यवस्थाबाट नागरिकताबाट बञ्चित हजारौं नेपाली लाभान्वित हुनेछन्। नेपालको संविधान जारी हुँदा पनि संविधान जारी भएको मितिसम्म जन्मका आधारमा नागरिकता पाएका व्यक्तिका सन्तान बालिग भएपछि वंशजको नागरिकता दिने व्यवस्था थियो। तर ऐन बन्न नसक्दा यो कार्यान्वयन हुन सकेको थिएन। संविधानको व्यवस्थाअनुसार ऐन नआउँदा नागरिकताका लागि परेको करिव ३५ हजार बढी निवेदन गृहमन्त्रालयमा थन्किएका छन्। यससम्बन्धी विधेयक लामो समयदेखि संसद्मा अल्झिएको थियो। सर्वोच्च अदालतले समेत संविधानको यो व्यवस्थालाई ऐन बनाएर कार्यान्वयनमा ल्याउन निर्देशन दिइसकेको थियो। तत्काल संसद्बाट पारित हुने अवस्था नभएपछि अध्यादेश ल्याएर सरकारले नागरिकता प्राप्तिको कानुनी जटिलता फुकाएको हो। यसअघि अन्तरिम संविधान २०६३ जारी हुनुअघिको मितिसम्म कायम रहेका जन्मसिद्धका सन्तानलाई पनि वंशजको नागरिकता दिइएको थियो । आइतबार जारी गरिएको अध्यादेशमा भनिएको छ, संवत् २०७२ साल असोज ३ गतेभन्दा अघि जन्मका आधारमा नेपालको नागरिकता प्राप्त गरेका नागरिकको सन्तानले बाबु र आमा दुबै नेपालको नागरिक रहेछन् भने निजको उमेर १६ वर्ष पूरा भएपछि वंशजको आधारमा नेपालको नागरिकता प्राप्त गर्नेछ । आमाको नामबाट पनि नागरिकता नेपाली आमाबाट जन्म भई नेपालमा नै बसोबास गरेको व्यक्तिको बाबु पहिचान नभएको अवस्थामा वंशजको नागरिकता दिइनेछ । तर, बाबु पहिचान भई बाबुले अन्य देशको नागरिकता नलिएको स्वघोषणा गरेमा अंगीकृत नागरिकता दिने व्यवस्था गरिएको छ । अध्यादेशका यी व्यवस्था संविधानमा समेत उल्लेख छन् । नेपाली आमाबाट जन्म भई बाबु पहिचान हुन नसकेको व्यक्तिले नागरिकता प्राप्त गर्न आफू र आमाको समेत स्वघोषणा पेस गर्नुपर्ने व्यवस्था अध्यादेशमा गरिएको छ । मूल ऐनको दफा ८ को उपदफा १ को खण्ड (क १) थप गरी त्यस्तो व्यवस्था गरिएको हो । तर, आमाको मृत्यु भएमा वा होस् ठेगानमा नभएको अवस्थामा भने नागरिकता लिने व्यक्तिले सो व्यहोराको समेत स्वघोषणा गर्नुपर्ने व्यवस्था अध्यादेशमा छ। यस्तो स्वघोषण झुटो ठहर भएमा कसुर कायम गरी सजायको व्यवस्था समेत गरिएको छ । नागरिकता प्रमाणपत्र प्राप्त गर्न निवेदन दिँदा पेस भएको स्वघोषणा झुटो भएमा कसुर अनुसार सजायको प्रबन्ध गरिएको छ । कसुरमा एक वर्षदेखि तीन वर्षसम्म केद वा एक लाख रुपियाँदेखि तीन लाख रुपियाँसम्म जरिवाना वा दुबै सजाय हुन सक्ने व्यवस्था यो अध्यादेशमा गरिएको छ। मधेसमा खुशीयाली सप्तरी संवाददाताका अनुसार नेपाल नागरिकता (पहिलो संशोधन), २०७८ अध्यादेश जारी भएका खुशीयालीमा आज साँझ यहाँ मैनबत्ती प्रज्वलन गरिएको छ । संसद्मा नागरिकता विधेयकका रुपमा पेश भएको र विचाराधीन रहेको सो अध्यादेश जारी भएका खुशीयालीमा राजविराजसहित विभिन्न ठाउँमा स्वागत गरिएको छ । गजेन्द्रनारायण सिंहको शालिक रहेको राजविराजस्थित गजेन्द्र चोक र शहीद दशनचोकमा जनता समाजवादी पार्टी नेपालका नेताहरुले मैनबत्ती प्रजवलन गरेका छन् । कार्यक्रममा महन्थ ठाकुर र राजेन्द्र महतो समर्थित जिल्ला समन्वय समितिका प्रमुख प्रभाकर यादवसहित जिल्लाका नेताको सहभागिता थियो । जसपाको मूल मागका रूपमा रहेको नागरिकतासम्बन्धी अध्यादेश जारी भएको खुशियाली मनाइएको जिल्ला समन्वय समितिका प्रमुख यादवले बताए। यसैगरी राष्ट्रिय एकता अभियानले पनि मैनबत्ती प्रज्वलन गरी खुशीयाली मनाएको छ । नागरिकतासम्बन्धी अध्यादेशले जन्मसिद्ध नागरिकका छोराछोरीलाई वंशजको नागरिकता दिने र बाबुको पहिचान नभएका नेपाली महिलाका सन्तान र जन्मसिद्धका छोराछोरीलाई वंशजको नागरिकता दिने व्यवस्था गरेको कानून, न्याय तथा संसदीयमामिलामन्त्री लीलानाथ श्रेष्ठले बताइन्। संविधानले नै जन्मसिद्धका सन्तानलाई वंशजका आधारमा नागरिकता दिने व्यवस्था गरेबमोजिम संविधानले प्रत्याभूत गरेका अधिकारबाट नागरिकलाई वञ्चित गर्नु हुँदैन भनेर अध्यादेश ल्याउनु उपयुक्त भएको नेकपा (एमाले) का नेता अशोक यादवले बताए। हेर्नुहोस् अध्यादेश :"
कोरोनाको हर्ड मेन्टालिटी,"अस्पतालको ओपीडी प्रतीक्षा कक्षमा मानिसको सामाजिक स्वाभावको मनोविज्ञान अध्ययन गर्नका लागि मनोवैज्ञानिकले बिरामी आउनुपूर्व नै भिडियो क्यामेरा लुकाएर राखेका थिए। पालैपालो बिरामीहरू आए, बसे। प्रतीक्षा कक्ष भरियो। कसैले मोबाइल चलाएर त कसैले किताब पढेर आफ्नो पालो पर्खिरहेका थिए। त्यसैबेला घन्टी बज्यो। कतिपयले चनाखो आँखाले यताउति हेरे। कतिपय आफ्नै धुनमा थिए। फेरि घन्टी बज्यो। एक वृद्ध महिला उठिन्। उक्त वृद्ध महिला उठेको देखेर अरू मानिस पनि उठे। कोरोना भाइरसका बारेमा जनमानसलाई अहिले पनि सही तथ्य तथा ठीक सूचना प्राप्त भएको छैन। त्यहीमाथि आआफ्नो स्वार्थका लागि डर, त्रास र आतंक तथा अनेक किसिमका अफवाह, षडयन्त्रका सिद्धान्तहरू फैलाउनेहरू हावी भएका छन्। महिला बसिन्। अरू मानिस पनि बसे। भित्रबाट बोलावट भयो, एउटा मानिस उठेर चिकित्सक कक्षतिर गए। फेरि घन्टी बज्यो। सबै मानिस उठे। अनि बसे। पालैपालो मानिस चिकित्सक कक्ष जाने क्रम र घन्टी बज्नासाथ प्रतीक्षा कक्षमा रहेका मानिस उठ्ने क्रम चलिरहेको थियो। अब एक युवती मात्र सो कक्षमा थिइन्। उनले मोबाइल चलाएर आफ्नो पालो पर्खिरहेकी थिइन्। अनि एक युवक आएर नजिकै बसे। फेरि घन्टी बज्यो। युवती उठिन्। युवती उठेको देखेर युवकले सोध्यो, किन उठेको ? युवतीले भनिन्, मलाई थाहा छैन, तर घन्टी बज्दा यहाँ बस्ने मानिसहरू उठ्ने गर्छन्। पुनः घन्टी बज्यो। युवती पुनः उठिन्। युवक पनि उठ्यो। अर्की महिला प्रतीक्षा कक्षामा आएर बसिन्। फेरि घन्टी बज्यो, युवक र युवती दुवै उठे। उनीहरू उठेको देखेर ती महिला पनि उठिन् र उनीहरू बसेपछि महिला पनि बसिन्। प्रतीक्षा कक्षमा एक जोडी महिला पुरुषहरू आए र बसे। भित्रबाट बोलावट आयो, युवती भित्रतिर गइन्। केही बेरपछि पुनः घन्टी बज्यो। युवक र महिला उठे। सँगै आएका महिलापुरुषहरू पनि उनीहरूलाई हेर्दै उठे। अतः मानिसहरूले प्रायः अरूले जे जे गर्छन्, त्यही त्यही नै गर्छन्। भीड जता जान्छ, मानिस पनि त्यत्तै त्यत्तै जान्छन्। कुनै न कुनै रूपमा हरेक मानिसमा भेडो प्रवृत्ति रहन्छ। मानिसको यस्तो प्रवृत्तिलाई सामाजिक मनोविज्ञानमा हर्ड मेन्टालिटी भनिन्छ। चुनावका बेलामा कुनै पार्टीको लहर भनेको पनि यही हर्ड मेन्टालिटी हो। हरेक दिन समाजमा हर्ड मेन्टालिटीका सानाठुला घटनाहरू घटिरहन्छन्। तर यस शताब्दीको सबै ठुलो हर्ड मेन्टालिटीको घटना हो, कोरोना भाइरसको डर र त्रास। कोरोना भाइरसको कारण हरेक मानिसको मनमा डर, त्रास र आतंक छ। यस किसिमको डरत्रासले मानिसको मनमस्तिष्कमा पहिलादेखि नै विद्यमान हर्ड मेन्टालिटीलाई झनै मजबुत बनाइदिएको छ। त्यसैले त मानिसहरू कोरोनाको क पनि नजानेका कतिपय युट्युवरहरूको कुरा समेत पत्ताएर यो या त्यो खाने गरिरहेका छन्। कोरोनाप्रतिको सही सूचनाको अभाव, डर र अनिश्चिताको कारण नै मानिसहरूमा यस किसिमको मानसिकता विकास भएको हो। मानिसको मानसिकता घर, परिवार, समाज, संस्कार, धर्म, संस्कृति, परम्परा, शिक्षादीक्षा तथा वातावरणले निर्माण हुन्छ। मानिस समाजिक प्राणी भएकाले समाजिक मूल्य र मान्यताहरूबाट प्रत्यक्ष र परोक्ष रूपमा प्रभावित हुने गर्दछ। र, त्यसैको अनुसरण गर्ने गर्दछ। वास्तवमा हरेक मानिसको मनमस्तिष्कमा यसरी नै हर्ड मेन्टालिटी विकास भएको हुन्छ। अधिकांश परम्परा, संस्कृति तथा रीतिरिवाज यही हर्ड मेन्टालिटीको उपज हो। हर्ड मेन्टालिटीलाई मोब, प्याक तथा गैंग मेन्टालिटी पनि भनिन्छ। सरल शब्दमा यसलाई भेडोपना वा भीडको पागलपनका रूपमा लिइन्छ। हर्ड मेन्टालिटी मानिसहरूमा भन्दा पनि जनावरहरूमा बढी देखिन्छ। गाई, भैंसी, भेडा, बाख्रा तथा चराचुरुंगी आदि सबैमा हर्ड मेन्टालिटी प्रचुर मात्रमा देखिन्छ। भेडा त यसको सबै भन्दा सशक्त उदाहरण हो। मानिसमा देखा पर्ने यस्तो हर्ड मेन्टालिटीका कारण समाज तथा राष्ट्रलाई कहिलेकाहीँ त अकल्पनीय हानी पुग्न सक्दछ भने कसै कसैका लागि भने हर्ड मेन्टालिटी निकै फाइदाजनक पनि हुन्छ। बजारले तथा राजनीतिले मानिसको हर्ड मेन्टालिटीबाट भरपुर फाइदा लिने गर्दछ। राजनीतिक पार्टीले चुनावका बेलामा वा विरोध प्रदर्शनका बेलामा जति सक्दो भीड जम्मा गर्ने प्रयास गर्नु पनि यही हर्ड मेन्टालिटीको उपयोग गर्नु हो। हर्ड मेन्टालिटीबाट बच्न सजिलो छैन। मानिस जति नै सचेत र बुद्धिमान भएता पनि कुनै न कुनै बेला हर्ड मेन्टालिटीबाट प्रभावित भएको हुन्छ। समाजमा जति जति अनिश्चिता र अस्थिरता बढ्छ, त्यति नै हर्ड मेन्टालिटी बढ्छ। त्यो किनभने अनिश्चिता तथा सही सूचना अभावको वातावरणमा मानिसले आफुले ठीक निर्णय गर्न सक्दैन, अनि भीडको पछि लाग्छन्। एउटा दृश्य कल्पना गर्नुहोस् त तपाईं कुनै नौलो ठाउँमा जाँदै हुनुहुन्छ, बाटोमा ठुलो खोला आउँछ, खोलामा पुल हुँदैन। माथिपट्टि खोला कम गहिरो देखिएको भएता पनि मानिस तलपट्टि गहिरोतिरबाट खोला पार गरिरहेका छन्। त्यस्तो अवस्थामा तपाईं निश्चितरूपमा अरू मानिसहरूले खोलापारको ठाउँबाट नै खोला पार गर्नुहुने छ। हो कि होइन ? विरोध प्रदर्शनमा जब अचानक प्रहरीले हस्तक्षेप गरेर लाठी चार्ज तथा हवाइफायर गर्छन्, त्यस्तो बेलामा प्रदर्शनकारीहरू प्रायः एकै दिशातर्फ भाग्छन्। यस्तो अवस्थामा भीड जता भागेको छ, त्यही बाटो नै सुरक्षित हो भन्ने व्यक्तिको ठम्याइ हुन्छ। तर भीडले गरेको निर्णय अक्सर गलत हुन्छ। स्नायु मनोवैज्ञानिकका अनुसार डर र अनिश्चितताको बेलामा मानिसको नियोकोर्टेक्स भन्दा पनि म्यामलियन ब्रेन सक्रिय हुन्छ। जसले गर्दा मानिसले जनावारको जस्तो व्यवहार देखाउँछन्। कतिपय मानिसहरूमा सामान्य अवस्थामा पनि म्यामलियन ब्रेन सक्रिय भएको हुन्छ, यस्ता मानिसहरू हमेसा भीडको पछि लाग्ने गर्छन्। अन्तमा कोरोना भाइरसका बारेमा जनमानसलाई अहिले पनि सही तथ्य तथा ठीक सूचना प्राप्त भएको छैन। त्यहीमाथि आआफ्नो स्वार्थका लागि डर, त्रास र आतंक तथा अनेक किसिमका अफवाह, षडयन्त्रका सिद्धान्तहरू फैलाउनेहरू हावी भएका छन्। जसले गर्दा समाज डर, त्रास र अनिश्चितताको वातावरणले व्यप्त छ। यही कारणले समाजमा हर्ड इम्युनिटीभन्दा पनि कोरोनाको हर्ड मेन्टालिटी विकास भएको छ। यस्तै हो भने कोभिड १९ विश्वको सबै भन्दा जटिल मानसिक समस्या हुन बेर छैन।"
मोरङमा कोरोनाबाट एकैदिन छजनाको मृत्यु,विराटनगर : मोरङमा कोरोना भाइरस संक्रमित छजनाको सोमबार बिहान मृत्यु भएको छ । एकजनाको होम आइसोलेसनमा र पाँचजनाको उपचारका क्रममा विभिन्न अस्पतालमा मृत्यु भएको हो । मृत्यु हुनेमा तीन महिला र तीन पुरुष छन् । सुन्दरहरैँचा नगरपालिका६ की ६५ वर्षीया वृद्धा महिलाको बिहान ६:३० बजेतिर होम आइसोलेसनमा मृत्यु भएको छ । परीक्षण गराउँदा जेठ ५ गते कोरोना पुष्टि भएको थियो । कोरोना संक्रमण देखिएपछि घरमै बसेकी वृद्धाको स्वास्थ्यमा समस्या भएर होम आइसोलेसमै मृत्यु भएको नगरपालिकाले जनाएको छ । मोरङको बूढीगंगा गाउँपालिकास्थित विराट शिक्षण अस्पतालमा दुई जनाको मृत्यु भएको छ । विराटनगर महानगरपालिका४ की ५४ वर्षीया महिलाको बिहान ६ बजेतिर मृत्यु भयो । विराटका कोभिड अस्पताल इन्चार्ज सुनील देवका अनुसार कोरोना पुष्टि भएकी महिलालाई उपचारका लागि वैशाख २२ गते अस्पताल भर्ना गरिएको थियो । त्यस्तै विराटनगर३ का ८० वर्षीय वृद्धा पुरुषको पनि विराटमै मृत्यु भएको छ । देवका अनुसार वृद्धाको मृत्यु बिहानका राति १:५० बजेतिर भएको हो । उनलाई उपचारका लागि जेठ ८ गते अस्पताल भर्ना गरिएको थियो । विराटनगरको कोसी अस्पताल कोभिड१९ उपचार केन्द्रमा एक पुरुषको मृत्यु भएको छ । सुनसरीको धरान उपमहानगरपालिका१७ का ६० वर्षीय संक्रमितको मृत्यु भएको केन्द्रका सूचना अधिकारी अनुपम राजवंशीले बताए । उनका अनुसार मृतकलाई उपचारका लागि जेठ ३ गते भर्ना गरिएको थियो । विराटनगरको नोबेल शिक्षण अस्पतालमा दुई जना संक्रमितको मृत्यु भएको छ । संखुवासभाको खाँदबारी नगरपालिका२ की ४५ वर्षीया महिलाको बिहान ४ बजेतिर मृत्यु भएको अस्पतालका प्रबन्धक नारायण दाहालले जानकारी दिए । उनका अनुसार महिलालाई उपचारका लागि वैशाख ३१ गते भर्ना गरिएको थियो । धनुषाको मिथिला नगरपालिका११ घर भई विराटनगर४ मा बस्दै आएका ७२ वर्षीय वृद्ध पुरुषको पनि कोरोनाका कारण मृत्यु भएको छ । उनको मृत्यु बिहान ४:१५ बजेतिर भएको दाहालले बताए । उनका अनुसार वृद्धलाई उपचारका लागि जेठ ३ गते अस्पताल भर्ना गरिएको थियो ।
जसपामा नयाँ मोड,"काठमाडौं : जनता समाजवादी पार्टीको विवादले नयाँ मोड लिएको छ। डाबाबुराम भट्टराई र उपेन्द्र यादव पक्षको दुई दिनसम्म बसेको केन्द्रीय कार्यकारिणी समिति बैठकले अध्यक्ष महन्थ ठाकुर, संसदीय दलका नेता राजेन्द्र महतोसहित चार जनालाई पार्टी विधान र नियमावलीबमोजिम स्पष्टीकरण सोध्ने भएको छ। पार्टीको नीति, सिद्धान्त, विचार, एजेण्डा, विधान र कार्यदिसाविपरीत कार्य गर्दै गराउँदै हिँडेको भन्दै अध्यक्ष ठाकुर, महतो, लक्ष्मणलाल कर्ण र सर्वेन्द्रनाथ शुक्लालाई स्पष्टीकरण सोध्ने निर्णय गरेको कार्यकारिणी सदस्य मोइस्तियाक राईले जानकारी दिए। ओली सरकारमा पार्टीको कुनै सदस्य सामेल भएमा पार्टीबाट स्वतः निष्कासित हुने प्रष्ट पारिएको उनले बताए। पार्टी विरोधी गतिविधिमा संलग्न अन्यका बारेमा आवश्यक सूचना संकलन गर्ने र यथोचित कारबाही प्रक्रिया अगाडि बढाउने निर्णय बाबुराम उपेन्द्र पक्षले गरेको छ। बाबुराम उपेन्द्र पक्षले कार्यकारिणीको बैठक गरेको छ भने महन्थ राजेन्द्र पक्षले कार्यकारिणीको बैठक स्थगित गरेको भन्दै बैठकमा सहभागिता जनाएन। अध्यक्ष ठाकुरले नै कोभिडको कारण देखाउँदै बैठक स्थगित गरेको जानकारी गराएका थिए। उनले स्थगित गरिएको सूचना सार्वजनिक गरिएको थियो। साथै सम्पूर्ण कार्यकारिणी सदस्यलाई समेत जानकारी गराई सकिएको अवस्थामा तथाकथित गोप्य स्थानमा गरिएको भनिएको कार्यकारिणी समितिको बैठकप्रति गम्भीर ध्यानाकर्षण भएको उनले जनाएका छन्। जसपाको केन्द्रीय कार्यकारिणी समिति भनिएको बैठक र त्यस्तो कथित बैठकबाट गरिने सबै निर्णय अमान्य हुने जानकारी पनि अध्यक्ष ठाकुरले निर्वाचन आयोगलाई गराएका छन्। बाबुराम उपेन्द्र पक्षले कार्यकारिणी समितिको बैठक बोलाउने र निर्णय प्रमाणित गर्ने लगायतका अधिकार उपेन्द्र यादवलाई दिने निर्णय गरेको छ। बैठकले राजेन्द्र महतोलाई संसदीय दलको नेता नभएको स्पष्ट पारेको छ। बहुमत सांसदले गत वैशाख ३० मा महतोलाई संसदीय दलको नेता चयन गरेका थिए। बाबुराम उपेन्द्र पक्षले पार्टी कार्यकारिणी समितिले पार्टीको विधान अनुमोदन नगरेको हुँदा कुनै अमूक व्यक्ति संसदीय दलको नेता भएको अफवाह विल्कुलै झुठो भएको बताएको छ। लक्ष्मणलाल कर्ण र सर्वेन्द्रनाथ शुक्ला सदस्य हुने गरी कुनै कार्यदल पार्टीमा नबनेको नबनाइएको समेत बताएको छ। बिहीबारको मन्त्रिपरिषद्को बैठकले संविधान संशोधनका लागि एमालेबाट पूर्वमहान्यायाधिवक्ता अग्नि खरेल, सांसद कृष्णभक्त पोखरेल र प्रधानमन्त्री ओलीका प्रमुख राजनीतिक सल्लाहकार विष्णु रिमाल भने जसपाबाट लक्ष्मणलाल कर्ण र सर्वेन्द्रनाथ शुक्लाको कार्यदल बनाएको छ। सरकार र जसपाको महन्थ र राजेन्द्र पक्षको सहमतिमा मधेश आन्दोलनका मागअनुसार सरकारले नागरिकतासम्बन्धी अध्यादेश ल्याइसकेको छ। जेठ ७ गते मध्यरातमा महन्थ ठाकुरले राष्ट्रपतिको कार्यालयमा जसपाको नामबाट दर्ता गराएको भनिएको पत्र फर्जी भएको हुँदा त्यसको कुनै कानुनी तथा वैधानिक हैसियत नहुने बाबुराम उपेन्द्र पक्षले जनाएको छ। जेठ ७ मा जसपाको अध्यक्ष महन्थ ठाकुर र संसदीय दलको नेता राजेन्द्र महतोको हस्ताक्षरसहित संविधानको धारा ५ बमोजिम एमाले अध्यक्ष केपी ओलीलाई प्रधानमन्त्री बनाउन दाबी पेस गरेका थिए। जसपाका अध्यक्ष ठाकुर र संसदीय दलका नेता महतोले ओलीलाई तथा संघीय परिषद् अध्यक्ष बाबुराम र दोस्रो अध्यक्ष उपेन्द्रले देउवालाई प्रधानमन्त्री बनाउन समर्थन गरेका थिए। बैठकले पार्टी विरोधी कार्य गरेका व्यक्तिबारे प्राप्त सूचनाका आधारमा आवश्यक छानबिन गर्ने जनाएको छ। त्यसैगरी कारबाही प्रक्रिया अगाडि बढाउन निर्णय गरेको बाबुराम उपेन्द्र पक्षका प्रचार विभाग प्रमुख डम्बर खतिवडाद्वाराजारी विज्ञप्तिमा उल्लेख छ।"
सामाजिक उत्तरदायित्वमा अग्रसर छौं,"विश्वव्यापी रूपमा फैलिएको कोरोना भाइरसबाट देश आक्रान्त छ। महामारीका क्रममा देशको स्वास्थ्य अवस्था नाजुक छ। अक्सिजनलगायत स्वास्थ्य सामग्रीको अभावमा अकालमै ज्यान गुमाउनुपरेको छ। यस्तो विषम परिस्थितिमा निजी क्षेत्रले सहयोगी हात अघि बढाएका छन्। यसै सन्दर्भमा गोर्खा ब्रुअरीका उपप्रबन्ध निर्देशक सुरेन्द्र सिलवालसँग गरिएको कुराकानी। कोभिडबाट संक्रमित बिरामीलाई सहयोग गर्ने उद्देश्यले गोर्खा ब्रुअरीले कर्पोरेट समाजिक उत्तरदायित्व कार्यक्रमअन्तर्गत कस्ता प्रकारका सहयोग उपलब्ध गराएको छ ? सिंगापुरको तामासेक फाउन्डेसन र लोट्स लाइफ फाउन्डेसनको सहयोगमा गोर्खा ब्रुअरीले करिब ३ मिलियन सिंगापुर डलर (२५ करोड नेपाली रुपैयाँ) बराबरको विभिन्न प्रकारका स्वास्थ्य सामग्री सरकारलाई उपलब्ध गराएको छ। नेपाल एयरलाइन्सबाट शनिबार राति नेपाल आइपुगेको उक्त सामग्री गोर्खा ब्रुअरीको तर्फबाट आइतबार स्वास्थ्य मन्त्रालयमा आयोजित हस्तान्तरण कार्यक्रममा स्वास्थ्य मन्त्रीलाई हस्तान्तरण गरेका छौं। अहिलेको अवस्थामा कस्ता प्रकारको सामग्रीको अभाव छ भनेर स्वास्थ्य मन्त्रालयसँग सल्लाह गरेका थियौं। सोही आधारमा ती सामग्रीको व्यवस्थापन गरी सरकारलाई हस्तान्तरण गरेका छौं। कोभिड१९ को दोस्रो लहरबाट सुरु भएको महामारीबाट सर्वसाधारणलाई जोगाउन थोरै भए पनि कर्पोरेट सामाजिक उत्तरदायित्व कार्यक्रमअन्तर्गत सहयोग उपलब्ध गराएको हौं। यसअन्तर्गत नेपालमा चर्को अभाव देखिएको परीक्षण किटहरू छन्। १ लाख २३ फोर्टिट्युड, ३० पीसीआर परीक्षण गर्ने किट, ५ हजार बाकस सिटोटेस्ट श्वास किट्स (२ लाख ५० हजार किट्स), २ म्याजेक ३२ आरएनए निकासी मेसिन, २ हजार ५ सय निकासी किट्स र रिजेन्ट्स, ३० अल्फा टेली भेन्टिलेटर, ६ फिलिप्स ट्रिलोजी इभो भेन्टिलेटर, ५० युवेल बीआई प्याप, नन इन्भेसिभ भेन्टिलेटर र ४ हजार पल्प अक्सिमिटर स्वास्थ्य तथा जनसंख्या मन्त्री हृदयेश त्रिपाठीलाई हस्तान्तरण गरेका छौं। यसबाहेक थप मेडिकल सामग्री दोस्रो काग्रोमार्फत केही सातामा सिंगापुरबाट आउने अपेक्षा गरेका छौं। स्वास्थ्य सामग्री उपलब्ध गराउन महत्त्वपूर्ण भूमिका खेल्ने तामासेक फाउन्डेसन इन्टरनेसनलका मुख्य कार्यकारी अधिकारी बेनेडिक्ट चिओङ लोट्स लाइफ फाउन्डेसनका प्रमुखलाई हार्दिक धन्यवाद दिन चाहन्छु। गोर्खा ब्रुअरीले कर्पोरेट समाजिक उत्तरदायित्वअन्तर्गत कस्ता प्रकारका रचनात्मक गतिविधिहरू सञ्चालन गरेको छ ? कर्पोरेट सामाजिक उत्तरदायित्व कार्यक्रमअन्तर्गत हामीले विभिन्न प्रकारका अनगिन्ती कार्यक्रम सञ्चालन गरेका छौं। हामीले मुकुन्दपुर भिलेज डेभलपमेन्टअन्तर्गत बालबालिकाका लागि विद्यालय चलाएका छौं। रोटरी क्लबको सहयोगमा त्यो विद्यालय सञ्चालनमा छ। विद्यालयमा हुने सम्पूर्ण खर्च हामीले उपलब्ध गराएका छौं। त्योबाहेक स्थानीय स्तरमा विभिन्न समयमा निःशुल्क स्वास्थ्य शिविर पनि सञ्चालन गर्दै आएका छौं। स्थानीय अर्को विद्यालयलाई पनि समयसमयमा आवश्यक सहयोग उपलब्ध गराउँदै आएका छौं। यस्तै विभिन्न समयमा हुने खेलहरूमा पनि हामीले कर्पोरेट सामाजिक उत्तरदायित्व कार्यक्रमअन्तर्गत आवश्यक सहयोग उपलब्ध गराएका छौं र गर्दै आएका छौं। यस्तै विभिन्न समयमा हुने प्राकृतिक प्रकोप र महामारीका समयमा हामीले सक्दो सहयोग गरेका छौं। नेपालमा आएको महाविनाशकारी भूकम्पको समयमा पनि हामीले १० करोड रुपैयाँबराबरको सहयोग उपलब्ध गराएका थियौं। ट्राफिकसम्बन्धी जनचेतनामूलक गतिविधि होस् वा वातावरणीय सुरक्षासम्बन्धी कार्यक्रम होस्, त्यहाँ हाम्रो बलियो उपस्थिति र सहयोग हुँदै आएको छ। यसबाहेक नियमित रूपमा विभिन्न प्रकारका क्याम्पेनहरूमा पनि हाम्रो सहभागिता हुँदै आएको छ। देश निर्माणमा गोर्खा ब्रुअरीको भूमिका कस्तो छ ? देश निर्माणमा एउटा उद्योगको मात्रै भूमिका हुँदैन। विभिन्न क्षेत्रका विभिन्न प्रकारको भूमिका कारण देश निर्माण भइरहेको हुन्छ। एउटै क्षेत्रमा भूमिका हुन्न। देश निर्माणका लागि हाम्रो उद्योगले प्रत्यक्ष र अप्रत्यक्ष गरी विभिन्न प्रकारको भूमिका खेलिरहेको हुन्छ। उद्योगधन्दाले पहिलो त मुलुकको अर्थतन्त्र चलायमान बनाउन ठूलो सहयोग गरेको हुन्छ। उत्पादनकै हिसाबले हामीले मुलुकलाई चाहिने कस्ता प्रकारका उत्पादन छन्। त्यस्ता वस्तु उत्पादन गरी मुलुकलाई सेवा गरिरहेका छौं। वस्तु उत्पादन गर्न आवश्यक पर्ने वस्तुहरू सकेसम्म स्वदेशकै प्रयोग गरिरहेका हुन्छौं। यसले पनि देश निर्माणमा सहयोग पुगेको हुन्छ। स्वदेशमा चाहिने वस्तु स्वदेशमै उत्पादन हुँदा आयात दर कम गर्नमा पनि त्यत्तिकै भूमिका छ। आयात दर घट्दा व्यापार घाटा दर पनि धेरै हदसम्म न्यूनीकरण हुने र नेपाली रकम बिदेसिनुलाई धेरै हदसम्म रोक्न पनि सहयोग पुगेको छ। यसबाहेक प्रत्यक्ष रूपमा करिब दुई हजार र अप्रत्यक्ष एक हजारभन्दा बढीलाई रोजगारी प्रदान गरी बेरोजगारी समस्या समाधान गर्न पनि थोरै भए पनि भूमिका खेलिरहेका छौं। यस्तै सरकारलाई वार्षिक रूपमा विभिन्न प्रकारको राजस्व उपलब्ध गराएर देश निर्माणमा सहयोग गरेका छौं। नेपालमा उद्योगहरू फस्टाउन नसक्नुमा कस्तो गल्ती छ ? उद्योगहरू फस्टाउन सरकारको पनि भूमिका अहम् हुन्छ। उद्योगधन्दा फस्टाउन सरकारको नीति उद्योगमैत्री हुनुपर्छ। उद्योगहरूको पक्षमा दीर्घकालीन उद्योगमैत्री नीति आवश्यक छ। तर हामीकहाँ यस्तो विषयमा समस्या देखा परेको छ। दीर्घकालीन नीतिअनुसार एउटा उद्योगीले लगानी लगाउने, प्लान्ट निर्माण गर्ने, योजना बनाउने, आवश्यक कच्चा पदार्थसहित अन्य सामग्रीको जोहो गर्न सक्छन्। केही समयका लागि एउटा नीति ल्याउने, केही समयपछि अर्को नीति आउने प्रवृत्तिले उद्योगधन्धा फस्टाउन सक्दैनन्। पाँच वटा निकायसम्बन्धी काम गर्नुपर्छ भने १० निकायमा कुद्नुपर्छ। कुदेर पनि समयमै काम नहुने प्रवृत्ति अत्यधिक छ। यसले गर्दा लगानी गर्ने उद्योगीको मनोबल टुट्छ। यस्तो अवस्था हुँदासम्म उद्योगहरू फस्टाउन सक्दैनन्। हामी उद्योगीमा पनि एक प्रकारको समस्या छ। एउटा क्षेत्रमा एक प्रकारको उद्योग फस्टाएको हेर्न नसक्ने प्रवृत्ति पनि धेरै छ। एउटाले ठूलो लगानी गरेर एक क्षेत्रमा दिनरात गरी उद्योगलाई मूर्तरूप दिएर राम्रो गरिरहेकै अवस्थामा देखासिखी गरी बजारको अवस्थाको अध्ययन नै नगरी अरूले पनि त्यही क्षेत्रमा त्यस्तै प्रकृतिकै उद्योग राखिदिने समस्या अत्यधिक छ। यस्ता कारणले राम्रो चलेको उद्योग पनि धराशायी हुने र नयाँ आउने उद्योग पनि धराशायी हुने अवस्था सिर्जना हुन जान्छ। हुँदै नभएको क्षेत्रमा लगानी गरी उद्योग खोल्दा पो चल्छ। भएकै उद्योगलाई धराशायी हुने गरी अर्को उद्योग आउँदा त्यो उद्योग पनि दीर्घकालीन समयसम्म सञ्चालन हुन सक्दैन। उद्योगधन्धा फस्टाउन सहयोग हुने गरी सरकारको नीति आउनुपर्छ। दुई अर्थ लाग्ने अस्पष्ट नीति ल्याउनु हुँदैन। समयसापेक्ष व्यावहारिक उद्योगमैत्री नीति चाहिन्छ उद्योग फस्टाउन। यस्तो भयो भने सुनमा सुगन्ध हुन्थ्यो। बियर उत्पादन गर्ने उद्योगलाई आवश्यक पर्ने कच्चा पदार्थ कहाँबाट ल्याउनुहुन्छ ? बियर उत्पादन गर्न आवश्यक पर्ने केही कच्चा पदार्थ स्वदेशमै उपलब्ध छ। केही भने विभिन्न मुलुकबाट ल्याउनुपर्छ। बियर उत्पादन गर्न आवश्यक पर्ने माल्ट नेपालमा उपलब्ध छैन। यो हामीले विभिन्न मुलुकबाट आयात गर्छौ। योबाहेक अन्य प्रकारका कच्चा पदार्थ करिब करिब नेपालबाटै उपलब्ध हुन्छ। यसबाहेक उद्योगलाई चाहिने नयाँ बोतल नेपालमा उपलब्ध हुँदैन। त्यस्तै खाली क्यान पनि नेपालमा उपलब्ध हुँदैन। हामीले बजारमै भएका ७० प्रतिशत बोतल संकलन गरी रिसाइक्लिङ गर्छाै। यस्तै क्यान पनि रिसाइक्लिङ गर्छौं। रिसाइक्लिङ विषयमा पनि सरकारको दीर्घकालीन नीति आउन आवश्यक छ। रिसाइक्लिङका कारण वातावरणलाई पनि सफा गर्न सकिन्छ। गोर्खा ब्रुअरीबाट उत्पादन हुने उत्पादनको स्वदेशमा मात्रै बजारीकरण हुन्छ वा अन्य मुलुकमा पनि निर्यात हुन्छ ? हाम्रो उद्योगबाट मुख्यतः चार प्रकारका अल्कोहल वेभरेज उत्पादन हुँदै आएको छ। टुबोर्ग, काल्र्सबर्ग, गोर्खा र हिमालयन ड्रागन ब्रान्डमा बियरहरू उत्पादन भइरहेका छन्। यसमध्ये टुबोर्ग, काल्र्सबर्ग र गोर्खा बियर बजारमा निकै लोकप्रिय छन्। हाम्रो उत्पादन क्षमताका कारण सुरुआती समयमा बाहिरी मुलुकमा उत्पादन निर्यात गर्न सकेनौं। तर अहिले उत्पादन क्षमता वृद्धि गरेका छौं। पहिले हङकङ, जापान, युरोपियन मुलुकहरूमा केही कन्टेनर गोर्खा ब्रान्डको बियर गइरहेको थियो। तर पछिल्लो समयमा गत वर्षदेखि फैलिएको कोभिड महामारीको संक्रमणपछि त्यो पनि जान पाएको छैन। टुबोर्ग र काल्र्सबर्ग मल्टिनेसनल उत्पादन भएकाले विभिन्न मुलुकमा छुट्टै यसको उत्पादन भएर नेपालबाट निर्यात हुन्छन्। बियरको कुल बजारमा गोर्खा बु्रअरीले ६० देखि ६५ प्रतिशत बजार हिस्सा ओगटेको छ।"
सिंगापुरबाट आइपुग्यो सामग्री,"काठमाडौं : देशमा फैलिएको कोभिड१९ महामारीसँग लड्नकालागि १३ टन भन्दा बढी मेडिकल कार्गो लिएर नेपाल वायु सेवाको चार्टर उडान सिंगापुरबाट काठमाडौं आइपुगेको छ। तामासेक फाउण्डेशन सिंगापुर,लोटस लाइफ फाउण्डेशन सिंगापुर, गोर्खा ब्रुअरी प्रालि का साथै नेपाल सरकार, विभिन्न मन्त्रालय, कूटनीतिक नियोगहरू र नेपाली प्रवासीसँग घनिष्ठ सहकार्यद्वारा सामग्री ल्याइएको हो। करिब ३ मिलियन सिंगापुर डलर (करिब २५ करोड नेपाली रुपैयाँ) को संयुक्त अनुमानित मूल्यको कार्गो गोर्खा ब्रुअरीका उपप्रबन्ध निर्देशक सुरेन्द्र सिलवालले स्वास्थ्य तथा जनसंख्या मन्त्री हृदयेश त्रिपाठीलाई हस्तान्तरण गरे। यसका साथै थप मेडिकल आपूर्तिको दोस्रो कार्गो आगामी केहीहप्तामा सिंगापुरबाट नेपाल आउने छ। तामासेक फाउण्डेशन इन्टरनेशनलका मुख्य कार्यकारी अधिकारी बेनेडिक्ट चिओङले कोभिड१९ को विभिन्न भेरिएन्टबाट जीवन बचाउन र महामारीलाई नियन्त्रणमा ल्याउन निरन्तर सँगै मिलेर गर्ने बताए।"
साङको सगरमाथा कीर्तिमान,"काठमाडौं : हङकङकी यिन हङ साङले सबैभन्दा छिटो सगरमाथा आरोहण गर्ने महिला आरोहीको विश्व कीर्तिमान कायम गरेकी छन्। उनले २५ घण्टा ५० मिनेटमा सगरमाथाको आरोहण गरी उक्त कीर्तिमान कायम गरेकी हुन्। शनिबार दिउँसो १ : २० बजे आधार शिविरबाट आरोहण थालेकी साङले आइतबार दिउँसो ३:१० मा सगरमाथाको चुचुरो चुमी यो कीर्तिमानी विजय प्राप्त गरेकी हुन्। आरोहण आयोजक कम्पनी ड्रिमर्स डेस्टिनेसन ट्रेक्स एन्ड एक्सपिडिसन प्रालिका प्रमुख फुर्वातेन्जिङ शेर्पाले उक्त जानकारी दिएका हुन्। यसै सफलतासँगै उनले नेपालका फुन्जोजाङ्बु लामाको रेकर्ड तोडेकी छन्। गिनिज बुक अफ वर्ल्ड रेकर्डस्का अनुसार लामाले यसअघि सन् २०१८ मा ३९ घण्टा ६ मिनेटमा सगरमाथा आरोहण गरी सबैभन्दा छिटो सगरमाथा आरोहण गर्ने महिलाको रेकर्ड कायम गरेकी थिइन्। अल्ट्रा धावक साङ हङकङकै पहिलो सगरमाथा आरोहीसमेत हुन्। यो उनको तेस्रो सफल सगरमाथा आरोहण हो। पेसाले कलेजस्तरको शिक्षिका रहेकी साङले आफ्ना विद्यार्थीले प्रस्ताव गरेका चुनौती स्वीकार गर्दै पहिलो सगरमाथा आरोहण तयारी सन् २०१२ बाट थालनी गरेकी हुन्। सन् २०१४ मा खुम्बु आइसफलमा पहिरो जाँदा उनको पहिलो सगरमाथा आरोहण गर्ने सपना आधार शिविरसम्म पनि पुग्न नपाई तुहिएको थियो। सन् २०१५ को विनाशकारी भूकम्पमा आधारशिविरमै हिउँपहिरोमा परी उनी स्वयम् गम्भीर घाइते भएकी थिइन्। तर, सन् २०१७ को मे २१ मा बल्ल उनको सगरमाथाको टाकुरा भेट्ने सपना साकार भयो। लगत्तै उनले सन् २०१९ मा पहिलो चिनियाँ महिला टोलीको नेतृत्व गर्दै सगरमाथा आरोहण गरेकी थिइन्। सोही वर्ष दोलखा जिल्लामा अवस्थित ६ हजार ६ सय ५९ मिटरको लिंकुचुली२ हिमाल पहिलो पटक आरोहण गर्ने समूहको पनि नेतृत्व सम्हालेकी थिइन्। आरोहण दलका मुख्य नाइके फुर्वातेन्जिङ शेर्पा स्वयम्को पनि आरोहणसम्बन्धी थुप्रै विश्व रेकर्डहरू छन्। १४ पटक सफल सगरमाथा आरोहण गरेका शेर्पाको परिवारले यसपटक पनि सगरमाथा आरोहण गरेका एकै परिवारका धेरै सदस्य को गिनिज रेकर्डलाई पुन: रचेका छन्। आरोहण टोली अहिले ७ हजार ९ सय ८० मिटरमा अवस्थित चौथो क्याम्पमा रहेका सम्पर्क अधिकृत सोना शेर्पाले बताए।"
ओलीले बोलाए एमाले स्थायी कमिटी बैठक,"काठमाडौं : नेकपा (एमाले)ले स्थायी कमिटी बैठक बोलाएको छ । प्रधानमन्त्री निवास बालुवाटारमा सोमबार अपराह्न ४ बजे बैठक बोलाइएको हो । एमाले पार्टी कार्यालय सचिव शेरबहादुर तामाङले बैठकमा आगामी बजेट, पार्टीले सोधेको स्पष्टीकरण तथा सुदूरपश्चिम प्रदेश सरकारका विषयमा छलफल हुने बताए। उनले बैठकमा विपक्षी गठबन्धनका तर्फबाट सरकारको दावीसहित सर्वोच्च अदालतमा दायर गरिएको रिटमा हस्ताक्षर गर्ने सांसदलाई पनि स्पष्टीकरण सोधिने बताए। 'विपक्षी कांग्रेसको नेतृत्वमा सरकारको दावी गर्दै सर्वोच्च अदालतमा दायर गर्ने रिटमा आज पार्टीका नेता तथा सांसद कसकसले हस्ताक्षर गर्नुहुन्छ । ती हस्ताक्षर गर्नेलाई थप स्पष्टीकरण सोधिने छ,' उनले भने। यही जेठ ८ गते बसेको स्थायी कमिटी बैठकले पार्टीका नेता माधवकुमार नेपाल, झलनाथ खनालसहित ११ जनालाई स्पष्टीकरण सोधेको थियो । पार्टीले सोधेको स्पष्टीकरण पेश गर्न आज अन्तिम समयसीमा तोकिएको छ ।"
विभेदको कोसेढुंगो रुकुम नरसंहार,"विश्वमञ्चमा गर्जिएर भनौं, नेपालमा दलित समुदायमाथि चर्को विभेद थियो अहिले पनि त्यसको अभ्यास जारी छ वर्ष दिनअघि नेपाली विशिष्ट चरित्र बोकेको अमानवीय रुकुम नरसंहार आज नेपाली समाजको वास्तविक अनुहार झल्काउने दिवसको रूपमा छ। नेपालका दलित समुदाय, मानव मर्यादाका प्रवद्र्धक, सामाजिक न्याय वकालतकर्ता र अधिकारकर्मीहरूका लागि सामयिक बहसको विषय बनेको छ यो। नेपाली समाज यति बिघ्न दोहोरो मापदण्डको अनुयायी छ कि विश्वमा भइरहेका अत्याधुनिक भौतिक आविष्कारको कोणकोणबाट थरीथरीका विश्लेषण गर्न कहिल्यै पछि पर्दैन, मंगल ग्रहमा मानव बसोबासको पछिल्लो बेलिबिस्तार लगाउँदै। अर्को पाटो वर्षौंदेखि आफैंलाई समेत विश्वास नलाग्ने तर उच्च जातीय अहंकारको अभ्यासको लोभले जसरी पनि एक हातमाथि पर्ने छुवाछुत तथा जातीय विभेदलाई पालिराखेर, संरक्षण गरेर म जन्मजात ठूलो हुँ भन्ने निकृष्ट सोचलाई चलायमान बनाइरहन्छ जुनसुकै भ्रान्ति गाँसेर भए पनि। त्यसैको एउटा दुःखान्त ताण्डव शैली रुकुम नरसंहार थियो जसले एकपटक फेरि नेपाली समाजलाई विश्व मानचित्रमा आफ्नो वास्तविक मुखुन्डो खोल्न बाध्य पारिदियो। उच्च जातीय अहंकारी समाज, राज्य, कानुन, पहुँच सबैको अचाक्ली दुरूपयोग गर्दै नवराज विश्वकर्मासहित ६ युवाको अत्यन्त नृशंस प्रकारले हत्या गरिएको थियो। नरसंहारलाई लकडाउनको मौकामा झिँगा मारेसरी दबाउन गरिएको प्रयत्न तुलनात्मक रूपमा साम्य पार्न सकेनन् कारण आज हिजोका जस्ता तैचुप मैचुप समाज छैन। रुकुमको असमाजले गरेको अत्याचारविरुद्ध देशका कुनाकाप्चादेखि विश्व मञ्चसम्म यसको घोर विरोध, विशेष ऐक्यबद्धता र निरन्तर खबरदारी, न्यायको आवाजका रूपमा मानवताको पक्षमा फैलियो। भलै अनुदारवादी परिचय बनाएका प्रधानमन्त्री केपी ओली बोलेनन् तर राष्ट्रसंघ बोल्यो, अधिकारकर्मीको आवाज गुन्जियो। रुकुम नरसंहारलाई सामान्य भवितव्य मात्रै थियो भनेर सबै अस्त्र प्रयोग गर्ने राज्यका निकायहरूको योजनाबद्ध प्रहारका बाबजुद घटनाको अन्तर्राष्ट्रियकरण भयो। अहिले रुकुम नरसंहारमा हत्या गरिएका ६ जना युवाको न्यायिक प्रकृया अदालतमा जारी छ। पीडितले न्याय पाउने एउटा उत्कट लालसाका साथ। आज पनि अजित मिजार, शिवशंकर दासहरू सन्त परियारहरू, अस्मिता तोलांगीहरू, नवराज विश्वकर्माहरूको कत्लेआम गर्न नेपाली जातीय अहंकारी समाज तयार छ। बढो सोचनीय विषय हो कि हामी दास, रैती, प्रजा, जनता हुँदै गणतन्त्र नेपालको नागरिक भएकोमा गौरव गर्छौं। जेठ १० छुवाछुत र विभेदविरुद्धको दिवस विगतमा धर्म, संस्कृति, परम्परा, रीतिथितिको जगमा अमानवीय जीवन भोग्न बाध्य पारिएको दलित समुदायलाई जंगबहादुर राणाले १९१० सालमा कठोर मुलुकी ऐन जारी गरी कानुनी रूपमै अमान्छेको कोटीमा राखेर उनीहरूलाई चौतर्फी दोहन गर्न अर्को लाइसेन्स दिए। राणाकालमा कानुन र राज्यको घोषित नीतिसहित वञ्चितिकरण गरिएको दलित समुदाय स्वयंको विशेष सहभागितामा २००७ सालको जनक्रान्ति सफल भएपछि केही राहतको महसुस भएको इतिहासकारले औल्याउने गरेका छन्। तर कानुनी रूपमा छुवाछुत तथा जातीय विभेदलाई मान्यता नदिने प्रयास २०१९ सालको मुलुकी ऐनले व्यवस्था गरेको भन्दै पञ्चायतकाल भरी भदौ १ गतेलाई मुलुकी ऐन दिवसको रूपमा मनाउने चलन जारी भयो। २०४६ सालको आन्दोलनले प्रजातन्त्रको अभ्यास गर्न पाएसँगै नेपालका दलित समुदायले रंग र वर्णको आधारमा गरिएको विभेद विरुद्धको अभियानमा दक्षिण अफ्रिकाको गोरा सरकारले गरेको सार्पभिले नरसंहारको स्मृतिलाई नेपालमा पनि मनाउन थालिएको थियो। दक्षिण अफ्रिकाको सार्प भिलेमा मानवता, सम्मान, मर्यादा र स्वतन्त्रताको मागसहित काला जातिविरुद्ध ल्याएको कानुन पास ल खारेजीको माग गर्दै उर्लिरहेको आन्दोलनमा गोरा शासकको बर्बरतापूर्ण दमनका कारण ६९ जना प्रदर्शनकारीको २१ मार्च १९६० मा हत्या भएको थियो। लामो समयसम्म रंगभेदविरुद्धको त्यो आन्दोलनले विश्वमञ्चमा तरंग ल्याएपछि राष्ट्रसंघले २१ मार्चलाई जातिभेद उन्मूलन दिवसका रूपमा मनाउने निर्णय गर्यो। त्यससँगै रंग, जात, वर्ण र नश्लका आधारमा विभेद भोगिरहेका जाति र समुदायले यो दिवस मनाउँदै आएका थिए। नेपालमा पनि हरेक वर्ष २१ मार्चलाई छुवाछुत तथा जातीय विभेदविरुद्धको दिवसका रूपमा मनाउने चलन छ। संसद्ले नेपाललाई छुवाछुतमुक्त राष्ट्र घोषणा गरेको महŒवपूर्ण निर्णयलाई सम्मान गर्दै पछि २१ जेठ मा पनि विभेदविरुद्धको दिवस मनाउन थालियो। विडम्बना विभिन्न दिवस मनाउँदै खबरदारी अभियान जारी राखेको नेपालका दलित समुदायले गत वर्ष इतिहासकै अर्को ठुलो घटना व्यहोर्नु पर्यो रुकुम नरसंहार। हो, आज सोही मानवताविरुद्धको अपराधलाई स्मरण गर्दै कोरोना कहरमा पनि रुकुम नरसंहारलाई स्मृति दिवसको रूपमा मनाईँदैछ। जातकै कारण मान्छे मारिने क्रम कहिले अन्त्य होला भन्ने सवालमा आज पनि बहस गर्नु परिरहेछ। २१ जेठमा छुवाछुतमुक्त राष्ट्र घोषणाका बहुआयामिक कोणबाट बहस चलाएर दिवस मनाउने परम्परामा न्यायको भिख माग्दै मानवको सूची लिपिबद्ध गरिदेऊ भन्नु पर्ने अवस्थावाट अझ एक कदम अघि बढेर जेठ १० गते जातकै कारण मर्न नपरोस् भन्ने स्मृति दिवस। जर्जर जातीय जाँतोको जरा २०५८ सालमा महोत्तरीका कृष्णकुमार पासवानलाई अन्तरजातीय विवाहकै कारण हत्या गरेर फालियो। त्यसअघि छुवाछुत तथा जातीय विभेदका हत्यासम्मकै घटना गाउँघरमै साम्य पार्न पठित भनिएकादेखि समाजका अगुवासमेत मिल्ने गरेका थिए कथित उच्च जातशास्त्रको जगमा। अहिले पनि छुवाछुत तथा जातीय विभेदका घटनामा हुने कुटपिट, हिंसा र अपमानलाई अत्यन्त सामान्यीकरण गरेर गुपचुप गर्ने चलन जारी नै छ। तर जब कृष्णकुमार पासवानको अन्तरजातीय विवाहको कारण हत्या गरिएको सवाल सार्वजनिक भयो यसले नेपाली समाजमा एउटा बहस चलायो, जातकै कारण मान्छे नै मारिदिने ? भन्ने सम्मको। तर पीडकले उन्मुक्ति पाएपछि समाजले त्यसलाई फेरि पचाउँदै लग्यो। पछि लक्ष्मी परियार, मनवीर सुनार, अजित मिजार, मना सार्की, शिवशंकर दाससहित दुई दर्जनभन्दा बढीको जातीय विभेद केन्द्रित हत्या सवाललाई नेता, प्रहरी र प्रशासनलाई पहुँचवालाहरूले कसरी सामसुम पारेर समाजलाई तसाइरहेका छन् ? यसबारे घोत्लिन एकपटक त्रिवि शिक्षण अस्पताल महाराजगन्जको मुर्दाघर पुगेपछि छर्लंग हुन्छ। अन्तरजातीय बिहेलाई परिवार, प्रशासन, समाज प्रहरी र वकिलको मिलेमतोमा टुटाएपछि पनि काभ्रेका अजित मिजारलाई धादिङ लगेर योजनाबद्ध हत्या गराइयो। तर पनि नेपाली समाज जुरुक्क उठेर प्रतिवाद गर्न सकेन। कतिसम्म भने अजितको हत्यापछि प्रहरीले पोष्टमार्टमसमेत नगरी माटोमा पुरेको पछिल्लो अनुसन्धानपछि सार्वजनिक भयो। त्यसैको बृहत्तर रूप रुकुम नरसंहारमा पनि दोहोरियो जहाँ प्रहरी, प्रशासन र नेता सबैको मिलेमतोमा ६ जना युवाको हत्याका प्रमाणहरू नष्ट पार्न चिकित्सकलाई समेत प्रभावमा पारियो। कानुनमा त सबै ठिकै छ नि भन्ने ओठे जवाफमै रमाउँछ नेपाली समाज। जसले राज्य संरक्षित दण्डहीनतालाई यति धेरै प्रश्रय दियो कि लक्ष्मी परियार हत्याकाण्ड होस् या मना सार्की, दोषीलाई उम्काउने एक सूत्रीय योजनामा सबैको मिलेमतो देखियो। सामाजिक व्यवस्थामा खलल पर्न सक्ने भन्दै दोषीलाई उम्काउन दलका नेता, प्रहरी प्रशासनदेखि अदालतसम्म एकगठ भएपछि समाजमा त्यसको प्रभाव नकारात्मक पर्यो। जे गर्दा पनि आखिर के हुन्छ र ? भन्नलाई दण्डहीनताले आत्मबल बढायो। विडम्बना एक अर्को हत्या प्रकरण हुँदै रुकुम नरसंहारसम्म मुलुकले व्यहोर्नु पर्यो। कलंकको ट्युमर पालिरहने कि शल्यक्रिया गर्ने ? राणा, पञ्चायत, प्रजातन्त्र, लोकतन्त्र, गणतन्त्र नामक विभिन्न शासनमा मान्छेको मूल्यका खातिर हजारौं नेपालीले नारकीय जीवन भोग्दै आएको तथ्य लुकाएर हामी अग्रमनको यात्रामा पाइला टेक्न सक्दैनौं। विगतमा योजनाबद्ध चौतफी घेराबन्दीमा राखेर निकृष्ट जीवन बिताउन बाध्य पार्ने धर्म, समाज र सत्ताको त्रिकोणात्मक मार खेप्दै आएका दलित समुदायले विद्रोह नगरेका होइनन्। सहादतको अग्रसूचीमा रहेका उनीहरूलाई राजकीय रूपमै सोही अवस्थामा राख्ने प्रपञ्चको बाछिटा अहिले पनि राज्य सत्तामा देखिन्छ। सबैलाई थाहा छ, १२५ वर्षअघि औपचारिक अन्त्य गरिएको सती प्रथा नेपाली समाजको कलंकको टिका थियो त्यहाँबाट हामीले मुक्ति पायौं। कागजी रूपमा छुवाछुत तथा जातीय विभेद अहिले पनि दण्डनीय छ, के हामी त्यसैमा खुसी हुने कि कागजी न्यायले नपुग्ने देखिने, महसुस गर्ने सामाजिक न्यायलाई किन बहाली नगर्ने ? कथित जातीय श्रेष्ठता, वर्णको अहंकार, उच्चताको उन्मादलाई निमिट्यान्न पारेर जन्मजात उच्चताको लाइसेन्स खारेजीका राजकीय पहल, राष्ट्रिय अठोट र विशेष कार्यक्रम ल्याउन हामीलाई के ले रोकेको छ ? वर्षौंदेखि थिचिएका, मिचिएका आत्मसम्मान लुटिएका, मानवीय मूल्य गुमाएका, अमान्छेको पगरी भिर्न बाध्य यति ठूलो जनसंख्याको मर्मलाई सम्बोधन गर्न किन जहिले पनि टालटुले, टिपटापो र मुख बुचो लगाउने कार्यक्रम मात्रै ल्याइन्छ। अरे सब ठिकठाक छ त बिस्तारै भइहाल्छ नि भन्ने भास्य किन एउटा वर्ग र वर्णको प्रतिनिधित्व गर्नेहरूको मुखबाट सधैं रामवाणजस्तो एकोहोरो रटान आउँछ ? मिहिन विश्लेषण गर्नैपर्छ। शरीरमा ट्युमर छ तर पाल्सी भाषामा सब ठिकठाक छ, झलमल्ल छ भनेर रोग पालेर बस्ने कि समयमै उपचार गर्ने ? आवश्यक शल्यक्रिया गर्ने कि ? दुई कदम अघि बढेर सबै प्रकारका विभेद अन्त्यका लागि अग्रसर नहुँदासम्म, विभेदविरुद्ध खुलेर नबोलेसम्म, विभेद अन्त्यको स्वतस्फूर्त नेतृत्व नलिएसम्म, सहज स्वीकार्यताको प्रवर्धन नगरेसम्म, विभेदको जरा गढेर बसिरहन्छ। लाखौं जनसंख्या भए पनि वञ्चितीकरणको चर्को मार खेपेका समुदायलाई मूलधारबाट आइसोलेसनमा राखेर समृद्धिको सगरमाथा यात्रा त सम्भवै छैन। आधुनिक, वैज्ञानिक विश्व युगको एउटा कुनामा नेपाली समाज परम्परागत वर्णवादी ढर्रामा चलिरहेको छ, जातीय श्रेष्ठता, जातीय अहंकार, नश्लवादी अभिमानले हामीलाई मजाले गाँजेको कुरा भोगिरहेका छौं। विगतमा राज्यको नीति र कानुनमै अमान्छे दर्ज भएका समुदायले गरेको आन्दोलन र विद्रोहरू दबाइँदै आएको कुरा इतिहासका पानामा सुरक्षित छन्। इतिहासको त्यो अन्तरजातीय प्रेमकथा कति कहालीलाग्दो थियो, प्रेम गरेबापत काटिएका, मारिएका र चोखो प्रेम गर्ने कथित उच्च जातीय प्रेमीप्रेमीकालाई जात घटुवा गरिएका, गाउँ निकाला गरिएका, सर्वस्वहरण गरिएका कुरा साहित्य, श्रुति कथामा मात्रै किन सीमित हुन सकेन ? आज पनि अजित मिजार, शिवशंकर दासहरू सन्त परियारहरू, अस्मिता तोलांगीहरू, नवराज विश्वकर्माहरूको कत्लेआम गर्न नेपाली जातीय अहंकारी समाज तयार छ। बढो सोचनीय विषय हो कि हामी दास, रैती, प्रजा, जनता हुँदै गणतन्त्र नेपालको नागरिक भएकोमा गौरव गर्छौं। हामीले खोजेको सम्वृद्धि भौतिक संरचनाको सम्वृद्धि मात्रै होइन, सामाजिक न्याय सहितको सम्वृद्धि, समतामूलक सम्वृद्धि हो। समतामूलक सम्वृद्धि सम्बोधनका लागि राजकीय अठोटका साथ राष्ट्रिय कार्यक्रम सुरु नगरी ओठे कुरा र टापटिपे योजनाले हुन्न। राज्यले जसरी राष्ट्रिय गौरवका आयोजना भनेर प्राथमिकताका साथ बजेट, योजना, नीति तथा कार्यक्रम ल्याएर अघि बढाउँछ, त्यसैगरी नेपाली समाजको निकृष्ट छुवाछुत तथा जातीय विभेद निर्मूल दशक महाअभियान जारी गरौँ। जुन महाअभियान अनुसन्धानको जगमा, आवश्यकताको मर्ममा, क्षमायाचनासहित स्वीकार्यताको सोचमा, प्रभावकारी कार्यान्वयनको व्यवस्था गरेर संविधान संशोधनसम्मको दायराबाट सोचौं। राजकीय प्रयासलाई सघाउन पालिकाको वडास्तरीय सहभागितासम्म सुनिश्चित गरौं। दलीय संयन्त्र बनाऔं, सामुदायिकदेखि सामाजिक संघसंस्थालाई भरपूर परिचालन गरौं। चिया चमेना गफदेखि विश्व विद्यालयको कोर्षमा समेत परिवर्तन खोजौं। शिक्षा, साहित्य, संगीतदेखि चलचित्रसम्ममा बहस छेडौं। विश्वमञ्चमा गर्जिएर भनौं, नेपालमा दलित समुदायमाथि चर्को विभेद थियो अहिले पनि त्यसको अभ्यास जारी छ। हामीले त्यसलाई निमिट्यान्न पार्न राजकीय अठोटका साथ महŒवाकांक्षी महाअभियान ल्याएका छौं। सक्छौ सहयोग गर, सक्दैनौ एक दशकपछि हामीले कसरी यसलाई निर्मूल पार्यौं अनुसन्धान गर्न आऊ। कथित उच्च जातीय अहंकार अन्त्यका लागि रुकुम नरसंहारको स्मृति विभेदविरुद्ध महाअभियान जारी गर्न एउटा जबरजस्त सामयिक सन्दर्भ हुनसक्छ।"
किन ल्याइयो नागरिकता अध्यादेश ?,"काठमाडौं : नेपालको संविधानको धारा ११ मा जन्मसिद्ध नागरिकका सन्तानले वंशजको नागरिकता पाउने अधिकार दिएको छ। तर, बेलैमा कानुन नबन्दा त्यो प्राप्त हुन सकेको थिएन। त्यसलाई ध्यान दिएर सरकारले नागरिकतासम्बन्धी अध्यादेश ल्याएको छ। राष्ट्रपति विद्यादेवी भण्डारीबाट आइतबार संविधानको धारा ११४ (१) बमोजिम उक्त अध्यादेश जारी भएको हो। कानुनमन्त्री लीलानाथ श्रेष्ठका अनुसार यसले नागरिकतासम्बन्धी अन्यायमा परेका ठूलो संख्यालाई राहत दिनेछ। संविधानअनुसार ऐन नबन्दा करिब ३५ हजार नागरिकताका निवेदन थन्किएका थिए। स्थानीय प्रशासनले ऐनअनुसार कारबाही गर्नुपर्ने भएकाले तिनले केही निर्णय दिन सकेका थिएनन्। कानुनमन्त्री श्रेष्ठले दलहरूको मन नमिल्दा बेलैमा कानुन नआएकाले सरकारलाई अध्यादेश ल्याउनुपर्ने बाध्यता परेको बताए। अदालतका निर्देशनहरू टार्दाटार्दा सरकार हैरान भएपछि कानुनकै व्यवस्था गर्नु वाञ्छनीय भएको उनको भनाइ छ। संविधानको धारा ७६ (५) अनुसारको सरकार निर्माणका क्रममा जसपा अध्यक्ष महन्थ ठाकुर र संसदीय दलका नेता राजेन्द्र महतोले प्रधानमन्त्री केपी ओलीलाई साथ दिएका थिए। यो सरकारले संविधान संशोधन, विभिन्न अभियोगमा थुनिएका राजनीतिक बन्दी रिहा र नागरिकतासम्बन्धी ऐन संविधानमुताबिक बनाउने वचन दिएको उनीहरूको भनाइ थियो। धारा ७६ (५) अनुसार कुनै पनि दाबी स्वीकृत भएन। र, प्रधानमन्त्रीको सिफारिसमा राष्ट्रपतिबाट संसद् विघटन भएको छ। त्यसको लगत्तै सरकारले नागरिकतासम्बन्धी अध्यादेश जारी गरेको छ। यसले मधेशको ठूलो समूह राहत महसुस गरिरहेको छ। विपक्षीले भने यसलाई मधेश कार्ड भनेका छन्। यो अध्यादेशले २०७२ असोज ३ भन्दा अगाडि जन्मसिद्ध नागरिकता लिएकाका नाबालिग सन्तानलाई वंशजका आधारमा नागरिकता दिने बाटो खोलेको छ। त्यस्तै नेपाली नागरिक आमाबाट नेपालमा जन्म भई नेपालमा बसोबास गरेको र बाबुको पहिचान हुन नसकेका व्यक्तिलाई वंशजका आधारमा नागरिकता मिल्ने छ। त्यसरी नागरिकता प्राप्त गरेको व्यक्तिको बाबु विदेशी ठहरेका खण्डमा भने वंशजको नागरिकता कायम रहने छैन। वर्तमान संविधानभन्दा पहिला अन्तरिम संविधानमा यस्तै व्यवस्था गरिएको थियो। त्यस क्रममा धेरै गैरनागरिकले समेत सहज ढंगले नेपाली नागरिकता पाएको गुनासो बढेको थियो। नागरिकता पाउन योग्य नेपालीले पनि पाएका थिएनन्। संविधानसँग बाझिएका कानुन संशोधन गर्न ढिला हुँदा उक्त व्यवस्था कार्यान्वयन हुन सकेको थिएन। सरकारले संसद्मा लगेको नागरिकतासम्बन्धी विधेयक लामो समयदेखि अड्किएको छ।"
विपक्षीलाई हस्ताक्षरको धपेडी,"काठमाडौं : नेपाली कांग्रेसका सभापति शेरबहादुर देउवालाई प्रधानमन्त्री बनाउन हस्ताक्षर राष्ट्रपतिकोमा बुझाएको दाबी गरेका विपक्षी गठबन्धनलाई पुनः त्यो संख्या पुर्याउन धपेडी परेको छ। प्रधानमन्त्रीको सिफारिसमा राष्ट्रपति विद्यादेवी भण्डारीले संसद विघटन गरेपछि त्यसकाविरुद्ध राजनीतिक र कानुनी प्रतिवाद गर्ने निर्णय गरेका नेपाली कांग्रेस, नेकपा माओवादी केन्द्र, नेकपा एमालेको माधवकुमार नेपाल पक्ष र जनता समाजवादी पार्टीको डा बाबुराम भट्टराईउपेन्द्र यादव पक्ष आइतबार नै सर्वोच्च अदालत जाने तयारीमा थिए। तर, शनिबारदेखि हस्ताक्षर अभियानमा लागेको विपक्षी गठबन्धनलाई राष्ट्रपति समक्ष बुझाएको हस्ताक्षर पुर्याउन कठिन भयो। गत शुक्रबार विपक्षी गठबन्धनले देउवालाई प्रधानमन्त्री बनाउनका लागि १ सय ४९ जनाको समर्थनसहितको दाबी पेस गरेको थियो। जसमा नेपाली कांग्रेसका ६१, माओवादी केन्द्रका ४९(सभामुखसहित), माधव पक्षका २६, जसपाको भट्टराईउपेन्द्र पक्षका १२ जना हस्ताक्षरसहित देउवालाई प्रधानमन्त्री बनाउने दाबी पेस गरेका थिए। १ सय ४९ संख्या नपुगेमा राष्ट्रपति र प्रधानमन्त्रीको कदममाथि प्रश्न उठाएका गठबन्धनमाथि प्रश्न तेर्सिने भएकाले सबैको हस्ताक्षर गरेर मात्रै सर्वोच्चमा जाने उनीहरूको रणनीति छ। सबैले हस्ताक्षर नगरेका कारण आइतबार विपक्षी गठबन्धन सर्वोच्च जान सकेन। माधव पक्षका सांसद सोमप्रसाद पाण्डेका अनुसार हस्ताक्षर लिँदा माधव नेपाललाई प्रधानमन्त्री बनाउने भनिएको थियो। तर, पनि माधव नेपाललाई प्रधानमन्त्री बनाउन भनेर गरिएको हस्ताक्षर देउवाका लागि प्रयोग भयो। एमालेका केन्द्रीय सदस्यसमेत रहेका पाण्डेले नेपाललाई प्रधानमन्त्रीमा प्रस्ताव गर्न हस्ताक्षर गरेको भए पनि कांग्रेस माओवादीसँगको वार्तामा शेरबहादुर देउवालाई प्रधानमन्त्री बनाउने सहमति भएको बताए। सुरुमा माधव कमरेडलाई नै प्रधानमन्त्री बनाउने भनेर हस्ताक्षर गरेका हौं। पछि शेरबहादुर देउवालाई प्रधानमन्त्री बनाउने कुरा भयो भन्ने जानकारी आयो। हामीले हस्ताक्षर फिर्ता लिएनौं। भएको यस्तै हो, पाण्डेले भने। संसदले वैकल्पिक सरकार दिने अवस्था कायम रहँदै संसद भंग गर्ने कदमको विरुद्धमा आफू उभिएको पनि पाण्डेले प्रष्ट पारे। उनले भने, संसद विघटन गलत छ त्यसैले यसका विरुद्ध कानुनी लडाइँ लड्न तयार भएका छौं। एमालेका युवा नेता योगेश भट्टराईले देउवाको नाम आएपछि हस्ताक्षर नगरेको बताउँदै आएका छन्। गोकर्ण विष्ट, गणेश पहाडी, डा दीपकप्रकाश भट्ट, जीवनराम श्रेष्ठलगायतले हस्ताक्षर गरेका छैनन्। अर्को प्रयोजनका लागि हस्ताक्षर गरेर देउवालाई प्रधानमन्त्री बनाउन नाम प्रयोग भएको भन्दै विरोधमा उत्रिएकालाई माधव पक्षले दबाब प्रलोभनसमेत दिइरहेको छ। उनीहरूलाई संसद पुनस्र्थापना भएमा महत्वपूर्ण मन्त्रालय दिने र ओलीसँग बसेमा अपमान मात्रै खेपिरहनु पर्ने भन्दै पुनः हस्ताक्षर गर्न दबाब र प्रलोभन दिइरहेको २६ मध्येका एक नेताले बताए। आइतबार साँझसम्म माधव पक्षका २६ मध्ये १८ जनाले हस्ताक्षर गरेको बताइएको छ। कोही बाहिर रहेको र कोहीलाई कोभिड भएकाले सबै हस्ताक्षर नभइसकेको उनीहरूको पक्षको दाबी छ।"
कहाँ छन् शासक वर्ग ?,"सन् २०१९ ताका चीनको वुहान राज्यबाट विश्व सयर गर्न हिँडेको एक जीवाणुले लाखौं मानिसलाई स्वर्गमा पुर्याइरहेको छ। यस प्रकारको जीवाणुको सयर विश्व इतिहासमा यसअघि कहिल्यै नभएको इतिहासकारको भनाइ छ। जीवाणुको सयर आफैंमा बडो रोमाञ्चित छ। यसले मैं हुँ भन्ने विकसित देशलाई पनि नग्न अवस्था पुर्याएको छ। आफ्नो धरातल मजबुत बनाउन अभिप्रेरित पनि गरिरहेको छ। जीवाणु कति शक्तिशाली छ भने निरन्तर झन्डै दुई वर्ष विश्वको यात्रा गर्दा पनि यसलाई थकानको रत्तिभर महसुस भएको छैन। यसलाई थकित पार्न सयौंको संख्यामा चक्की उत्पादक कारखानाहरू दिनरात नभनी डटेर लागिरहेका छन्। कतिले चक्की उत्पादन गरेर हाटसम्म पुर्याई मानव शरीरमा प्रयोग गरिरहेका छन् भने कतिपय कारखाना चक्कीको प्रयोग गर्ने कुरामा प्रतीक्षारत छन्। दौडधुप निकै चलिरहेको छ। उता पिँधका वर्ग भने दुविधामा छन् थोरबहुत कमाएको रुपैयाँले साबुन किन्नु कि पेट भर्नु, स्यानीटाइजर किन्नु कि सन्तानलाई खुवाउनु ? शासक वर्गहरूले मिलेर उनीहरूको सबथोक लुटेका छन्। केवल अब लुट्न बाँकी त्यो प्राण मात्र छ। त्यो पनि कुन दिन जीवाणुले लुट्ने हो त्यसको ठेगान छैन। यावत कुरा वर्तमान अवस्थामा रहेको विश्वको जहाँ वादैवादको चाङमा केवल एक अपवाद आएर सारा वादलाई खलबलाइदिएको छ। विश्व केवल यस जीवाणुको सयर रोकी यसलाई स्वर्गको यात्रामा पठाउने कुरामा मात्र आत्मकेन्द्रित भएर लागेको देखिन्छ। अपवादबाहेक अधिकांश देशले आफ्नो भएभरको शक्ति यसै जैविक जीवाणुको सयर नियन्त्रणमा मात्र लगाएका छन्। जुन देशको शासक वर्गले आफ्नो ध्यान केवल जनताको स्वास्थ्यलाई उच्च प्राथमिकतामा राखेर कार्य गरिरहेका छन् ती देशका शासक वर्गहरू यसको सयर नियन्त्रण गर्नमा सापेक्षित रूपमा सफल भइरहेका छन्। यसको ज्वलन्त उदाहरणको रूपमा जर्मनी, अस्ट्रेलिया, क्यानडा, दक्षिण कोरिया, न्युजिल्यान्ड, ताइवान, जापान, चीन, भियतनामलगायत देशहरूलाई लिन सक्छौं। पंक्तिकारको छिमेकी मुलुक जुन विश्वको ठुलो लोकतान्त्रिक देशको उपनाले पनि प्रख्यात छ त्यस देशका शासक वर्गको अर्कमण्यताका कारण आज यस जीवाणुले लाखौं संख्याको जीवनहरण गरेको छ। जीवाणु पनि मख्ख छ आज विश्वकै ठुलो लोकतान्त्रिक मुलुकवासीको जीवनहरण गर्नु कुनै चानचुने कुरा हो र भनेर ! सायद यसैको बाछिटाले हुन सक्छ, पंक्तिकारको मुलुकमा पनि विगतका वर्षदेखि नै देखापरेको उक्त जीवाणु हालसम्म पनि छ। सत्ययुगमा सत्यवती, त्रेतायुगमा तपोवन, द्वापरयुगमा मुक्तिसोपान र कलियुगमा नेपाल जसलाई संघीय लोकतान्त्रिक गणतन्त्रात्मक राज्य भनेर पनि चिन्ने गरिन्छ, त्यस मुलुकका जनताको जीवनहरण गर्दै र गरिरहेको छ यस जीवाणुले। जीवाणुले सयर गर्नुलाई आफ्नो धर्मको रूपमा लिँदै आएको छ भने सयर गर्ने मुलुकका शासक वर्गहरूलाई सचेत पनि बनाउँदै आएको छ, केवल फरक यति हो कि शासक वर्गहरूले यस कुराको हेक्का कत्तिको राखिरहेका छन् ? उक्त जीवाणुको आगमन हुँदा खासै प्रभाव थिएन तर पछि जब हाम्रा देशका शासक वर्गले यसलाई केवल हाछिऊँ साछिऊँ गरेर उडादिनु पर्छ भन्ने कुरा बोल्न पुगे, त्यसपश्चात् यो त झन् मख्ख परेर सम्पूर्ण नेपालकै सयर गर्न लालाहित भयो। वर्तमान अवस्थामा नियन्त्रण बाहिर गइसकेको भन्ने खबर प्रत्येक सञ्चारमाध्यमबाट सुन्न र हेर्न पाइन्छ। आजका दिनमा एकातिर यसलाई रोकथाम गर्न अग्रपंक्तिमा खटिएका ती महान् योद्धाहरू भन्दैछन्। देशको स्वास्थ्य अवस्था कोल्याप्स भइसक्यो अब धान्न सक्ने अवस्था छैन। अर्कोतर्फ शासक वर्गहरू भन्दैछन्, सरकारका विरुद्धमा लाग्ने व्यक्तिहरूले फैलाएका अफवाह हुन्, हामीसँग प्रशस्त मात्रामा स्वास्थ्य उपकरणहरू छन्। शासक वर्गले जति नै ढाकछोप गर्न प्रयास गरे पनि चुरो कुरो जनतालाई थाहा छ। शासक वर्ग छिमेकी मुलकको भन्दा कुनै कम छैन। उता जे अभ्यास गर्यो यता पनि ठ्याक्कै त्यसकै सिको गर्न बडो सिपालु छन्। आज जब धान्न नसक्ने अवस्थामा पुग्यो अनि फ्याट्ट निषेधाज्ञा जारी गर्ने छोटेशासक वर्गहरूलाई हुकुमको शैलीमा भन्नेबाहेक अरू के नयाँ काम गरेका छन् र हाम्रा शासक वर्गले ! शासक वर्गलाई निषेधाज्ञाको आदेश दिन जति सजिलो छ त्यति नै कठिन छ पिँधमा रहेका वर्गहरूले यस बेला जीवन चलाउन ! वर्तमान अवस्थामा हरेक दिन सञ्चारमाध्यमहरूमा सूचना आउने गर्छन् आदेश पालना गरौं। साबुनपानीले मिचीमिची २० सेकेन्डसम्म हात धोऔं। स्यानीटाइजरको प्रयोग गरौं, माक्सको प्रयोग गरौं, घरभित्रै बसौं भनेर आदेशको भावमा पटकपटक कराउँदैछन्। शासक वर्ग पुँजीपतिहरूको आयलाई समेत जोडजाम गरी कुल जनसंख्याको प्रतिव्यक्ति आय १०८४ अमेरिकी डलर (सन् २०२० सम्म) भयो भनेर मख्ख पर्छ। उनीहरूको केवल कागजी जीवन उत्थानको निमित्त पाँच तारे होटलको आलिसान भवनमा चियापान गर्दै फगत झुटा प्रतिवेदन बनाउन पनि तल्लीन छन्। तर उता पिँधमा रहेका वर्गहरूको हविगत नितान्त फरक छ। उता पिँधका वर्ग भने दुविधामा छन् थोरबहुत कमाएको रुपैयाँले साबुन किन्नु कि पेट भर्नु, स्यानीटाइजर किन्नु कि सन्तानलाई खुवाउनु ? कोसौं टाढाबाट ल्याएको पानीले जलपान गरौं वा हात धोऔं, मास्क किनौं वा अंग ढाक्ने कपडा, घरभित्रै बसौं वा पेट भर्न रोजगारीको निम्ति सहरको सयर गरौं। उनीहरूको सबथोक शासक वर्गहरूले मिलेर लुटेका छन्। केवल अब लुट्न बाँकी त्यो प्राण मात्र छ। त्यो पनि कुन दिन जीवाणुले लुट्ने हो त्यसको ठेगान छैन। यहाँ उनीहरू विवश छन् साथै लाचार पनि। उनीहरूको जीवन उत्थान गर्ने प्रतिवद्धता जाहेर गर्दै शासक वर्गले पटकपटक धोका दिएको कुरामा बेखबर जस्तै भएका छन्। आफूहरूको जीवन उत्थान हुन्छ भन्ने अभिलाषामा शासक वर्गको एक बोलीमै अमूल्य जीवन दाउमा लगाई पटकपटक बिद्रोहको मैदानमा ओर्लिएका पिँधका वर्गको हविगत विगतको भन्दा अझ दयनीय बन्दै गएको छ। हिजो त्यही पिँधमा रहेका वर्गको मतबाट विजय हाँसिल गरी झन्डै दुई तिहाइ सहितको सत्ताको नेतृत्व गरिरहेका शासक वर्गलाई भने आजको विषम परिस्थितिमा समेत पिँधमा रहेका वर्गको कुनै मतलब नरहेको कुरा वर्तमान समयमा देखिएका घटनाहरूले स्पष्ट देखाउँछ। आज शासक वर्ग सत्ताको खेलमा मस्त रमाइरहँदा उता पिँधमा रहेका वर्गले प्रत्येक दिनजसो प्रियजन गुमाइरहेका छन्। पिँधका वर्गहरूले प्रियजनहरू गुमाउनुमा उनीहरूको केही दोष छैन केवल दोष छ त शासक वर्गको। जो संघीय गणतन्त्रामक लोकतान्त्रिक देशमा आफ्नो हैकम चलाउनमा मस्त छ। शासक वर्ग पिँधका वर्गलाई केवल ग्राहकको रूपमा हेर्छ जुन भविष्यमा अत्यन्तै खतरनाक सावित हुनेछ। शासक वर्गले आफ्नो भौतिक शक्तिको सहारामा निषेधाज्ञाको हुकुम दिँदै गर्दा आफूले आफ्नो कर्तव्य पनि भुल्दैछ। यस्तो विकराल परिस्थितिमा मुलुकको राजनीतिक अवस्था हेर्दा टम्स हब्सले भनेको यो भनाइ सान्दर्भिक देखिन्छ, मानिसको स्वभाव, आकांक्षा, स्वार्थले राजनीति सधैं ग्रसित रहन्छ। निषेधाज्ञा आफूले पनि पालना गर्नुपर्छ भन्ने कुरामा शासक वर्ग स्वयं बेखबर छ। मुलुकी अपराध संहिता, २०७४ को दफा १०४ र १०६ प्रतिकूल कार्य गर्दैछन् शासक नै। शासक वर्ग र पिँधका वर्गबीचको खेलमा मर्यादापालकको रूपमा रहेको देशको मूलकानुन साथै अन्य कानुनहरूको धारा र दफाहरूले निर्धारित गरिदिएको सीमालाई नाघेर आज शासक वर्ग मत्तासीन हात्ती भएको छ। जैविक जीवाणुले सयर गरिरहँदा शासक वर्ग आफ्नो झुण्डहरूलाई बटुलेर कतै रामनाम रथ यात्रा निकाल्छ त कतै कंक्रिटको थुप्रोमाथि चढेर इतिहास झल्किने आधुनिकता टल्किन्छ भनेर आफ्नो अकर्मण्यताको खुल्ला रूपमा प्रदर्शन गर्छ। ऊ आफू नांगिदै गएको हेक्का स्वयंलाई थाहा छैन। भेरियस थट्स अन भेरियस सब्जेक्टस्मा लेखकले उल्लेख गरेको यो भनाइले झनै स्पष्ट पारेको छ, दल धेरैको पागलपन हो, थोरैका लागि लाभ। आजको विकराल परिस्थिति हुनु सत्तामा आसिन शासक वर्ग मात्र जिम्मेवार छैनन्, अन्य दलका शीर्ष नेता जो आफूलाई जनताको नेता भन्नेहरू पनि उत्तिकै जिम्मेवार छन्। महामारीकै विकराल अवस्था भइरहँदा हिमाल, पहाड तथा तराईमा बसोबास गरिरहेका ती पिँधका वर्गहरूलाई उचालेर सडकमा ल्याउने पक्षहरू पनि उत्तिकै जिम्मेवार छन्, जति शासक वर्गहरू छन्। यो अवस्थामा यहाँ रहेका राजनीतिक दलका शीर्ष नेताहरूले राजनीतिक दलसम्बन्धी ऐन, २०७३ को दफा २० ले प्रदान गरेको अधिकार मुताविक कतिको आफ्नो दलको भूमिका निर्वाह गर्दैछन् ? प्रश्न अनुत्तरित नै होला। शासक वर्गहरूलाई विगतकै दिनमा जानकार भएरै हुनसक्छ, पिँधमा रहेका वर्गहरूको स्वास्थ्यलाई ध्यानमा राखी राष्ट्रिय स्वास्थ्य नीति, २०७१, सहरी स्वस्थ्य नीति, २०७२, गुणस्तरीय स्वास्थ्य सेवा नीति, २०६४ र राष्ट्रिय प्रयोगशाला नीति, २०६९ मा समावेश भएका नीतिहरू के कति पूरा गरे ? नेपालको संविधान, २०७२ ले प्रदान गरेको मौलिक हकको (विशेष रूपमा धारा ३५) उपयोगबाट आज किन पिँधका वर्गहरू लाभान्वित हुन सकिरहेका छैनन् ? के शासक वर्गको अकर्मण्यताको भागीदार हुनु पर्ने हो उनीहरूले सधैं ? यी यावत प्रश्नहरूले सेरोफेरोबीच आज कोरोनाको जीवाणु हाम्रो वरिपरि निस्फिक्री घुम्दै छ। हरेक दिन हजारौंलाई आक्रमण गरी सयौंको जीवन हरण गरी सयर गरिरहेकै छ।"
सहरभन्दा गाउँमा धेरै संक्रमित,"गोरखा : गोरखा नगरपालिकामा गत चैतयता कोरोना संक्रमित हुनेको संख्या दुई सय दुई पुगेको छ। तर, भीमसेन थापा गाउँपालिकामा दुई सय ४३ जना संक्रमित भइसकेका छन्। पालुङटार नगरपालिकामा संक्रमितको संख्या ९५ छ। तर, सहिदलखन गाउँपालिकामा एक सय २५ जना संक्रमित छन्। गोरखा नगरपालिका१२ मा सबैभन्दा धेरै ४० जना संक्रमित छन्। उनीहरूमध्ये सबै कुमाल समुदायको बस्ती रहेको रानीटारका हुन्। त्यस्तै धेरै संक्रमित रहेको वडा नं ८ को ग्रामीण क्षेत्र हो। सबैभन्दा धेरै संक्रमित गोरखाको भीमसेन थापा गाउँपालिकामा छन्। त्यहाँको वडा नं७ क्यामुनटार, ठाँटी र वडा नं ४ आँपचौरमा धेरै संक्रमित छन्। वडा नं ४ मा मात्र ६० जना संक्रमित रहेका त्यहाँका स्वास्थ्यचौकी प्रमुख गुणराज लामिछाने बताउँछन्। दोस्रो धेरै संक्रमित संख्या रहेको सहिदलखन गाउँपालिका८ मैलुङमा ४२ जना, वडा नं ६ बाँसकोटमा ४२ जना र घैरुङमा ३७ जना रहेका गाउँपालिकाका स्वास्थ्य शाखा प्रमुख वीरेन्द्र श्रेष्ठ बताउँछन्। कोरोनाका कारण मर्नेको संख्या जिल्लामै सबैभन्दा धेरै सात जना सहिद लखन गाउँपालिकामा रहेको उनले बताए। पालुङटार नगरपालिका२ भैंसेपानी, चापाभञ्ज्याङ र आँपपीपल भञ्ज्याङमा संक्रमितको संख्या सबैभन्दा धेरै २६ जना छन्। सहरमा भन्दा गाउँघरतिर धेरै संक्रमित छन्, डीसीसीएमसीका प्रमुखसमेत रहेका प्रमुख जिल्ला अधिकारी शालिग्राम पौडेल भन्छन्, बजार क्षेत्रमा निषेधाज्ञाको पूर्णपालना छ। गाउँघरमा खुकुलो छ। त्यही कारणले यस्तो भएको हो। गाउँका बासिन्दाले स्वतस्फुर्त निर्धारित स्वास्थ्य मापदण्ड पालना नगर्ने पनि उनले बताए। उनका अनुसार बाध्यकारी बनाउन टोलटोलमा प्रहरी परिचालन गर्न जनशक्ति पुग्दैन। पालिकाले टोल विकास संस्थालगायतका आफ्ना संयन्त्र परिचालन गरेर जनचेतना जगाउनु पर्ने उनको सुझाव छ। अहिले दुर्गम गाउँहरूमा पनि बिरामीको संख्या बढिरहेको छ। गाउँगाउँमा बिरामी छन् भन्ने खबर आइरहेको छ। खै के हो भन्नै सकिँदैन, धार्चे गाउँपालिकाका प्रमुख सन्तोष गुरुङले भने, गम्भीर खालका चाहिँ छ्रैनन्, बिरामीचाहिँ धेरै छन्। अर्को दुर्गम चुमनुब्री गाउँपालिकामा पनि बिरामी हुनेको संख्या बढिरहेको स्थानीयवासी बताउँछन्। गाउँघरमा बिरामी भए पनि पीसीआर तथा एण्टिजेन परीक्षण गर्न भने अटेरी गर्ने गरेको भीमसेन थापा गाउँपालिका४ का स्वास्थ्य चौकी प्रमुख गुणराज लामिछाने बताउँछन्। स्वाब संकलन गर्न गाउँमा जाँदा कोही धेरै कामको धपेडी भएर बिरामी भएको भन्दै छल्न खोज्छन्, कोही पानी परेका बेला मेलापात, घाँसदाउरा गरेर बिरामी भएको भनेर उम्किन खोज्छन्, उनले भने, कोभिड रोकथाम गर्न सहरमा जस्तो सजिलो गाउँघरमा नहुने रहेछ। सहरबजारमा शिक्षित, सचेत जमात हुन्छन्। नियम पालना गर्न बाध्य गराउन प्रहरी प्रशासनको बल पुग्छ। बिहे, ब्रतबन्ध आदिको भोज भत्तेरका कारण गाउँमा संक्रमण धेरै फैलिएको उनले बताए। खेतबारीमा मेलापात, पानीपँधेरा, विकास निर्माणको काममा जनश्रम गर्दा पनि गाउँघरमा संक्रमण धेरै फैलिएको सहिदलखन गाउँपालिका८ का अध्यक्ष काशीनाथ अम्गाई तर्क गर्छन्। हाम्रो वडामा धेरै फैलिएको नै भोजभतेरबाट हो, उनी भन्छन्, निषेधाज्ञाको पूर्वसन्ध्यामा काठमाडौं, चितवन, पोखराबाट मान्छेहरू धेरै आए। आइसोलेट भएर बसेनन्। गाउँ चाहारे। अनि बिहे, बर्तुनको निम्ता मान्ने भनेर सराबरी भए, फैलिहाल्यो। गाउँघरमा निषेधाज्ञाको कुनै अनुभूति नै नहुने उनले बताए। कोभिड पोजेटिभ देखियो भने समाजले हेयको दृष्टिले हेर्ला, बाहिर निस्कन नपाइएला भनेर परीक्षण गर्न नमान्ने र संक्रमण फैलने गरेको भीमसेन थापा गाउँपालिकाका स्वास्थ्य प्रमुख भेषराज खनाल बताउँछन्। हामी स्वाब संकलनका लागि जाँदा मान्छेलाई मनाउन धेरै मिहिनेत गर्नुपर्यो, उनी भन्छन्, बल्लतल्ल स्वाब त संकलन गरियो, रिपोर्ट आउन १०१२ दिन लाग्छ। स्वाब दिएपछि क्वारेण्टाइनमा बस्नुपर्ने हो, बस्दैनन्। अनि यसै पनि फैलिहाल्छ। एक हजार एक सय घरधुरी रहेको बारपाक गाउँमा अहिले तीन सय जनाभन्दा धेरै रुघाखोकीका बिरामी छन्। गत जेठ १ गते गाउँपालिकाको स्वास्थ्य शाखाका टोली स्वाब संकलन गर्न जाँदा २५ जनाभन्दा धेरै परीक्षणमा नआएको स्वास्थ्य शाखा प्रमुख मोदराज भट्ट बताउँछन्। बिहान सात बजेदेखि स्वाब संकलनका लागि बसेका थियौं, साढे ११ बजेसम्म कोही पनि आएनन्, उनले भने, अनि आफैं घरदैलोमा गएर फकाइफुल्याई बल्लतल्ल २५ जनाको स्वाब त संकलन गरियो। आजसम्म रिपोर्ट आएको छैन। बिरामीको संख्या अत्याधिक बढ्दै गएपछि गत बुधबार स्वास्थ्यकर्मीको टोलीले ७० जनाको एण्टिजेन परीक्षण गर्दा ३३ जनाको पोजेटिभ देखाएको उनले बताए।"
कोरोनाविरुद्ध सबै जुटौं,"मुलुकका राजनीतिक दलहरूको चाला अहिले काम कुरो एकातिर कुम्लो बोकी ठिमीतिर जस्तै भएको छ। सत्ता र शक्तिको मोहमा चुर्लुम्म डुब्दा देशलाई महामारीको संकटले छोपेको छ। महामारीमा जनतालाई कसरी सास अड्याउने चिन्ता भइरहेको समयमा उनीहरूको ध्यान संकट व्यवस्थापनमा छैन। आरोप र प्रत्यारोपमा समय खर्चदै कुर्सी मोहले मोहित बनेका दलहरूले पुनः तिनै जनतासम्म मत माग्न जाने दिन आउँछ भन्ने भुलेका छन्। चुनावका समयमा ठुला ठुला सपना देखाउने तर कोरोना महामारीको कठिन समयमा नागरिकको दुःख नदेख्दा यसको मूल्यांकन समय आएपछि नागरिकले पक्कै गर्नेछन्। संक्रमितलाई उपचार गर्न लैजाँदा काँधमा ग्यासको सिलिन्डर पनि बोकेर जानुपर्ने बाध्यतामा नागरिक छन्। पहिलो त अस्पताल पुग्नै कठिन छ, पुगे पनि सहजै बेड पाउन सक्ने अवस्था छैन। दुःखमा साथ दिने आस गरेका जनप्रतिनिधिदेखि राजनीतिक दलका नेतालाई कोरोनाको चिन्ताले भन्दा धेरै राजनीतिले संक्रमित बनाएको छ। जसका कारण कोरोनाको पीडा कम भएर होला नेताको ध्यान जति जानुपर्ने थियो, त्यति महामारीको संकट व्यवस्थापनमा गएकै छैन। आफ्ना संयन्त्र परिचालन गर्नेदेखि सरकारलाई सजग गराउँदै मृत्युदर घटाउन र महामारी नियन्त्रणमा दलहरू पनि लाग्नुपर्ने हो। तर, यी कुनै कार्यमा उनीहरूको सक्रियता छैन। एक थान विज्ञप्ति निकालेर सरकारलाई दिनेबाहेक उपलब्धि जनताले महामारीमा उनीहरूबाट महसुस गरेका छैनन्। सडकमा एम्बुलेन्स र शववाहनको साइरन धुनसँगै भोकाहरूको लहरले पेटी भरिँदो छ। जनता जोगाउन सुरक्षा निकायले निषेधाज्ञालाई कडाइ गरे पनि भोक भर्ने र बिरामी भए समयमा उपचारका लागि लैजाने संयन्त्रको अभाव टरेको छैन। सहयोगी हातहरू बढ्नुपर्नेमा हौसला र साथ अभावमा घट्न थालेका छन्। दैनिक मजदुरी गरेर परिवार पाल्नेहरू निषेधाज्ञा लम्बिँदा रोगले भन्दा भोकले मरिएलाकी भन्ने चिन्तामा छन्। उनीहरूको घरमा आगो बल्यो बलेन ? भोकालाई कसरी व्यवस्थापन गर्ने ? दीर्घरोगीहरूको अवस्था के छ ? रोगीको परीक्षण, उपचार र खोप के हुँदैछ ? धेरै प्रश्नका उत्तर दलहरूले अझै खोजेका छैनन् र जनताले सोधे आफैं दिन पनि सक्दैनन्। महामारी नियन्त्रणमा बढी जिम्मेवार भनेकै सरकार हो। तर, जिम्मेवार बनाउन र संकट व्यवस्थापन गर्नमा साथ दिने भनेका राजनीतिक दल पनि हुन्। सामान्य समयमा राजनीतिक प्रतिस्पर्धा गर्ने र एकअर्काप्रति आक्रमक बने पनि यसलाई नागरिकले सामान्य नै ठान्छन्। अहिले राजनीतिक दलका नेताहरूको आक्रामक राजनीति शैली भने बेमौसमको बाजा हो। यसलाई हेर्दा कुन समय के विषयमा आक्रामक हुनुपर्छ भन्ने चेत दलका नेताहरूले गुमाएको प्रष्ट हुन्छ। कोरोना महामारी र यसबाट सृजना भएका घटना नियन्त्रणमा यसरी नै आक्रामक बने महामारीले फैलने अवसर पाउने थिएन, नागरिकको स्वास्थ्यसँगै ज्यान पनि सुरक्षित हुने थियो। दुःखमा साथ दिएको गुन जनताले बिर्सने थिएनन्। महामारी नियन्त्रणमा समय घर्किदो छ। आक्रमक रूपमा काम गर्नुपर्ने धेरै छन्। शवको लहर थपिँदा शव व्यवस्थापनमा जुटेको सेनाले स्काउटको पनि साथ लिने अवस्था आइसकेको छ। जसका लागि सेनाले तालिमसमेत दिन थालेको छ। महामारी नियन्त्रणमा औषधि उपचारसँगै खटिने जनशक्तिको पनि अभाव छ। भोकालाई भोजन दिने विभिन्न जिल्ला र सहरका युवा थाक्दैछन्। उनीहरूलाई हौसलासँगै सहयोग चाहिएको छ। विपद्मा सहयोग जुटाउन प्रशासन र स्वास्थ्यकर्मीले आग्रह र आह्वान गर्नुपर्ने समय आएको छ। चितवनमा चिकित्सक दम्पत्ति आफैं अक्सिजन सिलिन्टर जुटाउन खट्नु, इलाममा नागरिक स्तरबाटै राहत कोष खडा गर्नु र दाङमा युवाहरूले भोक निवारण अभियान चलाउनु यसका उदाहरण हुन्। शक्ति प्रदर्शन र सत्ताका लागि आक्रामक बन्ने आफ्नो शक्ति अब राजनीतिक दलले कोरोना महामारी नियन्त्रणमा लगाउनु पर्छ। कोठामा बसेर निकाल्ने एकदुई थान विज्ञप्ति र सामाजिक सञ्जालमा लेख्ने स्टाटसले महामारी नियन्त्रणमा सघाउ पुग्दैन। अब आफ्ना संयन्त्र परिचालन गर्नेदेखि सरकारको योजनामा साथ दिन पनि आफ्नो शक्तिको सदुपयोग दलहरूले गर्नुपर्छ। परेको समयमा शव जलाउन चिता बनाउनेदेखि बिरामीलाई चाहिने अक्सिजनको सिलिन्डर खोज्न र बोक्न पनि खुट्टा कमाउनु हुँदैन। समय चिनेर शक्तिको सदुपयोग नगरे पुनः सडकमा पछारिने समय नआउला भन्न पनि सकिँदैन। दलहरू समयमै सचेत बनुन्।"
किन ल्याइयो नागरिकता अध्यादेश ?,"काठमाडौं : नेपालको संविधानको धारा ११ मा जन्मसिद्ध नागरिकका सन्तानले वंशजको नागरिकता पाउने अधिकार दिएको छ। तर, बेलैमा कानुन नबन्दा त्यो प्राप्त हुन सकेको थिएन। त्यसलाई ध्यान दिएर सरकारले नागरिकतासम्बन्धी अध्यादेश ल्याएको छ। राष्ट्रपति विद्यादेवी भण्डारीबाट आइतबार संविधानको धारा ११४ (१) बमोजिम उक्त अध्यादेश जारी भएको हो। कानुनमन्त्री लीलानाथ श्रेष्ठका अनुसार यसले नागरिकतासम्बन्धी अन्यायमा परेका ठूलो संख्यालाई राहत दिनेछ। संविधानअनुसार ऐन नबन्दा करिब ३५ हजार नागरिकताका निवेदन थन्किएका थिए। स्थानीय प्रशासनले ऐनअनुसार कारबाही गर्नुपर्ने भएकाले तिनले केही निर्णय दिन सकेका थिएनन्। कानुनमन्त्री श्रेष्ठले दलहरूको मन नमिल्दा बेलैमा कानुन नआएकाले सरकारलाई अध्यादेश ल्याउनुपर्ने बाध्यता परेको बताए। अदालतका निर्देशनहरू टार्दाटार्दा सरकार हैरान भएपछि कानुनकै व्यवस्था गर्नु वाञ्छनीय भएको उनको भनाइ छ। संविधानको धारा ७६ (५) अनुसारको सरकार निर्माणका क्रममा जसपा अध्यक्ष महन्थ ठाकुर र संसदीय दलका नेता राजेन्द्र महतोले प्रधानमन्त्री केपी ओलीलाई साथ दिएका थिए। यो सरकारले संविधान संशोधन, विभिन्न अभियोगमा थुनिएका राजनीतिक बन्दी रिहा र नागरिकतासम्बन्धी ऐन संविधानमुताबिक बनाउने वचन दिएको उनीहरूको भनाइ थियो। धारा ७६ (५) अनुसार कुनै पनि दाबी स्वीकृत भएन। र, प्रधानमन्त्रीको सिफारिसमा राष्ट्रपतिबाट संसद् विघटन भएको छ। त्यसको लगत्तै सरकारले नागरिकतासम्बन्धी अध्यादेश जारी गरेको छ। यसले मधेशको ठूलो समूह राहत महसुस गरिरहेको छ। विपक्षीले भने यसलाई मधेश कार्ड भनेका छन्। यो अध्यादेशले २०७२ असोज ३ भन्दा अगाडि जन्मसिद्ध नागरिकता लिएकाका नाबालिग सन्तानलाई वंशजका आधारमा नागरिकता दिने बाटो खोलेको छ। त्यस्तै नेपाली नागरिक आमाबाट नेपालमा जन्म भई नेपालमा बसोबास गरेको र बाबुको पहिचान हुन नसकेका व्यक्तिलाई वंशजका आधारमा नागरिकता मिल्ने छ। त्यसरी नागरिकता प्राप्त गरेको व्यक्तिको बाबु विदेशी ठहरेका खण्डमा भने वंशजको नागरिकता कायम रहने छैन। वर्तमान संविधानभन्दा पहिला अन्तरिम संविधानमा यस्तै व्यवस्था गरिएको थियो। त्यस क्रममा धेरै गैरनागरिकले समेत सहज ढंगले नेपाली नागरिकता पाएको गुनासो बढेको थियो। नागरिकता पाउन योग्य नेपालीले पनि पाएका थिएनन्। संविधानसँग बाझिएका कानुन संशोधन गर्न ढिला हुँदा उक्त व्यवस्था कार्यान्वयन हुन सकेको थिएन। सरकारले संसद्मा लगेको नागरिकतासम्बन्धी विधेयक लामो समयदेखि अड्किएको छ।"
अन्त्यमा अस्पताल जाँदा जटिल,"बुटवल : बुटवल गोलपार्कका ५८ वर्षीय पुरुषलाई सामान्य ज्वरो आयो। घरमै रहेको सिटामोल खाएपछि हल्का भएको ज्वरो फेरि अर्काे दिन आयो। फेरि औषधि खाए। अर्काे दिन शरीर दुख्यो। अनि सामान्य खोकी पनि लाग्यो। शरीर कमजोर हुँदै गए पनि उनी कोरोना परीक्षण गर्न गएनन्। छैटौं दिन उनी उठ्नै सकेनन्। अक्सिजनको तह ८० भन्दा तल पुगिसकेको थियो। परिवारका सदस्यले घरमै अक्सिजन पुर्याएर दिए। तर, उनमा केही सुधार भएन। केही समयमै उनलाई लुम्बिनी प्रादेशिक अस्पताल पुर्याए। अस्पतालमा भीडभाडले उनले बेड पाएनन्। बेड खोज्दा खोज्दै आधा दिन बित्यो। एम्बुलेन्समा राखिएका उनलाई भैरहवातर्फ लगियो। तर, अस्पतालसम्म पुग्न पाएनन्। एम्बुलेन्समै उनको निधन भयो। प्रादेशिक अस्पताल आएपछि कोभिड परीक्षण गर्दा कोरोना पोजेटिभ देखिएको थियो। बुवाले अस्पताल जान समयमै नमान्दा बचाउन सकिएन, उनका छोराले भने। बुटवल११ का दीपक ज्ञवाली १० वैशाखमा ज्वरो आएर मेडिकल पुगे। मेडिकलका चिकित्सकले उनलाई टाइफाइड ज्वरो भन्दै औषधि दिए। दुई दिन खाए, ज्वरो निको भएन। उनका दाजु फेरि मेडिकल पुगे र भाइलाई सुधार नभएको बताए। मेडिकलका चिकित्सकले सात दिनको औषधि खाए ठीक हुन्छ भनेर फर्काए। बिहेको तरखरमा रहेका उनी ज्वरो आउँदासमेत केटी हेर्न गुल्मी पुगे। वैशाख १५ गते औषधि खाएरै बिहे मण्डपमा बसे। उनको स्वास्थ्य कमजोर भयो। बिहे मण्डपबाटै उनलाई अस्पताल लगियो। तर, अस्पतालबाट फर्किएनन्। आईसीयूमा पुगेका उनको २९ गते मृत्यु भयो। कोरोना महामारीका बेला मिल्दोजुल्दो लक्षण देखिए पनि मेडिकल तथा आफैं औषधि किनेर खाँदा भएका ठूला क्षतिका उदाहरण हुन् यी। लुम्बिनी प्रादेशिक अस्पतालका चिकित्सकका अनुसार अन्तिम अवस्थामा आउने धेरै बिरामीको उपचारका क्रममा मृत्यु भएको छ। प्रादेशिक अस्पतालका कोरोना फोकल पर्सन डा नन्दु पाठकले यो समयमा कोरोनाका लक्षणहरूलाई कमजोर आँकलन गर्नै नहुने बताए। घरमै निको होला भनेर बस्नु गम्भीर गल्ती हुनसक्छ, उनले भने, अहिलेको नयाँ भेरियन्ट घरमै निको हुन सक्दैन। समयमै अस्पताल पुग्नुपर्छ। ज्वरो आउनु, शरीर दुख्नु, सुक्खा खोकी लाग्नु, श्वासप्रश्वासमा समस्या आउनासाथ कोरोनाको आशंका गर्नुपर्ने उनले बताए। परीक्षणपछि चिकित्सकको निगरानीमा हुने उपचारले कोरोना जित्न सकिने उनको भनाइ छ। घरघरमै अक्सिजन लगेर राख्ने र अन्तिम अवस्था परेपछि मात्रै अस्पताल आउँदा मृत्युदर बढेको उनले बताए। अन्तिम समयमा अस्पताल जाने गरेका कारण ८० प्रतिशत बिरामीलाई आईसीयूमा राख्नु परेको चिकित्सकले बताए। तर, त्यति संख्यामा आईसीयू उपलब्ध छैनन्। नयाँ भेरियन्टको उपचार सुरुआती चरणबाटै हुन सक्यो भने सजिलै जित्न सकिने चिकित्सकको भनाइ छ। लुम्बिनी प्रादेशिक अस्पतालमा मात्रै पछिल्लो एक सातामा झण्डै २० जनाको इमर्जेन्सी कक्षमा मृत्यु भएको छ। उनीहरूमध्ये धेरैजसो अन्तिम समयमा अस्पतालमा पुगेका हुन्। ढिलो गरी अस्पताल आउने र समयमै उपचारका लागि बेड नपाउने गर्दा बिरामीको मृत्यु हुने गरेको छ। बिरामी र आफन्तमा अहिले अक्सिजन सिलिण्डर पाएपछि कोरोना निको हुने भ्रम रहेको छ। चिकित्सकले भने अक्सिजनले मात्रै निको नहुने बताए। अक्सिजन लिएपछि सन्चो हुन्छ भन्ने भ्रम भयो, यसले नै मृत्युदर बढाएको छ, डा पाठकले भने, कोरोना उपचारका बिभिन्न विधि छन्। त्यसका लागि अस्पतालमै आउनुपर्छ। सुरुआती चरणमा अस्पताल आउने हो भने आईसीयू बिना नै उपचार सम्भव हुन्छ। वडाभर १६ को मृत्यु, छैन परीक्षणरुपन्देहीको सम्मरीभाइ गाउँपालिका७ मा लकडाउन यता १६ जनाको मृत्यु भयो। तीन जना तन्नेरी युवा हुन् भने अरू ५० काटेका नागरिक। तर, अहिलेसम्म त्यहाँ कसैले कोरोना परीक्षण गरेका छैनन्। कोरोना परीक्षणका लागि नागरिक भैरहवा आउनुपर्छ। टाढा भएकाले धेरै जना परीक्षणका लागि आएका छैनन्। वडाध्यक्ष नारायण यादवले मान्छे मरेको तर के कारणले मरे भन्ने जानकारी नभएको बताए। ज्वरो आएर मान्छे मरेका छन्, कतिपय कालगतिले पनि होला, उनले भने, गाउँपालिकाले कोरोना परीक्षण गराएको छैन। अस्पताल टाढा छन्। कसरी उपचार हुन्छ। मर्चवारका पत्रकार रामविकास चौधरीका अनुसार गाउँभरि ज्वरो आएर सुतेका बिरामी धेरै छन्। उनीहरूले स्थानीय मेडिकलबाट औषधि किनेर खाने गरेका छन्। बिरामीमध्ये १६ जनाको मृत्यु भइसकेको उनले बताए। पालिकाले ध्यान दिएको छैन, नागरिक अस्पतालसम्म पुगेका छैनन्, उनले भने, जिल्लाबाटै ल्याएर यहाँ कोरोना परीक्षणको व्यवस्था हुनुपर्छ।"
सामाजिक उत्तरदायित्वमा अग्रसर छौं,"विश्वव्यापी रूपमा फैलिएको कोरोना भाइरसबाट देश आक्रान्त छ। महामारीका क्रममा देशको स्वास्थ्य अवस्था नाजुक छ। अक्सिजनलगायत स्वास्थ्य सामग्रीको अभावमा अकालमै ज्यान गुमाउनुपरेको छ। यस्तो विषम परिस्थितिमा निजी क्षेत्रले सहयोगी हात अघि बढाएका छन्। यसै सन्दर्भमा गोर्खा ब्रुअरीका उपप्रबन्ध निर्देशक सुरेन्द्र सिलवालसँग गरिएको कुराकानी। कोभिडबाट संक्रमित बिरामीलाई सहयोग गर्ने उद्देश्यले गोर्खा ब्रुअरीले कर्पोरेट समाजिक उत्तरदायित्व कार्यक्रमअन्तर्गत कस्ता प्रकारका सहयोग उपलब्ध गराएको छ ? अहिलेको अवस्थामा कस्ता प्रकारको सामग्रीको अभाव छ भनेर स्वास्थ्य मन्त्रालयसँग सल्लाह गरेका थियौं। सोही आधारमा ती सामग्रीको व्यवस्थापन गरी सरकारलाई हस्तान्तरण गरेका छौं। कोभिड१९ को दोस्रो लहरबाट सुरु भएको महामारीबाट सर्वसाधारणलाई जोगाउन थोरै भए पनि कर्पोरेट सामाजिक उत्तरदायित्व कार्यक्रमअन्तर्गत सहयोग उपलब्ध गराएको हौं। यसअन्तर्गत नेपालमा चर्को अभाव देखिएको परीक्षण किटहरू छन्। १ लाख २३ फोर्टिट्युड, ३० पीसीआर परीक्षण गर्ने किट, ५ हजार बाकस सिटोटेस्ट श्वास किट्स (२ लाख ५० हजार किट्स), २ म्याजेक ३२ आरएनए निकासी मेसिन, २ हजार ५ सय निकासी किट्स र रिजेन्ट्स, ३० अल्फा टेली भेन्टिलेटर, ६ फिलिप्स ट्रिलोजी इभो भेन्टिलेटर, ५० युवेल बीआई प्याप, नन इन्भेसिभ भेन्टिलेटर र ४ हजार पल्प अक्सिमिटर स्वास्थ्य तथा जनसंख्या मन्त्री हृदयेश त्रिपाठीलाई हस्तान्तरण गरेका छौं। यसबाहेक थप मेडिकल सामग्री दोस्रो काग्रोमार्फत केही सातामा सिंगापुरबाट आउने अपेक्षा गरेका छौं। स्वास्थ्य सामग्री उपलब्ध गराउन महत्त्वपूर्ण भूमिका खेल्ने तामासेक फाउन्डेसन इन्टरनेसनलका मुख्य कार्यकारी अधिकारी बेनेडिक्ट चिओङ लोट्स लाइफ फाउन्डेसनका प्रमुखलाई हार्दिक धन्यवाद दिन चाहन्छु। गोर्खा ब्रुअरीले कर्पोरेट समाजिक उत्तरदायित्वअन्तर्गत कस्ता प्रकारका रचनात्मक गतिविधिहरू सञ्चालन गरेको छ ?कर्पोरेट सामाजिक उत्तरदायित्व कार्यक्रमअन्तर्गत हामीले विभिन्न प्रकारका अनगिन्ती कार्यक्रम सञ्चालन गरेका छौं। हामीले मुकुन्दपुर भिलेज डेभलपमेन्टअन्तर्गत बालबालिकाका लागि विद्यालय चलाएका छौं। रोटरी क्लबको सहयोगमा त्यो विद्यालय सञ्चालनमा छ। विद्यालयमा हुने सम्पूर्ण खर्च हामीले उपलब्ध गराएका छौं। त्योबाहेक स्थानीय स्तरमा विभिन्न समयमा निःशुल्क स्वास्थ्य शिविर पनि सञ्चालन गर्दै आएका छौं। स्थानीय अर्को विद्यालयलाई पनि समयसमयमा आवश्यक सहयोग उपलब्ध गराउँदै आएका छौं। यस्तै विभिन्न समयमा हुने खेलहरूमा पनि हामीले कर्पोरेट सामाजिक उत्तरदायित्व कार्यक्रमअन्तर्गत आवश्यक सहयोग उपलब्ध गराएका छौं र गर्दै आएका छौं। यस्तै विभिन्न समयमा हुने प्राकृतिक प्रकोप र महामारीका समयमा हामीले सक्दो सहयोग गरेका छौं। नेपालमा आएको महाविनाशकारी भूकम्पको समयमा पनि हामीले १० करोड रुपैयाँबराबरको सहयोग उपलब्ध गराएका थियौं। ट्राफिकसम्बन्धी जनचेतनामूलक गतिविधि होस् वा वातावरणीय सुरक्षासम्बन्धी कार्यक्रम होस्, त्यहाँ हाम्रो बलियो उपस्थिति र सहयोग हुँदै आएको छ। यसबाहेक नियमित रूपमा विभिन्न प्रकारका क्याम्पेनहरूमा पनि हाम्रो सहभागिता हुँदै आएको छ। देश निर्माणमा गोर्खा ब्रुअरीको भूमिका कस्तो छ ?देश निर्माणमा एउटा उद्योगको मात्रै भूमिका हुँदैन। विभिन्न क्षेत्रका विभिन्न प्रकारको भूमिका कारण देश निर्माण भइरहेको हुन्छ। एउटै क्षेत्रमा भूमिका हुन्न। देश निर्माणका लागि हाम्रो उद्योगले प्रत्यक्ष र अप्रत्यक्ष गरी विभिन्न प्रकारको भूमिका खेलिरहेको हुन्छ। उद्योगधन्दाले पहिलो त मुलुकको अर्थतन्त्र चलायमान बनाउन ठूलो सहयोग गरेको हुन्छ। उत्पादनकै हिसाबले हामीले मुलुकलाई चाहिने कस्ता प्रकारका उत्पादन छन्। त्यस्ता वस्तु उत्पादन गरी मुलुकलाई सेवा गरिरहेका छौं। वस्तु उत्पादन गर्न आवश्यक पर्ने वस्तुहरू सकेसम्म स्वदेशकै प्रयोग गरिरहेका हुन्छौं। यसले पनि देश निर्माणमा सहयोग पुगेको हुन्छ। स्वदेशमा चाहिने वस्तु स्वदेशमै उत्पादन हुँदा आयात दर कम गर्नमा पनि त्यत्तिकै भूमिका छ। आयात दर घट्दा व्यापार घाटा दर पनि धेरै हदसम्म न्यूनीकरण हुने र नेपाली रकम बिदेसिनुलाई धेरै हदसम्म रोक्न पनि सहयोग पुगेको छ। यसबाहेक प्रत्यक्ष रूपमा करिब दुई हजार र अप्रत्यक्ष एक हजारभन्दा बढीलाई रोजगारी प्रदान गरी बेरोजगारी समस्या समाधान गर्न पनि थोरै भए पनि भूमिका खेलिरहेका छौं। यस्तै सरकारलाई वार्षिक रूपमा विभिन्न प्रकारको राजस्व उपलब्ध गराएर देश निर्माणमा सहयोग गरेका छौं। नेपालमा उद्योगहरू फस्टाउन नसक्नुमा कस्तो गल्ती छ ?उद्योगहरू फस्टाउन सरकारको पनि भूमिका अहम् हुन्छ। उद्योगधन्दा फस्टाउन सरकारको नीति उद्योगमैत्री हुनुपर्छ। उद्योगहरूको पक्षमा दीर्घकालीन उद्योगमैत्री नीति आवश्यक छ। तर हामीकहाँ यस्तो विषयमा समस्या देखा परेको छ। दीर्घकालीन नीतिअनुसार एउटा उद्योगीले लगानी लगाउने, प्लान्ट निर्माण गर्ने, योजना बनाउने, आवश्यक कच्चा पदार्थसहित अन्य सामग्रीको जोहो गर्न सक्छन्। केही समयका लागि एउटा नीति ल्याउने, केही समयपछि अर्को नीति आउने प्रवृत्तिले उद्योगधन्धा फस्टाउन सक्दैनन्। पाँच वटा निकायसम्बन्धी काम गर्नुपर्छ भने १० निकायमा कुद्नुपर्छ। कुदेर पनि समयमै काम नहुने प्रवृत्ति अत्यधिक छ। यसले गर्दा लगानी गर्ने उद्योगीको मनोबल टुट्छ। यस्तो अवस्था हुँदासम्म उद्योगहरू फस्टाउन सक्दैनन्। हामी उद्योगीमा पनि एक प्रकारको समस्या छ। एउटा क्षेत्रमा एक प्रकारको उद्योग फस्टाएको हेर्न नसक्ने प्रवृत्ति पनि धेरै छ। एउटाले ठूलो लगानी गरेर एक क्षेत्रमा दिनरात गरी उद्योगलाई मूर्तरूप दिएर राम्रो गरिरहेकै अवस्थामा देखासिखी गरी बजारको अवस्थाको अध्ययन नै नगरी अरूले पनि त्यही क्षेत्रमा त्यस्तै प्रकृतिकै उद्योग राखिदिने समस्या अत्यधिक छ। यस्ता कारणले राम्रो चलेको उद्योग पनि धराशायी हुने र नयाँ आउने उद्योग पनि धराशायी हुने अवस्था सिर्जना हुन जान्छ। हुँदै नभएको क्षेत्रमा लगानी गरी उद्योग खोल्दा पो चल्छ। भएकै उद्योगलाई धराशायी हुने गरी अर्को उद्योग आउँदा त्यो उद्योग पनि दीर्घकालीन समयसम्म सञ्चालन हुन सक्दैन। उद्योगधन्धा फस्टाउन सहयोग हुने गरी सरकारको नीति आउनुपर्छ। दुई अर्थ लाग्ने अस्पष्ट नीति ल्याउनु हुँदैन। समयसापेक्ष व्यावहारिक उद्योगमैत्री नीति चाहिन्छ उद्योग फस्टाउन। यस्तो भयो भने सुनमा सुगन्ध हुन्थ्यो। बियर उत्पादन गर्ने उद्योगलाई आवश्यक पर्ने कच्चा पदार्थ कहाँबाट ल्याउनुहुन्छ ?बियर उत्पादन गर्न आवश्यक पर्ने केही कच्चा पदार्थ स्वदेशमै उपलब्ध छ। केही भने विभिन्न मुलुकबाट ल्याउनुपर्छ। बियर उत्पादन गर्न आवश्यक पर्ने माल्ट नेपालमा उपलब्ध छैन। यो हामीले विभिन्न मुलुकबाट आयात गर्छौ। योबाहेक अन्य प्रकारका कच्चा पदार्थ करिब करिब नेपालबाटै उपलब्ध हुन्छ। यसबाहेक उद्योगलाई चाहिने नयाँ बोतल नेपालमा उपलब्ध हुँदैन। त्यस्तै खाली क्यान पनि नेपालमा उपलब्ध हुँदैन। हामीले बजारमै भएका ७० प्रतिशत बोतल संकलन गरी रिसाइक्लिङ गर्छाै। यस्तै क्यान पनि रिसाइक्लिङ गर्छौं। रिसाइक्लिङ विषयमा पनि सरकारको दीर्घकालीन नीति आउन आवश्यक छ। रिसाइक्लिङका कारण वातावरणलाई पनि सफा गर्न सकिन्छ। गोर्खा ब्रुअरीबाट उत्पादन हुने उत्पादनको स्वदेशमा मात्रै बजारीकरण हुन्छ वा अन्य मुलुकमा पनि निर्यात हुन्छ ?हाम्रो उद्योगबाट मुख्यतः चार प्रकारका अल्कोहल वेभरेज उत्पादन हुँदै आएको छ। टुबोर्ग, काल्र्सबर्ग, गोर्खा र हिमालयन ड्रागन ब्रान्डमा बियरहरू उत्पादन भइरहेका छन्। यसमध्ये टुबोर्ग, काल्र्सबर्ग र गोर्खा बियर बजारमा निकै लोकप्रिय छन्। हाम्रो उत्पादन क्षमताका कारण सुरुआती समयमा बाहिरी मुलुकमा उत्पादन निर्यात गर्न सकेनौं। तर अहिले उत्पादन क्षमता वृद्धि गरेका छौं। पहिले हङकङ, जापान, युरोपियन मुलुकहरूमा केही कन्टेनर गोर्खा ब्रान्डको बियर गइरहेको थियो। तर पछिल्लो समयमा गत वर्षदेखि फैलिएको कोभिड महामारीको संक्रमणपछि त्यो पनि जान पाएको छैन। टुबोर्ग र काल्र्सबर्ग मल्टिनेसनल उत्पादन भएकाले विभिन्न मुलुकमा छुट्टै यसको उत्पादन भएर नेपालबाट निर्यात हुन्छन्। बियरको कुल बजारमा गोर्खा बु्रअरीले ६० देखि ६५ प्रतिशत बजार हिस्सा ओगटेको छ।"
सहरभन्दा गाउँमा धेरै संक्रमित,"गोरखा : गोरखा नगरपालिकामा गत चैतयता कोरोना संक्रमित हुनेको संख्या दुई सय दुई पुगेको छ। तर, भीमसेन थापा गाउँपालिकामा दुई सय ४३ जना संक्रमित भइसकेका छन्। पालुङटार नगरपालिकामा संक्रमितको संख्या ९५ छ। तर, सहिदलखन गाउँपालिकामा एक सय २५ जना संक्रमित छन्। गोरखा नगरपालिका१२ मा सबैभन्दा धेरै ४० जना संक्रमित छन्। उनीहरूमध्ये सबै कुमाल समुदायको बस्ती रहेको रानीटारका हुन्। त्यस्तै धेरै संक्रमित रहेको वडा नं ८ को ग्रामीण क्षेत्र हो। सबैभन्दा धेरै संक्रमित गोरखाको भीमसेन थापा गाउँपालिकामा छन्। त्यहाँको वडा नं७ क्यामुनटार, ठाँटी र वडा नं ४ आँपचौरमा धेरै संक्रमित छन्। वडा नं ४ मा मात्र ६० जना संक्रमित रहेका त्यहाँका स्वास्थ्यचौकी प्रमुख गुणराज लामिछाने बताउँछन्। दोस्रो धेरै संक्रमित संख्या रहेको सहिदलखन गाउँपालिका८ मैलुङमा ४२ जना, वडा नं ६ बाँसकोटमा ४२ जना र घैरुङमा ३७ जना रहेका गाउँपालिकाका स्वास्थ्य शाखा प्रमुख वीरेन्द्र श्रेष्ठ बताउँछन्। कोरोनाका कारण मर्नेको संख्या जिल्लामै सबैभन्दा धेरै सात जना सहिद लखन गाउँपालिकामा रहेको उनले बताए। पालुङटार नगरपालिका२ भैंसेपानी, चापाभञ्ज्याङ र आँपपीपल भञ्ज्याङमा संक्रमितको संख्या सबैभन्दा धेरै २६ जना छन्। सहरमा भन्दा गाउँघरतिर धेरै संक्रमित छन्, डीसीसीएमसीका प्रमुखसमेत रहेका प्रमुख जिल्ला अधिकारी शालिग्राम पौडेल भन्छन्, बजार क्षेत्रमा निषेधाज्ञाको पूर्णपालना छ। गाउँघरमा खुकुलो छ। त्यही कारणले यस्तो भएको हो। गाउँका बासिन्दाले स्वतस्फुर्त निर्धारित स्वास्थ्य मापदण्ड पालना नगर्ने पनि उनले बताए। उनका अनुसार बाध्यकारी बनाउन टोलटोलमा प्रहरी परिचालन गर्न जनशक्ति पुग्दैन। पालिकाले टोल विकास संस्थालगायतका आफ्ना संयन्त्र परिचालन गरेर जनचेतना जगाउनु पर्ने उनको सुझाव छ। अहिले दुर्गम गाउँहरूमा पनि बिरामीको संख्या बढिरहेको छ। गाउँगाउँमा बिरामी छन् भन्ने खबर आइरहेको छ। खै के हो भन्नै सकिँदैन, धार्चे गाउँपालिकाका प्रमुख सन्तोष गुरुङले भने, गम्भीर खालका चाहिँ छ्रैनन्, बिरामीचाहिँ धेरै छन्। अर्को दुर्गम चुमनुब्री गाउँपालिकामा पनि बिरामी हुनेको संख्या बढिरहेको स्थानीयवासी बताउँछन्। गाउँघरमा बिरामी भए पनि पीसीआर तथा एण्टिजेन परीक्षण गर्न भने अटेरी गर्ने गरेको भीमसेन थापा गाउँपालिका४ का स्वास्थ्य चौकी प्रमुख गुणराज लामिछाने बताउँछन्। स्वाब संकलन गर्न गाउँमा जाँदा कोही धेरै कामको धपेडी भएर बिरामी भएको भन्दै छल्न खोज्छन्, कोही पानी परेका बेला मेलापात, घाँसदाउरा गरेर बिरामी भएको भनेर उम्किन खोज्छन्, उनले भने, कोभिड रोकथाम गर्न सहरमा जस्तो सजिलो गाउँघरमा नहुने रहेछ। सहरबजारमा शिक्षित, सचेत जमात हुन्छन्। नियम पालना गर्न बाध्य गराउन प्रहरी प्रशासनको बल पुग्छ। बिहे, ब्रतबन्ध आदिको भोज भत्तेरका कारण गाउँमा संक्रमण धेरै फैलिएको उनले बताए। खेतबारीमा मेलापात, पानीपँधेरा, विकास निर्माणको काममा जनश्रम गर्दा पनि गाउँघरमा संक्रमण धेरै फैलिएको सहिदलखन गाउँपालिका८ का अध्यक्ष काशीनाथ अम्गाई तर्क गर्छन्। हाम्रो वडामा धेरै फैलिएको नै भोजभतेरबाट हो, उनी भन्छन्, निषेधाज्ञाको पूर्वसन्ध्यामा काठमाडौं, चितवन, पोखराबाट मान्छेहरू धेरै आए। आइसोलेट भएर बसेनन्। गाउँ चाहारे। अनि बिहे, बर्तुनको निम्ता मान्ने भनेर सराबरी भए, फैलिहाल्यो। गाउँघरमा निषेधाज्ञाको कुनै अनुभूति नै नहुने उनले बताए। कोभिड पोजेटिभ देखियो भने समाजले हेयको दृष्टिले हेर्ला, बाहिर निस्कन नपाइएला भनेर परीक्षण गर्न नमान्ने र संक्रमण फैलने गरेको भीमसेन थापा गाउँपालिकाका स्वास्थ्य प्रमुख भेषराज खनाल बताउँछन्। हामी स्वाब संकलनका लागि जाँदा मान्छेलाई मनाउन धेरै मिहिनेत गर्नुपर्यो, उनी भन्छन्, बल्लतल्ल स्वाब त संकलन गरियो, रिपोर्ट आउन १०१२ दिन लाग्छ। स्वाब दिएपछि क्वारेण्टाइनमा बस्नुपर्ने हो, बस्दैनन्। अनि यसै पनि फैलिहाल्छ। एक हजार एक सय घरधुरी रहेको बारपाक गाउँमा अहिले तीन सय जनाभन्दा धेरै रुघाखोकीका बिरामी छन्। गत जेठ १ गते गाउँपालिकाको स्वास्थ्य शाखाका टोली स्वाब संकलन गर्न जाँदा २५ जनाभन्दा धेरै परीक्षणमा नआएको स्वास्थ्य शाखा प्रमुख मोदराज भट्ट बताउँछन्। बिहान सात बजेदेखि स्वाब संकलनका लागि बसेका थियौं, साढे ११ बजेसम्म कोही पनि आएनन्, उनले भने, अनि आफैं घरदैलोमा गएर फकाइफुल्याई बल्लतल्ल २५ जनाको स्वाब त संकलन गरियो। आजसम्म रिपोर्ट आएको छैन। बिरामीको संख्या अत्याधिक बढ्दै गएपछि गत बुधबार स्वास्थ्यकर्मीको टोलीले ७० जनाको एण्टिजेन परीक्षण गर्दा ३३ जनाको पोजेटिभ देखाएको उनले बताए।"
संसद् विघटनविरुद्ध रिट दायर गर्न सर्वोच्चतिर लागे विपक्षी गठबन्धन,"काठमाडौं: संसद् विघटन र चुनावको घोषणा असंवैधानिक र अलोकतान्त्रिक रहेको दाबी गर्दै पाँच दलका शीर्ष नेता सोमबार सर्वोच्च अदालततिर लागेका छन्। बहुमत सांसदहरूले विघटन खारेज गरेर संसद् ब्यूँताउनका लागि अन्तिम आदेशको माग गर्दै सर्वोच्चमा रिट दायर गर्न सर्वोच्चतिर लागेका हुन्। आइतबार दायर गर्ने भनिए पनि कतिपय सांसदहरुको हस्ताक्षर बाँकी रहेकाले आज दर्ताको तयारी गरिको हो। प्रधानमन्त्री केपी ओलीको सिफारिसमा विद्यादेवी भण्डारी गत शुक्रबार मध्यरातमा संसद विघटन गरेकी थिइन। संसद्मा रहेका पाँच दलले संसद् विघटन गरेर चुनावमा जाने कदमलाई प्रतिगमनको संज्ञा दिँदै कानुनी र राजनीतिक रुपमा संयुक्त संघर्ष गर्ने निर्णय गरेअनुसार सर्वोच्चमा गएका हुन्। संसद् भवन नयाँ बानेश्वरमा शनिबार नेपाली कांग्रेस, नेकपा (माओवादी केन्द्र), नेकपा (एमाले) माधव नेपाल समूह, जनता समाजवादी पार्टी,नेपालको उपेन्द्र यादव पक्ष र जनमोर्चाको संयुक्त बैठकले संसद विघटनविरुद्ध सशक्त संघर्ष गर्ने निर्णय गरेको थियो। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एमालेका वरिष्ठ नेता माधव कुमार नेपाल, जसपाका अध्यक्ष उपेन्द्र यादव र जनमोर्चाबाट दुर्गा पौडेलले संयुक्त वक्तव्य निकालेर राष्ट्रपति र प्रधानमन्त्री दुवैले संविधान मिचेर संसद्को हत्या गरेको बताएका थिए। संविधानको धारा ७६ (५) अनुसार प्रधानमन्त्रीका लागि कांग्रेस सभापति शेरबहादर देउवा र एमाले अध्यक्ष समेत रहेका प्रधानमन्त्री केपी शर्मा ओलीले गरेका दुवै दाबी खारेज गरेपछि मध्यरातमा संसद् विघटन गरेर चुनावको मिति घोषणा भएको थियो। विपक्षीहरूले राष्ट्रपति र प्रधानमन्त्रीले संविधानमाथि जालसाजी गरेको भन्दै यो कदमलाई प्रतिगमनको संज्ञा दिएका छन्। विघटन गर्ने कदमको नागरिकस्तरबाट पनि यसको चर्को निन्दा र विरोध भएको छ। मध्यरातमा राष्ट्रपतिले दुवै दाबी खारेज गरेपछि रातारात मन्त्रिपरिषद्को आकस्मिक बैठक डाकेर संसद् विघटन र चुनावको मितिको सिफारिस गरिएको थियो। त्यसलाई राति नै राष्ट्रपतिबाट सदर गरिएको थियो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
"विघटनविरुद्ध बहुमत सांसदहरू सर्वोच्च जाँदै, देउवालाई प्रधानमन्त्री नियुक्त गर्न माग","काठमाडौ: प्रधानमन्त्री केपी ओलीले मध्यरातमा गरेको संसद् विघटन र चुनावको घोषणा असंवैधानिक र अलोकतान्त्रिक रहेको दाबी गर्दै पाँच दलका शीर्ष नेतासहित बहुमत सांसदहरू सोमबार सर्वोच्च अदालत जाँदैछन्। आइतबार नै अदालत जाने तयारी भए पनि कानुनविद्सँगको परामर्श र सांसदहरूको हस्ताक्षर संकलनले गर्दा सोमबार रिट दायर गर्न लागिएको हो। बहुमत सांसदहरू अदालतमा उपस्थित भएर विघटन खारेज गरेर संसद् ब्यूँताउनका लागि अन्तिम आदेशको माग गर्दै सर्वोच्चमा रिट दायर गर्नेछन्। कांग्रेसका ६१, माओवादी केन्द्रका ४९, एमालेको माधव नेपाल समूहका २३, जनता समाजवादी पार्टीका १२ र राष्ट्रिय जनमोर्चाका एक सांसद गरी १४६ जनाको हस्ताक्षर रिट निवेदनमा छ ।संविधानको धारा ७६ को उपाधारा ५ बमोजिम कांग्रेस सभापति देउवाले प्रधानमन्त्रीमा दाबी पेस गर्दा विपक्षी गठबन्धनका तर्फबाट १४९ सांसदले हस्ताक्षर गरेका थिए । तर एमालेको नेपाल पक्षका तीन सांसदले हस्ताक्षर नगरेपछि रिटमा हस्ताक्षर गर्ने सांसदको संख्या १४६ मात्र जुटेको छ। रिट दायर गर्नुअघि पाँच दलका शीर्ष नेताहरू आन्तरिक छलफलमा जुटेका छन्। बरिष्ठ कानुन व्यवसायीसँग छलफल भइरहेको छ। पाँच दलका सांसदहरूको हस्ताक्षर लगभग संकलन भइसकेको छ। केही बाँकी सांसदहरूलाई हस्ताक्षरका लागि सिंहदरबारमा नागरिकतासहित बोलाइएको छ। कानुन व्यवसायीहरूले पनि संसद् विघटनविरुद्ध रिट दायार गर्दैछन्। सबै रिटमा बहुमत सांसद देउवाको पक्षमा भएकोले प्रधानमन्त्री देउवालाई नियुक्त गर्न परमादेशको माग गरिएको छ। संसद्मा रहेका पाँच दलले संसद् विघटन गरेर चुनावमा जाने कदमलाई प्रतिगमनको संज्ञा दिदै कानुनी र राजनीतिक रुपमा संयुक्त संघर्ष गर्ने निर्णय गरेअनुसार सर्वोच्चमा गएका हुन्।संसद् भवन नयाँ बानेश्वरमा शनिबार नेपाली कांग्रेस, नेकपा (माओवादी केन्द्र), नेकपा (एमाले) माधव नेपाल समूह, जनता समाजवादी पार्टी, नेपालको उपेन्द्र यादव पक्ष र जनमोर्चाको संयुक्त बैठकले संसद विघटनविरुद्ध सशक्त संघर्ष गर्ने निर्णय गरेको थियो। कांग्रेस सभापति शेरबहादुर देउवा, माओवादी केन्द्रका अध्यक्ष पुष्पकमल दाहाल, एमालेका वरिष्ठ नेता माधव कुमार नेपाल, जसपाका अध्यक्ष उपेन्द्र यादव र जनमोर्चाबाट दुर्गा पौडेलले संयुक्त वक्तव्य निकालेर राष्ट्रपति र प्रधानमन्त्री दुवैले संविधान मिचेर संसद्को हत्या गरेको बताएका थिए। संविधानको धारा ७६ (५) अनुसार प्रधानमन्त्रीका लागि कांग्रेस सभापति शेरबहादर देउवा र एमाले अध्यक्ष समेत रहेका प्रधानमन्त्री केपी शर्मा ओलीले गरेका दुवै दाबी खारेज गरेपछि मध्यरातमा संसद् विघटन गरेर चुनावको मिति घोषणा भएको थियो। विपक्षीहरूले राष्ट्रपति र प्रधानमन्त्रीले संविधानमाथि जालसाजी गरेको भन्दै यो कदमलाई प्रतिगमनको संज्ञा दिएका छन्। विघटन गर्ने कदमको नागरिकस्तरबाट पनि यसको चर्को निन्दा र विरोध भएको छ। मध्यरातमा राष्ट्रपतिले दुवै दाबी खारेज गरेपछि रातारात मन्त्रिपरिषद्को आकस्मिक बैठक डाकेर संसद् विघटन र चुनावको मितिको सिफारिस गरिएको थियो। त्यसलाई राति नै राष्ट्रपतिबाट सदर गरिएको थियो। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
"बालुवाटार बैठकको निर्णय : माधवसहित ११ जना निष्काशित, १२ जनालाई २४ घन्टे पुर्जी","काठमाडौं : बालुवाटारमा बसेको एमाले स्थायी समितिको बैठकले स्पष्टीकरण सोधिएका माधव नेपाल र झलनाथ खनालसहित ११ जना नेतालाई कारबाही गर्ने निर्णय गरेको छ। पार्टीले सोधेको स्पष्टीकरण नदिने जबाफ प्राप्त भएपछि स्थायी समितले यस्तो निर्णय गरेको हो। सोमबार अपरान्ह बालुवाटारमा एमाले अध्यक्ष तथा प्रधानमन्त्री केपी ओलीको अध्यक्षतामा बसेको बैठकले नेपाल र खनाललगायतका ११ जनालाई साधारण सदस्य नरहने गरी कारबाही गरेको हो। बैठकले कल्याणी खड्का, सरला यादव, पुष्पा कर्ण, लक्ष्मी चौधरी, झलनाथ खनाल, माधव नेपाल,भीम रावल, मुकुन्द न्यौपाने, रामकुमारी झाँक्री, कलिला खातुन र निरा देवी जैरूलाई साधारण सदस्य नरहनेगरी निष्कासन गरेको हो। सोमबारको बैठकले थप १२ जनालाई २४ घण्टे स्पष्टीकरण सोध्ने निर्णय गरेको छ। थप २४ घन्टे स्पष्टीकरण सोधिने नेतामा घनश्याम भुसाल, सुरेन्द्रप्रसाद पाण्डे, भवानी खापुङ, यज्ञराज सुनुवार, विरोक खतिवडा,जीवनराम श्रेष्ठ, कृष्णलाल महर्जन, साेमप्रसाद पाण्डे, मेटमणि चाैधरी, झपट रावल, दीपकप्रकाश भट्ट र नारायण खतिवडालगायत छन्। बैठकमा सोमबार सर्वोच्चमा दायर भएको रिट निवेदनमा २३ जना सांसदले हस्ताक्षर गरेको विषयमा पनि छलफलल भएको थियो।कांग्रेस सभापति शेरबहादुर देउवालाई संविधानको धारा ७६ (५) अनुसार प्रधानमन्त्री नियुक्त गर्न माग गर्दै एमालेका २३ जना सांसदले हस्ताक्षर गरेका छन्।पहिले देउवालाई प्रधानमन्त्री बनाउने अभियानमा हस्ताक्षर गर्ने सांसद २६ जना थिए भने सोमबार रिट दायर गर्ने क्रममा २३ जना मात्रै छन् । माधव समूहका भनी चिनिएका गोकर्ण विष्ट, गणेश पहाडी र पवित्रा निरौलाको नाम रिट दायर गर्ने सांसदको सूचीमा छैन । सोमबार सर्वोच्चमा दायर भएको रिटमा हस्ताक्षर गर्नेमा विरोध खतिवडा,जीवनराम श्रेष्ठ,घनश्याम भुसाल,सोम पाण्डे,कृष्णलाल महर्जन,झपट रावल,निरादेवी जैरू,सरला यादव,कल्याणी खड्का,लक्ष्मी चौधरी,माधव कुनेपाल,भीम रावल,कलिला खातुन,रामकुमारी झाँक्री,झलनाथ खनाल,पुष्पा कर्ण,भवानी खापुङ,यज्ञराज सुनुवार,सुरेन्द्र पाण्डे,मुकुन्द न्यौपाने,मेटमणि चौधरी,दीपकप्रकाश भट्ट र नारायण खतिवडा रहेका छन्।"
जसपामा नयाँ मोड,"काठमाडौं : जनता समाजवादी पार्टीको विवादले नयाँ मोड लिएको छ। डाबाबुराम भट्टराई र उपेन्द्र यादव पक्षको दुई दिनसम्म बसेको केन्द्रीय कार्यकारिणी समिति बैठकले अध्यक्ष महन्थ ठाकुर, संसदीय दलका नेता राजेन्द्र महतोसहित चार जनालाई पार्टी विधान र नियमावलीबमोजिम स्पष्टीकरण सोध्ने भएको छ। पार्टीको नीति, सिद्धान्त, विचार, एजेण्डा, विधान र कार्यदिसाविपरीत कार्य गर्दै गराउँदै हिँडेको भन्दै अध्यक्ष ठाकुर, महतो, लक्ष्मणलाल कर्ण र सर्वेन्द्रनाथ शुक्लालाई स्पष्टीकरण सोध्ने निर्णय गरेको कार्यकारिणी सदस्य मोइस्तियाक राईले जानकारी दिए। ओली सरकारमा पार्टीको कुनै सदस्य सामेल भएमा पार्टीबाट स्वतः निष्कासित हुने प्रष्ट पारिएको उनले बताए। पार्टी विरोधी गतिविधिमा संलग्न अन्यका बारेमा आवश्यक सूचना संकलन गर्ने र यथोचित कारबाही प्रक्रिया अगाडि बढाउने निर्णय बाबुराम उपेन्द्र पक्षले गरेको छ। बाबुराम उपेन्द्र पक्षले कार्यकारिणीको बैठक गरेको छ भने महन्थ राजेन्द्र पक्षले कार्यकारिणीको बैठक स्थगित गरेको भन्दै बैठकमा सहभागिता जनाएन। अध्यक्ष ठाकुरले नै कोभिडको कारण देखाउँदै बैठक स्थगित गरेको जानकारी गराएका थिए। उनले स्थगित गरिएको सूचना सार्वजनिक गरिएको थियो। साथै सम्पूर्ण कार्यकारिणी सदस्यलाई समेत जानकारी गराई सकिएको अवस्थामा तथाकथित गोप्य स्थानमा गरिएको भनिएको कार्यकारिणी समितिको बैठकप्रति गम्भीर ध्यानाकर्षण भएको उनले जनाएका छन्। जसपाको केन्द्रीय कार्यकारिणी समिति भनिएको बैठक र त्यस्तो कथित बैठकबाट गरिने सबै निर्णय अमान्य हुने जानकारी पनि अध्यक्ष ठाकुरले निर्वाचन आयोगलाई गराएका छन्। बाबुराम उपेन्द्र पक्षले कार्यकारिणी समितिको बैठक बोलाउने र निर्णय प्रमाणित गर्ने लगायतका अधिकार उपेन्द्र यादवलाई दिने निर्णय गरेको छ। बैठकले राजेन्द्र महतोलाई संसदीय दलको नेता नभएको स्पष्ट पारेको छ। बहुमत सांसदले गत वैशाख ३० मा महतोलाई संसदीय दलको नेता चयन गरेका थिए। बाबुराम उपेन्द्र पक्षले पार्टी कार्यकारिणी समितिले पार्टीको विधान अनुमोदन नगरेको हुँदा कुनै अमूक व्यक्ति संसदीय दलको नेता भएको अफवाह विल्कुलै झुठो भएको बताएको छ। लक्ष्मणलाल कर्ण र सर्वेन्द्रनाथ शुक्ला सदस्य हुने गरी कुनै कार्यदल पार्टीमा नबनेको नबनाइएको समेत बताएको छ। बिहीबारको मन्त्रिपरिषद्को बैठकले संविधान संशोधनका लागि एमालेबाट पूर्वमहान्यायाधिवक्ता अग्नि खरेल, सांसद कृष्णभक्त पोखरेल र प्रधानमन्त्री ओलीका प्रमुख राजनीतिक सल्लाहकार विष्णु रिमाल भने जसपाबाट लक्ष्मणलाल कर्ण र सर्वेन्द्रनाथ शुक्लाको कार्यदल बनाएको छ। सरकार र जसपाको महन्थ र राजेन्द्र पक्षको सहमतिमा मधेश आन्दोलनका मागअनुसार सरकारले नागरिकतासम्बन्धी अध्यादेश ल्याइसकेको छ। जेठ ७ गते मध्यरातमा महन्थ ठाकुरले राष्ट्रपतिको कार्यालयमा जसपाको नामबाट दर्ता गराएको भनिएको पत्र फर्जी भएको हुँदा त्यसको कुनै कानुनी तथा वैधानिक हैसियत नहुने बाबुराम उपेन्द्र पक्षले जनाएको छ। जेठ ७ मा जसपाको अध्यक्ष महन्थ ठाकुर र संसदीय दलको नेता राजेन्द्र महतोको हस्ताक्षरसहित संविधानको धारा ५ बमोजिम एमाले अध्यक्ष केपी ओलीलाई प्रधानमन्त्री बनाउन दाबी पेस गरेका थिए। जसपाका अध्यक्ष ठाकुर र संसदीय दलका नेता महतोले ओलीलाई तथा संघीय परिषद् अध्यक्ष बाबुराम र दोस्रो अध्यक्ष उपेन्द्रले देउवालाई प्रधानमन्त्री बनाउन समर्थन गरेका थिए। बैठकले पार्टी विरोधी कार्य गरेका व्यक्तिबारे प्राप्त सूचनाका आधारमा आवश्यक छानबिन गर्ने जनाएको छ। त्यसैगरी कारबाही प्रक्रिया अगाडि बढाउन निर्णय गरेको बाबुराम उपेन्द्र पक्षका प्रचार विभाग प्रमुख डम्बर खतिवडाद्वाराजारी विज्ञप्तिमा उल्लेख छ।"
किन ल्याइयो नागरिकता अध्यादेश ?,"काठमाडौं : नेपालको संविधानको धारा ११ मा जन्मसिद्ध नागरिकका सन्तानले वंशजको नागरिकता पाउने अधिकार दिएको छ। तर, बेलैमा कानुन नबन्दा त्यो प्राप्त हुन सकेको थिएन। त्यसलाई ध्यान दिएर सरकारले नागरिकतासम्बन्धी अध्यादेश ल्याएको छ। राष्ट्रपति विद्यादेवी भण्डारीबाट आइतबार संविधानको धारा ११४ (१) बमोजिम उक्त अध्यादेश जारी भएको हो। कानुनमन्त्री लीलानाथ श्रेष्ठका अनुसार यसले नागरिकतासम्बन्धी अन्यायमा परेका ठूलो संख्यालाई राहत दिनेछ। संविधानअनुसार ऐन नबन्दा करिब ३५ हजार नागरिकताका निवेदन थन्किएका थिए। स्थानीय प्रशासनले ऐनअनुसार कारबाही गर्नुपर्ने भएकाले तिनले केही निर्णय दिन सकेका थिएनन्। कानुनमन्त्री श्रेष्ठले दलहरूको मन नमिल्दा बेलैमा कानुन नआएकाले सरकारलाई अध्यादेश ल्याउनुपर्ने बाध्यता परेको बताए। अदालतका निर्देशनहरू टार्दाटार्दा सरकार हैरान भएपछि कानुनकै व्यवस्था गर्नु वाञ्छनीय भएको उनको भनाइ छ। संविधानको धारा ७६ (५) अनुसारको सरकार निर्माणका क्रममा जसपा अध्यक्ष महन्थ ठाकुर र संसदीय दलका नेता राजेन्द्र महतोले प्रधानमन्त्री केपी ओलीलाई साथ दिएका थिए। यो सरकारले संविधान संशोधन, विभिन्न अभियोगमा थुनिएका राजनीतिक बन्दी रिहा र नागरिकतासम्बन्धी ऐन संविधानमुताबिक बनाउने वचन दिएको उनीहरूको भनाइ थियो। धारा ७६ (५) अनुसार कुनै पनि दाबी स्वीकृत भएन। र, प्रधानमन्त्रीको सिफारिसमा राष्ट्रपतिबाट संसद् विघटन भएको छ। त्यसको लगत्तै सरकारले नागरिकतासम्बन्धी अध्यादेश जारी गरेको छ। यसले मधेशको ठूलो समूह राहत महसुस गरिरहेको छ। विपक्षीले भने यसलाई मधेश कार्ड भनेका छन्। यो अध्यादेशले २०७२ असोज ३ भन्दा अगाडि जन्मसिद्ध नागरिकता लिएकाका नाबालिग सन्तानलाई वंशजका आधारमा नागरिकता दिने बाटो खोलेको छ। त्यस्तै नेपाली नागरिक आमाबाट नेपालमा जन्म भई नेपालमा बसोबास गरेको र बाबुको पहिचान हुन नसकेका व्यक्तिलाई वंशजका आधारमा नागरिकता मिल्ने छ। त्यसरी नागरिकता प्राप्त गरेको व्यक्तिको बाबु विदेशी ठहरेका खण्डमा भने वंशजको नागरिकता कायम रहने छैन। वर्तमान संविधानभन्दा पहिला अन्तरिम संविधानमा यस्तै व्यवस्था गरिएको थियो। त्यस क्रममा धेरै गैरनागरिकले समेत सहज ढंगले नेपाली नागरिकता पाएको गुनासो बढेको थियो। नागरिकता पाउन योग्य नेपालीले पनि पाएका थिएनन्। संविधानसँग बाझिएका कानुन संशोधन गर्न ढिला हुँदा उक्त व्यवस्था कार्यान्वयन हुन सकेको थिएन। सरकारले संसद्मा लगेको नागरिकतासम्बन्धी विधेयक लामो समयदेखि अड्किएको छ।"
विपक्षीलाई हस्ताक्षरको धपेडी,"काठमाडौं : नेपाली कांग्रेसका सभापति शेरबहादुर देउवालाई प्रधानमन्त्री बनाउन हस्ताक्षर राष्ट्रपतिकोमा बुझाएको दाबी गरेका विपक्षी गठबन्धनलाई पुनः त्यो संख्या पुर्याउन धपेडी परेको छ। प्रधानमन्त्रीको सिफारिसमा राष्ट्रपति विद्यादेवी भण्डारीले संसद विघटन गरेपछि त्यसकाविरुद्ध राजनीतिक र कानुनी प्रतिवाद गर्ने निर्णय गरेका नेपाली कांग्रेस, नेकपा माओवादी केन्द्र, नेकपा एमालेको माधवकुमार नेपाल पक्ष र जनता समाजवादी पार्टीको डा बाबुराम भट्टराईउपेन्द्र यादव पक्ष आइतबार नै सर्वोच्च अदालत जाने तयारीमा थिए। तर, शनिबारदेखि हस्ताक्षर अभियानमा लागेको विपक्षी गठबन्धनलाई राष्ट्रपति समक्ष बुझाएको हस्ताक्षर पुर्याउन कठिन भयो। गत शुक्रबार विपक्षी गठबन्धनले देउवालाई प्रधानमन्त्री बनाउनका लागि १ सय ४९ जनाको समर्थनसहितको दाबी पेस गरेको थियो। जसमा नेपाली कांग्रेसका ६१, माओवादी केन्द्रका ४९(सभामुखसहित), माधव पक्षका २६, जसपाको भट्टराईउपेन्द्र पक्षका १२ जना हस्ताक्षरसहित देउवालाई प्रधानमन्त्री बनाउने दाबी पेस गरेका थिए। १ सय ४९ संख्या नपुगेमा राष्ट्रपति र प्रधानमन्त्रीको कदममाथि प्रश्न उठाएका गठबन्धनमाथि प्रश्न तेर्सिने भएकाले सबैको हस्ताक्षर गरेर मात्रै सर्वोच्चमा जाने उनीहरूको रणनीति छ। सबैले हस्ताक्षर नगरेका कारण आइतबार विपक्षी गठबन्धन सर्वोच्च जान सकेन। माधव पक्षका सांसद सोमप्रसाद पाण्डेका अनुसार हस्ताक्षर लिँदा माधव नेपाललाई प्रधानमन्त्री बनाउने भनिएको थियो। तर, पनि माधव नेपाललाई प्रधानमन्त्री बनाउन भनेर गरिएको हस्ताक्षर देउवाका लागि प्रयोग भयो। एमालेका केन्द्रीय सदस्यसमेत रहेका पाण्डेले नेपाललाई प्रधानमन्त्रीमा प्रस्ताव गर्न हस्ताक्षर गरेको भए पनि कांग्रेस माओवादीसँगको वार्तामा शेरबहादुर देउवालाई प्रधानमन्त्री बनाउने सहमति भएको बताए। सुरुमा माधव कमरेडलाई नै प्रधानमन्त्री बनाउने भनेर हस्ताक्षर गरेका हौं। पछि शेरबहादुर देउवालाई प्रधानमन्त्री बनाउने कुरा भयो भन्ने जानकारी आयो। हामीले हस्ताक्षर फिर्ता लिएनौं। भएको यस्तै हो, पाण्डेले भने। संसदले वैकल्पिक सरकार दिने अवस्था कायम रहँदै संसद भंग गर्ने कदमको विरुद्धमा आफू उभिएको पनि पाण्डेले प्रष्ट पारे। उनले भने, संसद विघटन गलत छ त्यसैले यसका विरुद्ध कानुनी लडाइँ लड्न तयार भएका छौं। एमालेका युवा नेता योगेश भट्टराईले देउवाको नाम आएपछि हस्ताक्षर नगरेको बताउँदै आएका छन्। गोकर्ण विष्ट, गणेश पहाडी, डा दीपकप्रकाश भट्ट, जीवनराम श्रेष्ठलगायतले हस्ताक्षर गरेका छैनन्। अर्को प्रयोजनका लागि हस्ताक्षर गरेर देउवालाई प्रधानमन्त्री बनाउन नाम प्रयोग भएको भन्दै विरोधमा उत्रिएकालाई माधव पक्षले दबाब प्रलोभनसमेत दिइरहेको छ। उनीहरूलाई संसद पुनस्र्थापना भएमा महत्वपूर्ण मन्त्रालय दिने र ओलीसँग बसेमा अपमान मात्रै खेपिरहनु पर्ने भन्दै पुनः हस्ताक्षर गर्न दबाब र प्रलोभन दिइरहेको २६ मध्येका एक नेताले बताए। आइतबार साँझसम्म माधव पक्षका २६ मध्ये १८ जनाले हस्ताक्षर गरेको बताइएको छ। कोही बाहिर रहेको र कोहीलाई कोभिड भएकाले सबै हस्ताक्षर नभइसकेको उनीहरूको पक्षको दाबी छ।"
ओलीले बोलाए एमाले स्थायी कमिटी बैठक,"काठमाडौं : नेकपा (एमाले)ले स्थायी कमिटी बैठक बोलाएको छ । प्रधानमन्त्री निवास बालुवाटारमा सोमबार अपराह्न ४ बजे बैठक बोलाइएको हो । एमाले पार्टी कार्यालय सचिव शेरबहादुर तामाङले बैठकमा आगामी बजेट, पार्टीले सोधेको स्पष्टीकरण तथा सुदूरपश्चिम प्रदेश सरकारका विषयमा छलफल हुने बताए। उनले बैठकमा विपक्षी गठबन्धनका तर्फबाट सरकारको दावीसहित सर्वोच्च अदालतमा दायर गरिएको रिटमा हस्ताक्षर गर्ने सांसदलाई पनि स्पष्टीकरण सोधिने बताए। 'विपक्षी कांग्रेसको नेतृत्वमा सरकारको दावी गर्दै सर्वोच्च अदालतमा दायर गर्ने रिटमा आज पार्टीका नेता तथा सांसद कसकसले हस्ताक्षर गर्नुहुन्छ । ती हस्ताक्षर गर्नेलाई थप स्पष्टीकरण सोधिने छ,' उनले भने। यही जेठ ८ गते बसेको स्थायी कमिटी बैठकले पार्टीका नेता माधवकुमार नेपाल, झलनाथ खनालसहित ११ जनालाई स्पष्टीकरण सोधेको थियो । पार्टीले सोधेको स्पष्टीकरण पेश गर्न आज अन्तिम समयसीमा तोकिएको छ ।"
विघटनविरुद्धको रिटमा हस्ताक्षर गर्ने एमाले सांसदको संख्या २३ मात्रै,"काठमाडौं : कांग्रेस सभापति शेरबहादुर देउवालाई संविधानको धारा ७६(५) अनुसार प्रधानमन्त्री नियुक्त गर्न माग गर्दै झलनाथ खनाल र माधव नेपाल पक्षका २३ सांसदले हस्ताक्षर गरेका छन् । सिंहदरबारमा सोमबार भएको सांसदहरुको भेलामा २३ सांसदले हस्ताक्षर गरेका हुन् । पहिले दाबी पेस गर्दा २६ जनाको हस्ताक्षर रहेकोमा तीनजनाले रिटमा हस्ताक्षर गर्न अस्वीकार गरेपछि त्यो संख्या २३ मा झरेको हो। हस्ताक्षर गर्ने सांसदहरुमा मुकुन्द न्यौपाने, रामकुमारी झाँक्री, विरोध खतिवडा, जीवनराम श्रेष्ठ, सोमप्रसाद पाण्डे, कृष्णलाल महर्जन, झपट रावल, निरादेवी जैरू, सरला यादव, कल्याणी खड्का, लक्ष्मी चौधरी, कलिला खातुन, पुष्पाकुमारी कर्ण कायस्थ, झलनाथ खनाल, माधवकुमार नेपाल, भीम रावल, घनश्याम भुसाल, सुरेन्द्र पाण्डे, भवानीप्रसाद खापुङ, यज्ञ सुनुवार, दीपकप्रकाश भट्ट, नारायण खतिवडा र मेटमणि चौधरी रहेका छन् ।नेपालखनाल समूहका गोकर्ण विष्ट, पवित्रा निरौला खरेल र गणेश पहाडीले भने हस्ताक्षर गरेका छैनन् । यसअघि देउवालाई प्रधानमन्त्री बनाउन माग गर्दै राष्ट्रपतिलाई बुझाइएको हस्ताक्षरमा नेपाल पक्षका २६ सांसदले हस्ताक्षर गरेका थिए।"
"माधव नेपाल समूहका नेताहरुले स्पष्टिकरण नदिने, बरु कारवाही भोग्न तयार !","काठमाडौँ: नेकपा एमाले माधव कुमार नेपाल समूहका नेताहरु पार्टीले सोधेको स्पष्टिकरणको जवाफ नदिने भएका छन् । विपक्षी गठबन्धनलाई सहयोग गरेको भन्दै एमाले स्थायी कमिटी बैठकले माधव नेपाल सहित ११ सांसदलाई स्पष्टिकरण सोधेको थियो । माधव समूहले भने कारवाही सहन तयार हुने तर स्पष्टिकरण नदिने अडान लिएको छ। उनीहरुबारे निर्णय लिनका लागि अध्यक्ष केपी ओलीले भने सोमबार साँझ स्थायी कमिटीको बैठक बोलाएका छन् । माधव नेपाल सहित ११ सांसदहरुबारे यही बैठकले निर्णय लिने बताइएको छ । यस्तै संसद विघटन रद्द गर्दै कांग्रेस सभापति शेरबहादुर देउवालाई प्रधानमन्त्री बनाउन माग गर्दै माधव समूहका २३ जना सांसदहरुले सर्वोच्च अदालतमा रिट दायर गरेका छन् । यसअघि देउवालाई प्रधानमन्त्री बनाउने प्रस्तावमा सहमति जनाउने सबै सांसदको नाम भने उक्त रिटमा छैन । पहिले देउवालाई प्रधानमन्त्री बनाउने अभियानमा हस्ताक्षर गर्ने सांसद २६ जना थिए भने सोमबार रिट दायर गर्ने क्रममा २३ जना मात्रै छन् । माधव समूहका भनी चिनिएका गोकर्ण विष्ट, गणेश पहाडी र पवित्रा निरौलाको नाम रिट दायर गर्ने सांसदको सूचीमा छैन ।"
संविधान र सर्वोच्च अदालतको आदेशानुसार अध्यादेश,"काठमाडौँ: महान्यायायाधिवक्ता रमेश बडालले नेपाल नागरिकता (पहिलो संशोधन) अध्यादेश, २०७८ संविधान र सर्वोच्च अदालतको आदेशानुसार ल्याइएको बताएका छन् । सोमबार आयोजित पत्रकार सम्मेलनमा उनले महान्यायाधिवक्ता कार्यालयको अनुरोधमा संविधानको कार्यान्वयनका लागि अध्यादेश ल्याइएको स्पष्ट पारे । महान्यायाविधक्तालाई अभियोजन गर्ने र सरकारलाई कानूनी राय र सल्लाह दिने संवैधानिक व्यवस्था छ,उनले भने संविधान र सर्वोच्च अदालतका धेरै आदेश छन्, त्यसको कार्यान्वयनका लागि अध्यादेश ल्याउनुपरेको हो । उनले यससम्बन्धी विधेयक २०७५ साल साउन २२ गते संसद्मा प्रवेश भएर रहँदा संविधान र अदालतको आदेश कार्यान्वयनमा कठिनाइ भएकाले अध्यादेशमार्फत ल्याउनुपरेको स्पष्ट पारे । नागरिकतासम्बन्धी अध्यादेश ल्याएर राष्ट्रघात गरिएको छैन, संविधानमा भएको व्यवस्था जस्ताको जस्तै मान्नुपर्ने हुन्छ, सरकारका कानूनी सल्लाहकारले थने, संविधान कार्यान्वयनबाहेक तलमाथि केही पनि फरक पारिएको छैन । उनका अनुसार देशभर जन्मसिद्धका आधारमा ७७ जिल्लामा एक लाख ९० हजार ७०२ ले नागरिकता प्राप्त गरेका थिए । अब जन्मसिद्ध नागरिकका सन्तानले वंशजका आधारमा नागरिकता पाउने छन् । मेरो बुबाको नागरिकता जन्मसिद्धको आधारमा थियो, शुरुशुरुमा जन्मसिद्धकै आधारमा नागरिकता दिने चलन रैछ, उनले आफ्ना पिताको नागरिकताबारे जानकारी दिँदै भने, पहिलेपहिले वंशजका आधारमा नागरिकता दिने प्रचलन नै थिएन, तर अहिले वंशज र अंगीकृत नागरिकताको व्यवस्था छ, जन्मसिद्धलाई वंशजको दिने व्यवस्था मात्र गरिएको हो । सर्वोच्च अदाललले नागरिकतासम्बन्धी २० परमादेश जारी गरेको छ । नेपालको संविधानको धारा ११ को उपधारा ९५० मा नेपालकी नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिलाई वंशजका आधारमा नेपालको नागरिकता प्रदान गरिने तर बाबु विदेशी भएका ठहरेमा त्यस्तो व्यक्तिको नागरिकता संघीय कानूनबमोजिम अंगीकृत नागरिकतामा परिणत हुनेछ भन्ने व्यवस्था छ । संविधानको सो व्यवस्थाका आधारमा नेपाल नागरिकता ऐन २०६३ को दफा ३ मा अध्यादेशबाट उपदफा ९५० र ९६० थप गरी नेपालकी नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेका व्यक्तिले वंशजका आधारमा नेपालको नागरिकता प्राप्त गर्ने छन् । यसरी नागरिकता प्राप्त गरेको कुनै व्यक्तिको बाबु विदेशी रहेका ठहरेमा त्यस्तो व्यक्तिले वंशजका आधारमा लिएको नागरिकता कायम नरहने तर निजले बाबुको नागरिकताका आधारमा विदेशी मुलुकको नागरिकता प्राप्त नगरेको भनी तोकिएबमोजिम स्वघोषणा गरेमा निजको नागरिकतालाई अङ्गीकृत नागरिकतामा परिणत गरिने व्यवस्था अध्यादेशमा छ । यसरी नागरिकता प्राप्त गर्न सहजताका लागि नागरिकता ऐनको दफा ८ मा उपदफा ९१० क अध्यादेशबाट थप गरी नेपालकी नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिका हकमा निजको बाबुको पहिचान हुन नसकेको बेहोराको निज र निजकी आमाले गरेको तोकिएबमोजिमको स्वघोषणासमेत आवश्यक हुने र आमाको मृत्यु भइसकेको भए सोको प्रमाणसहित निवेदकले गरेको स्वघोषणा संलग्न गर्नुपर्ने व्यवस्था गरिएको छ ।"
"पाँच दलका शीर्ष नेतासहित १४६ सांसदले दर्ता गराए रिट : विघटन खारेजी, देउवालाई प्रधानमन्त्री","काठमाडौं: पाँच दलका शीर्ष नेताहरूसहित १४६ सांसदले पुनःस्थापना गरी प्रमुख प्रतिपक्षी नेता शेरबहादुर देउवालाई प्रधानमन्त्री नियुक्त गर्न माग गर्दै सर्वोच्च अदालतमा रिट दर्ता गरएका छन्। रिट दर्ताका लागि पाँचै दलका शीर्ष १४६ सांसद अदालतमा उपस्थित भएका थिए। रिटमा संसद् विघटन खारेजी गरी नेपालको संविधानको धारा ७६ (५)बमोजिम नेपाली कांगे्रसका शभापति देउवालाई प्रधानमन्त्रीमा नियुक्त गर्न आदेशको माग गरिएको छ। रिट निवेदनमा प्रधानमन्त्री केपी शर्मा ओली नेतृत्वको मन्त्रिपरिषद्को यही जेठ ८ को सिफारिशमा प्रतिनिधिसभा विघटन गरी आगामी कात्तिक २६ र मंसिर ३ गते निर्वाचन तोक्ने राष्ट्रपति विद्यादेवी भण्डारीले गरेको निर्णय बदर गर्न माग गरिएको छ ।रिट निवेदनमा भनिएको छ, असंवैधानिक रुपमा विघटन भएको प्रतिनिधिसभालाई पुनःस्थापना गरी प्रतिनिधिसभाको सदस्यको हैसियतले संविधानको धारा ७६ (५) बमोजिम प्रधानमन्त्री नियुक्तिको लागि म निवेदकमध्येका शेरबहादुर देउवालाई राष्ट्रप्रतिसमक्ष पेश गरेको मिति २०७८ जेठ ७ गतेको विश्वासको आधारमा प्रधानमन्त्री नियुक्त गर्नू । नेपालको संविधानको धारा ७६ (५) बमोजिम नियुक्त हुने प्रधानमन्त्रीका लागि समर्थन गरेका आधारमा प्रतिनिधिसभाका सदस्यलाई दल त्याग गरेको भनी प्रत्यर्थी राष्ट्रपति कार्यालयसमेतका नाममा परमादेशलगायत अन्य उपयुक्त आदेश जारी गरी संवैधानिक हकको संरक्षण गर्न निवेदनमा माग गरिएको छ । निवेदनमा प्रधानमन्त्री तथा राष्ट्रपतिबाट भएगरेका कामकारवाहीबाट कानूनको प्रत्यक्ष त्रुटि हुन पुगेको स्पष्ट भएको र निवेदकहरुले समर्थन गरेको प्रतिनिधिसभा सदस्य निवेदकमध्येकै देउवालाई नेपालको संविधानको धारा ७६(५) अन्तर्गत प्रधानमन्त्री नियुक्त गर्नुपर्नेमा दुवै दावीकर्ताको दावी नपुग्ने भनी यही जेठ ७ गतेको निर्णयसमेत बदर गर्न माग गरिएको छ। राष्ट्रपति भण्डारीले यही जेठ ८ गते सरकार गठन गर्नका लागि प्रधानमन्त्री ओलीसहित दुवै दावीकर्ताको बहुमत नपुगेको जनाउँदै प्रतिनिधिसभा विघटन गरी आगामी कात्तिक र मंसिरमा प्रतिनिधिसभाको निर्वाचन तोक्नुभएको थियो । त्यसैको विरोधमा सर्वोच्च अदालतमा रिट निवेदन पुगेको हो। रिट निवेदन दर्ता गर्न सर्वोच्च अदालतमा कांग्रेस सभापति देउवा, नेपाल (माओवादी केन्द्र) का अध्यक्ष पुष्पकमल दाहाल प्रचण्ड, नेकपा (एमाले)का नेता माधवकुमार नेपाल, जनता समाजवादी पार्टी नेपालका अध्यक्ष उपेन्द्र यादव र राष्ट्रिय जनमोर्चाका अध्यक्ष चित्रबहादुर केसीसहित १४६ निवर्तमान सांसद जानुभएको थियो । तिनमा कांग्रेसका ६१, माओवादी केन्द्रका ४९, एमाले नेपाल समूहका २३, जसपाका १२ र जनमोर्चाका एक निवर्तमान सांसद छन् । अदालत परिसरमा कांग्रेसका नेता गगनकुमार थापाले पटकपटक प्रतिनिधिसभा विघटन दुर्भाग्यपूर्ण भएको बताए। यसअघि पनि प्रधानमन्त्री ओलीले पुस ५ गते संसद विघटन गरेर चुनावमा जाने निर्णय गरेका थिए। तर कदमलाई सर्वोच्चले फागुन ११ गते बदर गर्दै संसद् पुनःस्थापना गरिदिएको थियो। सर्वोच्चको संवैधानिक इजलासमा करिब डेढ महिना बहस भएको थियो। विघटन भएको संसद् पुनर्स्थापनाका लागि विपक्षीहरूले आन्दोलनसमेत गरेका थिए।"
"एसईई परीक्षा भौतिक रुपमा गर्ने सम्भावना न्युन छ, विकल्पबारे छलफल हुँदैछ: शिक्षामन्त्री श्रेष्ठ","काठमाडौं: शिक्षा, विज्ञान तथा प्रविधि मन्त्री कृष्णगोपाल श्रेष्ठले यस वर्षको एसईई परीक्षा भौतिक रुपमा गर्ने सम्भावना न्युन रहेको बताएका छन् । यसका लागि विभिन्न विकल्पको बारेमा छलफल भइरहेको मन्त्री श्रेष्ठले जानकारी दिए । राष्ट्रिय परीक्षा बोर्डले शिक्षा तथा मानव स्रोत विकास केन्द्रका महानिर्देशक वैकुष्ठ अर्यालको संयोजकत्वमा गठित समितिले दिएको प्रतिवेदनको आधारमा परीक्षाको मोडालिटिको बारेमा निर्णय हुने उनले बताए । एमाले निकट विद्यार्थी संगठन अनेरास्ववियुको ज्ञापनपत्र बुझ्ने क्रममा मन्त्री श्रेष्ठले यस्तो बताएका हुन् । संगठनका अध्यक्ष ऐन महर सहितको टोलीले मन्त्री श्रेष्ठलाई १३ बुँदे ज्ञापनपत्र बुझाएको थियो । सो क्रममा मन्त्री श्रेष्ठले एसईई र कक्षा १२ को परीक्षाको विषयमा मन्त्रालयले यही महिनाभित्र जानकारी दिने बताए । उनले भने 'सबै परीक्षाको विषयमा चाँडै निर्णय गर्नेछौँ ।' सरकारले आर्थिक वर्ष २०७८०७९ को बजेटमा शिक्षाको बजेट बढ्न सक्ने आंकलन गर्दै नयाँ योजना आउनसक्ने पनि मन्त्री श्रेष्ठको भनाइ थियो । यस्तै मन्त्री श्रेष्ठले सबै विश्वविद्यालयको रोकिएको परीक्षा, अनलाईनमा कक्षा लिएवापतको शुल्क घटाउनुपर्ने, सबै सामुदायीक विद्यालयमा निशुल्क इन्टरनेट सेवा उपलब्ध गराउने विषयमा सम्बन्धित निकायसँग छलफल भइरहेको पनि बताए । शिक्षा सचिव रामप्रसाद थपलियाले एसईई र कक्षा १२ को विषयमा मन्त्रानलयले चाँडै निर्णय गर्ने जानकारी गराए । दुई तीन दिनभित्रमै परीक्षाको मोडालिटी बारे निर्णय गरिने उनको भनाइ छ ।"
पसलको भीडभाडले कोरोना जोखिम बढ्यो,"गुल्मी : कोभिड १९ को दोस्रो लहर सुरुसँगै जिल्लामा संक्रमितको संख्या बढ्दो क्रममा रहेको छ । कोरोना फैलिन नदिन जिल्ला प्रशासन कार्यालय गुल्मीले गत वैशाख १८ गतेदेखि निषेधाज्ञा जारी गरेको छ । जिल्ला कोभिड १९ संकट व्यवस्थापन केन्द्रको पछिल्लो जेठ ३ गतेको बैठकले ७,१० र १३ गते जिल्ला बाहिरका निर्माण र खाद्य सामग्रीका सवारी सञ्चालन गर्न पाउने निर्णय गरेको थियो । सोही अनुसार जिल्लाका गाउँगाउँ जाने खाद्य सामग्री लिन सवारीसाधन सदरमुकाम आउन थालेसँगै पसलमा भीडभाड बढेको स्थानीयले बताए । निश्चित दिन तोक्दा पसलमा भीड बढेको स्थानीयको भनाइ छ । प्रमुख जिल्ला अधिकारी रुद्रादेवी शर्माले बैठकमा सबैको सल्लाहमा दिन तोकेको उल्लेख गर्दे आवश्यकता र जोखिम हेरेर फेरी निर्णय गर्ने जानकारी गराइन् । हाल गुल्मीमा ९ सय ७० सक्रिय संक्रमित छन् भने ७ सय १४ निको भइसकेका छन् । जिल्लामा कोरोना संक्रमणबाट ६६ जनाले ज्यान गुमाएका छन्।"
नागरिकता प्राप्तिको गाठो अध्यादेशले यसरी फुकायो,"अब जन्मसिद्धका सन्तानले सहज रुपमा वंशजको नागरिकता पाउने, मधेसमा खुशीयाली काठमाडौं : जन्मसिद्धका सन्तानले पनि अब वंशजको नागरिकता सहज रुपमा पाउने भएका छन्। सरकारले नागरिकता (पहिलो संसोधन) अध्यादेश २०७८ जारी गरेपछि बालिग भएका जन्मसिद्धका सन्तानले सहज रुपमा वंशजको नागरिकता पाउने भएका हुन्। मन्त्रिपरिषद्को निर्णयअनुसार राष्ट्रपति विद्या भण्डारीले आइतबार जारी गरेको अध्यादेशमा नेपालको संविधान जारी हुनुभन्दा अघि जन्मका आधारमा नेपालको नागरिकता लिएका व्यक्तिका सन्तानहरुले अब वंशजको नागरिकता पाउने व्यवस्था गरिएको छ। जनता समाजवादी पार्टी (जसपा) को माग सम्बोधन गर्ने क्रममा सरकारले यो अध्यादेश जारी गरेको जस्तो देखिए पनि यो व्यवस्थाबाट नागरिकताबाट बञ्चित हजारौं नेपाली लाभान्वित हुनेछन्। नेपालको संविधान जारी हुँदा पनि संविधान जारी भएको मितिसम्म जन्मका आधारमा नागरिकता पाएका व्यक्तिका सन्तान बालिग भएपछि वंशजको नागरिकता दिने व्यवस्था थियो। तर ऐन बन्न नसक्दा यो कार्यान्वयन हुन सकेको थिएन। संविधानको व्यवस्थाअनुसार ऐन नआउँदा नागरिकताका लागि परेको करिव ३५ हजार बढी निवेदन गृहमन्त्रालयमा थन्किएका छन्। यससम्बन्धी विधेयक लामो समयदेखि संसद्मा अल्झिएको थियो। सर्वोच्च अदालतले समेत संविधानको यो व्यवस्थालाई ऐन बनाएर कार्यान्वयनमा ल्याउन निर्देशन दिइसकेको थियो। तत्काल संसद्बाट पारित हुने अवस्था नभएपछि अध्यादेश ल्याएर सरकारले नागरिकता प्राप्तिको कानुनी जटिलता फुकाएको हो। यसअघि अन्तरिम संविधान २०६३ जारी हुनुअघिको मितिसम्म कायम रहेका जन्मसिद्धका सन्तानलाई पनि वंशजको नागरिकता दिइएको थियो । आइतबार जारी गरिएको अध्यादेशमा भनिएको छ, संवत् २०७२ साल असोज ३ गतेभन्दा अघि जन्मका आधारमा नेपालको नागरिकता प्राप्त गरेका नागरिकको सन्तानले बाबु र आमा दुबै नेपालको नागरिक रहेछन् भने निजको उमेर १६ वर्ष पूरा भएपछि वंशजको आधारमा नेपालको नागरिकता प्राप्त गर्नेछ । आमाको नामबाट पनि नागरिकता नेपाली आमाबाट जन्म भई नेपालमा नै बसोबास गरेको व्यक्तिको बाबु पहिचान नभएको अवस्थामा वंशजको नागरिकता दिइनेछ । तर, बाबु पहिचान भई बाबुले अन्य देशको नागरिकता नलिएको स्वघोषणा गरेमा अंगीकृत नागरिकता दिने व्यवस्था गरिएको छ । अध्यादेशका यी व्यवस्था संविधानमा समेत उल्लेख छन् । नेपाली आमाबाट जन्म भई बाबु पहिचान हुन नसकेको व्यक्तिले नागरिकता प्राप्त गर्न आफू र आमाको समेत स्वघोषणा पेस गर्नुपर्ने व्यवस्था अध्यादेशमा गरिएको छ । मूल ऐनको दफा ८ को उपदफा १ को खण्ड (क १) थप गरी त्यस्तो व्यवस्था गरिएको हो । तर, आमाको मृत्यु भएमा वा होस् ठेगानमा नभएको अवस्थामा भने नागरिकता लिने व्यक्तिले सो व्यहोराको समेत स्वघोषणा गर्नुपर्ने व्यवस्था अध्यादेशमा छ। यस्तो स्वघोषण झुटो ठहर भएमा कसुर कायम गरी सजायको व्यवस्था समेत गरिएको छ । नागरिकता प्रमाणपत्र प्राप्त गर्न निवेदन दिँदा पेस भएको स्वघोषणा झुटो भएमा कसुर अनुसार सजायको प्रबन्ध गरिएको छ । कसुरमा एक वर्षदेखि तीन वर्षसम्म केद वा एक लाख रुपियाँदेखि तीन लाख रुपियाँसम्म जरिवाना वा दुबै सजाय हुन सक्ने व्यवस्था यो अध्यादेशमा गरिएको छ। मधेसमा खुशीयाली सप्तरी संवाददाताका अनुसार नेपाल नागरिकता (पहिलो संशोधन), २०७८ अध्यादेश जारी भएका खुशीयालीमा आज साँझ यहाँ मैनबत्ती प्रज्वलन गरिएको छ । संसद्मा नागरिकता विधेयकका रुपमा पेश भएको र विचाराधीन रहेको सो अध्यादेश जारी भएका खुशीयालीमा राजविराजसहित विभिन्न ठाउँमा स्वागत गरिएको छ । गजेन्द्रनारायण सिंहको शालिक रहेको राजविराजस्थित गजेन्द्र चोक र शहीद दशनचोकमा जनता समाजवादी पार्टी नेपालका नेताहरुले मैनबत्ती प्रजवलन गरेका छन् । कार्यक्रममा महन्थ ठाकुर र राजेन्द्र महतो समर्थित जिल्ला समन्वय समितिका प्रमुख प्रभाकर यादवसहित जिल्लाका नेताको सहभागिता थियो । जसपाको मूल मागका रूपमा रहेको नागरिकतासम्बन्धी अध्यादेश जारी भएको खुशियाली मनाइएको जिल्ला समन्वय समितिका प्रमुख यादवले बताए। यसैगरी राष्ट्रिय एकता अभियानले पनि मैनबत्ती प्रज्वलन गरी खुशीयाली मनाएको छ । नागरिकतासम्बन्धी अध्यादेशले जन्मसिद्ध नागरिकका छोराछोरीलाई वंशजको नागरिकता दिने र बाबुको पहिचान नभएका नेपाली महिलाका सन्तान र जन्मसिद्धका छोराछोरीलाई वंशजको नागरिकता दिने व्यवस्था गरेको कानून, न्याय तथा संसदीयमामिलामन्त्री लीलानाथ श्रेष्ठले बताइन्। संविधानले नै जन्मसिद्धका सन्तानलाई वंशजका आधारमा नागरिकता दिने व्यवस्था गरेबमोजिम संविधानले प्रत्याभूत गरेका अधिकारबाट नागरिकलाई वञ्चित गर्नु हुँदैन भनेर अध्यादेश ल्याउनु उपयुक्त भएको नेकपा (एमाले) का नेता अशोक यादवले बताए। हेर्नुहोस् अध्यादेश :"
निषेधाज्ञाका कारण मल वितरण नुहँदा परासीका किसान चिन्तित,"परासीः निषेधाज्ञाका कारण रासायनिक मल वितरण हुन नसक्दा पश्चिम नवलपरासीका किसानहरु चिन्तित बनेका छन् । विगतका वर्षहरुमा किसानहरुले मलको अभाव झैल्दै आएका थिए । तर अहिले जिल्लामा मल उपलब्ध भए पनि निषेधाज्ञाका कारण वितरण हुन सकेको छैन । मल वितरण हुन नसक्दा धानको बिउ राखेका किसानहरु मर्कामा परेका छन् । अहिले जिल्लाका सबैजसो किसानहरुले धानको बिउ राखि सकेका छन् । समयमा मल नपाउँदा उत्पादनमा समेत कमी आउने भन्दै किसानहरु चिन्तित छन् । पटक पटक मलका लागि पालिका र सहकारी संस्थामा गयौँ । मल नै आएको छैन भनेर फर्काउने गरेका छन्सुस्ता गाउँपालिका५ का किसान वसन्त कुर्मीले भने । विगतमा मल अभाव हुँदा किसानहरुले भारतबाट ल्याएर खेतीमा राख्ने गरेका थिए । अहिले सीमा नाका बन्द भएकाले विकल्प पनि नरहेको प्रतापपुर गाउँपालिकाका किसान नारायण भरले बताए । ५७ दिनभित्र मल नपाए बिउ हुर्किन नपाउने रामग्राम नगरपालिकाका किसान रामजी गुप्ताले बताए । जिल्लाको २९ हजार ९ सय ७५ हेक्टर क्षेत्रफलमा धान खेती हुँदै आएको छ । जसमध्ये ८० देखि ९० प्रतिशत किसानले धानको बिउ राखिसकेको कृषि ज्ञान केन्द्रकी कृषि प्रसारक अधिकृत एंव सूचना अधिकारी मनिषा पौडेलले जानकारी दिईन् । समयमा मल नपाएर स्वतः उत्पादनमा कमी आउने उनको भनाइ छ । किसानहरुलाई अहिले डिएपी मलको आवश्यक छ । प्रयाप्त नभए पनि तत्कालका लागि किसानहरुलाई आवश्यक पर्ने मल रहेको र निषेधाज्ञाले वितरण गर्न नसकिएको कृषि सामाग्री कम्पनी लि परासी शाखाका प्रमुख खडानन्द बञ्जाडेले बताए । जिल्ला प्रशासनले जेठ १५ गतेसम्मका लागि निषेधाज्ञा लगाएको छ । निषेधाज्ञामा सम्पूर्ण पसल, व्यवसाय र बैंक तथा वित्तिय संस्थाहरु पूर्ण रुपमा बन्द गरिएको छ । कम्पनीसँग अहिले ६ सय टन डिएपी र साढे ५ सय टन युरिया मल छ । कम्पनीले जिल्लाका ५५ वटा सहकारी मार्फत मल वितरण गर्दै आएको छ । बैंकहरु बन्द छन् । सहकारीहरुले रकम जम्मा गर्न पनि समस्या छ । अर्को तर्फ मल वितरण गर्दा किसानहरुको भीड बढ्ने र कोरोना संक्रमण फैलिन सक्ने भएकाले पनि समस्या आएको छ । प्रशासनले पनि अनुमति दिएको छैन बञ्जाडेले भने । निषेधाज्ञा अवधिभर मल वितरण गर्ने अवस्था नरहेको र त्यसपछि प्रशासनको अनुमतिमा मल वितरणको व्यवस्था गर्न सकिने बञ्जाडेको भनाइ छ । किसानहरुलाई बिउ र मल लैजान रोक तोक नगरिएको प्रमुख जिल्ला अधिकारी धर्मेन्द्र मिश्रले बताए । सुरक्षित तरिकाले मल वितरणका लागि छलफल गरी किसानहरुको समस्या समाधानतर्फ लाग्ने प्रजिअ मिश्रको भनाइ छ ।"
"घर भत्किँदा आमाबुवा र भाइको मृत्यु, बेसहारा बने चार दिदीबहिनी","बुटवल : नौवहिनी गाउँपालिका १ चौतारा स्याउलीवाङ प्यूठानका ३८ वर्षीय बोमबहादुर मल्ल खरले छाएको झुपडी मर्मत गर्ने योजनामा थिए। दैनिकी गुजारा त जसोतसो चलाइरहेका थिए। तर, गत शुक्रबार त्यही झुपडी सजाउने मिठो कल्पनासहित परिवारसँगै सुतेका उनी कहिल्यै नउठ्ने गरी ढले। उनी एक्लै मात्रै ढलेनन् आफूसँगै सुतेकी जीवन संगिनी र मुटुको टुक्रा छोरालाई लिएर सदाका लागि अस्ताए। जस्तापाताले घर रंगाउने सपनालाई साकार पार्दै थियो नौवहिनी गाउँपालिकाले । विपन्न घरमा जस्तापाता लगाउने कार्यक्रमअन्तर्गत मल्लले गत शुक्रबार त्यसको चाँजोपाजो गर्दै थिए ।पुरानै घरमा जस्तापाता लगाउन नमिलेपछि उनले एक हात जति गारो लगाउँदै थिए । त्यसका लागि ढुंगा जम्मा गरेर राखेका थिए । शुक्रबार खाना खाएर उनी सहित ३३ वर्षीया श्रीमती गमी मल्ल र ढाइ वर्षीय छोरा मेघराजसँगै सुते । तीन बहिनी छोरीहरु अर्को कोठामा र जेठी छोरी मामा घर गएकी थिइन् । एक्कासी सँगै सुतेका श्रीमान, श्रीमती र ढाइ वर्षीय छोरालाई घर बनाउन राखेका ढुंगाले च्याप्यो । माथिको तला पूरै भत्कियो । त्यही तलामुनि तीनैजनाले प्राण त्यागे। अर्को कोठामा सुतेकाले तीन बहिनी छोरीहरु भने बाँच्न सफल भए । पाँच सन्तान र श्रीमतीको पालनपोषण मल्लले मजदुरी गरेर चलाएका थिए । अर्घाखाँचीमा घर बनाउने मिस्त्री काम गर्दथे मल्ल । गाउँपालिकाले जस्तापाता दिएपछि खुसीले उनी घर छाउन आएका हुन् । जस्तापाताले रंगिएको घर देख्न त पाएनन्, नाबालक चार छोरीलाई विचल्लीमा पारेर मृत्युको मुखमा पुगे। । जेठी छोरी कुमारी मल्ल १५ वर्षकी भइन् । उनी ६ कक्षामा पढ्छिन् । १२ वर्षीय करिष्मा तीन कक्षामा, ९ वर्षीया साइली गंगा दुई र ७ वर्षीया कान्छी छोरी सपना एक कक्षामा पढ्दैछन् । बुवा, आमा र कान्छो भाइको मृत्युपछि उनीहरु बेसहारा बनेका छन् । मामा घर गएकी जेठी छोरी कुमारीले घर आउँदा बुवा, आमा र भाइलाई घरभित्र पुरिएको अवस्थामा देखेपछि गाउँलेलाई खबर गरेकी थिइन् । उनको घर एकान्तमा भएकाले गाउँलेले उनीहरुलाई उद्दार समेत गर्न पाएनन् । उनीहरुको अहिले न बस्ने बास छ, न सहाराका लागि कोही आफन्त । बाल्खैमा उनीहरु बेसहारा बनेका छन् । बिचल्ली छोरीलाई कसको जिम्मा लगाउने भन्ने बारेमा छलफल गर्दैछौं,वडा अध्यक्ष शेरबहादुर सेनले भने, भत्किएको घर बनाउन वडा कार्यालयले अगुवाइ गर्छ ।'"
स्याङ्जामा कोरोनाबाट एकैदिन ६ को मृत्यु ८८ मा संक्रमण,"स्याङजा : स्याङ्जामा सोमबार थप ८८ जनामा कोरोना पुष्टि भएको छ भने ६ जना संक्रमितको निधन भएको छ। पछिल्लो २४ घण्टामा ३७ महिला र ५१ पुरुष गरी ८८ जनामा कोरोना संक्रमण पुष्टि भएको हो। उपचारका क्रममा वालिङ नगरपालिकाका दुई जना, भीरकोट, पुतलीबजार, गल्याङ नगरपालिका र बिरुवा गाउँपालिकाका एकएक जना संक्रमितको उपचारका क्रममा निधन भएको स्वास्थ्य निर्देशनालय पोखराले जनाएको छ। मृत्यु हुनेमा वालिङ नगरपालिकाका ४२ वर्षीया र ५४ वर्षीया महिलाको उपचारका क्रममा मृत्य भएको हो । उनीहरुको पोखरा स्वास्थ्य विज्ञान प्रतिष्ठान र मणिपाल शिक्षण अस्पतालमा उपचारका क्रममा मृत्यु भएको हो। उनीहरुलाई वैशाख ३१ गते संक्रमण पुष्टि भएको थियो। यसैगरी, बिरुवा गाउँपालिकाका ३० वर्षीय पुरुष, भीरकोट नगरपालिकाका ४४ वर्षीय पुरुष, पुतलीबजार नगरपालिकाका ६७ वर्षीय पुरुषको उपचारका क्रममा फेवासिटी र मणिपाल शिक्षण अस्पतालमा मृत्यु भएको हो। गल्याङ नगरपालिकाका ५५ वर्षीय पुरुषको भने थप उपचारका लागि पोखरा लैजाने क्रममा बाटोमै मृत्यु भएको हो।"
महामारीमा वीपी प्रतिष्ठानमा धर्ना,"धरान : कोराना महामारीमा बिरामीको सहज उपचार नभएको भन्दै धरानमा क्रियासिल सम्पूर्ण राजनैतिक दलले वीपी कोइराला स्वास्थ्य विज्ञान प्रतिष्ठानमा धर्ना दिएका छन् । सोमबार दर्जन भन्दा बढी राजनैतिक दलका स्थानीय नेता तथा कार्यकर्ताले प्रतिष्ठानका उपकुलपति डा ज्ञानेन्द्र गिरीको कार्यकक्ष अगाडि धर्ना दिएर उपचार सेवा प्रभावकारी बनाउन माग गरेका छन् । कोरोना महामारीका समयमा प्रतिष्ठानको कोभिड अस्पतालमा धरानका संक्रमितलाई भर्ना नगरेको, आइसीयू र भेन्टिलेटर विस्तार नगरेको, अक्सिजन प्लान्ट मर्मत नगरेको र अन्य रोगका बिरामीको समेत जहज रुपमा उपचार नगरेका कारण प्रतिष्ठान व्यस्थापनविरुद्ध आन्दोलनमा उत्रनु परेको नेकपा एमाले धरानका अध्यक्ष नारायण सुवेदीले बताए । उनले प्रतिष्ठानका पदाधिकारी प्रतिष्ठानको सेवा सुधार गर्न भन्दा पनि कमिसनको खेलमा लागेका कारण प्रतिष्ठानको अवस्था कमजोर बनेको बताए । प्रतिष्ठानमा बिरामीले महिनादिनसम्म पर्खदा समेत सिटि स्क्यान, एमआरआइ, र भिडियो एसरे सेवा नपाएको गुनासो आएको कांग्रेस सुनसरीका सचिव सुजेन्द्र तामाङले बताए । उनले पटकपटक प्रतिष्ठानका उपकुलपति डा ज्ञानेन्द्र गिरीलाई भेटेर प्रतिष्ठान सुधार गर्न अनुरोध गर्दा समेत वास्ता नगरिएकाले बाध्य भएर आन्दोलनमा उत्रनु परेको बताए । प्रतिष्ठानले सय बेडको कोभिड अस्पताल संचालन गरेको भएपनि ५० भन्दा बढी बिरामीलाई भर्ना नगरेका कारण संक्रमित बिरामीको उपचार नपाएर अकालमा ज्यान गुमाउनु परेको माओवादी केन्द्रका धरान इन्चार्ज चोत्लुङ लिम्बूले बताए । उनले धराने जनता उपचार नपाउर मरिरहेको अवस्थामा धरानवासी चुप लागेर बस्न नसकेका कारण यस्तो परिस्थितिमा आन्दोलन गर्नु परेको बताए । उनले प्रतिष्ठानका पदाधिकारीले प्रतिष्ठान सुधार नगरे पदाधिकारीलाई कारवाही गर्ने चेतावनी दिएका छन् ।"
साङको सगरमाथा कीर्तिमान,"काठमाडौं : हङकङकी यिन हङ साङले सबैभन्दा छिटो सगरमाथा आरोहण गर्ने महिला आरोहीको विश्व कीर्तिमान कायम गरेकी छन्। उनले २५ घण्टा ५० मिनेटमा सगरमाथाको आरोहण गरी उक्त कीर्तिमान कायम गरेकी हुन्। शनिबार दिउँसो १ : २० बजे आधार शिविरबाट आरोहण थालेकी साङले आइतबार दिउँसो ३:१० मा सगरमाथाको चुचुरो चुमी यो कीर्तिमानी विजय प्राप्त गरेकी हुन्। आरोहण आयोजक कम्पनी ड्रिमर्स डेस्टिनेसन ट्रेक्स एन्ड एक्सपिडिसन प्रालिका प्रमुख फुर्वातेन्जिङ शेर्पाले उक्त जानकारी दिएका हुन्। यसै सफलतासँगै उनले नेपालका फुन्जोजाङ्बु लामाको रेकर्ड तोडेकी छन्। गिनिज बुक अफ वर्ल्ड रेकर्डस्का अनुसार लामाले यसअघि सन् २०१८ मा ३९ घण्टा ६ मिनेटमा सगरमाथा आरोहण गरी सबैभन्दा छिटो सगरमाथा आरोहण गर्ने महिलाको रेकर्ड कायम गरेकी थिइन्। अल्ट्रा धावक साङ हङकङकै पहिलो सगरमाथा आरोहीसमेत हुन्। यो उनको तेस्रो सफल सगरमाथा आरोहण हो। पेसाले कलेजस्तरको शिक्षिका रहेकी साङले आफ्ना विद्यार्थीले प्रस्ताव गरेका चुनौती स्वीकार गर्दै पहिलो सगरमाथा आरोहण तयारी सन् २०१२ बाट थालनी गरेकी हुन्। सन् २०१४ मा खुम्बु आइसफलमा पहिरो जाँदा उनको पहिलो सगरमाथा आरोहण गर्ने सपना आधार शिविरसम्म पनि पुग्न नपाई तुहिएको थियो। सन् २०१५ को विनाशकारी भूकम्पमा आधारशिविरमै हिउँपहिरोमा परी उनी स्वयम् गम्भीर घाइते भएकी थिइन्। तर, सन् २०१७ को मे २१ मा बल्ल उनको सगरमाथाको टाकुरा भेट्ने सपना साकार भयो। लगत्तै उनले सन् २०१९ मा पहिलो चिनियाँ महिला टोलीको नेतृत्व गर्दै सगरमाथा आरोहण गरेकी थिइन्। सोही वर्ष दोलखा जिल्लामा अवस्थित ६ हजार ६ सय ५९ मिटरको लिंकुचुली२ हिमाल पहिलो पटक आरोहण गर्ने समूहको पनि नेतृत्व सम्हालेकी थिइन्। आरोहण दलका मुख्य नाइके फुर्वातेन्जिङ शेर्पा स्वयम्को पनि आरोहणसम्बन्धी थुप्रै विश्व रेकर्डहरू छन्। १४ पटक सफल सगरमाथा आरोहण गरेका शेर्पाको परिवारले यसपटक पनि सगरमाथा आरोहण गरेका एकै परिवारका धेरै सदस्य को गिनिज रेकर्डलाई पुन: रचेका छन्। आरोहण टोली अहिले ७ हजार ९ सय ८० मिटरमा अवस्थित चौथो क्याम्पमा रहेका सम्पर्क अधिकृत सोना शेर्पाले बताए।"
"कुटपिटबाट घाइते यादवको मृत्यु, चारजना पक्राउ","राजविराज : कुटपिटबाट घाइते भएका सप्तरीको रुपनी गाउँपालिका१ रायपुरका ५२ वर्षीय रामदल यादवको सोमबार मृत्यु भएको छ । कुटपिटबाट गम्भीर घाइते यादवको गोल्डेन अस्पताल विराटनगरमा उपचारका क्रममा भर्खरै मृत्यु भएको अस्पतालले जनाएको छ । मादक पदार्थ र नशालु पदार्थ खाएर बुधबार राति आपसमा झगडा हुँदा गाउँकै युवाहरुले धारिलो हतियारले निर्घात कुटपिट गरेको स्थानीयले बताए । सडक किनारमा टाउकोमा धारिलो हतियारले काटेर रक्ताम्मे अवस्थामा फेला परेका घाइतेलाई तत्कालै उपचारका लागि बिराटनगर पठाइएको इलाका प्रहरी कार्यालयका सइ अवधेश चौबैले बताए । अनुसन्धानका क्रममा प्रहरीले सोही गाउँका बिनय यादव, मुकेश यादब, मुकेश पासवान र मनोज यादब पक्राउ परेका छन् । पक्राउ परेका आरोपितहरुले कदम हटिया नजिक गाउँकै पोखरीमा माछापालन गरेर बसेका रामदलसँग बुधबार दिउँसो झगडा गरेका थिए । सोही झगडाको रिसमा मादक पदार्थ र नशालु पदार्थ खाएका आरोपितहरुले बुधबार राति कुटपिट गरेर घाइते अवस्थामा सडक किनारमा छाडेको मृतकका दाजु सरोबर यादवले बताए । नियन्त्रणमा लिइएका माछा, रक्सी खुवाउने भट्टीवाला सुगेन यादललाई भने अनुसन्धानपछि रिहा गरिएको छ । पक्राउ परेका युवाहरु यसअघि पनि कुटपिट र लागूऔषध ओसारपसारको आरोपमा पटकपटक पक्राउ परेको स्थानीयवासीले बताए । शव बिराटनगरस्थित अस्पतालमा रहेको छ । शवको बिराटनगरस्थित कोशी अस्पतालमा पोष्टमार्टम पश्चात सप्तरी ल्याइने प्रहरीले जनाएको छ ।"
