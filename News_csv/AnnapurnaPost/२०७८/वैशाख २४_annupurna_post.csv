शीर्षक,विवरण
कोभिडको सचेतनामा अन्नपूर्ण मिडिया र मेडिकल एशोसियसनबीच सहकार्य : हामी एक छौं,"काठमाडौं : अन्नपूर्ण मिडिया नेटवर्क र नेपाल चिकित्सक संघले कोरोना संक्रमण रोकथाम तथा नियन्त्रणका लागि सचेतना अभिवृद्धि गर्न 'हामी एक छौं ' नामको साझा अभियान सुरु गर्ने सहमति भएको छ। अन्नपूर्ण मिडियाको मुख्यालय कर्पोरेट टावर तीनकुनेमा बिहीबार आयोजित कार्यक्रममा उक्त अभियानको घोषणा भएको हो। हामी एक छौं अभियानमा सहकार्यका लागि समझदारी पत्रमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र नेपाल चिकित्सक संघका अध्यक्ष डालोचन कार्कीले हस्ताक्षर गरेका छन्। यो अभियानअन्तगर्त कोरोना रोकथाम तथा नियन्त्रणका लागि विविध सचेतनामूलक सामग्री तथा रचानात्मक कार्यक्रमहरू संचालन गर्ने सहमति भएको छ। समझदारी पत्रमा हस्ताक्षरपछि अन्नपूर्ण मिडिया नेटवर्कका अध्यक्ष क्याप्टेन थापाले सामाजिक उत्तरदायित्वअन्तर्गत यो प्रयास थालिएको बताए। उनले कोरोनाविरुद्धको लडाइँमा मेडिकलकर्मीहरूको योगदान अत्यन्तै प्रशंसनीय रहेको बताउँदै यसलाई मिडियाबाट पूर्ण प्रोत्साहन र सहयोग हुने प्रतिबद्धता व्यक्त गरे। नेपाल चिकित्सक संघका अध्यक्ष डालोचन कार्कीले कोरोनाको संक्रमण विश्वकै साझा चिन्ता भएकोले यसविरुद्ध सबै संगठित भएर लाग्नुपर्ने बताए। उनले सचेतना फैलाउन मिडियाले महत्वपूर्ण भूमिमा निर्वाह गर्नसक्ने बताए। उनले यस्तो सामाजिक कार्यमा अन्नपूर्णजस्तो प्रतिष्ठित मिडिया हाउससँग सहकार्य गर्न पाउँदा खुसी लागेको बताए। सिम्रिक भेन्चर्सका ग्रुप सिइओ सनत न्यौपानेले सिंगो मुलुक संकटमा परेका बेला समाज र नागरिकलाई सूसुचित गर्नु र सचेत गराउनु आफ्नो सामाजिक उत्तरदायित्व ठानेर अन्नपूर्ण मिडिया नेटवर्कले यस्तो अभियान चलाएको बताए। नेपाल चिकित्सक संघका महासचिव बद्री रिजालले कोरोनोको पहिलो लहर भन्दा दोस्रो लहर कडा भएकोले यसतर्फ उच्च सचेतना आवश्यक रहेको बताए।संघका कोषाध्यक्ष डा प्रकाश बुढाथोकीले सामाजिक सञ्जालले सचेत भन्दा भय र भ्रम फैलाएको बताउँदै जिम्मेवार मिडियाले सही एव सकारात्मक सूचना दिनुपर्नेमा जोड दिए। कार्यक्रममा निर्देशक सचन थापा, अन्नपूर्ण पोस्ट दैनिकका सम्पादक अखण्ड भण्डारी, अन्नपूर्णपोस्ट अनलाइनका सम्पादक विष्णु सुवेदी, एपीवान टिभीका समाचार प्रमुख टिकाराम यात्री, रेडियो अन्नपूर्णका शिरोमणि दवाडीलगायतले कोरोनाविरुद्धको सचेतनामा मिडियाको भूमिकाबारे आ आफ्नो भनाइ राखेका थिए। अन्नपूर्ण मिडिया नेटवर्कअन्तर्गतकाअन्नपूर्ण पोस्ट दैनिक, एपी वान टेलिभिजन, अन्नपूर्ण पोस्ट डटकम, रेडियो अन्नपूर्ण, अन्नपूर्ण एक्सप्रेसलगायतका मिडिया प्रडक्टहरू संचालनमा छन्।"
खोपमा पनि भ्रष्टाचार हुनु अपराध हो : कांग्रेस सभापति देउवा,"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले महामारीको समयमा औषधि (खोप) मा पनि भ्रष्टाचार हुनु अक्षम्य अपराध भएको बताएका छन्। शुक्रबार साँझ विज्ञप्ति सार्वजनिक गर्दै देउवाले जनताको जीवन रक्षा गर्नु पर्ने सरकार स्वयम् भ्रष्टाचारमा संलग्न हुनु निन्दनीय भएको बताएका हुन्। जनताको जीवन रक्षा गर्ने औषधिमा पनि भ्रष्टाचार गर्नु अमानवियता, अनैतिकता र गैरजिम्मेवारीको पराकाष्ठा र जनता विरुद्धको अक्षम्य अपराध हो, देउवाले भनेका छन्, जनताको जीवन रक्षा गर्नु पर्ने सरकार स्वयं जीवनदायीनी औषधी (खोप) भ्रष्टाचारमा संलग्नु हुनुले यो सरकारको अनैतिक चरित्र उदाङ्गो भएको छ। भ्रष्टाचारको काममा जोसुकै संलग्न भए पनि कडा कारवाही गर्न सम्बन्धित निकायसँग उनले माग गरेका छन्। देउवाले नेपाली जनताको जीवन रक्षा गर्नका लागि देशभर आवश्यक अक्सीजन, आईसीयू बेड, खोप लगायतका औषधिको तत्काल व्यवस्था गर्नसमेत माग गरेका छन्।"
श्रीमानको कुटपिट : शिशुको गर्भमै मृत्यु,धरान : कोरोना माहामारीको त्रासको अवस्थामा मादक पदार्थ सेवन गरेका श्रीमानको कुटपिटबाट सुनसरीमा आमाको गर्भमा रहेकी चार महिने शिशुको मृत्यु भएको छ। श्रीमानको कुटपिटबाट सुनसरीको बराहक्षेत्र नगरपालिका६ की २४ वर्षीया रेखा साहको गर्भमा रहेको चार महिने शिशुको मृत्यु भएको हो। आइतबार अत्याधिक मादक पदार्थ सेवन गरेर घर आएका श्रीमान विश्वेश्वर साहको कुटपिबाट श्रीमती रेखा गम्भीर घाइते भएकी थिइन्। श्रीमानले गर्भवती बनेकी रेखालाई कुटपिट गरी घरबाट निकाला गरेका थिए। श्रीमानको कुटपिटबाट गम्भीर घाइते बनेकी रेखालाई तत्काल बीपी कोइराला स्वास्थ्य विज्ञान प्रतिष्ठान धरान भर्ना गरी समयमा उपचार गरेका कारण उनको ज्यान बचेको छ। उपचारका क्रममा रेखाको पेटको भिडियो एक्सरे गर्दा पेटमा भएको शिशुको मृत्यु भइसकेको चिकित्सकले बताएका थिए। तत्काल चिकित्सकले मृत शिशुलाई निकालेर रेखालाई बचाएका छन्। समयमै रेखालाई अस्पताल भर्ना गरेका कारण रेखालाई बचाउन सफल भएको ओरेक नेपाल सुनसरीकी सहजकर्ता विमला घिमिरेले बताइन्। रेखालाई बराहक्षेत्र नगरपालिकाकी उपमेयर कमला मगरको सहयोगमा घिमिरेले उपचारका लागि प्रतिष्ठान भर्ना गर्न सहज भएको बताइन्। उपचार पश्चात बिहीवार अस्पतालबाट डिस्चार्ज भएकी रेखा दुई वर्षकी छोरीसहित महिला हिंसाको सिकार बनेकी हुन्। शुक्रवार रेखालाई सासू प्रमिला साहले घरबाट निकालेकी हुन्। घरबाट समेत निकालिएकी रेखा दुई वर्षकी नाबालिका छोरीसहित इटहरीमा दिदी चन्द्रकला साहको घरमा आश्रय लिएर बसेकी छन्। श्रीमानको कुटपिटबाट गर्भमै चार महिनाको छोरी गुमाएकी रेखालाई सासूले पीडामाथि थप पीडा दिएको ओरेक नेपालकी सहजकर्ता घिमिरेको भनाइ छ। श्रीमानको कुटपिटबाट घाइते भएकी रेखाको उपचार बीपी प्रतिष्ठानले निःशुल्क गरिदिएको छ। नाबाललिका छोरीसहित घरबाट निकालिएकी रेखाको थप उपचारमा समस्या आएको छ। रेखाकी दिदी चन्द्रकलाले मानसिक रुपमा विक्षिप्त बनेकी बहिनीलाई घरबाट समेत निकाली दिए पश्चात थप अन्यायमा परेको भन्दै घरमा बस्ने वातावरण मिलाइदिन स्थानीय प्रहरी प्रशासनसँग माग गरेकी छन्। रेखालाई कुटपिट गरी फरार भएका साहलाई इलाका प्रहरी कार्यालय बराहक्षेत्रले शुक्रबार पक्राउ गरेको छ। इप्रका बराहक्षेत्रका प्रमुख प्रहरी निरीक्षक पाण्डव राजवंसीले साहविरुद्ध गर्भ संरक्षण विरुद्धको कसुर अनुसार मुद्दा दर्ता गरेर आवश्यक कारवाही फ्रक्रिया अगाडि बढाइसकेको जानकारी दिए। उनले घरबाट निकालिएकी रेखालाई घरमा बस्ने वातावरण मिलाउन प्रहरी परिचालन गरिएको जानकारी दिए।
ईश्वरी बरालको खानदानी छोरी गीतको भिडियो सार्वजनिक,काठमाडौं : सञ्चारकर्मी तथा गायिका ईश्वरी बरालको खानदानी छोरी बोलको गीतको भिडियो सार्वजनिक भएको छ। गीतमा बरालको स्वर र राजेन्द्र भट्ट (मिस्टर आरजे) को र्याप रहेको छ। भट्टको नै संगीत रहेको उक्त गीतका शब्द टुरिष्ट जङ्ग विकले लेखेका हुन्। गीतलाई मोहित मुनालले एरेन्ज गरेका छन्। प्रिज्म रेकडिङ स्टुडियोमा रेकर्ड गरिएको गीतको रेकडिक्स कमल थापा र किरण विक हुन्। गीतको मिक्सिङ श्याम स्वेत रसाइलीले मिहेनत गरेका छन्। चोभारमा छायांकन गरिएको गीतको म्युजिक भिडियोमा टिकटक स्टार जुम्ल्याहा दिदी बहिनी इक्षीता र विक्षीता तिवारी तथा काजी दर्शनको अभिनय रहेको छ। म्युजिक भिडियोमा र्यापर भट्टको अभिनय पनि देख्न पाइनेछ। जुम्ल्याहा दिदीबहिनी इक्षीता र विक्षीताले यही म्युजिक भिडियोबाट डेब्यू गरेका हुन्। सान थापाले निर्देशन गरेको भिडियो अर्जुन तिवारीले छायांकन गरेका हुन्। गायिका बरालको यसअघि नरिसाउन होइ बोलको गीत चर्चित छ।
२४ घण्टामा ९ हजार १९६ जनामा संक्रमण पुष्टि : ५० को मृत्यु,काठमाडौं : पछिल्लो २४ घण्टामा ९ हजार १९६ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार २० हजार ८ सय ८२ जनाको स्वाब परीक्षण गर्दा ९ हजार १९६ जनामा संक्रमण पुष्टि भएको हो। मन्त्रालयका अनुसार २९ सय ५ जनाले २४ घण्टामा कोरोना जितेका छन्। मन्त्रालयका अनुसार १९ हजार ९८७ जनाको पीसीआर गर्दा ९ हजार २३ र ४९५ जनाको एन्टिजेन परीक्षण गर्दा १७३ जनामा संक्रमण पुष्टि भएको हो । योसँगै नेपालमा संक्रिय संक्रमितको संख्या ७८ हजार ६२९ पुगेको छ । कुल संक्रमित ३ लाख ७७ हजार ६०३ जना रहेको नेपालमा दुई लाख ९५ हजार ३९५ जना निको भएका छन् । मन्त्रालयका अनुसार अहिले ३८० जना क्वोन्टाइनमा रहेका छन् । २४ घण्टामा ५० जनाको मृत्यु भएको छ। योसँगै मृतकको संख्या तीन हजार ५७९ पुगेको छ ।
अक्सिजन सिलिण्डर लिन वाइड बडी जहाज बेइजिङ उड्दै,"काठमाडौं : चीनबाट अत्यावश्यक स्वास्थ्य सामग्री लिन राष्ट्रिय ध्वजावाहक नेपाल वायुसेवा निगम (नेपाल एयरलाइन्स) को वाइड बडी ए३३० जहाज यही वैशाख २७ गते चीनको राजधानी बेइजिङ जाने भएको छ। चीन सरकारले अनुदानमा दिएको अक्सिजन सिलिण्डर र भेन्टिलेटर लिन वाइड बडी जहाजले बेइजिङ उडान भर्ने तयारी गरेको निगमले जनाएको छ। वाइड बडी जहाजले चीनबाट ४०० थान अक्सिजन सिलिण्डर र २० थान भेन्टिलेटर नेपाल ल्याउनेछ। उक्त प्रयोजनका निम्ति निगमको वाइड बडी जहाज सोमबार बिहान ११ः३० बजे बेइजिङ प्रस्थान गर्ने र भोलिपल्ट अपराह्न २:३५ बजे त्रिभुवन अन्तरराष्ट्रिय विमानस्थलमा अवतरण गर्नेछ। निगमका महाप्रवन्धक डिमप्रकाश पौडेलले स्वास्थ्य तथा जनसंख्या मन्त्रालयको आग्रहबमोजिम चीनबाट अक्सिजन सिलिण्डरसहितका स्वास्थ्य सामग्री लिन निगमले वाइड बडी जहाज पठाउने तयारी गरेको जानकारी दिए। चीनबाट स्वास्थ्य सामग्री ल्याइदिन स्वास्थ्य मन्त्रालयले अर्थ मन्त्रालयलाई पत्राचार गरिसकेको छ, हामी (निगम) ले जहाज पठाउनका लागि आफ्नो तयारी थालिसकेका छौँ, उनले भने। चीनले २० हजार अक्सिजन सिलिण्डर अनुदानमा दिने जनाइएको छ। रासस"
नक्कली रेम्डेसिभिरको कारोबार गर्ने गिरोह सक्रिय : दुई पक्राउ,"विराटनगर : मुलुकले कोरोना कहरको कठिन परिस्थितिसँग संघर्ष गर्नुपर्ने अवस्था आएका बेला प्रदेश १ को राजधानी विराटनगरमा भने नक्कली रेम्डेसिभिरको कारोबार गर्ने गिरोह सक्रिय रहेको पाइएको छ। नेपालकै वीरगञ्जमा उत्पादन हुने स्टासेफ नामक एन्टिबायोटिक इन्जेक्सनको बट्टा र बोतलमा नयाँ लेबल लगाउँदै नक्कली रेम्डेसिभिर तयार पारेर कोरोना संक्रमितका लागि बिक्री गर्ने गिरोह सलबलाउन थालेको हो। रेम्डेसिभिर गम्भीर प्रकृतिका र कडा लक्षण देखिएका कोरोना भाइरस संक्रमितको उपचारमा निक्कै प्रभावकारी मानिएको औषधि हो। तर गिरोहले ९० रुपैयाँ पर्ने एन्टिबायोटिक इन्जेक्सनको बोतलमा रेम्डेसिभिरको लेभल लगाएर बिक्री गर्ने गरेको पुष्टि भएको मोरङ प्रहरी प्रमुख एसपी सन्तोष खड्काले जानकारी दिए। उनका अनुसार एन्टिबायोटिक र रेम्डेसिभिरको बोतलको साइज (आकार) एउटै हुन्छ। त्यसको फाइदा उठाउँदै गिरोहले स्टिकर लगाएर रेम्डेसिभिरसँग ठ्याक्कै मिल्ने गरी तयार पारेर बिक्री गर्दै जीवनमरणको दोसाँधमा छटपटाइरहेका संक्रमितको जीवनलाई थप जोखिममा पार्ने काम गरिरहेको खड्काले बताए। उनका अनुसार नयाँ लेबल लगाएपछि एन्टिबायोटिकका बोतल पनि रेम्डेसिभिरजस्तै देखिन्छ। प्रहरीको लामो मिहिनेतपछि नक्कली रेम्डेसिभिर तयार पारेर बेच्ने गिरोहका दुईजना विराटनगरबाट पक्राउ परेका छन्। पक्राउ पर्नेमा विराटनगर महानगरपालिका१० का २६ वर्षीय सोनु आलम र विराटनगर१६ का २३ वर्षीय श्रवणकुमार यादव रहेका छन्। एसपी खड्काका अनुसार विराटनगर४ स्थित नोबेल शिक्षण अस्पतालनजिक आलमको साथी फार्मेसी नामक औषधि पसल छ। यादव फार्मेसीका कामदार हुन्। आलमले लेबल लगाएर तयार पारेको नक्कली रेम्डेसिभिर यादवले फार्मेसीबाट बिरामीका लागि बिक्री गर्ने गरेको पाइएको प्रहरीले जनाएको छ। अहिले विराटनगरमा रेम्डेसिभिरको अभाव छ। कोरोना महामारीको दोस्रो लहर सुरु भएयता विराटनगरले रेम्डेसिभिर अभावको सामना गरिरहेको औषधि व्यवसायी संघ मोरङका उपाध्यक्ष एवं प्रवक्ता देशबन्धु ढकालले जानकारी दिए। उनका अनुसार नेपालमा अभाव भएपछि भारतबाट अवैध रुपमा ल्याएर कालोबजारी गर्दै अत्याधिक धेरै मूल्य लिएर बिक्री गर्ने गिरोह सक्रिय रहेको छ। कालोबजारी गर्ने गिरोह खोज्दै हिँडेको प्रहरी नक्कली रेम्डेसिभिरको कारोबारीसम्म पुग्न सफल भएको हो। वीरगञ्जमा उत्पादन हुने स्टासेफ नामक एन्टिबायोटिक इन्जेक्सनको बट्टा र बोतलमा नयाँ लेबल लगाउँदै नक्कली रेम्डेसिभिर तयार पारेर बिक्री गर्ने गरेको पाइयो, एसपी खड्काले भने, यो गिरोहले नक्कली रेम्डेसिभिरलाई प्रति भायल न्यूनतम आठ हजार रुपैयाँसम्ममा बिक्री गरिरहेको देखिन्छ। नक्कली स्टिकर भने भारतको पटनाबाट ल्याउने गरेको पाइएको छ। यो गिरोहको सञ्जाल विराटनगरमा ठूलै रहेको पाइएको उनको भनाइ छ। विराटनगरमा ठूला र नाम चलेका फार्मेसीबाट कोरोना संक्रमितको ज्याननै जोखिममा पार्ने गरि नक्कली रेम्डेसिभिरको कारोबार भइरहेको सूचना आएको छ, उनले भने, थप बुझेर यथार्थ खुलेपछि नियन्त्रणमा लिनका लागि आवश्यक अनुसन्धान भइरहेको छ। खड्काले पक्राउ परेको गिरोहले व्यक्तिलाई मात्रै कि संस्थालाई पनि नक्कली रेम्डेसिभिर बिक्री गरेको छ भन्ने विषयमा पनि अनुसन्धान भइरहेको जनाए। उनका अनुसार विराटनगरमा अभाव हुन थालेपछि स्टासेफ नामक एन्टिबायोटिकको बट्टामा नक्कली लेभल लगाएर सक्कली रेम्डेसिभिरजस्तै बनाइ बिक्री गर्न थालेको प्रारम्भिक अनुसन्धानबाट पुष्टि भएको छ। प्रहरीका अनुसार होटल भाडामा लिएर गिरोहले यो धन्दा चलाइरहेको पाइएको छ। यो गिरोहले विराटनगरको होटल भिन्तुनामा कोठा भाडामा लिएर भण्डारण गरेको नक्कली रेम्डेसिभिर पनि प्रहरीले बरामद गरेको छ। औषधि व्यवसायी संघका उपाध्यक्ष ढकालका अनुसार स्टासेफ ज्वरो आँउदा र छात्ती दुख्दा प्रयोग हुने औषधि हो। स्टासेफको खुद्रा बजार मूल्य ९० रुपैयाँ पर्छ। ९० रुपैयाँको औषधिलाई नक्कली रेम्डेसिभिरका रुपमा विकास गर्दै आठ हजारदेखि २५ हजार रुपैयाँसम्ममा बिक्री हुने गरेको पाइएको ढकालको भनाइ छ। प्रहरी स्रोतका अनुसार नक्कली रेम्डेसिभिरको कारोबार एजेन्टमार्फत भइरहेको हुनसक्ने अनुमान छ। आलमले एजेन्टलाई आठ हजार रुपैयाँ लिएर नक्कली रेम्डेसिभिर दिने गरेको र एजेन्टले भने २५ हजार रुपैयाँसम्मा बिक्री गर्ने गरेको पाइएको प्रहरी स्रोतको भनाइ छ। प्रहरीले व्यवसायीका रुपमा चिनिएर औषधिको कारोबार गर्ने ती एजेन्टको पनि खोजी तीव्र पारेको छ। आलमले नक्कली रेम्डेसिभिर बनाउन लाई विराटनगरमा औषधिको होलसेल कारोबार गरिरहेको गणेश ड्रक्स हाउसदेखि खरिद गरेर स्टासेफ लैजाने गरेको पाइएको प्रहरीको भनाइ छ। कोरोना संक्रमणका कारण नराम्ररी प्रभावित बनिरहेको भारतमा दुई हजार आठ सय देखि चार हजार पाँच सय भारतीय रुपैयाँसम्ममा पाइने रेम्डेसिभिर विराटनगरमा अवैध तरिकाले ल्याएर २५ हजार रुपैयाँसम्ममा बिक्री गर्ने गरिएको जानकारी औषधि व्यवसायीले दिएका छन्। यसअघिदेखि नै रेम्डेसिभिर इन्जेक्सन तस्करी भएर विराटनगर आउने गरेको थियो। खरिद गरेकोभन्दा तीन गुणाबढी मूल्यमा नेपालमा ल्याएर कालोबजारी गरी बिक्री गर्न सकिने भएकाले रेम्डेसिभिरको तस्करी हुने गरेको हो। प्रहरीले कडाइ गरेपछि गिरोहले नक्कली बनाएर बिक्री गर्ने धन्दा सुरु भएको पाइएको एसपी खड्काले बताए। यसअघि फार्मेसीका कामदार रहेका आलमले पछि आफै फार्मेसी चलाएर बसेको खुलेको छ। यसअघि गत मंसिर ८ गते विराटनगर१३ का ३६ वर्षीय नरेश यादवको घरमा प्रहरीले छापा हान्दा तस्करीको औषधि बरामद भएको थियो। त्यतिबेला १० भायल रेम्डेसिभिर पनि बरामद भएपछि तस्करीको विषय बाहिर आएको हो। यादवलाई पक्राउ गरेर कारबाहीका लागि प्रहरीले औषधि व्यवस्था विभाग कार्यालय विराटनगरमा बुझाएको थियो। तर राजनीतिकदेखि लिएर सबैतिरबाट दबाब आएपछि हाजिर जमानीमा विभागले उनलाई छाडेको स्रोतको भनाइ छ। विभागले प्रभावकारी ढंगले कारबाही अघि नबढाएकै कारण कोरोना महामारीमा औषधिमा विक्रीति बढेको स्वास्थ्य क्षेत्रका जानकारहरु बताउँछन्। कोरोना संक्रमित गम्भीर हुँदै गएपछि चिकित्सकले आफन्तलाई रेम्डेसिभिरको जोहो गर्न लगाउने गरेका छन्। त्यतिबेला नपाउँदा संक्रमितका आफन्तले कालोबजारी गर्ने औषधि पसलसम्म पुग्नुपर्ने बाध्यता रहेको एक प्रहरी अधिकारीले बताए। चिकित्सकले भनेअनुसारका व्यक्तिलाई सम्पर्क गर्दा महँगो मूल्य माग्ने गरेका छन्। तर धेरै बार्गेनिङ गरेपछि केही कम मूल्यमा दिने गरिएको संक्रमितका एक आफन्तले बताए। उनका अनुसार एक भायल रेम्डेसिभिर १५ देखि २५ हजार रुपैयाँसम्ममा किन्नुपर्ने अवस्था छ। औषधि व्यवसायी संघले रेम्डेसिभिर लगायतमा भइरहेको विक्री रोकेर लाइफ सेभिङ औषधिको सहज आपूर्तिका लागि सरकारसँग माग गरेको छ। संघका उपाध्यक्ष एवं प्रवक्ता ढकालका अनुसार सरकारले सीमित आयातकर्तालाई मात्रै आयातको अनुमति दिँदा मुलुकले अहिले रेम्डेसिभिरको चरम अभावको सामाना गर्नु परिरहेको छ। पक्राउ परेका यादव खैरो हेरोइनका फरार प्रतिवादी नक्कली रेम्डेसिभिर प्रकरणमा पक्राउ परेकामध्ये यादव लागुऔषध खैरो हेरोइन (ब्राउन सुगर)का फरार प्रतिवादी रहेको खुलेको छ। सुरुमा प्रहरीले फार्मेसी सञ्चालक आलमलाई बिहीबार पक्राउ गरेको थियो। पक्राउ गरेर अनुसन्धान थालेपछि उनले दिएको सूचनाका आधारमा शुक्रबार यादव पक्राउ परेका हुन्। पक्राउ गरेर प्रहरीले अनुसन्धान थालेपछि लागुऔषधमा उनको पुरानो संलग्नता बाहिर आएको मोरङ प्रहरीका प्रवक्ता डीएसपी मानबहादुर राईले जानकारी दिए। राईका अनुसार यसअघि २०७७ साल कात्तिक २५ गते विराटनगरको होटल रातो भालोबाट १० ग्राम ब्राउन सुगर बरामद भएको थियो। त्यस ठाउँबाट यादवको सवारी चालक अनुमति पत्र (लाइसेन्स) फेला परे पनि उनी भने फरार रहेको राईले बताए। तर अहिले नक्कली रेम्डेसिभिर काण्डमा उनी समातिएका हुन्। पक्राउ परेकामध्ये आलमलाई भने कालोबजारी ऐनअन्तर्गत मुद्दा चलाउन प्रहरीले शुक्रबार म्याद थप गरेर अनुसन्धान अघि बढाएको छ। यादवविरुद्ध भने लागुऔषध ऐनअन्तर्गत मुद्दा चलाउन म्याद थप गरेर अनुसन्धानको बाँकी काम अघि बढाइएको जानकारी राईले दिए। लागुऔषध मुद्दाको अनुसन्धान सकिएपछि उनीविरुद्ध प्रहरीले नक्कली रेम्डेसिभिर काण्डमा कालोबजार ऐनअन्तर्गत पनि कारबाही अघि बढाउने भएको छ।"
कोरोनाले संघीय संसद् सचिवालयका उपसचिवको मृत्यु : ६५ जनामा संक्रमण पुष्टि,"काठमाडौं : कोरोना भाइरस (कोभिड१९) संक्रमणबाट संघीय संसद् सचिवालयमा कार्यरत उपसचिव कृष्णराज खनालको मृत्यु भएको छ। सभामुख अग्निप्रसाद सापकोटाले खनालको मृत्युप्रति दुःख व्यक्त गर्दै श्रद्धाञ्जली अर्पण गरेका छन्। कोरोना संक्रमणका कारण दिवंगत संघीय संसद् सचिवालयमा कार्यरत उपसचिव कृष्णराज खनालप्रति भावपूर्ण श्रद्धाञ्जली अर्पण गर्दछु, ट्वीटमा सभामुख सापकोटाले लेखेका छन्, शोकसन्तप्त परिवार एवं आफन्तजनमा गहिरो समवेदना। संसद् सचिवालयका उपसचिव कोइरालाको कोरोनाले मृत्यु भएसँगै वैशाख २७ गतेका लागि बोलाइएको संसद्को विशेष अधिवेशन नै कोरोना संक्रमणको केन्द्र बन्ने हो कि भन्ने त्रास बढेको छ। बैठक अगाडि नै बैठकमा सहभागी हुने संसद्, सबै कर्मचारी र सुरक्षाकर्मीको स्वाब परीक्षण गरिएको छ। संघीय संसद् सचिवालय स्रोतका अनुसार १२ सय ३४ जनाको स्वाब संकलन गरिएकोमध्ये अहिलेसम्म ६ सय १३ जनाको रिपोर्ट प्राप्त भएको छ। जसमध्ये ६५ जनामा संक्रमण पुष्टि भएको छ। कोरोना परीक्षण गर्न प्रधानमन्त्री ओलीको स्वाब संकलन अहिलेसम्म स्वाब संकलन गरिएका सभामुख, सभामुखको सचिवालय, कर्मचारी, पत्रकार, सुक्षाकर्मी, मर्यादापालक र कर्मचारीमध्ये ६५ जनामा संक्रमण पुष्टि भएको हो। पहिलो दिन स्वाब दिएका मध्ये १४ जना सांसदमा संक्रमण पुष्टि भएको थियो। अहिलेसम्म प्राप्त रिपोर्ट अनुसार २२ जना सांसदमा संक्रमण पुष्टि भएको छ। कोरोना संक्रमण पुष्टि हुने सबै संसद्् प्रतिनिधिसभाका सदस्य हुन्। वैशाख २२ गते संकलित स्वाबको रिपोर्ट आए पनि २३ र २४ गते स्वाब संकलन गरिएका ६७ संसद्सहित ५२५ जना र २४ गते स्वाब संकलन गरिएका ११ संसद् र अन्य ९० जनाको रिपोर्ट शनिबार मात्र आउने बताइएको छ । २३ र २४ गते स्वाब परीक्षण गरिएका सांसदको संख्या १९५ रहेको छ भने शुक्रबार प्रधानमन्त्रीसहित ११ जना सांसदको स्वाब संकलन भएको छ । सचिवालयका अनुसार अहिलेसम्म २०५ जनाको स्वाब संकलन भएको छ । संसद् भवनभन्दा बाहिर स्वाब दिएका अन्य सात सांसद गरेर अहिलेसम्म स्वाब दिने सांसदको संख्या २१२ पुगेको छ । प्रतिनिधिसभाका २७१ मध्ये चारजना निलम्बित हुँदा सांसदको संख्या २६७ रहेको छ । अझै ५० बढी सांसदले स्वाब दिन बाँकी नै रहेको सचिवालयले जनाएको छ ।"
विवाहले फैलिँदै कोरोना : भोजमा सहभागी २५ जनामा संक्रमण,"बागलुङ : सरकारले जारी गरेको स्वास्थ्य सुरक्षा मापदण्ड उल्लंघन गर्दै विवाह र भोज दैनिक भइरहँदा जिल्लामा कोरोना संक्रमण फैलिएको छ। अघिल्लो सातासम्म दुई अंकमा सीमित भएको कोरोना संक्रमण दर अहिले ३ सय हाराहारीमा पुगिसकेको छ। संक्रमण फैलिनुमा नागरिकको लापरवाही र त्यसमा पनि अटेर गरेर आयोजना गरिने भोज मुख्य कारण रहेको स्वास्थ्य कार्यालय बागलुङका प्रमुख सुरज गुरौंले जानकारी दिए। जिल्लामा कोरोना संक्रमण अस्वभाविक रुपमा बढ्नुमा विवाह लगायतका संस्कारजन्य क्रियाकलापमा नागरिकको बढी लापरवाही देखिन्छ, उनले भने, लकडाउन छ, भिडभाड नगरौं, विवाहमा ७ जना मात्रै जानुस् भनेर निर्देशनसमेत गरेका छौँ तर अझै पनि ३, ४ वटा बस जीप लिएर बाजागाजासहित जन्ती लिएर विवाह गर्न छोडेका छैनन्। पटकपटक अनुरोध गर्दासमेत बेवास्ता गरेपछि प्रहरीले बुधवार काठेखोला गाउँपालिका १ खहरेका ३ वटा गाडीमा जन्त हिँडेकालाई दुई वटा गाडी नियन्त्रणसहित जरिवाना समेत गरिएको थियो। शुक्रबार मात्रै जिल्लाको बडिगाडमा विवाह समारोहमा सरिक भएका २५ जनामा कोरोना संक्रमण पुष्टि भएको छ। बिहीबार गाउँका २९ जनाको स्वाब परीक्षण गरिएकोमा बडिगाड गाउँपालिका वडा नम्बर ४ जलजलाका २५ जनामा कोराना संक्रमण पुष्टि भएको वडा अध्यक्ष प्रेम गलामीले जानकारी दिए। विवाह समारोहमा सहभागी भएका दुलाहा पक्षका आफन्त तथा अन्य गाउँका अधिकांश मानिस बिरामी परेको उनले बताए। गाउँमा कोरोना संक्रमणको लक्षण सहितका शंकास्पद बिरामी बढ्न थालेपछि बडिगाड गाउँपालिकाले पीसीआर परीक्षण गरेको थियो। विवाह समारोहमा जलजला गाउँसँगै अन्य विभिन्न स्थानबाट करिब चार सयजना सहभागी भएको स्थानीय बताउँछन्। विवाहमा सहभागी ८७ वर्षीय वृद्धाको बिहीबार धौलागिरी अस्पतालमा उपचारको क्रममा मृत्यु भएको थियो। उनमा पहिलेदेखि नै दमको समस्या थियो। अहिले संक्रमित भएका अधिकांश विवाहमा सहभागी भएका छन्, केही उनीहरुसँग सम्पर्कमा रहेका छन्, अध्यक्ष गलामीले भने, पछिल्लो समय गाउँमा भिडभाड हुने खालका गतिविधि भएको र त्यहीबाटै कोरोना फैलिएको भन्ने लाग्छ, गाउँमा अरु पनि धेरै बिरामी पर्नु भएको छ तर अवस्था सबैको समान्य छ। गाउँ कोरोना संक्रमणको उच्च जोखिममा परेपछि केही दिनका लागि गाउँ नै सिल गरिएको छ। संक्रमित सबैको अवस्था सामान्य भएकाले होम आइसोलेशनमै राखिएको बडिगाड गाउँपालिकाका स्वास्थ्य शाखा संयोजक चुडामणिा कँडेलले बताए। गाउँपालिकाको निर्देशन विपरित गाउँमा बढी भिडभाड हुने र अन्य लापरवाही सहित सार्वजनिक क्रियाकलाप आयोजना गर्दा संक्रमण दर बढेको छ, गाउँमा अरु धेरै मान्छे बिरामी भएका छन्, स्वास्थ्य शाखा प्रमुख कँडेलले भने, शंकास्पद बिरामी भएको पाइएपछि हामीले परीक्षण गरेका हौँ, परीक्षण गरेका मध्ये धेरैलाई संक्रमण पुष्टि भएपछि कोरोना गाउँभर फैलिएका शंका छ। कोरोना जस्तो संवेदनशील संकटसँग खेलवाड गर्दा गम्भीर अवस्था आएकाले अब यसबाट सबैले पाठ सिक्नुपर्ने संयोजक कँडेलले बताए।"
अख्तियार पूर्वप्रमुख आयुक्त दीप बस्न्यात धरौटीमा रिहा,काठमाडौं : सर्वोच्च अदालतले अख्तियार दुरुपयोग अनुसन्धान आयोगका पूर्वप्रमुख आयुक्त दीप बस्न्यातलाई धरौटीमा छाड्न आदेश दिएको छ। बालुवाटारस्थीत ललिता निवास क्याम्पको जग्गा अतिक्रमणको मुद्दामा जेलमा रहँदै आएका बस्न्यातलाई पाँच लाख धरौटी लिएर रिहा गर्न सर्वोच्चले आदेश दिएको हो। न्यायाधीशद्वय ईश्वर खतिवडा र आनन्दमोहन भट्टराईको संयुक्त इजलासले उनलाई धरौटीमा छोड्न आदेश दिएको हो । बस्न्यातले सर्वोच्चमा बन्दीप्रत्यक्षीकरणको रिट दायर गरेका थिए। तत्कालीन भौतिक पूर्वाधार सचिव भएका बेला ललिता निवासको जग्गाको जग्गा अतिक्रमणमा संलग्न रहेको आरोप अख्तियार दुरुपयोग अनुसन्धान आयोगले पूर्वप्रमुख आयुक्त बस्न्यात विरुद्ध विशेष अदालतमा भ्रष्टाचार मुद्दा दायर गरेको थियो। विशेष अदालतले २०७७ मंसिर २८ गते बस्न्यातलाई थुनामा राख्न आदेश दिएको थियो। उनी थुना बाहिरै बसेर मुद्दा लड्न माग गर्दै सर्वोच्च अदालत गए पनि उनको माग सुनुवाइ भएको थिएन। यसपछि उनले बन्दी प्रत्यक्षीकरणको रिट दायर गरेका थिए। बस्न्यातको पक्षबाट वरिष्ठ अधिवक्ता रमनकुमार श्रेष्ठ र कृष्णप्रसाद सापकोटाले बहस गरेका थिए भने सरकारको तर्फबाट उपन्यायधीवक्ता दशरथ पंगेनीले वहस गरेका थिए।
उपत्यकामा २४ घण्टामा थपिए चार हजार १०६ संक्रमित,काठमाडौं : शुक्रबार मात्र काठमाडौं उपत्यकामा ४ हजार १०६ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार उपत्यकाका तीन जिल्लामा २४ घण्टामा संक्रमितको संख्या चार हजार नाघेको हो। मन्त्रालयका अनुसार काठमाडौं जिल्लामा मात्र तीन हजार ८९ जनामा संक्रमण पुष्टि भएको छ। ललितपुरमा ६४३ र भक्तपुरमा ३७४ जना गरेर २४ घण्टामा उपत्यकामा चार हजार १०६ जनामा संक्रमण पुष्टि भएको हो। मन्त्रालयका अनुसार १ लाख ३९ हजार ५५६ जना संक्रमित भएको काठमाडौं जिल्लामा एक लाख १२ हजार ८०२ जनाले कोरोना जितेका छन्। काठमाडौंमा मात्र २५ हजार ९४० संक्रिय संक्रमित छन्। जसमध्ये ८१४ जनाको मृत्यु भइसकेको छ। सँगै २३ हजार २९६ संक्रमित रहेको ललितपुर जिल्लामा १७ हजार ६३५ जनाले कोरोना जितेका छन्। सक्रिय संक्रमित पाँच हजार ४२९ रहेको ललितपुर जिल्लामा मात्र २३२ जनाको मृत्यु भएको छ। त्यसैगरी १३ हजार २४५ संक्रमित रहेको भक्तपुरमा ९ हजार ८२५ जनाले कोरोना जितेका छन्। ३२ सय ५२ सक्रिय संक्रमित रहेको भक्तपुरमा १६८ जनाले ज्यान गुमाएका छन्।
पार्टी मिलाउने सूत्र खोज्दै एमालेको दोस्रो पुस्ता : बालुवाटारमा ६ नेताको संवाद,"काठमाडौं : सत्तारुढ नेकपा (एमाले)लाई विभाजनबाट जोगाउन दोस्रो पुस्ताका नेता सक्रिय भएका छन्। बिहीबार बालुवाटारमा पार्टी अध्यक्ष एवम् प्रधानमन्त्री केपी ओलीसँग वरिष्ठ नेता नेपाल पक्षका नेताले छलफल गरेपछि पार्टी मिलाउने सूत्र खोज्न दोस्रो पुस्ताका नेता लागि परेका हुन्। एमाले संसदीय दलका उपनेता सुवास नेम्वाङका अनुसार शुक्रबार बालुवाटारमा नेताहरुबीच पार्टी एकताको पक्षमा गम्भीरतापूर्वक छलफल भएको छ। पार्टी एकता पक्षमा गम्भीरतापूर्वक छलफल भएको छ, नेम्वाङले अन्नपूर्णसँग भने, निष्कर्षमा पुगिएको छैन। मध्यबिन्दुमा पुग्ने गरी छलफल अगाडि बढेको छ। निष्कर्षमा नपुगे पनि संवाद निरन्तर हुने उनको भनाइ छ। आजै हामी निष्कर्षमा पुगेका छैनौँ, मिलन बिन्दु खोज्ने गरी संवाद निरन्तर जारी रहन्छ, उनले भने। शुक्रबार दिउँसो चार बजेपछि ६ बजेसम्म ओली र नेपाल पक्षका ६ जना नेताले छलफल गरेका हुन्। अघिल्ला छलफलमा सहभागी भएका सुरेन्द्र पाण्डे भने स्वास्थ्यको कारण देखाउँदै सहभागी भएनन्। दुई दिनदेखि लगातार भइरहेका छलफललाई एमालेको विवाद समाधानका लागि सकारात्मक रुपमा हेरिएको छ। बालुवाटार छलफलमा प्रधानमन्त्री ओलीको पक्षबाट अर्थमन्त्री विष्णु पौडेल, एमाले संसदीय दलका उपनेता नेम्वाङ, प्रधानमन्त्रीका प्रमुख राजनीतिक सल्लाहकार विष्णु रिमाल सहभागी थिए। यता वरिष्ठ नेता माधवकुमार नेपाल पक्षबाट भने नेता घनश्याम भुसाल, योगेश भट्टराई र गोकर्ण विष्ट सहभागी थिए। छलफलमा सहभागी नेता भट्टराईले पार्टी एकताका लागि भएका छलफल सकारात्मक रहेको बताए। भट्टराईले सर्वोच्च अदालतको फैसला कार्यान्वयनले मात्र पार्टी एकता हुनेमा आफूहरुको जोड रहेको उल्लेख गरे। विवाद के हो ? सर्वोच्च अदालतले नेकपालाई विभाजन गर्दै माओवादी केन्द्र र नेकपा एमालेलाई अलगअलग पार्टी बनाएपछि एमाले भित्र विवाद बढेको हो। २०७७ फागुन २३ गते सर्वोच्च अदालतले नेकपा नाम विवादमा फैसला गर्दै एमाले र माओवादीलाई अलगअलग पार्टी बनाएपछि एमालेभित्र चर्को विवाद सिर्जना भएको हो। पार्टी अध्यक्ष ओलीले आफ्नो सरकारमा रहेका माओवादी नेतालाई महत्वपूर्ण जिम्मेवारी दिने निर्णय गर्दै नेपाल समूहका नेतालाई डन्डा चलाएपछि नेपाल समूह ओलीविरुद्ध संघर्षमा उत्रिएको हो। यही विषय चर्कदै जाँदा प्रधानमन्त्री स्वयम् अल्पमतमा पर्ने अवस्था देखिएपछि ओलीले पार्टी एकताका लागि लचक भएर पहल थालेका हुन्। यहीक्रममा उनले राष्ट्रपति विद्यादेवी भण्डारीसँग एकताको पहल गरिदिन अनुरोधसमेत गरेका थिए। ओलीको अनुरोधपछि एमाले एकतामा राष्ट्रपतिको भूमिका देखिएको छ। वरिष्ठ नेता नेपाललाई शीतल निवासमा निम्तो दिएर राष्ट्रपतिले पार्टी एकतामा चासो देखाएकी हुन्। वरिष्ठ नेता नेपालले पार्टी एकतामा उहाँको चासो रहेको भेटपछि बताएका छन्। एमाले नेपाल समूहले २०७५ जेठ २ को अवस्थाबाट अगाडि बढाउनुपर्ने कुरालाई बटमलाइनको रुपमा अगाडि सारेको छ। ओली समूहले भने भइसकेका निर्णय फिर्ता लिने भन्दा महाधिवेशन आयोजक कमिटी बनिसकेको अवस्थामा नयाँ ढंगले जिम्मेवारी बाँडफाँट गरेर अगाडि बढ्नुपर्ने बताएका छन्। नेता भट्टराईका अनुसार अहिले दोस्रो पुस्ताका नेताबीच वैशाख २७ अघि नै निष्कर्षमा पुग्नेगरी छलफल भइरहेको छ। एकताको बाटो वैशाख २७ गतेपछि नटुंगिए पनि त्यसअघि नै निष्कर्षमा पुग्नेगरी संवाद भएको उनको भनाइ छ। चरणवद्ध रुपमा छलफल भए पनि अहिलेसम्म ठोस सहमति बन्न नसकेको उनले प्रष्ट पारे। एकताका लागि बुँदाबुँदामा छलफल चलिरहेको नेताहरुको भनाइ छ। प्रधानमन्त्री केपी ओलीले वैशाख २७ गते विश्वासको मत लिने प्रयोजनका लागि मात्र संघीय संसदको विशेष अधिवेशन आह्वान गरेका छन्। एमालेको नेपाल समूहलाई सहमतिमा नल्याए विश्वासको मत प्राप्त नहुने देखिएपछि अध्यक्ष ओली लचक भएर एकताका लागि दोस्रो तहका नेतालाई परिचालन गरेका हुन्। दोस्रो पुस्ताको छलफल सकारात्मक बन्दै जाँदा एमाले पुनः एक हुने सम्भावना बढेको देखिन्छ।"
रुपन्देही प्रशासनले संकलन गर्यो ५३८ अक्सिजन सिलिण्डर,"भैरहवा : रुपन्देहीमा अक्सिजनको अभाव भएपछि जिल्ला प्रशासन कार्यालय र जिल्ला प्रहरी कार्यालय रुपन्देहीको संयुक्त टोलीले अक्सिजन प्रयोग हुने उद्योगहरुबाट अक्सिजन सिलिण्डर संकलन थालेको छ । जिल्लामा रहेको १२ वटा स्टिल उद्योगहरु मध्ये ८ वटा स्टिल उद्योगहरुबाट ५ सय ३८ वटा अक्सिजन सिलिण्डर संकलन गरिएको रुपन्देहीका प्रमुख जिल्ला अधिकारी अस्मान तामाङले जानकारी दिए । संकलन गरिएको सिलिण्डरमा केही भरिएका थिए भने केही खाली छन् । संकलन गरिएको अक्सिजन सिलिण्डरमध्ये भैरहवास्थित यूनिभर्सल कलेज अफ मेडिकल साइन्सेस (यूसिएमएस) लाई एक सय वटा, लुम्बिनी प्रादेशिक अस्पताल बुटवललाई ६८ वटा र भीम अस्पताल भैरहवालाई १५ वटा उपलब्ध गराइएको उनले बताए । बाँकी रहेका अन्य सिलिण्डरहरुलाई सम्बन्धित स्थान अक्सिजन भर्नका लागि पठाइएको प्रजिअ तामाङले जानकारी दिए । रुपन्देहीमा संक्रमितको संख्या दिनहुँ बढ्दै गएपछि अक्सिजन सिलिण्डरको अभाव खड्किएको छ ।"
महामारीमा बीपीका कर्मचारीको आन्दोलन : प्रतिष्ठान पदाधिकारीको कार्यकक्षमा ताला,"धरान : सुनसरीको धरानस्थित बीपी कोइराला स्वास्थ्य विज्ञान प्रतिष्ठानका चारजना पदाधिकारीको कार्यकक्षमा कर्मचारीले तालाबन्दी गरेका छन्। शुक्रबार विभिन्न माग राखेर आन्दोलनमा उत्रिएका कर्मचारीले प्रतिष्ठानका पदाकिारीको कार्यकक्षमा तालाबन्दी गरेका हुन्। आन्दोलनमा उत्रिएका कर्मचारीले उपकुलपती डा ज्ञानेन्द्र गिरी, शिक्षाध्यक्ष डा गुरु खनाल, रजिष्ट्रार डा मोहनचन्द्र रेग्मी र निर्देशक गौरीशंकर साहको कार्यकक्षमा तालाबन्दी गरेका हुन्। प्रतिष्ठानको कर्मचारी तदर्थ समितिका अध्यक्ष राजन कोइरालाको नेतृत्वमा आन्दोलनमा उत्रिएका कर्मचारीले प्रतिष्ठानका पदाधिकारीले प्रतिष्ठान राम्रोसँग संचालन गर्न नसकेको, कोभिड भत्ता उपलब्ध नगराएको, गत आर्थिक वर्षमा वृद्धि भएको २० प्रतिशत तलब नदिएको, कर्मचारीको आन्तरिक फायल बढुवा नगरेको र ज्वालादारी कर्मचारीलाई करार गर्नुपर्ने माग राखेर आन्दोलनमा उत्रिएको अध्यक्ष कोइरालाले बताए। प्रतिष्ठानका पदाधिकारीलाई वैशाख १४ गते पाँच बुँदे माग राखेर ज्ञापनपत्र बुझाउदा समेत माग पुरा नभए पश्चात कर्मचारी आन्दोलनमा उत्रनु परेको कोइरालाले बताएका छन्। कोभिड उपचारमा खटिएका जुनियर कर्मचारीलाई असमान तरिकाले कोभिड भत्ता दिएको र गत वर्षको कोभिड भत्ता समेत उपलब्ध गराउन कर्मचारीले माग गरेका छन्। आन्दोलित कर्मचारीले कोभिड उपचारमा खटिएका स्वास्थ्यकर्मीलाई क्वारेनटाइनको व्यवस्था नगरी घरमै पठाउने गरेका कारण परिवारमा समेत कोरोनाको जोखिम बढेको बताएका छन्। आन्दोलनमा उत्रिएका कर्मचारी किरण भट्टराईले कोरोनामा खटिएका कर्मचारीलाई क्वारेनटाइनको व्यवस्था गर्न माग गरेका छन्। अध्यक्ष कोइरालाले सातदिन भित्र कर्मचारीका जायज मागलाई सम्बोधन नगरिए आन्दोलनलाई सशक्त बनाउने चेतावनी दिएका छन्। प्रतिष्ठानका सहायक प्रवक्ता डा चुडामणि पोखरेलले कर्मचारीले पदाधिकारीको कार्यक्षमा तालाबन्दी गरेका कारण प्रतिष्ठानको दैनिक कामकाजमा अवरोध पुगेको बताए।"
कोरोनाबाट संसद् सचिवालयका उपसचिवको मृत्यु,काठमाडौं : संसद सचिवालयमा कार्यरत एकजना उपसचिवको कोराना संक्रमणबाट मृत्यु भएको छ । उपसचिव कृष्णराज खनालको शुक्रबार बिहान सहिद मेमोरियल अस्पताल कलंकीमा निधन भएको हो। घरमै आइसोलेसनमा रहेकै बेला स्वास्थ्यमा समस्या आएपछि कलंकीस्थित सहिद ममोरियल अस्पताल लैजाँदै गर्दा मृत्यु भएको जनाइएको छ। वैशाख २७ गते बस्न लागेको प्रतिनिधिसभाको बैठकअघि बुधबार सांसदलगायत कर्मचारीको स्वाब संकलन गरिएको थियो।
राष्ट्रियसभा उपनिर्वाचन : एमालेको उम्मेदवार बने बादल,काठमाडौं : नेकपा एमालेले राष्ट्रियसभाको उपनिर्वाचनमा गृहमन्त्री रामबहादुर थापा बादललाई उम्मेदवार बनाएको छ। शुक्रबार बालुवाटारमा भएको शीर्षनेताहरुको छलफलपश्चात सत्तारुढ दल एमाले बादललाई नै उम्मेदवार बनाउने निष्कर्षमा पुगेको हो। बादलसहितको टोली हेलिकप्टरमा उम्मेदवारी मनोनयनका लागि बागमती प्रदेशको राजधानी हेटौंडातर्फ प्रस्थान गरेका छन्। राष्ट्रियसभा सदस्यका लागि प्रदेशसभा सदस्य र स्थानीय तहका प्रमुख तथा उपप्रमुख मतदाता हुन्। बागमतीमा एमालेको एकल बहुमत भएपनि माधव समूहले विपक्षी पार्टीसँग गठबन्धन गर्दा एमालेलाई संकट उत्पन्न भएको छ। राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर राष्ट्रियसभाको रिक्त पदका लागि डा खिमलाल देवकोटालाई अघि सार्ने सहमति भइसकेको छ। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेश अन्तर्गत राष्ट्रिय सभाको लागि हुन लागेको उपनिर्वाचनका लागि आज मनोनयन दर्ता हुँदैछ। उम्मेदवारी दर्ताको समय बिहान १० बजेदेखि ४ बजेसम्म निर्धारण गरिएको छ। बागमती प्रदेशको एक सिटका लागि जेठ ६ गते उपचुनाव हुँदैछ।
कर्णालीमा कोरोना महामारीसँग जुध्न स्वास्थ्यकर्मी अभाव,"सुर्खेत : मानव विकास सूचकांकमा कमजोर कर्णाली स्वास्थ्य पूर्वाधार पनि कमजोर छ । सामान्य रोगका बिरामीलेसमेत गुणस्तरीय उपचार नपाउने अवस्थामा कोरोना महामारीसँग जुध्न सहज छैन । त्यसमा पनि दरवन्दी अनुसार स्वास्थ्यकर्मी नहुँदा कोरोना महामारीसँग जुध्न थप समस्या भएको छ । प्रदेशका दुर्गम जिल्लामा न स्वास्थ्य पूर्वाधार, न पर्याप्त स्वास्थ्यकर्मी ।कोरोना महामारीको दोस्रो लहर फैलिएपछि कर्णालीमा चुनौती बढेको हो । संक्रमितको संख्या बढ्न थालेपछि उनीहरुको उपचारमा स्वास्थ्यकर्मी अभाव हुन थालेका हुन् । प्रदेशमा दरवन्दी अनुसारका चिकित्सक र स्वास्थ्यकर्मी नहुँदा महामारी रोकथाम र उपचारमा जटिलता भएको हो । संक्रमण नियन्त्रण बाहिर जाने अवस्था आएपछि चिकित्सकहरुलेसमेत प्रदेश सरकारसँग स्वास्थ्यकर्मी र स्वास्थ्य पूर्वाधार थप्न हारगुहार नै गरेका छन् । कर्णालीमा सामान्य अवस्थामा पनि विशेषज्ञ चिकित्सक बस्न मान्दैनन् । त्यसमा पनि दुर्गम जिल्लामा अधिकांश स्वास्थ्यकर्मीको दरवन्दी रिक्त छ । यहीकारण पनि महामारी नियन्त्रणमा समस्या आउन थालेपछि प्रदेश सरकारले केन्द्र सरकारसँग तत्काल दक्ष जनशक्ति र स्वास्थ्यकर्मी उपलब्ध गराइदिन आग्रह गरेको छ । महामारी बढ्दै जाँदा हालकै जनशक्तिले थेग्न नसक्ने चिकित्सकहरुले चेतावनी दिइसकेका छन् । कोरोना संक्रमण तीव्र गतिमा फैलिरहँदा कर्णालीमाअधिकांश करारमा नियुक्त जनशक्तिबाटै काम चलाउनु परिरहेको छ । कर्णाली प्रदेश स्वास्थ्य सेवा निर्देशनालयको तथ्याङ्कअनुसार हाल प्रदेशभर आठसय ८७ जना स्वास्थ्यकर्मीको दरबन्दी छ । तर जम्मा दुईसय ९६ जनाको मात्रै पदपूर्ति छ । त्यसमा एकसय ६३ जना विशेषज्ञ चिकित्सकको दरबन्दी हो । कर्णालीमा हाल २७ जना विशेषज्ञ चिकित्सक मात्रै कार्यरत छन् । दरबन्दीमा कार्यरत सातजना विशेषज्ञ चिकित्सक भने अहिले अध्ययन विदामा छन् । दरबन्दी अनुसारका चिकित्सक नहुँदाहाल करारमा विशेषज्ञ चिकित्सक नियुक्त गरेर काम चलाइएको छ । निर्देशनालयका अनुसार हाल कर्णालीभर करारसहित गरेर जम्मा ९४ जना विशेषज्ञ चिकित्सक कार्यरत छन् । उपलब्ध जनशक्ति कोरोना महामारीसँग जुध्नपर्याप्त नभएकोस्वास्थ्य निर्देशनालयका निर्देशक डाक्टर रविन खड्का बताउँछन् । अहिले पनि यहाँ दरबन्दी अनुसारका चिकित्सक छैनन्, हामीलेकरारमा नियुक्त गरेर काम चलाउनु परेको छ उनले भने, कोरोना महामारीको दर बढ्दो छ, यो महामारीसँग लड्नका लागि कर्णालीसँग दक्ष जनशक्तिको चरम अभाव छ ।बुधबार मात्र मुख्यमन्त्री महेन्द्रबहादुर शाहीले प्रदेश अस्पताल सुर्खेतमा कार्यरत चिकित्सकहरुसँग महामारी नियन्त्रणबारे छलफल गरे । सो अवसरमा चिकित्सकले महामारी नियन्त्रणका लागि तत्काल आवश्यक स्वास्थ्यकर्मी र पूर्वाधारको व्यवस्था गर्न हारगुहार नै गरे । चिकित्कहरुले कोरोना नियन्त्रणका लागि जनशक्ति थप्नुपर्ने, जोखिम भक्ताको सुविधा उपलब्ध गराउनुपर्ने, जिल्ला अस्पतालहरुमा अक्सिजनको व्यवस्थापन गर्नुपर्ने, बेडहरु थप्नुपर्ने,अस्पतालहरुको स्तरोन्नति, र पालिकाहरुमा अक्सिजनसहितको आइसोलेसन सञ्चालन गर्न प्रदेश सरकारसँग आग्रह गरे । प्रदेश सरकारका प्रवक्ता मन्त्री विमला केसीले प्रदेशमा स्वास्थ्यकर्मीको अभाव टार्न संघीय सरकारसँग आवश्यक जनशक्ति माग गरिएको बताइन् । प्रदेश सरकारले जनशक्ति उपलब्ध गराएमा महामारी नियन्त्रणमा सहज हुने उनको भनाइ छ । यसैबीच कर्णालीमा बढ्दै गएको कोरोना संक्रमण नियन्त्रणका लागि केन्द्र सरकारले पनि चासो देखाएको छ । संघीय सरकारका वन तथा वातावरणमन्त्री प्रेमबहादुर आलेले बुधबार मुख्यमन्त्री महेन्द्रबहादुर शाहीलाई टेलिफोन गरी कोरोना नियन्त्रणमा आवश्यक पर्ने सम्पूर्ण साधनस्रोत उपलब्ध गराउन पहल गर्ने प्रतिवद्धता जनाएका हुन् । त्यसक्रममा मुख्यमन्त्री शाहीले दैनिक एकहजार सिलिण्डर भर्न सक्ने क्षमताको अक्सिजन प्लान्ट, एण्टिजेन किट तथा आइसोलेसन निर्माणका लागि केन्द्र सरकारबाट तत्काल थप पहल गरिदिन आग्रह गरे।"
अक्सिजन नपाएर भक्तपुरमा दुई सङ्क्रमितको मृत्यु,काठमाडौं : अस्पतालले अक्सिजनको व्यवस्था गर्न नसक्दा एकैसाथ दुई कोरोना सङ्क्रमितको मृत्यु भएको छ । भक्तपुर कौशलटारस्थित भक्तपुर इन्टरनेशनल नेपाल अस्पतालमा उपचारका लागि भर्ना भएका दुई कोरोना सङ्क्रमितको अस्पतालमा अक्सिजन सकिएपछि मृत्यु भएको जिल्ला स्वास्थ्य कार्यालय भक्तपुरका प्रमुख कृष्ण मिजारले जानकारी दिए । भक्तपुरका अस्पतालहरुमा अक्सिजनको अभाव भइरहेको उनको भनाइ थियो । उनले उक्त अस्पतालले भर्ना भएका बिरामीलाई अक्सिजन सकिन लागेकाले अन्यत्र लैजान बिरामीका परिवारलाई भनेपछि अस्पताल खोज्दाखोज्दै मृत्यु भएको जानकारी दिए । एकदमै गम्भीर अवस्थामा रहेका बिरामीलाई अस्पतालमा पर्याप्त अक्सिजनको व्यवस्था नगरी उपचार गर्दा बिरामीको ज्यान गएको मृतकका परिवारले बताएका छन् ।रासस
"पर्वतमा मलामी बोकेको जीप दुर्घटना, १७ जना घाइते, २ को अवस्था गम्भीर","पर्वत : पर्वतको कुश्मा नगरपालिका १० पिपलटारीमा शुक्रबार बिहान मलामी बोकको जीप दुर्घटना हुँदा पर्वतमा १७ जना घाइते भएका छन् । पर्वतको कुश्मा नगरपालिका १३ खौलालाँकुरीदेखि सदरमुकाम कुश्माबजारस्थित अस्पतालसम्म आउँदै गरेको ग २ च ५२१३ नम्बरको जीप कुश्मा नगरपालिका १० सिमखेतमा दुर्घटना हुँदा १७ जना घाइते भएका हुन् । घाइतेमध्ये १६ वर्षीय अमन परियार र ५७ वर्षीय माने परियारलाई गम्भीर चोट लागेको छ । घाइतेहरुको अहिले पर्वत जिल्ला अस्पतालमा उपचार भइरहेको छ । गम्भीर घाइते भएकालाई थप उपचारका लागि पोखरा पठाउने तयारी भइरहेको जिल्ला प्रहरी कार्यालय पर्वतका प्रहरी नायव उपरीक्षक विश्वराज अधिकारीले बताए । घाइते हुनेमा एउटै गाउँका बलबहादुर परियार, डिलबहादुर परियार, रामचन्द्र परियार, शक्ति परियार, मिठु परियार, सुमित परियार, रविना परियार, अंकित परियार, उज्वल परियार, बाबुराम परियार, डिले परियार, मिन परियार, अनिनाथ परियार, अमृशा परियार र पृथ्वी परियार रहेका छन् । सामान्य घाइते रहेका चालक अनिनाथ परियारलाई प्रहरीको निगरानीमा उपचार भइरहेको छ । उनीहरु कुश्मा नगरपालिका १३ खौलालाँकुरीकै विष्णु परियारको अस्पतालमा मृगौला डायलासिस गराउने क्रममा मृत्यु भएपछि शव जिम्मा लिनका लागि अस्पताल आउने क्रममा दुर्घटना भएको हो । विष्णु परियारको पर्वत अस्पतालमा २३ गते मृत्यु भएको हो । क्षमताभन्दा बढी यात्रु बोकेको जीप ओरालो सडकमा अनियन्त्रित हुँदा दुर्घटना भएको जिल्ला ट्राफिक कार्यालय पर्वतले जनाएको छ ।"
"माधवले भने, 'भ्रममा नपर्नुहोला, कुरा केही मिलेको छैन'","काठमाडौँ : नेकपा एमालेका वरिष्ठ नेता माधवकुमार नेपालले पार्टी एकताका लागि प्रधानमन्त्री केपी ओलीसँग कुनै प्रकारको सहमति नभएकोले त्यसबारेमा भ्रममा नपर्न नेता कार्यकर्तालाई आग्रह गरेका छन्। नेपाल बिहीबार शितलनिवास पुगेर राष्ट्रपतिसँग छलफल गरेको विषयलाई लिएर विभिन्न अनुमान र आशंका भएपछि नेपालले शुक्रबार सामाजिक संजालमार्फत आफ्नो भनाइ सार्वजनिक गरेका हुन्। उनले पार्टी एकताका लागि वार्ता गर्न र लचकता अपनाउन तयार रहेको बताउँदै भनेका छन्, 'यसका लागि वार्ता र लचकता दुवै अपनाउछौं, तर अहिले सम्म कुनै सहमति भएको छैन।' नेपालले फागुन २८ गते र त्यसपछि बालुवाटारमा बसेका बैठकहरुले गरेका निर्णय खारेज गर्नुपर्ने आफ्नो बटमलाइन रहेको स्पस्ट पारेका छन्। उनले यसबारेमा कुनै किसिमको भ्रममा नपर्न र नअलमलिन आग्रह गर्दै सुदृढ र सशक्त पार्टी बनाउने महान अभियानमा क्रियाशील रहन सबैलाई अपिल गरेका छन्। नेपालले भनेका छन्, ' २०७७ फागुन २८ गते र त्यसपछि बसेका कथित बैठकहरू र त्यसले गरेका निर्णयहरू फिर्ता लिनु पर्छ र २०७५ जेष्ठ २ गतेको कमिटी, विधान र नेतृत्व नै हाम्रो बटम लाइन हो । यस सम्बन्धमा कुनै किसिमको भ्रममा नपर्न , नअल्मलिन र सुदृढ र सशक्त पार्टी बनाउने महान अभियानमा लागिरहन आह्वान गर्दछौं।' राष्ट्रपति विद्यादेवी भण्डारीले फोन गरेर भेट वार्ताका लागि आग्रह गरेपछि नेपाल बिहीबार बेलुका शितलनिवास पुगेका थिए। राष्ट्रपतिसँगको छोटो भेटवार्ता सकारात्मक नरहेको ब्रिफिङ बिहीबार राति नै उनले आफू पक्षीय नेताहरूसँग गरेका थिए। भण्डारीले बरिष्ठ नेताको नताले पार्टी एकता जोगाउन पहल गर्नुपर्ने आग्रह गर्दा नेपालले ओली नै एकताको सबैभन्दा ठूलो बाधक भएकोले यो अवस्था सिर्जना भएको बताएका थिए। नेपालसँग भेटवार्ता गर्नुअघि शितलनिवासमा राष्ट्रपति भण्डारी र एमालेका अध्यक्ष एवं प्रधानमन्त्री केपी ओलीसँग भेटवार्ता भएको थियो। फागुन २८ मा अध्यक्ष ओलीले आफूनिकट नेताहरुलाई बालुवाटारमा बोलाएर पार्टी विधान संशोधन गर्दै माधव नेपाललगायतका नेताहरूको जिम्मेवारीबाट हटाउँदै निष्काशान गरेका थिए। ओलीले संसद्मा निर्वाचित नेपालसहित तीसजनालाई स्पस्टीकरण सोधेर कारबाहीको तयारीसमेत गरेका छन्। वैशाख २८ गते विश्वास मत लिने प्रधानमन्त्रीको कदममा पनि नेपाल पक्षले असहयोग गर्ने संकेत पाएपछि ओली नेपाललाई सम्झाउन फकाउन राष्ट्रपतिलाई समेत आग्रह गरेका थिए। उनले राष्ट्रियसभामा विपक्षीहरूसँग गठबन्धन गरेर नेपाल समूहले सरकार पक्षका उम्मेदवार रामबहादुर थापा बादलविरुद्ध अलग्गै उम्मेदवार खडा गरेपछि त्यसलाई रोक्ने पहल गरेका थिए। राष्ट्रपतिले समेत त्यसबारेमा सोच्न नेपाललाई आग्रह गरेकी थिइन्। तर त्यो प्रयास असफल भएको छ। शुक्रबार बादलविरुद्ध नेपाल पक्षले विपक्षीसमेतको गठबन्धमा खिमलाल देवकोटालाई उम्मेदवार बनाएको छ।"
महामारीमा चिकित्सकविहीन अर्घाखाँचीका स्वास्थ्य केन्द्र,सन्धिखर्क : कोभिड महामारी बढिरहेको समयमा अर्घाखाँचीमा रहेका दुईवटै प्राथमिक स्वास्थ्य केन्द्रमा चिकित्सक नहुँदा सेवाग्राही समस्यामा परेका छन् । प्रदेशसभा निर्वाचन क्षेत्र नम्बर १ कमा रहेको छत्रदेव गाउँपालिकाको बल्कोट प्राथमिक स्वास्थ्य केन्द्र र १ ख मा रहेको शितगंगा नगरपालिकाको ठाडा प्राथमिक स्वाथ्य केन्द्र डाक्टरविहीन हुँदा सामान्य रोगका बिरामी हुँदा पनि सन्धिखर्क तथा बुटवल जान बाध्य छन्। २ जना चिकित्सकको दरबन्दी रहेको दुबै प्राथमिक स्वास्थ्य केन्द्रमा रहेका चिकित्सक अध्ययन विदामा गएपछि प्राथमिक स्वास्थ्य केन्द्र चिकित्सकविहीन बनेको शितगंगा नगरपालिकाका नगर प्रमुख सुर्य प्रसाद अधिकारीले बताए । अहिले प्राथमिक स्वास्थ्य केन्द्रमा रहेका अन्य कर्मचारीको भरमा प्राथमिक स्वास्थ्य केन्द्र चलेका छन् । सामान्य खालका बिरामी अन्यत्र जानुपर्ने बाध्यता स्थानीयले खेपेको शितगंगा नगरपालिका वडा नम्वर ३ ठाडाका स्थानीय नारायण अधिकारीले बताए । प्राथमिक स्वास्थ्य केन्द्रमा एचए पनि नहुदा अहेब अन्य कर्मचारीले बिरामीको चेकजाँच र उपचार गरिरहेका छन् । स्वास्थ्य केन्द्रमा रहेका २ जना चिकित्सक अध्ययन गर्न गएपछि प्राथमिक स्वास्थ्य केन्द्र डाकटरविहीन बनेको छत्रदेव गाउँपालिकाका अध्यक्ष लेखनाथ पोख्रेलले बताए । चिकित्सक ल्याउन पहल भइरहेको उनको भनाइ छ ।
ओलीसँग अहिलेसम्म कुनै सहमति भएको छैन : माधव नेपाल,"काठमाडौं : एमाले नेता माधवकुमार नेपालले अध्यक्ष केपीशर्मा ओलीसँग अहिलेसम्म कुनै सहमति नभएको बताएका छन्। शुक्रबार फेसबुकमार्फत नेपालले विधिको आधारमा चल्ने सुदृढ र एकतावद्ध एमाले चाहेपनि हालको वार्तामा कुनै सहमति नभएको प्रष्ट्याएका छन्। उनले २०७७ फागुन २८ गते र तत्पश्चात बसेका बैठकका निर्णय फिर्ता लिनुपर्ने र २०७५ जेठ २ गतेको कमिटी, विधान र नेतृत्व नै आफ्नो बटम लाइन भएको बताएका छन्। हामी सिद्धान्तनिष्ठ, क्रान्तिकारी, नीति र विधिको आधारमा चल्ने सुदृढ र एकतावद्ध एमाले चाहन्छौं किनकी यो हामीले निर्माण गरेको पार्टी हो। यसका लागि वार्ता र लचकता दुवै अपनाउछौं, तर अहिलेसम्म कुनै सहमति भएको छैन। नेपालले जारी गरेको विज्ञप्तिमा भनिएको छ,२०७७ फागुन २८ गते र तत्पश्चात बसेका कथित बैठकहरू र त्यसले गरेका निर्णयहरू फिर्ता लिनु पर्छ र २०७५ जेष्ठ २ गतेको कमिटी, विधान र नेतृत्व नै हाम्रो बटम लाइन हो। नेपालले कुनै किसिमको भ्रममा नपर्न, नअल्मलिन र सुदृढ र सशक्त पार्टी बनाउने महानअभियानमा लागिरहन आह्वान गरेका छन्। बूढानीलकण्ठ भेटपछि माधव नेपाल शीतल निवासमा एमाले नेता नेपालको दौडधुप बालुवाटारमा एमाले स्थायी कमिटी बैठक बस्दै सत्तारुढ नेकपा एमालको विभाजन रोक्न बिहीबारदेखि नेताहरुबीच निरन्तर छलफल चलिरहेपनि अहिलेसम्म कुने परिणाम निस्किएको छैन। एमालेले माधव नेपाल पक्षमाथि भएको कारबाही फुकुवा र राष्ट्रिय सभाको उम्मेदवार टुंगो लगाउन शुक्रबार स्थायी कमिटीको बैठक बोलाएको छ। बिहीबारको स्थायी कमिटी बैठकमा नेपाल पक्षको कारबाही फिर्ता गर्नुपर्ने विषयमा ओलीलाई अन्य नेताले दबाब दिएका छन्। कारबाही फिर्ता गर्दा पनि विपक्षीको साथमा गए मात्रै थप कारबाही गर्नुपर्ने उनीहरूको मत छ। वरिष्ठ नेता नेपालसहित चार जनालाई गरिएको कारबाही फिर्ता लिनेबारे छलफल भएको जनाइएको छ। नेपालसहित भीम रावल, सुरेन्द्र पाण्डे र घनश्याम भुसाललाई ६ महिनाका लागि निलम्बन गरिएको छ। अन्य ३० प्रतिनिधिसभा सदस्यलाई पनि स्पष्टीकरण सोधिएको छ। बिहीबारैअर्थमन्त्री विष्णु पौडेल, सुरेन्द्र पाण्डे र गोकर्ण विष्टबीच पनि पार्टीलाई एकजुट बनाउने र विश्वासको मतका विषयमा छलफल भएको थियो। पार्टी विभाजन रोक्न राष्ट्रपति विद्यादेवी भण्डारीले अध्यक्ष ओली र वरिष्ठ नेता माधवकुमार नेपालसँग बिहीबार मध्यरातिसम्म छलफल चलाएकी थिइन्। छलफलमा माधव पक्षले २ जेठ २०७५ मा फर्किनुपर्ने पुरानै अडान राखेका छन्। ओली र नेपालबीच आज पनि छलफल हुने एमाले स्रोतले जनाएको छ।"
राष्ट्रियसभा सदस्यमा थापा र देवकोटाको उम्मेदवारी दर्ता,"मकवानपुर : नेकपा (एमाले)का केन्द्रीय सदस्य रामबहादुर थापाले वाग्मती प्रदेशमा राष्ट्रियसभामा रिक्त एक सदस्यका लागि प्रदेश निर्वाचन कार्यालय वाग्मती प्रदेश हेटौँडामा शुक्रबारर उम्मेदवारीको मनोनयन दर्ता गराएका छन् । उनको उम्मेदवारीका प्रस्तावकमा प्रदेशका मुख्यमन्त्री डोरमणि पौडेल र समर्थकमा सामाजिक विकासमन्त्री सरस्वती बस्नेत रहेका छन्। गृहमन्त्री थापा आज आफ्नो मनोनयनपत्र दर्ता गर्न हेलिकोप्टरबाट हेटौँडा आइपुगेका हुन्। सो पदमा नेपाली कांग्रेस, नेकपा(माओवादी केन्द्र) लगायत दलका समर्थनमा डा खिमलाल देवकोटाले पनि उम्मेदवारीको मनोनयनपत्र दर्ता गराएको प्रदेश निर्वाचन कार्यालय वाग्मती प्रदेश हेटौँडाले जनाएको छ । सङ्घीयताविद् डा देवकोटाका प्रस्तावकमा माओवादी केन्द्र, वाग्मती प्रदेश संसदीय दलका नेता शालिकराम जम्कट्टेल र समर्थकमा कांग्रेस वाग्मती प्रदेशका प्रमुख सचेतक राधा घले रहेका छन्। वाग्मती प्रदेशसभामा ६६ निर्वाचन क्षेत्रका ११९ स्थानीय तहका प्रमुख उपप्रमुख २३८ र वाग्मती प्रदेशसभा सदस्य ११० जना गरी कूल ३४८ मतदाता रहेको प्रदेश निर्वाचन अधिकृत डिल्लीरत्न श्रेष्ठले बताउनुभयो । उहाँका अनुसार आगामी जेठ ६ गते हेटौँडा उपमहानगरपालिका वडा नम्वर ४ स्थित भुटनदेवी मावि भवनमा दुई मतदान केन्द्र रहने गरी व्यवस्थापन मिलाइएको छ । एउटा स्थानीय तहका लागि र अर्को प्रदेश सभा सदस्यका लागि केन्द्र निर्धारण गरिएको हो ।"
दुधौलीका नगर प्रमुख राउतलाई कोरोना संक्रमण,"सिन्धुली : सिन्धुलीको दुधौली नगरपालिकाका नगर प्रमुख घनश्याम राउतलाई कोरोना भाइरस (कोभिड१९) को संक्रमण पुष्टि भएको छ । नगरकै योजना अनुगनमन तथा कार्य सम्पदानका क्रममा कोरोना संक्रमण भएको पुष्टि भएको नगर प्रमुख राउतले बताए । शुक्रबार आएको पीसीआर रिपोर्ट अनुसार म र दुई इन्जिनियरलगायतमा कोरोना भाइरस संक्रमण पुष्टि भएको हो, उनले भने । संक्रमणपछि राउत होम आइसोलेसनमा बसेका छन् । उनले आफ्नो स्वास्थ्य सामान्य रहेको पनि बताए । राउतले यस अघिनै कोरोना भाइरसविरुद्धको दुवै डोज खोप लगाएका थिए । खोप गाइएको भएपनि कोरोना भाइरस संक्रमण भएको उनको भनाइ छ । राउतले नगरका सम्पूर्ण नागरिकमा सुरक्षित रहन समेत आग्रह गरेका छन् । झण्डै एक साताअघि नगरको धनसारीमा संचालन भएको एक योजना अनुगनमासँगै गएका प्राविधिकलाई ज्वरो आएपछि कोरोना चेकजाँच गर्दा पोजिटिभ रिपोर्ट आएको थियो । त्यसलगत्तै कन्ट्याक ट्रेसिङका आधारमा गरिएको स्वाब परीक्षणका क्रममा नगर प्रमुख राउतलगायत अन्यमा समेत पोजिटिभ देखिएको हो । मेयर राउतका परिवारमा भने कुनै पनि संक्रमण देखिएको छैन् । नगरका अन्य पदाधिकारी तथा कर्मचारीहरुको समेत स्वाव संकलन गरेर परिक्षणका लागि पठाइएको बताइएको छ । दुधौली नगरपालिकामा कोरोना भाइरसको संक्रमण तीव्ररुपमा फैलिएको छ । हालसम्म नगरका ५० बढीमा कोरोना संक्रमण पुष्टि भएको जनस्वास्थ्य कार्यालय सिन्धुलीले जनाएको छ । दुधौली एक सातादेखि सर्टडाउन गरिएको छ ।"
आफू चढ्ने गाडी एम्बुलेन्स बनाउने प्रजिअ जोशीको घोषणा,दार्चुला : दार्चुलाका प्रमुख जिल्ला अधिकारी शिद्धराज जोशीले आफूले चढ्ने गाडीलाई महामारीमा बिरामी बोक्ने एम्बुलेन्सको रुपमा प्रयोग गर्ने घोषणा गरेका छन्। कोरोना महामारीमा बिरामीलाई एम्बुलेन्सको अभाव हुन नदिन प्रजिअ जोशीले यस्तो घोषणा गरेका हुन्। प्रमुख जिल्ला अधिकारी जोशीले जिल्ला प्रशासन कार्यालय दार्चुलाको बा २ झ ६७ नम्बरको गाडी कोरोना भाइरस संक्रमित बाहेकका बिरामीलाई बोक्ने गरी एम्बुलेन्सको रुपमा प्रयोग गरिने बताए। शुक्रबार जिल्ला प्रशासन कार्यालय दार्चुलामा बसेको कोभिड१९ संकट व्यवस्थापन केन्द्र दार्चुलाको बैठकमा प्रजिअ जोशीले आफूले चढ्दै आएको गाडीलाई बिरामी बोक्ने एम्बुलेन्सको रुपमा प्रयोग गर्ने घोषणा गरेका हुन्। देशैभर कोरोनाको महामारी फैलिरहेको अवस्थामा अस्पताल तथा स्थानीय तहसँग हुने एम्बुलेन्स अभाव हुन नदिन कोरोना संक्रमित बाहेकका बिरामीलाई बोक्न उक्त गाडीलाई एम्बुलेन्सको रुपमा प्रयोग गरिने प्रमुख जिल्ला अधिकारी सिद्धराज जोशीले घोषणा गरेको नगर प्रमुख हंस राज भट्टले बताए ।
कोरोना परीक्षण गर्न प्रधानमन्त्री ओलीको स्वाब संकलन,"काठमाडौं : प्रधानमन्त्री केपी ओलीको कोरोना भाइरस (कोभिड१९) संक्रमण परीक्षणका लागि स्वाब संकलन गरिएको छ। शुक्रबार प्रधानमन्त्रीको सरकारी निवास बालुवाटारमा प्रधानमन्त्री ओलीसहित उनका स्वकीय र निजी सचिवालय, सुरक्षा निकाय र चालकसहित १०० जनाभन्दा बढीको स्वाब संकलन गरिएको प्रधानमन्त्रीका प्रेस सल्लाहकार सूर्य थापाले जानकारी दिए। यसअघि प्रतिनिधिसभाका सांसदहरुको बुधबार कोरोना परीक्षणका लागि स्वाबको नमूना संकलन गरिएको छ। सोही क्रममा सभामुख अग्निप्रसाद सापकोटा र उनको सचिवालयका सबै कर्मचारीको नेगेटिभ रिपोर्ट आएको छ। परीक्षण गराएकामध्ये प्रतिनिधिसभाका चारजना सांसद र तीनजना कर्मचारीमा कोरोना पुष्टि भएको संसद सचिवालयले जनाएको छ। अन्यको आउन बाँकी छ। बिहीबारदेखि सुरु हुने संसद अधिवेशनमा सहभागी हुन सांसदले कोरोना परीक्षण गराएका हुन्। प्रधानमन्त्री ओलीले यही वैशाख २७ गते प्रतिनिधिसभामा विश्वासको मत लिदैछन्।"
सिन्धुलीमा कोरोनाबाट बालकको मृत्यु,"सिन्धुली : सिन्धुलीमा कोरोना भाइरस (कोभिड१९) को संक्रमणबाट एक बालकको मृत्यु भएको छ । मृत्यु हुनेमा हरिहरपुरगढी गाउँपालिका सिन्धुलीका एक आठ वर्षीय बालक रहेका छन् । योसँगै सिन्धुलीमा कोरोना भाइरस संक्रमणबाट मृत्यु हुनेको संख्या ७ पुगेको छ । एक साताअघि तिनपाटन गाउँपालिकाका ८५ वर्षीया वृद्धा र एकजना शिक्षकको कोरोना भाइरसबाट ज्यान गएको थियो । चारदिन अघि ज्वरो आएपछि सिन्धुली अस्पतालमा उपचारका लागि ल्याइएको बालकको बिहीबारमात्र स्वाब परीक्षण गर्दा कोरोना पोजिटिभ देखिएको सिन्धुली अस्पतालका मेडिकल सुपेरिटेन्डेन्ट डाक्टर उमेश प्रधानले बताए । उपचारका क्रममा मृतक बालकका कडाखालको कुपोषण भएको पनि पाइएको छ । साथै स्वाब परीक्षणमा कोभिड १९ पोजिटिभ पनि देखिएको हो, डाक्टर प्राधनले भने । उनको शव नेपाली सेना माफर्त गाउँपालिकामै पठाउँने तयारी गरिएको छ । मृतकका आफन्तहरुले स्वास्थ्य सुरक्षा र मापदण्डको पालना गर्दै आफ्नो धार्मीक संस्कार अनुसार शव व्यवस्थापन गर्न चाहेकाले सेनाको सहयोगमा गाउँपालकिामै पठाउने तयारी गरिएको स्वास्थ्य कार्यालय सिन्धुलीका प्रमुख जितेन्द्र शाहले जानकारी दिए । शाहका अनुसार गत वर्ष पहिलो चरणको संक्रमणबाट जिल्लामा चार जनाको मृत्यु भएको थियो । दोस्रो लहको संक्रमणबाट समेत तीनजनाको मृत्यु भइसकेको छ । योसँगै जिल्लामा मृत्यु हुनेको संख्या सात पुगेको हो, शाहले भने । उता सिन्धुलीमा दोस्रो लहरको कोरोना भाईरस संक्रमण फैलिएसंगै २ सय १३ जनामा संक्रमण भएको छ । गत वर्ष पहिलो चरणमा जिल्लामा ७ सय ८२ जनामा कोरोना संक्रमण भएको थियो । संक्रमित हुनेहरुमा कमलामाई र दुधौली नगरपालिकाका धेरै छन् । संक्रमितमध्ये ९० प्रतिशतबढी होम आइसुलेसनमा रहेका छन् ।"
भेन्टिलेटर अभावमा डोटीमा कोरोना संक्रमित पुरुषको मृत्यु,"डोटी : डोटीमा थप एकजना कोरोना संक्रमित पुरुषको मृत्यु भएको छ । जिल्ला अस्पताल डोटीको आइसोलेसनमा उपचार गराइरहेका उनको शुक्रबार बिहान मृत्यु भएको अस्पताल स्रोतले जनाएको छ । भेन्टिलेटर अभावमा उनको मृत्यु भएको हो । डोटी अस्पतालमा आइसीयु र भेन्टिलेटर नहुँदा कोरोनाका जटिल बिमारीलाई समस्या भइरहेको छ । उनी रेडियो नेपाल प्रदेश प्रशारण केन्द्र दिपायलमा इन्जिनियर पदमा कार्यरत थिए । वैशाख १५ गते मात्रै उनी अन्यत्रबाट सरुवा भएर दिपायल कार्यालयमा हाजिर भएका थिए । डोटीमा कोरोनाबाट मृत्यु हुनेको संख्या दुई पुगेको छ । सप्तरी जिल्ला कञ्चनपुरी नगरपालिका घर भएका ३२ वर्षीय पुरुषको मृत्यु भएको अस्पतालका मेसु कृष्णराज जाेशीले बताए । उनी २२ गतेमात्रै अस्पतालमा भर्ना भएका थिए । बिहीबार नै उनको अवस्था गम्भीर भएकाले अन्यत्र रिफरका लागि उनको कार्यालयलाई जानकारी भएपनि शुक्रबारमात्रै उनलाई बाहिर लैजाने कुरा भइरहेको जोशीले जानकारी दिए । जिल्ला अस्पतालमा हाल ५ जना सक्रिय कोरोनाका बिरामी उपचारत छन् । ती ५ जनाको अक्सिसन दिएर उपचार भइरहेको अस्पतालका कोभिड फोकल पर्सन राजेन्द्र फुलाराले बताए । आइसीयु र भेन्टिलेटर नहुँदा पाँचजनाको स्वास्थ्यमा समेत समस्या भइरहेको उनले बताए । यसअघि बुधबार डोटी, आदर्श गाउँपालिका २ का ६२ वर्षीय पुरुषको कोरोनाका कारण मृत्यु भएको थियो । डोटीमा दिनप्रतिदिन कोरोना संक्रमितको संख्यामा तीव्ररुपमा वृद्धि भइरहेको छ । विश्वव्यापी महामारीको रुपमा फैलिएको नयाँ भेरिएन्टसहितको कोरोना भाइरस (कोभिड१९) को संक्रमणबाट तीन सय १६ जना संक्रमित भएका छन्।"
"खोप कमिसन प्रकरण : स्वास्थ्य मन्त्रालय पन्छियो, कर्मचारीबाट खण्डन विज्ञप्ति","काठमाडौं : कमिसनको चक्करले कोरोनाको खोप अड्किएको विषयले सिंगो मुलुक नै तरंगित भइरहेका बेला यसको जिम्मेवार निकाय स्वास्थ्य मन्त्रालय 'पानीमाथिको ओभानो' बन्दै कर्मचारीबाट खण्डन विज्ञप्ति आएको छ। कोरोना संक्रमणको महामारीले मुलुक आक्रान्त भएर नागरिकहरू छटपटाइरहेका बेला सरकार भने खोप खरिदको कमिसन किचलोमा अल्झिएको छ। नागरिकको जीवनसँग जोडिएको यति संवेदनसिल विषयमा भइरहेको खेलवाड र राजनीतिक तहको अकर्मण्यताको चर्को आलोचनासहित सबैतिरबाट प्रश्न उठेपछि स्वास्थ्य मन्त्रालयका प्रवक्ता प्रा डा जागेश्वर गौतमले शुक्रबार एउटा विज्ञप्ति निकालेर यसमा स्वास्थ्य तथा जनसंख्या मन्त्रालय संलग्न नरहेको स्पस्ट पारेका छन्। स्रोतका अनुसार प्रधानमन्त्री र स्वास्थ्यमन्त्रीलाई कुनै अपजस नआउने गरी यस्तो विज्ञप्ति तयार गर्न लगाइएको हो। विज्ञप्तिमा भनिएको छ,कोभिडशिल्ड खोप खरिदका सम्बन्धमा स्वास्थ्यसेवा विभाग आफैले निर्णय गर्ने भएकोले नेपाल सरकार, स्वास्थ्य तथा जनसंख्या मन्त्रालयलाई संलग्न गरी आएका समाचारमा सत्यता नरहेको जानकारी गराइन्छ।' राष्ट्रिय चासो र र चिन्ताको यति संवेदनसिल विषयमा प्रधानमन्त्री र स्वास्थ्यमन्त्री संलग्न नरहेको दाबीसहितको यो विज्ञप्ति आफैमा हास्यासपद देखिन्छ। खोप खरिदमा भएको कमिसन चक्करबारे छानबिन गरेर खोप छिटो ल्याउन युद्धस्तरमा पहल गर्नुको सट्टा कर्मचारीलाई विज्ञप्ति निकालेर लाज छोप्ने प्रयास भएको छ। नेपालले भारतको सिरम इन्स्टिच्युटबाट फागुनको पहिलो हप्ता नै २० लाख खोप खरिद गरेको थियो। १० लाख खोप आइसकेको छ। पैशा दिइसकेको १० लाख खोप आउन बाँकी छ। थप ५० लाख खोप खरिद गर्नका लागि एक महिना पहिले नै अघि बढाएको फाइल पनि अहिले रोकिएको छ। कमिसनको किचलोले रकम भुक्तानी भइसकेको १० लाख खोप आउन सकेको छैन भने थप ५० लाख खोप ल्याउने प्रक्रिया पनि अल्झिएको छ। ६० लाख खोप समयमै आइपुगेको भए धेरै नागरिकको ज्यान जोगिने अवस्था हुने विज्ञहरूले बताएका छन्। बिचौलियाले कमिसनको लफडा निकालेर भुक्तानी भइसकेको खोप पनि अड्काइदिएका छन्। स्वास्थ्य मन्त्रालयका प्रवक्ता गौतमले भारतको सिरम इन्स्टिच्युटमा आगलागी भएको र क्षमता विस्तारमा अवरोध भएकोले रकम भुक्तानी भइसकेको १० लाख आउन ढिलाइ भएको र थप ५० लाख खोप ल्याउने अवस्था हाल नरहेको स्पस्ट पारेका छन्। बाँकी खोप वर्तमान विश्व परिस्थिति र भारतको अवस्थाले सेरम इन्सिच्यूसट इन्डियाले नेपाललाई ओप आपूर्ति गर्नु आफ्नो प्राथमिक रहेको तर सो कम्पनीमा भएको आगलागी र क्षमता विस्तारमा अवरोध भएकोले क्षमता विस्तार हुने बित्तिकै आपूर्ति गर्ने जानकारी दिएको थप ५० लाख मात्रा कोभिसिल्ड खोप खरिद गर्ने अवस्था हाललाई रहेको छैन, गौतमले जारी गरेको विज्ञप्तिमा थप भनिएको छ, अन्य कम्पनीका खोपहरुले औषधि व्यवस्था विभागबाट स्वीकृति पाएको र पाउने क्रममा रहेको छ। नेपाल सरकारले अन्य खोप प्राप्त गर्न कूटनीतिक तथा अन्य माध्यमबाट समेत प्रयास गरिरहेको छ। सरकारी स्तरबाट भएको खरिदमा पनि स्थानीय कमिसन एजेन्ट हुकम डिस्ट्रिब्यूटर्स एण्ड लजिस्टिक्सले कमिसनको माग्दै खरिद प्रक्रिया भाँड्ने प्रयास गरेका थिए। कमिसनको लफडा निकालेर कोरोनाको खोप अड्काउनेमा प्रधानमन्त्री निकट दुई व्यापारी विजय दुगड र सुरज वैद्यको नाम जोडिएको छ। उच्च राजनीतिक दबाबमा स्वास्थ्य सेवा विभागले विवादित हुकमलाई नै कोरोनाविरुद्धको खोप ल्याएर बेच्ने अनुमति दिएको खुलासा भएको छ। स्वास्थ्यमन्त्री हृयदेश त्रिपाठीले समेत कमिसनको किचलोले गर्दा खोप आउन नसकेको मिडियासँग स्वीकारिसकेका छन्। यो विषयलाई लिएर स्वास्थ्यमन्त्री र प्रधानमन्त्रीबीच समेत सम्बन्ध चिसिएको छ। प्रधानमन्त्री निकटका व्यापारीले दस लाखको खोपमा कमिसनको लफडा निकालेपछि स्वास्थ्यमन्त्रीले खोप खरिदका थप फाइलसमेत अड्काइदिएका छन्। यसबीचमा रुसले ८० लाख स्पुतनिकभी नामको खोप नेपाललाई बेच्न तयार भएको जानकारी दिइसकेको छ भने बेलायतले २० लाख मात्रा खोप दिने प्रतिवद्धता जनाइसकेको छ। कमिसनको यो लफडाले गर्दा यसबारेमा सरकारस्तरबाट गम्भीर पहल भएको छैन। अहिलेसम्म झन्डै ४ लाखले मात्र दुवै डोज खोप लगाएका छन्। पहिलो डोज लगाएको १२ साताभित्र दोस्रो डोज लगाइसक्नुपर्ने भए पनि फागुन २३ पछि कोभिसिल्ड खोप लगाएका ६५ वर्षमाथिका वृद्धवृद्धाले दोस्रो मात्रा लगाउन पाएका छैनन्। यस्तो छ स्वास्थ्य मन्त्रालयको विज्ञप्ति"
खाली सिलिण्डर फिर्ता गरिदिन सिउवा संघको आग्रह,"भैरहवा : रुपन्देहीको सिद्धार्थ उद्योग वाणिज्य संघले आफूसँग स्टकमा रहेको खाली अक्सिजन सिलिण्डरहरु फिर्ता गरिदिन आग्रह गरेको छ । कोरोना संक्रमितको उपचारका लागि अक्सिजन सिलिण्डर अभाव भएपछि संघले शुक्रबार विज्ञप्ति जारी गर्दै खाली सिलिण्ड फिर्ता गरिदिन आग्रह गरेको हो । उद्योगी व्यवसायी र आमनागरिकसँग स्टकमा रहेको खाली सिलिण्डर सम्बन्धित उद्योग र सरकारले तोकेको निकायहरुमा फिर्ता गरी आमनागरिकको जीवन रक्षाका लागि योगदान गर्न अपिल गरिएको सिद्धार्थ उद्योग वाणिज्य संघका कार्यवाहक अध्यक्ष ठाकुरकुमार श्रेष्ठले बताए । यदि कोही कसैसगँ स्टकमा खाली अक्सिजन सिलिण्डरहरु छन् भने फिर्ता गरिदिनु आग्रह गर्दछौँ, उनले भने, कसैले फिर्ता गरेको एउटा अक्सिजन सिलिण्डरबाट पनि संक्रतिमको ज्यान जोगाउन सकिन्छ । उनले अक्सिजन उत्पादनका लागि उद्योगहरु निरन्तर विद्युत आपूर्तिको व्यवस्था मिलाउन नेपाल विद्युत प्राधिकरणलाई आग्रह गरेका छन् । साथै, अक्सिजन उत्पादनलाई थप वृद्धि गर्दै हाल प्राथमिकतामा रहेका कोरोना संक्रमितहरुको पहुँच हुने गरी उत्पादन र वितरणमा विशेष ध्यान दिन उद्योगी व्यवसायीहरुलाई आग्रह गरिएको संघले जनाएको छ ।"
वीरगन्ज महानगरपालिकामा २३० बेडको कोभिड अस्पताल संचालनमा,"वीरगन्ज : वीरगन्जमा कोरोना संक्रमितको संख्या बढ्दै गएको छ। अस्पतालमा शैया अभाव भएपछि वीरगन्ज महानगरपालिकाले २ सय ३० शैयाको कोभिड अस्थायी अस्पताल तथा आइसोलेसन सेन्टर संचालनमा ल्याएको छ । वीरगन्ज १० घडीअर्वास्थित गोपाल मण्डली अतिथी सदनमा महानगरपालिकाले शुक्रबारदेखि २ सय ३० शैयाको कोभिड अस्थायी अस्पताल तथा आइसोलेसन सेन्टर संचालनमा ल्याएको हो । शुक्रबार बिहान गोपालमण्डली अतिथी सदनमा एक कार्यक्रम गरेर महानगर प्रमुख विजय कुमार सरावगीले कोभिड अस्थायी अस्पताल तथा आइसोलेसन सेन्टरको औपचारिक रुपमा उद्घाटन गरेका हुन् । महानगरले सञ्चालनमा ल्याएको कोभिड अस्थायी अस्पतालमा पहिलो बिरामी महानगरपालिकाकी उपप्रमुख शान्ति कार्की भर्ना भएकी छन् । कार्कीलाई बिहीबार कोरोना संक्रमण पुष्टि भएको थियो । पर्सा जिल्लामा संक्रमितको संख्या अप्रत्याशीत रुपमा बढ्दै गएपछि एक हप्ता पहिले बसेको जिल्ला कोभिड संकट व्यावस्थापन केन्द्र (डिसिसिएमसी) को मङगलबार बसेको बैठकले वीरगन्ज महानगरपालिकाले कोभिड अस्थायी अस्पताल तथा आइसोलेसन सेन्टर सञ्चालनमा ल्याउने निर्णय गरेको थियो । त्यहि निर्णयअनुसार ,वीरगन्ज महानगरपालिकाले भने २ सय ३० शैयाको कोभिड अस्थायी अस्पताल तथा आइसोलेसन सेन्टर स्थापना गरी शुक्रबारदेखि सञ्चालनमा ल्याएको हो । महानगरले सञ्चालनमा ल्याएको कोभिड अस्थायी अस्पताल तथा आइसोलेसन सेन्टरमा सामान्य लक्षण भएका र लक्षण नदेखिएका संक्रमितलाई भर्ना गरि उपचार गरिने महानगर प्रमुख सरावगीले बताए । सरावगीका अनुसार , कोभिड अस्थायी अस्पताल तथा आइसोलेसन सेन्टरमा डिएम (डक्टोरेट इन मेडिसिन) १ जना , एमडी (मेडिकल डाइरेक्टर) २ जना र मेडिकल अफिसर ८ जना गरि ११ जना चिकित्सक खटाइएको छ । यसका साथै प्यारामेडिकल स्टाफ २१ जना, सरसफाइकर्मी ८ जना र १० जना प्रशासनिक कर्मचारी पनि खटाइएको नगर प्रमुख सरावगीले जानकारी दिए । सरावगीका अनुसार , वीरगन्जमा कोभिड संक्रमितहरुको संख्या वढ्दो अवस्थामा रहेको र होम आइसोलेसनमा रहेका संक्रमितलाइ समेत अक्सिजन दिनुपर्ने अवस्था छ । तर अस्पतालमा उपचार गर्ने ठाउँको कमी भएकाले महानगरपालिकाले आफ्ना नागरिकको जीवन रक्षाका लागि कोभिड अस्थायी अस्पताल तथा आइसोलेसन सेन्टर संचालनमा ल्याएको सरावगीले वताए । उनले भने , वीरगन्जमा अहिले हजारभन्दा बढी संक्रमित अस्पतालमा बेड नपाएर, होम आइसोलेसनमा छन् , ती मध्ये केही संक्रमितलाई स्वास्थ्यकर्मीको निगरानीमा औषधि र अक्सिजन दिनुपर्ने अवस्था छ, त्यस्ता संक्रमितलाई कोभिड अस्थायी अस्पतालमा भर्ना गरेर उपार गरिन्छ ।' होम आइसोलेसनमा अक्सिजन प्रयोग गरिरहेका संक्रमितको अवस्था समेत जटिल बन्न थालेकोले डाक्टरको निगरानीमा उपचार गर्न महानगरपालिकाले कोभिड अस्थायी अस्पताल संचालनमा ल्याएको उनले बताए । सरावगीकाअनुसार , महानगरको कोभिड अस्थायी अस्पताल तथा आइसोलेसनमा भर्ना भएका संक्रमितलाई अक्सिजन, औषधि र खाजा, खाना समेत महानगरपालिकाले निःशुल्क रुपमा उपलब्ध गराउनेछ । कोभिड संक्रमणको पहिलो लहरका बेला पनि वीरगन्ज महानगरपालिकाले वीरगन्जको गण्डकस्थित गण्डक अस्पताललाइ भाडामा लिएर अस्थायी कोभिड अस्पताल संचालन गरेका थियो भने सिद्धार्थ माविमा आइसोलेसन सेन्टर स्थापना गरि सञ्चालनमा ल्याएको थियो । उ बेला गण्डक कोभिड अस्पतालमा ४०४ जना र सिद्धार्थ माविको आइसोलेसन सेन्टरमा १२३ जना संक्रमितको उपचार गरिएको थियो । वीरगन्जमा समुदायस्तरमा मास टेस्टिङ पनि सुरु वीरगन्ज महानगरपालिकाले शुक्रबारदेखि समुदायस्तरमा कोरोना परीक्षण कार्य पनि सुरु गरेको छ । बिहीबारसम्म वीरगन्जमा नारायणी अस्पतालमा मात्रै स्वाब संकलन गरी कोरोना परीक्षण हुँदै आएको थियो । संक्रमण दर बढ्दै गएपछि शुक्रबारदेखि भने महानगरपालिकाले महानगरका वडा वडामा पुगेर स्वाब संकलन अभियान सुरु गरेको हो । पहिलो दिन शुक्रबार वीरगन्ज १० आदर्शनगरस्थित नगरसभागृह छेउको बारुणयन्त्रको कार्यलय परिसरमा बिहान ७ बजे देखि बिहान १० बजे सम्म स्वाब संकलन गरिएको छ । उक्त स्थानबाट शुक्रबार ४९ जनाको स्वाब संकलन गरिएको महानगरकापालिका स्वाथ्यकर्मी जहिर आमलले जानकारी दिए । संकलन गरिएको स्वाबहरु परीक्षणका लागि नारायणी अस्पतालको प्रयोगशालामा पठाइएको पनि आलमले जानकारी दिए । शुक्रबारदेखि महानगरपाकिलाको स्वास्थ्यकर्मीको घुम्ती टोलीले महानगरका प्रत्येक वडामा गएर स्वाब संकलन गर्न थालेको नगरप्रमुख सरावगीले जानकारी दिए । सुरुमा संक्रमण बढी देखिएका वडाहरुमा स्वाब संकलन गरिने जानकारी दिँदै नगरप्रमुखले स्वाब संकलनका लागि घुम्ती टोली महानगरका ३२ वटै वडामा पुग्ने बताए। स्वाब परीक्षणमा शुःल्क नलाग्ने वीरगन्ज महानगरपालिकाले जनाएको छ ।"
पार्टी कार्यालयमा अस्थायी कोभिड अस्पताल बनाउने कांग्रेसको निर्णय,"भैरहवा : नेपाली कांग्रेस रुपन्देहीले कोरोना संक्रमितको उपचारहेरचाहका लागि पार्टी कार्यालयको भवनलाई अस्थायी कोभिड अस्पताल वा आइसोलेसन बनाउन लागि प्रयोग गर्न सक्ने जनाएको छ । कोरोना महामारीमा संक्रमित उपचारका लागि अस्पतालमा शैया अभावमा भइरहकाले पार्टीले यस्तो निर्णय गरेको हो । भैरहवास्थित रहेको कांग्रेस पार्टी कार्यालयमा दुई वटा हल, एघार वटा कोठा र कमाउण्डसहित दुई तल्ले भवन छ । उक्त भवन अस्थायी कोभिड अस्पताल वा आइसोलेसन निर्माणका लागि स्थानीय तह, प्रदेश सरकार, केन्द्र सरकार वा अन्य कुनै गैर नाफामुखी संस्थाले संक्रमितहरुको उपचारहेरचाहका लागि प्रयोग गर्न चाहेमा तत्काल उपलब्ध गराइने पूर्वखानेपानी राज्य मन्त्री एवं नेपाली कांग्रेस रुपन्देहीका सभापति अब्दुल रज्जाकले जानकारी दिए । सरोकारवाला निकायहरु महामारी नियन्त्रण र नागरिकको जीवनको रक्षाका लागि गम्भीर बन्न आग्रह गर्दै उनले कुनै पनि संक्रमित अस्पतालमा शैय्याको अभावमा ज्यान गुमाउन नपरोस भन्ने उद्देश्यले पार्टी कार्यालय उपलब्ध गराउन तयार भएको उनले बताए । कोरोना महामारीलाई नियन्त्रणका लागि आवश्यक सबै सहयोग गर्न पार्टी तयार भएको नेपाली कांग्रेस रुपन्देहीले जनाएको छ । रुपन्देहीमा संक्रमित अस्पतालमा उपचारका लागि शैयाको अभावमा पालो कुरेर बस्नुपर्ने बाध्यता छ । अस्पतालका शैयाहरु भरिभराउ छन् । जसकारण उपचारको अभावमा संक्रतिमले ज्यान गुमाउनु परेको छ ।"
मोरङ जिल्लाभर राति १२ बजेबाट निषेधाज्ञा,"विराटनगर : संक्रमण नियन्त्रण र कोरोनाको चेनब्रेक गर्न शुक्रबार राति १२ बजेबाट मोरङ जिल्लाभर निषेधाज्ञा लगाइँदै छ। विराटनगर महानगरपालिकासहित केही स्थानमा मात्रै लगाइएको निषेधाज्ञालाई जिल्लाभर विस्तार गरिएको हो। निषेधाज्ञाका समयमा अत्यावश्यकबाहेक बाहेक घरबाहिर निस्कन रोक लगाइएको छ। खाद्यान्न तथा दैनिक उपभोग्य वस्तुका पसलहरु बिहान १० बजेसम्म मात्रै सञ्चालन गर्न पाइने छ। आकस्मिकबाहेकका अन्य सवारी साधन सञ्चालन गर्न पाइने छैन। निषेधाज्ञालाई विस्तार गर्दै जिल्लाभर लगाउने निर्णय बिहीबार सम्पन्न डीसीसीएमसीको बैठकबाट भएको प्रमुख जिल्ला अधिकारी कोषहरि निरौलाले बताए। कोरोना भाइरसको बढ्दो संक्रमण नियन्त्रण गर्न निषेधाज्ञालाई निरन्तरता दिँदै क्षेत्र विस्तार गरिएको उनको भनाइ छ। निरौलाकाअनुसार मोरङका सबै स्थानमा लगाइएको निषेधाज्ञा आगामी जेठ १ गते राति १२ बजेसम्म जारी रहने छ। यसअघि वैशाख १७ देखि २४ गते राति १२ बजेसम्मका लागि विराटनगर महानगरपालिका, जहदा र बूढीगंगा गाउँपालिकाका पूरै वडा र कटहरी गाउँपालिकाको केही वडामा निषेधाज्ञा लगाइएको थियो। कोभिड१९ को दोस्रो लहरलाई प्रभावकारी रुपमा नियन्त्रण गर्न प्रत्येक स्थानीय तहले १५ बेड वा सोभन्दा बढी बेडको अस्पताल र आइसोलेसनको व्यवस्थापन गर्ने निर्णय बैठकमा भएको छ। त्यसमा एक चिकित्सक, नर्स, स्वास्थ्यकर्मीको टोलीसहित एन्टिजेन परीक्षण र अक्सिजनको व्यवस्था गर्नुपर्ने निरौलाको भनाइ छ। आइसोलेसन निर्माणका लागि प्रदेश १ को सामाजिक विकास मन्त्रालयलाई आग्रह गर्ने निर्णय बैठकले गरेको छ। प्रजिअ निरौलाले पीसीआर परीक्षणका लागि आवश्यक पर्ने किट, एन्टिजेन किट, अन्य स्वास्थ्य सामाग्री केन्द्र तथा प्रदेश सरकारसँग माग गर्ने निर्णय भएको बताए। सांसद विकास कोषअन्तर्गत महानगरपालिकाबाट उपलब्ध भएको ३५ लाख रुपैयाँबाट कोभिड अस्पताल निर्माणको काम अघि बढाउने निर्णय भएको जानकारी उनले दिए।"
पूर्वाधारको काम धमाधम,"जोमसोम : कोरोना कहरले सिंगो मुलुक प्रताडित भइरहेको अवस्थामा हिमाली जिल्ला मुस्ताङमा भने पूर्वाधार विकासको काम धमाधम अघि बढेको छ। कोरोनाको दोस्रो लहरले जिल्लावासीमा आंशिक त्रास फैलिए पनि विकास निर्माणको काममा भने खासै बाधा नपुर्याएको सम्बन्धित कार्यालयले जनाएका छन्। विगत एक वर्ष लामो कोरोना कहरपछि विस्तारै लयमा फर्किंदा विकास निर्माणको कामले गति लिएको थियो। कोरोना महामारी कम भइरहेको र मुस्ताङमा गर्मीयाम सुरु भइसकेकाले जिल्ला बाहिरका कामदार मुस्ताङमा भित्रिसकेका थिए। कोरोनाको दोस्रो लहर फैलिए पनि कामदार मुस्ताङमा रहँदा विकासको काममा अप्ठ्यारो नपरेको ती कार्यालयहरूले जनाएका छन्। पाँच स्थानीय तह रहेको हिमाली जिल्ला मुस्ताङमा संघ, प्रदेश र स्थानीय तहका करिब तीन सयभन्दा बढी विकास योजना छन्। यस्तै, प्रदेश सरकार भौतिक पूर्वाधार विकास कार्यालय मुस्ताङको १४ योजना र खानेपानी, जलस्रोत तथा सिँचाइ सबडिभिजन कार्यालयको साना ठूला तीन सय योजना छन्। भौगोलिक रूपले विकट मानिएको उपल्लो मुस्ताङको लोमान्थाङ गापामा संघीय आयोजनाअन्तर्गत लोमान्थाङ५ को ५ शय्याको आधारभूत अस्पताल र लोमान्थाङ४ को किम्लिङ युनिफाइट स्कुलको टेन्डर भई ठेक्का सम्झौतामा छ। संघीय निर्वाचन क्षेत्र विकास कोषको स्थानीय भौतिक पूर्वाधार साझेदारीको ४ करोड बजेटमध्ये लोमान्थाङमा ६८ लाखको काम भइरहेको जनाइएको छ। त्यहाँ प्रदेश निर्वाचन क्षेत्र विकास पूर्वाधार विकास कार्यक्रमअन्तर्गत हुने विकास कामसमेत भइरहेको छ। त्यस्तै, प्रदेशको ससर्त र समपूरक अनुदानका कार्यक्रम पनि सञ्चालनमा रहेको निमित्त प्रशासकीय अधिकृत इन्जिनियर सुरेश घिमिरेले जानकारी दिए। लोमान्थाङमा संघ, प्रदेश र स्थानीय तहको कुल ५१ योजनामध्ये करिब ३ दर्जन योजनाका काम जारी रहेको छ। जसमध्ये स्थानीय उपभोक्ताले जिम्मा लिएको काम बढी छन्। उनले मुस्ताङका ५ वटै तहमा संघ, प्रदेश र स्थानीय तहको ५० ६० वटा विकास योजनाको काम रहेको जनाए। संघीय सरकारअन्तर्गत राष्ट्रिय योजना आयोगबाट विनियोजन भएको योजनामा घरपझोङमा २ वटा र लोघेकर दामोदरकुण्ड गापामा चार वटा योजना छन्। जसमध्ये जोमसोम बजार संरक्षणका लागि बृहत् कालीगण्डकी नदी तटबन्ध निर्माणको काम कोरोना महामारीमा पनि धमाधम भइरहेको छ। तर, आयोगबाटै निर्माण सुरु गरिएको घरपझोङ भ्यु टावर सिंढी बाटोको काम भने रोकिएको छ। आयोगको बजेटमा लोघेकर दामोदरकुण्डमा घिलिङ स्कुलको छात्रबास, घमी स्कुलको कक्षाकोठा निर्माण, ढाक्मर नदी तटबन्ध र याराघारा र ढिमा खेत पर्खाल निर्माणको काम भइरहेको छ। आर्थिक वर्ष २०७७०७८ मा विनियोजित बजेटको दोस्रो चौमासिक कटेपछि बजेट फ्रिज सम्भावना रहेकाले समेत स्थानीय तह र विकास योजनाका कार्यालयले निर्माणको कामलाई तीव्रता दिइएको हो। मुस्ताङको वारागुङ मुक्तिक्षेत्र, घरपझोङ र थासाङ गाउँपालिकामा पनि संघ, प्रदेश र स्थानीय तहको विकासको काम भइरहेको जनाइएको छ। पूर्वाधार विकास कार्यालय मुस्ताङको कुल १४ विकास योजनामध्ये ८ योजनाको काम कोरोना महामारीको बीचमा समेत धमाधम सञ्चालन भइरहेको जनाइएको छ। पूर्वाधार विकास कार्यालयको बहुवर्षीय योजनाअन्तर्गतका २ वटा सडक पुल र ६ थान सडक योजनाको काम अहिले भइरहेको कार्यालय प्रमुख विष्णु पौडेलले जानकारी दिए। उनका अनुसार थासाङ गाउँपालिकाको धम्पुकोखेठाँटी सडक पुल र वारागुङ मुक्तिक्षेत्रको डोल्पा जोड्ने एक्लेभट्टीपाक्लिङ सडक पुलको कामले गति लिएको हो। सडक स्तरोन्नतितर्फ घरपझोङ, ठिनी, ढुम्बा र छैरोचिमाङ जोड्ने रिङरोड र उपल्लो मुस्ताङको लोमान्थाङ, सम्जुङनेचुङ जोड्ने रिङरोड सडकको कामसमेत कोरोना महामारीमा समेत काम नरोकिएको कार्यालय प्रमुख पौडेलले बताए। यस्तै, पूर्वाधार कार्यालयअन्तर्गत थासाङको लेतेछयोकुञ्जोटिटी ताल सडक र वारागुङ मुक्तिक्षेत्र गापाको कागबेनीझोङ, छेङ्गुरमुक्तिनाथ जोड्ने सडक स्तरोन्नतिको काम समेत जारी छ। कार्यालय प्रमुख पौडेलले सडक पुल, झोलुंगे पुल र सडक स्तरोन्नतिका बाँकी ६ वटा योजनाको काम भने जनशक्ति अभाव हुँदा रोकिएको बताए। प्रदेश निर्वाचन क्षेत्र पूर्वाधार विकास कार्यक्रमअन्तर्गतका कुल ३१ योजनामध्ये आंशिक योजनाको काम मात्र भएको छ। यी योजनाहरू ५ लाखदेखि २५ लाखसम्म बजेटका छन्। पूर्वाधार विकास कार्यालय प्रमुख पौडेलले कार्यालयको पूर्वाधार विकास योजनाको काम सुरु भइरहेकोमा कोरोनाको कारण योजनाहरू शिथिल हुने सम्भावना रहेको आकलन गरे। उनले मौसमी अनुकूलतासँगै सुरु भइरहेका योजनाहरू जनशक्ति घट्दै जान सक्ने भएकाले विकासको काममा असर पुग्न सक्ने उल्लेख गरे।"
यस्तो छ ताराको तस्बिर,"काठमाडौं : गीतकार तारा अधिकारीले आफ्नो तेस्रो एल्बमको नाम तस्बिर राखेकी छन्। उनको पहिलो एल्बम सपना र दोस्रो एल्बम सुनौलो तारा हो। तस्बिर एल्बममा गुलेलीमा, पराइको सिन्दुर, पछ्यौरी र लाली ओठैमा गीत समावेश छन्। गुलेलीमा बोलको गीतमा किरण भुजेल र मेलिना राईको स्वर, दीपक शर्माको संगीत र साहस शाक्यको संगीत संयोजन छ। पराइको सिन्दुरमा नरेन्द्र प्यासीको स्वर र संगीत तथा विनोद भुजेलको संगीत संयोजन छ भने पछ्यौरीमा बुद्ध लामा र बेनिशा पौडेलको स्वर, दीपक शर्माको संगीत र नरेन्द्र वियोगीको संगीत संयोजन छ। त्यस्तै लाली ओठैमा गीतमा स्वरूपराज आचार्य र रचना रिमालको स्वर तथा राजनराज शिवाकोटीको संगीत र उदयराज पौडेलको संगीत संयोजन छ। कोरोना महामारीका बीचमा उनले तेस्रो एल्बम तस्बिरलाई आफ्नै आमाबुबा गौरी अधिकारी र खिला शर्मा अधिकारीको हातबाट सुनौलो तारा युट्युब च्यानलमा सार्वजनिक गरिन्। एल्बममा समावेश सबै गीतको म्युजिक भिडियो सुनौलो तारा युट्युब च्यानलमा छ। गुलेलीमा, पछ्यौरी र पराइको सिन्दुर गीतको भिडियो शान थापाले निर्देशन गरेका छन्। लाली ओठैमा गीतको भिडियो रमेश थापाको निर्देशनमा तयार भएको छ।"
हावाबाट सर्छ कोरोना ?,"विश्वप्रसिद्ध जर्नल द ल्यान्सेटमा प्रकाशित एक अध्ययनअनुसार कोरोनाको संक्रमण हावाको माध्यमबाट समेत हुन सक्ने भन्दै वैज्ञानिकहरूले रोचक तथ्यको खुलासा गरेका छन। कोभिड१९ को संक्रमणबाट जोगिन हालसम्म भौतिक दूरी कायम गर्नुपर्ने, मास्क लगाउनुपर्ने तथा साबुनपानीले हात धुनुपर्ने आदि विश्वव्यापी जनस्वास्थ्यका मापदण्डहरू अवलम्बन गरिँदै छन्। कोरोना भाइरसको बढ्दो संक्रमणबीच भर्खरै वैज्ञानिकहरूले विश्वमा नै तरंग ल्याउने तथ्यको पर्दाफास गरेका छन। कोरोना भाइरस थुकको छिटाहरूबाट नभएर हावामा रहेको मसिना कणहरूबाट सर्ने समेत तथ्य पत्ता लागेको छ। गत वर्ष नै जुलाईमा न्युयोर्क टाइम्सले ३२ देशका २ सय ३९ वैज्ञानिकहरूको रिसर्चमा आधारित रहेर कोरोना भाइरस हावामा रहेको मसिना कणहरूमा घण्टौंसम्म रहन सक्ने समाचार प्रकाशित गरेको थियो। यद्यपि २ सय ३९ वैज्ञानिकहरूको रिसर्चमा आधारित तथ्यलाई विश्व स्वास्थ्य संगठनले मान्यता दिएको थिएन। विश्व स्वाथ्य संगठनले हावाबाट नभएर थुकको छिटाहरू र ५ माइक्रोनभन्दा सानो ड्रपलेट्सबाट मात्र एक व्यक्तिबाट अर्को व्यक्तिमा कोरोनाको भाइरस सर्ने बताएको थियो। ल्यान्सेटको यस नयाँ अनुसन्धानले प्रमुख १० कारणहरू पेस गर्दै हावाबाट कोरोनाको भाइरस फैलने दाबी गरेका छन। अध्ययनअनुसार हावामा रहेका मसिना कणबाट भाइरस फैलने, लक्षण नभएका संक्रमितबाट अन्य व्यक्तिहरूमा तीब्र रूपमा संक्रमण फैलिएको, खुला स्थानभन्दा बन्दकोठा जहाँ पर्याप्त हावाको दोहोरो आदानप्रदान हँुदैन त्यहाँ धेरै संक्रमण फैलने बताइएको छ। अस्पतालमा थुकको छिटाको माध्यमबाट कोरोना संक्रमणबाट जोगिन स्वास्थ्यकर्मीहरूले सुरक्षाकवच (पीपीई) लगाएता पनि उनीहरूमा कोरोनको संक्रमण फैलनुमा हावामा रहेको मसिना कणहरूबाट नै उनीहरूमा कोरोना सरेको तथ्य पेस गरिएको छ। नयाँ अनुसन्धानअनुसार संक्रमित बसेको कोठामा रहेको हावाबाट लिएको नमुना परीक्षण गर्दा कोरोना भाइरस पत्ताा लागेको छ। अध्ययनले संक्रमित बसेको कोठामा रहेको हावाबाट लिएको नमुनाबाट टेस्ट गर्दा कोरोनाको भाइरस संक्रमित व्यक्तिमा रहेको हावाको नमुनाबाट टेस्ट गर्दा समेत कोरोनाको भाइरस पत्ता लागेको गहन तथ्य पत्ता लागेको छ। साथै कोरोनाको उपचारको लागि अस्पतालको एअर फिल्टर र धुलोको कणमा समेत कोरोना भाइरस रहेको रोचक तथ्य अध्ययनले पत्ता लगाएको छ। साथै विभिन्न जनावारहरूमा समेत मसिना कणको माध्यमबाट कोरोनाको संक्रमण फैलिएको अध्ययनले दाबी गरेको छ। अन्त्यमा उक्त रिभ्यु आर्टिकलले भनेको छ कि संसारमा कुनै अध्ययनहरू छैनन् जसले हावाबाट कोरोनाको भाइरस फैलिन सक्दैन भनेर अहिलेसम्म तथ्य पेस गर्न सकेका छन्। साथै अहिलेसम्मको अन्तर्राष्ट्रिय अध्ययनहरूले समेत थुकको छिटाबाट कोरोना भाइरस फैलिएको ठोस तथ्य पेस गर्न सकेका छैनन्। अबको जनस्वास्थ्यको नयाँ मापदण्ड के ? विश्वप्रसिद्ध जर्नल द ल्यान्सेटमा प्रकाशित वैज्ञानिकहरूको यस अध्ययनलाई आधार मान्ने हो भने अब विश्व स्वास्थ्य संगठन लगायत प्रमुख स्वास्थ्यका निकायहरूले कोरोनाको संक्रमणबाट जोगिन भौतिक दूरी, मास्कको प्रयोग तथा साबुनपानीले हात धुने आदि जनस्वास्थ्यका विद्यमान मापदण्डहरूमा मात्र सीमित भएर कोभिड१९ को संक्रमणबाट जोगिन नसकिने देखिन्छ। यस अध्ययनलाई आधार मान्दा कोरोनाको संक्रमणबाट जोगिन वर्तमान जनस्वास्थ्यका नियमहरूको पालना सँगै थप नयाँनयाँ जनस्वास्थ्यका मापदण्डहरू तय गर्दै लागू गर्न विश्व स्वास्थ्य संगठन, सेन्टर फर डिजिज कन्ट्रोललगायतका विश्वका अग्रणी स्वास्थ्य निकायहरूलाई चुनौतीपूर्ण रहेको देखिन्छ । यस अध्ययनलाई आधारमान्दा भेन्टिलेसन राम्रो नभएको बन्द कोठामा कोरोनाको संक्रमण तीव्र हुने जोखिम रहेको हुँदा विद्यालयको बन्दकोठामा धेरै विद्यार्थीहरू राखेर पठनपाठन गराउँदा बालबलिकामा कोरोनाको संक्रमण तीव्र हुने सम्भावना देखिएको छ। आइसोलेसन सेन्टर तथा क्वारेन्टाइनको निर्माण गर्दा प्रर्याप्त मात्रामा हावा ओहोरदोहोर हुनुपर्ने साथै अस्पतालको कोभिड १९ का बिरामी बस्ने वार्डमा पर्याप्त भेन्टिलेसन हुनुपर्ने देखिन्छ। खासगरी संक्रमित व्यक्तिहरू रहेको हावाको वरपरको वातावरणमा कोरोनाको भाइरस मसिना कणहरूमा रहने हुँदा संक्रमितको नजिकैको वातारणबाट हुन सक्ने संक्रमणको सम्भावनालाई रोकथाम गर्न जनस्वास्थ्यका नयाँनयाँ मापदण्डहरू तय गर्दै लागू गर्नुपर्ने आवश्यकता रहेको भन्दै वैज्ञानिकहरूले सुझावसमेत पेस गरेका छन्। (कोभिड१९ लगायत अन्तर्राष्ट्रिय मेडिकल रिसर्चमा क्रियाशील रानाभाट नेपाल जनस्वास्थ्य संघका केन्द्रीय सदस्य हुन्।)"
माल्दिभ्सका पूर्वराष्ट्रपति नाशिद बम हमलामा घाइते,माले : माल्दिभ्सका पूर्वराष्ट्रपति मोहम्मद नाशिद राजधानी मालेमा भएको बम हमलामा घाइते भएका छन्। उनी माल्दिभ्सको संसद्का बहालवाला सभामुख पनि हुन्। सत्ताधारी माल्दिभियन डेमोक्र्याटिक पार्टीका समर्थकहरूले बताएअनुसार उनी आफ्नो घरबाहिर रहेको कारमा सवार हुन लाग्दा बिहीवार उक्त विस्फोट भएको थियो। हमलामा घाइते भएका उनको उपचार भइरहेको माल्दिभ्स प्रहरीले वक्तव्य जारी गर्दै बताएको छ । उनको उपचार भइरहेको अस्पतालले मोहम्मद नाशिदलाई धेरै ठाउँमा चोट लागेको बजनाएको छ। तर उनको स्वास्थ्य अवस्था स्थिर रहेको बताएको छ। प्रारम्भिक विवरणहरूका अनुसार उनको घरबाहिर पार्क गरेर राखिएको मोटरसाइकलमा विस्फोटक पदार्थहरू बाँधेर राखिएको र त्यसलाई विस्फोट गराइएको हुनसक्छ। उनका समर्थकहरू अस्पतालबाहिर भेला भएको बीबीसी जनाएको छ। त्यहाँको अवस्था तनावपूर्ण रहेको र स्थितिलाई हेरेर दङ्गा प्रहरी परिचालन गरिएको बताइएको छ।
रामेछापमा संक्रमितको संख्या बढेसँगै निषेधाज्ञामा थप कडाई,"काठमाडौं : रामेछाप जिल्लामा कोरोना भाइरस संक्रमितको संख्या बृद्धि भएसँगै निषेधाज्ञामा थप कडाई गरिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले बैशाख २७ गतेसम्म निषेधाज्ञा घोषणा गरेको हो। बिहीबार ३१ जनामा कोरोना संक्रमण पुष्टि भएको थियो। रिपोर्ट आउन बाँकी ९८ जनामध्ये थप केहि व्यक्तिमा संक्रमण पुष्टि भएको स्वास्थ्य कार्यालय रामेछाप जनाएको छ। यद्यपी सबैको विवरण प्राप्त भइनसकेकोले २ बजे पछाडिमात्र पूरा रिपोर्ट सार्वजनिक गरिने स्वास्थ्य कार्यालयले जनाएको छ। हाल नयाँ भेरियन्टसहितको कोभिड१९ को संक्रमण बढेपछि बैशाख २७ गतेसम्म तीन स्थानीय तहमा जोखिमयुक्त क्षेत्र तोकेर निषेधाज्ञा जारी गरिएको छ। प्रमुख जिल्ला अधिकारी गौलोचन सैजूकाअनुसार निषेधाज्ञाका लागी मन्थली नगरपालिका, रामेछाप नगरपालिका र गोकुलगंगा गाउँपालिकाले पत्र पठाएपछि जिल्ला स्तरीय कोभिड१९ संकट व्यस्थापन केन्द्र र जिल्ला सुरक्षा समिति रामेछापको बैठकले कोरोनाको जोखिम भएका बजार क्षेत्रमा निधेषाज्ञा जारी गरिएको हो। जिल्ला प्रशासन कार्यालयले जारी गरेको विज्ञप्तिमा मन्थली नगरपालिकाका वडा नं १ को मन्थली बजार, वडा नं २ को करम्बोट, वडा नं ३ को मदौ, वडा नं ६ को कुनौरीसेलेघाट, वडा नं ७ को मुगिटार, वडा नं ८ को गाइखुरा, वडा नं १३ को देविटार र वडा नं १४ को पोखरीका बजार क्षेत्रमा निषेधाज्ञा घोषणा गरिएको छ। त्यसैगरी गोकुलगंगा गाउँपालिकाका वडा नं १, ४ र ५, लाई जोखिमयुक्त क्षेत्र तोकेर निषेधाज्ञा घोषणा गरिएको छ। यता रामेछाप नगरपालिकाको रामेछापसहितको बजार क्षेत्रमा निषेधाज्ञा घोषणा गरिएको छ। प्रमुख जिल्ला अधिकारी सैजूले जिल्ला प्रवेश गर्ने नाकाबाटै कडा गरिने जानकारी दिए। अत्यावश्यक कार्यमा जिल्लाको प्रवेश नाकाहरुबाट रामेछाप प्रवेश गर्ने जिल्लाभित्रका नागरिकहरुलाई सम्बन्धित पालिका तथा वडाको क्वारेन्टिन तथा आइसोलेसनमा राख्ने सुनिश्चिततासहित सिफारिस भएकोमा बाहेक प्रवेश गर्न दिइने छैन। उनले भने,जिल्लाभित्र प्रवेश गर्नेहरुले जिल्ला प्रवेश गर्ने नाकामा चेकजाँचको क्रममा सम्बन्धित स्थानीय तह र वडा अध्यक्षको सिफारिसमा मात्र आफ्नो घर जान पाउने भएका छन्। निषेधाज्ञाको अवज्ञा गर्नेहरुलाई संक्रामक रोग ऐन, २०२० तथा स्थानीय प्रशासन ऐन, २०२८ बमोजिम कार्वाही गरिने प्रशासनले जारी गरेको विज्ञप्तिमा उल्लेख छ। रामेछापमा कहाँकहाँ छ निषेधाज्ञा ? खाद्यसामाग्रीका पसल बिहान तीन घण्टा मात्रै संचालन गर्ने प्रशासन आग्रह गरेको छ। बिहीबार जारी सूचनामा भनिएको छ, स्वास्थ्य सुरक्षाका मापदण्डहरुको पूर्ण पालना गरेर खाद्यसामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यासलगायतका अत्यावश्यक सेवाका पसल बिहान ६ बजेबाट ९ बजेसम्म र बैंक तथा वित्तीय संस्था बिहान १०:००१२:०० बजेसम्म न्यूनतम कर्मचारीहरुबाट सेवा प्रवाहको व्यवस्था मिलाउन पाइने छ। एकैदिन ३१ जनामा सङ्क्रमण पुष्टि रामेछापमा बिहीबार पाँच जना पत्रकारसहित थप ३१ जनामा कोरोना सङ्क्रमण पुष्टि भएको छ। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार प्राथमिक स्वास्थ्य केन्द्र मन्थलीमा स्वाब सङ्कलन गरी पठाइएको ३८ जनामध्येबाट २६ जना, जिल्ला अस्पताल रामेछापबाट तीनजनाको स्वाब पठाइएकोमा तीनैजनामा र खाँडादेवी गाउँपालिका ५ का दुईजनामा गरिएको एन्टिजेन्ट परीक्षणमा कोरोना संक्रमण देखिएको हो। सुनापति गाउँपालिकाका एक जनालाई धुलिखेल अस्पतालमा रेफर गरिएको छ। संक्रमण देखिएका प्राय: होम आइसोलेसनमा रहेका छन्। स्वास्थ्य कार्यालय रामेछापकाअनुसार बिहीबारसम्म जिल्लामा २९५९ स्वाब संकलन गरिएकोमध्ये ३०४ जनामा कोरोना पुष्टि भएको छ। हालसम्म स्वास्थ्य मन्त्रालयको तथ्याङ्क अनुसार रामेछाप स्थायी ठेगाना भएको ७७२ जनामा कोरोना संक्रमण पुष्टि भएको छ।"
उपचारमा दाउ छोपाइ,"जनकपुरधाम वीरगन्ज : धनुषाको मिथिला नगरपालिका घर भई बटेश्वरमा बस्दै आएका ४० वर्षीय लोकबहादुर परियारको उपचार अभावमा मंगलबार मृत्यु भयो। ज्वरो, रुघाखोकीले थला परेका परियारलाई उपचारका लागि जनकपुरधामस्थित प्रादेशिक अस्पताल लगिएको थियो। तर, आइसोलेसनमा बेड खाली नभएपछि त्यहाँबाट फर्काइयो। अवस्था सिकिस्त हुँदै जाँदा जनकपुरका कुनै पनि निजी अस्पतालले भर्ना लिन मानेनन्। उनलाई बटेश्वर बजारस्थित आरपी मेडिकल हलमा लगियो। त्यहाँ पनि भर्ना नलिएपछि मेडिकल हलबाहिरै परियारले प्राण त्यागे। कोरोना आशंकाका कारण परियारलाई आफन्तले नै छाडेर गए। एम्बुलेन्स चालक रामबाबु महतोले उनलाई अन्तिम समयसम्म अस्पताल चहारेका थिए। एम्बुलेन्स चालक महतोले निजी अस्पतालमा भर्नाअघि पैसा डिपोजिट गर्न भनेको र बिरामीसँग पैसा नभएकै कारण उनको मृत्यु भएको बताए। एम्बुलेन्समा रहेको अक्सिजन बिरामीलाई लगाइदिएर जनकपुरको सरकारीदेखि निजी अस्पतालमा भर्नाका लागि भौतारिएका थिए, महतोले भने, कसैले पनि उपचार गर्न नमानेपछि बिरामीको अकालमै ज्यान गयो। आफन्तले पनि परियारको शव मेडिकल हल अगाडि अलपत्र अवस्थामा छाडेर गएका थिए। सेनाले शव व्यवस्थापन गरेको थियो। निजी अस्पतालहरूको मनोमानी र विपद्का बेला संवेदनाहीन गतिविधिले बिरामी प्रताडित हुनुपर्ने अवस्था छ। वीरगन्ज१० का ६५ वर्षीय संक्रमित वृद्धको स्वास्थ्य अवस्था जटिल भएपछि मंगलबार बेलुकी छोराले नेसनल मेडिकल कलेजको कोरोना अस्थायी अस्पतालमा भर्ना गरे। क्याबिनमा राखिएका वृद्ध बिरामीसँग रातभर कुनै स्वास्थ्यकर्मीले भेट गरेनन्। बुधबार बिहान बिरामीको अक्सिजन लेभल कम भयो। उपचारै नपाएर बिरामीको ज्यान झन् जोखिममा परेपछि छोरोले बुुबालाई घरमै फिर्ता लगे। अस्पतालमा चरम लापरवाही देखें। अस्पतालमै राख्दा उपचार नपाएर मर्ने अवस्था भएपछि घरमा ल्याएर राखेको हुँ, उनले भने, अस्पतालमै राखेको भए त उपचार नपाएर बुवाको ज्यानै जान्थ्यो होला। जिल्ला कोभिड१९ संकट व्यवस्थापन सञ्चालन केन्द्र पर्साले तीन साता साताअघि कोभिड अस्पतालका लागि स्वास्थ्य तथा जनसंख्या मन्त्रालयसँग अनुमति मागेको थियो। कोरोना अस्पतालमा उपचारका लागि भर्ना हुने संक्रमितले औषधि, अक्सिजन, उपचारका साथै खानासमेत निःशुल्क उपलब्ध गराउने भनिएको छ। ती सबै खर्च मेडिकल कलेजले स्वास्थ्य मन्त्रालयबाट भुक्तानी लिनेछ। तर, मेडिकल कलेजको अस्पतालमा भर्ना भएका संक्रमितको उपचारमा चरम लापरवाही भएपछि त्यहाँबाट संक्रमितलाई आफन्तले घर लगेर होम आइसोलेसनमा वा अन्यत्रको अस्पतालमा लैजान थालेका छन्। अस्पताल शुल्क अचाक्ली संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ? जनप्रतिनिधिका गाडी एम्बुलेन्स धनुषामा हिरासतका थुनुवालाई कोरोना नारायणी अस्पतालका मेडिकल सुपरिटेन्डेन्ट डा सञ्जय ठाकुरले मेडिकल कलेजले सञ्चालन गरेको कोरोना अस्पतालमा संक्रमितको उपचारमा हेलचेक््रयाइँ भइरहेको गुनासो आफूसमक्ष आएको बताए। मेडिकल कलेजको कोरोना अस्पतालबाट निस्किएर दैनिक २३ जना संक्रमित नारायणी अस्पतालमा भर्ना भइरहेका छन्, डा ठाकुरले भने, सरकारीभन्दा निजी अस्पतालमा उपचार झन राम्रो हुनुपर्ने हो। तर, त्यहाँबाट उल्टै संक्रमितहरू सरकारीमा आएर भर्ना भइरहेका छन्। यसको अर्थ पक्कै पनि त्यहाँ उपचारमा केही न केही समस्या छ भन्ने बुझिन्छ। नेसनल मेडिकल कलेजका मेडिकल निर्देशक डा प्रमोद सर्राफले बाबा होटलमा मेडिकल कलेजले सञ्चालन गरेको कोरोना अस्पतालमा बुधबार अपरान्हसम्म ८९ जना संक्रमित उपचाररत रहेको बताए। तीमध्ये २२ जना संक्रमित आईसीयूमा भर्ना छन्। डासर्राफले भने संक्रमितको उपचारमा कुनै लापरवाही नगरिएको दबी गरे । उनका अनुसार मेडिकल कलेजले कोरोना अस्पतालमा ११ जना चिकित्सक, १६ जना स्टाफ नर्ससहितको स्वास्थ्यकर्मी खटाएको छ। पर्साका प्रमुख जिल्ला अधिकारी पीताम्बर घिमिरेले मेडिकल कलेजले सञ्चालन गरिरहेको कोरोना अस्पतालमा संक्रमितको उपचार कसरी भइरहेको छ भनेर आफूले अनुगमन गर्ने बताए।"
"चट्याङमा लागेर एक जनाको मृत्यु,आठ घाइते","गुल्मी : मुसिकोट नगरपालिका४ मा चट्याङमा परी एक जनाको मृत्यु भएको छ भने आठ जना घाइते भएका छन्। शुक्रबार बिहान ८ बजे परेको चटयाङमा परी मुसिकोट नगरपालिका४ की १८ वर्षीय करिष्मा गाहाको मृत्यु भएको जिल्ला प्रहरी कार्यालय गुल्मीले जनाएको छ। प्रहरीका अनुसार घटनामा आठ जना घाइते भएका छन्। घाईतेको जिल्ला अस्पताल तमघासमा उपचार भैरहेको जनाइएको छ। घाइते हुनेमा सोही ठाउँका ६३ वर्षीय उजिरसिंह गाहा, ६२ वर्षीय तथीकला गाहा, ३७ वर्षीय तुलबहादुर गाहा, ३२ वर्षीय जुनी गाहा, १४ वर्षीय मेलिना गाहा, ८ वर्षीय जोनित गाहा, ३३ वर्षीय चित्रबहादुर गाहा, २८ वर्षीय ज्योतीकला घर्ती गाहा रहेका छन्।"
बालुवाटारमा एमाले स्थायी कमिटी बैठक बस्दै,"काठमाडौं : नेकपा एमालेको स्थायी कमिटीको बैठक बस्दैछ। शुक्रबार प्रधानमन्त्री निवास बालुवाटारमा स्थायी कमिटी बैठक बस्न लागेको हो। बैठकमा माधव नेपाल पक्षमाथि भएको कारबाही फुकुवा र राष्ट्रिय सभाको उम्मेदवार टुंगो लगाउने बताइएको छ। बिहीबारको स्थायी कमिटी बैठकमा पनि राष्ट्रियसभा उपनिर्वाचनमा एमालेको उम्मेद्वार जिताउ र प्रधानमन्त्री ओलीले प्रतिनिधि सभामा वैशाख २७ गते लिने विश्वासको मतको विषयमा पनि छलफल भएको थियो। एमालेका प्रवक्ता प्रदीप ज्ञवालीले संसदको विशेष अधिवेशनमा विश्वासको मत प्राप्त गर्ने गरी विभिन्न पक्षसँग छलफल चलिरहेकाले सघनरुपमा सबै दलहरुसँगको छलफललाई निरन्तरता दिएर अगाडि बढ्ने निर्णय गरेको बताएका थिए। प्रधानमन्त्री ओलीले विश्वासको मत लिने प्रयोजनका लागि वैशाख २७ गते सोमबार दिउँसो १ बजेका लागि राष्ट्रपतिबाट संसद अधिवेशन आह्वान भएको छ। वाग्मती प्रदेश अन्तर्गत राष्ट्रिय सभाको लागि हुन लागेको उपनिर्वाचनका लागि आज मनोनयन दर्ता हुँदैछ। उम्मेदवारी दर्ताको समय बिहान १० बजेदेखि ४ बजेसम्म निर्धारण गरिएको छ । तर एमालेले उम्मेदवार अझै टुंगो लगाउन सकेको छैन । बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट ओलीइत्तर गठबन्धनको साझा उम्मेदवार बन्न लागेका छन्। एमाले अध्यक्ष एवम् प्रधानमन्त्री ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। बादलले जित्ने सुनिश्चितता भएमात्र आफू चुनाव लड्ने बताएका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ। नेताहरु निरन्तर छलफलमा सत्तारुढ नेकपा एमालको विभाजन रोक्न बिहीबार नेताहरुबीच निरन्तर चलेको थियो। बिहीबारको स्थायी कमिटी बैठकमा नेपाल पक्षको कारबाही फिर्ता गर्नुपर्ने विषयमा ओलीलाई अन्य नेताले दबाब दिएका छन्। कारबाही फिर्ता गर्दा पनि विपक्षीको साथमा गए मात्रै थप कारबाही गर्नुपर्ने उनीहरूको मत छ। वरिष्ठ नेता नेपालसहित चार जनालाई गरिएको कारबाही फिर्ता लिनेबारे छलफल भएको जनाइएको छ। नेपालसहित भीम रावल, सुरेन्द्र पाण्डे र घनश्याम भुसाललाई ६ महिनाका लागि निलम्बन गरिएको छ। अन्य ३० प्रतिनिधिसभा सदस्यलाई पनि स्पष्टीकरण सोधिएको छ। बिहीबारैअर्थमन्त्री विष्णु पौडेल, सुरेन्द्र पाण्डे र गोकर्ण विष्टबीच पनि पार्टीलाई एकजुट बनाउने र विश्वासको मतका विषयमा छलफल भएको थियो। पार्टी विभाजन रोक्न राष्ट्रपति विद्यादेवी भण्डारीले अध्यक्ष ओली र वरिष्ठ नेता माधवकुमार नेपालसँग बिहीबार मध्यरातिसम्म छलफल चलाएकी थिइन्। छलफलमा माधव पक्षले २ जेठ २०७५ मा फर्किनुपर्ने पुरानै अडान राखेका छन्। ओली र नेपालबीच आज पनि छलफल हुने एमाले स्रोतले जनाएको छ।"
छ गुणाबढी भाडा लिने सवारी साधन कार्वाहीमा,"काभ्रेपलाञ्चोक : काठमाडौँ उपत्यकाबाट गृहजिल्ला जाने क्रममा बिहीबार काठमाडौँबाट धनुषाको जनकपुरसम्म जाँदा करिब छ गुणा बढी भाडा लिने सवारी साधनलाई जिल्ला ट्राफिक कार्यालय काभ्रेपलाञ्चोकले कारवाही गरेको छ। काठमाडौँबाट जनकपुर गइरहेको काठमाडौँ पूर्वीनाका साँगामा १५ जना यात्रु बोकेर आएको उक्त सवारीलाई जाँचका क्रममा बढी भाडा असुलेको भन्दै कारवाही गरिएको कार्यालयले जनाएको छ। प्रतियात्रु रु १५ हजारको दरले भाडा लिएको जनाउँदै चालक सुरज भण्डारीसहित उक्त यातायात साधनलाई यातायात व्यवस्था विभागमा कारवाहीको सिफारिश गरिएको कार्यालय प्रमुख ट्राफिक इन्चार्ज प्रमिला श्रेष्ठले जानकारी दिए। उनले भने, 'चालक र सवारी साधन होल्ड गरी कारवाही सिफारिश गरेका छौँ। ' काभ्रेमा १६५ सङ्क्रमित, २२ डिस्चार्ज कोरोना सङ्क्रमणबाट काभ्रेपलाञ्चोकमा बिहीबार थप १६५ सङ्क्रमित भएका छन्। कोभिड१९ सङ्क्रमण नियन्त्रण, रोकथाम र उपचारसम्बन्धी केन्द्र (डिसीसीएमसी)का अनुसार बुधबार १५८ मा सङ्क्रमण भएको थियो भने अघिल्लो दिन जिल्लामा ८२ मा सङ्क्रमण पुष्टि भएको थियो। काभ्रेपलाञ्चोकका २२ सङ्क्रमित डिस्चार्ज भएको केन्द्रले जनाएको छ। कोरोना सङ्क्रमणको दोस्रो लहर शुरु भएयता हालसम्म काभ्रेपलाञ्चोकका कूल ९१० सङ्क्रमितमध्ये बनेपा नगरपालिकामा ३५९, धुलिखेलमा १८३, पनौतीमा १८८, पाँचखालमा ६७, नमोबुद्धमा ३३, मण्डनदेउपुरमा २२ तथा रोशी गाउँपालिकामा २०, चौँरीदेउरालीमा नौ, तेमालमा पाँच र भुम्लुमा सात, खानीखोलामा दुई, बेथानचोकमा १२ र महाभारत गाउँपालिकामा तीन सक्रिय सङ्क्रमित छन्। जिल्लामा सबैभन्दा बढी बनेपा नगरमा ३९ दशमलव ४५ प्रतिशत सङ्क्रमित रहेका छन्। केन्द्रका अनुसार सङ्क्रमितमध्ये ८७८ होमआइसोलेशन तथा ३२ अस्पताल आइसोलेशनमा उपचाररत छन्। हालसम्म जिल्लाका ५६ कोरोना सङ्क्रमितको मृत्यु भएको छ। केन्द्रका सदस्यसचिव एवं जिल्ला स्वास्थ्य कार्यालय प्रमुख डा नरेन्द्र झाका अनुसार जिल्लामा कन्ट्याक्ट ट्रेसिङको दायरा बढाइएको छ।"
बढेको पारिश्रमिक दिइन्न : निजी क्षेत्र,"काठमाडौं : सरकारले साउन १ गतेदेखि कार्यान्वयन हुने गरी घोषणा गरेको श्रमिकको न्यूनतम पारिश्रमिक तत्काल लागू नहुने भएको छ। निजी क्षेत्रले संयुक्त रूपमा विज्ञप्ति जारी गर्दै कोभिड कहरको जटिल अवस्थामा श्रमिकको पारिश्रमिक बढाउन नसक्ने घोषणा गरेका छन्। सरकारले वैशाख २० गते राजपत्रमा सूचना प्रकाशित गरी श्रमिकको न्यूनतम पारिश्रमिक वृद्धिबारे गरेको निर्णयले नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सको गम्भीर ध्यानाकर्षण भएको बताएका हुन्। महासंघका अध्यक्ष शेखर गोल्छा, परिसंघका अध्यक्ष सतिशकुमार मोर, चेम्बरका अध्यक्ष राजेन्द्र मल्लले विज्ञप्ति जारी गरी पारिश्रमिक दिन नसकिने बताएका हुन्। आर्थिक वर्ष २०७८०७९ को साउनदेखि लागू हुने गरी भएको पारिश्रमिक वृद्धिको निर्णय कोभिडको दोस्रो लहर लम्बिँदै गएर उद्यम व्यवसाय सञ्चालन गर्न सक्ने अवस्था नभएमा कार्यान्वयन गर्न कठिन हुनेछ। विज्ञप्तिमा भनिएको छ, दोस्रो लहरको कहर लम्बिँदै गएर अवस्था बिग्रिँदै गएमा तोकिएको पारिश्रमिकसमेत पूरा उपलब्ध गराउन नसक्ने अवस्था आउन सक्नेछ। पारिश्रमिक वृद्धि गरिँदा राष्ट्रिय एवं अन्तर्राष्ट्रिय लगानीकर्तामाझ सकारात्मक सन्देश नजाने हो कि भन्ने पनि गम्भीर चिन्ता भएको निजी क्षेत्रले बताएको छ। कोभिडको दोस्रो लहर सुरु भएर मुलुकको अधिकांश भागमा रहेका उद्यम व्यवसाय बन्द रहेको अवस्थामा सरकारबाट जारी भएको सूचनाले अचम्मित बनाएको बताइएको छ। अहिले मुलुकका ५६ वटा जिल्लामा पूर्ण तथा आंशिक निषेधाज्ञालकडाउन जारी छ। यी जिल्लाहरूमा सञ्चालित सात लाखभन्दा बढी व्यवसाय प्रभावित बनेकाले निषेधाज्ञाको अवधि बढ्दै जाँदा यी व्यवसायी थप प्रभावित हुँदै जाने भएकाले नयाँ पारिश्रमिक दिन नसकिने निजी क्षेत्रले बताएका हुन्। अधिकांश साना तथा मझौला व्यवसायी भएकाले उनीहरूको दैनिक खर्च सञ्चालनसमेत कठिन हुन भन्दै नयाँ पारिश्रमिक कार्यान्वयन गर्न नसकिने बताएका हुन्। अर्थतन्त्र चलायमान बनाई रोजगारी बचाउने उपायमा विशेष जोड दिनु पर्दछ भन्ने हाम्रो आग्रह हो। अहिले श्रमिकको रोजगारीलाई बचाउने कुरामा जोड दिनु पर्दछ। विज्ञप्तिमा भनिएको छ। पर्यटन एवं आश्रित उद्योग र साना तथा मझौला उद्यमी गत वर्षदेखि नै कोरोनाले थला परेको भन्दै कार्यान्वयन गर्न चुनौती पर्ने निजी क्षेत्रको भनाइ छ।"
जनप्रतिनिधिका गाडी एम्बुलेन्स,"बुटवल : कोरोना संक्रमित बोक्ने एम्बुलेन्स अभाव भएपछि रूपन्देहीका तीन स्थानीय तहका जनप्रतिनिधिले आफू चढ्ने गाडी उपलब्ध गराएका छन्। तिलोत्तमा नगरपालिका, सिद्धार्थनगर नगरपालिका र सियारी गाउँपालिकाका सवारी साधनलाई एम्बुलेन्सका रूपमा प्रयोग गर्न थालिएको हो। सियारी गाउँपालिका अध्यक्ष अयोध्या थारू र उपाध्यक्ष अमृता गुरुङले दुई स्कार्पियोलाई बिरामी बोक्ने बनाएका छन्। अहिलेको प्राथमिकता भनेको बिरामीको सेवा गर्नु हो, उपाध्यक्ष गुरुङले भनिन्, बिरामीले एम्बुलेन्स नपाएर मर्नुपर्ने अवस्था हुनुहुँदैन भनेर गाडी बिरामी बोक्ने निर्णय गरिएको छ। तिलोत्तमा नगरपालिकाका नगर प्रमुख वासुदेव घिमिरे र उपप्रमुख जागेश्वरी चौधरीले चढ्दै आएका गाडी कोरोना संक्रमित बोक्न प्रयोगमा ल्याएका छन्। तिलोत्तमामा दुई एम्बुलेन्ससमेत सञ्चालनमा छन्। नगर प्रमुख र उपप्रमुखले चढ्ने दुई गाडीसमेत चारवटा सवारी साधनले कोरोना संक्रमित बोक्नेछन्। छिटोछरितो रूपमा सेवा दिन आफू चढेको गाडी कोरोना संक्रमितका लागि प्रयोगमा ल्याइएको नगर प्रमुख घिमिरेले बताए। महामारी नहट्दासम्म वैकल्पिक व्यवस्था गरी आफू जनताको सेवामा जुट्ने उपप्रमुख चौधरीले बताइन्। संक्रमितलाई अन्य साना सवारीसाधनले सजिलै अस्पताल वा आइसोलेसनमा नपुर्याउँदा समस्या बढ्दै गएको पाइएकाले यो निर्णय गरिएको नगर प्रमुख र उपप्रमुखको भनाइ छ। नगर प्रमुख चढ्ने लु१ झ ३६० र उपप्रमुख चढ्ने लु१झ ३२६ नम्बरको स्कार्पियो कोरोना संक्रमितलाई बोक्न प्रयोगमा ल्याइएको छ। यस्तै नगर प्रहरीले प्रयोग गर्ने लु१झ ४७२ पनि कोरोना व्यवस्थापनमै प्रयोग हुनेछ। यी सवारी साधनलाई समेत २४ सैं घण्टा सेवा प्रवाहमा प्रयोग गरिने स्वास्थ्य शाखाले जनाएको छ। तिलोत्तमाका एम्बुलेन्स र थप दुई सवारी साधन स्वास्थ्य शाखामार्फत परिचालन गरिने भएको छ। हामीले जनताकै काम गर्न जनताकै करले किनेका गाडी चढेका हौं। अहिले परिस्थिति असामान्य छ। कोरोनाका बिरामीलाई जोकोहीले बोक्न मान्दैनन्। यसैले जनताकै सम्पत्ति जनताकै सेवामा लगाउने निष्कर्षमा पुगेका हौं, नगर प्रमुख घिमिरेले भने, केही दिन हामी साइकलै चढेर हिँडे पनि फरक पर्दैन। सवारी साधन अभावमा समयमै अस्पताल वा आइसोलेसनमा पुर्याउन नपाउँदा कुनै नगरवासीको ज्यान जोखिममा नपरोस् भन्ने हाम्रो उद्देश्य हो। तिलोत्तमाले शंकरनगरमा ४० बेड क्षमताको नेपाल सरकारले तोकेको एक तहको कोरोना अस्पतालको सेवा दिने गरी आइसोलेसन सेन्टर सञ्चालनमा ल्याएको छ। यस्तै वडा नं ९ मा रहेको सभाहलमा थप ६० बेडको आइसोलेसन गराउने गरी काम अघि बढाएको छ। सिद्धार्थनगर नगरपालिकाका प्रमुख हरिप्रसाद अधिकारीले आफू चढ्ने गाडीलाई एम्बुलेन्सका रूपमा प्रयोग गरेका छन्। बिरामीको सहजताका लागि आफ्नो गाडीलाई बिरामी बोक्न प्रयोग गरेको अधिकारीले बताए। रुपन्देहीमा व्यक्तिगत गाडीलाई पनि निःशुल्क बिरामी सेवामा प्रयोग गरिएको छ। सिद्धार्थनगर उद्योग वाणिज्य संघका उपाध्यक्ष नेत्र आचार्य र कार्यसमिति सदस्य मंगल भण्डारीले निजी गाडीलाई एम्बुलेन्सका रूपमा प्रयोग गरेका छन्। समस्यामा परेकालाई सहयोग गर्ने गरी निःशुल्क सेवा सुुरु गरेका छौं, व्यवसायी आचार्यले भने। दुई व्यवसायीले बुटवल भैरहवा क्षेत्रका बिरामीहरूलाई सहयोग गरिरहेका छन्। नवलपरासी पूर्वमा केही दिनअघि एम्बुलेन्स नपाउँदा ट्र्याक्टरमा बिरामी बोकिएको थियो। ती बिरामीको ट्र्याक्टरमै मृत्यु भएपछि स्थानीयले देवचुली नगरपालिकाका जनप्रतिनिधिप्रति आक्रोश व्यक्त गरेका थिए।"
धनुषामा हिरासतका थुनुवालाई कोरोना,"जनकपुरधाम : जिल्ला प्रहरी कार्यालय धनुषाको हिरासतमा रहेका ६ आरोपितलाई बुधबार पुर्पक्षका लागि कारागार पठाउने तयारी थियो। तर, स्वास्थ्य परीक्षण गर्दा पाँच जनामा कोरोना भाइरस संक्रमण पुष्टि भयो। संक्रमितलाई जेल पठाउँदा संक्रमणको खतरा अझ बढ्ने हुँदा पाँचै जनालाई प्रहरी कार्यालयकै थुनुवा कोठामध्ये एउटामा छुट्टै राखिएको धनुषाका प्रहरी उपरीक्षक प्रकाश रानाभाटले बताए। जिल्ला प्रहरी कार्यालयमा विभिन्न मुद्दाका ६५ आरोपित थुनुवा छन्। चार थुनुवा कक्ष मात्रै रहेको र त्यसबाट पनि एउटा महिला थुनुवाका लागि छुट्याइएको हुँदा तीनवटामा २०२० जनाभन्दा बढीलाई थुनिएको छ। महामारीका बेला दूरी कायम गर्नु अत्यावश्यक भए पनि थुनुवाको संख्या बढी भएकाले स्वास्थ्य मापदण्ड पूरा गर्न गाह्रो भएको रानाभाटले बताए। थुना त कोभिड सार्ने केन्द्र बन्ने डर छ, रानाभाटले भने, हामीले सक्दो सबैलाई तातोपानी र मास्क स्यानिटाइजर उपलब्ध गराएका छौं। तर, कोभिड संक्रमितहरू थुनुवाहरूबाटै भेटिएपछि जोखिम झनै बढेको छ। महामारीको विकराल परिस्थितिमा जघन्य अपराधबाहेक अन्यलाई थुनामा राख्ने वा नराख्ने विषयमा पनि बहस चलाउनुपर्ने सुरक्षाकर्मीको तर्क छ।"
"ब्राजिलमा प्रहरी कारबाही, कम्तिमा २५ जनाको मृत्यु","रियो द जेनेरो : ब्राजिलको रियो द जेनेरोमा भएको प्रहरी कारबाहीमा कम्तिमा २५ जनाको मृत्यु भएको छ। कारबाहीमा एक जना प्रहरी अधिकारीसहित २५ जनाको मृत्यु भएको स्थानीय सञ्चारमाध्यमलाई उद्दृत गर्दै बीबीसीले जनाएको छ। प्रहरीले त्यस क्षेत्रमा लागूऔषध तस्करहरूले बालबालिकालाई आफ्नो समूहमा सामेल गर्दै गरेको सूचनाका आधारमा अपरेशन सञ्चालन गरेको थियो। सो समूहले यसअघि लागूऔषध तस्करी, चोरी, हत्या तथा अपहरणलगायतका अपराधमा संलग्न रहेको स्थानीय सञ्चारमाध्यमले जनाएका छन्। टेलिभिजनमा प्रशारित भिडियोका अनुसार प्रहरी आएको थाहा पाएपछि तस्करहरू घरका छतहरूमा लुक्न खोजेका थिए। त्यस क्षेत्रका निबासी एक स्थानीयले आफ्नो घरको रगताम्य भुइँको तस्बिर सामाजिक सञ्जालमा सेयर गरेका छन्। उनले अब आफूहरू त्यस क्षेत्रमा बस्न नसक्ने बताएका छन्। प्रहरीले अन्य बासिन्दाहरूलाई फोन चलाउन दिएका छैनन्। त्यस्तै कतिपयलाई तस्करी समूहको सदस्य भएको आरोप लगाउँदै फोन चलाउन नदिइएको हो।"
भरतपुर महानगर कार्यालय बन्द,"चितवन : कर्मचारीमा कोरोना संक्रमण पुष्टि भएपछि भरतपुर महानगरपालिकाको अत्यावश्यक बाहेक सबै सेवा बन्द भएको छ। बिहीबार कार्यालयका ६ जना कर्मचारीलाई कोरोना सङ्क्रमण भएपछि महानगरको बैठक बसेर आकस्मिक बाहेकका सेवा बन्द गर्ने निर्णय गरेको हो । वैशाख मसान्तसम्म दमकल, सरसफाई, स्वास्थ्य र विपद् सम्बन्धी काम मात्रै हुने महानगरले जनाएको छ । जिल्लाका स्थानिय पालिकामध्ये सबैभन्दा धेरै संक्रमित भरतपुर महानगरपालिकामा छन् । भरतपुरमा शुक्रबार बिहान मात्रै ७२ जना संक्रमित थपिएका छन् । हाल भरतपुरमा मात्रै १५ सय ५० सक्रिय संक्रमित रहेका छन् ।"
कोरोना हटस्पट बन्यो तोक्मेडाँडा,"ताप्लेजुङ : ताप्लेजुङ सदरमुकाम फुङलिङ बजारको प्रवेशद्धार हो, तोक्मेडाँडा। प्रसिद्ध तिर्थस्थ पाथीभरा, कञ्चनजंघा हिमालसहितका पर्यटकिय स्थल जाने पर्यटक यहिँबाट जिल्ला प्रवेश गर्छन् भने जिल्लाका प्रत्येक गाउँ जाने सवारी यहँबाट छुट्छन्। फुङलिङ नगरपालिका४ मा पर्ने यहि तोक्मेडाँडा क्षेत्र कोरोना भाइरसको हटस्पट बनेको छ। टोलका ५८ जनाको पीसीआर परीक्षण गर्दा ४८ जना (८२७५ प्रतिशत) को रिपोर्ट पोजेटिभ आएको छ। तोक्मेडाँडाका हरेक जसो घरमा कोरोनाका बिरामी छन्, स्वास्थ्य कार्यालयका जनस्वास्थ्य अधिकृत प्रतिमा खरेलले भनिन्, यसले हामी सबैलाई झस्काएको छ। यहि रफ्तारमा बढ्ने हो भने स्थिती नियन्त्रण बाहिर जान सक्छ। त्यसैले सर्वसाधारण आफै सचेत हुन र मनोबल उच्च राख्न आवश्यक छ, स्थानीय सन्दिप सुवेदीले भने। नौ स्थानीय तह रहेको जिल्लाका फुङलिङ नगरपालिकामा मात्रै कोरोना संक्रमित छन्। यहाँ सक्रिय संक्रमितको संख्या बिहीबारसम्म १ सय ६ छ। अन्यमा हालसम्म संक्रमण पुष्टि भएको छैन। मिक्वाखोला गाउँपालिकाका २० जनाको पीसीआर परीक्षण गरिएकोमा बुधबार सबैको रिपोर्ट नेगेटिभ आएको थियो। नगरका वडा नं९, वडा नं १०, वडा नं ११ र वडा नं १ बाहेक बाँकी ७ वटै वडामा कोरोना संक्रमणका बिरामी पाइएको छ। सबैभन्दा बढी वडा नं ४ मा ६० जनाभन्दा माथी रहेका छन्। उमेरका हिसाबले ८ वर्षका बालकदेखि ८५ वर्षिया वृद्धासम्ममा संक्रमण देखिएको छ। संक्रमित सबै आफूहरुको नियमित सम्पर्कमा रहेको फुङलिङका मेयर छत्रपति प्याकुरेलले बताए। बिहीबार पुष्टि भएका तोक्मेडाँडाका ४८ सहित सबै संक्रमितहरुलाई मैले आफैं फोन गरेर जानकारी लिइरहेको छु। हाम्रो स्वास्थ्य शाखा र स्वास्थ्य कार्यालयले पनि सम्पर्क गरिरहेको छ, प्याकुरेलले भने, केहि अगाडि सामान्य लक्षण देखिएको भएपछि अहिले सबै जना होम आइसोलेसनमा सकुसल बस्नुभएको छ। समयमै सबैको ध्यान नपुग्दा संक्रमण फैलन बल पुगेको उनको भनाई छ। उहाँहरुले पनि सुरुमा बिरामी छौं, भन्नुभएन। हामीले पनि एक्कसी यसरी फैलिएला भन्ने सोचेनौं, उनले भने। प्रत्येक वडाममा वडाध्यक्षको संयोजकत्वमा निगरानी समूह बनाइएको र कसैलाई लक्षण देखिए सचेत गराउनुकासाथै उपचारको दयरामा ल्याउन भनेको उनले बताए। कोही संक्रमितलाई आइसोलेसनमा राख्नुपर्ने भए नगरपालिकाले १५ शैयाको आइसोलेसन कक्ष बनाएको मेयर प्याकुरेलले बताए। छिमेकी पहाडी जिल्लाहरु इलाम, पाँचथर, तेह्रथुमको तुलनामा ताप्लेजुङको फुङलिङमा उच्च संख्यामा संक्रमण बढिरहेको छ। बैसाख नौ गतेयता चार जनाको मृत्यु नै भइसकेको छ। सर्वसाधारणको लापरवाही र सरोकारवालाको तयारी नपुगेर नै संक्रमण व्यापक बनेको जिल्ला अस्पतालका प्रमुख सोनिङ लामा बताउँछन्। कोरोनाको दोस्रो लहर आउँदैछ भन्ने पूर्वानुमान हुँदाहुँदै पनि सावधानी नअपनाउँदा भूसको आगोझैं संक्रमण फैलिएको उनले बताए। संक्रमण उच्च हुनुमा स्थानीयकै लापरवाही प्रमुख रहेको पाथीभरा क्याम्पसका सहप्राध्यापक सजन पौडेल बताउँछन्। कोरोनाको लक्षण देखिएपछि पनि हिडहुल गर्ने, मास्क नलगाउने, परीक्षण नगराउने, जस्ता कार्यले संक्रमण फैलनमा बल पुगेको उनको भनाई छ। ५० प्रतिशतलाई लक्षणसहितको संक्रमण देखिएको खरेलको भनाई छ। अधिकांशलाई ज्वरो, टाउको दुख्ने, रुघाखोकीको लक्षण छ। स्वास्थ्यका मापदण्ड अपनाएर सुरक्षित बस्न सुझाव दिएका छौं, उनले भनिन्। मृत्यु भएका ४ जनामध्ये सबै दिर्घरोगी रहेको अस्पतालका प्रमुख डा लामा बताउँछन्। भन्छन्, उहाँहरुमा मधुमेह, उच्च रक्तचाप, मुटुरोगको समस्या थियो। एकै टोलमा तीन जना संक्रमितको मुत्यु हुँदासमेत निषेधाज्ञा नगरिनु, विद्यालयको परीक्षा नरोक्नु संक्रमण फैलनुका कारण रहेको स्थानीय संजय पतङ्वा बताउँछन्। परीक्षणको दायरा अझै बढाउन उनको माग छ। अझैँ ढिला भएको छैन। बैशाख २७ गतेसम्म जारी निषेधाज्ञालाई लम्ब्याएर परीक्षण व्यापक बनाउनुपर्छ, उनले भने। निषेधाज्ञालाई अझै कडाई गर्ने र कसैले उल्लङ्घन गरे कारवाही गर्ने प्रमुख जिल्ला अधिकारी उमेश पाण्डेले बताए।"
चुरेप्रतिको उदासीनता,"चुरेले गर्दा नै तराई आजको दिनसम्म पनि उर्वर भूमिको रूपमा चिनिँदै आएको छ। नेपालको पूर्वी इलामदेखि पश्चिम कञ्चनपुरसम्म ३७ वटा जिल्लाहरूमा झन्डै आठ सय किलोमिटरमा फैलिएको र कुल भूभागको १२७८ प्रतिशत क्षेत्र ओगटेको चुरे नेपालमा मात्र सीमित छैन् अर्थात् यो क्षेत्र पश्चिममा पाकिस्तानको इन्डस नदीदेखि पूर्वमा भारतको ब्रम्हपुत्र नदीसम्म फैलिएको छ। नेपालको कुल जनसंख्याको झन्डै ५१ प्रतिशत तराई क्षेत्रमा बसोबास गर्छन् भने १४ प्रतिशत जनसंख्या चुरे क्षेत्रमा नै बसोबास गरिरहेका छन् जसमध्ये ७२ प्रतिशतसँग आफ्नो जग्गाजमिन छैन। क्षेत्रफलको आधारमा मुलुकको थोरै भूभाग ओगटेको भएता पनि चुरेभित्र पाइने विविधताले दर्शाउँछ यसको महत्त्व। जीवजन्तु विविधताको हिसाबले नेपालमा पाइने १ हजार ९ सय १८ प्रजातिमध्ये १ हजार ३ सय ८ चुरे तथा तराईमा पाइन्छ र संकटमा परेका ४ सय ९३ प्रजातिमध्ये ३ सय १९ यही क्षेत्रमा पाइन्छ। चुरे क्षेत्रमा करिब ९५ लाख वर्ष पुराना प्राग ऐतिहासिक वन्यजन्तुका अवशेषहरू रहेको अनुमान गरिएको छ। जैविक विविधताका महत्त्वलाई हृदयगम गरी यस क्षेत्रमा राष्ट्रिय निकुञ्ज तथा वन्यजन्तु संरक्षण ऐन, २०४९ को आधारमा सात वटा संरक्षित क्षेत्र घोषणा गरी व्यवस्थापन गरिएको छ। यसका अलावा केही महत्त्वपूर्ण स्थलको संरक्षण वा भनौँ वन्यजन्तुको आवागमनलाई सुलभता होस भन्ने उद्देश्यले यस क्षेत्रभित्र रहेका केही क्षेत्रलाई वन ऐन, २०४९ अनुसार संरक्षित वन घोषणा गरी संरक्षणको प्रयास गरिएको छ। १ हजार ५ सय ७० भन्दा बढी प्रजातिका फूल फुल्ने वनस्पति र अन्यत्र नपाइने वन्यजन्तु यहीं पाइन्छन्। केन्द्रीय तथ्यांक विभागले २०६८ मा सम्पन्न जनगणनाको आधारमा चुरे संरक्षण क्षेत्रमा बसोबास गर्ने आर्थिक रूपले क्रियाशील जनसंख्याको सबैभन्दा ठूलो हिस्सा (६०१७ प्रतिशत) खेतीपाती अर्थात् कृषि कार्यमा संलग्न रहेका छन् भनी आफ्नो प्रतिवेदनमा उल्लेख गरेको छ। यही क्षेत्रको आडमा आजका दिनसम्म पनि शासकहरूले रट्टाइदिएका नारा तराई अन्नको भण्डार हो भन्न हामी पछि परेका छैनोैं। यो नारालाई साथ चुरेले नै दिइरहेको छ भलै यस क्षेत्रप्रति शासक वर्गले उदासीनता देखाए पनि। साथै सोही जनगणनाले चुरेतराई मधेस भूपरिधिको कुल २८ लाख ४३ हजार ५ सय ४ घरधुरी रहेका १ करोड ४७ लाख ४८ हजार ६ सय ७२ जनसंख्यामध्ये ५२ प्रतिशत महिला र बाँकी ४८ प्रतिशत पुरुष रहेका, कुल घरधुरीमध्ये ४९९० प्रतिशत पहाडी मूलका (खस आर्य २७ प्रतिशत, आदिवासी जनजाति १७३८ प्रतिशत र दलित ५५२ प्रतिशत), ४३ प्रतिशत तराई मधेस मूलका (मधेसी २२८१ प्रतिशत, आदिवासी जनजाति १४०६ प्रतिश र दलित ६१३ प्रतिशत), मुसलमान ६२६ प्रतिशत, सांस्कृतिक समूह ०४१ प्रतिशत र ०४३ प्रतिशतको स्पष्टता नखुलेको भनी आफ्नो प्रतिवेदनमा उल्लेख गरेकोले पनि देखाउछ चुरेको विविधतालाई। चुरेले गर्दा नै तराई आजको दिनसम्म पनि उर्वर भूमिको रूपमा चिनिँदै आएको छ। मुलुकमा प्रमुख सिँचाइ योजनाहरू यसै क्षेत्रको सहारामा सञ्चालित छन्। ठूला तथा मझौला तीन सय सतह सिँचाइ योजनाहरूबाट करिब ४ लाख ६२ हजार ७ सय ५४ हेक्टर जमिनमा सिँचाइ सुविधा उपलब्ध भइरहेको छ भने भूमिगत जल सिँचाइतर्फ स्यालो ट्युबेलका १ लाख २४ हजार ६२ र डिप ट्युबेलका ९ सय ७७ योजनाहरूले कुल ४ लाख १४ हजार ३ सय ५५ हेक्टर जमिनमा सिँचाइ भइरहेको छ। यसका अलावा चुरे क्षेत्र भएर वहने १ सय ६४ वटा नदी प्रणालीहरूले विद्युत् उत्पादनमा समेत अहम् भूमिका खेली नै रहेको छ। यसको कुराको पुष्ट्याई नेपाल विद्युत् प्राधिकरणको अध्ययन प्रतिवेदन २०१४ ले गर्दछ जसमा उल्लेख गरिएको छ नेपालको चुरेतराई मधेस क्षेत्रमा हाल कुल ४१२२ मेगावट भएका चार वटा जलविद्युत् केन्द्रहरू सञ्चालनमा छन र प्रसारण लाइनको क्षमताको आधारमा वर्गीकृत ६६ केभी, १३२ केभी, २२० केभी र ४०० केभीका गरी चार प्रकारका २४ विद्युत् प्रसारण लाइन चुरेतराई मधेस क्षेत्रमा निर्माण गरिएको र निर्माणाधीन छन्। यी प्रसारण लाइनको दिगोपनाले राष्ट्रिय अर्थतन्त्रमा ठूलो महत्त्व राख्दछन्। सिमसार, धार्मिक तथा सांस्कृतिक सम्पदा र प्रागऐतिहासिक तथा पुराताŒिवक दृष्टिले पनि चुरे क्षेत्र अत्यन्त महत्त्वपूर्ण क्षेत्र हो। यस क्षेत्रमा रामसार सूचीमा सूचीकृत भएका अन्तर्राष्ट्रिय सिमसार क्षेत्रहरू क्रमशः कोसीटप्पु, बीसहजारी ताल, जगदीशपुर ताल र घोडाघोडी ताललगायत ठूलो संख्यामा ताल, तलैयाहरू पाइन्छन्। त्यस्तै यस क्षेत्रमा आन्तिक तथा बाह्य पर्यटकलाई आकर्षण गर्ने धार्मिक तथा सांस्कृतिक सम्पदाहरू प्रचुर मात्रामा पाइन्छन्। यस क्षेत्रमा रहेका जिल्ला कृषि कार्यालयहरूका प्रतिवेदनहरूमा अभिलेख भएअनुसार ४ सय ३८ सिमसार र ८ सय २० धार्मिक तथा सांस्कृतिक सम्पदाहरू रहेका छन्। सार्वजनिक सिमसार र धार्मिक तथा सांस्कृतिक सम्पदाहरूका जैविक विविधता, आध्यात्मिकता र मनोवैज्ञानिक दृष्टिले अपार महत्त्व भए पनि केही अपवादबाहेक अव्यवस्थित हुनुको साथै अतिक्रमणको चपेटामा समेत परेका छन्। चुरेको दोहन चुरेवासीले होइन, जथाभावी रूपमा यहाँका ढुंगा, गिट्टी, काठ, बालुवा र माटो बेच्ने तस्करीहरूले गरेका हुन्। तर अपसोच, आजसम्म दोष भने चुरेवासीले पाएका छन्। तराई मधेसमा भूमिगत पानी खासगरी चुरे पहाड तथा भावर क्षेत्रमा पर्ने पानी, जमिनमुनि सोसिने प्रक्रिया र प्रवृत्तिमा निर्भर गर्दछ। तराई मधेस तथा भावर क्षेत्रमा भूमिगत पानीको सतह घटबढ हुनुमा खासगरी चुरे तथा भावर क्षेत्रमा हुने वर्षाको परिणाम र जमिनले सोस्ने क्षमता, जमिनमुनि उक्त पानीलाई सञ्चय गर्नुका साथै भावर तथा तराई मधेसमा उत्खनन गरी निकाल्ने भूमिगत पानीको परिमाण र प्रक्रियामा निर्भर हुने गरेको देखिन्छ। भावर क्षेत्रका वन क्षेत्रको माटो खुकुलो भएकोले वर्षात्को शोसनगरी भूमिगत जल पुनर्भरणमा ठूलो योगदान पुर्याइरहेको छ। यस अर्थमा चुरे क्षत्रलाई ५१ प्रतिशतको प्राणदाताको रूपमा पनि हेर्न र बुझ्न सकिने कुरालाई नकार्न सकिन्न। मानिसको बुझाइ छ, चुरेको दोहन चुरे क्षेत्रमा बसेका भूमिहीन, सुकुम्बासीहरूले गरेका हुन् तर तथ्य फरक छ। चुरेको दोहन चुरेवासीले होइन, जथाभावी रूपमा यहाँका ढुंगा, गिट्टी, काठ, बालुवा र माटो बेच्ने तस्करीहरूले गरेका हुन्। तर अपसोच, आजसम्म दोष भने चुरेवासीले पाएका छन्। यसमा हामी सबै स्पष्ट हुनु जरुरी छ। चुरे क्षेत्र आफैँमा एउटा सग्लो सभ्यताको इतिहास बोकेको क्षेत्र हो। चुरे क्षेत्र आर्थिक, राजनीतिक, सांस्कृतिक तथा प्राकृतिक रूपमा जति नै संवेदनशील भए पनि यस क्षेत्रको महत्त्वबारे शासक वर्ग भने बेखरजस्तै देखिँदै आएका छन्। विगतको समयदेखि हालसम्मका शासक वर्गले यस क्षेत्रप्रति देखाउँदै आएको क्रियाकलापले स्पष्ट पार्छ उनीहरूमा चुरेप्रतिको कुनै चेत नै छैन। हरेक शासक वर्गले चुरेलाई केवल घृणा गर्ने स्थलको रूपमा मात्र लिइरहेका छन्। त्यसको ज्वलन्त उदाहरण हो विसं २०२१ सालतिर खोलिएको द टिमर कपरेसन, इन्धन संस्थान, चुरेको भर्जिनिटी माथि प्रश्न गर्नु आदि। चुरेको संवेदनशीलतालाई दृष्टिगत गर्दै वन विकास गुरुयोजना, राष्ट्रिय संरक्षण रणनीति, नेपाल वातावरणीय नीति तथा कार्ययोजना र कृषि क्षेत्रको दीर्घकालीन योजनाले विशेष कार्यक्रम लागू गर्न सुझाए पनि २०६५ सालसम्म सरकार कानमा तेल हालेर बसिरह्यो। गणतन्त्र नेपालको स्थापनापश्चात् राष्ट्रपति चुरेतराई मधेस संरक्षण विकास समिति को गठन गरेर शासक वर्गले आम जनताको आँखामा छारो हाल्ने कामको सट्टा अरू केही पनि गरेको छैन। शासक वर्गले आज पनि चुरेप्रति सम्पूर्ण रूपमा निहित रहेका ५१ प्रतिशत स्वतन्त्र जनतालाई केवल रैतीको रूपमा व्यवहार गरिरहेको छ। उनीहरूको सभ्यता जोडिएको क्षेत्रलाई केवल आर्थिक स्रोतको रूपमा लिइरहेको छ। यस तथ्यलाई हालसालै शासकहरूको झुन्डले बनाएको ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड, २०७७ को प्रस्तावनामा भनिएको कुरा र चुरेतराई मधेस संरक्षण तथा व्यवस्थापन गुरुयोजना कार्यान्वयन गर्न बनाएको कार्यक्रम कार्यान्वयन कार्यविधि, २०७७ ले स्पष्ट पारेको छ। चुरेबाट वहने नदीहरूमा रहेको ढुंगा, गिट्टी, बालुवा आदिलाई केवल राजस्वको मुख्य स्रोतको रूपमा लिनुलाई नै शासक वर्गमा यसप्रति कति गहन सोच रहेछ भन्ने कुराको सन्देश प्रवाह गरेको छ। शासक वर्गले चुरेलाई यसको आफ्नो गहनताको आधारमा आजसम्म हेर्न वा बुझ्न नसक्नु नै ५१ प्रतिशत जनतालाई रैतीकै रूपमा आत्मसाथ गर्नु हो। वर्तमान समयमा चुरे शासक वर्गले शोषित वर्गलाई विकासको सपनामा बाँड्ने केवल एउटा अस्त्र बनेको छ। यसको ज्वलन्त उदाहरणको रूपमा हामी २३ वटा राष्ट्रिय गौरवको आयोजनालाई लिन सक्छांै (एक आयोजना भइसकेको छ)। अधिकांश राष्ट्रिय गौरवको आयोजन १२७८ प्रतिशत क्षेत्रलाई नै विनाश गरेर जाँदैछ। शासक वर्गलाई आफूले राष्ट्रका लागि वडो ठूलो विकास गर्दैछु भन्ने भ्रम पैदा भएको छ यसको झिल्को कहिले पूर्वतिर देखिन्छ त कहिले पश्चिम तिर। एकातिर देशको मूल कानुनले मुलुकलाई संघीय लोकतान्त्रिक गणतन्त्रात्मक मुलुक हो भनिरहँदा शासकले शोषित वर्गलाई रैतीकै रूपमा लिनु र अर्कातिर रैती सार्वभौम जनता बनी मतदान गर्दै मुलुकको शासनसत्ता उसैलाई जिम्मा लगाई बनाइएको संविधानको धारा ३० र ३५ (४) ले प्रदान गरेको मौलिक हकबाट वञ्चित्त हुँदैछ। शासक वर्गले चुरेलाई विकासको नाममा विनाश गर्नु नै राष्ट्रको भविष्यका लागि घातकसिद्ध हुने निश्चित छ। तसर्थ यस पंक्तिकार शासक वर्गहरूसँग आग्रह गर्छ कि सम्पूर्ण चुरे क्षेत्रलाई एक जैविक अनुसन्धान केन्द्र र पर्यापर्यटनको रूपमा विकास गरौँ ताकी चुरे क्षेत्र जोगाउन कार्बन उत्सर्जनको नाममा विश्वको अनुदानसम्म पाउने नेपालले जैविक र वातावरणीय दृष्टिकोणले महत्त्वपूर्ण मानिएको चुरे क्षेत्रको संरक्षण र विकासलाई देशले दीर्घकालीन आर्थिक विकासको मुख्य एजेन्डा बनाउन सकोस् साथै यस क्षेत्रमा रहेका नदी नालाहरूको अनियन्त्रित दोहन गरी राष्ट्रको भविष्य माथि खेलवाड गर्दै आगामी दिनमा मरुभूमि नबनोस्। यसो गरेमा हामीले दीर्घकालीन रूपमा हाम्रो मुलुकको अर्थतन्त्र बलियो बनाउँदै विश्वमा आफ्नो एउटा अलग्गै मौलिक पहिचान बनाउन सक्नेछौं।"
महामारीमा मौन,"विराटनगर : कोरोना भाइरसको पहिलो चरणमा संक्रमण फैलिएको केही समयमा नै प्रदेश १ का स्थानीय तह आफैंले लकडाउन गराउन प्रशासनसँग माग गरेका थिए। लकडाउन भएको केही दिनमै राहत बाँड्ने लहर चल्यो। संघसंस्था मात्रै होइन, स्थानीय तहले चरणचरणमा राहत प्याकेज ल्याए। घरघरमा चामलका बोरा पुर्याए। राहतमा तह र प्रदेश सरकारले लाखौं, करोडसम्म खर्च गरे। पहिले विकास निर्माणका लागि आएको रकमसमेत रकमान्तर गरेर खर्च गर्ने स्थानीय तहहरू दोस्रो चरणमा कोरोना नियन्त्रणसँगै संक्रमित र मृतकको व्यवस्थापनमा समेत उदासीन देखिएका छन्। अधिकांश तहलाई अहिले कोरोना रोकथामभन्दा रकम जोहो र विकास निर्माणकै चिन्ता छ। प्रदेश १ का १४ जिल्लामा १ सय ३७ वटा स्थानीय तह छन्। तीमध्ये एक महानगर र दुई उपमहानगरले संक्रमण नियन्त्रणमा चासो दिएर काम गरे। नगरपालिका र गाउँपालिकाको भने संक्रमणसँग जुध्ने योजना छैन। बनाएकाहरूको पनि प्रभावकारी छैन। झापा, मोरङ, सुनसरी र उदयपुरबाहेक पहाडी केही जिल्लामा निषेधाज्ञा गर्नुबाहेक अन्य कार्यमा तहहरू उदासीन छन्। कोभिडको हटस्पट बनेको विराटनगरसहित धरान र इटहरीले कोभिडसँग जुध्ने तयारी आफ्नो क्षमताअनुसार गर्दै आएका छन्। प्रदेशलाई नै नेतृत्व गर्ने विराटनगर महानगरपालिका, इटहरी उपमहानगरपालिका र धरान उपमहानगरपालिकाले कोभिडको संक्रमण रोकथाम, उपचार, आइसोलेसन, सचेतना र अक्सिजन व्यवस्थापनको कामलाई पहिलो प्राथमिकतामा राखेका छन्। हामीले हाम्रो तहमा सकेसम्मको काम गरेका छौं, विराटनगर महानगरपालिकाका प्रमुख भीम पराजुली भन्छन्, प्रदेशले नभ्याएपछि अहिले हामी आफैंले स्वाब संकलन र कन्ट्याक्ट टेसिङसमेत गर्न थालेका छौँ। विराटनगरमा संक्रमित बढ्दै जाँदा प्राथमिक स्वास्थ्य चौकीमा १९ बेडको आइसोलेसन केन्द्र बनाइएको छ। १९ वटै वडामा फिबर क्लिनिक सञ्चालनमा रहेको उपप्रमुख इन्दिरा कार्कीले जानकारी दिइन्। विराटनगर महानगरपालिकाले सञ्चालनमा ल्याएको दुई वटा एम्बुलेन्समध्ये एउटामा कोभिड संक्रमित मात्र बोक्ने गरिएको छ भने अर्को एम्बुलेन्स सुत्केरी महिलाको उद्धारमा प्रयोग गर्ने गरिएको छ। नोबेल, विराट र कोसी अस्पतालसँग विराटनगर महानगरपालिकाले संक्रमितको उपचार र व्यवस्थापनमा समन्वय गर्दै काम गरिरहेको छ। महानगरमा केही दिन अघिबाटै निषेधाज्ञा छ। दुई उपमहानगरपालिकामध्ये इटहरी र धरानले पनि कोभिड रोकथाम र नियन्त्रणका लागि कामलाई तीव्रता दिएको बताएका छन्। इटहरीमा ५० शय्याको आइसोलेसन सेन्टर निर्माण अन्तिम चरणमा पुगेको छ। आइसोलेसन अबको तीन दिनभित्र तयार भइसक्नेछ। खानपानको व्यवस्थाका लागि प्रक्रिया पूरा गरेर आइसोलेसन सञ्चालनमा ल्याइने उपमहानगरका स्वास्थ्य शाखा प्रमुख घनश्याम सिग्देलले बताए। इटहरीमा अहिले अक्सिजनको समस्या छैन। धरान उपमहानगरलाई पनि यो चिन्ता खासै छैन। बीपी कोइराला स्वास्थ्य विज्ञान प्रतिष्ठान नगरमा नै भएकाले समस्या नहुने दाबी मेयर तिलक राईको छ। झापाका तहहरूले बिरामीलाई समयमा अस्पताल लैजाने, स्वाब संकलन र परीक्षण गर्नेसम्मका काम नियमित गर्दै आएका छन्। सुनसरी र झापामा पनि निषेधाज्ञालाई कडा बनाइएको छ। तीन जिल्लाका केही तहमा यी नमुना काम भए पनि अन्य तहहरू चुपचाप बसेका छन्। प्रदेश वा केन्द्रबाट निर्देशन आए गर्ने नत्र सधैंजसो काम चलेकै छ भन्ने सोचमा संक्रमणलाई बेवास्ता गर्दा अन्य तह र जिल्लामा पनि जोखिम बढ्दै गएको छ। यस्तै खेलाँचीकै कारण छिमेकी जिल्लामा संक्रमण न्यून हुँदाहुँदै हिमाली जिल्ला ताप्लेजुङमा संक्रमण र मृत्युदर ह्वात्तै बढेको छ। पाथीभरा दर्शन गर्न आउनेहरूको लहर बढ्दा स्थानीयले सावधानी नअपनाएकाले र भारतीय आर्मीमा गएकाहरू आफन्तकोमा आउँदा जिल्लामा संक्रमण फैलिएको छ, ताप्लेजुङका प्रमुख जिल्ला अधिकारी उमेश पाण्डेले भने, नियन्त्रण गर्न नगर क्षेत्रमा निषेधाज्ञा र अहिले कन्ट्याक्ट ट्रेसिङको काम भइरहेको छ।"
निजीमा छैन एकरूपता,"विराटनगर झापा : प्रदेश १ का ठूला निजी अस्पतालले कोरोना संक्रमितका लागि फरक बेड तयार गरेर उपचार थाले पनि फरक शुल्क भने निर्धारण गरेका छैनन्। मोरङका नोबेल मेडिकल कलेज, विराट मेडिकल कलेज र झापाको बीएन्डसी अस्पतालसँग सरकारले नै संक्रमितको उपचार गर्न सहकार्य गरेको छ। नोबेलबाहेकका दुई अस्पतालमा सरकारले बेड शुल्क तिर्दै आएको छ। नोबेलमा कोरोना संक्रमितको उपचारमा लागेको सम्पूर्ण शुुल्क सरकारले तिर्ने सहमतिअनुसार संक्रमितको उपचार भइरहेको छ। सरकारले बेड शुल्क मात्रै तिर्ने हुँदा निजीमा उपचार गर्न जाने संक्रमितले बाँकी शुल्क आफैं भुक्तानी गर्नुपर्ने प्रदेश १ सामाजिक विकासमन्त्री उषाकला राई बताउँछिन्। सरकारी अस्पतालमा पनि अहिले पर्याप्त उपचार भइरहेको छ। कोही निजीमा उपचार गर्न जान्छ भने बीएन्डसी र विराटमा बेड चार्ज सरकारले तिर्छ। नोबेलमा निःशुल्क छ, मन्त्री राईले भनिन्, हामीले नै सञ्चालन गरेको कोरोना अस्पतालका पनि धेरै बेड अझै खाली छन्। निजीमा उपचार गर्न पुगेका केही संक्रमितले भने बढी शुल्क लिएको गुनासो पोख्ने गरेका छन्। विराट मेडिकल कलेजले सरकारले तोकेको बेड शुल्कबाहेक सबै शुल्क लिने गरेको अस्पतालका इन्चार्ज सुनील देवले बताए। सरकारले तोकेको ३ हजार ५ सयबाहेक शुल्क बिरामीले तिर्नुपर्ने हाम्रो सम्झौता हो, देवले भने। देवका अनुसार यस अस्पतालमा दैनिक जनरल वार्डको बेडमा रहेका बिरामीलाई चार छाकको खानासहित अक्सिजन, मेडिकल अफिसरसहित कन्सल्टेन्टको परामर्शको दैनिक ८ हजार ५ सय तिर्नुपर्ने हुन्छ। ८ हजार ५ सय मध्येमा सरकारसँग भएको सम्झौताअनुसार ३ हजार ५ सय छुट गर्ने गरेको छ, उनले भने। भेन्टिलेटरको थप रकम बिरामीले तिर्नुपर्ने हुन्छ। हाल सो अस्पतालमा ४२ जना कोरोनाका बिरामी उपचारमा छन्। नोबेल मेडिकल कलेजमा निःशुल्क उपचार भइरहेको अस्पतालका प्रबन्धक नारायण दाहालले बताए। सरकारसँगको सम्झौताअनुसार निःशुल्क उपचार गरिरेका छौं, दाहालले भने। नोबेलमा प्रदेश १ र २ का २८ संक्रमितको उपचार भइरहेको छ। यसअघि पहिलो चरणको कोरोना संक्रमणका बेला उपचार सुरु गरेको म्याक्स इन्टरनेसनल ट्रमा सेन्टर र न्युरो कार्डिया मल्टी स्पेसालिटी अस्पतालले यसपटक कोरोनाको उपचार सुरु गरेका छैनन्। झापाको बीएन्डसीबाहेक अन्य निजी अस्पतालले कोरोना संक्रमितको उपचार गरेका छैनन्। झापाकै मेची प्रादेशिक अस्पतालमा संक्रमितको उपचार हुने भएकाले निजीमा जान चाहने मात्रै बीएन्डसी पुग्ने गरेका छन्। दमक नगरपालिकाको पहलमा दमक अस्पतालले भेन्टिलेटर र आईसीयूबिनाको कोरोनाका बिरामीको उपचार कक्ष छुटाएको छ। उक्त अस्पतालमा आएका बिरामीलाई गाह्रो परे बिर्तामोडको बीएन्डसी नै लैजाने गरिएको छ। बीएन्डसीले कोरोना संक्रमितका लागि छुट्टै बेड छुट्याएर उपचार गरिरहेको छ। बीएन्डसी र पूर्वाञ्चल क्यान्सर अस्पतालसँग ६५ वटा भेन्टिलेटरसहित आईसीयू बेड, विशेषज्ञ चिकित्सक र आधुनिक प्रयोगशाला छ। तीमध्ये २५ भेन्टिलेटरसहित आईसीयू शय्या कोभिडका बिरामीलाई छुट्याएको छ। हामीलाई सरकारले बेड शुल्कबराबर दैनिक १५ हजारसम्म रकम दिन्छ। त्यसबाहेक सेवासुविधाअनुसार बिरामीले बेहोर्ने हो, अस्पतालका जनसम्पर्क अधिकृत प्रमिस गिरीले भने, सरकारले दिएको छुट सबैलाई दिएका छौं। गिरीका अनुसार कोरोना महामारीको पहिलो चरणमा काठमाडौँ उपत्यकाबाहिरका बिरामीलाई हवाई बेड लिफ्ट गरी उपचारार्थ पनि बीएन्डसी अस्पतालमा ल्याएरसमेत उपचार गरिएको थियो। काठमाडौंका अस्पतालमा भेन्टिलेटरसहितको आईसीयू शय्या नपाएपछि झापा कमल गाउँपालिका५ का बिरामीलाई बीएन्डसी अस्पताल ल्याइएको थियो। काठमाडौंको ह्याम्स अस्पतालबाट झापाकै एक कोरोना संक्रमितलाई वैशाख १५ गते पनि भेन्टिलेटरसहित आईसीयू अभाव भएपछि हवाई चार्टरमार्फत अस्पतालमा भर्ना गरिएको थियो। बीएन्डसीमा ३५ जना संक्रमित उपचाररत छन्। झापाकै सरकारी अस्पताल मेची प्रादेशिक अस्पतालमा भने ७५ शय्यामा २५ जना मात्र उपचाररत छन्। १ हजार जनाको पीसीआर परीक्षण गर्ने क्षमता रहेको उक्त अस्पतालमा दैनिक २ सयको मात्र परीक्षण हुँदै आएको छ। उक्त अस्पतालमा १ भेन्टिलेटर, ३ आईसीयू र २५ वटा एचडीयू छन्। गत वर्षजस्तो आत्तिनुपर्ने अवस्था छैन। हामी तयारीमै छौं। निजीतिर धेरै सुविधा खोज्दै गएर हो कि मेची अस्पतालमा त्यति भीड छ्रैन, अस्पतालका सूचना अधिकारी मनोज पोख्रेल भने, हामीसँग ४७ वटा सिलिन्डर छन्। अहिले दैनिक २५ ओटा मात्र खपत भएका छन्। दैनिक ३५ ओटा सिलिन्डर भर्न सक्ने क्षमता पनि हामीसँग छ। अस्पताल शुल्क अचाक्ली संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ? जनप्रतिनिधिका गाडी एम्बुलेन्स धनुषामा हिरासतका थुनुवालाई कोरोना उपचारमा दाउ छोपाइ"
अक्सिजनको कालोबजारी रोकौं,"सेती प्रादेशिक अस्पतालमा अक्सिजन ग्यासको चरम अभाव छ। कैलालीका प्रमुख जिल्ला अधिकारी खगेन्द्रप्रसाद रिजाल नेतृत्वको अनुगमन टोलीले कालोबजारी गर्न लुकाएर राखेको अवस्थामा बुधबार धनगढीको अमित मेडिसिन डिस्टिब्युटर्सबाट ६१ थान अक्सिजन ग्यासका सिलिन्डर फेला पार्यो। डिस्टिब्युटर्सका सञ्चालकले २ सय ५० थान सिलिन्डर २५ हजारका दरले किनेर ४० हजार रुपैयाँमा बिक्री गरेको अनुगमन टोली सामु स्वीकारेका छन्। सेती अस्पतालमा अक्सिजन प्लान्ट पनि छ। त्यहाँबाट उत्पादन गरिने अक्सिजनबाहेक अस्पताललाई दैनिक एक सय थान सिलिन्डर अक्सिजन आवश्यक पर्छ। त्यो प्लान्ट अस्पतालका आईसीयू, सर्जिकल, प्रसूति, एनआईसीयूसहितका वार्ड, कोभिडको आईसीयू वार्डमा पाइपबाट जडान गरिएको छ। बिरामीका लागि पर्याप्त अक्सिजन छैन। अस्पतालमा अक्सिजन ग्यासको अभावमा बिरामी छट्पटाइरहेको अवस्थामा व्यापारी कालोबजारीमा लागेका छन्। केही दिनअघि मात्र अक्सिजन ग्यासका सिलिन्डर भारत तस्करी गरेको आरोपमा महोत्तरी प्रहरीले तीन जनालाई पक्राउ गर्यो। प्रहरी गस्ती टोलीले जलेश्वर नगरपालिका३ स्थित नेपालबाट भारततर्फ लैजाने प्रयोजनका लागि राखेको तीन थान भरिएको अक्सिजन सिलिन्डर नियन्त्रणमा लिएको थियो। त्यसको भोलिपल्ट फेरि जलेश्वर१२ मा भारततर्फ लैजान जिपमा तयारी अवस्थामा राखिएका दुई थान भरिएको अक्सिजन ग्यासका सिलिन्डर बरामद गर्न प्रहरी सफल भएको थियो। श्वासप्रश्वासमा समस्या पार्ने कोरोना संक्रमणमा अक्सिजन अत्यावश्यक वस्तु हो। जटिल खालका संक्रमित बढेसँगै अस्पतालमा अक्सिजन अपुग भइरहेको छ। सरकारले केन्द्रीय स्तरका सबै सरकारी अस्पतालमा अक्सिजन ग्यास प्लान्ट जडान गर्नुपथ्र्यो। यो काम गर्न ढिलोे भइसक्यो। अहिले सम्भव छैन। त्यसको विकल्पमा लिक्विड अक्सिजन प्लान्ट जडान गर्न सकिन्छ। नेपालगन्जको भेरी अस्पताललगायतका देशका केही अस्पतालमा यो प्रविधि जडानको प्रक्रियामा छ। लिक्विड अक्सिजनको कच्चा पदार्थ भारतबाट ल्याउनु पर्ने भएकाले यो प्रविधि पनि तत्काल कार्यान्वयन गर्न कठिन छ। अहिले भारतमै कच्चा पदार्थको अभाव छ। अक्सिजनका लागि अक्सिजन कन्सेन्ट्रेटर पनि एउटा विधि हो। विद्युत्मा प्लग जोडेर प्रयोग गरिने यो प्रविधिबाट एकदेखि दुई जनालाई अक्सिजन दिन सकिन्छ। सुरुमा किन्दा महँगो पर्छ। तर, एक पटक किनेपछि सधैंका लागि हुन्छ। अहिले धेरै वटा किन्दा आर्थिक भार पर्नेछ। ठूला अस्पतालमा अक्सिजनको अभाव पूर्ति गर्ने पीएसए प्लान्ट पनि दिगो उपाय हो। अहिले प्लान्ट बनाउन कति सम्भव होला ? त्यसैले अहिलेको सबैभन्दा उपयुक्त विधि भनेकै अक्सिजन ग्यास उत्पादक कम्पनीलाई पूर्ण क्षमतामा सञ्चालन गर्ने नै हो। सामान्य अवस्थाका बिरामीभन्दा कोरोना संक्रमितलाई चार गुना बढी अक्सिजन चाहिन्छ। अस्पतालमा भर्ना भएका संक्रमितमध्ये ९० प्रतिशतभन्दा बढीलाई अक्सिजनको आवश्यकता छ। जटिल संक्रमितलाई चौबिसैघण्टा अक्सिजन चाहिन्छ। त्यसैले अक्सिजन ग्यासको प्रयोग स्वास्थ्य संस्थामा मात्र केन्द्रित गरिएको छ। अक्सिजन ग्यासको प्रयोग गर्ने कागज, सिसा, फर्मास्युटिकल्स, सिमेन्ट, चिनी मिल, आइरन कटिङ, ग्रिल उद्योगलगायत क्षेत्रको खपत रोकिएको छ। तस्करी र कालोबजारीकै कारण अस्पतालमा अक्सिजन ग्यासको अभाव छ। पानीबिनाको माछाजस्तै बिरामी अस्पतालमा अक्सिजन बिना छट्पटाइरहेको बेला कालोबजारी र तस्करी गर्नेहरू सल्बलाइरहेका छन्। भविष्यका लागि भन्दै धेरैले घरघरमा अक्सिजनका सिलिन्डर जुटाएर राखेका छन्। यो पनि अभाव बढाउने कार्य हो। अझ पछिल्लो समय स्थानीय तहले अक्सिजनसहितको आइसोलेसन बनाएर अक्सिजन थुपारेर राखेका छन्। यी सबै गतिविधिले बजारमा अक्सिजन ग्यासको अभाव बढाएकोे छ। त्यसैले कोरोना महामारीमा अस्पताल र आइसोलेसनबाहेकको अक्सिजन भण्डारणमा रोक लगाउनुपर्छ। जसरी हुन्छ ग्यास उत्पादक उद्योगको क्षमता विस्तार गर्न र पूूर्ण क्षमतामा सञ्चालन गर्न सघाउनु पर्छ। त्यसका लागि सरकारले विद्युत् र कर छुट दिन सक्छ। कालोबजारी र तस्करी रोक्न जिल्ला र पालिकास्तरको अनुगमन समितिको सक्रियता खाँचो छ। कालोबजारी र तस्करी गर्ने व्यक्तिलाई कानुनमा भएको हदैसम्मको कारबाही गर्र्न जरुरी छ।"
अमेरिका पुगिन् अंशिका,"काठमाडौं : मिस युनिभर्स नेपाल, २०२० की विजेता अंशिका शर्मा मिस युनिभर्सको ६९औँ संस्करणमा सहभागी हुन् संयुक्त राज्य अमेरिका पुगेकी छन्। आउँदो मे १६ मा फ्लोरिडास्थित सेमिनोल हार्डरक होटेल एन्ड क्यासिनो हलिउडमा हुने प्रतियोगितामा सहभागी हुन् अंशिकासँगै मिस युनिभर्स नेपाल कार्यक्रमकी नेसनल डिरेक्टर नग्मा श्रेष्ठ पनि अमेरिका पुगेकी छन्। विश्वका ७४ देशका सुन्दरीमार्फत छानिने २१ ले पहिलो बन्नको लागि मिस युनिभर्समा प्रतिस्पर्धा गर्नेछन्। त्यसबाट क्रमशः १०,५ हुँदै विजेता घोषणा हुनेछ। विश्व प्रसिद्ध मिस युनिभर्सको फ्रेन्चाइज नेपालमा भित्र्याएकी नग्माले सन् २०१७ को मिस युनिभर्समा नेपाललाई प्रतिनिधित्व गर्दै पहिलोपटक सहभागिता जनाएकी थिइन्। यस्तै उनले यसपटक आफ्नो तयारी पत्रकार सम्मेलनमार्फत कोरोना भाइरसको कारण सिर्जित अवस्थाले गर्दा गर्न नसकेको बताइन्। उनले अंशिकाको सहभागितासम्बन्धी बढी जानकारी सामाजिक सञ्जालबाट गराउने पनि बताइन्। अंशिका पनि देशलाई प्रतिनिधित्व गर्न पाउँदा उत्साहित छिन्। उनले आफूसँगै आफ्नो टिमले सक्दो तयारी गरेको बताइन्। अंशिकाले प्रतियोगिताको पूर्वतयारीसँगै अद्भुत राष्ट्रिय पोसाकलाई विभिन्न सञ्चारका माध्यममार्फत सार्वजनिक गर्ने बताइन्। उक्त प्रतियोगितामा सहभागिता जनाइसकेकी नग्माको अनुभवले पनि उनलाई तयारीमा सहयोग गरेको छ।"
एमाले नेता नेपालको दौडधुप,"काठमाडौं : प्रधानमन्त्रीले विश्वासको मत लिने भएपछि एमाले वरिष्ठ नेता माधवकुमार नेपाल दौडधुपमा लागेका छन्। नेता नेपालले बिहीबार राष्ट्रपति विद्यादेवी भण्डारी र कांग्रेस सभापति शेरबहादुर देउवासँग भेट गरेका छन्। कांग्रेस सभापति देउवासँग एक घण्टा वार्तालापपछि नेपाल राष्ट्रपति भण्डारीसँग भेट गर्न शीतल निवास पुगेका हुन्। नेपाल विश्वासको मत लिनुअघि नै प्रधानमन्त्री केपी शर्मा ओलीविरुद्ध अविश्वासको प्रस्ताव ल्याउने पक्षमा रहेको जनाइएको छ। यसमा माओवादी केन्द्रका अध्यक्ष पुष्पकमल दाहाल र जनता समाजवादी पार्टी (जसपा)का नेता उपेन्द्र यादव सहमत देखिएका छन्। देउवाले भने पहिला नेपाल पक्षका सांसदले राजीनामा दिनुपर्ने अडान लिएको जनाइएको छ। प्रधानमन्त्री केपी शर्मा ओलीले बुधबार देउवालाई भेटेर अर्ली इलेक्सनमा मिलेर जान प्रस्ताव गरेका थिए। नेपालले बुधबार माओवादी केन्द्रका अध्यक्ष दाहाल, जसपा नेता यादवसँग छलफल चलाएका थिए। नेपालले राष्ट्रियसभामा रिक्त पदमा आफूनिकट डा। खिमलाल देवकोटालाई उम्मेदवार बनाउने सहमति गराए। माओवादी छाडेका गृहमन्त्री रामबहादुर थापाको रिक्त पदमा डा। देवकोटालाई उठाउने भएपछि एमालेबाट उम्मेदवार निश्चित हुन सकेको छैन। थापालाई उम्मेदवार बनाउने तयारी गरेको एमालेलाई विपक्षीले देवकोटा अघि सारेपछि दबाब बढेको छ। एमालेको बिहीबार बसेको स्थायी समितिको बैठकले जित्ने निश्चित भएपछि मात्रै उम्मेदवार तय गर्ने निर्णय गरेको छ। बैठकपछि एमाले प्रवक्ता प्रदीप ज्ञवालीले आफ्नो जित निश्चित भएपछि मात्रै उम्मेदवारी घोषणा गर्ने निर्णय भएको बताए। राष्ट्रियसभा सदस्यको उपनिर्वाचनमा जित सुनिश्चितताका लागि नेताहरूले विभिन्न सुझाव दिनुभएको छ, प्रवक्ता ज्ञवालीले भने, मतदातासँग कुराकानीपछि उम्मेदवार घोषणा गर्ने निर्णय भएको छ। प्रधानमन्त्री एवं एमाले अध्यक्ष ओलीले यसअघि थापालाई नै उम्मेदवार बनाउने बताएका थिए। बिहीबारको बैठकमा नेपाल पक्षको कारबाही फिर्ता गर्नुपर्ने विषयमा ओलीलाई अन्य नेताले दबाब दिएका छन्। कारबाही फिर्ता गर्दा पनि विपक्षीको साथमा गए मात्रै थप कारबाही गर्नुपर्ने उनीहरूको मत छ। वरिष्ठ नेता नेपालसहित चार जनालाई गरिएको कारबाही फिर्ता लिनेबारे छलफल भएको जनाइएको छ। नेपालसहित भीम रावल, सुरेन्द्र पाण्डे र घनश्याम भुसाललाई ६ महिनाका लागि निलम्बन गरिएको छ। अन्य ३० प्रतिनिधिसभा सदस्यलाई पनि स्पष्टीकरण सोधिएको छ। एमाले दोस्रो तहका नेताबीच बिहीबारै छलफल भएको छ। अर्थमन्त्री विष्णु पौडेल, सुरेन्द्र पाण्डे र गोकर्ण विष्टबीच पार्टीलाई एकजुट बनाउने र विश्वासको मतका विषयमा छलफल भएको हो।"
अस्पताल शुल्क अचाक्ली,"काठमाडौं : देश कोरोना महामारीको उत्कर्षमा छ। सरकारी अस्पतालमा बेड नपाएर बिरामी सडकमा अक्सिजन सिलिन्डर जोडेरसमेत सुताइएका छन्। अर्कातिर केही निजी अस्पताल भने यही महाविपत्तिलाई कमाउ धन्दामा उपयोग गरिरहेका छन्। ह्याम्स अस्पतालले बिरामीका लागि बनाएको शुल्कको सूचीसहितको मञ्जुरीनामा को सर्वत्र टिकाटिप्पणी भइरहेको छ। कोभिडका बिरामीका लागि एकै दिनको एउटा क्याबिनको ५० हजार रुपैयाँ उक्त अस्पतालले तोकेको छ। सरकारले कोभिडका बिरामीको उपचार गरेबापत सरकारी अस्पताललाई शुल्क तिर्छ। निजी अस्पतालको खर्च बढी हुने भएकाले सरकारद्वारा निर्धारित शुल्कमा ५० प्रतिशत थपेर लिन सकिने छुट दिइएको स्वास्थ्य मन्त्रालयका प्रवक्ता प्राडा जागेश्वर गौतमले जानकारी दिए। अस्पतालमा कोभिड१९ केयर सञ्चालन सम्झौतामा संक्रमितको उपचार व्यवस्थापनमा लाग्ने खर्च सामान्य उपचारका लागि ३ हजार ५ सय, मध्यम उपचारका लागि ७ हजार र गम्भीर उपचार (भेन्टिलेटर) का लागि १५ हजार प्रतिबिरामी प्रतिदिन तय गरिएको छ। डा गौतमका अनुसार त्यो रकम सरकारले प्रत्येक महिना अस्पतालको दाबीबमोजिम शोधभर्ना भुक्तानी गर्छ। ह्याम्सले साधारण वार्डकै ७ हजार तोकेको छ। उसले आईसीयू बेडको शुल्क २२ हजार राखेको छ। सरकारले आईसीयूसहितको बेडको शुल्क ७ हजार मात्रै लिनु भनेको छ। आइसोलेसन प्राइभेट रूमको २१ हजार, डिलक्सको २६ हजार र स्विटको ५० हजार रुपैयाँ शुल्क राखिएको छ। त्यति मात्र होइन, डाक्टरको शुल्क प्रतिभिजिट १५ सय रुपैयाँ राखिएको छ। नर्सिङ शुल्क त्यसमा अतिरिक्त लाग्ने भनिएको छ। तर, कति खुलाइएको छ। यति महँगो शुल्कमा स्विट मा बस्ने बिरामीले खानाको शुल्क छुट्टै तिर्नुपर्ने छ। गैरकानुनी रूपमा यसरी शुल्क उठाउन उक्त अस्पतालले एउटा मञ्जुरीनामामा हस्ताक्षर गराउने गरेको छ। त्यसमा लेखिएको छ, यस अस्पतालमा उपचारको क्रममा लाग्ने खर्चकाबारे पनि पूर्णरूपमा जानकारी गराइएको छ। सरकारी अस्पतालमा उपचार निःशुल्क हुने अस्पताल प्रशासनले जानकारी गराए तापनि ममेरो बिरामीलाई आफ्नो इच्छाले यस अस्पतालमा उपचार गराउन चाहन्छु। यस अस्पतालमा उपचारको क्रममा लाग्ने सम्पूर्ण खर्च स्वयं बेहोर्ने छु तथा यसबारे उजुरबाजुर गर्ने छैन। त्यस्तै काठमाडौं मेडिकल कलेज पब्लिक लिमिटेड (केएमसी) ले प्रतिदिन क्याबिनसहितको सिंगल बेडलाई २० हजार, क्याबिनसहितको डबल बेडलाई १० हजार, क्याबिनसहितको डिलक्सलाई २५ हजार र क्याबिनसहितको सुपर डिलक्सलाई प्रतिदिन ३० हजार शुल्क निर्धारण गरेको छ। यसमा औषधी, विभिन्न प्रकारको जाँच, खाद्य तथा पेयजन्य पदार्थको खर्च भने जोडिएको छैन। संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ? जनप्रतिनिधिका गाडी एम्बुलेन्स उपचारमा दाउ छोपाइ महामारीमा मौन निजीमा छैन एकरूपता अन्य केही निजी अस्पतालले पनि तोकिएभन्दा बढी शुल्क लिइरहेको पाइएको छ। तर, यी दुईले जस्तो सूचना निकालेरै सार्वजनिक गरेका छैनन्। जिल्ला प्रशासन कार्यालय काठमाडौंले हेम्स र केएमसीलाई स्पष्टीकरण सोधेको छ। प्रमुख जिल्ला अधिकारी कालीप्रसाद पराजुलीले मौखिक र लिखित रूपमै स्पष्टीकरण सोधिएको बताए। बोलाएर मौखिक पनि सोधेका छौं। लिखित रूपमा पनि सोधेका छौं, प्रजिअ पराजुलीले भने, लिखित उत्तर आएको छैन। आएपछि स्वास्थ्य मन्त्रालयसँग बसेर सम्झौताअनुसार काम भएको छछैन यकिन गरी कानुनबमोजिम कारबाही अघि बढाइनेछ। स्वास्थ्य मन्त्रालयका प्रवक्ता डा गौतमले सरकारले तोकेभन्दा बढी शुल्क लिएको पाइएमा तत्काल कारबाही गर्ने चेतावनी दिए। उनले तोकभन्दा बढी शुल्क लिने नपाउने स्पष्ट पारे। प्रमाण लिएर आउनुहोस्। हामीसँग मेकानिज्म छ। तत्काल थुनिदिन्छौं, उनले भने, तर यहाँ बोल्ने, लेख्ने मात्रै भो। प्रमाण लिएर आउन भने सबै डराउने ? पत्रकारले पनि लेख्ने मात्रै, बिरामीले प्रमाण लिएर आउनुभन्दा लुरुलुरु तिर्ने ? उनले महामारीमा बढी शुल्क लिनेविरुद्ध बोली होइन, मन्त्रालय एक्सन मै जाने स्पष्ट पारे। उपप्रधानमन्त्री ईश्वर पोखरेलले सरकारले तोकेभन्दा बढी शुल्क लिने निजी अस्पताललाई कारबाही हुने बताए। निजी अस्पतालमा सरकारले तोकेको दस्तुरअनुसारै उपचार हुनुपर्छ। त्यसभन्दा फरक भएको भन्ने सूचना पाएका छौं। काठमाडौंका बिभिन्न अस्पतालले मनपरी ढंगले रकम लिएको भन्ने गुनासो आएपछि जिल्ला प्रशासनले चेतावनी दिइसकेको छ। यदि त्यस्तो भेटिए कारबाही हुन्छ, उपप्रधानमन्त्री पोखरेलले भने। ह्याम्स अस्पतालले भने विज्ञप्ति जारी गरी क्याबिनको हकमा स्वास्थ्य मन्त्रालयको स्वीकृतिबमोजिम थप रकम लिन पाउने व्यवस्थाअनुरुप वैज्ञानिक हिसाबले दर तोकेको दाबी गरेको छ। जब कि सरकारले बढीमा १५ हजार रुपैयाँ तोकेको छ। त्यसको ५० प्रतिशत अर्थात् साढे ७ हजार थपेर साढे २२ हजार रुपैयाँसम्म लिन पाइन्छ। तर, भेन्टिलेटरमा राख्नुपर्ने बिरामीलाई मात्र। निजी अस्पताल तथा नर्सिङ होम संघका वरिष्ठ उपाध्यक्ष कुमार थापाले मेडिकल कलेजले बढी शुल्क लिनु नाजायज भए पनि निजी अस्पतालको हकमा खर्च धान्न सक्ने जति मात्रै लिइरहेको उल्लेख गरे। खर्च चल्नेभन्दा बढी शुल्क लिएजस्तो मलाई लाग्दैन, उनले भने, तर पनि यो महामारीमा सकेसम्म बिरामीलाई अप्ठ्यारो पर्ने गरी शुल्क नलिइदिनु होला।"
संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ?,"काठमाडौं : उपभोक्ता अधिकारकर्मीले कोरोना संक्रमित बिरामीबाट निजी अस्पतालले चर्को शुल्क असुलेर कानुन उल्लंघन गरेको बताएका छन्। अस्पतालहरूले सामाजिक उत्तरदायित्वअन्तर्गत न्यून सेवाशुल्क निर्धारण गरी बिरामीको उपचार गर्नुको साटो कमाउ धन्दा बनाएको उनीहरूको टिप्पणी छ। महामारीको अवस्थामा अस्पतालहरूले आफूखुसी शुल्क निर्धारण गर्नु भनेको बिरामीको ज्यानसँग खेलवाड गर्नु सरह हो, उपभोक्ता हित संरक्षण मञ्चका अध्यक्ष ज्योति बानियाँले भने, यस्ता अस्पताललाई तत्कालै कानुनी दायरामा ल्याएर कडा कारबाही गर्नुपर्छ। राष्ट्रिय उपभोक्ता मञ्चका अध्यक्ष प्रेमलाल महर्जनले अस्पतालले आफूखुसी शुल्क तोकेर बिरामीमाथि क्रूरता प्रदर्शन गरेको बताए। उपचारका नाममा चर्को शुल्क निर्धारण गरी अस्पतालले कोभिडका बिरामीलाई मृत्युको दोसाँधमा पुर्याएको अध्यक्ष महर्जनको भनाइ छ। बिरामी निको हुनुको साटो शुल्ककै कारण मृत्युको दोसाँधमा पुग्ने अवस्था बनाइएको छ, महर्जनले भने, अस्पतालहरूले बिरामीमाथि निकृष्ट कार्यका साथै जघन्य अपराध गरेका छन्। यस्ता अस्पताललाई कुनै पनि शर्तमा छुट दिनुहुन्न। नेपालको संविधानले जनताको स्वास्थ्यको अधिकारलाई प्रत्याभूति गरेको छ। यसका साथै उपभोक्ता संरक्षण ऐन, हस्पिटल एक्रिडिएसन ऐन, कालोबजारी तथा केही अन्य सामाजिक अपराध तथा सजाय ऐन तथा फौजदारी अपराध संहिताको इलाज गर्नेको महल आकर्षित गरी विभिन्न प्रकारको कारबाही गर्न सकिने अवस्था छ। ह्याम्स अस्पताल र काठमाडौं मेडिकल कलेजले चर्को शुल्क निर्धारण गरेका छन्। उपत्यकाका अन्य र जिल्लाका अस्पतालले पनि यही अवस्था बनाएका छन्। सकेसम्म कम शुल्कमा बिरामीको गुणस्तरीय उपचार गर्नुको साटो अस्पतालले कमाउ धन्दा बनाएका छन्। कुन ऐनमा कस्तो सजाय ? उपभोक्ता संरक्षण ऐनको दफा ३ अन्तर्गत वस्तु र सेवामा उपभोक्ताको अधिकार सहज रूपमा हुनुपर्ने परिभाषित गरिएको छ। यही ऐनको दफा ४ को वस्तु वा सेवाको नियमनअन्तर्गत उपदफा (घ) ले वस्तु वा सेवाका उत्पादक, बिक्रेता वा वितरकले अवाञ्छित तरिकाले गरेको मूल्य निर्धारण वा वृद्धिलाई रोक्नु नियन्त्रण गर्नु सरकारको दायित्व भएको व्यवस्था गरेको छ। यस्तै दफा १२ अन्तर्गत सेवाप्रदायकको दायित्वभित्र बिनाभेदभाव उपभोक्तालाई सेवा प्रदान गर्ने उल्लेख छ। यस्तो नगरेको अवस्थामा कसुर मानी कसुर गर्ने वा गराउनेलाई २ वर्षदेखि ३ वर्षसम्मको कैद वा ३ लाखदेखि ५ लाख रुपैयाँसम्म जरिवाना वा दुवै सजाय हुन सक्ने व्यवस्था गरेको छ। दफा १६ मा अनुचित व्यापारिक तथा व्यवसायजन्य क्रियाकलाप गर्न नहुने व्यवस्था छ। यो दफाको उपदफा (घ) ले कुनै वस्तु वा सेवाको वास्तविक लागतको आधारभन्दा फरक आधारमा उपभोक्ता मूल्यमा भार पर्ने गरी मूल्य निर्धारण गर्नेलाई कसुर मानेको छ। यस्तो कसुर गर्ने वा गराउनेलाई २ वर्षदेखि ५ वर्षसम्म कैद वा ४ लाखदेखि ६ लाख रुपैयाँसम्म जरिवाना वा दुवै सजाय हुने व्यवस्था गरिएको छ। यस्तै उपभोक्ता संरक्षण ऐनको दफा ५३ ले अत्यावश्यक वस्तु वा सेवा सुपथ मूल्यमा उपलब्ध गराउनुपर्ने उल्लेख गरेको छ। यस्तै कालोबजारी तथा केही अन्य सामाजिक अपराध तथा सजाय ऐनको दफा ३ को नाफाखोरीअन्तर्गत व्यापारको प्रचलनअनुसार सामान्यतया सयकडा २० प्रतिशतभन्दा बढी मुनाफा लिएको अवस्थामा वा अभावको लाभ उठाएर अनुचित नाफा लिएको खण्डमा निजलाई १ वर्षसम्म कैद वा २ लाख ५० हजार रुपैयाँसम्म जरिवाना वा दुवै हुन सक्ने व्यवस्था गरिएको छ। यसैगरी मुलुकी फौजदारी अपराध संहिताको इलाज गर्नेको महलको आधारमा चर्को मूल्य असुल गरी बिरामीलाई सास्ती दिने संस्था वा व्यक्तिलाई २ बर्षदेखि १४ बर्षको कैद र बिगोबमोजिम क्षतिपूर्ति भराउने व्यवस्था गरिएको छ। साथै हस्पिटल एक्रिडिएसन ऐनले अस्पतालहरूले आफूखुसी स्तर निर्धारण गरी चर्को शुल्क निर्धारण गर्न नपाउने व्यवस्था गरेको छ।"
रोकियो गोल्डेन भ्वाइस,"काठमाडौं : रोकिन नि सक्छ मुटु सास चल्दाचल्दै निभ्न सक्छ जिन्दगीको दियो बल्दाबल्दै चलिरहेको सास कति बेला टक्क अडिन्छ ? बलिरहेको दियो कुन बेला निभ्छ ? जिन्दगीको अन्त्य कति बेला कहाँ हुन्छ ? कसैलाई थाहा हुन्न। ८३ वर्षीय गायक प्रेमध्वज प्रधानले यही आशयको गीत २७ दिनअघि रेकर्ड गरे। तर, यही गीत प्रधानको सम्भवतः अन्तिम गीत बन्न पुग्यो। जुन गीतमा पुरु लम्सालको शब्द, जोन शाहीको संगीत छ। उनै प्रिय गायक प्रधानको बिहीबार सुन्धारास्थित काठमाडौं न्युरो तथा जनरल अस्पतालमा निधन भएको छ। नशासम्बन्धी समस्याबाट पीडित प्रधान १२ दिनदेखि उक्त अस्पतालमा उपचाररत थिए। सुरुमा कोभिडको शंका गरिए पनि पीसीआर रिपोर्ट नेगेटिभ आएको थियो। प्रधानले गाएका घुम्तीमा नआऊ है, पर लैजाऊ फूलहरू, यो नेपाली शिर उचाली, नमान लाज यसरी, देउरालीमा बतास चल्यो, गोरेटो त्यो गाउँको, तिमीलाई अचेल कहाँ भेटूँ,लगायत दर्जनौं गीत लोकप्रिय भएका छन्। प्रेमध्वज प्रधानले मेरो गीत गाउनुहुन्छ भनेर सोचेकै थिइनँ, गीतकार लम्साल स्मरण गर्छन्, एउटा सांगीतिक कार्यक्रममा भेट हुँदा यो गीतको शब्दमा उहाँसँग कुरा भएको थियो। शब्द निकै मन परेको बताउनुभएको थियो। प्रधानले पछिल्लो गीत रेकर्ड भएपछि बेला यस्तो छ, भिडियो बनाउन पाइन्छ पाइन्न भनेको लम्साल सुनाउँछन्। उहाँले अहिले नै केही भिडियो र फोटा खिच भन्नुभो। सायद त्यही फोटो र भिडियोमा उहाँले अन्तिमपटक गीत गाइरहनुभएको छ, उनी भन्छन्। सिन्धुपाल्चोकको चौतारामा १९९४ सालमा जन्मिएका प्रधानले गोल्डेन भ्वाइस अफ नेपालको पदवी पाएका थिए। प्रधान नेपाली तथा नेवारी सुगम संगीतका दरिलो खम्बा थिए। उनी अन्तिम अवस्थासम्म पनि गीतसंगीतमै सक्रिय रहे। गीत गाउनकै लागि जन्मिएको हुँ भन्ने प्रधान गीतका शब्दहरूमा भने चुजी थिए। जस्तो कि : पर लैजाऊ फूलहरू, छोपिदेऊ तारा जून बन्द गर गीतहरू, तिम्रो याद आउने सबै चिजहरू गीतकार लम्सालसँग अर्को कुनै प्रेमसम्बन्धी गीत लेखिदिन आग्रह गरेका उनी स्वास्थ्यमा समस्या आएर अस्पताल भर्ना भएका थिए। तर, उक्त गीत गाउन नपाई उनी लाखौं संगीतप्रेमीलाई स्तब्ध तुल्याउँदै बह्मलीन भएका छन्। प्रधानको मृत्युमा दुःख व्यक्त गर्दै गीतकार राजेन्द्र थापा छोटो कवितामार्फत भन्छन्, प्रेमध्वज प्रधान यति बेला बह्मनालमा हुनुहुन्छ। चिता तयार हुँदै छ। चितामा कोही छिटो जान्छन्, कोही ढिलो। सायद चिता थोरै हुने कारण मानिसहरू पालो मिलाएर जान्छन्,। जान चै सबैले जान्छन्। साहित्यकार प्रकाश सायमी प्रधानको मृत्युले नेपाली सुगम संगीतको एउटा महान् युगको अन्त्य भएको बताउँछन्। संगीतकार राजुसिंह नेपाली संगीतको एउटा खम्बा भाचिएको भन्दै दुःख व्यक्त गर्छन्। प्रधान नेपालमै पहिलो पटक डिस रेकर्ड निकाल्ने गायक रहेको सिंहको भनाइ छ। प्रधानले नेपाली गीतलाई मुम्बईमा लगेर रेकर्ड गरी डिस रेकर्डको सुरुवात गरेका थिए। प्रधानले केही समय मुम्बईमै बसेर संगीतको ज्ञान हासिल गरेका थिए। भारतीय संगीतकार जयदेवका चेला पनि हुन् प्रधान। गायक प्रमोद खरेलका अनुसार नेपाली संगीत जगतमा अपुरणीय क्षति भएको छ। स्वरका लागि अनुशासित र नयाँ पुस्ताका प्यारा थिए प्रधान। उनले भर्खरै सिक्दै गरेका पुस्तासँग निकै काम गरेका छन्। प्रधान भन्थे, हामीले यसरी सिक्ने अवसर पाएनौं र दुःख भयो। तर, नेपाली संगीतलाई माया गर्ने र भविष्य खोज्नेहरूलाई हामीले सहयोग गर्नुपर्छ। उनी सांगीतिक कार्यक्रममा पुगेकै हुन्थे। जिन्दगीले जता लान्छ तेतै बग्नुपर्ने रहेछ गीतमा काम गर्ने क्रममा आफूले प्रधानलाई नजिकबाट बुझ्ने मौका पाएको संगीतकार सिंह बताउँछन्। भन्छन्, गीतसंगीतमा एक खालको प्यासन थियो उहाँमा। क्वालिटीको गीत गाउनुपर्छ। गीतले मानिसको मनलाई छुनुपर्छ भन्ने प्रधान चित्त नबुझेसम्म गीतमा मेहनत गरिरहनुहुन्थ्यो। प्रधान नेपाली संगीतका मुधन्य सष्टा हुन्। उनी आफ्नो सांगीतिक जीवनको विश्वविद्यालय भएको सिंह सुनाउँछन्। प्रधानको सांगीतिक उचाइ शब्दमा बताउनै नसक्ने उनको भनाइ छ। सुगम संगीत, राष्ट्रभक्तिका गीत, नेपाल भाषाका गीतलगायत थुप्रै गीतमा स्वर भरेका प्रधान पछिल्लो समय आफ्ना राम्रा गीत रिमेक गर्न व्यस्त थिए। उनी वर्षौंअघि गाएका गीत अहिलेको पुस्ताले मन पराउने बनाउन लागिपरेका थिए। प्रधानको बिहीबारै पशुपति आर्यघाटमा अन्त्येष्टि गरिएको छ। कोरोना संक्रमणको त्रासमा सीमित व्यक्तिको उपस्थिति थियो। आफन्तसहित सहरी विकासमन्त्री रामवीर मानन्धर, संगीतकार टीका भण्डारी, पारस मुकारुङ, शम्भुजित बाँस्कोटालगायत सष्टाहरू आर्यघाट पुगेका थिए। प्रधानको पार्थिव शरीरमा मन्त्री मानन्धरले नेपालको झन्डा ओढाएर सम्मान व्यक्त गरेका थिए। प्रधानका दुई छोरा अमेरिकामा बस्दै आएका छन्। वरिष्ठ गायक तथा संगीतकार प्रेमध्वज प्रधानको निधन अब सम्झनामा प्रेमध्वज प्रधान : च्यातिएको कागजमा अमर गीत"
निफको चौथो संस्करण सुरु,"काठमाडौं : 'विश्वका कथाहरूको उत्सवभन्ने नाराका साथ नेपाल अन्तर्राष्ट्रिय चलचित्र महोत्सव (निफ)को चौथो संस्करण बिहीबारबाट सुरु भएको छ। नेपाली चलचित्र र चलचित्रकर्मीलाई विश्वका चलचित्र र चलचित्रकर्मीमाझ परिचित गराउने तथा चलचित्रमार्फत नेपाली कला, संस्कृति र पर्यटनलाई विश्वभरि फैलाउने निफको उद्देश्य रहेको निफको जुममार्फत कार्यक्रमको उद्घाटन भएको छ। नेपाल चलचित्र तथा सांस्कृतिक प्रतिष्ठान तथा निफका अध्यक्ष केपी पाठकको अध्यक्षतामा सम्पन्न भएको कार्यक्रममा चलचित्र विकास बोर्डका अध्यक्ष दयाराम दाहालले फिल्म महोत्सवले विभिन्नि देशबीच आत्मीय सम्बन्ध राख्न सहयोग पुग्ने विश्वास व्यक्त गरे। कोरोना महामारीको बीचमा यो चलचित्र महोत्सवको विभिन्न प्यानलमा गहन छलफल गरी नेपाली चलचित्र, बजार र समाजबारे ठोस निचोड निकाल्न आग्रहसमेत उनले गरे। कार्यक्रमका विशेष अतिथिका रूपमा राष्ट्रिय योजना आयोगका सदस्य डा रामकुमार फुँयालले निर्फजस्ता अन्तर्राष्ट्रिय चलचित्रम होत्सवले चलचित्रको माध्यमबाट नेपाली कला, संस्कृति र पर्यटनलाई विश्वसामु प्रचार गर्ने र देशभित्र पनि धेरै रोजगारी सिर्जना गरेको हुँदा यो क्षेत्रलाई सरकारी योजनाभित्र पार्न सक्दो पहलगर्ने प्रतिबद्धता व्यक्त गरे। कार्यक्रममा अन्तर्राष्ट्रिय फिल्म सोसाइटी फेडरेसनका अध्यक्ष पोर्चुगलका ज्वाओ पाउलो मसेदोले निफको अघिल्लो कार्यक्रममाआफू जुरी रहेको हुँदा नेपाली चलचित्रहरू आफूले नजिकैबाट बुझेको बताए। भर्चुअल संस्करणमा भारतीय चलचित्र क्षेत्रका लेखक, निर्माता, अभिनेता र सम्पादक अनुराग कश्यपले आफ्नो अनुभव सुनाएका थिए।"
अक्सिजनको कालोबजारी रोकौं,"सेती प्रादेशिक अस्पतालमा अक्सिजन ग्यासको चरम अभाव छ। कैलालीका प्रमुख जिल्ला अधिकारी खगेन्द्रप्रसाद रिजाल नेतृत्वको अनुगमन टोलीले कालोबजारी गर्न लुकाएर राखेको अवस्थामा बुधबार धनगढीको अमित मेडिसिन डिस्टिब्युटर्सबाट ६१ थान अक्सिजन ग्यासका सिलिन्डर फेला पार्यो। डिस्टिब्युटर्सका सञ्चालकले २ सय ५० थान सिलिन्डर २५ हजारका दरले किनेर ४० हजार रुपैयाँमा बिक्री गरेको अनुगमन टोली सामु स्वीकारेका छन्। सेती अस्पतालमा अक्सिजन प्लान्ट पनि छ। त्यहाँबाट उत्पादन गरिने अक्सिजनबाहेक अस्पताललाई दैनिक एक सय थान सिलिन्डर अक्सिजन आवश्यक पर्छ। त्यो प्लान्ट अस्पतालका आईसीयू, सर्जिकल, प्रसूति, एनआईसीयूसहितका वार्ड, कोभिडको आईसीयू वार्डमा पाइपबाट जडान गरिएको छ। बिरामीका लागि पर्याप्त अक्सिजन छैन। अस्पतालमा अक्सिजन ग्यासको अभावमा बिरामी छट्पटाइरहेको अवस्थामा व्यापारी कालोबजारीमा लागेका छन्। केही दिनअघि मात्र अक्सिजन ग्यासका सिलिन्डर भारत तस्करी गरेको आरोपमा महोत्तरी प्रहरीले तीन जनालाई पक्राउ गर्यो। प्रहरी गस्ती टोलीले जलेश्वर नगरपालिका३ स्थित नेपालबाट भारततर्फ लैजाने प्रयोजनका लागि राखेको तीन थान भरिएको अक्सिजन सिलिन्डर नियन्त्रणमा लिएको थियो। त्यसको भोलिपल्ट फेरि जलेश्वर१२ मा भारततर्फ लैजान जिपमा तयारी अवस्थामा राखिएका दुई थान भरिएको अक्सिजन ग्यासका सिलिन्डर बरामद गर्न प्रहरी सफल भएको थियो। श्वासप्रश्वासमा समस्या पार्ने कोरोना संक्रमणमा अक्सिजन अत्यावश्यक वस्तु हो। जटिल खालका संक्रमित बढेसँगै अस्पतालमा अक्सिजन अपुग भइरहेको छ। सरकारले केन्द्रीय स्तरका सबै सरकारी अस्पतालमा अक्सिजन ग्यास प्लान्ट जडान गर्नुपथ्र्यो। यो काम गर्न ढिलोे भइसक्यो। अहिले सम्भव छैन। त्यसको विकल्पमा लिक्विड अक्सिजन प्लान्ट जडान गर्न सकिन्छ। नेपालगन्जको भेरी अस्पताललगायतका देशका केही अस्पतालमा यो प्रविधि जडानको प्रक्रियामा छ। लिक्विड अक्सिजनको कच्चा पदार्थ भारतबाट ल्याउनु पर्ने भएकाले यो प्रविधि पनि तत्काल कार्यान्वयन गर्न कठिन छ। अहिले भारतमै कच्चा पदार्थको अभाव छ। अक्सिजनका लागि अक्सिजन कन्सेन्ट्रेटर पनि एउटा विधि हो। विद्युत्मा प्लग जोडेर प्रयोग गरिने यो प्रविधिबाट एकदेखि दुई जनालाई अक्सिजन दिन सकिन्छ। सुरुमा किन्दा महँगो पर्छ। तर, एक पटक किनेपछि सधैंका लागि हुन्छ। अहिले धेरै वटा किन्दा आर्थिक भार पर्नेछ। ठूला अस्पतालमा अक्सिजनको अभाव पूर्ति गर्ने पीएसए प्लान्ट पनि दिगो उपाय हो। अहिले प्लान्ट बनाउन कति सम्भव होला ? त्यसैले अहिलेको सबैभन्दा उपयुक्त विधि भनेकै अक्सिजन ग्यास उत्पादक कम्पनीलाई पूर्ण क्षमतामा सञ्चालन गर्ने नै हो। सामान्य अवस्थाका बिरामीभन्दा कोरोना संक्रमितलाई चार गुना बढी अक्सिजन चाहिन्छ। अस्पतालमा भर्ना भएका संक्रमितमध्ये ९० प्रतिशतभन्दा बढीलाई अक्सिजनको आवश्यकता छ। जटिल संक्रमितलाई चौबिसैघण्टा अक्सिजन चाहिन्छ। त्यसैले अक्सिजन ग्यासको प्रयोग स्वास्थ्य संस्थामा मात्र केन्द्रित गरिएको छ। अक्सिजन ग्यासको प्रयोग गर्ने कागज, सिसा, फर्मास्युटिकल्स, सिमेन्ट, चिनी मिल, आइरन कटिङ, ग्रिल उद्योगलगायत क्षेत्रको खपत रोकिएको छ। तस्करी र कालोबजारीकै कारण अस्पतालमा अक्सिजन ग्यासको अभाव छ। पानीबिनाको माछाजस्तै बिरामी अस्पतालमा अक्सिजन बिना छट्पटाइरहेको बेला कालोबजारी र तस्करी गर्नेहरू सल्बलाइरहेका छन्। भविष्यका लागि भन्दै धेरैले घरघरमा अक्सिजनका सिलिन्डर जुटाएर राखेका छन्। यो पनि अभाव बढाउने कार्य हो। अझ पछिल्लो समय स्थानीय तहले अक्सिजनसहितको आइसोलेसन बनाएर अक्सिजन थुपारेर राखेका छन्। यी सबै गतिविधिले बजारमा अक्सिजन ग्यासको अभाव बढाएकोे छ। त्यसैले कोरोना महामारीमा अस्पताल र आइसोलेसनबाहेकको अक्सिजन भण्डारणमा रोक लगाउनुपर्छ। जसरी हुन्छ ग्यास उत्पादक उद्योगको क्षमता विस्तार गर्न र पूूर्ण क्षमतामा सञ्चालन गर्न सघाउनु पर्छ। त्यसका लागि सरकारले विद्युत् र कर छुट दिन सक्छ। कालोबजारी र तस्करी रोक्न जिल्ला र पालिकास्तरको अनुगमन समितिको सक्रियता खाँचो छ। कालोबजारी र तस्करी गर्ने व्यक्तिलाई कानुनमा भएको हदैसम्मको कारबाही गर्र्न जरुरी छ।"
जनप्रतिनिधिका गाडी एम्बुलेन्स,"बुटवल : कोरोना संक्रमित बोक्ने एम्बुलेन्स अभाव भएपछि रूपन्देहीका तीन स्थानीय तहका जनप्रतिनिधिले आफू चढ्ने गाडी उपलब्ध गराएका छन्। तिलोत्तमा नगरपालिका, सिद्धार्थनगर नगरपालिका र सियारी गाउँपालिकाका सवारी साधनलाई एम्बुलेन्सका रूपमा प्रयोग गर्न थालिएको हो। सियारी गाउँपालिका अध्यक्ष अयोध्या थारू र उपाध्यक्ष अमृता गुरुङले दुई स्कार्पियोलाई बिरामी बोक्ने बनाएका छन्। अहिलेको प्राथमिकता भनेको बिरामीको सेवा गर्नु हो, उपाध्यक्ष गुरुङले भनिन्, बिरामीले एम्बुलेन्स नपाएर मर्नुपर्ने अवस्था हुनुहुँदैन भनेर गाडी बिरामी बोक्ने निर्णय गरिएको छ। तिलोत्तमा नगरपालिकाका नगर प्रमुख वासुदेव घिमिरे र उपप्रमुख जागेश्वरी चौधरीले चढ्दै आएका गाडी कोरोना संक्रमित बोक्न प्रयोगमा ल्याएका छन्। तिलोत्तमामा दुई एम्बुलेन्ससमेत सञ्चालनमा छन्। नगर प्रमुख र उपप्रमुखले चढ्ने दुई गाडीसमेत चारवटा सवारी साधनले कोरोना संक्रमित बोक्नेछन्। छिटोछरितो रूपमा सेवा दिन आफू चढेको गाडी कोरोना संक्रमितका लागि प्रयोगमा ल्याइएको नगर प्रमुख घिमिरेले बताए। महामारी नहट्दासम्म वैकल्पिक व्यवस्था गरी आफू जनताको सेवामा जुट्ने उपप्रमुख चौधरीले बताइन्। संक्रमितलाई अन्य साना सवारीसाधनले सजिलै अस्पताल वा आइसोलेसनमा नपुर्याउँदा समस्या बढ्दै गएको पाइएकाले यो निर्णय गरिएको नगर प्रमुख र उपप्रमुखको भनाइ छ। नगर प्रमुख चढ्ने लु१ झ ३६० र उपप्रमुख चढ्ने लु१झ ३२६ नम्बरको स्कार्पियो कोरोना संक्रमितलाई बोक्न प्रयोगमा ल्याइएको छ। यस्तै नगर प्रहरीले प्रयोग गर्ने लु१झ ४७२ पनि कोरोना व्यवस्थापनमै प्रयोग हुनेछ। यी सवारी साधनलाई समेत २४ सैं घण्टा सेवा प्रवाहमा प्रयोग गरिने स्वास्थ्य शाखाले जनाएको छ। तिलोत्तमाका एम्बुलेन्स र थप दुई सवारी साधन स्वास्थ्य शाखामार्फत परिचालन गरिने भएको छ। हामीले जनताकै काम गर्न जनताकै करले किनेका गाडी चढेका हौं। अहिले परिस्थिति असामान्य छ। कोरोनाका बिरामीलाई जोकोहीले बोक्न मान्दैनन्। यसैले जनताकै सम्पत्ति जनताकै सेवामा लगाउने निष्कर्षमा पुगेका हौं, नगर प्रमुख घिमिरेले भने, केही दिन हामी साइकलै चढेर हिँडे पनि फरक पर्दैन। सवारी साधन अभावमा समयमै अस्पताल वा आइसोलेसनमा पुर्याउन नपाउँदा कुनै नगरवासीको ज्यान जोखिममा नपरोस् भन्ने हाम्रो उद्देश्य हो। तिलोत्तमाले शंकरनगरमा ४० बेड क्षमताको नेपाल सरकारले तोकेको एक तहको कोरोना अस्पतालको सेवा दिने गरी आइसोलेसन सेन्टर सञ्चालनमा ल्याएको छ। यस्तै वडा नं ९ मा रहेको सभाहलमा थप ६० बेडको आइसोलेसन गराउने गरी काम अघि बढाएको छ। सिद्धार्थनगर नगरपालिकाका प्रमुख हरिप्रसाद अधिकारीले आफू चढ्ने गाडीलाई एम्बुलेन्सका रूपमा प्रयोग गरेका छन्। बिरामीको सहजताका लागि आफ्नो गाडीलाई बिरामी बोक्न प्रयोग गरेको अधिकारीले बताए। रुपन्देहीमा व्यक्तिगत गाडीलाई पनि निःशुल्क बिरामी सेवामा प्रयोग गरिएको छ। सिद्धार्थनगर उद्योग वाणिज्य संघका उपाध्यक्ष नेत्र आचार्य र कार्यसमिति सदस्य मंगल भण्डारीले निजी गाडीलाई एम्बुलेन्सका रूपमा प्रयोग गरेका छन्। समस्यामा परेकालाई सहयोग गर्ने गरी निःशुल्क सेवा सुुरु गरेका छौं, व्यवसायी आचार्यले भने। दुई व्यवसायीले बुटवल भैरहवा क्षेत्रका बिरामीहरूलाई सहयोग गरिरहेका छन्। नवलपरासी पूर्वमा केही दिनअघि एम्बुलेन्स नपाउँदा ट्र्याक्टरमा बिरामी बोकिएको थियो। ती बिरामीको ट्र्याक्टरमै मृत्यु भएपछि स्थानीयले देवचुली नगरपालिकाका जनप्रतिनिधिप्रति आक्रोश व्यक्त गरेका थिए।"
उपचारमा दाउ छोपाइ,"जनकपुरधाम वीरगन्ज : धनुषाको मिथिला नगरपालिका घर भई बटेश्वरमा बस्दै आएका ४० वर्षीय लोकबहादुर परियारको उपचार अभावमा मंगलबार मृत्यु भयो। ज्वरो, रुघाखोकीले थला परेका परियारलाई उपचारका लागि जनकपुरधामस्थित प्रादेशिक अस्पताल लगिएको थियो। तर, आइसोलेसनमा बेड खाली नभएपछि त्यहाँबाट फर्काइयो। अवस्था सिकिस्त हुँदै जाँदा जनकपुरका कुनै पनि निजी अस्पतालले भर्ना लिन मानेनन्। उनलाई बटेश्वर बजारस्थित आरपी मेडिकल हलमा लगियो। त्यहाँ पनि भर्ना नलिएपछि मेडिकल हलबाहिरै परियारले प्राण त्यागे। कोरोना आशंकाका कारण परियारलाई आफन्तले नै छाडेर गए। एम्बुलेन्स चालक रामबाबु महतोले उनलाई अन्तिम समयसम्म अस्पताल चहारेका थिए। एम्बुलेन्स चालक महतोले निजी अस्पतालमा भर्नाअघि पैसा डिपोजिट गर्न भनेको र बिरामीसँग पैसा नभएकै कारण उनको मृत्यु भएको बताए। एम्बुलेन्समा रहेको अक्सिजन बिरामीलाई लगाइदिएर जनकपुरको सरकारीदेखि निजी अस्पतालमा भर्नाका लागि भौतारिएका थिए, महतोले भने, कसैले पनि उपचार गर्न नमानेपछि बिरामीको अकालमै ज्यान गयो। आफन्तले पनि परियारको शव मेडिकल हल अगाडि अलपत्र अवस्थामा छाडेर गएका थिए। सेनाले शव व्यवस्थापन गरेको थियो। निजी अस्पतालहरूको मनोमानी र विपद्का बेला संवेदनाहीन गतिविधिले बिरामी प्रताडित हुनुपर्ने अवस्था छ। वीरगन्ज१० का ६५ वर्षीय संक्रमित वृद्धको स्वास्थ्य अवस्था जटिल भएपछि मंगलबार बेलुकी छोराले नेसनल मेडिकल कलेजको कोरोना अस्थायी अस्पतालमा भर्ना गरे। क्याबिनमा राखिएका वृद्ध बिरामीसँग रातभर कुनै स्वास्थ्यकर्मीले भेट गरेनन्। बुधबार बिहान बिरामीको अक्सिजन लेभल कम भयो। उपचारै नपाएर बिरामीको ज्यान झन् जोखिममा परेपछि छोरोले बुुबालाई घरमै फिर्ता लगे। अस्पतालमा चरम लापरवाही देखें। अस्पतालमै राख्दा उपचार नपाएर मर्ने अवस्था भएपछि घरमा ल्याएर राखेको हुँ, उनले भने, अस्पतालमै राखेको भए त उपचार नपाएर बुवाको ज्यानै जान्थ्यो होला। जिल्ला कोभिड१९ संकट व्यवस्थापन सञ्चालन केन्द्र पर्साले तीन साता साताअघि कोभिड अस्पतालका लागि स्वास्थ्य तथा जनसंख्या मन्त्रालयसँग अनुमति मागेको थियो। कोरोना अस्पतालमा उपचारका लागि भर्ना हुने संक्रमितले औषधि, अक्सिजन, उपचारका साथै खानासमेत निःशुल्क उपलब्ध गराउने भनिएको छ। ती सबै खर्च मेडिकल कलेजले स्वास्थ्य मन्त्रालयबाट भुक्तानी लिनेछ। तर, मेडिकल कलेजको अस्पतालमा भर्ना भएका संक्रमितको उपचारमा चरम लापरवाही भएपछि त्यहाँबाट संक्रमितलाई आफन्तले घर लगेर होम आइसोलेसनमा वा अन्यत्रको अस्पतालमा लैजान थालेका छन्। नारायणी अस्पतालका मेडिकल सुपरिटेन्डेन्ट डा सञ्जय ठाकुरले मेडिकल कलेजले सञ्चालन गरेको कोरोना अस्पतालमा संक्रमितको उपचारमा हेलचेक््रयाइँ भइरहेको गुनासो आफूसमक्ष आएको बताए। मेडिकल कलेजको कोरोना अस्पतालबाट निस्किएर दैनिक २३ जना संक्रमित नारायणी अस्पतालमा भर्ना भइरहेका छन्, डा ठाकुरले भने, सरकारीभन्दा निजी अस्पतालमा उपचार झन राम्रो हुनुपर्ने हो। तर, त्यहाँबाट उल्टै संक्रमितहरू सरकारीमा आएर भर्ना भइरहेका छन्। यसको अर्थ पक्कै पनि त्यहाँ उपचारमा केही न केही समस्या छ भन्ने बुझिन्छ। नेसनल मेडिकल कलेजका मेडिकल निर्देशक डा प्रमोद सर्राफले बाबा होटलमा मेडिकल कलेजले सञ्चालन गरेको कोरोना अस्पतालमा बुधबार अपरान्हसम्म ८९ जना संक्रमित उपचाररत रहेको बताए। तीमध्ये २२ जना संक्रमित आईसीयूमा भर्ना छन्। डासर्राफले भने संक्रमितको उपचारमा कुनै लापरवाही नगरिएको दबी गरे । उनका अनुसार मेडिकल कलेजले कोरोना अस्पतालमा ११ जना चिकित्सक, १६ जना स्टाफ नर्ससहितको स्वास्थ्यकर्मी खटाएको छ। पर्साका प्रमुख जिल्ला अधिकारी पीताम्बर घिमिरेले मेडिकल कलेजले सञ्चालन गरिरहेको कोरोना अस्पतालमा संक्रमितको उपचार कसरी भइरहेको छ भनेर आफूले अनुगमन गर्ने बताए।"
"खोप कमिसन प्रकरण : स्वास्थ्य मन्त्रालय पन्छियो, कर्मचारीबाट खण्डन विज्ञप्ति","काठमाडौं : कमिसनको चक्करले कोरोनाको खोप अड्किएको विषयले सिंगो मुलुक नै तरंगित भइरहेका बेला यसको जिम्मेवार निकाय स्वास्थ्य मन्त्रालय 'पानीमाथिको ओभानो' बन्दै कर्मचारीबाट खण्डन विज्ञप्ति आएको छ। कोरोना संक्रमणको महामारीले मुलुक आक्रान्त भएर नागरिकहरू छटपटाइरहेका बेला सरकार भने खोप खरिदको कमिसन किचलोमा अल्झिएको छ। नागरिकको जीवनसँग जोडिएको यति संवेदनसिल विषयमा भइरहेको खेलवाड र राजनीतिक तहको अकर्मण्यताको चर्को आलोचनासहित सबैतिरबाट प्रश्न उठेपछि स्वास्थ्य मन्त्रालयका प्रवक्ता प्रा डा जागेश्वर गौतमले शुक्रबार एउटा विज्ञप्ति निकालेर यसमा स्वास्थ्य तथा जनसंख्या मन्त्रालय संलग्न नरहेको स्पस्ट पारेका छन्। स्रोतका अनुसार प्रधानमन्त्री र स्वास्थ्यमन्त्रीलाई कुनै अपजस नआउने गरी यस्तो विज्ञप्ति तयार गर्न लगाइएको हो। विज्ञप्तिमा भनिएको छ,कोभिडशिल्ड खोप खरिदका सम्बन्धमा स्वास्थ्यसेवा विभाग आफैले निर्णय गर्ने भएकोले नेपाल सरकार, स्वास्थ्य तथा जनसंख्या मन्त्रालयलाई संलग्न गरी आएका समाचारमा सत्यता नरहेको जानकारी गराइन्छ।' राष्ट्रिय चासो र र चिन्ताको यति संवेदनसिल विषयमा प्रधानमन्त्री र स्वास्थ्यमन्त्री संलग्न नरहेको दाबीसहितको यो विज्ञप्ति आफैमा हास्यासपद देखिन्छ। खोप खरिदमा भएको कमिसन चक्करबारे छानबिन गरेर खोप छिटो ल्याउन युद्धस्तरमा पहल गर्नुको सट्टा कर्मचारीलाई विज्ञप्ति निकालेर लाज छोप्ने प्रयास भएको छ। नेपालले भारतको सिरम इन्स्टिच्युटबाट फागुनको पहिलो हप्ता नै २० लाख खोप खरिद गरेको थियो। १० लाख खोप आइसकेको छ। पैशा दिइसकेको १० लाख खोप आउन बाँकी छ। थप ५० लाख खोप खरिद गर्नका लागि एक महिना पहिले नै अघि बढाएको फाइल पनि अहिले रोकिएको छ। कमिसनको किचलोले रकम भुक्तानी भइसकेको १० लाख खोप आउन सकेको छैन भने थप ५० लाख खोप ल्याउने प्रक्रिया पनि अल्झिएको छ। ६० लाख खोप समयमै आइपुगेको भए धेरै नागरिकको ज्यान जोगिने अवस्था हुने विज्ञहरूले बताएका छन्। बिचौलियाले कमिसनको लफडा निकालेर भुक्तानी भइसकेको खोप पनि अड्काइदिएका छन्। स्वास्थ्य मन्त्रालयका प्रवक्ता गौतमले भारतको सिरम इन्स्टिच्युटमा आगलागी भएको र क्षमता विस्तारमा अवरोध भएकोले रकम भुक्तानी भइसकेको १० लाख आउन ढिलाइ भएको र थप ५० लाख खोप ल्याउने अवस्था हाल नरहेको स्पस्ट पारेका छन्। बाँकी खोप वर्तमान विश्व परिस्थिति र भारतको अवस्थाले सेरम इन्सिच्यूसट इन्डियाले नेपाललाई ओप आपूर्ति गर्नु आफ्नो प्राथमिक रहेको तर सो कम्पनीमा भएको आगलागी र क्षमता विस्तारमा अवरोध भएकोले क्षमता विस्तार हुने बित्तिकै आपूर्ति गर्ने जानकारी दिएको थप ५० लाख मात्रा कोभिसिल्ड खोप खरिद गर्ने अवस्था हाललाई रहेको छैन, गौतमले जारी गरेको विज्ञप्तिमा थप भनिएको छ, अन्य कम्पनीका खोपहरुले औषधि व्यवस्था विभागबाट स्वीकृति पाएको र पाउने क्रममा रहेको छ। नेपाल सरकारले अन्य खोप प्राप्त गर्न कूटनीतिक तथा अन्य माध्यमबाट समेत प्रयास गरिरहेको छ। सरकारी स्तरबाट भएको खरिदमा पनि स्थानीय कमिसन एजेन्ट हुकम डिस्ट्रिब्यूटर्स एण्ड लजिस्टिक्सले कमिसनको माग्दै खरिद प्रक्रिया भाँड्ने प्रयास गरेका थिए। कमिसनको लफडा निकालेर कोरोनाको खोप अड्काउनेमा प्रधानमन्त्री निकट दुई व्यापारी विजय दुगड र सुरज वैद्यको नाम जोडिएको छ। उच्च राजनीतिक दबाबमा स्वास्थ्य सेवा विभागले विवादित हुकमलाई नै कोरोनाविरुद्धको खोप ल्याएर बेच्ने अनुमति दिएको खुलासा भएको छ। स्वास्थ्यमन्त्री हृयदेश त्रिपाठीले समेत कमिसनको किचलोले गर्दा खोप आउन नसकेको मिडियासँग स्वीकारिसकेका छन्। यो विषयलाई लिएर स्वास्थ्यमन्त्री र प्रधानमन्त्रीबीच समेत सम्बन्ध चिसिएको छ। प्रधानमन्त्री निकटका व्यापारीले दस लाखको खोपमा कमिसनको लफडा निकालेपछि स्वास्थ्यमन्त्रीले खोप खरिदका थप फाइलसमेत अड्काइदिएका छन्। यसबीचमा रुसले ८० लाख स्पुतनिकभी नामको खोप नेपाललाई बेच्न तयार भएको जानकारी दिइसकेको छ भने बेलायतले २० लाख मात्रा खोप दिने प्रतिवद्धता जनाइसकेको छ। कमिसनको यो लफडाले गर्दा यसबारेमा सरकारस्तरबाट गम्भीर पहल भएको छैन। अहिलेसम्म झन्डै ४ लाखले मात्र दुवै डोज खोप लगाएका छन्। पहिलो डोज लगाएको १२ साताभित्र दोस्रो डोज लगाइसक्नुपर्ने भए पनि फागुन २३ पछि कोभिसिल्ड खोप लगाएका ६५ वर्षमाथिका वृद्धवृद्धाले दोस्रो मात्रा लगाउन पाएका छैनन्। यस्तो छ स्वास्थ्य मन्त्रालयको विज्ञप्ति"
महामारीमा मौन,"विराटनगर : कोरोना भाइरसको पहिलो चरणमा संक्रमण फैलिएको केही समयमा नै प्रदेश १ का स्थानीय तह आफैंले लकडाउन गराउन प्रशासनसँग माग गरेका थिए। लकडाउन भएको केही दिनमै राहत बाँड्ने लहर चल्यो। संघसंस्था मात्रै होइन, स्थानीय तहले चरणचरणमा राहत प्याकेज ल्याए। घरघरमा चामलका बोरा पुर्याए। राहतमा तह र प्रदेश सरकारले लाखौं, करोडसम्म खर्च गरे। पहिले विकास निर्माणका लागि आएको रकमसमेत रकमान्तर गरेर खर्च गर्ने स्थानीय तहहरू दोस्रो चरणमा कोरोना नियन्त्रणसँगै संक्रमित र मृतकको व्यवस्थापनमा समेत उदासीन देखिएका छन्। अधिकांश तहलाई अहिले कोरोना रोकथामभन्दा रकम जोहो र विकास निर्माणकै चिन्ता छ। प्रदेश १ का १४ जिल्लामा १ सय ३७ वटा स्थानीय तह छन्। तीमध्ये एक महानगर र दुई उपमहानगरले संक्रमण नियन्त्रणमा चासो दिएर काम गरे। नगरपालिका र गाउँपालिकाको भने संक्रमणसँग जुध्ने योजना छैन। बनाएकाहरूको पनि प्रभावकारी छैन। झापा, मोरङ, सुनसरी र उदयपुरबाहेक पहाडी केही जिल्लामा निषेधाज्ञा गर्नुबाहेक अन्य कार्यमा तहहरू उदासीन छन्। विराटनगरमा संक्रमित बढ्दै जाँदा प्राथमिक स्वास्थ्य चौकीमा १९ बेडको आइसोलेसन केन्द्र बनाइएको छ। १९ वटै वडामा फिबर क्लिनिक सञ्चालनमा रहेको उपप्रमुख इन्दिरा कार्कीले जानकारी दिइन्। विराटनगर महानगरपालिकाले सञ्चालनमा ल्याएको दुई वटा एम्बुलेन्समध्ये एउटामा कोभिड संक्रमित मात्र बोक्ने गरिएको छ भने अर्को एम्बुलेन्स सुत्केरी महिलाको उद्धारमा प्रयोग गर्ने गरिएको छ। नोबेल, विराट र कोसी अस्पतालसँग विराटनगर महानगरपालिकाले संक्रमितको उपचार र व्यवस्थापनमा समन्वय गर्दै काम गरिरहेको छ। महानगरमा केही दिन अघिबाटै निषेधाज्ञा छ। दुई उपमहानगरपालिकामध्ये इटहरी र धरानले पनि कोभिड रोकथाम र नियन्त्रणका लागि कामलाई तीव्रता दिएको बताएका छन्। इटहरीमा ५० शय्याको आइसोलेसन सेन्टर निर्माण अन्तिम चरणमा पुगेको छ। आइसोलेसन अबको तीन दिनभित्र तयार भइसक्नेछ। खानपानको व्यवस्थाका लागि प्रक्रिया पूरा गरेर आइसोलेसन सञ्चालनमा ल्याइने उपमहानगरका स्वास्थ्य शाखा प्रमुख घनश्याम सिग्देलले बताए। इटहरीमा अहिले अक्सिजनको समस्या छैन। धरान उपमहानगरलाई पनि यो चिन्ता खासै छैन। बीपी कोइराला स्वास्थ्य विज्ञान प्रतिष्ठान नगरमा नै भएकाले समस्या नहुने दाबी मेयर तिलक राईको छ। झापाका तहहरूले बिरामीलाई समयमा अस्पताल लैजाने, स्वाब संकलन र परीक्षण गर्नेसम्मका काम नियमित गर्दै आएका छन्। सुनसरी र झापामा पनि निषेधाज्ञालाई कडा बनाइएको छ। तीन जिल्लाका केही तहमा यी नमुना काम भए पनि अन्य तहहरू चुपचाप बसेका छन्। प्रदेश वा केन्द्रबाट निर्देशन आए गर्ने नत्र सधैंजसो काम चलेकै छ भन्ने सोचमा संक्रमणलाई बेवास्ता गर्दा अन्य तह र जिल्लामा पनि जोखिम बढ्दै गएको छ। यस्तै खेलाँचीकै कारण छिमेकी जिल्लामा संक्रमण न्यून हुँदाहुँदै हिमाली जिल्ला ताप्लेजुङमा संक्रमण र मृत्युदर ह्वात्तै बढेको छ। पाथीभरा दर्शन गर्न आउनेहरूको लहर बढ्दा स्थानीयले सावधानी नअपनाएकाले र भारतीय आर्मीमा गएकाहरू आफन्तकोमा आउँदा जिल्लामा संक्रमण फैलिएको छ, ताप्लेजुङका प्रमुख जिल्ला अधिकारी उमेश पाण्डेले भने, नियन्त्रण गर्न नगर क्षेत्रमा निषेधाज्ञा र अहिले कन्ट्याक्ट ट्रेसिङको काम भइरहेको छ।"
पूर्वाधारको काम धमाधम,"जोमसोम : कोरोना कहरले सिंगो मुलुक प्रताडित भइरहेको अवस्थामा हिमाली जिल्ला मुस्ताङमा भने पूर्वाधार विकासको काम धमाधम अघि बढेको छ। कोरोनाको दोस्रो लहरले जिल्लावासीमा आंशिक त्रास फैलिए पनि विकास निर्माणको काममा भने खासै बाधा नपुर्याएको सम्बन्धित कार्यालयले जनाएका छन्। विगत एक वर्ष लामो कोरोना कहरपछि विस्तारै लयमा फर्किंदा विकास निर्माणको कामले गति लिएको थियो। कोरोना महामारी कम भइरहेको र मुस्ताङमा गर्मीयाम सुरु भइसकेकाले जिल्ला बाहिरका कामदार मुस्ताङमा भित्रिसकेका थिए। कोरोनाको दोस्रो लहर फैलिए पनि कामदार मुस्ताङमा रहँदा विकासको काममा अप्ठ्यारो नपरेको ती कार्यालयहरूले जनाएका छन्। पाँच स्थानीय तह रहेको हिमाली जिल्ला मुस्ताङमा संघ, प्रदेश र स्थानीय तहका करिब तीन सयभन्दा बढी विकास योजना छन्। यस्तै, प्रदेश सरकार भौतिक पूर्वाधार विकास कार्यालय मुस्ताङको १४ योजना र खानेपानी, जलस्रोत तथा सिँचाइ सबडिभिजन कार्यालयको साना ठूला तीन सय योजना छन्। भौगोलिक रूपले विकट मानिएको उपल्लो मुस्ताङको लोमान्थाङ गापामा संघीय आयोजनाअन्तर्गत लोमान्थाङ५ को ५ शय्याको आधारभूत अस्पताल र लोमान्थाङ४ को किम्लिङ युनिफाइट स्कुलको टेन्डर भई ठेक्का सम्झौतामा छ। संघीय निर्वाचन क्षेत्र विकास कोषको स्थानीय भौतिक पूर्वाधार साझेदारीको ४ करोड बजेटमध्ये लोमान्थाङमा ६८ लाखको काम भइरहेको जनाइएको छ। त्यहाँ प्रदेश निर्वाचन क्षेत्र विकास पूर्वाधार विकास कार्यक्रमअन्तर्गत हुने विकास कामसमेत भइरहेको छ। त्यस्तै, प्रदेशको ससर्त र समपूरक अनुदानका कार्यक्रम पनि सञ्चालनमा रहेको निमित्त प्रशासकीय अधिकृत इन्जिनियर सुरेश घिमिरेले जानकारी दिए। लोमान्थाङमा संघ, प्रदेश र स्थानीय तहको कुल ५१ योजनामध्ये करिब ३ दर्जन योजनाका काम जारी रहेको छ। जसमध्ये स्थानीय उपभोक्ताले जिम्मा लिएको काम बढी छन्। उनले मुस्ताङका ५ वटै तहमा संघ, प्रदेश र स्थानीय तहको ५० ६० वटा विकास योजनाको काम रहेको जनाए। संघीय सरकारअन्तर्गत राष्ट्रिय योजना आयोगबाट विनियोजन भएको योजनामा घरपझोङमा २ वटा र लोघेकर दामोदरकुण्ड गापामा चार वटा योजना छन्। जसमध्ये जोमसोम बजार संरक्षणका लागि बृहत् कालीगण्डकी नदी तटबन्ध निर्माणको काम कोरोना महामारीमा पनि धमाधम भइरहेको छ। तर, आयोगबाटै निर्माण सुरु गरिएको घरपझोङ भ्यु टावर सिंढी बाटोको काम भने रोकिएको छ। आयोगको बजेटमा लोघेकर दामोदरकुण्डमा घिलिङ स्कुलको छात्रबास, घमी स्कुलको कक्षाकोठा निर्माण, ढाक्मर नदी तटबन्ध र याराघारा र ढिमा खेत पर्खाल निर्माणको काम भइरहेको छ। आर्थिक वर्ष २०७७०७८ मा विनियोजित बजेटको दोस्रो चौमासिक कटेपछि बजेट फ्रिज सम्भावना रहेकाले समेत स्थानीय तह र विकास योजनाका कार्यालयले निर्माणको कामलाई तीव्रता दिइएको हो। मुस्ताङको वारागुङ मुक्तिक्षेत्र, घरपझोङ र थासाङ गाउँपालिकामा पनि संघ, प्रदेश र स्थानीय तहको विकासको काम भइरहेको जनाइएको छ। पूर्वाधार विकास कार्यालय मुस्ताङको कुल १४ विकास योजनामध्ये ८ योजनाको काम कोरोना महामारीको बीचमा समेत धमाधम सञ्चालन भइरहेको जनाइएको छ। पूर्वाधार विकास कार्यालयको बहुवर्षीय योजनाअन्तर्गतका २ वटा सडक पुल र ६ थान सडक योजनाको काम अहिले भइरहेको कार्यालय प्रमुख विष्णु पौडेलले जानकारी दिए। उनका अनुसार थासाङ गाउँपालिकाको धम्पुकोखेठाँटी सडक पुल र वारागुङ मुक्तिक्षेत्रको डोल्पा जोड्ने एक्लेभट्टीपाक्लिङ सडक पुलको कामले गति लिएको हो। सडक स्तरोन्नतितर्फ घरपझोङ, ठिनी, ढुम्बा र छैरोचिमाङ जोड्ने रिङरोड र उपल्लो मुस्ताङको लोमान्थाङ, सम्जुङनेचुङ जोड्ने रिङरोड सडकको कामसमेत कोरोना महामारीमा समेत काम नरोकिएको कार्यालय प्रमुख पौडेलले बताए। यस्तै, पूर्वाधार कार्यालयअन्तर्गत थासाङको लेतेछयोकुञ्जोटिटी ताल सडक र वारागुङ मुक्तिक्षेत्र गापाको कागबेनीझोङ, छेङ्गुरमुक्तिनाथ जोड्ने सडक स्तरोन्नतिको काम समेत जारी छ। कार्यालय प्रमुख पौडेलले सडक पुल, झोलुंगे पुल र सडक स्तरोन्नतिका बाँकी ६ वटा योजनाको काम भने जनशक्ति अभाव हुँदा रोकिएको बताए। प्रदेश निर्वाचन क्षेत्र पूर्वाधार विकास कार्यक्रमअन्तर्गतका कुल ३१ योजनामध्ये आंशिक योजनाको काम मात्र भएको छ। यी योजनाहरू ५ लाखदेखि २५ लाखसम्म बजेटका छन्। पूर्वाधार विकास कार्यालय प्रमुख पौडेलले कार्यालयको पूर्वाधार विकास योजनाको काम सुरु भइरहेकोमा कोरोनाको कारण योजनाहरू शिथिल हुने सम्भावना रहेको आकलन गरे। उनले मौसमी अनुकूलतासँगै सुरु भइरहेका योजनाहरू जनशक्ति घट्दै जान सक्ने भएकाले विकासको काममा असर पुग्न सक्ने उल्लेख गरे।"
संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ?,"काठमाडौं : उपभोक्ता अधिकारकर्मीले कोरोना संक्रमित बिरामीबाट निजी अस्पतालले चर्को शुल्क असुलेर कानुन उल्लंघन गरेको बताएका छन्। अस्पतालहरूले सामाजिक उत्तरदायित्वअन्तर्गत न्यून सेवाशुल्क निर्धारण गरी बिरामीको उपचार गर्नुको साटो कमाउ धन्दा बनाएको उनीहरूको टिप्पणी छ। महामारीको अवस्थामा अस्पतालहरूले आफूखुसी शुल्क निर्धारण गर्नु भनेको बिरामीको ज्यानसँग खेलवाड गर्नु सरह हो, उपभोक्ता हित संरक्षण मञ्चका अध्यक्ष ज्योति बानियाँले भने, यस्ता अस्पताललाई तत्कालै कानुनी दायरामा ल्याएर कडा कारबाही गर्नुपर्छ। राष्ट्रिय उपभोक्ता मञ्चका अध्यक्ष प्रेमलाल महर्जनले अस्पतालले आफूखुसी शुल्क तोकेर बिरामीमाथि क्रूरता प्रदर्शन गरेको बताए। उपचारका नाममा चर्को शुल्क निर्धारण गरी अस्पतालले कोभिडका बिरामीलाई मृत्युको दोसाँधमा पुर्याएको अध्यक्ष महर्जनको भनाइ छ। बिरामी निको हुनुको साटो शुल्ककै कारण मृत्युको दोसाँधमा पुग्ने अवस्था बनाइएको छ, महर्जनले भने, अस्पतालहरूले बिरामीमाथि निकृष्ट कार्यका साथै जघन्य अपराध गरेका छन्। यस्ता अस्पताललाई कुनै पनि शर्तमा छुट दिनुहुन्न। नेपालको संविधानले जनताको स्वास्थ्यको अधिकारलाई प्रत्याभूति गरेको छ। यसका साथै उपभोक्ता संरक्षण ऐन, हस्पिटल एक्रिडिएसन ऐन, कालोबजारी तथा केही अन्य सामाजिक अपराध तथा सजाय ऐन तथा फौजदारी अपराध संहिताको इलाज गर्नेको महल आकर्षित गरी विभिन्न प्रकारको कारबाही गर्न सकिने अवस्था छ। ह्याम्स अस्पताल र काठमाडौं मेडिकल कलेजले चर्को शुल्क निर्धारण गरेका छन्। उपत्यकाका अन्य र जिल्लाका अस्पतालले पनि यही अवस्था बनाएका छन्। सकेसम्म कम शुल्कमा बिरामीको गुणस्तरीय उपचार गर्नुको साटो अस्पतालले कमाउ धन्दा बनाएका छन्। कुन ऐनमा कस्तो सजाय ?उपभोक्ता संरक्षण ऐनको दफा ३ अन्तर्गत वस्तु र सेवामा उपभोक्ताको अधिकार सहज रूपमा हुनुपर्ने परिभाषित गरिएको छ। यही ऐनको दफा ४ को वस्तु वा सेवाको नियमनअन्तर्गत उपदफा (घ) ले वस्तु वा सेवाका उत्पादक, बिक्रेता वा वितरकले अवाञ्छित तरिकाले गरेको मूल्य निर्धारण वा वृद्धिलाई रोक्नु नियन्त्रण गर्नु सरकारको दायित्व भएको व्यवस्था गरेको छ। यस्तै दफा १२ अन्तर्गत सेवाप्रदायकको दायित्वभित्र बिनाभेदभाव उपभोक्तालाई सेवा प्रदान गर्ने उल्लेख छ। यस्तो नगरेको अवस्थामा कसुर मानी कसुर गर्ने वा गराउनेलाई २ वर्षदेखि ३ वर्षसम्मको कैद वा ३ लाखदेखि ५ लाख रुपैयाँसम्म जरिवाना वा दुवै सजाय हुन सक्ने व्यवस्था गरेको छ। दफा १६ मा अनुचित व्यापारिक तथा व्यवसायजन्य क्रियाकलाप गर्न नहुने व्यवस्था छ। यो दफाको उपदफा (घ) ले कुनै वस्तु वा सेवाको वास्तविक लागतको आधारभन्दा फरक आधारमा उपभोक्ता मूल्यमा भार पर्ने गरी मूल्य निर्धारण गर्नेलाई कसुर मानेको छ। यस्तो कसुर गर्ने वा गराउनेलाई २ वर्षदेखि ५ वर्षसम्म कैद वा ४ लाखदेखि ६ लाख रुपैयाँसम्म जरिवाना वा दुवै सजाय हुने व्यवस्था गरिएको छ। यस्तै उपभोक्ता संरक्षण ऐनको दफा ५३ ले अत्यावश्यक वस्तु वा सेवा सुपथ मूल्यमा उपलब्ध गराउनुपर्ने उल्लेख गरेको छ। यस्तै कालोबजारी तथा केही अन्य सामाजिक अपराध तथा सजाय ऐनको दफा ३ को नाफाखोरीअन्तर्गत व्यापारको प्रचलनअनुसार सामान्यतया सयकडा २० प्रतिशतभन्दा बढी मुनाफा लिएको अवस्थामा वा अभावको लाभ उठाएर अनुचित नाफा लिएको खण्डमा निजलाई १ वर्षसम्म कैद वा २ लाख ५० हजार रुपैयाँसम्म जरिवाना वा दुवै हुन सक्ने व्यवस्था गरिएको छ। यसैगरी मुलुकी फौजदारी अपराध संहिताको इलाज गर्नेको महलको आधारमा चर्को मूल्य असुल गरी बिरामीलाई सास्ती दिने संस्था वा व्यक्तिलाई २ बर्षदेखि १४ बर्षको कैद र बिगोबमोजिम क्षतिपूर्ति भराउने व्यवस्था गरिएको छ। साथै हस्पिटल एक्रिडिएसन ऐनले अस्पतालहरूले आफूखुसी स्तर निर्धारण गरी चर्को शुल्क निर्धारण गर्न नपाउने व्यवस्था गरेको छ।"
अस्पताल शुल्क अचाक्ली,"काठमाडौं : देश कोरोना महामारीको उत्कर्षमा छ। सरकारी अस्पतालमा बेड नपाएर बिरामी सडकमा अक्सिजन सिलिन्डर जोडेरसमेत सुताइएका छन्। अर्कातिर केही निजी अस्पताल भने यही महाविपत्तिलाई कमाउ धन्दामा उपयोग गरिरहेका छन्। ह्याम्स अस्पतालले बिरामीका लागि बनाएको शुल्कको सूचीसहितको मञ्जुरीनामा को सर्वत्र टिकाटिप्पणी भइरहेको छ। कोभिडका बिरामीका लागि एकै दिनको एउटा क्याबिनको ५० हजार रुपैयाँ उक्त अस्पतालले तोकेको छ। सरकारले कोभिडका बिरामीको उपचार गरेबापत सरकारी अस्पताललाई शुल्क तिर्छ। निजी अस्पतालको खर्च बढी हुने भएकाले सरकारद्वारा निर्धारित शुल्कमा ५० प्रतिशत थपेर लिन सकिने छुट दिइएको स्वास्थ्य मन्त्रालयका प्रवक्ता प्राडा जागेश्वर गौतमले जानकारी दिए। अस्पतालमा कोभिड१९ केयर सञ्चालन सम्झौतामा संक्रमितको उपचार व्यवस्थापनमा लाग्ने खर्च सामान्य उपचारका लागि ३ हजार ५ सय, मध्यम उपचारका लागि ७ हजार र गम्भीर उपचार (भेन्टिलेटर) का लागि १५ हजार प्रतिबिरामी प्रतिदिन तय गरिएको छ। डा गौतमका अनुसार त्यो रकम सरकारले प्रत्येक महिना अस्पतालको दाबीबमोजिम शोधभर्ना भुक्तानी गर्छ। ह्याम्सले साधारण वार्डकै ७ हजार तोकेको छ। उसले आईसीयू बेडको शुल्क २२ हजार राखेको छ। सरकारले आईसीयूसहितको बेडको शुल्क ७ हजार मात्रै लिनु भनेको छ। आइसोलेसन प्राइभेट रूमको २१ हजार, डिलक्सको २६ हजार र स्विटको ५० हजार रुपैयाँ शुल्क राखिएको छ। त्यति मात्र होइन, डाक्टरको शुल्क प्रतिभिजिट १५ सय रुपैयाँ राखिएको छ। नर्सिङ शुल्क त्यसमा अतिरिक्त लाग्ने भनिएको छ। तर, कति खुलाइएको छ। यति महँगो शुल्कमा स्विट मा बस्ने बिरामीले खानाको शुल्क छुट्टै तिर्नुपर्ने छ। गैरकानुनी रूपमा यसरी शुल्क उठाउन उक्त अस्पतालले एउटा मञ्जुरीनामामा हस्ताक्षर गराउने गरेको छ। त्यसमा लेखिएको छ, यस अस्पतालमा उपचारको क्रममा लाग्ने खर्चकाबारे पनि पूर्णरूपमा जानकारी गराइएको छ। सरकारी अस्पतालमा उपचार निःशुल्क हुने अस्पताल प्रशासनले जानकारी गराए तापनि ममेरो बिरामीलाई आफ्नो इच्छाले यस अस्पतालमा उपचार गराउन चाहन्छु। यस अस्पतालमा उपचारको क्रममा लाग्ने सम्पूर्ण खर्च स्वयं बेहोर्ने छु तथा यसबारे उजुरबाजुर गर्ने छैन। त्यस्तै काठमाडौं मेडिकल कलेज पब्लिक लिमिटेड (केएमसी) ले प्रतिदिन क्याबिनसहितको सिंगल बेडलाई २० हजार, क्याबिनसहितको डबल बेडलाई १० हजार, क्याबिनसहितको डिलक्सलाई २५ हजार र क्याबिनसहितको सुपर डिलक्सलाई प्रतिदिन ३० हजार शुल्क निर्धारण गरेको छ। यसमा औषधी, विभिन्न प्रकारको जाँच, खाद्य तथा पेयजन्य पदार्थको खर्च भने जोडिएको छैन। अन्य केही निजी अस्पतालले पनि तोकिएभन्दा बढी शुल्क लिइरहेको पाइएको छ। तर, यी दुईले जस्तो सूचना निकालेरै सार्वजनिक गरेका छैनन्। जिल्ला प्रशासन कार्यालय काठमाडौंले हेम्स र केएमसीलाई स्पष्टीकरण सोधेको छ। प्रमुख जिल्ला अधिकारी कालीप्रसाद पराजुलीले मौखिक र लिखित रूपमै स्पष्टीकरण सोधिएको बताए। बोलाएर मौखिक पनि सोधेका छौं। लिखित रूपमा पनि सोधेका छौं, प्रजिअ पराजुलीले भने, लिखित उत्तर आएको छैन। आएपछि स्वास्थ्य मन्त्रालयसँग बसेर सम्झौताअनुसार काम भएको छछैन यकिन गरी कानुनबमोजिम कारबाही अघि बढाइनेछ। स्वास्थ्य मन्त्रालयका प्रवक्ता डा गौतमले सरकारले तोकेभन्दा बढी शुल्क लिएको पाइएमा तत्काल कारबाही गर्ने चेतावनी दिए। उनले तोकभन्दा बढी शुल्क लिने नपाउने स्पष्ट पारे। प्रमाण लिएर आउनुहोस्। हामीसँग मेकानिज्म छ। तत्काल थुनिदिन्छौं, उनले भने, तर यहाँ बोल्ने, लेख्ने मात्रै भो। प्रमाण लिएर आउन भने सबै डराउने ? पत्रकारले पनि लेख्ने मात्रै, बिरामीले प्रमाण लिएर आउनुभन्दा लुरुलुरु तिर्ने ? उनले महामारीमा बढी शुल्क लिनेविरुद्ध बोली होइन, मन्त्रालय एक्सन मै जाने स्पष्ट पारे। उपप्रधानमन्त्री ईश्वर पोखरेलले सरकारले तोकेभन्दा बढी शुल्क लिने निजी अस्पताललाई कारबाही हुने बताए। निजी अस्पतालमा सरकारले तोकेको दस्तुरअनुसारै उपचार हुनुपर्छ। त्यसभन्दा फरक भएको भन्ने सूचना पाएका छौं। काठमाडौंका बिभिन्न अस्पतालले मनपरी ढंगले रकम लिएको भन्ने गुनासो आएपछि जिल्ला प्रशासनले चेतावनी दिइसकेको छ। यदि त्यस्तो भेटिए कारबाही हुन्छ, उपप्रधानमन्त्री पोखरेलले भने। ह्याम्स अस्पतालले भने विज्ञप्ति जारी गरी क्याबिनको हकमा स्वास्थ्य मन्त्रालयको स्वीकृतिबमोजिम थप रकम लिन पाउने व्यवस्थाअनुरुप वैज्ञानिक हिसाबले दर तोकेको दाबी गरेको छ। जब कि सरकारले बढीमा १५ हजार रुपैयाँ तोकेको छ। त्यसको ५० प्रतिशत अर्थात् साढे ७ हजार थपेर साढे २२ हजार रुपैयाँसम्म लिन पाइन्छ। तर, भेन्टिलेटरमा राख्नुपर्ने बिरामीलाई मात्र। निजी अस्पताल तथा नर्सिङ होम संघका वरिष्ठ उपाध्यक्ष कुमार थापाले मेडिकल कलेजले बढी शुल्क लिनु नाजायज भए पनि निजी अस्पतालको हकमा खर्च धान्न सक्ने जति मात्रै लिइरहेको उल्लेख गरे। खर्च चल्नेभन्दा बढी शुल्क लिएजस्तो मलाई लाग्दैन, उनले भने, तर पनि यो महामारीमा सकेसम्म बिरामीलाई अप्ठ्यारो पर्ने गरी शुल्क नलिइदिनु होला।"
एमाले नेता नेपालको दौडधुप,"काठमाडौं : प्रधानमन्त्रीले विश्वासको मत लिने भएपछि एमाले वरिष्ठ नेता माधवकुमार नेपाल दौडधुपमा लागेका छन्। नेता नेपालले बिहीबार राष्ट्रपति विद्यादेवी भण्डारी र कांग्रेस सभापति शेरबहादुर देउवासँग भेट गरेका छन्। कांग्रेस सभापति देउवासँग एक घण्टा वार्तालापपछि नेपाल राष्ट्रपति भण्डारीसँग भेट गर्न शीतल निवास पुगेका हुन्। नेपाल विश्वासको मत लिनुअघि नै प्रधानमन्त्री केपी शर्मा ओलीविरुद्ध अविश्वासको प्रस्ताव ल्याउने पक्षमा रहेको जनाइएको छ। यसमा माओवादी केन्द्रका अध्यक्ष पुष्पकमल दाहाल र जनता समाजवादी पार्टी (जसपा)का नेता उपेन्द्र यादव सहमत देखिएका छन्। देउवाले भने पहिला नेपाल पक्षका सांसदले राजीनामा दिनुपर्ने अडान लिएको जनाइएको छ। प्रधानमन्त्री केपी शर्मा ओलीले बुधबार देउवालाई भेटेर अर्ली इलेक्सनमा मिलेर जान प्रस्ताव गरेका थिए। नेपालले बुधबार माओवादी केन्द्रका अध्यक्ष दाहाल, जसपा नेता यादवसँग छलफल चलाएका थिए। नेपालले राष्ट्रियसभामा रिक्त पदमा आफूनिकट डा। खिमलाल देवकोटालाई उम्मेदवार बनाउने सहमति गराए। माओवादी छाडेका गृहमन्त्री रामबहादुर थापाको रिक्त पदमा डा। देवकोटालाई उठाउने भएपछि एमालेबाट उम्मेदवार निश्चित हुन सकेको छैन। थापालाई उम्मेदवार बनाउने तयारी गरेको एमालेलाई विपक्षीले देवकोटा अघि सारेपछि दबाब बढेको छ। एमालेको बिहीबार बसेको स्थायी समितिको बैठकले जित्ने निश्चित भएपछि मात्रै उम्मेदवार तय गर्ने निर्णय गरेको छ। बैठकपछि एमाले प्रवक्ता प्रदीप ज्ञवालीले आफ्नो जित निश्चित भएपछि मात्रै उम्मेदवारी घोषणा गर्ने निर्णय भएको बताए। राष्ट्रियसभा सदस्यको उपनिर्वाचनमा जित सुनिश्चितताका लागि नेताहरूले विभिन्न सुझाव दिनुभएको छ, प्रवक्ता ज्ञवालीले भने, मतदातासँग कुराकानीपछि उम्मेदवार घोषणा गर्ने निर्णय भएको छ। प्रधानमन्त्री एवं एमाले अध्यक्ष ओलीले यसअघि थापालाई नै उम्मेदवार बनाउने बताएका थिए। बिहीबारको बैठकमा नेपाल पक्षको कारबाही फिर्ता गर्नुपर्ने विषयमा ओलीलाई अन्य नेताले दबाब दिएका छन्। कारबाही फिर्ता गर्दा पनि विपक्षीको साथमा गए मात्रै थप कारबाही गर्नुपर्ने उनीहरूको मत छ। वरिष्ठ नेता नेपालसहित चार जनालाई गरिएको कारबाही फिर्ता लिनेबारे छलफल भएको जनाइएको छ। नेपालसहित भीम रावल, सुरेन्द्र पाण्डे र घनश्याम भुसाललाई ६ महिनाका लागि निलम्बन गरिएको छ। अन्य ३० प्रतिनिधिसभा सदस्यलाई पनि स्पष्टीकरण सोधिएको छ। एमाले दोस्रो तहका नेताबीच बिहीबारै छलफल भएको छ। अर्थमन्त्री विष्णु पौडेल, सुरेन्द्र पाण्डे र गोकर्ण विष्टबीच पार्टीलाई एकजुट बनाउने र विश्वासको मतका विषयमा छलफल भएको हो।"
रोकियो गोल्डेन भ्वाइस,"काठमाडौं : रोकिन नि सक्छ मुटु सास चल्दाचल्दै निभ्न सक्छ जिन्दगीको दियो बल्दाबल्दै चलिरहेको सास कति बेला टक्क अडिन्छ ? बलिरहेको दियो कुन बेला निभ्छ ? जिन्दगीको अन्त्य कति बेला कहाँ हुन्छ ? कसैलाई थाहा हुन्न। ८३ वर्षीय गायक प्रेमध्वज प्रधानले यही आशयको गीत २७ दिनअघि रेकर्ड गरे। तर, यही गीत प्रधानको सम्भवतः अन्तिम गीत बन्न पुग्यो। जुन गीतमा पुरु लम्सालको शब्द, जोन शाहीको संगीत छ। प्रधानले गाएका घुम्तीमा नआऊ है, पर लैजाऊ फूलहरू, यो नेपाली शिर उचाली, नमान लाज यसरी, देउरालीमा बतास चल्यो, गोरेटो त्यो गाउँको, तिमीलाई अचेल कहाँ भेटूँ,लगायत दर्जनौं गीत लोकप्रिय भएका छन्। प्रेमध्वज प्रधानले मेरो गीत गाउनुहुन्छ भनेर सोचेकै थिइनँ, गीतकार लम्साल स्मरण गर्छन्, एउटा सांगीतिक कार्यक्रममा भेट हुँदा यो गीतको शब्दमा उहाँसँग कुरा भएको थियो। शब्द निकै मन परेको बताउनुभएको थियो। प्रधानले पछिल्लो गीत रेकर्ड भएपछि बेला यस्तो छ, भिडियो बनाउन पाइन्छ पाइन्न भनेको लम्साल सुनाउँछन्। उहाँले अहिले नै केही भिडियो र फोटा खिच भन्नुभो। सायद त्यही फोटो र भिडियोमा उहाँले अन्तिमपटक गीत गाइरहनुभएको छ, उनी भन्छन्। सिन्धुपाल्चोकको चौतारामा १९९४ सालमा जन्मिएका प्रधानले गोल्डेन भ्वाइस अफ नेपालको पदवी पाएका थिए। प्रधान नेपाली तथा नेवारी सुगम संगीतका दरिलो खम्बा थिए। उनी अन्तिम अवस्थासम्म पनि गीतसंगीतमै सक्रिय रहे। गीत गाउनकै लागि जन्मिएको हुँ भन्ने प्रधान गीतका शब्दहरूमा भने चुजी थिए। जस्तो कि :पर लैजाऊ फूलहरू, छोपिदेऊ तारा जूनबन्द गर गीतहरू, तिम्रो याद आउने सबै चिजहरूगीतकार लम्सालसँग अर्को कुनै प्रेमसम्बन्धी गीत लेखिदिन आग्रह गरेका उनी स्वास्थ्यमा समस्या आएर अस्पताल भर्ना भएका थिए। तर, उक्त गीत गाउन नपाई उनी लाखौं संगीतप्रेमीलाई स्तब्ध तुल्याउँदै बह्मलीन भएका छन्। प्रधानको मृत्युमा दुःख व्यक्त गर्दै गीतकार राजेन्द्र थापा छोटो कवितामार्फत भन्छन्, प्रेमध्वज प्रधान यति बेला बह्मनालमा हुनुहुन्छ। चिता तयार हुँदै छ। चितामा कोही छिटो जान्छन्, कोही ढिलो। सायद चिता थोरै हुने कारण मानिसहरू पालो मिलाएर जान्छन्,। जान चै सबैले जान्छन्। साहित्यकार प्रकाश सायमी प्रधानको मृत्युले नेपाली सुगम संगीतको एउटा महान् युगको अन्त्य भएको बताउँछन्। संगीतकार राजुसिंह नेपाली संगीतको एउटा खम्बा भाचिएको भन्दै दुःख व्यक्त गर्छन्। प्रधान नेपालमै पहिलो पटक डिस रेकर्ड निकाल्ने गायक रहेको सिंहको भनाइ छ। प्रधानले नेपाली गीतलाई मुम्बईमा लगेर रेकर्ड गरी डिस रेकर्डको सुरुवात गरेका थिए। प्रधानले केही समय मुम्बईमै बसेर संगीतको ज्ञान हासिल गरेका थिए। भारतीय संगीतकार जयदेवका चेला पनि हुन् प्रधान। गायक प्रमोद खरेलका अनुसार नेपाली संगीत जगतमा अपुरणीय क्षति भएको छ। स्वरका लागि अनुशासित र नयाँ पुस्ताका प्यारा थिए प्रधान। उनले भर्खरै सिक्दै गरेका पुस्तासँग निकै काम गरेका छन्। प्रधान भन्थे, हामीले यसरी सिक्ने अवसर पाएनौं र दुःख भयो। तर, नेपाली संगीतलाई माया गर्ने र भविष्य खोज्नेहरूलाई हामीले सहयोग गर्नुपर्छ। उनी सांगीतिक कार्यक्रममा पुगेकै हुन्थे। जिन्दगीले जता लान्छ तेतै बग्नुपर्ने रहेछ गीतमा काम गर्ने क्रममा आफूले प्रधानलाई नजिकबाट बुझ्ने मौका पाएको संगीतकार सिंह बताउँछन्। भन्छन्, गीतसंगीतमा एक खालको प्यासन थियो उहाँमा। क्वालिटीको गीत गाउनुपर्छ। गीतले मानिसको मनलाई छुनुपर्छ भन्ने प्रधान चित्त नबुझेसम्म गीतमा मेहनत गरिरहनुहुन्थ्यो। प्रधान नेपाली संगीतका मुधन्य सष्टा हुन्। उनी आफ्नो सांगीतिक जीवनको विश्वविद्यालय भएको सिंह सुनाउँछन्। प्रधानको सांगीतिक उचाइ शब्दमा बताउनै नसक्ने उनको भनाइ छ। सुगम संगीत, राष्ट्रभक्तिका गीत, नेपाल भाषाका गीतलगायत थुप्रै गीतमा स्वर भरेका प्रधान पछिल्लो समय आफ्ना राम्रा गीत रिमेक गर्न व्यस्त थिए। उनी वर्षौंअघि गाएका गीत अहिलेको पुस्ताले मन पराउने बनाउन लागिपरेका थिए। प्रधानको बिहीबारै पशुपति आर्यघाटमा अन्त्येष्टि गरिएको छ। कोरोना संक्रमणको त्रासमा सीमित व्यक्तिको उपस्थिति थियो। आफन्तसहित सहरी विकासमन्त्री रामवीर मानन्धर, संगीतकार टीका भण्डारी, पारस मुकारुङ, शम्भुजित बाँस्कोटालगायत सष्टाहरू आर्यघाट पुगेका थिए। प्रधानको पार्थिव शरीरमा मन्त्री मानन्धरले नेपालको झन्डा ओढाएर सम्मान व्यक्त गरेका थिए। प्रधानका दुई छोरा अमेरिकामा बस्दै आएका छन्।"
पार्टी मिलाउने सूत्र खोज्दै एमालेको दोस्रो पुस्ता : बालुवाटारमा ६ नेताको संवाद,"काठमाडौं : सत्तारुढ नेकपा (एमाले)लाई विभाजनबाट जोगाउन दोस्रो पुस्ताका नेता सक्रिय भएका छन्। बिहीबार बालुवाटारमा पार्टी अध्यक्ष एवम् प्रधानमन्त्री केपी ओलीसँग वरिष्ठ नेता नेपाल पक्षका नेताले छलफल गरेपछि पार्टी मिलाउने सूत्र खोज्न दोस्रो पुस्ताका नेता लागि परेका हुन्। एमाले संसदीय दलका उपनेता सुवास नेम्वाङका अनुसार शुक्रबार बालुवाटारमा नेताहरुबीच पार्टी एकताको पक्षमा गम्भीरतापूर्वक छलफल भएको छ। पार्टी एकता पक्षमा गम्भीरतापूर्वक छलफल भएको छ, नेम्वाङले अन्नपूर्णसँग भने, निष्कर्षमा पुगिएको छैन। मध्यबिन्दुमा पुग्ने गरी छलफल अगाडि बढेको छ। निष्कर्षमा नपुगे पनि संवाद निरन्तर हुने उनको भनाइ छ। आजै हामी निष्कर्षमा पुगेका छैनौँ, मिलन बिन्दु खोज्ने गरी संवाद निरन्तर जारी रहन्छ, उनले भने। शुक्रबार दिउँसो चार बजेपछि ६ बजेसम्म ओली र नेपाल पक्षका ६ जना नेताले छलफल गरेका हुन्। अघिल्ला छलफलमा सहभागी भएका सुरेन्द्र पाण्डे भने स्वास्थ्यको कारण देखाउँदै सहभागी भएनन्। दुई दिनदेखि लगातार भइरहेका छलफललाई एमालेको विवाद समाधानका लागि सकारात्मक रुपमा हेरिएको छ। बालुवाटार छलफलमा प्रधानमन्त्री ओलीको पक्षबाट अर्थमन्त्री विष्णु पौडेल, एमाले संसदीय दलका उपनेता नेम्वाङ, प्रधानमन्त्रीका प्रमुख राजनीतिक सल्लाहकार विष्णु रिमाल सहभागी थिए। यता वरिष्ठ नेता माधवकुमार नेपाल पक्षबाट भने नेता घनश्याम भुसाल, योगेश भट्टराई र गोकर्ण विष्ट सहभागी थिए। छलफलमा सहभागी नेता भट्टराईले पार्टी एकताका लागि भएका छलफल सकारात्मक रहेको बताए। भट्टराईले सर्वोच्च अदालतको फैसला कार्यान्वयनले मात्र पार्टी एकता हुनेमा आफूहरुको जोड रहेको उल्लेख गरे। विवाद के हो ? सर्वोच्च अदालतले नेकपालाई विभाजन गर्दै माओवादी केन्द्र र नेकपा एमालेलाई अलगअलग पार्टी बनाएपछि एमाले भित्र विवाद बढेको हो। २०७७ फागुन २३ गते सर्वोच्च अदालतले नेकपा नाम विवादमा फैसला गर्दै एमाले र माओवादीलाई अलगअलग पार्टी बनाएपछि एमालेभित्र चर्को विवाद सिर्जना भएको हो। पार्टी अध्यक्ष ओलीले आफ्नो सरकारमा रहेका माओवादी नेतालाई महत्वपूर्ण जिम्मेवारी दिने निर्णय गर्दै नेपाल समूहका नेतालाई डन्डा चलाएपछि नेपाल समूह ओलीविरुद्ध संघर्षमा उत्रिएको हो। यही विषय चर्कदै जाँदा प्रधानमन्त्री स्वयम् अल्पमतमा पर्ने अवस्था देखिएपछि ओलीले पार्टी एकताका लागि लचक भएर पहल थालेका हुन्। यहीक्रममा उनले राष्ट्रपति विद्यादेवी भण्डारीसँग एकताको पहल गरिदिन अनुरोधसमेत गरेका थिए। ओलीको अनुरोधपछि एमाले एकतामा राष्ट्रपतिको भूमिका देखिएको छ। वरिष्ठ नेता नेपाललाई शीतल निवासमा निम्तो दिएर राष्ट्रपतिले पार्टी एकतामा चासो देखाएकी हुन्। वरिष्ठ नेता नेपालले पार्टी एकतामा उहाँको चासो रहेको भेटपछि बताएका छन्। एमाले नेपाल समूहले २०७५ जेठ २ को अवस्थाबाट अगाडि बढाउनुपर्ने कुरालाई बटमलाइनको रुपमा अगाडि सारेको छ। ओली समूहले भने भइसकेका निर्णय फिर्ता लिने भन्दा महाधिवेशन आयोजक कमिटी बनिसकेको अवस्थामा नयाँ ढंगले जिम्मेवारी बाँडफाँट गरेर अगाडि बढ्नुपर्ने बताएका छन्। नेता भट्टराईका अनुसार अहिले दोस्रो पुस्ताका नेताबीच वैशाख २७ अघि नै निष्कर्षमा पुग्नेगरी छलफल भइरहेको छ। एकताको बाटो वैशाख २७ गतेपछि नटुंगिए पनि त्यसअघि नै निष्कर्षमा पुग्नेगरी संवाद भएको उनको भनाइ छ। चरणवद्ध रुपमा छलफल भए पनि अहिलेसम्म ठोस सहमति बन्न नसकेको उनले प्रष्ट पारे। एकताका लागि बुँदाबुँदामा छलफल चलिरहेको नेताहरुको भनाइ छ। प्रधानमन्त्री केपी ओलीले वैशाख २७ गते विश्वासको मत लिने प्रयोजनका लागि मात्र संघीय संसदको विशेष अधिवेशन आह्वान गरेका छन्। एमालेको नेपाल समूहलाई सहमतिमा नल्याए विश्वासको मत प्राप्त नहुने देखिएपछि अध्यक्ष ओली लचक भएर एकताका लागि दोस्रो तहका नेतालाई परिचालन गरेका हुन्। दोस्रो पुस्ताको छलफल सकारात्मक बन्दै जाँदा एमाले पुनः एक हुने सम्भावना बढेको देखिन्छ।"
राष्ट्रियसभा सदस्यमा थापा र देवकोटाको उम्मेदवारी दर्ता,"मकवानपुर : नेकपा (एमाले)का केन्द्रीय सदस्य रामबहादुर थापाले वाग्मती प्रदेशमा राष्ट्रियसभामा रिक्त एक सदस्यका लागि प्रदेश निर्वाचन कार्यालय वाग्मती प्रदेश हेटौँडामा शुक्रबारर उम्मेदवारीको मनोनयन दर्ता गराएका छन् । उनको उम्मेदवारीका प्रस्तावकमा प्रदेशका मुख्यमन्त्री डोरमणि पौडेल र समर्थकमा सामाजिक विकासमन्त्री सरस्वती बस्नेत रहेका छन्। गृहमन्त्री थापा आज आफ्नो मनोनयनपत्र दर्ता गर्न हेलिकोप्टरबाट हेटौँडा आइपुगेका हुन्। सो पदमा नेपाली कांग्रेस, नेकपा(माओवादी केन्द्र) लगायत दलका समर्थनमा डा खिमलाल देवकोटाले पनि उम्मेदवारीको मनोनयनपत्र दर्ता गराएको प्रदेश निर्वाचन कार्यालय वाग्मती प्रदेश हेटौँडाले जनाएको छ । सङ्घीयताविद् डा देवकोटाका प्रस्तावकमा माओवादी केन्द्र, वाग्मती प्रदेश संसदीय दलका नेता शालिकराम जम्कट्टेल र समर्थकमा कांग्रेस वाग्मती प्रदेशका प्रमुख सचेतक राधा घले रहेका छन्। वाग्मती प्रदेशसभामा ६६ निर्वाचन क्षेत्रका ११९ स्थानीय तहका प्रमुख उपप्रमुख २३८ र वाग्मती प्रदेशसभा सदस्य ११० जना गरी कूल ३४८ मतदाता रहेको प्रदेश निर्वाचन अधिकृत डिल्लीरत्न श्रेष्ठले बताउनुभयो । उहाँका अनुसार आगामी जेठ ६ गते हेटौँडा उपमहानगरपालिका वडा नम्वर ४ स्थित भुटनदेवी मावि भवनमा दुई मतदान केन्द्र रहने गरी व्यवस्थापन मिलाइएको छ । एउटा स्थानीय तहका लागि र अर्को प्रदेश सभा सदस्यका लागि केन्द्र निर्धारण गरिएको हो ।"
कोरोना परीक्षण गर्न प्रधानमन्त्री ओलीको स्वाब संकलन,"काठमाडौं : प्रधानमन्त्री केपी ओलीको कोरोना भाइरस (कोभिड१९) संक्रमण परीक्षणका लागि स्वाब संकलन गरिएको छ। शुक्रबार प्रधानमन्त्रीको सरकारी निवास बालुवाटारमा प्रधानमन्त्री ओलीसहित उनका स्वकीय र निजी सचिवालय, सुरक्षा निकाय र चालकसहित १०० जनाभन्दा बढीको स्वाब संकलन गरिएको प्रधानमन्त्रीका प्रेस सल्लाहकार सूर्य थापाले जानकारी दिए। यसअघि प्रतिनिधिसभाका सांसदहरुको बुधबार कोरोना परीक्षणका लागि स्वाबको नमूना संकलन गरिएको छ। सोही क्रममा सभामुख अग्निप्रसाद सापकोटा र उनको सचिवालयका सबै कर्मचारीको नेगेटिभ रिपोर्ट आएको छ। परीक्षण गराएकामध्ये प्रतिनिधिसभाका चारजना सांसद र तीनजना कर्मचारीमा कोरोना पुष्टि भएको संसद सचिवालयले जनाएको छ। अन्यको आउन बाँकी छ। बिहीबारदेखि सुरु हुने संसद अधिवेशनमा सहभागी हुन सांसदले कोरोना परीक्षण गराएका हुन्। प्रधानमन्त्री ओलीले यही वैशाख २७ गते प्रतिनिधिसभामा विश्वासको मत लिदैछन्।"
"माधवले भने, 'भ्रममा नपर्नुहोला, कुरा केही मिलेको छैन'","काठमाडौँ : नेकपा एमालेका वरिष्ठ नेता माधवकुमार नेपालले पार्टी एकताका लागि प्रधानमन्त्री केपी ओलीसँग कुनै प्रकारको सहमति नभएकोले त्यसबारेमा भ्रममा नपर्न नेता कार्यकर्तालाई आग्रह गरेका छन्। नेपाल बिहीबार शितलनिवास पुगेर राष्ट्रपतिसँग छलफल गरेको विषयलाई लिएर विभिन्न अनुमान र आशंका भएपछि नेपालले शुक्रबार सामाजिक संजालमार्फत आफ्नो भनाइ सार्वजनिक गरेका हुन्। उनले पार्टी एकताका लागि वार्ता गर्न र लचकता अपनाउन तयार रहेको बताउँदै भनेका छन्, 'यसका लागि वार्ता र लचकता दुवै अपनाउछौं, तर अहिले सम्म कुनै सहमति भएको छैन।' नेपालले फागुन २८ गते र त्यसपछि बालुवाटारमा बसेका बैठकहरुले गरेका निर्णय खारेज गर्नुपर्ने आफ्नो बटमलाइन रहेको स्पस्ट पारेका छन्। उनले यसबारेमा कुनै किसिमको भ्रममा नपर्न र नअलमलिन आग्रह गर्दै सुदृढ र सशक्त पार्टी बनाउने महान अभियानमा क्रियाशील रहन सबैलाई अपिल गरेका छन्। नेपालले भनेका छन्, ' २०७७ फागुन २८ गते र त्यसपछि बसेका कथित बैठकहरू र त्यसले गरेका निर्णयहरू फिर्ता लिनु पर्छ र २०७५ जेष्ठ २ गतेको कमिटी, विधान र नेतृत्व नै हाम्रो बटम लाइन हो । यस सम्बन्धमा कुनै किसिमको भ्रममा नपर्न , नअल्मलिन र सुदृढ र सशक्त पार्टी बनाउने महान अभियानमा लागिरहन आह्वान गर्दछौं।' राष्ट्रपति विद्यादेवी भण्डारीले फोन गरेर भेट वार्ताका लागि आग्रह गरेपछि नेपाल बिहीबार बेलुका शितलनिवास पुगेका थिए। राष्ट्रपतिसँगको छोटो भेटवार्ता सकारात्मक नरहेको ब्रिफिङ बिहीबार राति नै उनले आफू पक्षीय नेताहरूसँग गरेका थिए। भण्डारीले बरिष्ठ नेताको नताले पार्टी एकता जोगाउन पहल गर्नुपर्ने आग्रह गर्दा नेपालले ओली नै एकताको सबैभन्दा ठूलो बाधक भएकोले यो अवस्था सिर्जना भएको बताएका थिए। नेपालसँग भेटवार्ता गर्नुअघि शितलनिवासमा राष्ट्रपति भण्डारी र एमालेका अध्यक्ष एवं प्रधानमन्त्री केपी ओलीसँग भेटवार्ता भएको थियो। फागुन २८ मा अध्यक्ष ओलीले आफूनिकट नेताहरुलाई बालुवाटारमा बोलाएर पार्टी विधान संशोधन गर्दै माधव नेपाललगायतका नेताहरूको जिम्मेवारीबाट हटाउँदै निष्काशान गरेका थिए। ओलीले संसद्मा निर्वाचित नेपालसहित तीसजनालाई स्पस्टीकरण सोधेर कारबाहीको तयारीसमेत गरेका छन्। वैशाख २८ गते विश्वास मत लिने प्रधानमन्त्रीको कदममा पनि नेपाल पक्षले असहयोग गर्ने संकेत पाएपछि ओली नेपाललाई सम्झाउन फकाउन राष्ट्रपतिलाई समेत आग्रह गरेका थिए। उनले राष्ट्रियसभामा विपक्षीहरूसँग गठबन्धन गरेर नेपाल समूहले सरकार पक्षका उम्मेदवार रामबहादुर थापा बादलविरुद्ध अलग्गै उम्मेदवार खडा गरेपछि त्यसलाई रोक्ने पहल गरेका थिए। राष्ट्रपतिले समेत त्यसबारेमा सोच्न नेपाललाई आग्रह गरेकी थिइन्। तर त्यो प्रयास असफल भएको छ। शुक्रबार बादलविरुद्ध नेपाल पक्षले विपक्षीसमेतको गठबन्धमा खिमलाल देवकोटालाई उम्मेदवार बनाएको छ।"
खोपमा पनि भ्रष्टाचार हुनु अपराध हो : कांग्रेस सभापति देउवा,"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले महामारीको समयमा औषधि (खोप) मा पनि भ्रष्टाचार हुनु अक्षम्य अपराध भएको बताएका छन्। शुक्रबार साँझ विज्ञप्ति सार्वजनिक गर्दै देउवाले जनताको जीवन रक्षा गर्नु पर्ने सरकार स्वयम् भ्रष्टाचारमा संलग्न हुनु निन्दनीय भएको बताएका हुन्। जनताको जीवन रक्षा गर्ने औषधिमा पनि भ्रष्टाचार गर्नु अमानवियता, अनैतिकता र गैरजिम्मेवारीको पराकाष्ठा र जनता विरुद्धको अक्षम्य अपराध हो, देउवाले भनेका छन्, जनताको जीवन रक्षा गर्नु पर्ने सरकार स्वयं जीवनदायीनी औषधी (खोप) भ्रष्टाचारमा संलग्नु हुनुले यो सरकारको अनैतिक चरित्र उदाङ्गो भएको छ। भ्रष्टाचारको काममा जोसुकै संलग्न भए पनि कडा कारवाही गर्न सम्बन्धित निकायसँग उनले माग गरेका छन्। देउवाले नेपाली जनताको जीवन रक्षा गर्नका लागि देशभर आवश्यक अक्सीजन, आईसीयू बेड, खोप लगायतका औषधिको तत्काल व्यवस्था गर्नसमेत माग गरेका छन्।"
कोरोनाले संघीय संसद् सचिवालयका उपसचिवको मृत्यु : ६५ जनामा संक्रमण पुष्टि,"काठमाडौं : कोरोना भाइरस (कोभिड१९) संक्रमणबाट संघीय संसद् सचिवालयमा कार्यरत उपसचिव कृष्णराज खनालको मृत्यु भएको छ। सभामुख अग्निप्रसाद सापकोटाले खनालको मृत्युप्रति दुःख व्यक्त गर्दै श्रद्धाञ्जली अर्पण गरेका छन्। कोरोना संक्रमणका कारण दिवंगत संघीय संसद् सचिवालयमा कार्यरत उपसचिव कृष्णराज खनालप्रति भावपूर्ण श्रद्धाञ्जली अर्पण गर्दछु, ट्वीटमा सभामुख सापकोटाले लेखेका छन्, शोकसन्तप्त परिवार एवं आफन्तजनमा गहिरो समवेदना। संसद् सचिवालयका उपसचिव कोइरालाको कोरोनाले मृत्यु भएसँगै वैशाख २७ गतेका लागि बोलाइएको संसद्को विशेष अधिवेशन नै कोरोना संक्रमणको केन्द्र बन्ने हो कि भन्ने त्रास बढेको छ। बैठक अगाडि नै बैठकमा सहभागी हुने संसद्, सबै कर्मचारी र सुरक्षाकर्मीको स्वाब परीक्षण गरिएको छ। संघीय संसद् सचिवालय स्रोतका अनुसार १२ सय ३४ जनाको स्वाब संकलन गरिएकोमध्ये अहिलेसम्म ६ सय १३ जनाको रिपोर्ट प्राप्त भएको छ। जसमध्ये ६५ जनामा संक्रमण पुष्टि भएको छ। अहिलेसम्म स्वाब संकलन गरिएका सभामुख, सभामुखको सचिवालय, कर्मचारी, पत्रकार, सुक्षाकर्मी, मर्यादापालक र कर्मचारीमध्ये ६५ जनामा संक्रमण पुष्टि भएको हो। पहिलो दिन स्वाब दिएका मध्ये १४ जना सांसदमा संक्रमण पुष्टि भएको थियो। अहिलेसम्म प्राप्त रिपोर्ट अनुसार २२ जना सांसदमा संक्रमण पुष्टि भएको छ। कोरोना संक्रमण पुष्टि हुने सबै संसद्् प्रतिनिधिसभाका सदस्य हुन्। वैशाख २२ गते संकलित स्वाबको रिपोर्ट आए पनि २३ र २४ गते स्वाब संकलन गरिएका ६७ संसद्सहित ५२५ जना र २४ गते स्वाब संकलन गरिएका ११ संसद् र अन्य ९० जनाको रिपोर्ट शनिबार मात्र आउने बताइएको छ । २३ र २४ गते स्वाब परीक्षण गरिएका सांसदको संख्या १९५ रहेको छ भने शुक्रबार प्रधानमन्त्रीसहित ११ जना सांसदको स्वाब संकलन भएको छ । सचिवालयका अनुसार अहिलेसम्म २०५ जनाको स्वाब संकलन भएको छ । संसद् भवनभन्दा बाहिर स्वाब दिएका अन्य सात सांसद गरेर अहिलेसम्म स्वाब दिने सांसदको संख्या २१२ पुगेको छ । प्रतिनिधिसभाका २७१ मध्ये चारजना निलम्बित हुँदा सांसदको संख्या २६७ रहेको छ । अझै ५० बढी सांसदले स्वाब दिन बाँकी नै रहेको सचिवालयले जनाएको छ ।"
एमाले नेता नेपालको दौडधुप,"काठमाडौं : प्रधानमन्त्रीले विश्वासको मत लिने भएपछि एमाले वरिष्ठ नेता माधवकुमार नेपाल दौडधुपमा लागेका छन्। नेता नेपालले बिहीबार राष्ट्रपति विद्यादेवी भण्डारी र कांग्रेस सभापति शेरबहादुर देउवासँग भेट गरेका छन्। कांग्रेस सभापति देउवासँग एक घण्टा वार्तालापपछि नेपाल राष्ट्रपति भण्डारीसँग भेट गर्न शीतल निवास पुगेका हुन्। नेपाल विश्वासको मत लिनुअघि नै प्रधानमन्त्री केपी शर्मा ओलीविरुद्ध अविश्वासको प्रस्ताव ल्याउने पक्षमा रहेको जनाइएको छ। यसमा माओवादी केन्द्रका अध्यक्ष पुष्पकमल दाहाल र जनता समाजवादी पार्टी (जसपा)का नेता उपेन्द्र यादव सहमत देखिएका छन्। देउवाले भने पहिला नेपाल पक्षका सांसदले राजीनामा दिनुपर्ने अडान लिएको जनाइएको छ। प्रधानमन्त्री केपी शर्मा ओलीले बुधबार देउवालाई भेटेर अर्ली इलेक्सनमा मिलेर जान प्रस्ताव गरेका थिए। नेपालले बुधबार माओवादी केन्द्रका अध्यक्ष दाहाल, जसपा नेता यादवसँग छलफल चलाएका थिए। नेपालले राष्ट्रियसभामा रिक्त पदमा आफूनिकट डा। खिमलाल देवकोटालाई उम्मेदवार बनाउने सहमति गराए। माओवादी छाडेका गृहमन्त्री रामबहादुर थापाको रिक्त पदमा डा। देवकोटालाई उठाउने भएपछि एमालेबाट उम्मेदवार निश्चित हुन सकेको छैन। थापालाई उम्मेदवार बनाउने तयारी गरेको एमालेलाई विपक्षीले देवकोटा अघि सारेपछि दबाब बढेको छ। एमालेको बिहीबार बसेको स्थायी समितिको बैठकले जित्ने निश्चित भएपछि मात्रै उम्मेदवार तय गर्ने निर्णय गरेको छ। बैठकपछि एमाले प्रवक्ता प्रदीप ज्ञवालीले आफ्नो जित निश्चित भएपछि मात्रै उम्मेदवारी घोषणा गर्ने निर्णय भएको बताए। राष्ट्रियसभा सदस्यको उपनिर्वाचनमा जित सुनिश्चितताका लागि नेताहरूले विभिन्न सुझाव दिनुभएको छ, प्रवक्ता ज्ञवालीले भने, मतदातासँग कुराकानीपछि उम्मेदवार घोषणा गर्ने निर्णय भएको छ। प्रधानमन्त्री एवं एमाले अध्यक्ष ओलीले यसअघि थापालाई नै उम्मेदवार बनाउने बताएका थिए। बिहीबारको बैठकमा नेपाल पक्षको कारबाही फिर्ता गर्नुपर्ने विषयमा ओलीलाई अन्य नेताले दबाब दिएका छन्। कारबाही फिर्ता गर्दा पनि विपक्षीको साथमा गए मात्रै थप कारबाही गर्नुपर्ने उनीहरूको मत छ। वरिष्ठ नेता नेपालसहित चार जनालाई गरिएको कारबाही फिर्ता लिनेबारे छलफल भएको जनाइएको छ। नेपालसहित भीम रावल, सुरेन्द्र पाण्डे र घनश्याम भुसाललाई ६ महिनाका लागि निलम्बन गरिएको छ। अन्य ३० प्रतिनिधिसभा सदस्यलाई पनि स्पष्टीकरण सोधिएको छ। एमाले दोस्रो तहका नेताबीच बिहीबारै छलफल भएको छ। अर्थमन्त्री विष्णु पौडेल, सुरेन्द्र पाण्डे र गोकर्ण विष्टबीच पार्टीलाई एकजुट बनाउने र विश्वासको मतका विषयमा छलफल भएको हो।"
पार्टी कार्यालयमा अस्थायी कोभिड अस्पताल बनाउने कांग्रेसको निर्णय,"भैरहवा : नेपाली कांग्रेस रुपन्देहीले कोरोना संक्रमितको उपचारहेरचाहका लागि पार्टी कार्यालयको भवनलाई अस्थायी कोभिड अस्पताल वा आइसोलेसन बनाउन लागि प्रयोग गर्न सक्ने जनाएको छ । कोरोना महामारीमा संक्रमित उपचारका लागि अस्पतालमा शैया अभावमा भइरहकाले पार्टीले यस्तो निर्णय गरेको हो । भैरहवास्थित रहेको कांग्रेस पार्टी कार्यालयमा दुई वटा हल, एघार वटा कोठा र कमाउण्डसहित दुई तल्ले भवन छ । उक्त भवन अस्थायी कोभिड अस्पताल वा आइसोलेसन निर्माणका लागि स्थानीय तह, प्रदेश सरकार, केन्द्र सरकार वा अन्य कुनै गैर नाफामुखी संस्थाले संक्रमितहरुको उपचारहेरचाहका लागि प्रयोग गर्न चाहेमा तत्काल उपलब्ध गराइने पूर्वखानेपानी राज्य मन्त्री एवं नेपाली कांग्रेस रुपन्देहीका सभापति अब्दुल रज्जाकले जानकारी दिए । सरोकारवाला निकायहरु महामारी नियन्त्रण र नागरिकको जीवनको रक्षाका लागि गम्भीर बन्न आग्रह गर्दै उनले कुनै पनि संक्रमित अस्पतालमा शैय्याको अभावमा ज्यान गुमाउन नपरोस भन्ने उद्देश्यले पार्टी कार्यालय उपलब्ध गराउन तयार भएको उनले बताए । कोरोना महामारीलाई नियन्त्रणका लागि आवश्यक सबै सहयोग गर्न पार्टी तयार भएको नेपाली कांग्रेस रुपन्देहीले जनाएको छ । रुपन्देहीमा संक्रमित अस्पतालमा उपचारका लागि शैयाको अभावमा पालो कुरेर बस्नुपर्ने बाध्यता छ । अस्पतालका शैयाहरु भरिभराउ छन् । जसकारण उपचारको अभावमा संक्रतिमले ज्यान गुमाउनु परेको छ ।"
बालुवाटारमा एमाले स्थायी कमिटी बैठक बस्दै,"काठमाडौं : नेकपा एमालेको स्थायी कमिटीको बैठक बस्दैछ। शुक्रबार प्रधानमन्त्री निवास बालुवाटारमा स्थायी कमिटी बैठक बस्न लागेको हो। बैठकमा माधव नेपाल पक्षमाथि भएको कारबाही फुकुवा र राष्ट्रिय सभाको उम्मेदवार टुंगो लगाउने बताइएको छ। बिहीबारको स्थायी कमिटी बैठकमा पनि राष्ट्रियसभा उपनिर्वाचनमा एमालेको उम्मेद्वार जिताउ र प्रधानमन्त्री ओलीले प्रतिनिधि सभामा वैशाख २७ गते लिने विश्वासको मतको विषयमा पनि छलफल भएको थियो। एमालेका प्रवक्ता प्रदीप ज्ञवालीले संसदको विशेष अधिवेशनमा विश्वासको मत प्राप्त गर्ने गरी विभिन्न पक्षसँग छलफल चलिरहेकाले सघनरुपमा सबै दलहरुसँगको छलफललाई निरन्तरता दिएर अगाडि बढ्ने निर्णय गरेको बताएका थिए। प्रधानमन्त्री ओलीले विश्वासको मत लिने प्रयोजनका लागि वैशाख २७ गते सोमबार दिउँसो १ बजेका लागि राष्ट्रपतिबाट संसद अधिवेशन आह्वान भएको छ। वाग्मती प्रदेश अन्तर्गत राष्ट्रिय सभाको लागि हुन लागेको उपनिर्वाचनका लागि आज मनोनयन दर्ता हुँदैछ। उम्मेदवारी दर्ताको समय बिहान १० बजेदेखि ४ बजेसम्म निर्धारण गरिएको छ । तर एमालेले उम्मेदवार अझै टुंगो लगाउन सकेको छैन । बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट ओलीइत्तर गठबन्धनको साझा उम्मेदवार बन्न लागेका छन्। एमाले अध्यक्ष एवम् प्रधानमन्त्री ओलीले गृहमन्त्री रामबहादुर थापा बादल लाई नै उम्मेदवार बनाउने तयारी गरेका छन्। बादलले जित्ने सुनिश्चितता भएमात्र आफू चुनाव लड्ने बताएका छन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेशको एक सिटका लागि जेठ ६ गते उपचुनाव हुँदैछ। नेताहरु निरन्तर छलफलमा सत्तारुढ नेकपा एमालको विभाजन रोक्न बिहीबार नेताहरुबीच निरन्तर चलेको थियो। बिहीबारको स्थायी कमिटी बैठकमा नेपाल पक्षको कारबाही फिर्ता गर्नुपर्ने विषयमा ओलीलाई अन्य नेताले दबाब दिएका छन्। कारबाही फिर्ता गर्दा पनि विपक्षीको साथमा गए मात्रै थप कारबाही गर्नुपर्ने उनीहरूको मत छ। वरिष्ठ नेता नेपालसहित चार जनालाई गरिएको कारबाही फिर्ता लिनेबारे छलफल भएको जनाइएको छ। नेपालसहित भीम रावल, सुरेन्द्र पाण्डे र घनश्याम भुसाललाई ६ महिनाका लागि निलम्बन गरिएको छ। अन्य ३० प्रतिनिधिसभा सदस्यलाई पनि स्पष्टीकरण सोधिएको छ। बिहीबारैअर्थमन्त्री विष्णु पौडेल, सुरेन्द्र पाण्डे र गोकर्ण विष्टबीच पनि पार्टीलाई एकजुट बनाउने र विश्वासको मतका विषयमा छलफल भएको थियो। पार्टी विभाजन रोक्न राष्ट्रपति विद्यादेवी भण्डारीले अध्यक्ष ओली र वरिष्ठ नेता माधवकुमार नेपालसँग बिहीबार मध्यरातिसम्म छलफल चलाएकी थिइन्। छलफलमा माधव पक्षले २ जेठ २०७५ मा फर्किनुपर्ने पुरानै अडान राखेका छन्। ओली र नेपालबीच आज पनि छलफल हुने एमाले स्रोतले जनाएको छ।"
ओलीसँग अहिलेसम्म कुनै सहमति भएको छैन : माधव नेपाल,"काठमाडौं : एमाले नेता माधवकुमार नेपालले अध्यक्ष केपीशर्मा ओलीसँग अहिलेसम्म कुनै सहमति नभएको बताएका छन्। शुक्रबार फेसबुकमार्फत नेपालले विधिको आधारमा चल्ने सुदृढ र एकतावद्ध एमाले चाहेपनि हालको वार्तामा कुनै सहमति नभएको प्रष्ट्याएका छन्। उनले २०७७ फागुन २८ गते र तत्पश्चात बसेका बैठकका निर्णय फिर्ता लिनुपर्ने र २०७५ जेठ २ गतेको कमिटी, विधान र नेतृत्व नै आफ्नो बटम लाइन भएको बताएका छन्। हामी सिद्धान्तनिष्ठ, क्रान्तिकारी, नीति र विधिको आधारमा चल्ने सुदृढ र एकतावद्ध एमाले चाहन्छौं किनकी यो हामीले निर्माण गरेको पार्टी हो। यसका लागि वार्ता र लचकता दुवै अपनाउछौं, तर अहिलेसम्म कुनै सहमति भएको छैन। नेपालले जारी गरेको विज्ञप्तिमा भनिएको छ,२०७७ फागुन २८ गते र तत्पश्चात बसेका कथित बैठकहरू र त्यसले गरेका निर्णयहरू फिर्ता लिनु पर्छ र २०७५ जेष्ठ २ गतेको कमिटी, विधान र नेतृत्व नै हाम्रो बटम लाइन हो। नेपालले कुनै किसिमको भ्रममा नपर्न, नअल्मलिन र सुदृढ र सशक्त पार्टी बनाउने महानअभियानमा लागिरहन आह्वान गरेका छन्। सत्तारुढ नेकपा एमालको विभाजन रोक्न बिहीबारदेखि नेताहरुबीच निरन्तर छलफल चलिरहेपनि अहिलेसम्म कुने परिणाम निस्किएको छैन। एमालेले माधव नेपाल पक्षमाथि भएको कारबाही फुकुवा र राष्ट्रिय सभाको उम्मेदवार टुंगो लगाउन शुक्रबार स्थायी कमिटीको बैठक बोलाएको छ। बिहीबारको स्थायी कमिटी बैठकमा नेपाल पक्षको कारबाही फिर्ता गर्नुपर्ने विषयमा ओलीलाई अन्य नेताले दबाब दिएका छन्। कारबाही फिर्ता गर्दा पनि विपक्षीको साथमा गए मात्रै थप कारबाही गर्नुपर्ने उनीहरूको मत छ। वरिष्ठ नेता नेपालसहित चार जनालाई गरिएको कारबाही फिर्ता लिनेबारे छलफल भएको जनाइएको छ। नेपालसहित भीम रावल, सुरेन्द्र पाण्डे र घनश्याम भुसाललाई ६ महिनाका लागि निलम्बन गरिएको छ। अन्य ३० प्रतिनिधिसभा सदस्यलाई पनि स्पष्टीकरण सोधिएको छ। बिहीबारैअर्थमन्त्री विष्णु पौडेल, सुरेन्द्र पाण्डे र गोकर्ण विष्टबीच पनि पार्टीलाई एकजुट बनाउने र विश्वासको मतका विषयमा छलफल भएको थियो। पार्टी विभाजन रोक्न राष्ट्रपति विद्यादेवी भण्डारीले अध्यक्ष ओली र वरिष्ठ नेता माधवकुमार नेपालसँग बिहीबार मध्यरातिसम्म छलफल चलाएकी थिइन्। छलफलमा माधव पक्षले २ जेठ २०७५ मा फर्किनुपर्ने पुरानै अडान राखेका छन्। ओली र नेपालबीच आज पनि छलफल हुने एमाले स्रोतले जनाएको छ।"
राष्ट्रियसभा उपनिर्वाचन : एमालेको उम्मेदवार बने बादल,काठमाडौं : नेकपा एमालेले राष्ट्रियसभाको उपनिर्वाचनमा गृहमन्त्री रामबहादुर थापा बादललाई उम्मेदवार बनाएको छ। शुक्रबार बालुवाटारमा भएको शीर्षनेताहरुको छलफलपश्चात सत्तारुढ दल एमाले बादललाई नै उम्मेदवार बनाउने निष्कर्षमा पुगेको हो। बादलसहितको टोली हेलिकप्टरमा उम्मेदवारी मनोनयनका लागि बागमती प्रदेशको राजधानी हेटौंडातर्फ प्रस्थान गरेका छन्। राष्ट्रियसभा सदस्यका लागि प्रदेशसभा सदस्य र स्थानीय तहका प्रमुख तथा उपप्रमुख मतदाता हुन्। बागमतीमा एमालेको एकल बहुमत भएपनि माधव समूहले विपक्षी पार्टीसँग गठबन्धन गर्दा एमालेलाई संकट उत्पन्न भएको छ। राष्ट्रियसभा उपनिर्वाचनमा एमालेका माधवझलनाथ समूहले कांग्रेस माओवादी सहितका अन्य दलसँग गठबन्धन गरेर राष्ट्रियसभाको रिक्त पदका लागि डा खिमलाल देवकोटालाई अघि सार्ने सहमति भइसकेको छ। बागमती प्रदेश नीति तथा योजना आयोगको पूर्वउपाध्यक्ष डा देवकोटा राष्ट्रियसभाको उपनिर्वाचनमा बागमती प्रदेशबाट गठबन्धनको साझा उम्मेदवार बन्न लागेका हुन्। माओवादीबाट निर्वाचित बादलले दल त्याग गरेपछि रिक्त राष्ट्रियसभा सदस्य पदमा उपचुनाव हुन लागेको हो। बागमती प्रदेश अन्तर्गत राष्ट्रिय सभाको लागि हुन लागेको उपनिर्वाचनका लागि आज मनोनयन दर्ता हुँदैछ। उम्मेदवारी दर्ताको समय बिहान १० बजेदेखि ४ बजेसम्म निर्धारण गरिएको छ। बागमती प्रदेशको एक सिटका लागि जेठ ६ गते उपचुनाव हुँदैछ।
नक्कली रेम्डेसिभिरको कारोबार गर्ने गिरोह सक्रिय : दुई पक्राउ,"विराटनगर : मुलुकले कोरोना कहरको कठिन परिस्थितिसँग संघर्ष गर्नुपर्ने अवस्था आएका बेला प्रदेश १ को राजधानी विराटनगरमा भने नक्कली रेम्डेसिभिरको कारोबार गर्ने गिरोह सक्रिय रहेको पाइएको छ। नेपालकै वीरगञ्जमा उत्पादन हुने स्टासेफ नामक एन्टिबायोटिक इन्जेक्सनको बट्टा र बोतलमा नयाँ लेबल लगाउँदै नक्कली रेम्डेसिभिर तयार पारेर कोरोना संक्रमितका लागि बिक्री गर्ने गिरोह सलबलाउन थालेको हो। रेम्डेसिभिर गम्भीर प्रकृतिका र कडा लक्षण देखिएका कोरोना भाइरस संक्रमितको उपचारमा निक्कै प्रभावकारी मानिएको औषधि हो। तर गिरोहले ९० रुपैयाँ पर्ने एन्टिबायोटिक इन्जेक्सनको बोतलमा रेम्डेसिभिरको लेभल लगाएर बिक्री गर्ने गरेको पुष्टि भएको मोरङ प्रहरी प्रमुख एसपी सन्तोष खड्काले जानकारी दिए। उनका अनुसार एन्टिबायोटिक र रेम्डेसिभिरको बोतलको साइज (आकार) एउटै हुन्छ। त्यसको फाइदा उठाउँदै गिरोहले स्टिकर लगाएर रेम्डेसिभिरसँग ठ्याक्कै मिल्ने गरी तयार पारेर बिक्री गर्दै जीवनमरणको दोसाँधमा छटपटाइरहेका संक्रमितको जीवनलाई थप जोखिममा पार्ने काम गरिरहेको खड्काले बताए। उनका अनुसार नयाँ लेबल लगाएपछि एन्टिबायोटिकका बोतल पनि रेम्डेसिभिरजस्तै देखिन्छ। प्रहरीको लामो मिहिनेतपछि नक्कली रेम्डेसिभिर तयार पारेर बेच्ने गिरोहका दुईजना विराटनगरबाट पक्राउ परेका छन्। पक्राउ पर्नेमा विराटनगर महानगरपालिका१० का २६ वर्षीय सोनु आलम र विराटनगर१६ का २३ वर्षीय श्रवणकुमार यादव रहेका छन्। एसपी खड्काका अनुसार विराटनगर४ स्थित नोबेल शिक्षण अस्पतालनजिक आलमको साथी फार्मेसी नामक औषधि पसल छ। यादव फार्मेसीका कामदार हुन्। आलमले लेबल लगाएर तयार पारेको नक्कली रेम्डेसिभिर यादवले फार्मेसीबाट बिरामीका लागि बिक्री गर्ने गरेको पाइएको प्रहरीले जनाएको छ। अहिले विराटनगरमा रेम्डेसिभिरको अभाव छ। कोरोना महामारीको दोस्रो लहर सुरु भएयता विराटनगरले रेम्डेसिभिर अभावको सामना गरिरहेको औषधि व्यवसायी संघ मोरङका उपाध्यक्ष एवं प्रवक्ता देशबन्धु ढकालले जानकारी दिए। उनका अनुसार नेपालमा अभाव भएपछि भारतबाट अवैध रुपमा ल्याएर कालोबजारी गर्दै अत्याधिक धेरै मूल्य लिएर बिक्री गर्ने गिरोह सक्रिय रहेको छ। कालोबजारी गर्ने गिरोह खोज्दै हिँडेको प्रहरी नक्कली रेम्डेसिभिरको कारोबारीसम्म पुग्न सफल भएको हो। वीरगञ्जमा उत्पादन हुने स्टासेफ नामक एन्टिबायोटिक इन्जेक्सनको बट्टा र बोतलमा नयाँ लेबल लगाउँदै नक्कली रेम्डेसिभिर तयार पारेर बिक्री गर्ने गरेको पाइयो, एसपी खड्काले भने, यो गिरोहले नक्कली रेम्डेसिभिरलाई प्रति भायल न्यूनतम आठ हजार रुपैयाँसम्ममा बिक्री गरिरहेको देखिन्छ। नक्कली स्टिकर भने भारतको पटनाबाट ल्याउने गरेको पाइएको छ। यो गिरोहको सञ्जाल विराटनगरमा ठूलै रहेको पाइएको उनको भनाइ छ। विराटनगरमा ठूला र नाम चलेका फार्मेसीबाट कोरोना संक्रमितको ज्याननै जोखिममा पार्ने गरि नक्कली रेम्डेसिभिरको कारोबार भइरहेको सूचना आएको छ, उनले भने, थप बुझेर यथार्थ खुलेपछि नियन्त्रणमा लिनका लागि आवश्यक अनुसन्धान भइरहेको छ। खड्काले पक्राउ परेको गिरोहले व्यक्तिलाई मात्रै कि संस्थालाई पनि नक्कली रेम्डेसिभिर बिक्री गरेको छ भन्ने विषयमा पनि अनुसन्धान भइरहेको जनाए। उनका अनुसार विराटनगरमा अभाव हुन थालेपछि स्टासेफ नामक एन्टिबायोटिकको बट्टामा नक्कली लेभल लगाएर सक्कली रेम्डेसिभिरजस्तै बनाइ बिक्री गर्न थालेको प्रारम्भिक अनुसन्धानबाट पुष्टि भएको छ। प्रहरीका अनुसार होटल भाडामा लिएर गिरोहले यो धन्दा चलाइरहेको पाइएको छ। यो गिरोहले विराटनगरको होटल भिन्तुनामा कोठा भाडामा लिएर भण्डारण गरेको नक्कली रेम्डेसिभिर पनि प्रहरीले बरामद गरेको छ। औषधि व्यवसायी संघका उपाध्यक्ष ढकालका अनुसार स्टासेफ ज्वरो आँउदा र छात्ती दुख्दा प्रयोग हुने औषधि हो। स्टासेफको खुद्रा बजार मूल्य ९० रुपैयाँ पर्छ। ९० रुपैयाँको औषधिलाई नक्कली रेम्डेसिभिरका रुपमा विकास गर्दै आठ हजारदेखि २५ हजार रुपैयाँसम्ममा बिक्री हुने गरेको पाइएको ढकालको भनाइ छ। प्रहरी स्रोतका अनुसार नक्कली रेम्डेसिभिरको कारोबार एजेन्टमार्फत भइरहेको हुनसक्ने अनुमान छ। आलमले एजेन्टलाई आठ हजार रुपैयाँ लिएर नक्कली रेम्डेसिभिर दिने गरेको र एजेन्टले भने २५ हजार रुपैयाँसम्मा बिक्री गर्ने गरेको पाइएको प्रहरी स्रोतको भनाइ छ। प्रहरीले व्यवसायीका रुपमा चिनिएर औषधिको कारोबार गर्ने ती एजेन्टको पनि खोजी तीव्र पारेको छ। आलमले नक्कली रेम्डेसिभिर बनाउन लाई विराटनगरमा औषधिको होलसेल कारोबार गरिरहेको गणेश ड्रक्स हाउसदेखि खरिद गरेर स्टासेफ लैजाने गरेको पाइएको प्रहरीको भनाइ छ। कोरोना संक्रमणका कारण नराम्ररी प्रभावित बनिरहेको भारतमा दुई हजार आठ सय देखि चार हजार पाँच सय भारतीय रुपैयाँसम्ममा पाइने रेम्डेसिभिर विराटनगरमा अवैध तरिकाले ल्याएर २५ हजार रुपैयाँसम्ममा बिक्री गर्ने गरिएको जानकारी औषधि व्यवसायीले दिएका छन्। यसअघिदेखि नै रेम्डेसिभिर इन्जेक्सन तस्करी भएर विराटनगर आउने गरेको थियो। खरिद गरेकोभन्दा तीन गुणाबढी मूल्यमा नेपालमा ल्याएर कालोबजारी गरी बिक्री गर्न सकिने भएकाले रेम्डेसिभिरको तस्करी हुने गरेको हो। प्रहरीले कडाइ गरेपछि गिरोहले नक्कली बनाएर बिक्री गर्ने धन्दा सुरु भएको पाइएको एसपी खड्काले बताए। यसअघि फार्मेसीका कामदार रहेका आलमले पछि आफै फार्मेसी चलाएर बसेको खुलेको छ। यसअघि गत मंसिर ८ गते विराटनगर१३ का ३६ वर्षीय नरेश यादवको घरमा प्रहरीले छापा हान्दा तस्करीको औषधि बरामद भएको थियो। त्यतिबेला १० भायल रेम्डेसिभिर पनि बरामद भएपछि तस्करीको विषय बाहिर आएको हो। यादवलाई पक्राउ गरेर कारबाहीका लागि प्रहरीले औषधि व्यवस्था विभाग कार्यालय विराटनगरमा बुझाएको थियो। तर राजनीतिकदेखि लिएर सबैतिरबाट दबाब आएपछि हाजिर जमानीमा विभागले उनलाई छाडेको स्रोतको भनाइ छ। विभागले प्रभावकारी ढंगले कारबाही अघि नबढाएकै कारण कोरोना महामारीमा औषधिमा विक्रीति बढेको स्वास्थ्य क्षेत्रका जानकारहरु बताउँछन्। कोरोना संक्रमित गम्भीर हुँदै गएपछि चिकित्सकले आफन्तलाई रेम्डेसिभिरको जोहो गर्न लगाउने गरेका छन्। त्यतिबेला नपाउँदा संक्रमितका आफन्तले कालोबजारी गर्ने औषधि पसलसम्म पुग्नुपर्ने बाध्यता रहेको एक प्रहरी अधिकारीले बताए। चिकित्सकले भनेअनुसारका व्यक्तिलाई सम्पर्क गर्दा महँगो मूल्य माग्ने गरेका छन्। तर धेरै बार्गेनिङ गरेपछि केही कम मूल्यमा दिने गरिएको संक्रमितका एक आफन्तले बताए। उनका अनुसार एक भायल रेम्डेसिभिर १५ देखि २५ हजार रुपैयाँसम्ममा किन्नुपर्ने अवस्था छ। औषधि व्यवसायी संघले रेम्डेसिभिर लगायतमा भइरहेको विक्री रोकेर लाइफ सेभिङ औषधिको सहज आपूर्तिका लागि सरकारसँग माग गरेको छ। संघका उपाध्यक्ष एवं प्रवक्ता ढकालका अनुसार सरकारले सीमित आयातकर्तालाई मात्रै आयातको अनुमति दिँदा मुलुकले अहिले रेम्डेसिभिरको चरम अभावको सामाना गर्नु परिरहेको छ। पक्राउ परेका यादव खैरो हेरोइनका फरार प्रतिवादी नक्कली रेम्डेसिभिर प्रकरणमा पक्राउ परेकामध्ये यादव लागुऔषध खैरो हेरोइन (ब्राउन सुगर)का फरार प्रतिवादी रहेको खुलेको छ। सुरुमा प्रहरीले फार्मेसी सञ्चालक आलमलाई बिहीबार पक्राउ गरेको थियो। पक्राउ गरेर अनुसन्धान थालेपछि उनले दिएको सूचनाका आधारमा शुक्रबार यादव पक्राउ परेका हुन्। पक्राउ गरेर प्रहरीले अनुसन्धान थालेपछि लागुऔषधमा उनको पुरानो संलग्नता बाहिर आएको मोरङ प्रहरीका प्रवक्ता डीएसपी मानबहादुर राईले जानकारी दिए। राईका अनुसार यसअघि २०७७ साल कात्तिक २५ गते विराटनगरको होटल रातो भालोबाट १० ग्राम ब्राउन सुगर बरामद भएको थियो। त्यस ठाउँबाट यादवको सवारी चालक अनुमति पत्र (लाइसेन्स) फेला परे पनि उनी भने फरार रहेको राईले बताए। तर अहिले नक्कली रेम्डेसिभिर काण्डमा उनी समातिएका हुन्। पक्राउ परेकामध्ये आलमलाई भने कालोबजारी ऐनअन्तर्गत मुद्दा चलाउन प्रहरीले शुक्रबार म्याद थप गरेर अनुसन्धान अघि बढाएको छ। यादवविरुद्ध भने लागुऔषध ऐनअन्तर्गत मुद्दा चलाउन म्याद थप गरेर अनुसन्धानको बाँकी काम अघि बढाइएको जानकारी राईले दिए। लागुऔषध मुद्दाको अनुसन्धान सकिएपछि उनीविरुद्ध प्रहरीले नक्कली रेम्डेसिभिर काण्डमा कालोबजार ऐनअन्तर्गत पनि कारबाही अघि बढाउने भएको छ।"
कोरोना हटस्पट बन्यो तोक्मेडाँडा,"ताप्लेजुङ : ताप्लेजुङ सदरमुकाम फुङलिङ बजारको प्रवेशद्धार हो, तोक्मेडाँडा। प्रसिद्ध तिर्थस्थ पाथीभरा, कञ्चनजंघा हिमालसहितका पर्यटकिय स्थल जाने पर्यटक यहिँबाट जिल्ला प्रवेश गर्छन् भने जिल्लाका प्रत्येक गाउँ जाने सवारी यहँबाट छुट्छन्। फुङलिङ नगरपालिका४ मा पर्ने यहि तोक्मेडाँडा क्षेत्र कोरोना भाइरसको हटस्पट बनेको छ। टोलका ५८ जनाको पीसीआर परीक्षण गर्दा ४८ जना (८२७५ प्रतिशत) को रिपोर्ट पोजेटिभ आएको छ। तोक्मेडाँडाका हरेक जसो घरमा कोरोनाका बिरामी छन्, स्वास्थ्य कार्यालयका जनस्वास्थ्य अधिकृत प्रतिमा खरेलले भनिन्, यसले हामी सबैलाई झस्काएको छ। यहि रफ्तारमा बढ्ने हो भने स्थिती नियन्त्रण बाहिर जान सक्छ। त्यसैले सर्वसाधारण आफै सचेत हुन र मनोबल उच्च राख्न आवश्यक छ, स्थानीय सन्दिप सुवेदीले भने। नौ स्थानीय तह रहेको जिल्लाका फुङलिङ नगरपालिकामा मात्रै कोरोना संक्रमित छन्। यहाँ सक्रिय संक्रमितको संख्या बिहीबारसम्म १ सय ६ छ। अन्यमा हालसम्म संक्रमण पुष्टि भएको छैन। मिक्वाखोला गाउँपालिकाका २० जनाको पीसीआर परीक्षण गरिएकोमा बुधबार सबैको रिपोर्ट नेगेटिभ आएको थियो। नगरका वडा नं९, वडा नं १०, वडा नं ११ र वडा नं १ बाहेक बाँकी ७ वटै वडामा कोरोना संक्रमणका बिरामी पाइएको छ। सबैभन्दा बढी वडा नं ४ मा ६० जनाभन्दा माथी रहेका छन्। उमेरका हिसाबले ८ वर्षका बालकदेखि ८५ वर्षिया वृद्धासम्ममा संक्रमण देखिएको छ। संक्रमित सबै आफूहरुको नियमित सम्पर्कमा रहेको फुङलिङका मेयर छत्रपति प्याकुरेलले बताए। बिहीबार पुष्टि भएका तोक्मेडाँडाका ४८ सहित सबै संक्रमितहरुलाई मैले आफैं फोन गरेर जानकारी लिइरहेको छु। हाम्रो स्वास्थ्य शाखा र स्वास्थ्य कार्यालयले पनि सम्पर्क गरिरहेको छ, प्याकुरेलले भने, केहि अगाडि सामान्य लक्षण देखिएको भएपछि अहिले सबै जना होम आइसोलेसनमा सकुसल बस्नुभएको छ। समयमै सबैको ध्यान नपुग्दा संक्रमण फैलन बल पुगेको उनको भनाई छ। उहाँहरुले पनि सुरुमा बिरामी छौं, भन्नुभएन। हामीले पनि एक्कसी यसरी फैलिएला भन्ने सोचेनौं, उनले भने। प्रत्येक वडाममा वडाध्यक्षको संयोजकत्वमा निगरानी समूह बनाइएको र कसैलाई लक्षण देखिए सचेत गराउनुकासाथै उपचारको दयरामा ल्याउन भनेको उनले बताए। कोही संक्रमितलाई आइसोलेसनमा राख्नुपर्ने भए नगरपालिकाले १५ शैयाको आइसोलेसन कक्ष बनाएको मेयर प्याकुरेलले बताए। छिमेकी पहाडी जिल्लाहरु इलाम, पाँचथर, तेह्रथुमको तुलनामा ताप्लेजुङको फुङलिङमा उच्च संख्यामा संक्रमण बढिरहेको छ। बैसाख नौ गतेयता चार जनाको मृत्यु नै भइसकेको छ। सर्वसाधारणको लापरवाही र सरोकारवालाको तयारी नपुगेर नै संक्रमण व्यापक बनेको जिल्ला अस्पतालका प्रमुख सोनिङ लामा बताउँछन्। कोरोनाको दोस्रो लहर आउँदैछ भन्ने पूर्वानुमान हुँदाहुँदै पनि सावधानी नअपनाउँदा भूसको आगोझैं संक्रमण फैलिएको उनले बताए। संक्रमण उच्च हुनुमा स्थानीयकै लापरवाही प्रमुख रहेको पाथीभरा क्याम्पसका सहप्राध्यापक सजन पौडेल बताउँछन्। कोरोनाको लक्षण देखिएपछि पनि हिडहुल गर्ने, मास्क नलगाउने, परीक्षण नगराउने, जस्ता कार्यले संक्रमण फैलनमा बल पुगेको उनको भनाई छ। ५० प्रतिशतलाई लक्षणसहितको संक्रमण देखिएको खरेलको भनाई छ। अधिकांशलाई ज्वरो, टाउको दुख्ने, रुघाखोकीको लक्षण छ। स्वास्थ्यका मापदण्ड अपनाएर सुरक्षित बस्न सुझाव दिएका छौं, उनले भनिन्। मृत्यु भएका ४ जनामध्ये सबै दिर्घरोगी रहेको अस्पतालका प्रमुख डा लामा बताउँछन्। भन्छन्, उहाँहरुमा मधुमेह, उच्च रक्तचाप, मुटुरोगको समस्या थियो। एकै टोलमा तीन जना संक्रमितको मुत्यु हुँदासमेत निषेधाज्ञा नगरिनु, विद्यालयको परीक्षा नरोक्नु संक्रमण फैलनुका कारण रहेको स्थानीय संजय पतङ्वा बताउँछन्। परीक्षणको दायरा अझै बढाउन उनको माग छ। अझैँ ढिला भएको छैन। बैशाख २७ गतेसम्म जारी निषेधाज्ञालाई लम्ब्याएर परीक्षण व्यापक बनाउनुपर्छ, उनले भने। निषेधाज्ञालाई अझै कडाई गर्ने र कसैले उल्लङ्घन गरे कारवाही गर्ने प्रमुख जिल्ला अधिकारी उमेश पाण्डेले बताए।"
अख्तियार पूर्वप्रमुख आयुक्त दीप बस्न्यात धरौटीमा रिहा,काठमाडौं : सर्वोच्च अदालतले अख्तियार दुरुपयोग अनुसन्धान आयोगका पूर्वप्रमुख आयुक्त दीप बस्न्यातलाई धरौटीमा छाड्न आदेश दिएको छ। बालुवाटारस्थीत ललिता निवास क्याम्पको जग्गा अतिक्रमणको मुद्दामा जेलमा रहँदै आएका बस्न्यातलाई पाँच लाख धरौटी लिएर रिहा गर्न सर्वोच्चले आदेश दिएको हो। न्यायाधीशद्वय ईश्वर खतिवडा र आनन्दमोहन भट्टराईको संयुक्त इजलासले उनलाई धरौटीमा छोड्न आदेश दिएको हो । बस्न्यातले सर्वोच्चमा बन्दीप्रत्यक्षीकरणको रिट दायर गरेका थिए। तत्कालीन भौतिक पूर्वाधार सचिव भएका बेला ललिता निवासको जग्गाको जग्गा अतिक्रमणमा संलग्न रहेको आरोप अख्तियार दुरुपयोग अनुसन्धान आयोगले पूर्वप्रमुख आयुक्त बस्न्यात विरुद्ध विशेष अदालतमा भ्रष्टाचार मुद्दा दायर गरेको थियो। विशेष अदालतले २०७७ मंसिर २८ गते बस्न्यातलाई थुनामा राख्न आदेश दिएको थियो। उनी थुना बाहिरै बसेर मुद्दा लड्न माग गर्दै सर्वोच्च अदालत गए पनि उनको माग सुनुवाइ भएको थिएन। यसपछि उनले बन्दी प्रत्यक्षीकरणको रिट दायर गरेका थिए। बस्न्यातको पक्षबाट वरिष्ठ अधिवक्ता रमनकुमार श्रेष्ठ र कृष्णप्रसाद सापकोटाले बहस गरेका थिए भने सरकारको तर्फबाट उपन्यायधीवक्ता दशरथ पंगेनीले वहस गरेका थिए।
उपचारमा दाउ छोपाइ,"जनकपुरधाम वीरगन्ज : धनुषाको मिथिला नगरपालिका घर भई बटेश्वरमा बस्दै आएका ४० वर्षीय लोकबहादुर परियारको उपचार अभावमा मंगलबार मृत्यु भयो। ज्वरो, रुघाखोकीले थला परेका परियारलाई उपचारका लागि जनकपुरधामस्थित प्रादेशिक अस्पताल लगिएको थियो। तर, आइसोलेसनमा बेड खाली नभएपछि त्यहाँबाट फर्काइयो। अवस्था सिकिस्त हुँदै जाँदा जनकपुरका कुनै पनि निजी अस्पतालले भर्ना लिन मानेनन्। उनलाई बटेश्वर बजारस्थित आरपी मेडिकल हलमा लगियो। त्यहाँ पनि भर्ना नलिएपछि मेडिकल हलबाहिरै परियारले प्राण त्यागे। कोरोना आशंकाका कारण परियारलाई आफन्तले नै छाडेर गए। एम्बुलेन्स चालक रामबाबु महतोले उनलाई अन्तिम समयसम्म अस्पताल चहारेका थिए। एम्बुलेन्स चालक महतोले निजी अस्पतालमा भर्नाअघि पैसा डिपोजिट गर्न भनेको र बिरामीसँग पैसा नभएकै कारण उनको मृत्यु भएको बताए। एम्बुलेन्समा रहेको अक्सिजन बिरामीलाई लगाइदिएर जनकपुरको सरकारीदेखि निजी अस्पतालमा भर्नाका लागि भौतारिएका थिए, महतोले भने, कसैले पनि उपचार गर्न नमानेपछि बिरामीको अकालमै ज्यान गयो। आफन्तले पनि परियारको शव मेडिकल हल अगाडि अलपत्र अवस्थामा छाडेर गएका थिए। सेनाले शव व्यवस्थापन गरेको थियो। निजी अस्पतालहरूको मनोमानी र विपद्का बेला संवेदनाहीन गतिविधिले बिरामी प्रताडित हुनुपर्ने अवस्था छ। वीरगन्ज१० का ६५ वर्षीय संक्रमित वृद्धको स्वास्थ्य अवस्था जटिल भएपछि मंगलबार बेलुकी छोराले नेसनल मेडिकल कलेजको कोरोना अस्थायी अस्पतालमा भर्ना गरे। क्याबिनमा राखिएका वृद्ध बिरामीसँग रातभर कुनै स्वास्थ्यकर्मीले भेट गरेनन्। बुधबार बिहान बिरामीको अक्सिजन लेभल कम भयो। उपचारै नपाएर बिरामीको ज्यान झन् जोखिममा परेपछि छोरोले बुुबालाई घरमै फिर्ता लगे। अस्पतालमा चरम लापरवाही देखें। अस्पतालमै राख्दा उपचार नपाएर मर्ने अवस्था भएपछि घरमा ल्याएर राखेको हुँ, उनले भने, अस्पतालमै राखेको भए त उपचार नपाएर बुवाको ज्यानै जान्थ्यो होला। जिल्ला कोभिड१९ संकट व्यवस्थापन सञ्चालन केन्द्र पर्साले तीन साता साताअघि कोभिड अस्पतालका लागि स्वास्थ्य तथा जनसंख्या मन्त्रालयसँग अनुमति मागेको थियो। कोरोना अस्पतालमा उपचारका लागि भर्ना हुने संक्रमितले औषधि, अक्सिजन, उपचारका साथै खानासमेत निःशुल्क उपलब्ध गराउने भनिएको छ। ती सबै खर्च मेडिकल कलेजले स्वास्थ्य मन्त्रालयबाट भुक्तानी लिनेछ। तर, मेडिकल कलेजको अस्पतालमा भर्ना भएका संक्रमितको उपचारमा चरम लापरवाही भएपछि त्यहाँबाट संक्रमितलाई आफन्तले घर लगेर होम आइसोलेसनमा वा अन्यत्रको अस्पतालमा लैजान थालेका छन्। अस्पताल शुल्क अचाक्ली संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ? जनप्रतिनिधिका गाडी एम्बुलेन्स धनुषामा हिरासतका थुनुवालाई कोरोना नारायणी अस्पतालका मेडिकल सुपरिटेन्डेन्ट डा सञ्जय ठाकुरले मेडिकल कलेजले सञ्चालन गरेको कोरोना अस्पतालमा संक्रमितको उपचारमा हेलचेक््रयाइँ भइरहेको गुनासो आफूसमक्ष आएको बताए। मेडिकल कलेजको कोरोना अस्पतालबाट निस्किएर दैनिक २३ जना संक्रमित नारायणी अस्पतालमा भर्ना भइरहेका छन्, डा ठाकुरले भने, सरकारीभन्दा निजी अस्पतालमा उपचार झन राम्रो हुनुपर्ने हो। तर, त्यहाँबाट उल्टै संक्रमितहरू सरकारीमा आएर भर्ना भइरहेका छन्। यसको अर्थ पक्कै पनि त्यहाँ उपचारमा केही न केही समस्या छ भन्ने बुझिन्छ। नेसनल मेडिकल कलेजका मेडिकल निर्देशक डा प्रमोद सर्राफले बाबा होटलमा मेडिकल कलेजले सञ्चालन गरेको कोरोना अस्पतालमा बुधबार अपरान्हसम्म ८९ जना संक्रमित उपचाररत रहेको बताए। तीमध्ये २२ जना संक्रमित आईसीयूमा भर्ना छन्। डासर्राफले भने संक्रमितको उपचारमा कुनै लापरवाही नगरिएको दबी गरे । उनका अनुसार मेडिकल कलेजले कोरोना अस्पतालमा ११ जना चिकित्सक, १६ जना स्टाफ नर्ससहितको स्वास्थ्यकर्मी खटाएको छ। पर्साका प्रमुख जिल्ला अधिकारी पीताम्बर घिमिरेले मेडिकल कलेजले सञ्चालन गरिरहेको कोरोना अस्पतालमा संक्रमितको उपचार कसरी भइरहेको छ भनेर आफूले अनुगमन गर्ने बताए।"
"चट्याङमा लागेर एक जनाको मृत्यु,आठ घाइते","गुल्मी : मुसिकोट नगरपालिका४ मा चट्याङमा परी एक जनाको मृत्यु भएको छ भने आठ जना घाइते भएका छन्। शुक्रबार बिहान ८ बजे परेको चटयाङमा परी मुसिकोट नगरपालिका४ की १८ वर्षीय करिष्मा गाहाको मृत्यु भएको जिल्ला प्रहरी कार्यालय गुल्मीले जनाएको छ। प्रहरीका अनुसार घटनामा आठ जना घाइते भएका छन्। घाईतेको जिल्ला अस्पताल तमघासमा उपचार भैरहेको जनाइएको छ। घाइते हुनेमा सोही ठाउँका ६३ वर्षीय उजिरसिंह गाहा, ६२ वर्षीय तथीकला गाहा, ३७ वर्षीय तुलबहादुर गाहा, ३२ वर्षीय जुनी गाहा, १४ वर्षीय मेलिना गाहा, ८ वर्षीय जोनित गाहा, ३३ वर्षीय चित्रबहादुर गाहा, २८ वर्षीय ज्योतीकला घर्ती गाहा रहेका छन्।"
"पर्वतमा मलामी बोकेको जीप दुर्घटना, १७ जना घाइते, २ को अवस्था गम्भीर","पर्वत : पर्वतको कुश्मा नगरपालिका १० पिपलटारीमा शुक्रबार बिहान मलामी बोकको जीप दुर्घटना हुँदा पर्वतमा १७ जना घाइते भएका छन् । पर्वतको कुश्मा नगरपालिका १३ खौलालाँकुरीदेखि सदरमुकाम कुश्माबजारस्थित अस्पतालसम्म आउँदै गरेको ग २ च ५२१३ नम्बरको जीप कुश्मा नगरपालिका १० सिमखेतमा दुर्घटना हुँदा १७ जना घाइते भएका हुन् । घाइतेमध्ये १६ वर्षीय अमन परियार र ५७ वर्षीय माने परियारलाई गम्भीर चोट लागेको छ । घाइतेहरुको अहिले पर्वत जिल्ला अस्पतालमा उपचार भइरहेको छ । गम्भीर घाइते भएकालाई थप उपचारका लागि पोखरा पठाउने तयारी भइरहेको जिल्ला प्रहरी कार्यालय पर्वतका प्रहरी नायव उपरीक्षक विश्वराज अधिकारीले बताए । घाइते हुनेमा एउटै गाउँका बलबहादुर परियार, डिलबहादुर परियार, रामचन्द्र परियार, शक्ति परियार, मिठु परियार, सुमित परियार, रविना परियार, अंकित परियार, उज्वल परियार, बाबुराम परियार, डिले परियार, मिन परियार, अनिनाथ परियार, अमृशा परियार र पृथ्वी परियार रहेका छन् । सामान्य घाइते रहेका चालक अनिनाथ परियारलाई प्रहरीको निगरानीमा उपचार भइरहेको छ । उनीहरु कुश्मा नगरपालिका १३ खौलालाँकुरीकै विष्णु परियारको अस्पतालमा मृगौला डायलासिस गराउने क्रममा मृत्यु भएपछि शव जिम्मा लिनका लागि अस्पताल आउने क्रममा दुर्घटना भएको हो । विष्णु परियारको पर्वत अस्पतालमा २३ गते मृत्यु भएको हो । क्षमताभन्दा बढी यात्रु बोकेको जीप ओरालो सडकमा अनियन्त्रित हुँदा दुर्घटना भएको जिल्ला ट्राफिक कार्यालय पर्वतले जनाएको छ ।"
महामारीमा चिकित्सकविहीन अर्घाखाँचीका स्वास्थ्य केन्द्र,सन्धिखर्क : कोभिड महामारी बढिरहेको समयमा अर्घाखाँचीमा रहेका दुईवटै प्राथमिक स्वास्थ्य केन्द्रमा चिकित्सक नहुँदा सेवाग्राही समस्यामा परेका छन् । प्रदेशसभा निर्वाचन क्षेत्र नम्बर १ कमा रहेको छत्रदेव गाउँपालिकाको बल्कोट प्राथमिक स्वास्थ्य केन्द्र र १ ख मा रहेको शितगंगा नगरपालिकाको ठाडा प्राथमिक स्वाथ्य केन्द्र डाक्टरविहीन हुँदा सामान्य रोगका बिरामी हुँदा पनि सन्धिखर्क तथा बुटवल जान बाध्य छन्। २ जना चिकित्सकको दरबन्दी रहेको दुबै प्राथमिक स्वास्थ्य केन्द्रमा रहेका चिकित्सक अध्ययन विदामा गएपछि प्राथमिक स्वास्थ्य केन्द्र चिकित्सकविहीन बनेको शितगंगा नगरपालिकाका नगर प्रमुख सुर्य प्रसाद अधिकारीले बताए । अहिले प्राथमिक स्वास्थ्य केन्द्रमा रहेका अन्य कर्मचारीको भरमा प्राथमिक स्वास्थ्य केन्द्र चलेका छन् । सामान्य खालका बिरामी अन्यत्र जानुपर्ने बाध्यता स्थानीयले खेपेको शितगंगा नगरपालिका वडा नम्वर ३ ठाडाका स्थानीय नारायण अधिकारीले बताए । प्राथमिक स्वास्थ्य केन्द्रमा एचए पनि नहुदा अहेब अन्य कर्मचारीले बिरामीको चेकजाँच र उपचार गरिरहेका छन् । स्वास्थ्य केन्द्रमा रहेका २ जना चिकित्सक अध्ययन गर्न गएपछि प्राथमिक स्वास्थ्य केन्द्र डाकटरविहीन बनेको छत्रदेव गाउँपालिकाका अध्यक्ष लेखनाथ पोख्रेलले बताए । चिकित्सक ल्याउन पहल भइरहेको उनको भनाइ छ ।
निजीमा छैन एकरूपता,"विराटनगर झापा : प्रदेश १ का ठूला निजी अस्पतालले कोरोना संक्रमितका लागि फरक बेड तयार गरेर उपचार थाले पनि फरक शुल्क भने निर्धारण गरेका छैनन्। मोरङका नोबेल मेडिकल कलेज, विराट मेडिकल कलेज र झापाको बीएन्डसी अस्पतालसँग सरकारले नै संक्रमितको उपचार गर्न सहकार्य गरेको छ। नोबेलबाहेकका दुई अस्पतालमा सरकारले बेड शुल्क तिर्दै आएको छ। नोबेलमा कोरोना संक्रमितको उपचारमा लागेको सम्पूर्ण शुुल्क सरकारले तिर्ने सहमतिअनुसार संक्रमितको उपचार भइरहेको छ। सरकारले बेड शुल्क मात्रै तिर्ने हुँदा निजीमा उपचार गर्न जाने संक्रमितले बाँकी शुल्क आफैं भुक्तानी गर्नुपर्ने प्रदेश १ सामाजिक विकासमन्त्री उषाकला राई बताउँछिन्। सरकारी अस्पतालमा पनि अहिले पर्याप्त उपचार भइरहेको छ। कोही निजीमा उपचार गर्न जान्छ भने बीएन्डसी र विराटमा बेड चार्ज सरकारले तिर्छ। नोबेलमा निःशुल्क छ, मन्त्री राईले भनिन्, हामीले नै सञ्चालन गरेको कोरोना अस्पतालका पनि धेरै बेड अझै खाली छन्। निजीमा उपचार गर्न पुगेका केही संक्रमितले भने बढी शुल्क लिएको गुनासो पोख्ने गरेका छन्। विराट मेडिकल कलेजले सरकारले तोकेको बेड शुल्कबाहेक सबै शुल्क लिने गरेको अस्पतालका इन्चार्ज सुनील देवले बताए। सरकारले तोकेको ३ हजार ५ सयबाहेक शुल्क बिरामीले तिर्नुपर्ने हाम्रो सम्झौता हो, देवले भने। देवका अनुसार यस अस्पतालमा दैनिक जनरल वार्डको बेडमा रहेका बिरामीलाई चार छाकको खानासहित अक्सिजन, मेडिकल अफिसरसहित कन्सल्टेन्टको परामर्शको दैनिक ८ हजार ५ सय तिर्नुपर्ने हुन्छ। ८ हजार ५ सय मध्येमा सरकारसँग भएको सम्झौताअनुसार ३ हजार ५ सय छुट गर्ने गरेको छ, उनले भने। भेन्टिलेटरको थप रकम बिरामीले तिर्नुपर्ने हुन्छ। हाल सो अस्पतालमा ४२ जना कोरोनाका बिरामी उपचारमा छन्। नोबेल मेडिकल कलेजमा निःशुल्क उपचार भइरहेको अस्पतालका प्रबन्धक नारायण दाहालले बताए। सरकारसँगको सम्झौताअनुसार निःशुल्क उपचार गरिरेका छौं, दाहालले भने। नोबेलमा प्रदेश १ र २ का २८ संक्रमितको उपचार भइरहेको छ। यसअघि पहिलो चरणको कोरोना संक्रमणका बेला उपचार सुरु गरेको म्याक्स इन्टरनेसनल ट्रमा सेन्टर र न्युरो कार्डिया मल्टी स्पेसालिटी अस्पतालले यसपटक कोरोनाको उपचार सुरु गरेका छैनन्। झापाको बीएन्डसीबाहेक अन्य निजी अस्पतालले कोरोना संक्रमितको उपचार गरेका छैनन्। झापाकै मेची प्रादेशिक अस्पतालमा संक्रमितको उपचार हुने भएकाले निजीमा जान चाहने मात्रै बीएन्डसी पुग्ने गरेका छन्। दमक नगरपालिकाको पहलमा दमक अस्पतालले भेन्टिलेटर र आईसीयूबिनाको कोरोनाका बिरामीको उपचार कक्ष छुटाएको छ। उक्त अस्पतालमा आएका बिरामीलाई गाह्रो परे बिर्तामोडको बीएन्डसी नै लैजाने गरिएको छ। बीएन्डसीले कोरोना संक्रमितका लागि छुट्टै बेड छुट्याएर उपचार गरिरहेको छ। बीएन्डसी र पूर्वाञ्चल क्यान्सर अस्पतालसँग ६५ वटा भेन्टिलेटरसहित आईसीयू बेड, विशेषज्ञ चिकित्सक र आधुनिक प्रयोगशाला छ। तीमध्ये २५ भेन्टिलेटरसहित आईसीयू शय्या कोभिडका बिरामीलाई छुट्याएको छ। हामीलाई सरकारले बेड शुल्कबराबर दैनिक १५ हजारसम्म रकम दिन्छ। त्यसबाहेक सेवासुविधाअनुसार बिरामीले बेहोर्ने हो, अस्पतालका जनसम्पर्क अधिकृत प्रमिस गिरीले भने, सरकारले दिएको छुट सबैलाई दिएका छौं। गिरीका अनुसार कोरोना महामारीको पहिलो चरणमा काठमाडौँ उपत्यकाबाहिरका बिरामीलाई हवाई बेड लिफ्ट गरी उपचारार्थ पनि बीएन्डसी अस्पतालमा ल्याएरसमेत उपचार गरिएको थियो। काठमाडौंका अस्पतालमा भेन्टिलेटरसहितको आईसीयू शय्या नपाएपछि झापा कमल गाउँपालिका५ का बिरामीलाई बीएन्डसी अस्पताल ल्याइएको थियो। काठमाडौंको ह्याम्स अस्पतालबाट झापाकै एक कोरोना संक्रमितलाई वैशाख १५ गते पनि भेन्टिलेटरसहित आईसीयू अभाव भएपछि हवाई चार्टरमार्फत अस्पतालमा भर्ना गरिएको थियो। बीएन्डसीमा ३५ जना संक्रमित उपचाररत छन्। झापाकै सरकारी अस्पताल मेची प्रादेशिक अस्पतालमा भने ७५ शय्यामा २५ जना मात्र उपचाररत छन्। १ हजार जनाको पीसीआर परीक्षण गर्ने क्षमता रहेको उक्त अस्पतालमा दैनिक २ सयको मात्र परीक्षण हुँदै आएको छ। उक्त अस्पतालमा १ भेन्टिलेटर, ३ आईसीयू र २५ वटा एचडीयू छन्। गत वर्षजस्तो आत्तिनुपर्ने अवस्था छैन। हामी तयारीमै छौं। निजीतिर धेरै सुविधा खोज्दै गएर हो कि मेची अस्पतालमा त्यति भीड छ्रैन, अस्पतालका सूचना अधिकारी मनोज पोख्रेल भने, हामीसँग ४७ वटा सिलिन्डर छन्। अहिले दैनिक २५ ओटा मात्र खपत भएका छन्। दैनिक ३५ ओटा सिलिन्डर भर्न सक्ने क्षमता पनि हामीसँग छ। अस्पताल शुल्क अचाक्ली संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ? जनप्रतिनिधिका गाडी एम्बुलेन्स धनुषामा हिरासतका थुनुवालाई कोरोना उपचारमा दाउ छोपाइ"
जनप्रतिनिधिका गाडी एम्बुलेन्स,"बुटवल : कोरोना संक्रमित बोक्ने एम्बुलेन्स अभाव भएपछि रूपन्देहीका तीन स्थानीय तहका जनप्रतिनिधिले आफू चढ्ने गाडी उपलब्ध गराएका छन्। तिलोत्तमा नगरपालिका, सिद्धार्थनगर नगरपालिका र सियारी गाउँपालिकाका सवारी साधनलाई एम्बुलेन्सका रूपमा प्रयोग गर्न थालिएको हो। सियारी गाउँपालिका अध्यक्ष अयोध्या थारू र उपाध्यक्ष अमृता गुरुङले दुई स्कार्पियोलाई बिरामी बोक्ने बनाएका छन्। अहिलेको प्राथमिकता भनेको बिरामीको सेवा गर्नु हो, उपाध्यक्ष गुरुङले भनिन्, बिरामीले एम्बुलेन्स नपाएर मर्नुपर्ने अवस्था हुनुहुँदैन भनेर गाडी बिरामी बोक्ने निर्णय गरिएको छ। तिलोत्तमा नगरपालिकाका नगर प्रमुख वासुदेव घिमिरे र उपप्रमुख जागेश्वरी चौधरीले चढ्दै आएका गाडी कोरोना संक्रमित बोक्न प्रयोगमा ल्याएका छन्। तिलोत्तमामा दुई एम्बुलेन्ससमेत सञ्चालनमा छन्। नगर प्रमुख र उपप्रमुखले चढ्ने दुई गाडीसमेत चारवटा सवारी साधनले कोरोना संक्रमित बोक्नेछन्। छिटोछरितो रूपमा सेवा दिन आफू चढेको गाडी कोरोना संक्रमितका लागि प्रयोगमा ल्याइएको नगर प्रमुख घिमिरेले बताए। महामारी नहट्दासम्म वैकल्पिक व्यवस्था गरी आफू जनताको सेवामा जुट्ने उपप्रमुख चौधरीले बताइन्। संक्रमितलाई अन्य साना सवारीसाधनले सजिलै अस्पताल वा आइसोलेसनमा नपुर्याउँदा समस्या बढ्दै गएको पाइएकाले यो निर्णय गरिएको नगर प्रमुख र उपप्रमुखको भनाइ छ। नगर प्रमुख चढ्ने लु१ झ ३६० र उपप्रमुख चढ्ने लु१झ ३२६ नम्बरको स्कार्पियो कोरोना संक्रमितलाई बोक्न प्रयोगमा ल्याइएको छ। यस्तै नगर प्रहरीले प्रयोग गर्ने लु१झ ४७२ पनि कोरोना व्यवस्थापनमै प्रयोग हुनेछ। यी सवारी साधनलाई समेत २४ सैं घण्टा सेवा प्रवाहमा प्रयोग गरिने स्वास्थ्य शाखाले जनाएको छ। तिलोत्तमाका एम्बुलेन्स र थप दुई सवारी साधन स्वास्थ्य शाखामार्फत परिचालन गरिने भएको छ। हामीले जनताकै काम गर्न जनताकै करले किनेका गाडी चढेका हौं। अहिले परिस्थिति असामान्य छ। कोरोनाका बिरामीलाई जोकोहीले बोक्न मान्दैनन्। यसैले जनताकै सम्पत्ति जनताकै सेवामा लगाउने निष्कर्षमा पुगेका हौं, नगर प्रमुख घिमिरेले भने, केही दिन हामी साइकलै चढेर हिँडे पनि फरक पर्दैन। सवारी साधन अभावमा समयमै अस्पताल वा आइसोलेसनमा पुर्याउन नपाउँदा कुनै नगरवासीको ज्यान जोखिममा नपरोस् भन्ने हाम्रो उद्देश्य हो। तिलोत्तमाले शंकरनगरमा ४० बेड क्षमताको नेपाल सरकारले तोकेको एक तहको कोरोना अस्पतालको सेवा दिने गरी आइसोलेसन सेन्टर सञ्चालनमा ल्याएको छ। यस्तै वडा नं ९ मा रहेको सभाहलमा थप ६० बेडको आइसोलेसन गराउने गरी काम अघि बढाएको छ। सिद्धार्थनगर नगरपालिकाका प्रमुख हरिप्रसाद अधिकारीले आफू चढ्ने गाडीलाई एम्बुलेन्सका रूपमा प्रयोग गरेका छन्। बिरामीको सहजताका लागि आफ्नो गाडीलाई बिरामी बोक्न प्रयोग गरेको अधिकारीले बताए। रुपन्देहीमा व्यक्तिगत गाडीलाई पनि निःशुल्क बिरामी सेवामा प्रयोग गरिएको छ। सिद्धार्थनगर उद्योग वाणिज्य संघका उपाध्यक्ष नेत्र आचार्य र कार्यसमिति सदस्य मंगल भण्डारीले निजी गाडीलाई एम्बुलेन्सका रूपमा प्रयोग गरेका छन्। समस्यामा परेकालाई सहयोग गर्ने गरी निःशुल्क सेवा सुुरु गरेका छौं, व्यवसायी आचार्यले भने। दुई व्यवसायीले बुटवल भैरहवा क्षेत्रका बिरामीहरूलाई सहयोग गरिरहेका छन्। नवलपरासी पूर्वमा केही दिनअघि एम्बुलेन्स नपाउँदा ट्र्याक्टरमा बिरामी बोकिएको थियो। ती बिरामीको ट्र्याक्टरमै मृत्यु भएपछि स्थानीयले देवचुली नगरपालिकाका जनप्रतिनिधिप्रति आक्रोश व्यक्त गरेका थिए।"
रुपन्देही प्रशासनले संकलन गर्यो ५३८ अक्सिजन सिलिण्डर,"भैरहवा : रुपन्देहीमा अक्सिजनको अभाव भएपछि जिल्ला प्रशासन कार्यालय र जिल्ला प्रहरी कार्यालय रुपन्देहीको संयुक्त टोलीले अक्सिजन प्रयोग हुने उद्योगहरुबाट अक्सिजन सिलिण्डर संकलन थालेको छ । जिल्लामा रहेको १२ वटा स्टिल उद्योगहरु मध्ये ८ वटा स्टिल उद्योगहरुबाट ५ सय ३८ वटा अक्सिजन सिलिण्डर संकलन गरिएको रुपन्देहीका प्रमुख जिल्ला अधिकारी अस्मान तामाङले जानकारी दिए । संकलन गरिएको सिलिण्डरमा केही भरिएका थिए भने केही खाली छन् । संकलन गरिएको अक्सिजन सिलिण्डरमध्ये भैरहवास्थित यूनिभर्सल कलेज अफ मेडिकल साइन्सेस (यूसिएमएस) लाई एक सय वटा, लुम्बिनी प्रादेशिक अस्पताल बुटवललाई ६८ वटा र भीम अस्पताल भैरहवालाई १५ वटा उपलब्ध गराइएको उनले बताए । बाँकी रहेका अन्य सिलिण्डरहरुलाई सम्बन्धित स्थान अक्सिजन भर्नका लागि पठाइएको प्रजिअ तामाङले जानकारी दिए । रुपन्देहीमा संक्रमितको संख्या दिनहुँ बढ्दै गएपछि अक्सिजन सिलिण्डरको अभाव खड्किएको छ ।"
विवाहले फैलिँदै कोरोना : भोजमा सहभागी २५ जनामा संक्रमण,"बागलुङ : सरकारले जारी गरेको स्वास्थ्य सुरक्षा मापदण्ड उल्लंघन गर्दै विवाह र भोज दैनिक भइरहँदा जिल्लामा कोरोना संक्रमण फैलिएको छ। अघिल्लो सातासम्म दुई अंकमा सीमित भएको कोरोना संक्रमण दर अहिले ३ सय हाराहारीमा पुगिसकेको छ। संक्रमण फैलिनुमा नागरिकको लापरवाही र त्यसमा पनि अटेर गरेर आयोजना गरिने भोज मुख्य कारण रहेको स्वास्थ्य कार्यालय बागलुङका प्रमुख सुरज गुरौंले जानकारी दिए। जिल्लामा कोरोना संक्रमण अस्वभाविक रुपमा बढ्नुमा विवाह लगायतका संस्कारजन्य क्रियाकलापमा नागरिकको बढी लापरवाही देखिन्छ, उनले भने, लकडाउन छ, भिडभाड नगरौं, विवाहमा ७ जना मात्रै जानुस् भनेर निर्देशनसमेत गरेका छौँ तर अझै पनि ३, ४ वटा बस जीप लिएर बाजागाजासहित जन्ती लिएर विवाह गर्न छोडेका छैनन्। पटकपटक अनुरोध गर्दासमेत बेवास्ता गरेपछि प्रहरीले बुधवार काठेखोला गाउँपालिका १ खहरेका ३ वटा गाडीमा जन्त हिँडेकालाई दुई वटा गाडी नियन्त्रणसहित जरिवाना समेत गरिएको थियो। शुक्रबार मात्रै जिल्लाको बडिगाडमा विवाह समारोहमा सरिक भएका २५ जनामा कोरोना संक्रमण पुष्टि भएको छ। बिहीबार गाउँका २९ जनाको स्वाब परीक्षण गरिएकोमा बडिगाड गाउँपालिका वडा नम्बर ४ जलजलाका २५ जनामा कोराना संक्रमण पुष्टि भएको वडा अध्यक्ष प्रेम गलामीले जानकारी दिए। विवाह समारोहमा सहभागी भएका दुलाहा पक्षका आफन्त तथा अन्य गाउँका अधिकांश मानिस बिरामी परेको उनले बताए। गाउँमा कोरोना संक्रमणको लक्षण सहितका शंकास्पद बिरामी बढ्न थालेपछि बडिगाड गाउँपालिकाले पीसीआर परीक्षण गरेको थियो। विवाह समारोहमा जलजला गाउँसँगै अन्य विभिन्न स्थानबाट करिब चार सयजना सहभागी भएको स्थानीय बताउँछन्। विवाहमा सहभागी ८७ वर्षीय वृद्धाको बिहीबार धौलागिरी अस्पतालमा उपचारको क्रममा मृत्यु भएको थियो। उनमा पहिलेदेखि नै दमको समस्या थियो। अहिले संक्रमित भएका अधिकांश विवाहमा सहभागी भएका छन्, केही उनीहरुसँग सम्पर्कमा रहेका छन्, अध्यक्ष गलामीले भने, पछिल्लो समय गाउँमा भिडभाड हुने खालका गतिविधि भएको र त्यहीबाटै कोरोना फैलिएको भन्ने लाग्छ, गाउँमा अरु पनि धेरै बिरामी पर्नु भएको छ तर अवस्था सबैको समान्य छ। गाउँ कोरोना संक्रमणको उच्च जोखिममा परेपछि केही दिनका लागि गाउँ नै सिल गरिएको छ। संक्रमित सबैको अवस्था सामान्य भएकाले होम आइसोलेशनमै राखिएको बडिगाड गाउँपालिकाका स्वास्थ्य शाखा संयोजक चुडामणिा कँडेलले बताए। गाउँपालिकाको निर्देशन विपरित गाउँमा बढी भिडभाड हुने र अन्य लापरवाही सहित सार्वजनिक क्रियाकलाप आयोजना गर्दा संक्रमण दर बढेको छ, गाउँमा अरु धेरै मान्छे बिरामी भएका छन्, स्वास्थ्य शाखा प्रमुख कँडेलले भने, शंकास्पद बिरामी भएको पाइएपछि हामीले परीक्षण गरेका हौँ, परीक्षण गरेका मध्ये धेरैलाई संक्रमण पुष्टि भएपछि कोरोना गाउँभर फैलिएका शंका छ। कोरोना जस्तो संवेदनशील संकटसँग खेलवाड गर्दा गम्भीर अवस्था आएकाले अब यसबाट सबैले पाठ सिक्नुपर्ने संयोजक कँडेलले बताए।"
रामेछापमा संक्रमितको संख्या बढेसँगै निषेधाज्ञामा थप कडाई,"काठमाडौं : रामेछाप जिल्लामा कोरोना भाइरस संक्रमितको संख्या बृद्धि भएसँगै निषेधाज्ञामा थप कडाई गरिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले बैशाख २७ गतेसम्म निषेधाज्ञा घोषणा गरेको हो। बिहीबार ३१ जनामा कोरोना संक्रमण पुष्टि भएको थियो। रिपोर्ट आउन बाँकी ९८ जनामध्ये थप केहि व्यक्तिमा संक्रमण पुष्टि भएको स्वास्थ्य कार्यालय रामेछाप जनाएको छ। यद्यपी सबैको विवरण प्राप्त भइनसकेकोले २ बजे पछाडिमात्र पूरा रिपोर्ट सार्वजनिक गरिने स्वास्थ्य कार्यालयले जनाएको छ। हाल नयाँ भेरियन्टसहितको कोभिड१९ को संक्रमण बढेपछि बैशाख २७ गतेसम्म तीन स्थानीय तहमा जोखिमयुक्त क्षेत्र तोकेर निषेधाज्ञा जारी गरिएको छ। प्रमुख जिल्ला अधिकारी गौलोचन सैजूकाअनुसार निषेधाज्ञाका लागी मन्थली नगरपालिका, रामेछाप नगरपालिका र गोकुलगंगा गाउँपालिकाले पत्र पठाएपछि जिल्ला स्तरीय कोभिड१९ संकट व्यस्थापन केन्द्र र जिल्ला सुरक्षा समिति रामेछापको बैठकले कोरोनाको जोखिम भएका बजार क्षेत्रमा निधेषाज्ञा जारी गरिएको हो। जिल्ला प्रशासन कार्यालयले जारी गरेको विज्ञप्तिमा मन्थली नगरपालिकाका वडा नं १ को मन्थली बजार, वडा नं २ को करम्बोट, वडा नं ३ को मदौ, वडा नं ६ को कुनौरीसेलेघाट, वडा नं ७ को मुगिटार, वडा नं ८ को गाइखुरा, वडा नं १३ को देविटार र वडा नं १४ को पोखरीका बजार क्षेत्रमा निषेधाज्ञा घोषणा गरिएको छ। त्यसैगरी गोकुलगंगा गाउँपालिकाका वडा नं १, ४ र ५, लाई जोखिमयुक्त क्षेत्र तोकेर निषेधाज्ञा घोषणा गरिएको छ। यता रामेछाप नगरपालिकाको रामेछापसहितको बजार क्षेत्रमा निषेधाज्ञा घोषणा गरिएको छ। प्रमुख जिल्ला अधिकारी सैजूले जिल्ला प्रवेश गर्ने नाकाबाटै कडा गरिने जानकारी दिए। अत्यावश्यक कार्यमा जिल्लाको प्रवेश नाकाहरुबाट रामेछाप प्रवेश गर्ने जिल्लाभित्रका नागरिकहरुलाई सम्बन्धित पालिका तथा वडाको क्वारेन्टिन तथा आइसोलेसनमा राख्ने सुनिश्चिततासहित सिफारिस भएकोमा बाहेक प्रवेश गर्न दिइने छैन। उनले भने,जिल्लाभित्र प्रवेश गर्नेहरुले जिल्ला प्रवेश गर्ने नाकामा चेकजाँचको क्रममा सम्बन्धित स्थानीय तह र वडा अध्यक्षको सिफारिसमा मात्र आफ्नो घर जान पाउने भएका छन्। निषेधाज्ञाको अवज्ञा गर्नेहरुलाई संक्रामक रोग ऐन, २०२० तथा स्थानीय प्रशासन ऐन, २०२८ बमोजिम कार्वाही गरिने प्रशासनले जारी गरेको विज्ञप्तिमा उल्लेख छ। रामेछापमा कहाँकहाँ छ निषेधाज्ञा ? खाद्यसामाग्रीका पसल बिहान तीन घण्टा मात्रै संचालन गर्ने प्रशासन आग्रह गरेको छ। बिहीबार जारी सूचनामा भनिएको छ, स्वास्थ्य सुरक्षाका मापदण्डहरुको पूर्ण पालना गरेर खाद्यसामाग्री तथा पशुपंक्षीका दाना, तरकारी, फलफूल, दुध, डेरीजन्य उत्पादन, माछा, मासु, पानी, ग्यासलगायतका अत्यावश्यक सेवाका पसल बिहान ६ बजेबाट ९ बजेसम्म र बैंक तथा वित्तीय संस्था बिहान १०:००१२:०० बजेसम्म न्यूनतम कर्मचारीहरुबाट सेवा प्रवाहको व्यवस्था मिलाउन पाइने छ। एकैदिन ३१ जनामा सङ्क्रमण पुष्टि रामेछापमा बिहीबार पाँच जना पत्रकारसहित थप ३१ जनामा कोरोना सङ्क्रमण पुष्टि भएको छ। स्वास्थ्य कार्यालय रामेछापका जनस्वास्थ्य अधिकृत भुवन थापाका अनुसार प्राथमिक स्वास्थ्य केन्द्र मन्थलीमा स्वाब सङ्कलन गरी पठाइएको ३८ जनामध्येबाट २६ जना, जिल्ला अस्पताल रामेछापबाट तीनजनाको स्वाब पठाइएकोमा तीनैजनामा र खाँडादेवी गाउँपालिका ५ का दुईजनामा गरिएको एन्टिजेन्ट परीक्षणमा कोरोना संक्रमण देखिएको हो। सुनापति गाउँपालिकाका एक जनालाई धुलिखेल अस्पतालमा रेफर गरिएको छ। संक्रमण देखिएका प्राय: होम आइसोलेसनमा रहेका छन्। स्वास्थ्य कार्यालय रामेछापकाअनुसार बिहीबारसम्म जिल्लामा २९५९ स्वाब संकलन गरिएकोमध्ये ३०४ जनामा कोरोना पुष्टि भएको छ। हालसम्म स्वास्थ्य मन्त्रालयको तथ्याङ्क अनुसार रामेछाप स्थायी ठेगाना भएको ७७२ जनामा कोरोना संक्रमण पुष्टि भएको छ।"
श्रीमानको कुटपिट : शिशुको गर्भमै मृत्यु,धरान : कोरोना माहामारीको त्रासको अवस्थामा मादक पदार्थ सेवन गरेका श्रीमानको कुटपिटबाट सुनसरीमा आमाको गर्भमा रहेकी चार महिने शिशुको मृत्यु भएको छ। श्रीमानको कुटपिटबाट सुनसरीको बराहक्षेत्र नगरपालिका६ की २४ वर्षीया रेखा साहको गर्भमा रहेको चार महिने शिशुको मृत्यु भएको हो। आइतबार अत्याधिक मादक पदार्थ सेवन गरेर घर आएका श्रीमान विश्वेश्वर साहको कुटपिबाट श्रीमती रेखा गम्भीर घाइते भएकी थिइन्। श्रीमानले गर्भवती बनेकी रेखालाई कुटपिट गरी घरबाट निकाला गरेका थिए। श्रीमानको कुटपिटबाट गम्भीर घाइते बनेकी रेखालाई तत्काल बीपी कोइराला स्वास्थ्य विज्ञान प्रतिष्ठान धरान भर्ना गरी समयमा उपचार गरेका कारण उनको ज्यान बचेको छ। उपचारका क्रममा रेखाको पेटको भिडियो एक्सरे गर्दा पेटमा भएको शिशुको मृत्यु भइसकेको चिकित्सकले बताएका थिए। तत्काल चिकित्सकले मृत शिशुलाई निकालेर रेखालाई बचाएका छन्। समयमै रेखालाई अस्पताल भर्ना गरेका कारण रेखालाई बचाउन सफल भएको ओरेक नेपाल सुनसरीकी सहजकर्ता विमला घिमिरेले बताइन्। रेखालाई बराहक्षेत्र नगरपालिकाकी उपमेयर कमला मगरको सहयोगमा घिमिरेले उपचारका लागि प्रतिष्ठान भर्ना गर्न सहज भएको बताइन्। उपचार पश्चात बिहीवार अस्पतालबाट डिस्चार्ज भएकी रेखा दुई वर्षकी छोरीसहित महिला हिंसाको सिकार बनेकी हुन्। शुक्रवार रेखालाई सासू प्रमिला साहले घरबाट निकालेकी हुन्। घरबाट समेत निकालिएकी रेखा दुई वर्षकी नाबालिका छोरीसहित इटहरीमा दिदी चन्द्रकला साहको घरमा आश्रय लिएर बसेकी छन्। श्रीमानको कुटपिटबाट गर्भमै चार महिनाको छोरी गुमाएकी रेखालाई सासूले पीडामाथि थप पीडा दिएको ओरेक नेपालकी सहजकर्ता घिमिरेको भनाइ छ। श्रीमानको कुटपिटबाट घाइते भएकी रेखाको उपचार बीपी प्रतिष्ठानले निःशुल्क गरिदिएको छ। नाबाललिका छोरीसहित घरबाट निकालिएकी रेखाको थप उपचारमा समस्या आएको छ। रेखाकी दिदी चन्द्रकलाले मानसिक रुपमा विक्षिप्त बनेकी बहिनीलाई घरबाट समेत निकाली दिए पश्चात थप अन्यायमा परेको भन्दै घरमा बस्ने वातावरण मिलाइदिन स्थानीय प्रहरी प्रशासनसँग माग गरेकी छन्। रेखालाई कुटपिट गरी फरार भएका साहलाई इलाका प्रहरी कार्यालय बराहक्षेत्रले शुक्रबार पक्राउ गरेको छ। इप्रका बराहक्षेत्रका प्रमुख प्रहरी निरीक्षक पाण्डव राजवंसीले साहविरुद्ध गर्भ संरक्षण विरुद्धको कसुर अनुसार मुद्दा दर्ता गरेर आवश्यक कारवाही फ्रक्रिया अगाडि बढाइसकेको जानकारी दिए। उनले घरबाट निकालिएकी रेखालाई घरमा बस्ने वातावरण मिलाउन प्रहरी परिचालन गरिएको जानकारी दिए।
मोरङ जिल्लाभर राति १२ बजेबाट निषेधाज्ञा,"विराटनगर : संक्रमण नियन्त्रण र कोरोनाको चेनब्रेक गर्न शुक्रबार राति १२ बजेबाट मोरङ जिल्लाभर निषेधाज्ञा लगाइँदै छ। विराटनगर महानगरपालिकासहित केही स्थानमा मात्रै लगाइएको निषेधाज्ञालाई जिल्लाभर विस्तार गरिएको हो। निषेधाज्ञाका समयमा अत्यावश्यकबाहेक बाहेक घरबाहिर निस्कन रोक लगाइएको छ। खाद्यान्न तथा दैनिक उपभोग्य वस्तुका पसलहरु बिहान १० बजेसम्म मात्रै सञ्चालन गर्न पाइने छ। आकस्मिकबाहेकका अन्य सवारी साधन सञ्चालन गर्न पाइने छैन। निषेधाज्ञालाई विस्तार गर्दै जिल्लाभर लगाउने निर्णय बिहीबार सम्पन्न डीसीसीएमसीको बैठकबाट भएको प्रमुख जिल्ला अधिकारी कोषहरि निरौलाले बताए। कोरोना भाइरसको बढ्दो संक्रमण नियन्त्रण गर्न निषेधाज्ञालाई निरन्तरता दिँदै क्षेत्र विस्तार गरिएको उनको भनाइ छ। निरौलाकाअनुसार मोरङका सबै स्थानमा लगाइएको निषेधाज्ञा आगामी जेठ १ गते राति १२ बजेसम्म जारी रहने छ। यसअघि वैशाख १७ देखि २४ गते राति १२ बजेसम्मका लागि विराटनगर महानगरपालिका, जहदा र बूढीगंगा गाउँपालिकाका पूरै वडा र कटहरी गाउँपालिकाको केही वडामा निषेधाज्ञा लगाइएको थियो। कोभिड१९ को दोस्रो लहरलाई प्रभावकारी रुपमा नियन्त्रण गर्न प्रत्येक स्थानीय तहले १५ बेड वा सोभन्दा बढी बेडको अस्पताल र आइसोलेसनको व्यवस्थापन गर्ने निर्णय बैठकमा भएको छ। त्यसमा एक चिकित्सक, नर्स, स्वास्थ्यकर्मीको टोलीसहित एन्टिजेन परीक्षण र अक्सिजनको व्यवस्था गर्नुपर्ने निरौलाको भनाइ छ। आइसोलेसन निर्माणका लागि प्रदेश १ को सामाजिक विकास मन्त्रालयलाई आग्रह गर्ने निर्णय बैठकले गरेको छ। प्रजिअ निरौलाले पीसीआर परीक्षणका लागि आवश्यक पर्ने किट, एन्टिजेन किट, अन्य स्वास्थ्य सामाग्री केन्द्र तथा प्रदेश सरकारसँग माग गर्ने निर्णय भएको बताए। सांसद विकास कोषअन्तर्गत महानगरपालिकाबाट उपलब्ध भएको ३५ लाख रुपैयाँबाट कोभिड अस्पताल निर्माणको काम अघि बढाउने निर्णय भएको जानकारी उनले दिए।"
अमेरिका पुगिन् अंशिका,"काठमाडौं : मिस युनिभर्स नेपाल, २०२० की विजेता अंशिका शर्मा मिस युनिभर्सको ६९औँ संस्करणमा सहभागी हुन् संयुक्त राज्य अमेरिका पुगेकी छन्। आउँदो मे १६ मा फ्लोरिडास्थित सेमिनोल हार्डरक होटेल एन्ड क्यासिनो हलिउडमा हुने प्रतियोगितामा सहभागी हुन् अंशिकासँगै मिस युनिभर्स नेपाल कार्यक्रमकी नेसनल डिरेक्टर नग्मा श्रेष्ठ पनि अमेरिका पुगेकी छन्। विश्वका ७४ देशका सुन्दरीमार्फत छानिने २१ ले पहिलो बन्नको लागि मिस युनिभर्समा प्रतिस्पर्धा गर्नेछन्। त्यसबाट क्रमशः १०,५ हुँदै विजेता घोषणा हुनेछ। विश्व प्रसिद्ध मिस युनिभर्सको फ्रेन्चाइज नेपालमा भित्र्याएकी नग्माले सन् २०१७ को मिस युनिभर्समा नेपाललाई प्रतिनिधित्व गर्दै पहिलोपटक सहभागिता जनाएकी थिइन्। यस्तै उनले यसपटक आफ्नो तयारी पत्रकार सम्मेलनमार्फत कोरोना भाइरसको कारण सिर्जित अवस्थाले गर्दा गर्न नसकेको बताइन्। उनले अंशिकाको सहभागितासम्बन्धी बढी जानकारी सामाजिक सञ्जालबाट गराउने पनि बताइन्। अंशिका पनि देशलाई प्रतिनिधित्व गर्न पाउँदा उत्साहित छिन्। उनले आफूसँगै आफ्नो टिमले सक्दो तयारी गरेको बताइन्। अंशिकाले प्रतियोगिताको पूर्वतयारीसँगै अद्भुत राष्ट्रिय पोसाकलाई विभिन्न सञ्चारका माध्यममार्फत सार्वजनिक गर्ने बताइन्। उक्त प्रतियोगितामा सहभागिता जनाइसकेकी नग्माको अनुभवले पनि उनलाई तयारीमा सहयोग गरेको छ।"
धनुषामा हिरासतका थुनुवालाई कोरोना,"जनकपुरधाम : जिल्ला प्रहरी कार्यालय धनुषाको हिरासतमा रहेका ६ आरोपितलाई बुधबार पुर्पक्षका लागि कारागार पठाउने तयारी थियो। तर, स्वास्थ्य परीक्षण गर्दा पाँच जनामा कोरोना भाइरस संक्रमण पुष्टि भयो। संक्रमितलाई जेल पठाउँदा संक्रमणको खतरा अझ बढ्ने हुँदा पाँचै जनालाई प्रहरी कार्यालयकै थुनुवा कोठामध्ये एउटामा छुट्टै राखिएको धनुषाका प्रहरी उपरीक्षक प्रकाश रानाभाटले बताए। जिल्ला प्रहरी कार्यालयमा विभिन्न मुद्दाका ६५ आरोपित थुनुवा छन्। चार थुनुवा कक्ष मात्रै रहेको र त्यसबाट पनि एउटा महिला थुनुवाका लागि छुट्याइएको हुँदा तीनवटामा २०२० जनाभन्दा बढीलाई थुनिएको छ। महामारीका बेला दूरी कायम गर्नु अत्यावश्यक भए पनि थुनुवाको संख्या बढी भएकाले स्वास्थ्य मापदण्ड पूरा गर्न गाह्रो भएको रानाभाटले बताए। थुना त कोभिड सार्ने केन्द्र बन्ने डर छ, रानाभाटले भने, हामीले सक्दो सबैलाई तातोपानी र मास्क स्यानिटाइजर उपलब्ध गराएका छौं। तर, कोभिड संक्रमितहरू थुनुवाहरूबाटै भेटिएपछि जोखिम झनै बढेको छ। महामारीको विकराल परिस्थितिमा जघन्य अपराधबाहेक अन्यलाई थुनामा राख्ने वा नराख्ने विषयमा पनि बहस चलाउनुपर्ने सुरक्षाकर्मीको तर्क छ।"
सिन्धुलीमा कोरोनाबाट बालकको मृत्यु,"सिन्धुली : सिन्धुलीमा कोरोना भाइरस (कोभिड१९) को संक्रमणबाट एक बालकको मृत्यु भएको छ । मृत्यु हुनेमा हरिहरपुरगढी गाउँपालिका सिन्धुलीका एक आठ वर्षीय बालक रहेका छन् । योसँगै सिन्धुलीमा कोरोना भाइरस संक्रमणबाट मृत्यु हुनेको संख्या ७ पुगेको छ । एक साताअघि तिनपाटन गाउँपालिकाका ८५ वर्षीया वृद्धा र एकजना शिक्षकको कोरोना भाइरसबाट ज्यान गएको थियो । चारदिन अघि ज्वरो आएपछि सिन्धुली अस्पतालमा उपचारका लागि ल्याइएको बालकको बिहीबारमात्र स्वाब परीक्षण गर्दा कोरोना पोजिटिभ देखिएको सिन्धुली अस्पतालका मेडिकल सुपेरिटेन्डेन्ट डाक्टर उमेश प्रधानले बताए । उपचारका क्रममा मृतक बालकका कडाखालको कुपोषण भएको पनि पाइएको छ । साथै स्वाब परीक्षणमा कोभिड १९ पोजिटिभ पनि देखिएको हो, डाक्टर प्राधनले भने । उनको शव नेपाली सेना माफर्त गाउँपालिकामै पठाउँने तयारी गरिएको छ । मृतकका आफन्तहरुले स्वास्थ्य सुरक्षा र मापदण्डको पालना गर्दै आफ्नो धार्मीक संस्कार अनुसार शव व्यवस्थापन गर्न चाहेकाले सेनाको सहयोगमा गाउँपालकिामै पठाउने तयारी गरिएको स्वास्थ्य कार्यालय सिन्धुलीका प्रमुख जितेन्द्र शाहले जानकारी दिए । शाहका अनुसार गत वर्ष पहिलो चरणको संक्रमणबाट जिल्लामा चार जनाको मृत्यु भएको थियो । दोस्रो लहको संक्रमणबाट समेत तीनजनाको मृत्यु भइसकेको छ । योसँगै जिल्लामा मृत्यु हुनेको संख्या सात पुगेको हो, शाहले भने । उता सिन्धुलीमा दोस्रो लहरको कोरोना भाईरस संक्रमण फैलिएसंगै २ सय १३ जनामा संक्रमण भएको छ । गत वर्ष पहिलो चरणमा जिल्लामा ७ सय ८२ जनामा कोरोना संक्रमण भएको थियो । संक्रमित हुनेहरुमा कमलामाई र दुधौली नगरपालिकाका धेरै छन् । संक्रमितमध्ये ९० प्रतिशतबढी होम आइसुलेसनमा रहेका छन् ।"
महामारीमा मौन,"विराटनगर : कोरोना भाइरसको पहिलो चरणमा संक्रमण फैलिएको केही समयमा नै प्रदेश १ का स्थानीय तह आफैंले लकडाउन गराउन प्रशासनसँग माग गरेका थिए। लकडाउन भएको केही दिनमै राहत बाँड्ने लहर चल्यो। संघसंस्था मात्रै होइन, स्थानीय तहले चरणचरणमा राहत प्याकेज ल्याए। घरघरमा चामलका बोरा पुर्याए। राहतमा तह र प्रदेश सरकारले लाखौं, करोडसम्म खर्च गरे। पहिले विकास निर्माणका लागि आएको रकमसमेत रकमान्तर गरेर खर्च गर्ने स्थानीय तहहरू दोस्रो चरणमा कोरोना नियन्त्रणसँगै संक्रमित र मृतकको व्यवस्थापनमा समेत उदासीन देखिएका छन्। अधिकांश तहलाई अहिले कोरोना रोकथामभन्दा रकम जोहो र विकास निर्माणकै चिन्ता छ। प्रदेश १ का १४ जिल्लामा १ सय ३७ वटा स्थानीय तह छन्। तीमध्ये एक महानगर र दुई उपमहानगरले संक्रमण नियन्त्रणमा चासो दिएर काम गरे। नगरपालिका र गाउँपालिकाको भने संक्रमणसँग जुध्ने योजना छैन। बनाएकाहरूको पनि प्रभावकारी छैन। झापा, मोरङ, सुनसरी र उदयपुरबाहेक पहाडी केही जिल्लामा निषेधाज्ञा गर्नुबाहेक अन्य कार्यमा तहहरू उदासीन छन्। कोभिडको हटस्पट बनेको विराटनगरसहित धरान र इटहरीले कोभिडसँग जुध्ने तयारी आफ्नो क्षमताअनुसार गर्दै आएका छन्। प्रदेशलाई नै नेतृत्व गर्ने विराटनगर महानगरपालिका, इटहरी उपमहानगरपालिका र धरान उपमहानगरपालिकाले कोभिडको संक्रमण रोकथाम, उपचार, आइसोलेसन, सचेतना र अक्सिजन व्यवस्थापनको कामलाई पहिलो प्राथमिकतामा राखेका छन्। हामीले हाम्रो तहमा सकेसम्मको काम गरेका छौं, विराटनगर महानगरपालिकाका प्रमुख भीम पराजुली भन्छन्, प्रदेशले नभ्याएपछि अहिले हामी आफैंले स्वाब संकलन र कन्ट्याक्ट टेसिङसमेत गर्न थालेका छौँ। विराटनगरमा संक्रमित बढ्दै जाँदा प्राथमिक स्वास्थ्य चौकीमा १९ बेडको आइसोलेसन केन्द्र बनाइएको छ। १९ वटै वडामा फिबर क्लिनिक सञ्चालनमा रहेको उपप्रमुख इन्दिरा कार्कीले जानकारी दिइन्। विराटनगर महानगरपालिकाले सञ्चालनमा ल्याएको दुई वटा एम्बुलेन्समध्ये एउटामा कोभिड संक्रमित मात्र बोक्ने गरिएको छ भने अर्को एम्बुलेन्स सुत्केरी महिलाको उद्धारमा प्रयोग गर्ने गरिएको छ। नोबेल, विराट र कोसी अस्पतालसँग विराटनगर महानगरपालिकाले संक्रमितको उपचार र व्यवस्थापनमा समन्वय गर्दै काम गरिरहेको छ। महानगरमा केही दिन अघिबाटै निषेधाज्ञा छ। दुई उपमहानगरपालिकामध्ये इटहरी र धरानले पनि कोभिड रोकथाम र नियन्त्रणका लागि कामलाई तीव्रता दिएको बताएका छन्। इटहरीमा ५० शय्याको आइसोलेसन सेन्टर निर्माण अन्तिम चरणमा पुगेको छ। आइसोलेसन अबको तीन दिनभित्र तयार भइसक्नेछ। खानपानको व्यवस्थाका लागि प्रक्रिया पूरा गरेर आइसोलेसन सञ्चालनमा ल्याइने उपमहानगरका स्वास्थ्य शाखा प्रमुख घनश्याम सिग्देलले बताए। इटहरीमा अहिले अक्सिजनको समस्या छैन। धरान उपमहानगरलाई पनि यो चिन्ता खासै छैन। बीपी कोइराला स्वास्थ्य विज्ञान प्रतिष्ठान नगरमा नै भएकाले समस्या नहुने दाबी मेयर तिलक राईको छ। झापाका तहहरूले बिरामीलाई समयमा अस्पताल लैजाने, स्वाब संकलन र परीक्षण गर्नेसम्मका काम नियमित गर्दै आएका छन्। सुनसरी र झापामा पनि निषेधाज्ञालाई कडा बनाइएको छ। तीन जिल्लाका केही तहमा यी नमुना काम भए पनि अन्य तहहरू चुपचाप बसेका छन्। प्रदेश वा केन्द्रबाट निर्देशन आए गर्ने नत्र सधैंजसो काम चलेकै छ भन्ने सोचमा संक्रमणलाई बेवास्ता गर्दा अन्य तह र जिल्लामा पनि जोखिम बढ्दै गएको छ। यस्तै खेलाँचीकै कारण छिमेकी जिल्लामा संक्रमण न्यून हुँदाहुँदै हिमाली जिल्ला ताप्लेजुङमा संक्रमण र मृत्युदर ह्वात्तै बढेको छ। पाथीभरा दर्शन गर्न आउनेहरूको लहर बढ्दा स्थानीयले सावधानी नअपनाएकाले र भारतीय आर्मीमा गएकाहरू आफन्तकोमा आउँदा जिल्लामा संक्रमण फैलिएको छ, ताप्लेजुङका प्रमुख जिल्ला अधिकारी उमेश पाण्डेले भने, नियन्त्रण गर्न नगर क्षेत्रमा निषेधाज्ञा र अहिले कन्ट्याक्ट ट्रेसिङको काम भइरहेको छ।"
छ गुणाबढी भाडा लिने सवारी साधन कार्वाहीमा,"काभ्रेपलाञ्चोक : काठमाडौँ उपत्यकाबाट गृहजिल्ला जाने क्रममा बिहीबार काठमाडौँबाट धनुषाको जनकपुरसम्म जाँदा करिब छ गुणा बढी भाडा लिने सवारी साधनलाई जिल्ला ट्राफिक कार्यालय काभ्रेपलाञ्चोकले कारवाही गरेको छ। काठमाडौँबाट जनकपुर गइरहेको काठमाडौँ पूर्वीनाका साँगामा १५ जना यात्रु बोकेर आएको उक्त सवारीलाई जाँचका क्रममा बढी भाडा असुलेको भन्दै कारवाही गरिएको कार्यालयले जनाएको छ। प्रतियात्रु रु १५ हजारको दरले भाडा लिएको जनाउँदै चालक सुरज भण्डारीसहित उक्त यातायात साधनलाई यातायात व्यवस्था विभागमा कारवाहीको सिफारिश गरिएको कार्यालय प्रमुख ट्राफिक इन्चार्ज प्रमिला श्रेष्ठले जानकारी दिए। उनले भने, 'चालक र सवारी साधन होल्ड गरी कारवाही सिफारिश गरेका छौँ। ' काभ्रेमा १६५ सङ्क्रमित, २२ डिस्चार्ज कोरोना सङ्क्रमणबाट काभ्रेपलाञ्चोकमा बिहीबार थप १६५ सङ्क्रमित भएका छन्। कोभिड१९ सङ्क्रमण नियन्त्रण, रोकथाम र उपचारसम्बन्धी केन्द्र (डिसीसीएमसी)का अनुसार बुधबार १५८ मा सङ्क्रमण भएको थियो भने अघिल्लो दिन जिल्लामा ८२ मा सङ्क्रमण पुष्टि भएको थियो। काभ्रेपलाञ्चोकका २२ सङ्क्रमित डिस्चार्ज भएको केन्द्रले जनाएको छ। कोरोना सङ्क्रमणको दोस्रो लहर शुरु भएयता हालसम्म काभ्रेपलाञ्चोकका कूल ९१० सङ्क्रमितमध्ये बनेपा नगरपालिकामा ३५९, धुलिखेलमा १८३, पनौतीमा १८८, पाँचखालमा ६७, नमोबुद्धमा ३३, मण्डनदेउपुरमा २२ तथा रोशी गाउँपालिकामा २०, चौँरीदेउरालीमा नौ, तेमालमा पाँच र भुम्लुमा सात, खानीखोलामा दुई, बेथानचोकमा १२ र महाभारत गाउँपालिकामा तीन सक्रिय सङ्क्रमित छन्। जिल्लामा सबैभन्दा बढी बनेपा नगरमा ३९ दशमलव ४५ प्रतिशत सङ्क्रमित रहेका छन्। केन्द्रका अनुसार सङ्क्रमितमध्ये ८७८ होमआइसोलेशन तथा ३२ अस्पताल आइसोलेशनमा उपचाररत छन्। हालसम्म जिल्लाका ५६ कोरोना सङ्क्रमितको मृत्यु भएको छ। केन्द्रका सदस्यसचिव एवं जिल्ला स्वास्थ्य कार्यालय प्रमुख डा नरेन्द्र झाका अनुसार जिल्लामा कन्ट्याक्ट ट्रेसिङको दायरा बढाइएको छ।"
भरतपुर महानगर कार्यालय बन्द,"चितवन : कर्मचारीमा कोरोना संक्रमण पुष्टि भएपछि भरतपुर महानगरपालिकाको अत्यावश्यक बाहेक सबै सेवा बन्द भएको छ। बिहीबार कार्यालयका ६ जना कर्मचारीलाई कोरोना सङ्क्रमण भएपछि महानगरको बैठक बसेर आकस्मिक बाहेकका सेवा बन्द गर्ने निर्णय गरेको हो । वैशाख मसान्तसम्म दमकल, सरसफाई, स्वास्थ्य र विपद् सम्बन्धी काम मात्रै हुने महानगरले जनाएको छ । जिल्लाका स्थानिय पालिकामध्ये सबैभन्दा धेरै संक्रमित भरतपुर महानगरपालिकामा छन् । भरतपुरमा शुक्रबार बिहान मात्रै ७२ जना संक्रमित थपिएका छन् । हाल भरतपुरमा मात्रै १५ सय ५० सक्रिय संक्रमित रहेका छन् ।"
कर्णालीमा कोरोना महामारीसँग जुध्न स्वास्थ्यकर्मी अभाव,"सुर्खेत : मानव विकास सूचकांकमा कमजोर कर्णाली स्वास्थ्य पूर्वाधार पनि कमजोर छ । सामान्य रोगका बिरामीलेसमेत गुणस्तरीय उपचार नपाउने अवस्थामा कोरोना महामारीसँग जुध्न सहज छैन । त्यसमा पनि दरवन्दी अनुसार स्वास्थ्यकर्मी नहुँदा कोरोना महामारीसँग जुध्न थप समस्या भएको छ । प्रदेशका दुर्गम जिल्लामा न स्वास्थ्य पूर्वाधार, न पर्याप्त स्वास्थ्यकर्मी ।कोरोना महामारीको दोस्रो लहर फैलिएपछि कर्णालीमा चुनौती बढेको हो । संक्रमितको संख्या बढ्न थालेपछि उनीहरुको उपचारमा स्वास्थ्यकर्मी अभाव हुन थालेका हुन् । प्रदेशमा दरवन्दी अनुसारका चिकित्सक र स्वास्थ्यकर्मी नहुँदा महामारी रोकथाम र उपचारमा जटिलता भएको हो । संक्रमण नियन्त्रण बाहिर जाने अवस्था आएपछि चिकित्सकहरुलेसमेत प्रदेश सरकारसँग स्वास्थ्यकर्मी र स्वास्थ्य पूर्वाधार थप्न हारगुहार नै गरेका छन् । कर्णालीमा सामान्य अवस्थामा पनि विशेषज्ञ चिकित्सक बस्न मान्दैनन् । त्यसमा पनि दुर्गम जिल्लामा अधिकांश स्वास्थ्यकर्मीको दरवन्दी रिक्त छ । यहीकारण पनि महामारी नियन्त्रणमा समस्या आउन थालेपछि प्रदेश सरकारले केन्द्र सरकारसँग तत्काल दक्ष जनशक्ति र स्वास्थ्यकर्मी उपलब्ध गराइदिन आग्रह गरेको छ । महामारी बढ्दै जाँदा हालकै जनशक्तिले थेग्न नसक्ने चिकित्सकहरुले चेतावनी दिइसकेका छन् । कोरोना संक्रमण तीव्र गतिमा फैलिरहँदा कर्णालीमाअधिकांश करारमा नियुक्त जनशक्तिबाटै काम चलाउनु परिरहेको छ । कर्णाली प्रदेश स्वास्थ्य सेवा निर्देशनालयको तथ्याङ्कअनुसार हाल प्रदेशभर आठसय ८७ जना स्वास्थ्यकर्मीको दरबन्दी छ । तर जम्मा दुईसय ९६ जनाको मात्रै पदपूर्ति छ । त्यसमा एकसय ६३ जना विशेषज्ञ चिकित्सकको दरबन्दी हो । कर्णालीमा हाल २७ जना विशेषज्ञ चिकित्सक मात्रै कार्यरत छन् । दरबन्दीमा कार्यरत सातजना विशेषज्ञ चिकित्सक भने अहिले अध्ययन विदामा छन् । दरबन्दी अनुसारका चिकित्सक नहुँदाहाल करारमा विशेषज्ञ चिकित्सक नियुक्त गरेर काम चलाइएको छ । निर्देशनालयका अनुसार हाल कर्णालीभर करारसहित गरेर जम्मा ९४ जना विशेषज्ञ चिकित्सक कार्यरत छन् । उपलब्ध जनशक्ति कोरोना महामारीसँग जुध्नपर्याप्त नभएकोस्वास्थ्य निर्देशनालयका निर्देशक डाक्टर रविन खड्का बताउँछन् । अहिले पनि यहाँ दरबन्दी अनुसारका चिकित्सक छैनन्, हामीलेकरारमा नियुक्त गरेर काम चलाउनु परेको छ उनले भने, कोरोना महामारीको दर बढ्दो छ, यो महामारीसँग लड्नका लागि कर्णालीसँग दक्ष जनशक्तिको चरम अभाव छ ।बुधबार मात्र मुख्यमन्त्री महेन्द्रबहादुर शाहीले प्रदेश अस्पताल सुर्खेतमा कार्यरत चिकित्सकहरुसँग महामारी नियन्त्रणबारे छलफल गरे । सो अवसरमा चिकित्सकले महामारी नियन्त्रणका लागि तत्काल आवश्यक स्वास्थ्यकर्मी र पूर्वाधारको व्यवस्था गर्न हारगुहार नै गरे । चिकित्कहरुले कोरोना नियन्त्रणका लागि जनशक्ति थप्नुपर्ने, जोखिम भक्ताको सुविधा उपलब्ध गराउनुपर्ने, जिल्ला अस्पतालहरुमा अक्सिजनको व्यवस्थापन गर्नुपर्ने, बेडहरु थप्नुपर्ने,अस्पतालहरुको स्तरोन्नति, र पालिकाहरुमा अक्सिजनसहितको आइसोलेसन सञ्चालन गर्न प्रदेश सरकारसँग आग्रह गरे । प्रदेश सरकारका प्रवक्ता मन्त्री विमला केसीले प्रदेशमा स्वास्थ्यकर्मीको अभाव टार्न संघीय सरकारसँग आवश्यक जनशक्ति माग गरिएको बताइन् । प्रदेश सरकारले जनशक्ति उपलब्ध गराएमा महामारी नियन्त्रणमा सहज हुने उनको भनाइ छ । यसैबीच कर्णालीमा बढ्दै गएको कोरोना संक्रमण नियन्त्रणका लागि केन्द्र सरकारले पनि चासो देखाएको छ । संघीय सरकारका वन तथा वातावरणमन्त्री प्रेमबहादुर आलेले बुधबार मुख्यमन्त्री महेन्द्रबहादुर शाहीलाई टेलिफोन गरी कोरोना नियन्त्रणमा आवश्यक पर्ने सम्पूर्ण साधनस्रोत उपलब्ध गराउन पहल गर्ने प्रतिवद्धता जनाएका हुन् । त्यसक्रममा मुख्यमन्त्री शाहीले दैनिक एकहजार सिलिण्डर भर्न सक्ने क्षमताको अक्सिजन प्लान्ट, एण्टिजेन किट तथा आइसोलेसन निर्माणका लागि केन्द्र सरकारबाट तत्काल थप पहल गरिदिन आग्रह गरे।"
रोकियो गोल्डेन भ्वाइस,"काठमाडौं : रोकिन नि सक्छ मुटु सास चल्दाचल्दै निभ्न सक्छ जिन्दगीको दियो बल्दाबल्दै चलिरहेको सास कति बेला टक्क अडिन्छ ? बलिरहेको दियो कुन बेला निभ्छ ? जिन्दगीको अन्त्य कति बेला कहाँ हुन्छ ? कसैलाई थाहा हुन्न। ८३ वर्षीय गायक प्रेमध्वज प्रधानले यही आशयको गीत २७ दिनअघि रेकर्ड गरे। तर, यही गीत प्रधानको सम्भवतः अन्तिम गीत बन्न पुग्यो। जुन गीतमा पुरु लम्सालको शब्द, जोन शाहीको संगीत छ। उनै प्रिय गायक प्रधानको बिहीबार सुन्धारास्थित काठमाडौं न्युरो तथा जनरल अस्पतालमा निधन भएको छ। नशासम्बन्धी समस्याबाट पीडित प्रधान १२ दिनदेखि उक्त अस्पतालमा उपचाररत थिए। सुरुमा कोभिडको शंका गरिए पनि पीसीआर रिपोर्ट नेगेटिभ आएको थियो। प्रधानले गाएका घुम्तीमा नआऊ है, पर लैजाऊ फूलहरू, यो नेपाली शिर उचाली, नमान लाज यसरी, देउरालीमा बतास चल्यो, गोरेटो त्यो गाउँको, तिमीलाई अचेल कहाँ भेटूँ,लगायत दर्जनौं गीत लोकप्रिय भएका छन्। प्रेमध्वज प्रधानले मेरो गीत गाउनुहुन्छ भनेर सोचेकै थिइनँ, गीतकार लम्साल स्मरण गर्छन्, एउटा सांगीतिक कार्यक्रममा भेट हुँदा यो गीतको शब्दमा उहाँसँग कुरा भएको थियो। शब्द निकै मन परेको बताउनुभएको थियो। प्रधानले पछिल्लो गीत रेकर्ड भएपछि बेला यस्तो छ, भिडियो बनाउन पाइन्छ पाइन्न भनेको लम्साल सुनाउँछन्। उहाँले अहिले नै केही भिडियो र फोटा खिच भन्नुभो। सायद त्यही फोटो र भिडियोमा उहाँले अन्तिमपटक गीत गाइरहनुभएको छ, उनी भन्छन्। सिन्धुपाल्चोकको चौतारामा १९९४ सालमा जन्मिएका प्रधानले गोल्डेन भ्वाइस अफ नेपालको पदवी पाएका थिए। प्रधान नेपाली तथा नेवारी सुगम संगीतका दरिलो खम्बा थिए। उनी अन्तिम अवस्थासम्म पनि गीतसंगीतमै सक्रिय रहे। गीत गाउनकै लागि जन्मिएको हुँ भन्ने प्रधान गीतका शब्दहरूमा भने चुजी थिए। जस्तो कि : पर लैजाऊ फूलहरू, छोपिदेऊ तारा जून बन्द गर गीतहरू, तिम्रो याद आउने सबै चिजहरू गीतकार लम्सालसँग अर्को कुनै प्रेमसम्बन्धी गीत लेखिदिन आग्रह गरेका उनी स्वास्थ्यमा समस्या आएर अस्पताल भर्ना भएका थिए। तर, उक्त गीत गाउन नपाई उनी लाखौं संगीतप्रेमीलाई स्तब्ध तुल्याउँदै बह्मलीन भएका छन्। प्रधानको मृत्युमा दुःख व्यक्त गर्दै गीतकार राजेन्द्र थापा छोटो कवितामार्फत भन्छन्, प्रेमध्वज प्रधान यति बेला बह्मनालमा हुनुहुन्छ। चिता तयार हुँदै छ। चितामा कोही छिटो जान्छन्, कोही ढिलो। सायद चिता थोरै हुने कारण मानिसहरू पालो मिलाएर जान्छन्,। जान चै सबैले जान्छन्। साहित्यकार प्रकाश सायमी प्रधानको मृत्युले नेपाली सुगम संगीतको एउटा महान् युगको अन्त्य भएको बताउँछन्। संगीतकार राजुसिंह नेपाली संगीतको एउटा खम्बा भाचिएको भन्दै दुःख व्यक्त गर्छन्। प्रधान नेपालमै पहिलो पटक डिस रेकर्ड निकाल्ने गायक रहेको सिंहको भनाइ छ। प्रधानले नेपाली गीतलाई मुम्बईमा लगेर रेकर्ड गरी डिस रेकर्डको सुरुवात गरेका थिए। प्रधानले केही समय मुम्बईमै बसेर संगीतको ज्ञान हासिल गरेका थिए। भारतीय संगीतकार जयदेवका चेला पनि हुन् प्रधान। गायक प्रमोद खरेलका अनुसार नेपाली संगीत जगतमा अपुरणीय क्षति भएको छ। स्वरका लागि अनुशासित र नयाँ पुस्ताका प्यारा थिए प्रधान। उनले भर्खरै सिक्दै गरेका पुस्तासँग निकै काम गरेका छन्। प्रधान भन्थे, हामीले यसरी सिक्ने अवसर पाएनौं र दुःख भयो। तर, नेपाली संगीतलाई माया गर्ने र भविष्य खोज्नेहरूलाई हामीले सहयोग गर्नुपर्छ। उनी सांगीतिक कार्यक्रममा पुगेकै हुन्थे। जिन्दगीले जता लान्छ तेतै बग्नुपर्ने रहेछ गीतमा काम गर्ने क्रममा आफूले प्रधानलाई नजिकबाट बुझ्ने मौका पाएको संगीतकार सिंह बताउँछन्। भन्छन्, गीतसंगीतमा एक खालको प्यासन थियो उहाँमा। क्वालिटीको गीत गाउनुपर्छ। गीतले मानिसको मनलाई छुनुपर्छ भन्ने प्रधान चित्त नबुझेसम्म गीतमा मेहनत गरिरहनुहुन्थ्यो। प्रधान नेपाली संगीतका मुधन्य सष्टा हुन्। उनी आफ्नो सांगीतिक जीवनको विश्वविद्यालय भएको सिंह सुनाउँछन्। प्रधानको सांगीतिक उचाइ शब्दमा बताउनै नसक्ने उनको भनाइ छ। सुगम संगीत, राष्ट्रभक्तिका गीत, नेपाल भाषाका गीतलगायत थुप्रै गीतमा स्वर भरेका प्रधान पछिल्लो समय आफ्ना राम्रा गीत रिमेक गर्न व्यस्त थिए। उनी वर्षौंअघि गाएका गीत अहिलेको पुस्ताले मन पराउने बनाउन लागिपरेका थिए। प्रधानको बिहीबारै पशुपति आर्यघाटमा अन्त्येष्टि गरिएको छ। कोरोना संक्रमणको त्रासमा सीमित व्यक्तिको उपस्थिति थियो। आफन्तसहित सहरी विकासमन्त्री रामवीर मानन्धर, संगीतकार टीका भण्डारी, पारस मुकारुङ, शम्भुजित बाँस्कोटालगायत सष्टाहरू आर्यघाट पुगेका थिए। प्रधानको पार्थिव शरीरमा मन्त्री मानन्धरले नेपालको झन्डा ओढाएर सम्मान व्यक्त गरेका थिए। प्रधानका दुई छोरा अमेरिकामा बस्दै आएका छन्। वरिष्ठ गायक तथा संगीतकार प्रेमध्वज प्रधानको निधन अब सम्झनामा प्रेमध्वज प्रधान : च्यातिएको कागजमा अमर गीत"
संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ?,"काठमाडौं : उपभोक्ता अधिकारकर्मीले कोरोना संक्रमित बिरामीबाट निजी अस्पतालले चर्को शुल्क असुलेर कानुन उल्लंघन गरेको बताएका छन्। अस्पतालहरूले सामाजिक उत्तरदायित्वअन्तर्गत न्यून सेवाशुल्क निर्धारण गरी बिरामीको उपचार गर्नुको साटो कमाउ धन्दा बनाएको उनीहरूको टिप्पणी छ। महामारीको अवस्थामा अस्पतालहरूले आफूखुसी शुल्क निर्धारण गर्नु भनेको बिरामीको ज्यानसँग खेलवाड गर्नु सरह हो, उपभोक्ता हित संरक्षण मञ्चका अध्यक्ष ज्योति बानियाँले भने, यस्ता अस्पताललाई तत्कालै कानुनी दायरामा ल्याएर कडा कारबाही गर्नुपर्छ। राष्ट्रिय उपभोक्ता मञ्चका अध्यक्ष प्रेमलाल महर्जनले अस्पतालले आफूखुसी शुल्क तोकेर बिरामीमाथि क्रूरता प्रदर्शन गरेको बताए। उपचारका नाममा चर्को शुल्क निर्धारण गरी अस्पतालले कोभिडका बिरामीलाई मृत्युको दोसाँधमा पुर्याएको अध्यक्ष महर्जनको भनाइ छ। बिरामी निको हुनुको साटो शुल्ककै कारण मृत्युको दोसाँधमा पुग्ने अवस्था बनाइएको छ, महर्जनले भने, अस्पतालहरूले बिरामीमाथि निकृष्ट कार्यका साथै जघन्य अपराध गरेका छन्। यस्ता अस्पताललाई कुनै पनि शर्तमा छुट दिनुहुन्न। नेपालको संविधानले जनताको स्वास्थ्यको अधिकारलाई प्रत्याभूति गरेको छ। यसका साथै उपभोक्ता संरक्षण ऐन, हस्पिटल एक्रिडिएसन ऐन, कालोबजारी तथा केही अन्य सामाजिक अपराध तथा सजाय ऐन तथा फौजदारी अपराध संहिताको इलाज गर्नेको महल आकर्षित गरी विभिन्न प्रकारको कारबाही गर्न सकिने अवस्था छ। ह्याम्स अस्पताल र काठमाडौं मेडिकल कलेजले चर्को शुल्क निर्धारण गरेका छन्। उपत्यकाका अन्य र जिल्लाका अस्पतालले पनि यही अवस्था बनाएका छन्। सकेसम्म कम शुल्कमा बिरामीको गुणस्तरीय उपचार गर्नुको साटो अस्पतालले कमाउ धन्दा बनाएका छन्। कुन ऐनमा कस्तो सजाय ? उपभोक्ता संरक्षण ऐनको दफा ३ अन्तर्गत वस्तु र सेवामा उपभोक्ताको अधिकार सहज रूपमा हुनुपर्ने परिभाषित गरिएको छ। यही ऐनको दफा ४ को वस्तु वा सेवाको नियमनअन्तर्गत उपदफा (घ) ले वस्तु वा सेवाका उत्पादक, बिक्रेता वा वितरकले अवाञ्छित तरिकाले गरेको मूल्य निर्धारण वा वृद्धिलाई रोक्नु नियन्त्रण गर्नु सरकारको दायित्व भएको व्यवस्था गरेको छ। यस्तै दफा १२ अन्तर्गत सेवाप्रदायकको दायित्वभित्र बिनाभेदभाव उपभोक्तालाई सेवा प्रदान गर्ने उल्लेख छ। यस्तो नगरेको अवस्थामा कसुर मानी कसुर गर्ने वा गराउनेलाई २ वर्षदेखि ३ वर्षसम्मको कैद वा ३ लाखदेखि ५ लाख रुपैयाँसम्म जरिवाना वा दुवै सजाय हुन सक्ने व्यवस्था गरेको छ। दफा १६ मा अनुचित व्यापारिक तथा व्यवसायजन्य क्रियाकलाप गर्न नहुने व्यवस्था छ। यो दफाको उपदफा (घ) ले कुनै वस्तु वा सेवाको वास्तविक लागतको आधारभन्दा फरक आधारमा उपभोक्ता मूल्यमा भार पर्ने गरी मूल्य निर्धारण गर्नेलाई कसुर मानेको छ। यस्तो कसुर गर्ने वा गराउनेलाई २ वर्षदेखि ५ वर्षसम्म कैद वा ४ लाखदेखि ६ लाख रुपैयाँसम्म जरिवाना वा दुवै सजाय हुने व्यवस्था गरिएको छ। यस्तै उपभोक्ता संरक्षण ऐनको दफा ५३ ले अत्यावश्यक वस्तु वा सेवा सुपथ मूल्यमा उपलब्ध गराउनुपर्ने उल्लेख गरेको छ। यस्तै कालोबजारी तथा केही अन्य सामाजिक अपराध तथा सजाय ऐनको दफा ३ को नाफाखोरीअन्तर्गत व्यापारको प्रचलनअनुसार सामान्यतया सयकडा २० प्रतिशतभन्दा बढी मुनाफा लिएको अवस्थामा वा अभावको लाभ उठाएर अनुचित नाफा लिएको खण्डमा निजलाई १ वर्षसम्म कैद वा २ लाख ५० हजार रुपैयाँसम्म जरिवाना वा दुवै हुन सक्ने व्यवस्था गरिएको छ। यसैगरी मुलुकी फौजदारी अपराध संहिताको इलाज गर्नेको महलको आधारमा चर्को मूल्य असुल गरी बिरामीलाई सास्ती दिने संस्था वा व्यक्तिलाई २ बर्षदेखि १४ बर्षको कैद र बिगोबमोजिम क्षतिपूर्ति भराउने व्यवस्था गरिएको छ। साथै हस्पिटल एक्रिडिएसन ऐनले अस्पतालहरूले आफूखुसी स्तर निर्धारण गरी चर्को शुल्क निर्धारण गर्न नपाउने व्यवस्था गरेको छ।"
अस्पताल शुल्क अचाक्ली,"काठमाडौं : देश कोरोना महामारीको उत्कर्षमा छ। सरकारी अस्पतालमा बेड नपाएर बिरामी सडकमा अक्सिजन सिलिन्डर जोडेरसमेत सुताइएका छन्। अर्कातिर केही निजी अस्पताल भने यही महाविपत्तिलाई कमाउ धन्दामा उपयोग गरिरहेका छन्। ह्याम्स अस्पतालले बिरामीका लागि बनाएको शुल्कको सूचीसहितको मञ्जुरीनामा को सर्वत्र टिकाटिप्पणी भइरहेको छ। कोभिडका बिरामीका लागि एकै दिनको एउटा क्याबिनको ५० हजार रुपैयाँ उक्त अस्पतालले तोकेको छ। सरकारले कोभिडका बिरामीको उपचार गरेबापत सरकारी अस्पताललाई शुल्क तिर्छ। निजी अस्पतालको खर्च बढी हुने भएकाले सरकारद्वारा निर्धारित शुल्कमा ५० प्रतिशत थपेर लिन सकिने छुट दिइएको स्वास्थ्य मन्त्रालयका प्रवक्ता प्राडा जागेश्वर गौतमले जानकारी दिए। अस्पतालमा कोभिड१९ केयर सञ्चालन सम्झौतामा संक्रमितको उपचार व्यवस्थापनमा लाग्ने खर्च सामान्य उपचारका लागि ३ हजार ५ सय, मध्यम उपचारका लागि ७ हजार र गम्भीर उपचार (भेन्टिलेटर) का लागि १५ हजार प्रतिबिरामी प्रतिदिन तय गरिएको छ। डा गौतमका अनुसार त्यो रकम सरकारले प्रत्येक महिना अस्पतालको दाबीबमोजिम शोधभर्ना भुक्तानी गर्छ। ह्याम्सले साधारण वार्डकै ७ हजार तोकेको छ। उसले आईसीयू बेडको शुल्क २२ हजार राखेको छ। सरकारले आईसीयूसहितको बेडको शुल्क ७ हजार मात्रै लिनु भनेको छ। आइसोलेसन प्राइभेट रूमको २१ हजार, डिलक्सको २६ हजार र स्विटको ५० हजार रुपैयाँ शुल्क राखिएको छ। त्यति मात्र होइन, डाक्टरको शुल्क प्रतिभिजिट १५ सय रुपैयाँ राखिएको छ। नर्सिङ शुल्क त्यसमा अतिरिक्त लाग्ने भनिएको छ। तर, कति खुलाइएको छ। यति महँगो शुल्कमा स्विट मा बस्ने बिरामीले खानाको शुल्क छुट्टै तिर्नुपर्ने छ। गैरकानुनी रूपमा यसरी शुल्क उठाउन उक्त अस्पतालले एउटा मञ्जुरीनामामा हस्ताक्षर गराउने गरेको छ। त्यसमा लेखिएको छ, यस अस्पतालमा उपचारको क्रममा लाग्ने खर्चकाबारे पनि पूर्णरूपमा जानकारी गराइएको छ। सरकारी अस्पतालमा उपचार निःशुल्क हुने अस्पताल प्रशासनले जानकारी गराए तापनि ममेरो बिरामीलाई आफ्नो इच्छाले यस अस्पतालमा उपचार गराउन चाहन्छु। यस अस्पतालमा उपचारको क्रममा लाग्ने सम्पूर्ण खर्च स्वयं बेहोर्ने छु तथा यसबारे उजुरबाजुर गर्ने छैन। त्यस्तै काठमाडौं मेडिकल कलेज पब्लिक लिमिटेड (केएमसी) ले प्रतिदिन क्याबिनसहितको सिंगल बेडलाई २० हजार, क्याबिनसहितको डबल बेडलाई १० हजार, क्याबिनसहितको डिलक्सलाई २५ हजार र क्याबिनसहितको सुपर डिलक्सलाई प्रतिदिन ३० हजार शुल्क निर्धारण गरेको छ। यसमा औषधी, विभिन्न प्रकारको जाँच, खाद्य तथा पेयजन्य पदार्थको खर्च भने जोडिएको छैन। संक्रमितबाट अस्पतालले चर्को शुल्क असुल्नु कानुन विपरीत : कुन ऐनमा कस्तो सजाय ? जनप्रतिनिधिका गाडी एम्बुलेन्स उपचारमा दाउ छोपाइ महामारीमा मौन निजीमा छैन एकरूपता अन्य केही निजी अस्पतालले पनि तोकिएभन्दा बढी शुल्क लिइरहेको पाइएको छ। तर, यी दुईले जस्तो सूचना निकालेरै सार्वजनिक गरेका छैनन्। जिल्ला प्रशासन कार्यालय काठमाडौंले हेम्स र केएमसीलाई स्पष्टीकरण सोधेको छ। प्रमुख जिल्ला अधिकारी कालीप्रसाद पराजुलीले मौखिक र लिखित रूपमै स्पष्टीकरण सोधिएको बताए। बोलाएर मौखिक पनि सोधेका छौं। लिखित रूपमा पनि सोधेका छौं, प्रजिअ पराजुलीले भने, लिखित उत्तर आएको छैन। आएपछि स्वास्थ्य मन्त्रालयसँग बसेर सम्झौताअनुसार काम भएको छछैन यकिन गरी कानुनबमोजिम कारबाही अघि बढाइनेछ। स्वास्थ्य मन्त्रालयका प्रवक्ता डा गौतमले सरकारले तोकेभन्दा बढी शुल्क लिएको पाइएमा तत्काल कारबाही गर्ने चेतावनी दिए। उनले तोकभन्दा बढी शुल्क लिने नपाउने स्पष्ट पारे। प्रमाण लिएर आउनुहोस्। हामीसँग मेकानिज्म छ। तत्काल थुनिदिन्छौं, उनले भने, तर यहाँ बोल्ने, लेख्ने मात्रै भो। प्रमाण लिएर आउन भने सबै डराउने ? पत्रकारले पनि लेख्ने मात्रै, बिरामीले प्रमाण लिएर आउनुभन्दा लुरुलुरु तिर्ने ? उनले महामारीमा बढी शुल्क लिनेविरुद्ध बोली होइन, मन्त्रालय एक्सन मै जाने स्पष्ट पारे। उपप्रधानमन्त्री ईश्वर पोखरेलले सरकारले तोकेभन्दा बढी शुल्क लिने निजी अस्पताललाई कारबाही हुने बताए। निजी अस्पतालमा सरकारले तोकेको दस्तुरअनुसारै उपचार हुनुपर्छ। त्यसभन्दा फरक भएको भन्ने सूचना पाएका छौं। काठमाडौंका बिभिन्न अस्पतालले मनपरी ढंगले रकम लिएको भन्ने गुनासो आएपछि जिल्ला प्रशासनले चेतावनी दिइसकेको छ। यदि त्यस्तो भेटिए कारबाही हुन्छ, उपप्रधानमन्त्री पोखरेलले भने। ह्याम्स अस्पतालले भने विज्ञप्ति जारी गरी क्याबिनको हकमा स्वास्थ्य मन्त्रालयको स्वीकृतिबमोजिम थप रकम लिन पाउने व्यवस्थाअनुरुप वैज्ञानिक हिसाबले दर तोकेको दाबी गरेको छ। जब कि सरकारले बढीमा १५ हजार रुपैयाँ तोकेको छ। त्यसको ५० प्रतिशत अर्थात् साढे ७ हजार थपेर साढे २२ हजार रुपैयाँसम्म लिन पाइन्छ। तर, भेन्टिलेटरमा राख्नुपर्ने बिरामीलाई मात्र। निजी अस्पताल तथा नर्सिङ होम संघका वरिष्ठ उपाध्यक्ष कुमार थापाले मेडिकल कलेजले बढी शुल्क लिनु नाजायज भए पनि निजी अस्पतालको हकमा खर्च धान्न सक्ने जति मात्रै लिइरहेको उल्लेख गरे। खर्च चल्नेभन्दा बढी शुल्क लिएजस्तो मलाई लाग्दैन, उनले भने, तर पनि यो महामारीमा सकेसम्म बिरामीलाई अप्ठ्यारो पर्ने गरी शुल्क नलिइदिनु होला।"
