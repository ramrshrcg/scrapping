शीर्षक,विवरण
अनलाइन अर्थात् झन् लाइन,"लाइन होइन, अब अनलाइन। सरकारले नागरिकको चाप हुने अड्डामा लाइन घटाउन नागरिक एप सार्वजनिक गरेपछि चर्चाको शब्द हो यो। भिड लाग्ने सरकारी कार्यालयलाई प्राथमिकतामा राखेर घरबाटै मोबाइलमा काम हुने वातावरण बनाउने सरकारको तयारी पनि थियो। अन्य कार्यालयले आफ्नो अनलाइनबाट पनि सेवा दिन सुरु गरे। तर, सरकारको अनलाइन सेवाले लाइन घटाएन। यसलाई व्यवस्थित गर्न नसक्दा नागरिकले अझै दुःख पाएका छन्। अनलाइन सेवा नहुँदा चार दिनमा सकिने काम पनि १२ दिनसम्म लाग्ने गरेको छ। यसको उदाहरण हो, कन्सुलर विभागमा विदेश जाने कागजात प्रमाणीकरण गर्नु। वैदेशिक रोजगारीका लागि प्रहरी रिपोर्ट लिएर कन्सुलरबाट प्रमाणीकरण गर्न अनलाइन सेवा सुरु भएपछि सास्ती बढेको छ। अनलाइन प्रणालीमा जानुअघि चार दिनमा हुने काम अहिले १२ दिनसम्म लाग्छ। यसको मुख्य समस्या भनेकै विभागको अनलाइन सेवाको विषयमा नागरिकलाई जानकारी नहुनु र सबै सेवाग्राहीमा अनलाइनको पहुँच नहुनु हो। प्रणाली परिवर्तन गरेपछि पनि विभागमा नै काम गर्न पुग्ने सेवाग्राही कम छैनन्। यहाँ पुगेपछि पनि उनीहरूले अनलाइनबाटै सेवा लिनुपर्दा चाप उच्च छ तर काम सुस्त। पहिले दैनिक २५ सय जनाको प्रमाणीकरण गर्ने विभागले यो सेवा पछि एक हजारलाई पनि सेवा दिन सकेको छैन। कन्सुलर विभाग मात्रै होइन, अनलाइन सेवा सुरु गरेका सरकारी कार्यालयहरूको हालत उस्तै छ। समय अनुकूल परिवर्तन हुन नसक्दा यस्ता सेवा औपचारिकतामा सीमित बन्दैछन्। सेवा सुरु गर्ने तर नागरिकको अवस्था थाहा पाउन नसक्नु समस्या हो। कर्मचारीमा पनि समयअनुसार क्षमता वृद्धि छैन। नेपालका नागरिक क्रमशः इन्टरनेटको पहुँचमा पुग्ने क्रममा छन्। पहुँचमा पुगेकामा पनि यस्ता सेवाको जानकारी नहुँदा कार्यालयमा नै धाउनुपर्ने अवस्था छ। वैदेशिक रोजगारीमा जाने अधिकांश नागरिक ग्रामीण क्षेत्रका छन्। अनलाइन सेवाका लागि इन्टरनेटको आवश्यक पर्छ। सबैको पहुँचमा यो सेवा छैन र बुझ्न पनि समय लाग्छ। सरकारले डिजिटल नेपाल को महत्वाकांक्षी योजना ल्याएको छ । त्यो लक्ष्य पूरा गर्न डिजिटल नेपाल फ्रेमवर्क तयार भयो। जसका लागि आवश्यक कानुन निर्माण र पूर्वाधार विकास पनि भए। नागरिकलाई प्रदान गरिने सेवालाई अनलाइनमा लैजाने महत्वाकांक्षी योजना आयो। तर, नागरिकमा चेतना, सूचना र प्रविधि नपुग्दै सुरु गरिएको अनलाइन सेवा प्रभावकारी बन्न समस्या छ। नागरिक एप पनि महत्वकांक्षी योजनामा पर्छ। अनलाइनमार्फत प्रदान गर्ने सेवालाई एकीकृत रूपमा उपलब्ध गराउने नागरिक एप को लक्ष्य हो। सरकारले प्रदान गर्ने सेवालाई जनताको हातहातमा पुर्याउन एप आए पनि इन्टरनेट घरमा पुगेन। त्यसैले एप डाउनलोड गरे पनि सेवा भने कार्यालय नै पुग्नु पर्छ। डिजिटल नेपाल फ्रेमवर्कमा नागरिकलाई विद्युतीय माध्यममार्फत सेवा प्रदान गर्ने लक्ष्य सरकारको हो। यसभित्र सरकारी कामलाई कागजरहित बनाउने उद्देश्य समेत भेटिन्छ। यी सेवामार्फत छिटो, छरितो, पारदर्शी, प्रभावकारी र जवाफदेही ढंगले नागरिकलाई राज्यका सेवा पुर्याउने ध्येय सरकारको छ। यो योजनालाई मूर्तरूप दिन देशका ७७ जिल्लालाई अप्टिकल फाइबर नेटवर्कमा जोड्न पनि सुरु भयो। अप्टिकल फाइबर पुगेपछि मात्रै इन्टरनेटको पहुँचमा कार्यालय र नागरिकमा पुग्ने हो। जुन काम पहिले नै गर्नुपर्ने थियो। तर पहिले अनलाइन सेवा सुरु गर्दा अवस्था भद्रगोल बनेको हो। यस्तो कामले नागरिकलाई भन्दा इन्टरनेको सेवा दिने साइबरलाई फाइदा छ। कार्यालय पुग्दा लाग्नेभन्दा धेरै रुपैयाँ नागरिकले अनलाइन भर्न खर्च गर्दैछन्। अनलाइन सेवा अन्तराष्ट्रिय स्तरको सेवा हो। यसलाई व्यवस्थित गरे नागरिकलाई सहजता छ नै। तर, सेवा सुरु गरेको जानकारी दिनेदेखि नागरिकमा अनलाइन सेवाको प्रयोगका विषयमा जनचेतना समयमा दिनुपर्छ। प्रत्येक नागरिकको पहुँचमा पहिले इन्टरनेट सेवा पुर्याउन सक्नुपर्छ। यस्तो सेवा दिने कार्यालयले सेवा शाखा स्थानीय तहसम्म विस्तार गर्नुपर्छ। अनि मात्रै सरकारको लाइन होइन अब अनलाइन नारा प्रभावकारी बन्छ।"
"सकसमा संसद् : सभामुख बोलिरहे, एमालेले अवरोध गरिरह्यो","काठमाडौं : सरकारले आकस्मिक बोलाएको संसद् अधिवेशनको पहिलो दिन नै विपक्षी एमालेले अवरोध गरेको छ। सभामुख सापकोटाले बीचबीचमा स्थगित गर्दै बैठक अघि बढाउने कोसिस गरे। तर, एकै दिन बसेका तीन बैठक एमालेले लगातार अवरोध गर्यो। सभामुख सापकोटाले आफ्नो पार्टी फुटाउन भूमिका खेलेको भन्दै एमालेले अवरोध गरेको हो। विगतमा सरकारकाविरुद्ध विपक्षीले अवरोध गर्ने संसदीय चलन र परम्परा थियो। तर, एमालेले सभामुखको तटस्थ र निष्पक्ष भूमिकामाथि प्रश्न उठाउंदै अवरोध गर्यो। संसदमा सभामुखको आचरण वा निर्णयको आलोचना गर्न नपाइने प्रतिनिधिसभा नियमावलीको नियमतर्फ सभामुखले पटकपटक ध्यानाकर्षण गराए। तर, एमालेले सुनेन। एमालेले सभामुखविरुद्ध संसद अवरोध गर्ने निर्णय संसदीय दलको बैठकमै गरेको थियो। पार्टीले कारबाही गरेका १४ जना सांसदको पद रिक्त नगरी अर्को दल गठन गर्न सभामुख सापकोटाले भूमिका खेलेको एमालेको आरोप छ। एमालेले माधव नेपालसहित १४ जना सांसदलाई कारबाही गर्दै पदमुक्त गर्न सभामुख सापकोटालाई पत्र पठाएको थियो। तर, सापकोटाले उक्त पत्रलाई कार्यान्वयनमा नलगेपछि निर्वाचन आयोगले नेपालसहितका सांसदको पद कायम राख्दै नयाँ दल दर्ता गरेको थियो। १४ जना सांसदमाथिको कारबाही टुंगो नलागेसम्म संसद् चल्न नसक्ने भन्दै एमालेले राष्ट्रियसभा पनि अवरोध गर्यो। प्रतिनिधिसभा बैठकको प्रारम्भमै एमाले सांसदहरू उठेर विरोध जनाए। सभामुख सापकोटाले प्रमुख सचेतक विशाल भट्टराईलाई बोल्न समय दिए। भट्टराईले बैठक सञ्चालन गर्न नदिने बताए। कसैलाई १८ घण्टामा कारबाही गर्ने र कसैलाई २४ घण्टामा गर्ने ? त्यो नियम एमालेमाथि किन लागू भएन ? सभामुखले समानता पूर्ण व्यवहार गर्ने हो कि होइन ? उनले भने, सभामुखसँगै निर्वाचन आयोग पनि एमाले टुक्राउन नियोजित रूपमा लाग्यो। सापकोटाले तपाईंहरूका मागप्रति ध्यानाकर्षण भयो, अब सदन सुचारु गर्न सहयोग गर्नुहोस् भनेर आग्रह गरे लगत्तै एमाले रोष्टम पसेर नारावाजीमामा उत्रियो। सभामुख सापकोटाले प्रतिनिधिसभा नियमावलीको नियमतर्फ ध्यानाकर्षण गराए। तर, एमाले पछि हटेन। सभामुखले १५ मिनेटका लागि बैठक स्थगित गरे। दोस्रो बैठकमा पनि एमालेले सोही माग राखेर अवरोध गर्यो। सभामुख सापकोटाले कड्केर भने, संविधान छ, नियम छ, कानुन छ। बैठक सञ्चालन गर्न विपक्षीको अझ बढी दायित्व हुन्छ। उनले १४ सांसद कारबाहीबारे आफूले कानुनअनुसार नै निर्णय लिएको र कारबाहीको विषय सर्वोच्च अदालतमा विचाराधीन रहेको बताए। एमाले सांसदहरू थप आक्रोशित हँुंदै नारावाजीमा उत्रे। संवैधानिक सर्वोच्चता कायम गर लगायतका नारावाजी गरेपछि बैठक पुनः १५ मिनेटलाई स्थागित भयो। तेस्रो बैठकमा पनि अवरोध भयो। तर, यसपटक भने सभामुख सापकोटा रोकिएनन्। उनले अवरोधबीच राजनीतिक दल विभाजनसम्बन्धी अध्यादेश पेश गर्न गृहमन्त्री बालकृष्ण खाँणलाई समय दिए। त्यसपछि एमाले थप आक्रोशित भयो। सांसद गंगा चौधरी सभामुखको आसनतर्फ अघि बढ्न खोजिन्। त्यस क्रममा मर्यादापालक र चौधरीबीच घम्साघम्सी भयो। संसद चल्ने अवस्था नभएको भन्दै सभामुख सापकोटाले शुक्रबार १ बजे बस्ने गरी बैठक स्थगित गरे। सभामुख मानेर जाने सक्ने अवस्था रहेन पार्टी फुटाउन भूमिका खेलेको भन्दै एमाले अध्यक्ष केपी ओलीले सभामुख अग्नि सापकोटालाई मान्न नसकिने बताए। पार्टीले २५ साउनमा कारबाही गरेका सांसदलाई पदमुक्त नगरेर सभामुखले एमाले विरोधी र गैरसंसदीय काम गरेको ओलीको आरोप थियो। एमालेले कारबाही गरेपछि १४ जना गैरसांसद हुन्, संसदीय दलमा ओलीको भनाइ उदृत गर्दै भट्टराईले भने, गैरसांसदको उपस्थितिमा बैठक बस्नु संसद नियमावली विपरीत हो।"
साझा बन्दै तीज,"नितु घलेकाठमाडौं, सजनी श्रेष्ठकाठमाडौं, मनिका झाजनकपुरधाम, शुभलक्ष्मी बिकहेटौंडा हरितालिका तीज पर्व नेपाली महिलाको साझा पर्व बन्दै गएको छ। भाद्र शुक्ल तृतीयका दिन मनाइने यो पर्वलाई हरेक जाति तथा समुदायका दिदीबहिनीले महत्व दिँदै आएका छन्। भोजपुर तिवारी भञ्ज्याङकी ८० वर्षीया कृष्णमाया घले चाडपर्व सबैको साझा भएको बताउँछिन्। भन्छिन्, तेरोमेरो होइन, चाड सबैको साझा हो। उनका अनुसार बर्खा (असारसाउन)मा कामले लखतरान बनाउँथ्यो। भदौमा भने अलिक फुर्सद मिल्थ्यो। मनमा एक खालको उमंग छाउँथ्यो। धानका गाभा हरियो बन्दै जान्थे। खोलानाला उर्लिरहेकै हुन्थे। त्यो बेला बहिनीलाई दर ख्वाउने निम्तो लिएर माइतबाट दाइ टुप्लुक्क आइपुग्थे। तब कोसेलीपात बोकेर उनी माइत जान्थिन्। माइतीमा दर खाँदै छमछमी नाचेको सम्झना उनी गर्छिन्। घिउमा बेसारसहित चामल राखेर पकाएको चाम्रे, तिलको छोप राखेको अचार, मासुका परिकार उनको सम्झनामा छ। उनी सानो छँदा आमा र काकीहरूसँग तीजको अघिल्लो मध्यरात दर खाइएको सम्झना गर्छिन्। आफूले छोरीहरूलाई उसरी नै दर ख्वाउने गरेको उनी बताउँछिन्। उनका अनुसार एक पुस्ताबाट अर्कोमा परम्परागत शिक्षा सार्न यस्ता चलन आवश्यक छ। तर, निराहार ब्रत बसेर पञ्चमीका दिन पानीको मुहान खोज्दै नुहाउन जाने चलन परिवर्तन भएको उनको बुझाइ छ। ताप्लेजुङको फुङलिङ नगरपालिका५ मा आदिवासी जनजातिको बाहुल्य छ। तर, यहाँ सबै जात, धर्म तथा समुदायका मानिसले तीजलगायत चाडवाड मिलेरै मनाउँदै आएको ५९ वर्षीया हिमादेवी ओझा बताउँछिन्। वडाध्यक्षसमेत रहेकी ओझा भन्छिन्, छिटफुट कसैले मान्दैनन्। नत्र सबैले तीज मान्छन्। चाडपर्व कसैको पेवा नहुने उनको ठम्याइ छ। त्यसैले १५ वर्षदेखि प्रत्येक तीजमा बृहत् कार्यक्रम आयोजना गर्दै आएको उनी सुनाउँछिन्। सामाजिक सद्भाव भड्काउन हुँदैन। हामी सबै मिलेर चाडबाड मनाउँछौं, उनी भन्छिन्। ब्राह्मण, क्षेत्रीजस्तै जनजाति समुदायमा पहिलादेखि नै तीज मनाउँदै आएको आफूले देखेको उनको भनाइ छ। पोखरामा बुधबार तीजको दर खाने क्रममा नाचगान गर्दै महिलाहरू। काठमाडौं कपनकी रजनी श्रेष्ठ अन्तरजातीय विवाहका कारण पनि संस्कृतिहरू अझै साझा बन्दै गएको अनुभव सुनाउँछिन्। श्रेष्ठले पौडेलसँग विवाह भएपछि तीज मनाउन थालेकी रहेछन्। तर, यो पर्वमा कठोर ब्रत बस्नुपर्छ भन्ने सुनेकाले सुरुमा डर लागेको उनको भनाइ छ। भन्छिन्, व्रतमा गाह्रो भएर नाँच्दानाँच्दै बेहोस भएका किस्साहरू सुनेकी थिएँ। तर, नयाँ परम्परालाई आत्मसात गर्नु चुनौतीका साथै रमाइलो हुने रहेछ। श्रीमान्को आयु लामो हुन्छ भन्ने विश्वासले व्रत बस्ने परम्परा मन परेको उनी बताउँछिन्। परिवारले कठोर तरिकाले व्रत नबस्न सुझाएकाले सजिलो भएको उनको भनाइ छ। भन्छिन्, जातजातिभन्दा माथि उठेर यस्ता चाडबाड, संस्कृतिलाई अपनाउने हो। हाम्रा परम्परा, रीतिरिवाज साझा बन्नेछन्। चेलीबेटी बोलाएर दर ख्वाउँदा, नाचगान र उपहार आदानप्रदान गर्दा रमाइलो लाग्ने उनी बताउँछिन्। मधेसमा तीजको क्रेजतीजका अवसरमा बुधबार एक गैरसरकारी संस्थाले आयोजना गरेको तीजको लहर आयो बरी लै गीत घन्किरहेको थियो। ५७ वर्षीया सरिता साह ५० जनाभन्दा बढी महिलाको बीचमा छमछमी नाचिन्। नेपाली भाषाको गीत उनले खासै बुझिनन्। तापनि उल्लासमय वातावरणमा उनले निकै रमाइलो गरिन्। मधेसमा तीज व्रतको परम्परागत शैली छ। तर, पहाडी र मधेसी समुदायका महिला एकजुट भएर पर्व मनाउन थालेपछि यसमा आधुनिकीकरण पनि मिश्रित हँुदै गएको छ। मधेसी समुदायका महिलालाई पनि तीज आउनुभन्दा दुई साताअघि नै तीज लाग्न थालेको छ। शुभकामना आदानप्रदान र दर खाने कार्यक्रममा सहभागी हुन थाल्छन्। विशेष गरी महिलासम्बद्ध संघसंस्थाको आयोजनामा तीजलाई खुलेर रमाइलो गर्ने अवसरका रुपमा मनाउन थालिएको छ। मधेसी समुदायमा तीजको व्रत पहाडी समुदायभन्दा केही भिन्न हुन्छ। सबै जातजातीका महिला श्रीमान्को दीर्घायुको कामना गरी व्रत बस्ने गर्छन्। व्रतको एक दिनअगावै नहायखाय अर्थात् चोखोनीति गरिन्छ। यस दिन कपाल धोएर चोखो खाने कुरा खाई आफूलाई व्रत बस्न मानसीक रुपमा तयार गर्छन्। माछा मासु, लसुनप्याज, मसुरोको दाललगायत खानेकुराहरू व्रतको एक दिनअगावै वर्जित गरिएको हुन्छ। तीज व्रत २४ घण्टा निराहार (पानी पनि नखाई) बस्ने गर्छन्। यस दिन शिवपार्वतीको अर्धनारिस्वर रूपको पुजाविधि विधानका साथ गरिन्छ। राती पनि पूजाआरती गरेर जाग्राम बस्ने परम्परा छ। र, अर्को दिन बिहानै पूजा बिर्सजनपछि मात्रै अन्नजल ग्रहण गर्ने गरिन्छ। पूर्ण निष्ठाका साथ व्रत बसे परिवारमा सुख शान्ती छाउने, श्रीमान्को आयु लामो हुने जनविश्वास छ। माझी समुदायमा पनि रौनक हिन्दू नारीले मनाउँदै आएको तीज माझी महिलाले पनि मनाउन थालेका छन्। आफ्नो समुदायका बस्तीहरूमा उहिले यो पर्व मनाउने चलन नभएको तर हाल आएर धेरै महिलाको यसतर्फ आकर्षण बढेको मकवानपुरको बकैया गाउँ कार्यपालिका सदस्य लक्ष्मी माझी सुनाउँछिन्। चलनको हिसाबले भन्ने हो भने यो हाम्रो पर्व थिएन। उहिले यो चाड हाम्रो जातिमा खासै मनाइन्नथ्यो, उनी भन्छिन्, बिस्तारै मिश्रित बस्ती बढ्दै गएपछि अहिले धेरैले तीज मनाउन थाल्नुभएको छ। उनीहरूले पनि दर खाएर व्रत बसी खोलामा गएर पूजा गरेपछि तीज सम्पन्न हुन्छ। बकैया गाउँपालिका३, ४, ५, ६ र ७ का निश्चित स्थानमा यस समुदायको बाक्लो बसोबास छ। निश्चित क्षेत्रमा झुरुप्प घर बनाएर बस्ने भएकाले पनि माझी जातिले आफ्नो बेग्लै चालचलन बचाएर राखेको मानिन्छ। विशेष गरी खोला आसपास बस्ने भएकाले उनीहरूले खोलालाई विशेष महत्वका साथ लिन्छन्। बर्सेनि खोलाको पूजा गर्छन्। खोलालाई भगवानका रूपमा मान्छन्। खोलाकै पूजा गरी लदी पर्व धुमधामसाथ मनाउँछन्। उक्त अवसरमा बकैया गाउँपालिकाले लदी पर्व विशेष कार्यक्रम गरी बिदासमेत दिने गरेको उपाध्यक्ष सरला बोलखेको भनाइ छ। बकैया र बागमती गाउँपालिकामा यस जातिको बढी बसोबास छ।"
मन्त्रिपरिषद् विस्तार र एमसीसीबारे छलफल,"काठमाडौँ: मन्त्रिपरिषद् विस्तार र एमसीसी पारित गर्नेनगर्ने बारे साझा धारणा बनाउन सत्तारुढ गठवन्धनको बैठक प्रधानमन्त्री निवास वालुवाटारमा सुरु भएको छ । बैठकमा प्रधानमन्त्री शेर बहादुर देउवा, माओवादी केन्द्रका अध्यक्ष पुष्पकमल दाहाल, नेकपा (एकीकृत समाजवादी) पार्टीका अध्यक्ष माधव कुमार नेपाल, जनता समाजवादी पार्टीका अध्यक्ष उपेन्द्र यादव र केही दोस्रो वरियताका नेताहरुको सहभागिता रहेको छ । अमेरिकी सहयोग नियोग मिलेनियम च्यालेन्ज कर्पोरेसन(एमसीसी) संसदबाट पारित गर्ने वा नगर्ने भन्ने विषयमा साझा धारणा बनाउन शीर्ष नेताहरु छलफलमा जुटेका हुन् । बिहीबार बिहानै कंग्रेस बाहेक तीन दलका शीर्ष नेताहरु दाहाल, नेपाल र यादवबीच सोही विषयमा छलफल भएको थियो । एमसीसी पारित गर्ने वा नगर्ने विषयमा वहस भइरहेका बेला पछिल्लो अवस्था बुझ्न वासिङटन डीसीबाट एमसीसी उपाध्यक्ष फातिमा सुमार बिहीबार बिहान काठमाडौँ आएकी छन् । नेपाल आएलगत्तै एमाले अध्यक्ष केपी शर्मा ओलीसँग भेटी उनले एमसीसीको बारेमा पार्टीको आधिकारिक धारणा मागेकी थिइन । जवाफमा अध्यक्ष ओलीले अहिले आफ्नो दल प्रतिपक्षमा रहेकाले एमसीसी पास गर्ने नगर्नेबारे सरकारी धारणा आवश्यक रहेको बताएका थिए । एमसीसी पारित गर्नेनगर्ने विषयमा शीर्ष नेताहरुकै मत विभाजन छ ।"
बाजुराबाट ५ जना जनप्रतिनिधिले रोजे नेकपा (एकीकृत समाजवादी),"बाजुरा : नेकपा एमालेका सुदुरपश्चिम प्रदेश अध्यक्ष कर्णबहादुर थापको गृह जिल्ला बाजुराबाट ५ जना जनप्रतिनिधिले नेकपा एकिकृत्त समाजवादी पार्टीमा हस्ताक्षर गरेका छन्। माधव नेपालले नेकपा एकीकृत समाजवादी पार्टी दर्तापछि त्यसको असर बाजुरामा कमजोर देखिएको छ। नेकपा एमाले सुदुरपश्चिम प्रदेश अध्यक्ष थापाको गृह जिल्ला बाजुराबाट निर्वाचित न्यून जनप्रतिनिधिले मात्रै नेकपा एकीकृत समाजवादी पार्टी रोजेका छन्। निर्वाचन आयोगले स्थानीय तहका जनप्रतिनिधिलाई भदौ २२ गतेसम्म दल रोज्न समय दिएको थियो। अन्तिम दिन भदौ २२ गतेसम्म ५ जनाले नेकपा समाजवादी पार्टीमा हस्ताक्षर गरेको जिल्ला निर्वाचन कार्यालय बाजुराका सूचना अधिकारी विशाल पुडासैनीले जनाएका छन्। निर्वाचन कार्यालय बाजुराका अनुसार समाजवादी पार्टीमा हस्ताक्षर गर्ने स्वामीकार्तिक खापर गाउँपालिकाका अध्यक्ष चिरन्जीवी शाही, उपाध्यक्ष मीमा बुढा बुढीनन्दा नगरपालिका ९ का वडा अध्यक्ष खडक बोहोरा बुढीगंगा नगरपालिका ९ का वडा अध्यक्ष भरत थापा र सदस्य बुदी सेरालाले हस्ताक्षर गरेको बताएका छन्। बाजुरा जिल्लामा ४ नगरपालिका र ५ गाउँपालिका गरी नौ स्थानीय तह छन्। नेकपा एमालेले ३ गाउँपालिकामा प्रमुख, ४ पालिकामा उपप्रमुख, ३२ वडा अध्यक्ष, ३० महिला वडा सदस्य, ३१ दलित महिला वडा सदस्य, ९ दलित अल्पसंख्या र ५९ जना अन्य वडा सदस्य गरी १ सय ६८ जना नेकपा एमालेबाट निर्वाचित जनप्रतिनिधि रहेका थिए। पाँच जनाले नेकपा एकीकृत समाजवादी दल रोजेपछि अब १ सय ६३ जनप्रतिनिधि एमालेमा रहेका छन्। बाजुराबाट नेतृत्व गर्ने केन्द्र र प्रदेशका सबै नेता एमालेमै नेकपा एमाले विभाजनपछि बाजुराका केन्द्रीय तथा प्रदेश तहका सबै नेता एमालेमै रहेका छन्। माधव नेपालले नयाँ पार्टी दर्ता गरेसँगै बाजुरा नेकपा एमालेमा सुदुरपश्चिम प्रदेश अध्यक्ष कर्णबहादुर थापा, नेकपा एमालेका केन्द्रीय सदस्य तथा प्रतिनिधि सभा सदस्य लालबहादुर थापा, नेकपा एमालेका केन्द्रीय सदस्य तथा प्रदेश (ख) बाट प्रदेश सांसद निर्बतमान मार्थिक मामिला तथा योजना मन्त्री प्रकाशबहादुर शाह र प्रदेश (क) बाट प्रदेश सांसद बल्देव रेग्मी नेकपा एमालेमै उभिएका छन्। विगतमा माधव समूहमा रहेका प्रकाशबहादुर शाह, एमाले उपाध्यक्ष भीम रावलले नयाँ पार्टीलाई साथ नदिए पछि उनले पनि माधवको साध छाडेका छन् । नेकपा एमाले बाजुराको ५८ जना जिल्ला कमिटिमा जिल्ला कमिटि रहेकोमा उप सचिब गगन रावल, जिल्ला कमिटी सदस्य पुरबहादुर रावत र मनोनित सदस्य किटो ल्वार गरी ३ जना नेकपा समाजवादी गएका छन्। एमाले छोडेर समाजवादी पार्टीमा गएका उपसचिव गगन रावल समाजवादी पार्टीका जिल्ला अध्यक्ष र सदस्य पुरबहादुर रावत सचिवमा चयन भएका छन् । ल्वार जिल्ला कमिटी सदस्यमा चयन भएका छन् । ५८ जना मध्ये ५३ जना प्रस्ट नेकपा एमालेमै रहेका नेकपा एमाले प्रचार बिभाग प्रमुख अम्मर खड्काले बताएका छन् । नेकपा एमालेको अन्तिम बैठक २०७४ माघ १८ गते सम्पन्न भएको थियो । उक्त बैठकमा नेकपा एमाले जिल्ला कमिटिमा ५८ जना सदस्य रहेका छन् । जसमा २ जना जिल्ला कमिटि सदस्य टिका बिक र बिनोदकुमार बिकको मृत्यु भइसकेको छ ।"
नवनियुक्त प्रधान सेनापति शर्मालाई दर्ज्यानी चिन्ह प्रदान,"काठमाडौं : राष्ट्रपति विद्यादेवी भण्डारीले नवनियुक्त प्रधान सेनापति महारथी प्रभुराम शर्मालाई प्रधान सेनापति पदको दर्ज्यानी चिन्ह प्रदान गरेकी छन् । बिहीबार बिहान राष्ट्रपतिको कार्यालयमा आयोजित विशेष समारोहमा शर्मालाई दर्ज्यानी चिन्ह प्रदान प्रवक्ता जगन्नाथ पन्तले जानकारी दिए। उनका अनुसार राष्ट्रपतिसमक्ष नवनियुक्त प्रधान सेनापति महारथी श्री प्रभुराम शर्माज्यूले सैनिक ऐन, २०६३ को दफा ९ को उपदफा (२) बमोजिम आफ्नो पदको पद तथा गोपनीयताको शपथ ग्रहण गरेका छन्। रक्षा मन्त्रालयले बलाधिकृत रथी प्रभुराम शर्मालाई प्रधान सेनापतिको नियुक्ति पत्र भदौ १६ गते दिएको थियो। शर्मालाई मन्त्रिपरिषद्को सिफारिसमा राष्ट्रपति विद्यादेवी भण्डारीले श्रावण २६ गते नियुक्ति गरेकी थिइन्।"
"एमसीसी उपाध्यक्ष सुमार ओली निवासमा, छलफल सुरु","काठमाडौं : प्रमुख प्रतिपक्ष दल नेकपा एमाले अध्यक्ष केपी शर्मा ओलीलाई भेट्न मिलिनियम च्यालेन्ज कर्पोरेसन (एमसीसी) की उपाध्यक्ष फातिमा जेड सुमार गएकी छन्। ओलीलाई भेट्न बिहीबार दिउँसो दुई बजे बालकोटस्थित निवासमा सुमारसहितको प्रतिनिधिमण्डल पुगेको हो। सुमारसहितको प्रतिनिधिमण्डल र ओलीबीच भेटवार्ता सुरु भएको ओलीका प्रेस संयोजक रामशरण बजगाईंले जानकारी दिए। सुमारसहितको प्रतिनिधिमण्डलसँगको भेटवार्तामा अध्यक्ष ओली, स्थायी कमिटी सदस्य विष्णु रिमाल, विदेश विभाग प्रमुख राजन भट्टराई, प्रचार विभाग उपप्रमुख सूर्य थापा सहभागी छन्। संसद्मबाट एमसीसी पास गर्ने वा नगर्ने बहस चलिरहेको बेला उपाध्यक्ष सुमार नेपाल भ्रमणमा आएकी हुन्। चारदिने भ्रमणमा नेपाल आएकी सुमारले शीर्ष नेताहरुलाई भेट्ने कार्यक्रम छ। उनले काठमाडौंमा प्रधानमन्त्री शेरबहादुर देउवा, नेकपा माओवादी केन्द्रका अध्यक्ष एवम् पूर्वप्रधानमन्त्री पुष्पकमल दाहाल प्रचण्ड,नेकपा (एकीकृत समाजवादी)का अध्यक्ष एवं पूर्वप्रधानमन्त्री माधवकुमार नेपाल, जनता समाजवादी पार्टीका संघीय परिषद् अध्यक्ष एवम् पूर्वप्रधानमन्त्री डा बाबुराम भटटराई, अर्थमन्त्री जनार्दन शर्मालगायतका नेताहरुसँग भेटवार्ता गर्ने कार्यसूची छ। प्रधानमन्त्री देउवालाई सुमारले शुक्रबार अपरान्ह भेट गर्ने कार्यतालिका तय भएको सचिवालय स्रोतले जनाएको छ। उनी बिहीबार बिहान कतार एयरको जहाजबाट त्रिभुवन विमानस्थल आइपुगेकी हुन्।"
ओलीसुमार भेटवार्ता सकियो,"काठमाडौं : प्रमुख प्रतिपक्ष दल नेकपा एमाले अध्यक्ष केपी शर्मा ओली र मिलिनियम च्यालेन्ज कर्पोरेसन (एमसीसी) की उपाध्यक्ष फातिमा जेड सुमारबीच भेटवार्ता सकिएको छ। ओलीलाई भेट्न बिहीबार दिउँसो दुई बजे बालकोटस्थित निवासमा सुमारसहितको प्रतिनिधिमण्डल पुगेको थियो। सुमारसहितको प्रतिनिधिमण्डलसँगको भेटवार्तामा अध्यक्ष ओली, स्थायी कमिटी सदस्य विष्णु रिमाल, विदेश विभाग प्रमुख राजन भट्टराई, प्रचार विभाग उपप्रमुख सूर्य थापा सहभागी थिए। दुई प्रतिनिधिमण्डलबीच एमसीसीको विषयमा छलफल भएको हो। बालकोट स्रोतका अनुसार भेटमा एमालेले पार्टीमा छलफल गरेपछि एमसीसीको विषयलाई टुंगो लगाउने बताएको छ। सुमारले मिलेनियम च्यालेन्ज कर्पोरेशन (एमसीसी) र अमेरिकी सैन्य गठबन्धनबीच सम्बन्ध नरहेको जानकारी गराइन्। उनले कुनै पनि सैन्य प्रयोजनका निम्ति अनुदान कोषको प्रयोग गर्नबाट निषेध गरेको बताइन्। एमसीसीको टोली बालकोटबाट फर्किएको छ। संसद्मबाट एमसीसी पास गर्ने वा नगर्ने बहस चलिरहेको बेला उपाध्यक्ष सुमारसहितको टोली नेपाल आएर प्रमुख प्रतिपक्ष दलसँग भेट गरेको हो। चारदिने भ्रमणमा नेपाल आएकी सुमारले शीर्ष नेताहरुलाई भेट्ने कार्यक्रम छ। उनले काठमाडौंमा प्रधानमन्त्री शेरबहादुर देउवा, नेकपा माओवादी केन्द्रका अध्यक्ष एवम् पूर्वप्रधानमन्त्री पुष्पकमल दाहाल प्रचण्ड,नेकपा (एकीकृत समाजवादी)का अध्यक्ष एवं पूर्वप्रधानमन्त्री माधवकुमार नेपाल, जनता समाजवादी पार्टीका संघीय परिषद् अध्यक्ष एवम् पूर्वप्रधानमन्त्री डा बाबुराम भटटराई, अर्थमन्त्री जनार्दन शर्मालगायतका नेताहरुसँग भेटवार्ता गर्ने कार्यसूची छ। प्रधानमन्त्री देउवालाई सुमारले शुक्रबार अपरान्ह भेट गर्ने कार्यतालिका तय भएको सचिवालय स्रोतले जनाएको छ। उनी बिहीबार बिहान कतार एयरको जहाजबाट त्रिभुवन विमानस्थल आइपुगेकी हुन्।"
कांग्रेस महाधिवेशन स्थगितको माग गर्दै परेको रिट खारेज,काठमाडौँ: नेपाली कांग्रेसको १४औं महाधिवेशन स्थगित गर्न माग गर्दै परेको रिट सर्वोच्च अदालतले खारेज गरेको छ । कांग्रेस प्रदेशसभा सदस्य नरोत्तम वैद्यले कोरोना संक्रमणका कारण महाधिवेशन रोक्न माग गर्दै रिट दायर गरेका थिए । न्यायाधीश अनिलकुमार सिन्हाको एकल इजलासले बिहीबार रिट खारेज गर्ने आदेश दिएको हो । बागमती प्रदेश प्रदेशसभा सदस्य एवं नेपाली कांग्रेस महासमिति सदस्य नरोत्तम बैधले प्रधानमन्त्री तथा मन्त्रिपरिषदको कार्यालय सिंहदरबारलाई विपक्षी बनाई गत भदौ १७ गते रिट दायर गरेका थिए ।
"सुमारसँग ओलीले भने: एमसीसी पास गर्नेनगर्ने जिम्मा सरकारको, हामी त प्रतिपक्षी भइसक्यौँ","काठमाडौँ: नेकपा एमालेका अध्यक्ष केपी ओलीले एमसीसीबारे सरकारको स्पष्ट धारणा आउनुपर्ने बताएका छन् । नेपाल भ्रमणमा रहेकी एमसीसी उपाध्यक्ष फातिमा सुमारसँगको भेटमा ओलीले बिहीबार यस्तो बताएका हुन् । ओलीले वर्तमान सरकार बहुमतमै रहेकाले एमसीसी अनुमोदन गर्ने वा नगर्ने बारे सरकार पहिले स्पष्ट हुनुपर्ने बताएका थिए। 'विगतमा हामी सरकारमा छँदा एमसीसी अनुमोदन गर्न इमान्दार प्रयास गरेकै हौँ । तत्कालीन सभामुखले संसदमा पेस नगरिदिँदा अघि बढ्न सकेन । अहिले हामी प्रतिपक्षमा छौँ । यसमा प्रतिपक्षीको प्रत्यक्ष भूमिका हुँदैन । सरकारले के कसरी अगाडि बढाउँछ त्यसमा भर पर्छ । अहिलेसम्म हामीसँग सल्लाह समेत गरेको छैन,' एमालेका विदेश विभाग प्रमुख राजन भट्टराईले ओलीको भनाइ उद्धृत गर्दै अन्नपूर्णसँग भने। भट्टराईका अनुसार सरकारले यसबारे आफूहरुसँग परामर्श गर्नुपर्ने पनि ओलीको धारणा थियो ।"
सशस्त्र प्रहरीद्वारा १० क्विन्टल सुपारी बरामद,भैरहवा: अवैध रुपमा नेपालबाट भारततर्फ लैजान लागेको १० क्विन्टल सुपारी सशस्त्र प्रहरी बल नेपाल नं २७ गण हेडक्वार्टर रुपन्देहीले बरामद गरेको छ। गणका सशस्त्र प्रहरी निरीक्षक ताम्रजंग बस्नेतको कमाण्डमा खटिएको टोलीले रुपन्देहीको सिद्धार्थनगर नगरपालिका ११ भुजौलीको सीमा इलाकाबाट बेवारिसे अवस्थामा उक्त सुपारी बरामद गरेको सशस्त्र प्रहरी बल नेपाल नं २७ गण हेडक्वाटर रुपन्देहीका सशस्त्र प्रहरी उपरीक्षक (एसपी) राजेश उप्रेतीले बताए । उनका अनुसार बरामद सुपारी २० वटा बोरामा सीमाको दशगजा नजिकै लुकाएर राखिएको थियो । जसको बजार मूल्य करिब ६ लाख रुपैयाँ बराबरको रहेको बताइएको छ । बरामद सुपारी कटिङ (टुक्रा) गरिएको अवस्थामा छ । कटिङ गरिएका सुपारीहरु विशेषतः गुट्खा बनाउनमा बढी प्रयोग हुन्छ । बरामद सुपारीलाई भैरहवा भन्सार कार्यालयमा बुझाइएको र उक्त सुपारी कहाँबाट ल्याएको र ओसार पसार कार्यमा कोको संग्लन छन् भन्ने विषयमा थप अनुसन्धान भइरहेको एसपी उप्रेतीले बताए । तेस्रो मुलुकबाट नेपालमा सुपारी ल्याइन्छ । नेपाल भन्दा भारतमा सुपारीको मूल्य महंगो रहेकोले नेपालका नाकाबाट अवैध रुपमा सुपारीको तस्करी हुन्छ । भारतमा तस्करी गरेर पठाउनकै लागि तेस्रो मुलुकबाट नेपालको आवश्यकता भन्दा कयौँ गुणा बढी परिणाममा नेपालमा सुपारी आयात हुदै आएको छ ।
भारतको सहयोगमा अफगानिस्तानबाट ल्याइएका ११ नेपाली घर फर्किए,"काठमाडौँ: भारत सरकारको सहयोगमा अफगानिस्तानबाट फर्किएका ११ नेपालीहरु नयाँदिल्लीस्थित छ्वाला क्याम्पमा १४ दिनको क्वारेन्टाइन बसाइपछि घर फर्किएका छन् । अफगानिस्तानबाट गत अगस्ट २६ मा भारतले ११ नेपाली सहित ३५ जनालाई उद्वार गरी नयाँदिल्ली ल्याएको थियो । साथै उनीहरुलाई १४ दिनसम्म क्वारेन्टाइनमा राखिएको थियो । बिहीबार उनीहरु सबैको कोभिड परीक्षण गर्दा नेगेटिभ रिपोर्ट आएपछि सबैलाई क्याम्पबाट घर पठाइएको हो । अफगानिस्तानबाट भारत ल्याई नयाँदिल्लीस्थित 'इन्डो टिबेटन बोर्डर पोलिस सेन्टर छ्वाला क्याम्प'मा उनीहरु सबैलाई १४ दिनसम्म राखिएको थियो । बिहीबार उनीहरु क्वारेन्टाइन बसाइ सकिएपछि घर फर्किए । काठमाडौँस्थित भारतीय दूतावासका अनुसार अफगानिस्तानबाट फर्किएर क्वारेन्टाइनमा बसोबास गर्ने ११ जना नेपाली समेत थिए । क्याम्पमा राखिएका सबै ११३ जनाकै कोभिड परीक्षण गर्दा सबैको नेगेटिभ रिपोर्ट आएको बताइएको छ ।यस्तै क्वारेन्टाइनमा १४ दिनसम्म बस्ने क्रममा भएको खर्च सबै क्याम्पले नै व्यहोरेको समेत दूतावासले जनाएको छ । जसमा खाना, बस्न सहित खेल, योगा र मनो परामर्शको सबै खर्च क्याम्पले नै गरेको बताइएको छ। अफगानिस्तानमा तालिबानले अगस्ट १५ मा त्यहाँको सत्ता कब्जा गरेपछि अधिकांश देशका नागरिकहरु स्वदेश फर्किएका छन् । कतिपय देशले तालिबान समूह काबुल प्रवेश गरेपछि नै आफ्ना नागरिकलाई आपतकालीन रुपमा स्वदेश फिर्ता गरेका थिए ।"
पर्याप्त छलफलविना नै सत्तारुढ गठबन्धन बैठक सकियो,"काठमाडौँ: प्रधानमन्त्री निवास बालुवाटारमा बसेको सत्तारुढ गठबन्धनको बैठक सम्पन्न भएको छ।बैठक भोलि शुक्रबार फेरि बस्ने गरी टुंगिएको हो । गठबन्धनका नेता राष्ट्रिय जनमोर्चाका उपाध्यक्ष दुर्गा पौडेलले अन्नपूर्णसँग कुरा गर्दै बैठकमा पर्याप्त छलफल हुन नपाएको बताइन् । उनले भनिन्, 'बैठक भोलि बीहान फेरि बस्ने गरी सकिएको छ । ठोस निर्णय केही भएन । शीर्षस्थ नेताहरु पनि व्यस्त हुनुभएकाले छलफल टुंगिएन ।' मन्त्रिपरिषद् विस्तार र एमसीसी पारित गर्नेनगर्ने बारे साझा धारणा बनाउन सत्तारुढ गठवन्धनको बैठक प्रधानमन्त्री निवास वालुवाटारमा बसेको थियो । बैठकमा उपेन्द्र यादव र माधव नेपाल उपस्थित नहुँदा पर्याप्त छलफल हुन नसकेको पौडेलले बताइन् ।"
संखुवासभा हत्या प्रकरणः उपलब्धिविहीन अनुसन्धान,"प्रदेश १ ब्युरो: संखुवासभाको मादीमा एकै परिवारका ६ जनाको क्रुरतापूर्वक हत्या गरिएको घटनाको अनुसन्धानमा प्रहरीले अहिलेसम्म कुनै उपलब्धि हात पार्न सकेको छैन। घटनाको अनुसन्धानमा प्रदेश १ प्रहरी प्रमुख डीआईजी अरुणकुमार बीसीसमेत खटिएका छन् । उनी बुधबार साँझ ७ बजेतिर घटनास्थल पुगेका हुन् । अनुसन्धानका लागि घटनास्थलमा प्रहरीका चारवटा टिम खटिएका छन् । नेपाल प्रहरीको केन्द्रीय अनुसन्धान ब्यूरो (सीआईबी), प्रदेश १ प्रहरी कार्यालय विराटनगर, संघीय इकाई प्रहरी कार्यालय धरान र संखुवासभा प्रहरीको टोलीले घटनाको अनुसन्धान अघि बढाउँदै हत्याराको खोजी गरिरहेको हो । सामूहिक हत्या भएको चार दिन भइसक्दा पनि प्रहरीले घटना निस्कर्षमा पुर्याउन सकेको छैन । संखुवासभा प्रहरी प्रमुख डीएसपी लालध्वज सुवेदीले विभिन्न कोणबाट प्रमाण संकलन गर्दै मजवुत ढंगले घटनाको अनुसन्धान जारी राखिएको बताए । 'धेरै पाटोबाट अनुसन्धानलाई जारी राखिएको छ । केही स्थानीय व्यक्तिहरुसँग पनि घटनाका बारेमा सोधपुछ गर्ने काम भइरहेको छ,' उनले भने, 'तर ठ्याक्कै निस्कर्षमा पुग्न सकिएको छैन । अहिलेसम्म उपलब्धि हात परेको छैन ।' तालिम प्राप्त कुकुरहरुसहित अनुसन्धानरत प्रहरीको सक्रियताले पनि उपलब्धि हाँसिल हुन नसकेपछि स्थानीयमा त्रास बढेको छ । मादी नगरपालिका१ खोलागाउँको उम्लिङमा भएको उक्त हत्याकाण्ड अहिले देशभरी नै चासो र चर्चाको विषय बनेको छ । तर घटना भएको ४ दिन बितिसक्दा पनि हत्यामा संलग्नको पहिचान हुन नसक्दा प्रहरीको अनुसन्धान उपलब्धिविहीन देखिएको हो । ८५ वर्षीय बौदमान कार्कीको परिवार नै सखाप बनाउने गरी दर्दनाक घटना गराइएको छ । घरमा रहेका ७ जनामध्ये वृद्ध अवस्थाका उनी मात्रै सकुशल भेटिएका छन् । बौदमानकी पत्नी ८४ वर्षीया पार्वता कार्की, छोरा ५८ वर्षीय तेजबहादुर कार्की र तेजबहादुरकी पत्नी ५२ वर्षीया कमला कार्की, बुहारी ३२ वर्षीया रञ्जना कार्की र नातिनातिना ११ वर्षीय दीपेन र ७ वर्षीया गोमा कार्कीको हत्या भएको हो । गत सोमबार बिहान घर आसपासमा छरपस्ट शवहरु भेटिएका थिए । घटनाका सवालमा प्रहरीले कुनै संकेत प्राप्त गरिरहेको छैन । न त हत्याराको पहिचान नै हुन सकेको छ । छिमेकीहरुले पार्वतीको शव घर बाहिरै भेटेका रहेछन् । बेलाबेला बेहोस भइरहने समस्या रहेकाले मुर्छा परेको ठान्दै स्थानीयले उठाएर ओछ्यानमा सुताइदिएको खुलेको छ । प्रहरी पुग्दा उनको शव ओछ्यानमै थियो । नजिकै सुतेका उनका पति बौदमानले घटना चाल नपाएको बताए । उनी कान कम सुन्छन् र आँखा पनि मधुरो देख्छन् । सडक छेउमा घोप्टो परेको अवस्थामा तेजबहादुरको शव भेटियो । घरनजिक खोल्सीमा कमला र रञ्जना तथा घरमाथि खरबारीमा दीपेन र गोमाको शव भेटिएको प्रहरी बताउँछ। बर्बरतापूर्वक घटना कति बेला गराइएको हो भन्ने थाहा पाउन पोष्टमार्टम रिपोर्ट नै कुर्नुपर्ने भएको छ । छिमेकीहरुले बिहान ८:३० बजेतिर मात्रै शवहरु देखेको बताएका छन् । घटनास्थलको प्रकृति हेर्दा लखेटीलखेटी हत्या गरेजस्तो देखिने प्रहरीले जनाएको छ । सबै मृतकको टाउकोमा प्रहार गरिएको पाइएको चिकित्सकले बताएका छन् । धार नभएको हतियारले टाउकोमा पछाडिबाट जोडले प्रहार गरिएको अहिलेसम्मको अनुसन्धानबाट खुलेको प्रहरीको भनाइ छ । घटनास्थल पुगेका फरेन्सिक तालिम प्राप्त चिकित्सक र पोस्टमार्टममा खटिएका चिकित्सकले पनि त्यही कुराको संकेत गरेका छन् । प्रहरीले अनुसन्धानका लागि पिकु र लैला नामक दुई वटा 'ट्रयाक' डगलाई समेत प्रयोग गरिसक्यो । तर कुकुरबाट गराइएको 'स्निफिङ' त्यति प्रभावकारी देखिएन । निरन्तरको वर्षाले सबुत प्रमाण नष्ट भएको अनुमान गरिएको छ । संखुवासभाका सबै नाका शिल गरेर ठाउँठाउँमा विशेष सर्च अभियान चलाउँदै हत्याराको खोजी तीव्र पारिएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए । उनका अनुसार तत्कालको अनुसन्धानबाट कार्की परिवारको कोहीकसैसँग रिसईबी देखिएको छैन । कार्की परिवारको घरबाट छिमेकीकोमा पुग्न लगभग ५ मिनेटजति लाग्छ । निरन्तरको वर्षासँगै घटनास्थल वरपरका खोला र खोल्साहरु बढेर पानी ठूलो आवाजका साथ बगेकाले छिमेकीले घटना हुँदा थाहा नपाएको तथा नसुनेको हुनसक्ने अनुमान गरिएको छ । घटनापछि शोक र त्रासमा डुबेको गाउँमा आतंक छाएको वडाध्यक्ष खेमराज कटुवालले बताए । उनले भने, 'घटनापछि स्थानीय त्रसित छन् । गाउँले एवं छरछिमेकी सम्हालिन सकिरहेका छैनन् ।' कटुवालले गाउँलाई सामान्य अवस्थामा ल्याउनका लागि समेत अपराधीलाई जतिसक्दो चाँडो पक्राउ गर्नुको विकल्प नभएको बताए । प्रहरीका अनुसार गाउँघरमा नयाँ व्यक्ति प्रवेश गरेको पनि पाइएको छैन । घटना भएका बेला त्यो क्षेत्रमा सक्रिय रहेका मोबाइलको पनि विश्लेषण प्रहरीले गरिरहेको छ । एसपी राईका अनुसार विभिन्न कोणबाट अनुसन्धान जारी छ । 'उपलब्धि हात पर्न केही समय लाग्छ । त्यसका लागि धैर्य गर्नुपर्छ,' उनले भने, 'अहिलेसम्म मजवुत प्रमाण जुटिसकेको छैन । घटनामा पेसेवर अपराधीको संलग्नता हुनसक्छ ।' बौदमानको परिवारले झापामा जग्गा किनेर पास गराउने तयारी गरेको खुलेको छ । बौदमानका नातिहरु जेठो रमेश र कान्छो नरेश वैदेशिक रोजगारीका क्रममा दुवई र मलेसियामा थिए । जग्गाका लागि उनीहरुले पठाएको पैसा अपुग भएपछि कार्की परिवारले गाउँघरमा ऋण पनि खोजेको पाइएको छ । जग्गा किन्न घरमा राखिएको पैसा डकैती गर्न खोजिएको शंका थियो । तर नगद र गरगहना घरभित्रै सुरक्षित फेला परेको प्रहरीको भनाइ छ । जसका कारण लुटपाटको उदेश्यले घटना नभएको हुनसक्ने प्रहरीले जनाएको छ । यद्यपि आर्थिक एवं विभिन्न प्राविधिक पाटोबाट पनि अनुसन्धान तथा हत्याराको खोजी जारी राखिएको राईले बताए । हत्या गरिएका ६ जनाको शवलाई बुधबार साँझ सुनसरीको इटहरीमा सामूहिक दाहसंस्कार गरिएको छ । धरानस्थित बीपी कोइराला स्वास्थ्य विज्ञान प्रतिष्ठानमा दिउँसो पोष्टमार्टम गरिएका शवहरुलाई साँझइटहरीस्थित बूढीगंगा जमुनामुक्ति घाटमा दाहसंस्कार गरिएको हो। घटनास्थलबाट उठाएर शव पोस्टमार्टमका लागि मंगलबार धरान ल्याइएको थियो । दाहसंस्कार गरिएकामा एउटै परिवारका चार पुस्ता छन् । तीनवटा चिता बनाएर उनीहरुको अन्त्येष्टि गरिएको हो । पार्वताको भिन्दै तथा तेजबहादुर र पत्नी कमलाको एउटैमा अन्त्येष्टि गरिएको छ । रञ्जना र उनका दुई सन्तानको अर्को चितामा एकै पटक अन्त्येष्टि गरिएको हो । शव जलाउन ल्याउने भएपछि इटहरीको घाट दिउँसोदेखि नै आफन्त, गाउँले र स्थानीयहरुले भरिभराउ थियो । शवलाई गाडीबाट निकाल्दै गर्दा घाटमा रुवाबासी चलेको थियो । शव इटहरीस्थित घाटमा जलाइने खबरसँगै सुनसरी र मोरङका धेरै स्थानीयहरु भेला भएका थिए । दाहसंस्कारपछि मृतकका आफन्तहरुले घटनाको छिटो छानबिन गर्न माग गरेका छन् । उनीहरुले अनेक अफवाह फैल्याएको भन्दै युट्युबरहरुसँग रोष प्रकट गरेका छन् । दर्दनाक नरहसंहारमा परिवारै सखाप बनाइएको घटनाका विषयमा युट्युबरले फैल्याएको अफवाहविरुद्ध कानुनी लँडाइमा जाने संकेत उनीहरुले गरेका छन् ।"
"लिम्पियाधुरा, लिपुलेक र कालपानीको जनगणना गरिने","काठमाडौँ: सरकारले लिम्पियाधुरा, लिपुलेक, कालापानीको जनगणना गर्ने तयारी गरेको छ । केन्द्रीय तथ्यांक विभागले अवस्था हेरेर सम्भव भएसम्म लिम्पियाधुरा, लिपुलेक कालापानीको जनगणना गरिने जनाएको छ । कोभिडका कारण रोकिएको राष्ट्रिय जनगणना २०७८ को नयाँ कार्यसूची सार्वजनिक गर्न भएपछि सीमा क्षेत्रको पनि जनगणना गरिने महानिर्देशक नेविललाल श्रेष्ठले बताए। महानिर्देशक श्रेष्ठका अनुसार त्यस क्षेत्रको जनगणना कसरी गर्ने भन्ने विषयमा निरन्तर छलफल भइरहेको जानकारी दिए । 'स्थानीय सरकार, प्रदेश सरकार र संघीय सरकारसँगको छलफलबाट एउटा निश्कर्षमा पुग्ने उनले स्पष्ट पारे । त्यहीँ गएर गर्न अहिलेको अवस्था सम्भव छैन, तर यो विषय विषय हो,' उनले भने, 'स्थानीय तह, सीडिओ, प्रदेश सरकार, सम्बन्धित मन्त्रालयसँग निरन्तर छलफल गरिएको छौँ, सम्भव भएसम्म गर्छौँ।' भौतिक उपस्थितिमा नभएमा नयाँ प्रविधिको माध्यमबाट भए पनि त्यो क्षेत्रको जनगणना हुने श्रेष्ठले बताए । उनले सेटलाइट वा जीएसएस प्रविधिको माध्यमबाट अध्ययन गरेर अनुमानित तथ्यांक संकलन गरिने जानकारी दिए । उनका अनुसार आगामी कार्तिक २५ देखि मंसिर ९ सम्म राष्ट्रिय जनगणना हुनेछ । यस्तै भदौ २० गतेदेखि जनगणनाको काम सुरुवात हुने र मुख्य जनगणना कात्तिक २५ देखि मंसिर ९ गतेसम्म हुने श्रेष्ठले बताए । जनगणनाका लागि ८० वटा प्रश्नावली तयार छन् । जनगणनाको तथ्यांक संकलन दुई चरणमा हुने व्यवस्था गरिएको छ । विभागको कार्यतालिकाअनुसार भदौ २० देखि २६ गतेसम्म सुपरभाइजर भर्ना गरिनेछ । भदौ २७ र २८ गते सुपरभाइजरलाई तालिम दिने र भदौ ३० देखि असोज १८ गतेसम्म सुपरभाइजर घरघरमा पुगेर सूचीकरणको काम गर्नेछन् । कात्तिक १३ देखि १६ गतेसम्म गणक भर्ना गरेर तालिम दिने काम हुनेछ । गत जेठ २५ देखि ८ सम्म हुने निर्धारित कार्यतालिका कोभिडका कारण प्रभावित भएको थियो । कोभिड महामारी बीचमा पनि जनगणनाका आन्तरिक काम भने भइरहेको उनले बताए । नेपालमा जनगणना भएको ११० वर्ष भएको छ । १९६८ बाट नेपालमा जनगणना सुरु भएको हो । नेपाल सरकारले प्रत्येक १० वर्षमा जनगणना गर्दैआएको छ । २००८ मा भने नियमित जनगणना रोकिएको थियो । २००७ सालको क्रान्तिका कारण रोकिएको जनगणना २००९ र २०११ गरी दुई चरणमा गरिएको थियो ।"
पुस्तौँदेखि सुकुम्बासी बसेको जमिन भूमाफियाको कब्जामा,"बर्दिबास: ६२ वर्षीया सावित्री सदा (मुसहर) महोत्तरी भंगहा ४ थारुटोलमा बस्न थालेको चार पुस्ता भइसक्यो। हजुरबुबाको पालादेखि नै थातथलो बनेको यस ठाउँमा सावित्रीका पनि सन्तान फैलिए । तर बस्न थालेको ६७ वर्षपछि सावित्रीसँगै अरु दर्जनौँ सुकुम्बासी परिवारलाई भूमाफियाहरुले थातथलो छाड्न दबाब दिइरहेका छन् । 'मेरो बुबा, हजुरबुबा सबै यहीँ बित्नुभयो । हामीले थाहा पाएदेखि नै यहीँ बसोबास गरिरहेका छौँ । हामीले भोग गर्दैआएको जग्गा अहिले आएर अरुले पास गराइसकेको रहेछ । अहिले हामीलाई यहाँबाट भाग भनेर धम्की दिन थालिएको छ। लालपुर्जा देखाएर हामीलाई उठिबास गराउँदैछन् । अब हामी कँहा जाने ? हामी त घर न घाटको हुन्छौँ नि,' थारुटोलकी सावित्रीले भनिन् । थारुटोलकै वीरबहादुर सिंह थारुले गाउँमा २०११ सालेदेखि बसोबास गर्दै आए पनि अहिलेसम्म गाउँका कसैलै लालपुर्जा नपाएको गुनासो गरे । तर पछिल्लो समय अन्यत्रबाट अपरिचितहरु आएर धमाधम जग्गाको लालपुर्जा देखाउँदै बस्ती छाड्न धम्की दिन थालेको थारुको गुनासो छ । 'जसको तीन पुस्ता यही गाउँमै बित्यो । तिनिहरुले लालपूर्जा पाएनन् । काठमाडौं, खयरमारा, जलेश्वरलगायत अन्यत्रबाट आएका अपरिचित व्यक्तिहरुले लालपुर्जा देखाउँदै जग्गा छोड्न धम्की दिँदैछन् । यदी यो जग्गा हाम्रो हैन भने उनीहरुको नाममा कसरी भयो ? हामी त यहीँ भोगचलन गर्दैआएको पुस्तौँ भयो । तर अचानक कसरी उनीहरुको नाममा भयो ?' वीरबहादुर सिंह थारुले सोधे । थारुका अनुसार यो जग्गा सुकुमबासीको नाममा हुकुमबासीले हडपेको भन्दै यहाँका स्थानीयहरु सर्वोच्च अदालत समेत जाने तयारी गरेका छन् । उनीहरुले ती सबैको लालपुर्जा खारेजीको माग गर्दै आफूहरुको नाममा हुनुपर्ने दावी समेत गरेका छन् । बर्दिवास नगरपालिका ९ पशुपतिनगरका रामबाबु महतो पनि यस्तै पीडितमध्ये एक सुकुम्बासी हुन् ।आफूले सदियौँदेखि भोग गर्दैआएको जग्गामा घर बनाउन लाग्दा अरुले नै लालपूर्जा देखाउँदै घर नबनाउन धम्की नै आएको गुनासो गर्छन् । एक साताअघि मात्रै गाउँकै रामभजन र जगदिश साहुले घरमै आएर लालपुर्जा देखाउँदै जग्गा आफ्नो भएको दावी गरेको उनले दुखेसो पोखे । 'हामीलाई न्याय चाहियो । आफ्नो जग्गाको लालपुर्जा हामीले पाउनुपर्छ,' महतोले भने । पछिल्लो समय सरकारी जग्गाको लालपुर्जा बोकेर भूमाफियाहरु सुकुम्बासी बस्तीमा छिर्न थालेपछि भंगहा र पशुपतिनगरका पीडित सुकुम्बासीहरुले हालै पत्रकार सम्मेलन गरी आफ्नो समस्या सार्वजनिक गरेका थिए । महोत्तरीको बर्दिबासमा गरिएको पत्रकार सम्मेलनमा सहभागी दर्जनौँ पीडितको समस्या सबैको उस्तै थियो । आफ्ना समस्या कसैले नसुनेपछि न्यायका लागि उनीहरुले पत्रकारको साथ खोजेको बताए ।राष्ट्रिय भूमि अधिकार मञ्च नेपाल महोत्तरीका अनुसार बर्दिबास नगरपालिका ९ पशुपतिनगर र भंगहा नगरपालिका ४ थारुटोल बनरा गरी यहाँ जम्मा ९३ परिवार भूमाफियाबाट पीडित छन् । पत्रकार सम्मेलनको क्रममा मञ्चका सचिव राजकुमार बस्नेतले देशमा भूमिसँग जोडेर राजनीति सुरु भएको बताएका थिए । 'सुकुम्बासीको जग्गा हडप्ने भूमाफिया गुण्डाहरुले जग्गा फिर्ता नगरे गाउँमै घेराबन्दी गरेर हामी कालोमोसो दल्छौँ' नेकपा एमाले बर्दिबास नगर कमिटीका सचिव देवनारायण महतोले भने, 'बर्दिबास मालपोत कार्यालयका उच्च कर्मचारीहरु पनि भूमाफियाको गिरोहसँग मिलेर गरिब सुकुम्बासीको जग्गा व्यक्तिको नाममा पास गराउँदैछन् । यो हामीलाई मान्य छैन । सरकारले यसको छानविन गर्नुपर्छ ।' नेपाल भूमीहिन संगठनका केन्द्रीय उपाध्यक्ष गुञ्ज बहादुर खड्काले भूमिहिन सुकुमबासीका हरेक आन्दोलन र संघर्षमा आफ्नो संगठनको साथ सहयोग रहने प्रतिबद्धता जनाए। राष्ट्रिय भूमि अधिकार मञ्च नेपाल जिल्ला मञ्च महोत्तरी अध्यक्ष सावित्री बलम्पाकी भन्छिन् 'भूमाफियाहरुले जनप्रतिनिधिसँगकै मिलोमतोमा सुकुम्बासीको उठीबास गराइरहेको छ। यसलाई सरकारले तत्काल कानूनी दायरामा ल्याउनुपर्छ । यो जमिनमा सदियौँदेखि भोगचलन गर्दैआएका सुकुम्बासीकै अधिकार छ।' २०५४ सालमा सुकुम्बासी समस्या समाधान आयोग गठन गरिएको थियो । महोत्तरीमा पनि देवनारायण महतोको अध्यक्षतामा आयोग गठन गरिएको थियो ।"
ओली भेट्न बालकोट जाँदै एमसीसीकी उपाध्यक्ष सुमार,"काठमाडौं : प्रमुख प्रतिपक्ष दल नेकपा एमाले अध्यक्ष एवम् पूर्वप्रधानमन्त्री केपी शर्मा ओली र मिलिनियम च्यालेन्ज कर्पोरेसन (एमसीसी) की उपाध्यक्ष फातिमा जेड सुमारबीच भेटवार्ता हुँदैछ। केहि समयमै बालकोटस्थित ओली निवासमा उनी भेट्न जान लागेकी हुन्। संसद्मबाट एमसीसी पास गर्ने वा नगर्ने बहस चलिरहेको बेला उपाध्यक्ष सुमार नेपाल भ्रमणमा आएकी हुन्। चारदिने भ्रमणमा नेपाल आएकी सुमारले पहिलो भेट प्रमुख प्रतिपक्षी दलका नेताबाट सुरु गर्न लागेकी हुन्। उनले काठमाडौंमा प्रधानमन्त्री शेरबहादुर देउवा, नेकपा माओवादी केन्द्रका अध्यक्ष एवम् पूर्वप्रधानमन्त्री पुष्पकमल दाहाल प्रचण्ड, नेकपा (एकीकृत समाजवादी)का अध्यक्ष एवं पूर्वप्रधानमन्त्री माधवकुमार नेपाल, जनता समाजवादी पार्टीका संघीय परिषद् अध्यक्ष एवम् पूर्वप्रधानमन्त्री डा बाबुराम भटटराई, अर्थमन्त्री जनार्दन शर्मालगायतका नेताहरुसँग भेटवार्ता गर्ने कार्यसूची छ। प्रधानमन्त्री देउवालाई सुमारले शुक्रबार अपरान्ह भेट गर्ने कार्यतालिका तय भएको सचिवालय स्रोतले जनाएको छ। उनी बिहीबार बिहान कतार एयरको जहाजबाट त्रिभुवन विमानस्थल आइपुगेकी हु्न्। नेपालमा दैनिक एमसीसीको विरोधमा प्रदर्शन भइरहेकाले विमानस्थलको सुरक्षा अत्यत्नै कडा पारिएको थियो। करिब रु ६४ अर्बको सो परियोजनामा करिब रु ५१ अर्ब अमेरिकी र रु १३ अर्ब नेपाल सरकारको लगानी हुनेछ। दुई पक्षबीच सन् २०१७ सेप्टेम्बर १४ मा नेपालका तर्फबाट तत्कालीन अर्थमन्त्री ज्ञानेन्द्रबहादुर कार्की र एमसीसीका कार्यवाहक प्रमुख कार्यकारी अधिकृत जोनाथन नासबीच कम्प्याक्ट सम्झौताभएको थियो। सम्झौतामा काठमाडौँको लप्सीफेदीदेखि नुवाकोटको रातमाटेसम्म, रातमाटेदेखि हेटौंडासम्म, रातमाटेदेखि दमौलीसम्म, दमौलीदेखि बुटवलसम्म र बुटवलदेखि भारतको सिमानासम्मको खण्डमा ४०० केभी क्षमताको प्रसारण लाइन निर्माण तथा रातमाटे, दमौली र बुटवलमा तीन सबस्टेशन निर्माण गरिने उल्लेख छ। यसैगरी पूर्वपश्चिम राजमार्गको कपिलवस्तुको चन्द्रौटादेखि लमही हुँदै बाँके र दाङमा पर्ने शिवखोलासम्म कूल १०० किलोमिटर सडकको स्तरोन्नति गरिनेछ। बुटवलगोरखपुर अन्तर्देशीय प्रसारण लाइनको नेपाल भारत सीमासम्मको निर्माणका लागि सहायता उपयोग गरिने पनि जनाइएको छ।"
कांग्रेस महामन्त्रीमा विश्वप्रकाशको उम्मेदवारी घोषणा,"काठमाडौँ: नेपाली कांग्रेसका प्रवक्ता विश्वप्रकाश शर्माले पार्टीको आगामी महाधिवेशनका लागि महामन्त्री पदमा उम्मेदवारी घोषणा गरेका छन् । सुन्दरीजल पुगेर उनले महामन्त्रीमा उम्मेदवारी घोषणा गरेका हुन् । 'अब म पार्टीको प्रवक्ताबाट अगाडि बढेँ । उपयुक्त समयमा मैले उम्मेदवारी दिन्छु भनेर पहिल्यै भनेको थिएँ । आज महामन्त्रीमा उम्मेदवारी घोषणा गरेको हुँ,' शर्माले भनेका छन् । बीपी स्मृति दिवसको अवसरमा बिहीबार सुन्दरीजलमा पुगेर नेता शर्माले यस्तो बताएका हुन् । यसअघि कांग्रेसका नेता गगन थापाले पनि महामन्त्रीमा उम्मेदवारी घोषणा गरिसकेका छन् । नेपाली कांग्रेसको १४औं महाधिवेशन आगामी मंसिरमा हुँदैछ । त्यसका लागि विभिन्न जिल्ला वडा अधिवेशनहरु हुने क्रम जारी छ ।"
"एमसीसीबारे छलफल गर्न प्रचण्ड, नेपाल र यादवबीच भेटवार्ता","काठमाडौं : सत्तारुढ तीन दलका शीर्ष नेताहरु छलफलमा जुटेका छन्। अमेरिकी सहयोग नियोग मिलेनियम च्यालेन्ज कर्पोरेसन(एमसीसी) संसदबाट पारित गर्ने वा नगर्ने भन्ने विषयमा साझा धारणा बनाउन कांग्रेसबाहेका सत्तारुढ तीन दलका शीर्ष नेताहरु छलफलमा जुटेका हुन्। नेकपा (माओवादी केन्द्र) अध्यक्ष पुष्पकमल दाहाल प्रचण्ड,नेकपा एकीकृत समाजवादी पार्टीका अध्यक्ष माधवकुमार नेपाल र जनता समाजवादी पार्टीका नेता उपेन्द्र यादवबीच एमसीसी, मन्त्रिमण्डल विस्तारमा भइरहेको ढिलाइका बारेमा छलफल भएको हो। ललितपुरको हात्तिवनस्थित यादवको निवासमा बिहीबार बिहान तीन शीर्ष नेताबीच छलफल भएको सुरक्षा स्रोतले बताएको छ। प्रधानमन्त्री शेरबहादुर देउवाले एमसीसी पास गर्नुपर्ने भन्दै सत्तारुढ दल र सत्ताबाहिर रहेका दलका शीर्ष नेताहरुलाई सहयोग गर्न आग्रह गर्दै आएका छन्। प्रचण्डले यथास्थितिमा एमसीसी पास गर्न नहुने बताउँदै आएका छन । एमसीसी केन्द्रीय कार्यालयले बुधबार नेपाल सरकारलाई पत्र पठाउँदै एमसीसीका प्रावधानहरु संशोधन गर्न नसकिने र यो कुनै पनि सैन्य रणनीतिसँग सम्बन्धित नरहेको स्पष्ट पारेको छ। बिहीबार काठमाडौं आइपुगेकी एमसीसी उपाध्यक्ष सुमारले शीर्ष नेताहरुसँग छलफल गर्दैछिन्। देउवाले विश्वासको मत पाएपनि दुई महिना पुग्दासमेत मन्त्रिपरिषद् विस्तार गर्न सकेका छैनन्। गठबन्धन भित्रका दल आन्तरिक समस्यामा फसेपछि उनले मन्त्रिपरिषद्लाई पूर्णता दिन नसकेका हुन्। सत्ता गठबन्धनमा नेपाली कांग्रेस, नेकपा माओवादी केन्द्र, नेकपा (एकीकृत समाजवादी), जनता समाजवादी र राष्ट्रिय जनमोर्चा सहभागी छ। अहिले गृहमन्त्री बालकृष्ण खाँण, अर्थमन्त्री जनार्दन शर्मा, कानुन, न्याय तथा संसदीय मामिलामन्त्री ज्ञानेन्द्रबहादुर कार्की, ऊर्जा, जलस्रोत तथा सिँचाइमन्त्री पम्फा भुसाल र स्वास्थ्य राज्यमन्त्री उमेश श्रेष्ठ रहेका छन्। बाँकी मन्त्रालयहरू प्रधानमन्त्री मातहत नै छन्। सत्ता गठबन्धन भित्र मन्त्रालय बाँडफाड र गठबन्धनबीच मन्त्री छनोटमा विवाद भइरहँदा देउवाले कस्तो मन्त्रिमण्डल बनाउँछन् भन्ने आमचासो रहेको छ। बुधबार एमालेले सभामुखविरुद्ध संसद अवरोध गर्ने निर्णय संसदीय दलको बैठकमै गरेको थियो। एमालेले माधव नेपालसहित १४ जना सांसदलाई कारबाही गर्दै पदमुक्त गर्न सभामुख सापकोटालाई पत्र पठाएको थियो। तर, सापकोटाले उक्त पत्रलाई कार्यान्वयनमा नलगेपछि निर्वाचन आयोगले नेपालसहितका सांसदको पद कायम राख्दै नयाँ दल दर्ता गरेको थियो। यस विषयलाई लिएर बुधबार एमालेले संसद अवरुद्ध गरेको थियो। तीन नेताबीच यस विषयमा पनि छलफल भएको बताइएको छ।"
शीर्ष नेतालाई भेट्दै एमसीसीकी उपाध्यक्ष सुमार,"काठमाडौं : मिलिनियम च्यालेन्ज कर्पोरेन (एमसीसी) की उपाध्यक्ष फातिमा जेड सुमारले शीर्ष नेताहरुले भेट्ने कार्यसूची रहेको छ। संसद्मबाट एमसीसी पास गर्ने वा नगर्ने बहस चलिरहेको बेला उपाध्यक्ष सुमार नेपाल भ्रमणमा आएकी हुन्। उनले काठमाडौंमा प्रधानमन्त्री शेरबहादुर देउवा, प्रमुख प्रतिपक्ष दल नेकपा एमाले अध्यक्ष एवम् पूर्वप्रधानमन्त्री केपी शर्मा ओली, नेकपा माओवादी केन्द्रका अध्यक्ष एवम् पूर्वप्रधानमन्त्री पुष्पकमल दाहाल प्रचण्ड, नेकपा (एकीकृत समाजवादी)का अध्यक्ष एवं पूर्वप्रधानमन्त्री माधवकुमार नेपाल, जनता समाजवादी पार्टीका संघीय परिषद् अध्यक्ष एवम् पूर्वप्रधानमन्त्री डा बाबुराम भटटराई, अर्थमन्त्री जनार्दन शर्मालगायतका नेताहरुसँग भेटवार्ता गर्ने बताइएको छ। उनी बिहीबार बिहान कतार एयरको जहाजबाट त्रिभुवन विमानस्थल आइपुगेकी हु्न्। नेपालमा दैनिक एमसीसीको विरोधमा प्रदर्शन भइरहेकाले विमानस्थलको सुरक्षा अत्यत्नै कडा पारिएको थियो। करिब रु ६४ अर्बको सो परियोजनामा करिब रु ५१ अर्ब अमेरिकी र रु १३ अर्ब नेपाल सरकारको लगानी हुनेछ। दुई पक्षबीच सन् २०१७ सेप्टेम्बर १४ मा नेपालका तर्फबाट तत्कालीन अर्थमन्त्री ज्ञानेन्द्रबहादुर कार्की र एमसीसीका कार्यवाहक प्रमुख कार्यकारी अधिकृत जोनाथन नासबीच कम्प्याक्ट सम्झौताभएको थियो। सम्झौतामा काठमाडौँको लप्सीफेदीदेखि नुवाकोटको रातमाटेसम्म, रातमाटेदेखि हेटौंडासम्म, रातमाटेदेखि दमौलीसम्म, दमौलीदेखि बुटवलसम्म र बुटवलदेखि भारतको सिमानासम्मको खण्डमा ४०० केभी क्षमताको प्रसारण लाइन निर्माण तथा रातमाटे, दमौली र बुटवलमा तीन सबस्टेशन निर्माण गरिने उल्लेख छ। यसैगरी पूर्वपश्चिम राजमार्गको कपिलवस्तुको चन्द्रौटादेखि लमही हुँदै बाँके र दाङमा पर्ने शिवखोलासम्म कूल १०० किलोमिटर सडकको स्तरोन्नति गरिनेछ। बुटवलगोरखपुर अन्तर्देशीय प्रसारण लाइनको नेपाल भारत सीमासम्मको निर्माणका लागि सहायता उपयोग गरिने पनि जनाइएको छ। प्रधानमन्त्री देउवालाई सुमारले शुक्रबार अपरान्ह भेट गर्ने कार्यतालिका तय भएको सचिवालय स्रोतले जनाएको छ। सुमारले पहिलो भेट प्रमुख प्रतिपक्षी दलका नेताबाट सुरु गर्ने तयारी रहेको छ। बालकोटस्थित ओलीकै निवासमा पुगेर उनले भेट गर्ने जनाइएको छ।"
एमसीसीकी उपाध्यक्ष काठमाडौंमा,"काठमाडौं : मिलिनियम च्यालेन्ज कर्पोरेन (एमसीसी) की उपाध्यक्ष फातिमा जेड सुमार काठमाडौं आइपुगेकी छिन्। उनी बिहीबार बिहान कतार एयरको जहाजबाट त्रिभुवन विमानस्थल आइपुगेकी हु्न्। उपाध्यक्ष सुमार एमसीसीका बारे बहस चलिरहेका बेला नेपाल भ्रमणमा आएकी हुन्। यो भ्रमणलाई अर्थपूर्ण रूपमा हेरिएको छ। उनले काठमाडौंमा प्रधानमन्त्री शेरबहादुर देउवा, नेकपा एमालेका अध्यक्ष तथा पूर्वप्रधानमन्त्री केपी शर्मा ओली, नेकपा माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहाल 'प्रचण्डु', नेकपा एकीकृत समाजवादीका अध्यक्ष एवं पूर्वप्रधानमन्त्री माधवकुमार नेपाल लगायत नेताहरुसँग भेटवार्ता गर्ने बताइएको छ। नेपालले २०१७ मा नै एमसीसी सम्झौतामा हस्ताक्षर गरेको थियो। जसअनुसार नेपालको विद्युत प्रसारण लाइन निर्माण र सडक मर्मतका लागि नेपालले करिब ६० अर्ब रुपैयाँ (नेपाली रकम) पाउनेछ। उपाध्यक्ष सुमारले अर्थ मन्त्रालयले एमसीसीका बारेमा सोधेको प्रश्नको बुधबार जवाफ पठाएकी थिइन्। जवाफमा एमसीसीको कुनै पनि सैन्य रणानीतिसँग सम्बन्ध नरहेको स्षष्ट पारेकी थिइन्।"
तीज पर्वको मौलिकता र सांस्कृतिक महत्वको जगेर्ना गर्नुपर्छ : देउवा,"काठमाडौं : प्रधानमन्त्री शेरबहादुर देउवाले हरितालिका तीजले सामाजिक सद्भाव, सहिष्णुता र मेलमिलाप बढाई समुन्नत समाजको निर्माण गर्ने बताएका छन्। बिहीबार हरितालिका तीजका अवसरमा सम्पूर्ण दिदीबहिनीहरूमा सुस्वास्थ्य र दीर्घायुको शुभकामना व्यक्त गर्दै उनले पर्वको मौलिकता र सांस्कृतिक महत्वको जगेर्ना गर्नुपर्ने बताएका हुन्। उनले शुभकामना सन्देशमार्फत तीजले नेपाली समाजमा विद्यमान लैङ्गिक जातीय वर्गीय विभेद र सबै किसिमका असमानता अन्त्य गर्दै सामाजिक सद्भाव, सहिष्णुता र मेलमिलाप बढाई समुन्नत समाजको निर्माणमा अभिवृद्धि गर्न उत्प्रेरित गरोस् भन्ने शुभकामना दिए । भाद्र शुक्ल पक्ष तृतीयाका दिन पर्ने हरितालिका तीज भगवान् शिव पार्वतीको पूजा आराधना गर्दै पारिवारिक सुस्वास्थ्य र दीर्घायुको कामना एवं विश्वासका साथ मनाउने गरिन्छ।"
तीज पर्वको मौलिकता कायम राख्नुपर्छ : राष्ट्रपति,"काठमाडौं : राष्ट्रपति विद्यादेवी भण्डारीले हरितालिका तीजले समाज र राष्ट्रलाई एकताको सूत्रमा आवद्ध गर्न मद्दत पुर्याउने बताएकी छन्। नेपाली महिलाको महान् पर्व हरितालिका तीजको अवसरमा सुख, शान्ति र समृद्धिको शुभकामना व्यक्त गर्दै उनले सांस्कृतिक र धार्मिक पर्वका रूपमा हरितालिका तीजको नेपाली समाजमा महत्त्वपूर्ण स्थान रहेको उल्लेख गरेकी हुन्। तीज पर्वले चेलीमाइतीसाथीसङ्गीपरिवार एवं आफन्तजन बीचको सम्बन्धलाई प्रगाढ बनाउने उनको भनाई छ। तीज पर्वको मौलिकतालाई कायम राख्दै यसको सांस्कृतिक महत्त्वको जगेर्ना गर्न भड्किलोपन र खर्चिलोपनलाई हटाउँदै जानु अति आवश्यक रहेको बताइन्। 'हरितालिका तीजले हाम्रो समाजमा विद्यमान महिलाविरूद्ध हुने सबै प्रकारका विभेद र असमानताहरूको अन्त्य गर्दै सभ्यसमतामूलक एवं प्रगतिशील समाजको निर्माण गर्न हामी सबैलाई प्रेरणा प्रदान गरोस् भन्ने कामना गर्दछु।' जारी सन्देशमा भनिएको छ, 'कोभिड१९ को सङ्क्रमणबाट जोगिन जनस्वास्थ्यका मापदण्डहरूको पालना गर्दै सावधानीका साथ यो चाड मनाउनु हुनेछ भन्ने आशा गर्दछु।' भाद्र शुक्ल द्वितीयादेखि पञ्चमीसम्म चार दिन मनाइने यस पर्वमा आफ्नो र आफ्नो परिवारजनको कल्याणको लागि तृतीयाका दिन शिवपार्वतीको र पञ्चमीका दिन सप्तऋषिको पूजा उपासना गर्नाले मनोकामना पूरा हुने विश्वास रहिआएको छ। विवाहपश्चात् महिलाहरू आफ्नो जन्मघर, मातापिता, भाइबहिनी, इष्टमित्र र समाजलाई छोडेर कर्मघरमा जीवन बिताउँदा आउने माइतीको यादलाई कमी गर्ने एउटा अवसरको रूपमा समेत तीज पर्वलाई महिलाहरूले लिएको पाइन्छ।"
"कांग्रेसमा गुट बन्दै, भत्किँदै","काठमाडौं : १४औं महाधिवेशन नजिकिँदै गर्दा कांग्रेसमा नयाँ गुट बन्ने र भत्किने गरेका छन्। संस्थापन शेरबहादुर देउवा र वरिष्ठ नेता रामचन्द्र पौडेल पक्षीय नेताहरू विभिन्न गुटउपगुट बनाउन र भत्काउन थालेका छन्। कांग्रेसमा विगतदेखि संस्थापन पक्ष र संस्थापन इतर गरी २ गुट सक्रिय थिए। सभापति देउवालाई यसपटक आफ्नै समूहका विमलेन्द्र निधि र गोपालमान श्रेष्ठले साथ नदिने बताएका छन्। निधिले सम्पर्क कार्यालय खोलेर छुट्टै गुटको अभ्यास गरिसकेका छन् भने श्रेष्ठले गृह जिल्ला स्याङ्जाबाट सभापतिमा उठ्ने घोषणा गरिसकेका छन्। अर्कोतर्फ, आफ्नो समूहबाट सभापतिमा आकांक्षी देखिएका ५ जनालाई दायाँबायाँ राखेर शीर्ष नेता पौडेलले साझा उम्मेदवार तय गर्ने घोषणा गरेका छन्। पौडेल समूहमा सभापतिका आकांक्षीहरू बढी देखिएर व्यवस्थापनको समस्या देखिएको छ। १३औं महाधिवेशनमा पौडेल समूहमा रहेकामध्ये १४औं महाधिवेशनसम्म आइपुग्दा ५ जना सभापतिका मुख्य दाबेदार देखिएका हुन्। प्रकाशमान सिंह, महामन्त्री शशांक कोइराला, डा शेखर कोइराला, सुजाता कोइराला र रामचन्द्र पौडेल आपैं पनि हुन्। त्यस्तै, कोइराला परिवारभित्रै ३ जना सभापतिका दाबेदार निस्किएका छन्। महामन्त्री शशांक कोइराला, डा शेखर कोइराला र सुजाता कोइराला हुन्। सुजाताले १३औं महाधिवेशनमा पनि सभापतिको दाबी गरेकी थिइन्। सुजाता भन्छिन्, म पछि हट्दिनँ। मैले पहिला पनि छाडेकै हो। सभापतिमा दाबेदारी दोहोर्याउने सोचमा रहेका शीर्ष नेता कृष्णप्रसाद सिटौला भने वडा अधिवेशनअघि रिजर्भ बसेका छन्। वडा अधिवेशन सकिएपछि मात्र उनले उम्मेदवारीबारे मुख खोल्ने नेताहरू बताउँछन्।"
"सकसमा संसद् : सभामुख बोलिरहे, एमालेले अवरोध गरिरह्यो","काठमाडौं : सरकारले आकस्मिक बोलाएको संसद् अधिवेशनको पहिलो दिन नै विपक्षी एमालेले अवरोध गरेको छ। सभामुख सापकोटाले बीचबीचमा स्थगित गर्दै बैठक अघि बढाउने कोसिस गरे। तर, एकै दिन बसेका तीन बैठक एमालेले लगातार अवरोध गर्यो। सभामुख सापकोटाले आफ्नो पार्टी फुटाउन भूमिका खेलेको भन्दै एमालेले अवरोध गरेको हो। विगतमा सरकारकाविरुद्ध विपक्षीले अवरोध गर्ने संसदीय चलन र परम्परा थियो। तर, एमालेले सभामुखको तटस्थ र निष्पक्ष भूमिकामाथि प्रश्न उठाउंदै अवरोध गर्यो। संसदमा सभामुखको आचरण वा निर्णयको आलोचना गर्न नपाइने प्रतिनिधिसभा नियमावलीको नियमतर्फ सभामुखले पटकपटक ध्यानाकर्षण गराए। तर, एमालेले सुनेन। एमालेले सभामुखविरुद्ध संसद अवरोध गर्ने निर्णय संसदीय दलको बैठकमै गरेको थियो। पार्टीले कारबाही गरेका १४ जना सांसदको पद रिक्त नगरी अर्को दल गठन गर्न सभामुख सापकोटाले भूमिका खेलेको एमालेको आरोप छ। एमालेले माधव नेपालसहित १४ जना सांसदलाई कारबाही गर्दै पदमुक्त गर्न सभामुख सापकोटालाई पत्र पठाएको थियो। तर, सापकोटाले उक्त पत्रलाई कार्यान्वयनमा नलगेपछि निर्वाचन आयोगले नेपालसहितका सांसदको पद कायम राख्दै नयाँ दल दर्ता गरेको थियो। १४ जना सांसदमाथिको कारबाही टुंगो नलागेसम्म संसद् चल्न नसक्ने भन्दै एमालेले राष्ट्रियसभा पनि अवरोध गर्यो। प्रतिनिधिसभा बैठकको प्रारम्भमै एमाले सांसदहरू उठेर विरोध जनाए। सभामुख सापकोटाले प्रमुख सचेतक विशाल भट्टराईलाई बोल्न समय दिए। भट्टराईले बैठक सञ्चालन गर्न नदिने बताए। कसैलाई १८ घण्टामा कारबाही गर्ने र कसैलाई २४ घण्टामा गर्ने ? त्यो नियम एमालेमाथि किन लागू भएन ? सभामुखले समानता पूर्ण व्यवहार गर्ने हो कि होइन ? उनले भने, सभामुखसँगै निर्वाचन आयोग पनि एमाले टुक्राउन नियोजित रूपमा लाग्यो। सापकोटाले तपाईंहरूका मागप्रति ध्यानाकर्षण भयो, अब सदन सुचारु गर्न सहयोग गर्नुहोस् भनेर आग्रह गरे लगत्तै एमाले रोष्टम पसेर नारावाजीमामा उत्रियो। सभामुख सापकोटाले प्रतिनिधिसभा नियमावलीको नियमतर्फ ध्यानाकर्षण गराए। तर, एमाले पछि हटेन। सभामुखले १५ मिनेटका लागि बैठक स्थगित गरे। दोस्रो बैठकमा पनि एमालेले सोही माग राखेर अवरोध गर्यो। सभामुख सापकोटाले कड्केर भने, संविधान छ, नियम छ, कानुन छ। बैठक सञ्चालन गर्न विपक्षीको अझ बढी दायित्व हुन्छ। उनले १४ सांसद कारबाहीबारे आफूले कानुनअनुसार नै निर्णय लिएको र कारबाहीको विषय सर्वोच्च अदालतमा विचाराधीन रहेको बताए। एमाले सांसदहरू थप आक्रोशित हँुंदै नारावाजीमा उत्रे। संवैधानिक सर्वोच्चता कायम गर लगायतका नारावाजी गरेपछि बैठक पुनः १५ मिनेटलाई स्थागित भयो। तेस्रो बैठकमा पनि अवरोध भयो। तर, यसपटक भने सभामुख सापकोटा रोकिएनन्। उनले अवरोधबीच राजनीतिक दल विभाजनसम्बन्धी अध्यादेश पेश गर्न गृहमन्त्री बालकृष्ण खाँणलाई समय दिए। त्यसपछि एमाले थप आक्रोशित भयो। सांसद गंगा चौधरी सभामुखको आसनतर्फ अघि बढ्न खोजिन्। त्यस क्रममा मर्यादापालक र चौधरीबीच घम्साघम्सी भयो। संसद चल्ने अवस्था नभएको भन्दै सभामुख सापकोटाले शुक्रबार १ बजे बस्ने गरी बैठक स्थगित गरे। सभामुख मानेर जाने सक्ने अवस्था रहेन पार्टी फुटाउन भूमिका खेलेको भन्दै एमाले अध्यक्ष केपी ओलीले सभामुख अग्नि सापकोटालाई मान्न नसकिने बताए। पार्टीले २५ साउनमा कारबाही गरेका सांसदलाई पदमुक्त नगरेर सभामुखले एमाले विरोधी र गैरसंसदीय काम गरेको ओलीको आरोप थियो। एमालेले कारबाही गरेपछि १४ जना गैरसांसद हुन्, संसदीय दलमा ओलीको भनाइ उदृत गर्दै भट्टराईले भने, गैरसांसदको उपस्थितिमा बैठक बस्नु संसद नियमावली विपरीत हो।"
संखुवासभा हत्या प्रकरणः उपलब्धिविहीन अनुसन्धान,"प्रदेश १ ब्युरो: संखुवासभाको मादीमा एकै परिवारका ६ जनाको क्रुरतापूर्वक हत्या गरिएको घटनाको अनुसन्धानमा प्रहरीले अहिलेसम्म कुनै उपलब्धि हात पार्न सकेको छैन। घटनाको अनुसन्धानमा प्रदेश १ प्रहरी प्रमुख डीआईजी अरुणकुमार बीसीसमेत खटिएका छन् । उनी बुधबार साँझ ७ बजेतिर घटनास्थल पुगेका हुन् । अनुसन्धानका लागि घटनास्थलमा प्रहरीका चारवटा टिम खटिएका छन् । नेपाल प्रहरीको केन्द्रीय अनुसन्धान ब्यूरो (सीआईबी), प्रदेश १ प्रहरी कार्यालय विराटनगर, संघीय इकाई प्रहरी कार्यालय धरान र संखुवासभा प्रहरीको टोलीले घटनाको अनुसन्धान अघि बढाउँदै हत्याराको खोजी गरिरहेको हो । सामूहिक हत्या भएको चार दिन भइसक्दा पनि प्रहरीले घटना निस्कर्षमा पुर्याउन सकेको छैन । संखुवासभा प्रहरी प्रमुख डीएसपी लालध्वज सुवेदीले विभिन्न कोणबाट प्रमाण संकलन गर्दै मजवुत ढंगले घटनाको अनुसन्धान जारी राखिएको बताए । 'धेरै पाटोबाट अनुसन्धानलाई जारी राखिएको छ । केही स्थानीय व्यक्तिहरुसँग पनि घटनाका बारेमा सोधपुछ गर्ने काम भइरहेको छ,' उनले भने, 'तर ठ्याक्कै निस्कर्षमा पुग्न सकिएको छैन । अहिलेसम्म उपलब्धि हात परेको छैन ।' तालिम प्राप्त कुकुरहरुसहित अनुसन्धानरत प्रहरीको सक्रियताले पनि उपलब्धि हाँसिल हुन नसकेपछि स्थानीयमा त्रास बढेको छ । मादी नगरपालिका१ खोलागाउँको उम्लिङमा भएको उक्त हत्याकाण्ड अहिले देशभरी नै चासो र चर्चाको विषय बनेको छ । तर घटना भएको ४ दिन बितिसक्दा पनि हत्यामा संलग्नको पहिचान हुन नसक्दा प्रहरीको अनुसन्धान उपलब्धिविहीन देखिएको हो । ८५ वर्षीय बौदमान कार्कीको परिवार नै सखाप बनाउने गरी दर्दनाक घटना गराइएको छ । घरमा रहेका ७ जनामध्ये वृद्ध अवस्थाका उनी मात्रै सकुशल भेटिएका छन् । बौदमानकी पत्नी ८४ वर्षीया पार्वता कार्की, छोरा ५८ वर्षीय तेजबहादुर कार्की र तेजबहादुरकी पत्नी ५२ वर्षीया कमला कार्की, बुहारी ३२ वर्षीया रञ्जना कार्की र नातिनातिना ११ वर्षीय दीपेन र ७ वर्षीया गोमा कार्कीको हत्या भएको हो । गत सोमबार बिहान घर आसपासमा छरपस्ट शवहरु भेटिएका थिए । घटनाका सवालमा प्रहरीले कुनै संकेत प्राप्त गरिरहेको छैन । न त हत्याराको पहिचान नै हुन सकेको छ । छिमेकीहरुले पार्वतीको शव घर बाहिरै भेटेका रहेछन् । बेलाबेला बेहोस भइरहने समस्या रहेकाले मुर्छा परेको ठान्दै स्थानीयले उठाएर ओछ्यानमा सुताइदिएको खुलेको छ । प्रहरी पुग्दा उनको शव ओछ्यानमै थियो । नजिकै सुतेका उनका पति बौदमानले घटना चाल नपाएको बताए । उनी कान कम सुन्छन् र आँखा पनि मधुरो देख्छन् । सडक छेउमा घोप्टो परेको अवस्थामा तेजबहादुरको शव भेटियो । घरनजिक खोल्सीमा कमला र रञ्जना तथा घरमाथि खरबारीमा दीपेन र गोमाको शव भेटिएको प्रहरी बताउँछ। बर्बरतापूर्वक घटना कति बेला गराइएको हो भन्ने थाहा पाउन पोष्टमार्टम रिपोर्ट नै कुर्नुपर्ने भएको छ । छिमेकीहरुले बिहान ८:३० बजेतिर मात्रै शवहरु देखेको बताएका छन् । घटनास्थलको प्रकृति हेर्दा लखेटीलखेटी हत्या गरेजस्तो देखिने प्रहरीले जनाएको छ । सबै मृतकको टाउकोमा प्रहार गरिएको पाइएको चिकित्सकले बताएका छन् । धार नभएको हतियारले टाउकोमा पछाडिबाट जोडले प्रहार गरिएको अहिलेसम्मको अनुसन्धानबाट खुलेको प्रहरीको भनाइ छ । घटनास्थल पुगेका फरेन्सिक तालिम प्राप्त चिकित्सक र पोस्टमार्टममा खटिएका चिकित्सकले पनि त्यही कुराको संकेत गरेका छन् । प्रहरीले अनुसन्धानका लागि पिकु र लैला नामक दुई वटा 'ट्रयाक' डगलाई समेत प्रयोग गरिसक्यो । तर कुकुरबाट गराइएको 'स्निफिङ' त्यति प्रभावकारी देखिएन । निरन्तरको वर्षाले सबुत प्रमाण नष्ट भएको अनुमान गरिएको छ । संखुवासभाका सबै नाका शिल गरेर ठाउँठाउँमा विशेष सर्च अभियान चलाउँदै हत्याराको खोजी तीव्र पारिएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए । उनका अनुसार तत्कालको अनुसन्धानबाट कार्की परिवारको कोहीकसैसँग रिसईबी देखिएको छैन । कार्की परिवारको घरबाट छिमेकीकोमा पुग्न लगभग ५ मिनेटजति लाग्छ । निरन्तरको वर्षासँगै घटनास्थल वरपरका खोला र खोल्साहरु बढेर पानी ठूलो आवाजका साथ बगेकाले छिमेकीले घटना हुँदा थाहा नपाएको तथा नसुनेको हुनसक्ने अनुमान गरिएको छ । घटनापछि शोक र त्रासमा डुबेको गाउँमा आतंक छाएको वडाध्यक्ष खेमराज कटुवालले बताए । उनले भने, 'घटनापछि स्थानीय त्रसित छन् । गाउँले एवं छरछिमेकी सम्हालिन सकिरहेका छैनन् ।' कटुवालले गाउँलाई सामान्य अवस्थामा ल्याउनका लागि समेत अपराधीलाई जतिसक्दो चाँडो पक्राउ गर्नुको विकल्प नभएको बताए । प्रहरीका अनुसार गाउँघरमा नयाँ व्यक्ति प्रवेश गरेको पनि पाइएको छैन । घटना भएका बेला त्यो क्षेत्रमा सक्रिय रहेका मोबाइलको पनि विश्लेषण प्रहरीले गरिरहेको छ । एसपी राईका अनुसार विभिन्न कोणबाट अनुसन्धान जारी छ । 'उपलब्धि हात पर्न केही समय लाग्छ । त्यसका लागि धैर्य गर्नुपर्छ,' उनले भने, 'अहिलेसम्म मजवुत प्रमाण जुटिसकेको छैन । घटनामा पेसेवर अपराधीको संलग्नता हुनसक्छ ।' बौदमानको परिवारले झापामा जग्गा किनेर पास गराउने तयारी गरेको खुलेको छ । बौदमानका नातिहरु जेठो रमेश र कान्छो नरेश वैदेशिक रोजगारीका क्रममा दुवई र मलेसियामा थिए । जग्गाका लागि उनीहरुले पठाएको पैसा अपुग भएपछि कार्की परिवारले गाउँघरमा ऋण पनि खोजेको पाइएको छ । जग्गा किन्न घरमा राखिएको पैसा डकैती गर्न खोजिएको शंका थियो । तर नगद र गरगहना घरभित्रै सुरक्षित फेला परेको प्रहरीको भनाइ छ । जसका कारण लुटपाटको उदेश्यले घटना नभएको हुनसक्ने प्रहरीले जनाएको छ । यद्यपि आर्थिक एवं विभिन्न प्राविधिक पाटोबाट पनि अनुसन्धान तथा हत्याराको खोजी जारी राखिएको राईले बताए । हत्या गरिएका ६ जनाको शवलाई बुधबार साँझ सुनसरीको इटहरीमा सामूहिक दाहसंस्कार गरिएको छ । धरानस्थित बीपी कोइराला स्वास्थ्य विज्ञान प्रतिष्ठानमा दिउँसो पोष्टमार्टम गरिएका शवहरुलाई साँझइटहरीस्थित बूढीगंगा जमुनामुक्ति घाटमा दाहसंस्कार गरिएको हो। घटनास्थलबाट उठाएर शव पोस्टमार्टमका लागि मंगलबार धरान ल्याइएको थियो । दाहसंस्कार गरिएकामा एउटै परिवारका चार पुस्ता छन् । तीनवटा चिता बनाएर उनीहरुको अन्त्येष्टि गरिएको हो । पार्वताको भिन्दै तथा तेजबहादुर र पत्नी कमलाको एउटैमा अन्त्येष्टि गरिएको छ । रञ्जना र उनका दुई सन्तानको अर्को चितामा एकै पटक अन्त्येष्टि गरिएको हो । शव जलाउन ल्याउने भएपछि इटहरीको घाट दिउँसोदेखि नै आफन्त, गाउँले र स्थानीयहरुले भरिभराउ थियो । शवलाई गाडीबाट निकाल्दै गर्दा घाटमा रुवाबासी चलेको थियो । शव इटहरीस्थित घाटमा जलाइने खबरसँगै सुनसरी र मोरङका धेरै स्थानीयहरु भेला भएका थिए । दाहसंस्कारपछि मृतकका आफन्तहरुले घटनाको छिटो छानबिन गर्न माग गरेका छन् । उनीहरुले अनेक अफवाह फैल्याएको भन्दै युट्युबरहरुसँग रोष प्रकट गरेका छन् । दर्दनाक नरहसंहारमा परिवारै सखाप बनाइएको घटनाका विषयमा युट्युबरले फैल्याएको अफवाहविरुद्ध कानुनी लँडाइमा जाने संकेत उनीहरुले गरेका छन् ।"
"लिम्पियाधुरा, लिपुलेक र कालपानीको जनगणना गरिने","काठमाडौँ: सरकारले लिम्पियाधुरा, लिपुलेक, कालापानीको जनगणना गर्ने तयारी गरेको छ । केन्द्रीय तथ्यांक विभागले अवस्था हेरेर सम्भव भएसम्म लिम्पियाधुरा, लिपुलेक कालापानीको जनगणना गरिने जनाएको छ । कोभिडका कारण रोकिएको राष्ट्रिय जनगणना २०७८ को नयाँ कार्यसूची सार्वजनिक गर्न भएपछि सीमा क्षेत्रको पनि जनगणना गरिने महानिर्देशक नेविललाल श्रेष्ठले बताए। महानिर्देशक श्रेष्ठका अनुसार त्यस क्षेत्रको जनगणना कसरी गर्ने भन्ने विषयमा निरन्तर छलफल भइरहेको जानकारी दिए । 'स्थानीय सरकार, प्रदेश सरकार र संघीय सरकारसँगको छलफलबाट एउटा निश्कर्षमा पुग्ने उनले स्पष्ट पारे । त्यहीँ गएर गर्न अहिलेको अवस्था सम्भव छैन, तर यो विषय विषय हो,' उनले भने, 'स्थानीय तह, सीडिओ, प्रदेश सरकार, सम्बन्धित मन्त्रालयसँग निरन्तर छलफल गरिएको छौँ, सम्भव भएसम्म गर्छौँ।' भौतिक उपस्थितिमा नभएमा नयाँ प्रविधिको माध्यमबाट भए पनि त्यो क्षेत्रको जनगणना हुने श्रेष्ठले बताए । उनले सेटलाइट वा जीएसएस प्रविधिको माध्यमबाट अध्ययन गरेर अनुमानित तथ्यांक संकलन गरिने जानकारी दिए । उनका अनुसार आगामी कार्तिक २५ देखि मंसिर ९ सम्म राष्ट्रिय जनगणना हुनेछ । यस्तै भदौ २० गतेदेखि जनगणनाको काम सुरुवात हुने र मुख्य जनगणना कात्तिक २५ देखि मंसिर ९ गतेसम्म हुने श्रेष्ठले बताए । जनगणनाका लागि ८० वटा प्रश्नावली तयार छन् । जनगणनाको तथ्यांक संकलन दुई चरणमा हुने व्यवस्था गरिएको छ । विभागको कार्यतालिकाअनुसार भदौ २० देखि २६ गतेसम्म सुपरभाइजर भर्ना गरिनेछ । भदौ २७ र २८ गते सुपरभाइजरलाई तालिम दिने र भदौ ३० देखि असोज १८ गतेसम्म सुपरभाइजर घरघरमा पुगेर सूचीकरणको काम गर्नेछन् । कात्तिक १३ देखि १६ गतेसम्म गणक भर्ना गरेर तालिम दिने काम हुनेछ । गत जेठ २५ देखि ८ सम्म हुने निर्धारित कार्यतालिका कोभिडका कारण प्रभावित भएको थियो । कोभिड महामारी बीचमा पनि जनगणनाका आन्तरिक काम भने भइरहेको उनले बताए । नेपालमा जनगणना भएको ११० वर्ष भएको छ । १९६८ बाट नेपालमा जनगणना सुरु भएको हो । नेपाल सरकारले प्रत्येक १० वर्षमा जनगणना गर्दैआएको छ । २००८ मा भने नियमित जनगणना रोकिएको थियो । २००७ सालको क्रान्तिका कारण रोकिएको जनगणना २००९ र २०११ गरी दुई चरणमा गरिएको थियो ।"
भेरीका विद्यालय आइतबारदेखि खुल्ने,"जाजरकोट : कोरोना संक्रमण बढ्दै गएपछि गत बैशाखदेखि देशभरका विद्यालय बन्द रहेका छन्। कोरोनाको संक्रमण घटदै गएपछि विद्यालय खुल्न थालेका छन्। जाजरकोटको भेरी नगरपालिकाले आगामी आइतबारदेखि नगरभित्रका सबै विद्यालयमा भौतिक उपस्थितिमा पठनपाठन संचालन गर्ने निर्णय गरेको हो। भेरी नगरपालिकाको नगर शिक्षा समितिको बुधबार बसेको बैठकले शिक्षा, विज्ञान तथा प्रविधि मन्त्रालयले जारी गरेको विद्यालय संचालन सम्बन्धी कार्यढाँचा २०७७ अनुसारको मापदण्ड तथा प्रक्रिया पालना गरि विद्यालय संचालन गर्ने निर्णय गरेको नगर शिक्षा तथा खेलकुद शाखा प्रमुख अमृतबहादुर पुनले बताए। भेरी नगरपालिकामा हाल कोरोना संक्रमणको अवस्था नरहेकोले विद्यालय खोल्ने निर्णय गरिएको पुनले बताए। कार्यढाँचामा सबै शिक्षक र विद्यार्थीले मास्क अनिवार्य लगाउनु पर्ने, जोरविजोर प्रणाली अपनाएर भए पनि भौतिक दुरी कायम गर्नु पर्ने लगायतका प्रावधान राखिएका छन्। लामो समयदेखि बन्द रहेका विद्यालय खुल्ने भएपछि विद्यार्थी र अभिभावक खुसी भएका छन्। रोकिएको कक्षा ११ र १२ को परीक्षा समेत आगामी भदौ ३० गतेबाट संचालन हुने भएको छ। भदौ ३० देखि असोज ८ गतेसम्म परीक्षा हुने विद्यालयको पठनपाठन भने प्रभावित हुने भएको छ।"
मध्यपहाडी लोकमार्ग ८ दिनपछि सुचारु,"कुश्मा : विगत ८ दिनदेखि अवरुद्ध मध्यपहाडी लोकमार्ग बिहीबार साँझबाट सुचारु भएको छ। भदौ १७ गते राती आएको भिषण वर्षासँगै पहिरोले रोकिएको सडक आजबाट सुचारु भएको पर्वतका प्रमुख जिल्ला अधिकारी देवी पाण्डे खत्रीले जानकारी दिए। कुश्मा नगरपालिका ७ खरेहादेखि मोदी गाउँपालिका ५ अम्बोटसम्म पहिरोले सडक क्षतविक्षत भएको थियो। सुरक्षाकर्मीहरुको लामो प्रयासले सडकको अवरोध खुलाउन सम्भव भएको पनि खत्रीले बताइन्। सडकमा झरेको पहिरो पन्छाएर एकतर्फि मात्रै गाडी गुड्न मिल्ने बनाइएको प्रजिअ खत्रीले बताइन। लोकमार्गमा २१ स्थानमा पहिरोले बाटो रोकिएको थियो। पहिरोले मध्यपहाडी लोकमार्ग थुनिएपछि पर्वत, बागलुङ र मुस्ताङ जिल्लाको सडक सन्जाल पूर्ण रुपमा ठप्प थियो। वैकल्पिक सडक नहुँदा यस क्षेत्रमा आउजाउ रोकिएको थियो भने खाद्यन्न, अक्सिजन, इन्धन लगायतका सामाग्रीको आयात रोकिएको थियो। बिरामीलाई हेलिकप्टर चार्टर गरी अस्पताल लैजानुपर्ने बाध्यता थियो। ठुल्ठुला ढुंगासहितको पहिरो पन्छाउन बम विस्फोट गराउनु परेको थियो। डोजरले मात्रै पहिरो पन्छाउन नसकेपछि नेपाली सेनामार्फत बम विस्फोट गराइएको थियो। पहिरो पन्छाउन १३५ केजी विस्फोटक पदार्थ र ७५ थान डेटोनेटर प्रयोग गरिएको केवलजंग गुल्म कुश्माका सेनानी शमशेर बहादुर सिंहले जानकारी दिए। निर्माणाधीन यो लोकमार्गमा सामान्य वर्षा हुँदा पनि पहिरोले बाटो रोकिँदै आएको छ। भदौ १७ गते राती भिषण वर्षासँगै चुवाको भीर, दोबिल्ला, भ्याप्लेखोला, मौरीभीर लगायतका स्थानमा पहिरोले जाँखा सडक पुरिएर जनजीवन प्रभावित भएको थियो। सडक सुचारु भएसँगै कुश्माका चुवा र मोदीको पातीचौरमा रोकिएका सवारीसाधान वारपार गर्न थालेका छन्। पहिरोले निर्माणाधीन यो सडकको झण्डै २५ देखि ३० करोडको क्षति भएको मध्यपहाडी लोकमार्ग आयोजना कार्यालय पर्वतका प्रमुख मेघराज मरासिनीले जानकारी दिए।"
पशुपतिनाथ मन्दिरमा तीजको रमझम (फोटो फिचर),काठमाडौँ: आज बिहीबार नेपाली हिन्दू महिलाहरुको महान चाड तीज । कोभिड महामारीका बावजुद विभिन्न मन्दिरमा शिवपार्वतीको पूजा गर्न महिलाहरुको भीड लागेको छ । हिन्दू धर्मावलम्वीहरुको आस्थाको केन्द्र मानिने पशुपतिनाथ मन्दिरमा तीजको अवसरमा महिलाहरुको भीड लागेको छ । पूजा आराधना गरी तिर्थालुहरुले नाचगान समेत गरेका छन् । यद्यपि महामारीअघिका वर्षहरुमा मनाइने तीजको तुलनामा यस वर्षको तीजमा व्रतालुहरु न्युन छन् । प्रहरीले भने भीडभाड नगर्न माइकिङ गर्दै स्वास्थ्य मापदण्ड पालना गर्न व्रतालुहरुलाई आग्रह गरेको छ । सरकारले कोरोना महामारी नियन्त्रणका लागि गत वैशाख १५ गतेदेखि पशुपतिनाथ मन्दिर बन्द गरेको छ। तीज मनाउन भेला भएका व्रतालुहरुले भने मन्दिरका बाहिरी ढोकाबाटै पूजा आराधना गरिरहेका छन् ।
सशस्त्र प्रहरीद्वारा १० क्विन्टल सुपारी बरामद,भैरहवा: अवैध रुपमा नेपालबाट भारततर्फ लैजान लागेको १० क्विन्टल सुपारी सशस्त्र प्रहरी बल नेपाल नं २७ गण हेडक्वार्टर रुपन्देहीले बरामद गरेको छ। गणका सशस्त्र प्रहरी निरीक्षक ताम्रजंग बस्नेतको कमाण्डमा खटिएको टोलीले रुपन्देहीको सिद्धार्थनगर नगरपालिका ११ भुजौलीको सीमा इलाकाबाट बेवारिसे अवस्थामा उक्त सुपारी बरामद गरेको सशस्त्र प्रहरी बल नेपाल नं २७ गण हेडक्वाटर रुपन्देहीका सशस्त्र प्रहरी उपरीक्षक (एसपी) राजेश उप्रेतीले बताए । उनका अनुसार बरामद सुपारी २० वटा बोरामा सीमाको दशगजा नजिकै लुकाएर राखिएको थियो । जसको बजार मूल्य करिब ६ लाख रुपैयाँ बराबरको रहेको बताइएको छ । बरामद सुपारी कटिङ (टुक्रा) गरिएको अवस्थामा छ । कटिङ गरिएका सुपारीहरु विशेषतः गुट्खा बनाउनमा बढी प्रयोग हुन्छ । बरामद सुपारीलाई भैरहवा भन्सार कार्यालयमा बुझाइएको र उक्त सुपारी कहाँबाट ल्याएको र ओसार पसार कार्यमा कोको संग्लन छन् भन्ने विषयमा थप अनुसन्धान भइरहेको एसपी उप्रेतीले बताए । तेस्रो मुलुकबाट नेपालमा सुपारी ल्याइन्छ । नेपाल भन्दा भारतमा सुपारीको मूल्य महंगो रहेकोले नेपालका नाकाबाट अवैध रुपमा सुपारीको तस्करी हुन्छ । भारतमा तस्करी गरेर पठाउनकै लागि तेस्रो मुलुकबाट नेपालको आवश्यकता भन्दा कयौँ गुणा बढी परिणाममा नेपालमा सुपारी आयात हुदै आएको छ ।
आँखा अस्पतालमा भेटिएको शंकास्पद वस्तु बम नभएको पुष्टि,"काठमाडौं: पुरानो बानेश्वरस्थित आँखा अस्पताल भएको एक भवनमा भेटिएको शंकास्पद वस्तु बम नभएको पुष्टि भएको छ। मात्रिका आई सेन्टर भएको भवनमा बिहीबार बिहान बम जस्तो देखिने शंकास्पद वस्तु भेटिएको थियो। नेपाली सेनाको बम डिस्पोजल टोली घटनास्थलमा पुगेर अनुसन्धान गर्दा शंकास्पद वस्तु बम नभएको काठमाडौं प्रहरी प्रमुख अशोक सिंहले जानकारी दिए। 'तार जोडेर टाइमरजस्तो नक्कली देखाइएको पाइयो उनले भने, 'शंकाष्पद वस्तुभित्र कुनै विष्फोटक पदार्थ भेटिएन, नक्कली वस्तु डिस्पोज भइसकेको छ।' प्रहरीले घटनास्थल आसपासका क्षेत्रमा सुरक्षा सतर्कता बढाउँदै केहि समय सवारी आवागमन रोकिएको थियो। आँखा अस्पतालमा शंकास्पद वस्तु भेटियो, बम डिस्पोजल टोली पुग्यो"
सर्वोत्तम स्टिल विस्फोट प्रकरण: उपचारका क्रममा ५ मजदुरको मृत्यु,"वीरगन्जः वीरगन्जको सर्वोत्तम स्टिल उद्योगमा गत भदौ १० गते फलाम गलाउने भट्टी पड्किएर घाइते भएकामध्ये ५ मजदुरको उपचारका मृत्यु भएको छ । भारतको पटनास्थित एपोलो अस्पतालमा उपचाररत ६ जनामध्ये ५ जना मजदुरको मृत्यु भएको हो ।मृतक सबै ५ जना भारतीय नागरिक हुन् ।पटनामा उपचारका क्रममा भारतको बिहारका ५२ वर्षीय विनोद पाण्डे, बिहारकै २७ वर्षीय गगन नायक बिहारी, भारतकै उत्तर प्रदेशको खुशीनगरका ३२ वर्षीय धिरु सहनी, उत्तर प्रदेशकै लखनउका ३७ वर्षीय मानस परिदा र लखनउकै ३० वर्षीय रामपुकार यादवको मृत्यु भएको हो । पटनाको एपोलो अस्पतालमा उपचारका क्रममा ३ जनाको भदौ १६ गते र २ जनाको भदौ १८ गते मृत्यु भएको जानकारी बिहीबार मात्र पाएको पर्साका प्रहरी उपरिक्षक बेल बहादुर पाण्डेले बताए । मजदुरको मृत्यु भएको सूचना पाएर अन्नपूर्णपोष्टकर्मीले प्रश्न गर्दा पाण्डेले भने, 'हो ५ जनाको मृत्यु भएको रहेछ, भदौ १६ गते ३ जनाको र भदौ १८ गते २ जनाको मृत्यु भएको हो, तर यो जानकारी आज (बिहीबार) मात्रै भएको हो ।' घटनाको वास्तविकता लुकाउने प्रयासमा उद्योग: भट्टी विस्फोटको घटना ढाकछोपको प्रयासमा सुरुदेखि नै लागेको उद्योग व्यवस्थापन पक्षले ५ जना मजदुरहरुको मृत्यु भइसकेको भए पनि आधिकारिक रुपमा जानकारी नै दिन मानेको छैन । बिहीबार साँझ उद्योगका महाप्रबन्धक गुरु प्रसाद चौधरीको प्रतिक्रिया लिन खोज्दा उनी सम्पर्कमै आउन चाहेका छैनन् । पटक पटक फोन सम्पर्कमा गर्दा उनी यस विषयमा बोल्नै चाहेका छैनन् । घटना भएकै दिन पनि घटनास्थलमा सन्चारकर्मीलाई समेत जान नदिई उद्योगको मूल गेटबाटै उद्योग व्यवस्थापनले फर्काइदिएको थियो । त्यसपछि वीरगन्जमै सुविधा सम्पन्न ठूला अस्पतालहरु भए पनि घटनाको वास्तविकता बाहिर सार्वजनिक नहोस् भनेर उद्योग व्यवस्थापनले घटना भएकै दिन ६ जना मजदुरलाई उपचारका लागि भन्दै रातारात भारतको पटना लगेको थियो । घटना भएकै दिन वीरगन्जको अस्पतालमा उपचारत मजदुरले सन्चारकर्मीलाई उद्योगकै लापरवाहीका कारण भट्टी पड्किएर आगो लागेको रहस्य खोलेपछि त्यही दिन रातारात ती मजदुर सहित ६ जना घाइतेलाई रातारात पटना लगिएको थियो। स्थानीय प्रशासन पनि उद्योगसँग मिलेको आशंका: घटनाको वास्तविकता लुकाउन उद्योग व्यवस्थापनको प्रयासलाई स्थानीय प्रशासनले पनि साथ दिएको आशंका गरिएको छ । नेपाली उद्योगमा भएको घटनामा घाइते ५ जना मजदुरको एक साता पहिले नै मृत्यु भए पनि यस बारे स्थानीय प्रशासनले भने सामान्य जानकारी समेत राखेको छैन। पर्साका प्रमुख जिल्ला अधिकारी पिताम्बर घिमिरेले ५ जना मजदुरको मृत्यु भएको खबर आफूले पनि सुनेको तर आधिकारिक रुपमा जानकारी आफूलाई नआएको बताए । उनले भने, 'मैले पनि मौखिक रुपमा मात्रै सुनेको छु, आधिकारिक रुपमा कसैले मलाई जानकारी गराएको छैन, अब म यस बारेमा उद्योग व्यवस्थापनसँग बुझ्छु । भदौ १० गते उद्योगमा घटना भएपछि वीरगन्जको अस्पतालमा उपचाररत मजदुरसँग आफूले अस्पतालमै भेटेको र त्यसपछि ६ जना घाइतेलाई उपचारका लागि उद्योग व्यवस्थाप आफैँले लिएर गएको उनले बताए । त्यसपछि आफूले यसबारेमा अरु थप जानकारी नलिएको पनि उनले बताए । वीरगन्ज २२ जगरनाथपुर मनियारीस्थित हालै सन्चानलमा आएको सर्वोत्त्तम स्टिल उद्योगमा भदौ १० गते दिउसो उद्योगकै लापरवाहीका कारण फलाम पगाल्ने भट्टी पड्किएर आगो लाग्दा १५ जना मजदुर घाइते भएका थिए । तीमध्ये गम्भीर घाइते ६ जनालाई नेपालमा उपचार नगराई उद्योग व्यवस्थापनले उपचारका लागि भदौ १० गते राति नै भारत बिहारको पटना लगेको थियो । अन्य ९ जनाको भने वीरगन्जकै नारायणी बयोधा अस्पतालमा उपचार गरिएको थियो । भदौ १० गते घटना भएको दिन वीरगन्जको वयोधा अस्पतालमा उपचारत मजदुरहरुले उद्योग व्यवस्थापनकै लापरवाहीका कारण भएको घाइते मजदुरले खुलासा गरेका थिए । अस्पतालमा उपचाररत घाइतेमध्येका एक मजदुरका अनुसार भदौ १० गते बिलेट उत्पादनका लागि फलाम पगाल्ने भट्टामा कबाडी फलामहरु खन्याउने क्रममा एलपिजी ग्याँस सिलिण्डर पनि परेको त्यही सिलिण्डर पड्किएर विस्फोट भएको थियो । ती घाइतेले भनेका थिए, 'भट्टामा फलामजन्य कबाडहरु हाल्ने क्रममा कबाडसँगै ग्याँसको सिलिण्डर पनि पर्यो अनि त्यही सिलिण्डर पड्किएर भट्टा विस्फोट भई आगोको लप्कामा हामी पर्यौँ ।' कबाडी फलामबाट बिलेट उत्पादन गर्दैआएको खुलासा: नेपालमा रहेका अरु स्टिल उद्योगले बिलेट आयात गरेर फलामको डण्डी उत्पादन गर्दैआएका छन् । तर व्यपारिक घराना सौरभ समूहले गत साउन ५ देखि सन्चालनमा ल्याएको देशकै सबै भन्दा ठूलो स्टिल उद्योग सर्वोत्तम स्टिल उद्योगले भने आफैँ बिलेट उत्पादन गरेर त्यसबाट फलामको डण्डी पनि उत्पादन गर्दैआएको छ। उद्योग सन्चालकले फ्रेस फलाम जन्य कच्चा पदार्थबाट बिलेट उत्पादन गर्दैआएको दाबी गरेर प्रचार प्रसार गर्दैआएको छ ।तर भदौ १० गते घटना बारे सन्चारकर्मीलाई जानकारी दिने क्रममा घाइते मजदुरले उद्योगले बजारबाट संकलन गरी पुराना खिया लागेका पुराना स्क्रेप (कबाडी फलाम ) खरिद गरेर बिलेट र डण्डी उत्पादन गर्दैआएको खुलासा गरेका थिए।"
मोरङ कारागारका बन्दीको मृत्यु,विराटनगर : जिल्ला कारागार मोरङमा बन्दी जीवन बिताइरहेका एक जनाको मृत्यु भएको छ। मोरङको पथरीशनिश्चरे नगरपालिका१० घर भएका ६० वर्षीय भीमलाल सुब्बाको बिहीबार बिहान मृत्यु भएको कारागारका निमित्त जेलर रामप्रसाद पोखरेलले बताए। पोखरेलका अनुसार मृतक जबरजस्ती करणी मुद्दाका बन्दी हुन्। उनलाई जिल्ला अदालत मोरङले गत असार ७ गते पूर्पक्षका लागि थुनामा राख्न आदेश दिएको थियो। अदालतबाट मुद्दाको फैसला हुन बाँकी नै छ। मुद्दाको किनारा नलाग्दै बन्दीको मृत्यु भएको जानकारी पोखरेलले दिए। उनका अनुसार बुधबार राति १० बजेतिर एक्कासि श्वासप्रश्वासमा समस्या देखिएपछि सुब्बालाई उपचारका लागि कोसी अस्पताल लगिएको थियो। स्वास्थ्यमा समस्या थपिँदै गएपछि थप उपचारका लागि नोबेल शिक्षण अस्पताल पुर्याइयो। नोबेलमै उपचारका क्रममा बिहानका राति २ बजेतिर मृत्यु भएको निमित्त जेलर पोखरेलले बताए। मृतकमा उच्च रक्तचापको पुरानै समस्या रहेको जानकारी उनले दिए। कारागारमा क्षमताभन्दा बढी कैदीबन्दी राख्नु परेका कारण व्यवस्थापनमा समस्या भइरहेको उनको भनाइ छ। पोखरेलका अनुसार ३ सय क्षमताको कारागारमा बिहीबार दिउँसोसम्म नौ सय ५८ जना कैदीबन्दी छन्। जिल्ला कारागार मोरङ
भारतको सहयोगमा अफगानिस्तानबाट ल्याइएका ११ नेपाली घर फर्किए,"काठमाडौँ: भारत सरकारको सहयोगमा अफगानिस्तानबाट फर्किएका ११ नेपालीहरु नयाँदिल्लीस्थित छ्वाला क्याम्पमा १४ दिनको क्वारेन्टाइन बसाइपछि घर फर्किएका छन् । अफगानिस्तानबाट गत अगस्ट २६ मा भारतले ११ नेपाली सहित ३५ जनालाई उद्वार गरी नयाँदिल्ली ल्याएको थियो । साथै उनीहरुलाई १४ दिनसम्म क्वारेन्टाइनमा राखिएको थियो । बिहीबार उनीहरु सबैको कोभिड परीक्षण गर्दा नेगेटिभ रिपोर्ट आएपछि सबैलाई क्याम्पबाट घर पठाइएको हो । अफगानिस्तानबाट भारत ल्याई नयाँदिल्लीस्थित 'इन्डो टिबेटन बोर्डर पोलिस सेन्टर छ्वाला क्याम्प'मा उनीहरु सबैलाई १४ दिनसम्म राखिएको थियो । बिहीबार उनीहरु क्वारेन्टाइन बसाइ सकिएपछि घर फर्किए । काठमाडौँस्थित भारतीय दूतावासका अनुसार अफगानिस्तानबाट फर्किएर क्वारेन्टाइनमा बसोबास गर्ने ११ जना नेपाली समेत थिए । क्याम्पमा राखिएका सबै ११३ जनाकै कोभिड परीक्षण गर्दा सबैको नेगेटिभ रिपोर्ट आएको बताइएको छ ।यस्तै क्वारेन्टाइनमा १४ दिनसम्म बस्ने क्रममा भएको खर्च सबै क्याम्पले नै व्यहोरेको समेत दूतावासले जनाएको छ । जसमा खाना, बस्न सहित खेल, योगा र मनो परामर्शको सबै खर्च क्याम्पले नै गरेको बताइएको छ। अफगानिस्तानमा तालिबानले अगस्ट १५ मा त्यहाँको सत्ता कब्जा गरेपछि अधिकांश देशका नागरिकहरु स्वदेश फर्किएका छन् । कतिपय देशले तालिबान समूह काबुल प्रवेश गरेपछि नै आफ्ना नागरिकलाई आपतकालीन रुपमा स्वदेश फिर्ता गरेका थिए ।"
ऋषेश्वर महादेव पञ्चमीमा खुला रहने,"काठमाडौँ : काठमाडौँको टेकुस्थित ऋषेश्वर महादेव मन्दिर ऋषि पञ्चमीका दिन खुला गरिने भएको छ। सप्तऋषिको पूजा आराधना गर्न आउने भक्तजनको आग्रहअनुसार मन्दिर खुला गर्न लागिएको हो। प्रत्येक वर्ष भाद्र शुक्ल पञ्चमीका दिन खुला गरिने उक्त मन्दिर विश्वव्यापीरूपमा फैलिएको कोभिड१९ महामारीका कारण गत वर्ष बन्द गरिएको थियो। दर्शनका लागि स्वास्थ्य मापदण्ड र सामाजिक दूरी कायम गरेर भीड कम हुने गरी व्यवस्था मिलाइएको काठमाडौँ महानगरपालिका१२ का वडाध्यक्ष विकास डङ्गोलले जानकारी दिए। हरितालिका तीजमा व्रत बसेका महिलाले विशेषगरी पञ्चमीका दिन विधिपूर्वक स्नान गरी शुद्ध भएर सप्तऋषिको पूजा गर्ने गर्छन्। सप्तऋषिमा कश्यप, अत्रि, भारद्वाज, गौतम, यमदग्नि, वशिष्ठ र विश्वामित्र पर्छन्। दर्शनार्थीको सहजताका लागि भीड व्यवस्थापन तथा भक्तजनलाई स्वास्थ्य समस्या परेमा सहयोग गर्न नगरपालिकाका कर्मचारी खटाइनाका साथै एम्बुलेन्स व्यवस्थापन गरिने छ। भीड हुन नदिनका लागि कुनै पनि सङ्घसंस्थाको प्रतिनिधिलाई स्वयंसेवक राखिने छैन। मन्दिर तथा त्यस वरपर क्षेत्रमा सफाइ गरिएको छ।"
पुस्तौँदेखि सुकुम्बासी बसेको जमिन भूमाफियाको कब्जामा,"बर्दिबास: ६२ वर्षीया सावित्री सदा (मुसहर) महोत्तरी भंगहा ४ थारुटोलमा बस्न थालेको चार पुस्ता भइसक्यो। हजुरबुबाको पालादेखि नै थातथलो बनेको यस ठाउँमा सावित्रीका पनि सन्तान फैलिए । तर बस्न थालेको ६७ वर्षपछि सावित्रीसँगै अरु दर्जनौँ सुकुम्बासी परिवारलाई भूमाफियाहरुले थातथलो छाड्न दबाब दिइरहेका छन् । 'मेरो बुबा, हजुरबुबा सबै यहीँ बित्नुभयो । हामीले थाहा पाएदेखि नै यहीँ बसोबास गरिरहेका छौँ । हामीले भोग गर्दैआएको जग्गा अहिले आएर अरुले पास गराइसकेको रहेछ । अहिले हामीलाई यहाँबाट भाग भनेर धम्की दिन थालिएको छ। लालपुर्जा देखाएर हामीलाई उठिबास गराउँदैछन् । अब हामी कँहा जाने ? हामी त घर न घाटको हुन्छौँ नि,' थारुटोलकी सावित्रीले भनिन् । थारुटोलकै वीरबहादुर सिंह थारुले गाउँमा २०११ सालेदेखि बसोबास गर्दै आए पनि अहिलेसम्म गाउँका कसैलै लालपुर्जा नपाएको गुनासो गरे । तर पछिल्लो समय अन्यत्रबाट अपरिचितहरु आएर धमाधम जग्गाको लालपुर्जा देखाउँदै बस्ती छाड्न धम्की दिन थालेको थारुको गुनासो छ । 'जसको तीन पुस्ता यही गाउँमै बित्यो । तिनिहरुले लालपूर्जा पाएनन् । काठमाडौं, खयरमारा, जलेश्वरलगायत अन्यत्रबाट आएका अपरिचित व्यक्तिहरुले लालपुर्जा देखाउँदै जग्गा छोड्न धम्की दिँदैछन् । यदी यो जग्गा हाम्रो हैन भने उनीहरुको नाममा कसरी भयो ? हामी त यहीँ भोगचलन गर्दैआएको पुस्तौँ भयो । तर अचानक कसरी उनीहरुको नाममा भयो ?' वीरबहादुर सिंह थारुले सोधे । थारुका अनुसार यो जग्गा सुकुमबासीको नाममा हुकुमबासीले हडपेको भन्दै यहाँका स्थानीयहरु सर्वोच्च अदालत समेत जाने तयारी गरेका छन् । उनीहरुले ती सबैको लालपुर्जा खारेजीको माग गर्दै आफूहरुको नाममा हुनुपर्ने दावी समेत गरेका छन् । बर्दिवास नगरपालिका ९ पशुपतिनगरका रामबाबु महतो पनि यस्तै पीडितमध्ये एक सुकुम्बासी हुन् ।आफूले सदियौँदेखि भोग गर्दैआएको जग्गामा घर बनाउन लाग्दा अरुले नै लालपूर्जा देखाउँदै घर नबनाउन धम्की नै आएको गुनासो गर्छन् । एक साताअघि मात्रै गाउँकै रामभजन र जगदिश साहुले घरमै आएर लालपुर्जा देखाउँदै जग्गा आफ्नो भएको दावी गरेको उनले दुखेसो पोखे । 'हामीलाई न्याय चाहियो । आफ्नो जग्गाको लालपुर्जा हामीले पाउनुपर्छ,' महतोले भने । पछिल्लो समय सरकारी जग्गाको लालपुर्जा बोकेर भूमाफियाहरु सुकुम्बासी बस्तीमा छिर्न थालेपछि भंगहा र पशुपतिनगरका पीडित सुकुम्बासीहरुले हालै पत्रकार सम्मेलन गरी आफ्नो समस्या सार्वजनिक गरेका थिए । महोत्तरीको बर्दिबासमा गरिएको पत्रकार सम्मेलनमा सहभागी दर्जनौँ पीडितको समस्या सबैको उस्तै थियो । आफ्ना समस्या कसैले नसुनेपछि न्यायका लागि उनीहरुले पत्रकारको साथ खोजेको बताए ।राष्ट्रिय भूमि अधिकार मञ्च नेपाल महोत्तरीका अनुसार बर्दिबास नगरपालिका ९ पशुपतिनगर र भंगहा नगरपालिका ४ थारुटोल बनरा गरी यहाँ जम्मा ९३ परिवार भूमाफियाबाट पीडित छन् । पत्रकार सम्मेलनको क्रममा मञ्चका सचिव राजकुमार बस्नेतले देशमा भूमिसँग जोडेर राजनीति सुरु भएको बताएका थिए । 'सुकुम्बासीको जग्गा हडप्ने भूमाफिया गुण्डाहरुले जग्गा फिर्ता नगरे गाउँमै घेराबन्दी गरेर हामी कालोमोसो दल्छौँ' नेकपा एमाले बर्दिबास नगर कमिटीका सचिव देवनारायण महतोले भने, 'बर्दिबास मालपोत कार्यालयका उच्च कर्मचारीहरु पनि भूमाफियाको गिरोहसँग मिलेर गरिब सुकुम्बासीको जग्गा व्यक्तिको नाममा पास गराउँदैछन् । यो हामीलाई मान्य छैन । सरकारले यसको छानविन गर्नुपर्छ ।' नेपाल भूमीहिन संगठनका केन्द्रीय उपाध्यक्ष गुञ्ज बहादुर खड्काले भूमिहिन सुकुमबासीका हरेक आन्दोलन र संघर्षमा आफ्नो संगठनको साथ सहयोग रहने प्रतिबद्धता जनाए। राष्ट्रिय भूमि अधिकार मञ्च नेपाल जिल्ला मञ्च महोत्तरी अध्यक्ष सावित्री बलम्पाकी भन्छिन् 'भूमाफियाहरुले जनप्रतिनिधिसँगकै मिलोमतोमा सुकुम्बासीको उठीबास गराइरहेको छ। यसलाई सरकारले तत्काल कानूनी दायरामा ल्याउनुपर्छ । यो जमिनमा सदियौँदेखि भोगचलन गर्दैआएका सुकुम्बासीकै अधिकार छ।' २०५४ सालमा सुकुम्बासी समस्या समाधान आयोग गठन गरिएको थियो । महोत्तरीमा पनि देवनारायण महतोको अध्यक्षतामा आयोग गठन गरिएको थियो ।"
साझा बन्दै तीज,"नितु घलेकाठमाडौं, सजनी श्रेष्ठकाठमाडौं, मनिका झाजनकपुरधाम, शुभलक्ष्मी बिकहेटौंडा हरितालिका तीज पर्व नेपाली महिलाको साझा पर्व बन्दै गएको छ। भाद्र शुक्ल तृतीयका दिन मनाइने यो पर्वलाई हरेक जाति तथा समुदायका दिदीबहिनीले महत्व दिँदै आएका छन्। भोजपुर तिवारी भञ्ज्याङकी ८० वर्षीया कृष्णमाया घले चाडपर्व सबैको साझा भएको बताउँछिन्। भन्छिन्, तेरोमेरो होइन, चाड सबैको साझा हो। उनका अनुसार बर्खा (असारसाउन)मा कामले लखतरान बनाउँथ्यो। भदौमा भने अलिक फुर्सद मिल्थ्यो। मनमा एक खालको उमंग छाउँथ्यो। धानका गाभा हरियो बन्दै जान्थे। खोलानाला उर्लिरहेकै हुन्थे। त्यो बेला बहिनीलाई दर ख्वाउने निम्तो लिएर माइतबाट दाइ टुप्लुक्क आइपुग्थे। तब कोसेलीपात बोकेर उनी माइत जान्थिन्। माइतीमा दर खाँदै छमछमी नाचेको सम्झना उनी गर्छिन्। घिउमा बेसारसहित चामल राखेर पकाएको चाम्रे, तिलको छोप राखेको अचार, मासुका परिकार उनको सम्झनामा छ। उनी सानो छँदा आमा र काकीहरूसँग तीजको अघिल्लो मध्यरात दर खाइएको सम्झना गर्छिन्। आफूले छोरीहरूलाई उसरी नै दर ख्वाउने गरेको उनी बताउँछिन्। उनका अनुसार एक पुस्ताबाट अर्कोमा परम्परागत शिक्षा सार्न यस्ता चलन आवश्यक छ। तर, निराहार ब्रत बसेर पञ्चमीका दिन पानीको मुहान खोज्दै नुहाउन जाने चलन परिवर्तन भएको उनको बुझाइ छ। ताप्लेजुङको फुङलिङ नगरपालिका५ मा आदिवासी जनजातिको बाहुल्य छ। तर, यहाँ सबै जात, धर्म तथा समुदायका मानिसले तीजलगायत चाडवाड मिलेरै मनाउँदै आएको ५९ वर्षीया हिमादेवी ओझा बताउँछिन्। वडाध्यक्षसमेत रहेकी ओझा भन्छिन्, छिटफुट कसैले मान्दैनन्। नत्र सबैले तीज मान्छन्। चाडपर्व कसैको पेवा नहुने उनको ठम्याइ छ। त्यसैले १५ वर्षदेखि प्रत्येक तीजमा बृहत् कार्यक्रम आयोजना गर्दै आएको उनी सुनाउँछिन्। सामाजिक सद्भाव भड्काउन हुँदैन। हामी सबै मिलेर चाडबाड मनाउँछौं, उनी भन्छिन्। ब्राह्मण, क्षेत्रीजस्तै जनजाति समुदायमा पहिलादेखि नै तीज मनाउँदै आएको आफूले देखेको उनको भनाइ छ। पोखरामा बुधबार तीजको दर खाने क्रममा नाचगान गर्दै महिलाहरू। काठमाडौं कपनकी रजनी श्रेष्ठ अन्तरजातीय विवाहका कारण पनि संस्कृतिहरू अझै साझा बन्दै गएको अनुभव सुनाउँछिन्। श्रेष्ठले पौडेलसँग विवाह भएपछि तीज मनाउन थालेकी रहेछन्। तर, यो पर्वमा कठोर ब्रत बस्नुपर्छ भन्ने सुनेकाले सुरुमा डर लागेको उनको भनाइ छ। भन्छिन्, व्रतमा गाह्रो भएर नाँच्दानाँच्दै बेहोस भएका किस्साहरू सुनेकी थिएँ। तर, नयाँ परम्परालाई आत्मसात गर्नु चुनौतीका साथै रमाइलो हुने रहेछ। श्रीमान्को आयु लामो हुन्छ भन्ने विश्वासले व्रत बस्ने परम्परा मन परेको उनी बताउँछिन्। परिवारले कठोर तरिकाले व्रत नबस्न सुझाएकाले सजिलो भएको उनको भनाइ छ। भन्छिन्, जातजातिभन्दा माथि उठेर यस्ता चाडबाड, संस्कृतिलाई अपनाउने हो। हाम्रा परम्परा, रीतिरिवाज साझा बन्नेछन्। चेलीबेटी बोलाएर दर ख्वाउँदा, नाचगान र उपहार आदानप्रदान गर्दा रमाइलो लाग्ने उनी बताउँछिन्। मधेसमा तीजको क्रेज तीजका अवसरमा बुधबार एक गैरसरकारी संस्थाले आयोजना गरेको तीजको लहर आयो बरी लै गीत घन्किरहेको थियो। ५७ वर्षीया सरिता साह ५० जनाभन्दा बढी महिलाको बीचमा छमछमी नाचिन्। नेपाली भाषाको गीत उनले खासै बुझिनन्। तापनि उल्लासमय वातावरणमा उनले निकै रमाइलो गरिन्। मधेसमा तीज व्रतको परम्परागत शैली छ। तर, पहाडी र मधेसी समुदायका महिला एकजुट भएर पर्व मनाउन थालेपछि यसमा आधुनिकीकरण पनि मिश्रित हँुदै गएको छ। मधेसी समुदायका महिलालाई पनि तीज आउनुभन्दा दुई साताअघि नै तीज लाग्न थालेको छ। शुभकामना आदानप्रदान र दर खाने कार्यक्रममा सहभागी हुन थाल्छन्। विशेष गरी महिलासम्बद्ध संघसंस्थाको आयोजनामा तीजलाई खुलेर रमाइलो गर्ने अवसरका रुपमा मनाउन थालिएको छ। मधेसी समुदायमा तीजको व्रत पहाडी समुदायभन्दा केही भिन्न हुन्छ। सबै जातजातीका महिला श्रीमान्को दीर्घायुको कामना गरी व्रत बस्ने गर्छन्। व्रतको एक दिनअगावै नहायखाय अर्थात् चोखोनीति गरिन्छ। यस दिन कपाल धोएर चोखो खाने कुरा खाई आफूलाई व्रत बस्न मानसीक रुपमा तयार गर्छन्। माछा मासु, लसुनप्याज, मसुरोको दाललगायत खानेकुराहरू व्रतको एक दिनअगावै वर्जित गरिएको हुन्छ। तीज व्रत २४ घण्टा निराहार (पानी पनि नखाई) बस्ने गर्छन्। यस दिन शिवपार्वतीको अर्धनारिस्वर रूपको पुजाविधि विधानका साथ गरिन्छ। राती पनि पूजाआरती गरेर जाग्राम बस्ने परम्परा छ। र, अर्को दिन बिहानै पूजा बिर्सजनपछि मात्रै अन्नजल ग्रहण गर्ने गरिन्छ। पूर्ण निष्ठाका साथ व्रत बसे परिवारमा सुख शान्ती छाउने, श्रीमान्को आयु लामो हुने जनविश्वास छ। माझी समुदायमा पनि रौनक हिन्दू नारीले मनाउँदै आएको तीज माझी महिलाले पनि मनाउन थालेका छन्। आफ्नो समुदायका बस्तीहरूमा उहिले यो पर्व मनाउने चलन नभएको तर हाल आएर धेरै महिलाको यसतर्फ आकर्षण बढेको मकवानपुरको बकैया गाउँ कार्यपालिका सदस्य लक्ष्मी माझी सुनाउँछिन्। चलनको हिसाबले भन्ने हो भने यो हाम्रो पर्व थिएन। उहिले यो चाड हाम्रो जातिमा खासै मनाइन्नथ्यो, उनी भन्छिन्, बिस्तारै मिश्रित बस्ती बढ्दै गएपछि अहिले धेरैले तीज मनाउन थाल्नुभएको छ। उनीहरूले पनि दर खाएर व्रत बसी खोलामा गएर पूजा गरेपछि तीज सम्पन्न हुन्छ। बकैया गाउँपालिका३, ४, ५, ६ र ७ का निश्चित स्थानमा यस समुदायको बाक्लो बसोबास छ। निश्चित क्षेत्रमा झुरुप्प घर बनाएर बस्ने भएकाले पनि माझी जातिले आफ्नो बेग्लै चालचलन बचाएर राखेको मानिन्छ। विशेष गरी खोला आसपास बस्ने भएकाले उनीहरूले खोलालाई विशेष महत्वका साथ लिन्छन्। बर्सेनि खोलाको पूजा गर्छन्। खोलालाई भगवानका रूपमा मान्छन्। खोलाकै पूजा गरी लदी पर्व धुमधामसाथ मनाउँछन्। उक्त अवसरमा बकैया गाउँपालिकाले लदी पर्व विशेष कार्यक्रम गरी बिदासमेत दिने गरेको उपाध्यक्ष सरला बोलखेको भनाइ छ। बकैया र बागमती गाउँपालिकामा यस जातिको बढी बसोबास छ। तीज पर्व : लैंगिक अल्पसंख्यकलाई घुलमिल हुनै कठिन"
तीज पर्व : लैंगिक अल्पसंख्यकलाई घुलमिल हुनै कठिन,"काठमाडौं : रातो सारीमा सजिएकी उनी साथीहरूलाई भन्दै थिइन्, छिटो गर्नू है। आफू पनि शिरमा नक्कली कपाल मिलाउँदै, आँखामा कालो गाजल लगाउँदै थिइन्। अब त भयो होला भन्दै ऐनामा आफ्नो रूपरंग देखेर मुसुक्क मुस्कुराइन्। महिलाको पहिरनमा सजिएकी उनको केश छिरबिरे धागोले मिलाएर बाटिएको थियो। नारायणगढको महिला समूहले तीजका अवसरमा दर खाने कार्यक्रम थियो। त्यसमा यौनिक तथा लैंगिक अल्पसंख्यक समुदायलाई पनि निम्त्याइएकाले नवीना गुरुङले यसरी तयारी गरेकी हुन्। कार्यक्रममा नवीनासँगै उनकी साथी सुनिता तामाङ गएका थिए। तर, कार्यक्रममा गएपछि उनीहरू विभेदमा परे। केही महिलाले उनीहरूलाई हेर्दै केटाजस्तै भनेर कानेखुसी गर्न थाले। राम्ररी नाचगान गर्न पनि दिएनन्। दर खान लाम लाग्दा व्यंग्य कसे, यस्तोहरूलाई किन बोलाएको होला ? कार्यक्रम नै बिग्रियो। उनीहरूलाई धकेल्न थाले। नवीनाका अनुसार यो घटना एक वर्षअघिको हो। अरू महिलाले त्यसरी विभेद गर्दा धेरै दुःख लागेको उनी सुनाउँछिन्। भन्छिन्, महिला अधिकार, बराबरका कुरा गर्नेहरूले त हामीलाई विभेद गर्छन् भने अरूलाई त बुझाउन धेरै समय लाग्छ। उनले तीज महिलाको विशेष पर्व भनेर दिदीबाट थाहा पाएकी रहेछन्। आफूलाई महिलाको रूप दिएपछि तीजको व्रत बस्न थालेको चार वर्ष भयो। तर, पूजापाठ गर्न नारायणगढकै शिवालय मन्दिर जाँदा पुजारीले भित्र पस्न दिएनन्। पुजारीलाई उद्धृत गर्दै उनी भन्छिन्, तिमीहरू मन्दिरभित्र पस्न हुँदैन, अशुभ हुन्छ। पुजारीले यस्तो गरेपछि उनले प्रहरीमा उजुरी दिइन्। त्यसपछि भने मन्दिरमा पस्न रोकतोक नरहेको उनको भनाइ छ। नवीना र संगीता दुवै जना पुरुष भएर जन्मिका थिए। उमेर बढेसँगै उनीहरूलाई महिलाजस्तै बन्न मन लाग्यो। पहिरन महिलाकै लगाउन थाले। बोलीचाली पनि महिलाकै गर्न थाले। तर, परिवार, समाजको सहमति भएन। त्यसैले उनीहरू दुवै जना जन्मस्थल छोडेर चितवन आए। चितवनमा उनीहरूजस्तै थुप्रै व्यक्ति भएकाले अलिक सजिलो भयो। २० सलिनालाई तीज पर्व भव्य तरिकाले मनाउन मन लाग्छ। तर, उनी व्रत बस्दिनन्। तीजका बेला उनी पनि महिलाजस्तै सजिन्छिन्। तर, आफ्नो पहिरनलाई लिएर समाजका व्यक्तिहरूले अनेक कुरा काट्ने गरेको उनी सुनाउँछिन्। अन्य महिलासँग घुलमिल हुन नसक्ने उनको भनाइ छ। मानव सचेत समाजका कार्यक्रम संयोजक देवकुमार श्रेष्ठ पहिलेभन्दा अहिले तीज मनाउन सहज भएको बताउँछन्। उनका अनुसार पहिला एउटा कोठाभित्र लुकेर, कसैले केही भन्लान कि भनेर तीजको कार्यक्रम हेर्नुपर्थ्यो। अहिले त्यो नभएको उनको भनाइ छ। अहिले यो समुदायका व्यक्तिहरू खुलेर आउने, कुनै चौतारालगायत ठाउँमा मज्जाले तीज मनाउन सकिने उनी बताउँछन्। ब्लु डाइमण्ड सोसाइटीकी अध्यक्ष पिंकी गुरुङ साँस्कृतिक अधिकारको हिसाबले पनि आफूहरूले तीज मनाउन पाउने बताउँछिन्। तीजले गर्दा हाम्रो समुदायका व्यक्तिहरूलाई दुःख पीडा पोख्ने ठाउँ पनि भएको छ। अन्य महिलाहरू यो समय माइतीमा वेदना पोख्ने भनिन्छ। तर, हामीलाई त परिवारबाट नै बहिष्कार गरेको छ कहाँ गएर पोख्ने ? कसलाई भन्ने ?, उनी भन्छिन्, जसले गर्दा हामीले आफ्नो समस्याका बारेमा बताउने र समाधानका उपाय पनि निकाल्न सकिन्छ। साझा बन्दै तीज"
धौलागिरी लाइफलाइनमा पहिरैपहिरो,"कुश्मा : धौलागिरिका चार जिल्लाको लाइफलाइन मध्यपहाडी लोकमार्ग पहिरोले असुरक्षित छ। नयाँपुलमालढुंगाको २६ किलोमिटरभित्र ५० ठाउँमा पहिरो गएको छ। दर्जनौं स्थानमा भने बाह्रैमास पहिरो झरिरहन्छ। कतिपय ठाउँमा सडकको नामोनिसान नै छैन। यहाँ यात्रा गर्न जहिल्यै जोखिम रहेको सवारी चालक प्रवीण पुन बताउँछन्। बल्लबल्ल खुल्छ। फेरि अवरुद्ध भइहाल्छ, उनले भने, ढुक्कले सवारी चलाउन पाइएको छैन। असार २२ यता ३० दिन सडक अवरुद्ध बनिसकेको ट्राफिक प्रहरी कार्यालयले जनाएको छ। नदीको तिर र भीरको फेदबाट सडक खनिएका कारण पहिरोको जोखिम उच्च रहेको ट्राफिक प्रहरी सहायक निरीक्षक रेशम थापाको भनाइ छ। असार २१ गतेको पहिरोले अवरुद्ध बनेको सडक २८ गते सञ्चालनमा आएको थियो। सोही दिन बाढीले गाडी बगाउँदा दुई जनाले ज्यान गुमाएका थिए। भदौ १७ गतेको भीषण वर्षापछि मोदी गाउँपालिका५ देखि कुश्मा७ सम्मको खण्डमा झन्डै २० ठाउँमा पहिरो गएको थियो। सडक अझै अवरुद्ध नै छ। मध्यपहाडी लोकमार्ग कार्यालय पर्वतका प्रमुख मेघराज मरासिनीका अनुसार दुवै तर्फबाट ८ वटा ठूला मेसिनले पहिरो पन्छाइरहेका छन्। भ्याप्लेखण्डको पहिरो हटाउन बम बिस्फोट गरेका छौं, मरासिनीले भने, चाँडै एकतर्फी खुलाउने प्रयास भइरहेको छ। तर, पहिरो निकै ठूलो गएका कारण समस्या भयो। ३५४० फिट अग्लो ढुंगा सडकमा बसेकाले पटकपटक बम बिस्फोट गराउँदासमेत फुटेको छैन। पहिरोले भत्काएको सडकको सबै संरचना निर्माण गर्दा २५ देखि ३० करोड रकम लाग्ने मरासिनीले बताए। नयाँपुलमालढुंगाखण्ड झन्डै ८३ करोडको लागतमा लामा कन्ट्रक्सनले पुनर्निर्माण गरिरहेको थियो। लोकमार्ग अवरुद्ध हुँदा धौलागिरिका पर्वत, बागलुङ, म्याग्दी र मुस्ताङमा तरकारी, फलफूल, पेट्रोल, डिजेल साथै अस्पतालमा अक्सिजनसमेत अभाव भएको छ। तरकारी र फलफूल आयात नहुँदा अभाव र महँगी बढेको व्यवसायी ज्ञानेन्द्र बाँस्तोलाले बताए। यहाँ पोखरा, नारायणगढबाट तरकारी र फलफूल आयात हुन्छ। त्यस्तै डिजेल पेट्रोलको अभावमा साना सवारीसाधन फाट्टफुट्ट मात्र चल्न थालेका छन्। अक्सिजन अभाव हुने अवस्था आएपछि वैकल्पिक ढुवानीको विषयमा छलफल भइरहेको जिल्ला अस्पताल पर्वतका अध्यक्ष गोविन्द पहाडीले बताए। तीजमा माइती जान हिँडेका चेलीबेटी र धौलागिरिका चार जिल्ला आवतजावत गर्ने यात्रुलाई समेत सास्ती भएको छ। उनीहरू जोखिम मोल्दै पहिरो वारपार गरिरहेका छन्।"
स्थानीय विकास प्रशिक्षण प्रतिष्ठानमा तालाबन्दी,"ललितपुर : स्थानीय विकास प्रशिक्षण प्रतिष्ठानमा कार्यरत कर्मचारीहरुले जावलाखेलस्थित कार्यालयमा तालाबन्दी गरेका छन्। संस्थागत सुदृढीकरण, कर्मचारीहरुको पेशागत सुरक्षा र वृत्ति विकासको सुनिश्चितता लगायत विभिन्न माग राखेर कर्मचारीहरुले तालाबन्दी गरेका हुन्। नेपालमा एनजिओहरुको प्रश्रय गर्नका लागि यो सब भइरहेको आन्दोलित कर्मचारीका तर्फबाट सन्तलाल श्रेष्ठले जानकारी दिए। उनले तत्कालीन मन्त्री लालबाबु पण्डितदेखि हृदश त्रिपाठीसम्म यसको भागिदार भएको आरोप लगाए। उनले तत्कालीन मन्त्रीहरुले आफूहरुले माग उठाउँदा तिम्रो जागिर खाइदिन्छु, तिमीलाई दुर्गम जिल्लामा सरुवा गरिदिन्छु भन्दै धम्की आएकोसमेत गुनासो गरे। 'नेपालमा कसरी एनजिओलाई प्रश्रय गर्न सकिन्छ भनेर हाम्रो संस्थालाई कब्जा गरिएको छ। त्यसबारे विरोध गर्दा हामीलाई जागिर खाइदिने, हुम्ला, जुम्लामा सरुवा गरिदिने धम्कीसमेत उहाँहरुले दिनुभयो,' प्रतिष्ठानको कार्यालयमा आयोजित पत्रकार सम्मेलनमा उनले भने। त्यस्तै अनुसन्धान अधिकृत टापेन्द्र रिजालले प्रतिष्ठानका कर्मचारीहरुले आफ्ना समस्यहरुबारे पटकपटक मन्त्रालयलाई जानकारी गराएको बताए। उनले मन्त्रालयका सचिवले आफूहरुले भोग्दै आएको समस्याबारे प्रतिवेदन बनाएर ल्याउन भनेको र त्यसैअनुरुप प्रतिवेदन पेश गर्दासमेत समस्याको सुनुवाई नभएको उनले बताए। कर्मचारीहरुले आफ्नो माग पूरा नभएसम्म तालाबन्दी र आन्दोलन जारी रहने बताएका छन्। यी हुन् कर्मचारीहरुले राखेको माग कर्मचारीहरुले प्रतिष्ठानको कार्यक्षेत्र तथा भूमिकाको खाका तयारी गरी मन्त्रालयसँग यथाशिघ्र छलफल गराई विद्यमान ऐन नियम बमोजिम कार्य सुनिश्चित गर्ने, प्रतिष्ठान ऐन तथा नियमावली नयाँ बनाउनुभन्दा विद्यमान ऐन तथा नियमावली कार्यक्षेत्र नघट्ने गरी समय सापेक्ष संशोधन गर्नुपर्ने, प्रतिष्ठानलाई संघ र प्रदेशका माननीय सांसदहरु, स्थानीय तहका जनप्रतिनिधि एवं मनोनीत तथा निर्वाचित पदाधिकारीहरुका लागि क्षमता विकासकोफ केन्द्र बनाउनुपर्ने माग गरेका छन्। त्यस्तै महाशाखा प्रमुखहरुबाट प्रतिष्ठानको हित तथा कार्यरत कर्मचारीहरुको समग्र पेशागत सुरक्षा, वृत्ति विकास, प्रतिष्ठानको कार्यक्षेत्र, कर्मचारी व्यवस्थापन, मन्त्रालयसँग समन्वयलगायतका कार्यहरुमा पदीय जिम्मेवारी बहन गर्न नसकेको हुँदा कर्मचारीहरुको व्यापक असन्तुष्टि रहेकाले उक्त महाशाखाहरु कार्यकारी स्वयंले जिम्मा लिइ कर्मचारीहरुका बीच छलफल गराई उचित कदम चाल्नुपर्ने, प्रतिष्ठानको संगठन संरचना स्पष्ट नहुँदा कर्मचारीहरुको दरबन्दी, कार्यविवरण तथा शाखा महाशाखाको कार्य जिम्मेवारीहरुको तय हुन नसकेकाले तुरुन्तै समाधान गर्नुपर्ने माग गरिएको जारी विज्ञप्ति उल्लेख छ। त्यस्तै विगत ११ वर्षदेखि अवरुद्ध भएको प्रतिष्ठानको पदपूर्ति र कर्मचारीहरुको वृत्ति विकासका कामहरु तुरुन्त गर्नुपर्ने, प्रतिष्ठानमा लामो समयदेखि कार्यरत अस्थायी तथा करारका कर्मचारीहरुको पेशागत सुरक्षा (करार कोष आदिसमेत) गर्नुपर्ने माग गरिएको छ। त्यस्तै कर्मचारी प्रशिक्षण प्रतिष्ठानबाट हुँदै आएको संघीय सरकारका राजपत्रअनंकित कर्मचारीहरुको सेवाकालीन प्रशिक्षण यसै प्रतिष्ठानबाट मात्र सञ्चालन गर्न मन्त्रिपरिषद्को निर्णय भएको हुँदा सोहीअनुसार कार्यान्वयनका लागि मन्त्रालयबाट स्पष्ट निर्देशन प्राप्त हुनुपर्ने, प्रतिष्ठानले सञ्चालन गर्दै आइरहेको स्थानीय तहका अधिकृत कर्मचारीहरुको सेवाकालीन प्रशिक्षण कार्यक्रमलाई निरन्तरता दिनुपर्ने माग गरिएको छ।"
एमसीसीको विरोधमा उत्रिएका प्रदर्शनकारी पक्राउ,काठमाडौं : त्रिभुवन अन्तर्राष्ट्रिय विमानस्थल बाहिर मिलिनियम च्यालेन्ज कर्पोरेन (एमसीसी)को विरोधमा उत्रिएका युवालाई प्रहरीले पक्राउ गरेको छ। बिहीबार बिहान एमसीसीकी उपाध्यक्ष फातिमा जेड सुमार काठमाडौं आइपुगेको समयमा प्रदर्शन गर्ने युवालाई पक्राउ गरेको हो। उनी बिहान कतार एयरको जहाजबाट त्रिभुवन विमानस्थल आइपुगेकी हु्न्। बुधबार पनि राजधानीको माइतीघर मण्डलामा एमसीसीको विरोध गर्दं युवाहरु प्रदर्शनमा उत्रिएका थिए। एमसीसीलाई हतियार बनाएर गठबन्धन फुटाउने षडयन्त्र : प्रचण्ड एमसीसी मुलुकको हितमा नरहेको एमालेको निष्कर्ष एमसीसीको विरोधमा माइतीघरमा प्रदर्शन नेपाल सरकारलाई अमेरिकी जवाफ: सैन्य गठबन्धनसँग एमसीसीको सम्बन्ध छैन (पूर्ण पाठ) एमसीसीकी उपाध्यक्ष काठमाडौंमा
७ वर्ष बितिसक्दा पनि पत्ता लागेन रुपा गौतमको हत्यारा,"बागलुङ : हरितालिका तीज पर्वका दिन माइत गएर फर्कने क्रममा रुपा गौतमको दिउँसै सडकमा हत्या गरिएको ७ वर्ष पूरा भएको छ। काठेखोला गाउँपालिका ६ दोबिल्लाकी ३६ वर्षीया गौतमको हत्या भएको ७ वर्ष पूरा भइसक्दा पनि हत्यारा भने अझै पत्ता लाग्न सकेको छैन। घटनाका बारेमा जिल्ला प्रहरी कार्यालय बागलुङले सुरुदेखि नै अनुसन्धान जारी रहेको एउटै रेडिमेड जवाफ दिएर पन्छिने गरेको छ। हरेक प्रहरी प्रमुख आउँदा रुपा गौतम हत्या प्रकरणको अनुसन्धानलाई तीव्रता दिने कबुल गरेपनि दोषी पत्ता लाग्न सकेको छैन। ७ वर्ष बितिसक्दा पनि अनुसन्धान भइराखेको प्रहरीको जवाफमा नागरिकले कुनै दबाब र प्रभावमा परेर अनुसन्धान फितलो बनाएको र हत्याराको संरक्षणमा लागेको सशंयको रुपमा हेर्ने गरेका छन्। गौतमको २०७१ भाद्र १२ गते तीजको दिन माइतबाट घर फर्किने क्रममा बानपा३ बोक्से खाल्डोमा दिउँसै धारिलो हतियार प्रयोग गरी हत्या गरिएको थियो। हत्याको प्रभावकारी अनुसन्धान र कारबाहीका लागि महिला अधिकारकर्मी, नागरिक अगुवाले लामो समयदेखि आवाज उठाउँदै आएका छन्। अहिलेसम्म प्रहरी प्रशासनले ध्यान नदिँदा हत्यारा पत्ता लाग्न नसकेको गौतमका श्रीमान रामप्रसाद गौतमले बताए। हत्या भएकै समयमा प्रहरी प्रशासनले गम्भीर भएर लागेको भए उति बेलै हत्यारा पत्ता लाग्ने उनको भनाई छ। प्रहरी प्रशासनले केही गरेन, अब त हत्यारा पत्ता लाग्ने भन्ने आश पनि हराईसक्यो, यतिका वर्ष भयो अझैसम्म पनि केही अत्तोपत्तो छैन, गौतमले भने, अब हुँदैन होला, हामीले न्याय पाउन सकेनौँ, त्यसमा प्रहरी प्रशासनको कमजोरी छ। अधिकारकर्मी राम शर्माले यो रहस्यमय घटना भएको भन्दै प्रहरी घटनाको नजिक पुगेर चुकेको बताउँछन्। प्रहरीले नजिकबाट अनुसन्धान नगर्दा हत्यारा पत्ता नलागेको उनको भनाई छ। प्रहरीले सुरुमा अनुसन्धानमा गम्भीर भएर लागेको भए दोषी उतिबेलै पत्ता लाग्न सक्ने उनका तर्क छ। प्रहरी सुरुमै चुकेको हो, यो घटना रहस्यमय छ, घटनाको नजिक पुगेर अनुसन्धान गरेको भए दोषी उतिबेलै पत्ता लाग्ने थियो, नजिकबाट अनुसन्धान नगर्दा अहिलेसम्म पनि दोषी पत्ता लाग्न नसकेको हो, शर्मा भन्छन्। महिलाहरुको महान पर्व तीजकै दिन भएको यो घटनाले महिलाहरुलाई झस्काउने गरेको छ। हत्याराको पहिचान र कारबाही नहुँदा महिलाहरुको अस्मिता र असुरक्षालाई बढावा दिएको शर्मा बताउँछन्। प्रहरीले अनुसन्धानको लागि सुरुमा अनुसन्धानमा खटिएका प्रहरीलाई ल्याएर पुनः अनुसन्धान थाल्नुपर्नेमा उनको जोड छ। त्यति बेला घटनाको अनुसन्धानमा संलग्न प्रहरीलाई ल्याएर अनुसन्धानमा लगाउनु पर्छ, अझै पनि केही बिग्रेको छैन, कसैको दबाव, अभाव र प्रभावमा नपरी अनुसन्धान गर्ने हो भने दोषी पत्ता लाग्न सक्ने प्रशस्त सम्भावना देखिन्छ, शर्माले भने। जिल्ला प्रहरी कार्यालय बागलुङका प्रहरी उपरीक्षक कृष्णबहादुर पल्ली मगरले अनुसन्धानमा सुरुवाति चरणमा प्रहरी चुक्दा अहिलेसम्म हत्यारा पत्ता लाग्न नसकेको बताउँछन्। अहिले पनि अनुसन्धान जारी छ, मिसिल म आएपछि पनि हेरेको छु, तर अभियुक्तलाई पहिचान गरेर कानुनी कठघरामा नल्याएसम्म अनुसन्धान कहाँ पुग्यो भन्न सकिने अवस्था छैन, उनले भने। मान्छेको हत्या भएको कुरा हो, हत्यारालाई कानुनी दायरामा नल्याएसम्म अनुसन्धानको यहाँ पुग्यो भनेर म भन्न सक्दैन, अनुसन्धान जारी नै छ, प्रहरी प्रमुख पल्लीले भने घटनाको सुरुमै अनुसन्धानमा चुकेको हो कि भन्ने मलाई लागेको छ, सुरुमा अलि बढी गहिरिएर गरेको भए सायद त्यतिबेलै हत्यारा पत्ता लाग्न सक्ने थियो होला। पहिलेको अनुसन्धानभन्दा अलि फरक तरिकाले केन्द्रीय तथा क्षेत्रीय अनुसान्धान व्यूरोसँग समन्वय गरेर घटनाको अनुसन्धानलाई निरन्तरता दिइएको पल्लीले बताए। बागलुङ बजार नजिकै तीजको दिन दिउँसै सडकमा विभत्स हत्या गरिएकी रुपा गौतम।"
बागेश्वरी मन्दिरमा तीजको रौनक (फोटो फिचर),नेपालगन्ज : हरितालिका तीजको व्रत बसेका वर्तालुको बिहानैदेखि देशभरका शिवालयमा भीड लागेको छ। भाद्र शुक्ल तृतीयाका दिनमा मनाइने तीज पर्वका अवसरमा आज बिहानैदेखि देशभरका शिवालयमा वर्तालुको भीड लागेको हो। विशेषगरी महिला वर्तालु सौभाग्यको प्रतीक रातो पहिरनमा सजिएर शिवालयमा पूजा आराधनाका लागि पुगेका छन्। नेपालगन्जको प्रसिद्ध शक्तिपीठ बागेश्वरी मन्दिरमा बिहानैदेखि भक्तजन लाइन लागेर मन्दिरमा पूजाआजा गरिरहेका छन्। कोरोनाका कारण गत वर्ष तिजमा बन्द रहेको बागेश्वरी मन्दिर यो वर्ष जिल्ला प्रशासन कार्यालयले स्वास्थ्यका मापदण्ड पूरा गरेर पूजा गर्न छुट दिएपछि मन्दिरमा मास्क लगाएरै भक्तजन पुगेका हुन्। मन्दिरमा अघिल्ला वर्ष जस्तो भीँड भने थिएन। मन्दिरभित्र पूजा गर्नेहरुलाई उत्तरतिर लाइन लगाइएको छ।
"आँखा अस्पतालमा शंकास्पद वस्तु भेटियो, बम डिस्पोजल टोली पुग्यो",काठमाडौँ: पुरानो बानेश्वरस्थित आँखा अस्पताल भएको एक भवनमा शंकास्पद वस्तु भेटिएको छ । मात्रिका आई सेन्टर भएको भवनमा बिहीबार बिहान बम जस्तो देखिने शंकास्पद वस्तु भेटिएको हो। नेपाली सेनाको बम डिस्पोजल टोली अहिले घटनास्थलमा पुगेको छ । घटनास्थल आसपासका क्षेत्रमा सुरक्षा सतर्कता बढाउँदै सवारी आवागमन रोकिएको छ ।
